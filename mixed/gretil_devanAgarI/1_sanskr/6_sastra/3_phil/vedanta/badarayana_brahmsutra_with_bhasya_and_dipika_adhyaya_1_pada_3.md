+++
title = "Badarayana: Brahmsutra, with Bhasya and Dipika, Adhyaya 1, Pada 3"

+++


## Intro
  
  
  
  
 Badarayana: Brahmsutra, with Bhasya and Dipika, Adhyaya 1, Pada 3   
  
  
  
  
Badarayana: Brahmsutra, with the Bhasya by Madhva (Anandatirtha), and Jagannatha Tirtha's Dipika,  
Adhyaya 1, Pada 3.  
Based on the ed. by Gopālakṛṣṇācārya: Śrīmad-Brahmasūtrāṇi,  
Śrīmaj-Jagannātha-yati-kṛta-ṭippaṇī-saṃvalita-Śrīman-Madhva-Bhāṣya-sametāni,  
Madras : The Grove Press 1900  
An e-book of this edition is available for download from the GRETIL e-library:  
http://resolver.sub.uni-goettingen.de/purl/?gr_elib-234  
  
  
  
Input by members of the Sansknet project  
http://www.sansknet.ac.in  
  
  
NOTICE:  
This GRETIL version integrates the three levels of mula text, commentary and subcommentary,  
which are presented separately in the respective Sansknet file(s).  
  
  
FORMAT OF REFERENCES:  
BBs_n,n.nn = Brahmasūtra_Adhyāya,Pāda.Sūtra  
BBsBh_n,n.nn.nn = Bhāṣya_Adhyāya,Pāda.Adhikaraṇa.Section  
BBsBhDīp_n,n.nn.nn = Dīpikā_Adhyāya,Pāda.Adhikaraṇa.Section  
  
  
  
BOLD for Sūtras  
ITALICS for Bhāṣya  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


॥ अथ तृतीयः पादः ॥  
॥ १। द्युभ्वाधिकरणम् ॥  
    
ब्ब्स्भ्_१,३।१।१:  
तत्र चान्यत्र च प्रसिद्धानां शब्दानां विष्णौ समन्वयं प्रायेणास्मिन् पादे दर्शयति । विष्णोः परविद्याविषयत्वमुक्तम् ।  
    
ब्ब्स्भ्दीप्_१,३।१।१:  
एतत्पादप्रतिपाद्यं दर्शयति - तत्रेति ॥ अन्योन्यसमुच्चये चशब्दौ । देवताधिकरणापशूद्राधिकरणयोः समन्वयाकरणात्तद्व्यावृत्त्यर्थं - ऽप्रायेणऽ; प्राचुर्येणेति । तथा च प्रायेणास्मिन् तृतीये पादे ऽतत्रऽ; हरौ तस्मात् ऽअन्यत्रऽ; रुद्रप्रकृत्यादौ च श्रुतिलिङ्गादिभिः प्रसिद्धानां नामलिङ्गात्मकशब्दानां विष्णौ ऽसमन्वयंऽ; परममुख्यया वृत्त्या तात्पर्यप्रबलहेतुभिः ऽदर्शयतिऽ; प्रतिपादयति सूत्रकृदित्यर्थः । श्रुत्यादिसङ्गतिं विषयवाक्यमुदाहृत्य विषयसंशयसयुक्तिकपूर्वपक्षान् दर्शयति - विष्णोरिति ।

__________  
    
ब्ब्स्भ्_१,३।१।२:  
तत्र ऽयस्मिन् द्यौः पृथिवी चान्तरिक्षमोतं मनः सह प्राणैश्च सर्वैः तमेवैकं जानथ आत्मानम्ऽ; (मुम्। २-२-५।) इत्यत्र ।  
ऽप्राणानां ग्रन्थिरसि रुद्रो माऽविशान्तकःऽ; (महाना-३५।)   
ऽप्राणेश्वरः कृत्तिवासाः पिनाकीऽ; (घृतसू) इत्यादिना रुद्रस्य   
प्राणाधारत्वप्रतीतेः ।  
ऽस एषो ऽन्तरश्चरते बहुधा जायमानःऽ; (मुम्। २-२-६।)   
इति जीवलिङ्गाच्च तयोः प्राप्तिरिति ॥  
    
ब्ब्स्भ्दीप्_१,३।१।२:  
उक्तमित्यावर्तते । तत्रेत्यव्ययं तदित्यर्थे ऽपि । अत्रेत्यप्यावर्तते । आदिशब्द उभयान्वयी । रुद्रस्येति शेषे षष्टी । तयोरित्येतत् प्रधानवाय्वोरप्युपलक्षकम् । तथा च अदृश्यत्वादिगुणकाक्षरस्य विष्णोः परविद्याविषयत्वं यत्रोक्तं तत्रैवाथर्वणे तत्परविद्याविषयत्वं   
यस्मिन् द्यौः पृथिवी चान्तरिक्षमोतं मनः सह प्राणैश्च सर्वैः ।  
तमेवैकं जानथ आत्मानमन्या वाचो विमुञ्चथ ॥ (मुम्। २-२-५।)   
ऽअमृतस्यैष सेतुःऽ; इत्यत्र इति वाक्ये तत्र द्युभ्वाद्याश्रये उक्तमित्येका योजना । तत्र द्युभ्वाद्यायतनत्वे ऽतयोःऽ; रुद्रजीवयोः प्राप्तिः । कुतः? अत्रवाक्ये द्युभ्वाद्यायतने प्राणाधारत्वप्रतीतेः श्रवणात् । तथा स एष इति जीवलिङ्गश्रवणाच्च । न च प्राणाधारत्वश्रवणे ऽपि कुतो ऽत्र रुद्रस्य प्राप्तिरिति वाच्यम् । ऽप्राणानां ग्रन्थिरसि रुद्रोमाविशान्तकस्तेनान्नेनाप्यायस्वऽ; (महाना। ३५।) इति तैत्तिरीयवाक्येन, तथा -   
यो ब्रह्मा ब्रह्मण उज्जभार प्राणेश्वरः कृत्तिवासाः पिनाकीर् ।  
इशानो देवस्स न आयुर्दधातु (घृतसूक्तम्।)   
इत्यादिखिलसंहितावाक्येन च रुद्रस्य प्राणाधारत्वप्रतीतेः इत्यपरा योजना । यद्वा - अस्मिन्नेव पक्षे तयोरित्येतत्सप्तम्यन्तमाश्रित्य लिङ्गलिङ्गिरूपधर्मद्वयपरतया व्याख्येयम् । तथात्वे आदिशब्दो ऽरुद्रो वाव लोकाधारःऽ; इति वाक्यग्राही । एवं तत्र तयोः प्राप्तिरिति दूरान्वयेन ऽतत्रऽ; परविद्याविषयत्वे तयो रुद्रजीवयोः प्राप्तिरित्यन्या योजना । तत्र आद्ययोजनायां द्युभ्वाद्यायतनत्वस्य विष्ण्वन्यत्वाक्षेपमुखेन ऽतमेवम्ऽ; इत्यादिना ऽअमृतस्यैष सेतुःऽ; (मुम्। २-२-५।) इति वाक्यशेषबलात्प्रतीतस्य मोक्षजनकज्ञानजनकविद्याविषयत्वरूपस्य तत्त्वप्रदीपरीत्यानन्ययोगेन प्राधान्येन ज्ञेयत्वरूपस्य वा परविद्याविषयत्वस्य पूर्वोक्तस्य विष्णोरितरत्वाक्षेपात् अदृश्यत्वाधिकरणेनास्याक्षेपिकी सङ्गतिरुक्ता भवति । तथा द्युभ्वाद्यायतनत्वरूपो विषयः दर्शितः । द्विविधद्वितीययोजनायां सयुक्तिकपूर्वपक्षो दर्शितः । तृतीयायां तु पूर्वपक्षफलं दर्शितमिति द्रष्टव्यम् । ऽयस्मिन्ऽ; परमात्मनि द्व्यादिलोकाः ऽमनःऽ; तदभिमानी ऽसर्वैः प्राणैःऽ; इन्द्रियैस्तदभिमानिभिश्च सह ऽतंऽ; प्रविष्टं परमात्मानम् ऽएकंऽ; प्रधानं ऽजानथऽ; जानीध्वम् इति श्रुत्यर्थः ।  
रुद्र उ मा आविश इति पदच्छेदः । उ इत्यव्ययं सम्बुद्धिद्योतको निपातः । मा इत्यव्ययम्, नास्मदादेशः माशब्दः । यद्वा मेत्यनेनास्मदादेशो माशब्दश्चेत्युभौ तन्त्रेणोपात्तौ । स च निषेधार्थः । तथा च - हे रुद्र त्वं ऽप्राणानाम्ऽ; इन्द्रियाणां ग्रथ्यते ऽस्मिन्निति ऽग्रन्थिःऽ; आश्रयः ऽअन्तकःऽ; संहर्ता चासि । स त्वं ऽमाऽ; माम् ऽआविशऽ; प्रविश मयि सन्निधिं कुर्वित्यर्थः । यद्वा - हे रुद्र अन्तकस्त्वं मां मा प्रविशेत्यर्थः । ऽतेनऽ; आहुतिरूपेण दत्तेन ऽअन्नेनऽ; माम् ऽआप्यायस्वऽ; सुखय ।  
यो ऽब्रह्मणेऽ; चतुर्मुखाय ऽब्रह्मऽ; वेदान् ऽउज्जभारऽ; उज्जहार, स ऽप्राणेश्वरःऽ; इन्द्रियेशः ऽकृत्तिवासाःऽ; कृत्तिश्चर्म वसनं यस्यासौ, ऽपिनाकीर्ऽ; इशानो न आयुः ऽदधातुऽ; पुष्णात्विति श्रुत्यन्तरार्थः । सिद्धान्ते तु रुद्रादिशब्दाः विष्णुपराः । य एष जीवो ऽबहुधाऽ; बहुशरीरेणोत्पद्यमानः शरीरान्तःसञ्चारीत्याथर्वणश्रुत्यर्थः ।

__________  
    
ब्ब्स्भ्_१,३।१।३:  
अत उच्यते -   
सू - ॐ  
द्युभ्वाद्यायतनं स्वशब्दात् । ब्ब्स्_१,३।१ ।  
ॐ ॥ १ ॥  
ऽतमेवैकं जानथ आत्मानम्ऽ; (मुम्। २-२-५।) इत्यात्मशब्दात्  
द्युभ्वाद्याश्रयो विष्णुरेव ।  
आत्मब्रह्मादयः शब्दास्तमृते विष्णुमव्ययम् ।  
न सम्भवन्ति यस्मात्तेर्नैवाप्ता गुणपूर्णता ॥  
इति ब्रह्मवैवर्ते ॥ १ ॥  
    
ब्ब्स्भ्दीप्_१,३।१।३:  
सिद्धान्तयत्सूत्रमवतार्य व्याचष्टे - अत इति ॥ सौत्रस्वशब्दस्य स्वशब्दपर्यायात्मशब्दादिति विष्णुतत्त्वनिर्णयोक्तेः, स्वेतिशब्दः स्वशब्द इति व्युत्पत्त्या स्वशब्दपर्यायात्मशब्दग्राहित्वं विष्णोः स्वरूपस्यैव साक्षाद्वाचको ह्ययमात्मशब्द इति तत्त्वप्रदीपोक्तेः, स्वस्य विष्णोरेव वाचकः शब्दः स्वशब्द इति विग्रहाश्रयेण च आत्मशब्दपरामर्शित्वमाश्रित्य स्वशब्दादित्येतदात्मशब्दादिति व्याख्यातम् । तथा च ऽइत्यात्मशब्दात्ऽ; इत्यत्रात्मशब्दश्रवणादित्यर्थः । द्युभ्वाद्याश्रय इत्यनेनायतनशब्दो व्याख्यातः । क्वचिदायतनशब्दस्यैव पाठः । विष्णुरेवेत्यनेन समन्वयसूत्रानुवृत्तं तत्त्वित्येतत् श्रुत्यनुसाराल्लिङ्गविपरिणामेन व्याख्यातम् । अनेन - ऽस्वशब्दात्ऽ; विष्णुवाचिस्वशब्दपर्यायात्मशब्दात् स्वशब्दात् ऽद्युभ्वाद्यायतनंऽ; स्वर्गभूम्यादिसर्वाश्रयः ऽतत्तुऽ; विष्णुरेवेति सूत्रार्थ उक्तो भवति ।  
आत्माशब्दादपि कुतो ऽयं विष्णुरित्यत आह - आत्मेति ॥ यस्मात् ऽतैःऽ; विष्णोरितरैश्चतुर्मुखादिजीवैः गुणपूर्णता ऽनैवाप्ताऽ; न सर्वथा प्राप्ता । तस्मादात्मब्रह्मादयः शब्दाः ऽअव्ययंऽ; नित्यनिरतिशयप्रवृत्तिनिमित्तवन्तं विष्णुम् ऽऋतेऽ; विना तदन्यं ऽन सम्भवन्तिऽ; न मुख्यतो वाचकत्वेन प्राप्नुवन्तीत्यर्थः । अनेनात्मशब्दस्यापि गुणपूर्तिरर्थ इत्युक्तं भवति । ब्रह्मवैवर्त इत्यनन्तरमन्यत्र निरवकाशतयोक्तादिति शेषः । तस्यात्मशब्दादित्यनेनान्वयः।

__________  
    
ब्ब्स्भ्_१,३।१।४:  
सू - ॐ ॥  
मुक्तोपसृप्यव्यपदेशात् । ब्ब्स्_१,३।२ ।   
ॐ ॥ २ ॥  
ऽअमृतस्यैष सेतुःऽ; (मुम्। २-२-५।) इति ।  
    
ब्ब्स्भ्दीप्_१,३।१।४:  
ननु विष्णौ मुख्यो ऽप्यात्मशब्दो जायमानत्वरूपजीवलिङ्गबलादमुख्यार्थः किं न स्यात् । तथा च न ततो विष्णोर्द्युभ्वाद्यायतनत्वनिर्णय इत्याशङ्कां परिहरत्सूत्रमुपन्यस्य तदुपात्तश्रुतिमेवादाहरति - मुक्तेति ॥ इति मुक्ताप्राप्यत्वव्यपदेशादित्यन्वयः । सूत्रे द्युभ्वाद्यायतनस्येति विपरिणामेन अनुवर्तनीयम् । मुक्तोपसृप्येति भावनिर्देशः। उपसृप्यत्वं चेह श्रौतसेतुशब्दबलात्प्राप्यान्तररहितत्वे सति प्राप्यत्वं विवक्षितम् । नन्वर्चिरादिवत्प्राप्यत्वमात्रम् । तथा च - द्युभ्वाद्यायतनस्य ऽअमृतस्यऽ; इति मुक्तोपसृप्यत्वोक्तेर्विष्णुत्वनिश्चयान्नात्मशब्दस्यामुख्यार्थत्वमाश्रित्य विष्णोरन्यत् द्युभ्वाद्यायतनं कल्प्यमिति । ऽमुक्तानाम्ऽ; इति स्मरणादमृतस्येति जातावेकवचनम् । तथा च ऽअमृतस्यऽ; मुक्तजातस्य ऽएषःऽ; परमात्मा ऽसेतुःऽ; सेतुरिव सेतुर्मुख्याश्रय इत्यर्थः ।

__________  
    
ब्ब्स्भ्_१,३।१।५:  
ब्रह्मविदाप्नोति परम् । (तै। २-१।) ऽनारायणं महाज्ञेयं विश्वात्मानं   
परायणम्ऽ; (महना। ११।) ऽमुक्तानां परमा गतिःऽ;   
ऽएतमानन्दमयमात्मानमुपसङ्क्रामतिऽ; (तै। २-८।) इत्यादिना  
तस्यैव मुक्ताप्राप्यत्वव्यपदेशात् ।  
बहुनात्र किमुक्तेन यावच्छ्वेतं न गच्छति ।  
योगी तावन्न मुक्तस्स्यादेष शास्त्रविनिर्णयः ॥  
इत्यादित्यपुराणे ॥ २ ॥  
    
ब्ब्स्भ्दीप्_१,३।१।५:  
ननु द्युभ्वाद्यायतनस्य मुक्तप्राप्यत्वं कुतः विष्णुत्वनिश्चायकमित्याशङ्कापरिहारकतयापि सूत्रं व्याचष्टे - ब्रह्मविदिति ॥ ऽइत्यादिनाऽ; वाक्येन ऽतस्यऽ; विष्णोः एवेत्यनेन प्राप्यत्वं प्राप्यान्तररहितत्वे सति प्राप्तत्वम् । अनेन द्युभ्वाद्यायतनस्य मुक्तोपसृप्यत्वव्यपदेशात्तस्य विष्णोरेव मुक्तोपसृतप्यत्वव्यपदेशादित्यावृत्त्या सूत्रं व्याख्यातम्। प्रधानसूत्रे ऽनुवृत्तं तत्त्वित्येतदिह विपरिणामेन अनुवर्तनीयमिति सूचितम् । उपसृप्यपदं भावप्रधानं कृत्वा व्याख्यातम्। एवकारो लिङ्गस्यान्यनिष्ठत्वव्यवच्छेदकः । ऽब्रह्मवित्ऽ; विष्णुज्ञानी मुक्तस्सन् ऽपरंऽ; विष्णुमाप्नोतीति तैत्तिरीयश्रुत्यर्थः । ऽनारायणम्ऽ; इति तैत्तिरीयोपनिषदि महोपनिषदि च श्रुतम् । अत्र ऽतद्विश्वमुपजीवतिऽ; इत्यनुवर्तते । तथा च ऽतद्विश्वंऽ; जगत् महनीयं ज्ञेयम्, पूज्यज्ञेयं वा । विश्वस्वामिनं ऽपरायणंऽ; मुक्तानामाश्रयमुपजीवतीति श्रुत्यर्थः। ऽमुक्तानां परमा गतिःऽ; इति सहस्रनामगतमेकं नाम । परमा मुख्या गम्यत इति गतिराश्रयः । ऽएतम्ऽ; इति तैत्तिरीयवाक्यमानन्दमयनये व्याकृतम् । आदिपदेन ऽएतमानन्दमयमात्मानमुपसङ्क्रम्यऽ; ऽपरमं यः परायणम्ऽ; इत्यादिकं गृह्यते ।  
ननूदाहृतवाक्यैरस्तु विष्णोः मुक्तप्राप्यत्वम्, तथाप्यत्रान्यव्यवच्छेदाभावाद्विष्णुवदन्यस्य मुक्तप्राप्यत्वं किं न स्यादिति लिङ्गस्य सावकाशत्वमाशङ्क्य अन्यत्र प्राप्यत्वमात्रसम्भवे ऽपि निरुक्तोपसृप्यत्वं सौत्रमुक्तशब्दितविवक्षितमुक्त्युपेतजीवप्राप्यत्वं वान्यत्र निरवकाशमिति प्रमाणेनाह - बहुनेति ॥ ऽअत्रऽ; प्राप्यमोक्षतत्साधनविषये ऽबहुनोक्तेनऽ; इदमिदं चेति प्रत्येकं बहुना वचनेन ऽकिं प्रयोजनंऽ; न किमपि, प्रत्युतोक्तिगौरवमेवेति भावः । तर्हि कथं निर्णय इत्यत आह - यावच्छ्वेतमिति । ऽश्वेतंऽ; श्वेतद्वीपाख्यं विष्णुस्थानं ऽयावन्न गच्छतिऽ; न प्राप्नोति, तत्रत्यं विष्णुं च न पश्यति ऽतावद्योगीऽ; अपरोक्षज्ञानाख्योपायवान् मुक्तो न स्यात् । भगवदिच्छारूपावरणान्मुक्तः सम्यगाविर्भूतज्ञानानन्दादिमान् न भवेदिति ऽएषःऽ; उपदेशः ऽशास्त्रविनिर्णयःऽ; शास्त्रतत्त्वविषयकनिर्णयसाधनमित्यर्थः । एषोर्ऽथः ऽशास्त्रविनिर्णयःऽ; तज्जन्यनिर्णयविषय इति वा । भावबोधे तु - सूत्रे पुराणे च मुक्तपदेन लिङ्गभङ्गवान् विवक्षित इत्युक्तम् । अत्र श्वेतद्वीपागन्तुरमुक्तत्वोक्त्या श्वेतद्वीपं प्राप्तस्यैव मुक्तत्वं ज्ञायते । तथा च तत्स्थितस्य विष्णोरेवेतरव्यवच्छेदेन मुक्तप्राप्यत्वं सिद्धमिति भावः । इत्यादित्यपुराणे इत्यस्य तस्यैव मुक्तप्राप्यत्वव्यपदेशादित्यनेनान्वयः । अनेन तस्यैवेत्येवकारस्योपयोगो ज्ञापितो भवति । अस्य हेतोर्न लिङ्गस्य सावकाशत्वं शङ्क्यमित्यध्याहृतसाध्येनान्वयः ।

__________  
    
ब्ब्स्भ्_१,३।१।६:  
सू - ॐ  
॥ नानुमानमतच्छब्दात् ॥  
नानुमानम् अतच्छब्दात् । ब्ब्स्_१,३।३ ।  
ॐ ॥ ३ ॥  
नानुमानात्मकागमपरिकल्पितरुद्रो ऽत्र वाच्यः ।  
    
ब्ब्स्भ्दीप्_१,३।१।६:  
ननु प्रागुक्तरीत्या रुद्रप्रकृत्योर्द्युभ्वायतनत्वं किं न स्यादित्यतस्तत्साधकाभावान्न तयोस्तदित्याह सूत्रकृत् - नानुमानमिति ॥ अत्र नानुमानमिति साध्यांशं व्याचष्टे - नानुमानात्मकेति । ऽअनुमानप्राप्तप्रामाण्यासदागमो ऽनुमात्मकःऽ; इति तत्त्वप्रदीपोक्तेः अनुमानात्मके अनुमानसिद्धप्रामाण्यके पाशुपताद्यागमे सर्वाश्रयत्वेन कल्पितो बोधित इत्यर्थः । केचित्तु - प्रमाणत्वेन अनुमीयत इत्यनुमानमिति व्याचिख्युः । एतत्पक्षे आत्मकशब्दवैयर्थ्यम्, तत्त्वप्रदीपटीके विरुद्धे । रुद्रपदं प्रधानादेरुपलक्षकम् । प्रधानसूत्रादनुवृत्तेन द्युभ्वाद्यायतनपदेनोपस्थापितं नञर्थप्रतियोगिनं दर्शयति - अत्रेति । द्युभ्वाद्यायतनप्रकरण इत्यर्थः । ऽवाच्यःऽ; प्रतिपाद्यः । सर्वाश्रयत्वेनेति शेषः ।

__________  
    
ब्ब्स्भ्_१,३।१।७:  
भस्मधरोग्रत्वादितच्छब्दाभावात् ।  
    
ब्ब्स्भ्दीप्_१,३।१।७:  
एवं सूत्रे प्रतिज्ञांशं व्याख्याय हेत्वंशं व्याचष्टे - भस्मधरेति ॥ तस्य रुद्रस्य शब्दस्तच्छब्दः । तच्छ्रुतिलिङ्गात्मकः । तथा च भस्मधरोग्रत्वादिधर्मविशिष्टधर्मिबोधकभस्मधरोग्रादिशब्दाभावादित्यर्थः । अथ वा - ऽकिमुच्यते भस्मधरोग्रत्वादीनां तच्छब्दत्वम्ऽ; इत्युत्तरटीकाबलाद्भावभवित्रोरभेदविवक्षया स्वार्थे त्वप्रत्ययः । तत्प्रयोगस्तु लिङ्गात्मकशब्दस्यापि सङ्ग्रहाय । भावबोधे तु - भस्मधरेत्यनेन रुद्रवाचकनामात्मकशब्दो गृह्यते । उग्रत्वपदेन उग्रत्वरूपलिङ्गात्मकशब्दो गृह्यते । आदिपदेन नामलिङ्गात्मकशब्दान्तराणि गृह्यन्ते । समाख्यादेरुपलक्षकमेतत् । तथा च - भस्मधरादिरुद्रश्रुतीनाम् उग्रत्वादिरूपतल्लिङ्गानां रुद्रप्रापकसमाख्यादीनां चाभावादित्यर्थ इत्युक्तम् । अत्र रुद्रशिवादितच्छब्दाभावादित्यनुक्त्वा भस्मधरोग्रत्वादीति वचनं ऽरुद्रो भस्मधरो नग्नःऽ; इति वचनाद्विशेषनामाभिप्रायेण । अत एवैतद्वचनोक्ताः नग्नादिशब्दा एवादिपदेन ग्राह्या इति ध्येयम् । भस्मधरेत्येतत्प्रधानत्रिगुणत्वादिरूपप्रकृतिप्रापकश्रुतिलिङ्गाद्यभावादित्यर्थान्तरोपलक्षकतयापि व्याख्येयम् । यद्यपि अतच्छब्दादित्यस्य तच्छब्दाभावादिति व्याख्याने नञः क्रियासापेक्षत्वेनासमर्थत्वात्समासानुपपत्तिः । तथापि निर्मक्षिकमित्यादाविव ऽअर्थाभावे यदव्ययम्ऽ; इत्यव्ययीभावसमासाश्रयणान्नानुपपत्तिः । पञ्चमीत्वात् नात्राम् भवति । अनेन सूत्रे जगत्कर्तृत्वेनानुमीयते इत्यनुमानशब्देन वा ऽआनुमानमनुमानसम्बन्धिऽ; इति सत्तर्कदीपावल्युक्तेरानुमानमिति पदच्छेदेनानुमानशब्देन वा अनुमानसिद्धप्रामाण्यकपाशुपताद्यागमसिद्धं रुद्रप्रधानाधिकं गृह्यते । यद्वा - प्रमाणत्वेनानुमीयत इत्यनुमानं पाशुपताद्यागमः । ततो मत्वर्थे अर्श आदिभ्यो ऽच्, तेन तत्प्रतिपाद्यमुच्यते । एवमानुमानमिति पदच्छेदे ऽप्यणन्तात्पुनरण् कार्यः । तत्र प्रथमाणन्तरपदेनागम उच्यते । द्वितीयेन प्रतिपाद्यत्वम् । तथा च अनुमानात्मकपाशुपताद्यागमप्रतिपाद्यं रुद्रादिकं न द्युभ्वाद्यायतनं न ऽयस्मिन्ऽ; इत्यादिप्रकरणे सर्वाश्रयत्वेन प्रतिपाद्यम्, कुतः? ऽअतच्छब्दात्ऽ; रुद्रप्रधानादिसाधकश्रुतिलिङ्गाद्यभावादिति सूत्रार्थ उक्तो भवति ।

__________  
    
ब्ब्स्भ्_१,३।१।८:  
ऽसो ऽन्तकः स रुद्रः स प्राणभृत्स प्राणनायकः सर् इशो यो हरिर्यो ऽनन्तो यो विष्णुर्यः परोवरीयान्ऽ; इत्यादिना प्राणग्रन्थिरुद्रत्वादेर्विष्णोरेवोक्तत्वात् ।  
    
ब्ब्स्भ्दीप्_१,३।१।८:  
नन्वाथर्वणे रुद्रादिज्ञापकाभावे ऽपि अत्रोक्तप्राणाधारत्वप्रतिपादिकायां ऽप्राणानां ग्रन्थिरसि रुद्रऽ; (महाना-१६-२।) इत्यादिसमाख्याश्रुतौ रुद्रादिशब्दानाम् अन्तकत्वादिलिङ्गानां चोक्तत्वात्तद्बलात्तत्रोक्तं द्युभ्वाद्यातनत्वं रुद्रादेः किं न स्यादित्यत आह - स इति ॥ यो ऽन्तकस्संहर्ता स एव तच्छब्दवाच्यः श्रुतः स विष्णुरेव । यो रुद्रः श्रुतः सो ऽपि विष्णुरेव । यः ऽप्राणभृत्ऽ; प्राणाधारत्वबोधकप्राणग्रन्थिशब्दवाच्यः, सो ऽपि विष्णुरेव । यः ऽप्राणनायकःऽ; तत्स्वामी तत एव प्राणेश शब्दितः सो ऽपि विष्णुरेव । यर् इशः श्रुतः सो ऽपि विष्णुरेव । यो ऽनन्तस्तच्छब्दवाच्यः सो ऽपि त्रिविधपरिच्छेदशून्यत्वाद्विष्णुरेव, न शेषः । यः परोवरीयान् सो ऽपि रुद्रादेः परतो वाण्यादेः पराद्विरिञ्चात् परतः प्रकृतेः परत्वाद्धरिरेव नान्य इति श्रुत्यर्थः ।   
अत्रान्तराधिकरणोदाहृतचतुर्वेदशिखावाक्ये च ऽपरस्मादुत्तमं प्रोक्तम्ऽ; इति वचनानुसारेण परपरतरवरवरतमानां चतुर्णां प्रत्यायनाय वृत्तिवाक्ये सुबादेशस्य सोरुत्वोत्वगुणसमानशब्दलोपा ज्ञातव्याः । प्रत्युद्देश्यं विधेयान्वयज्ञापनाय बहूनां यत्तदां प्रयोगः । ऽइत्यादिनाऽ; श्रुत्यन्तरवाक्येन ऽप्राणग्रन्थिरुद्रत्वादेःऽ; प्राणग्रन्थित्वलिङ्गस्य रुद्रशब्दवाच्यत्वस्य च तस्यैव विष्णोरेवोक्तत्वादित्यर्थः । प्राणेश्वरादिशब्दवाच्यत्वमन्तकत्वादिलिङ्गं चादिशब्दार्थः । प्रकृतिश्रुतिलिङ्गादेरप्युपलक्षकमेतत् । न तु रुद्रादेरित्येवकारार्थः । एवकारेणान्यत्रामुख्यतस्सत्त्वमनुमन्यते । उक्तत्वादित्यस्य ऽन रुद्रादिश्रुतिलिङ्गविरोधःऽ; इत्यध्याहृतसाध्येनान्वयः ।

__________  
    
ब्ब्स्भ्_१,३।१।९:  
ब्रह्माण्डे च -  
रुजं द्रावयते यस्माद्रुद्रस्तस्माज्जनार्दनर्ः ।  
इशानादेव चेशानो महादेवो महत्त्वतः ॥  
पिबन्ति ये नरा नाकं मुक्तास्संसारसागरात् ।  
तदाधारो यतो विष्णुः पिनाकीति ततः स्मृतः ॥  
शिवः सुखात्मकत्वेन शर्वः शंरोधनाद्धरिः ।  
कृत्यात्मकमिमं देहं यतो वस्ते प्रवर्तयन् ॥  
कृत्तिवासास्ततो देवो विरिञ्चश्च विरेचनात् ।  
बृंहणाद्ब्रह्मनामासावैश्वर्यादिन्द्र उच्यते ॥  
    
ब्ब्स्भ्दीप्_१,३।१।९:  
ननु तथापि न प्राणाधारत्वद्युभ्वाद्यायतनत्वबोधकसमाख्याश्रुतौ विष्णोः प्रतिपाद्यत्वनिश्चयः । तत्रत्यानां रुद्रादिशब्दानां पशुपत्यादावेव रूढत्वेन विष्णौ तदभावात्, भावे वा पुनरनिश्चयात् । विष्णौ योगवृत्तिसम्भवे ऽपि तस्या रूढितो दुर्बलत्वेनानिश्चायकत्वात् । न हि श्रुत्यन्तरे विष्णुलिङ्गाद्यस्तीत्यत आह - ब्रह्माण्डे चेति । चो ऽप्यर्थः समुच्चये । उक्तत्वादित्यनुवर्तते । तेनास्यान्वयः । किमुक्तमित्यतो रुद्रादिशब्दानां महायोगविद्वद्रूढिप्रतिपादकं वाक्यं पठति - रुजमिति । ऽरुजंऽ; रोगम् उत्पत्त्यादिकं ऽद्रावयतेऽ; निर्वापयति निवर्तयति यस्मात्तस्माद्रुद्र इत्युच्यते । क इत्यत स्तद्रूपविशेषमाह - जनार्दन इति । जननमर्दयतीति व्युत्पत्तिर्ः । ऽइशनार्त् इशानांऽ; ब्रह्मादीनां चेष्टकत्वादीशानो ऽपि स एवेत्यर्थः । महत्त्वत इत्युपलक्षणम् । द्योतनादेश्चेत्यपि द्रष्टव्यम् । ये ऽनराःऽ; जनाः संसारसागरान्मुक्ताः सन्तो ऽनाकंऽ; परमसुखं ऽपिबन्तिऽ; भुञ्जते ते पिनाकाः । विष्णुर्यतः ऽतदाधारःऽ; तेषामाधारस्ततः पिनाकीति ऽस्मृतःऽ; अभिहितः श्रुताविति शेषः । श्रुत इति पाठः स्वरसः । ऽशंरोधनात्ऽ; मुक्तिपर्यन्तं स्वरूपभूतमपि सुखं रुध्वा वर्तनात् आसुरसखं निरुध्य वर्तनाद्वा शर्व इत्यर्थः । यतः ऽकृत्यात्मकंऽ; चर्ममयमिमं देहं ऽप्रवर्तयन्ऽ; सृजन् नियमयन् वा तेन स्वात्मानं जीवं वा ऽवस्तेऽ; आच्छादयति तदन्तर्वर्तते । यद्वा - देहं वस्ते अधिवसतीत्यतः कृत्तिवासा इत्युच्यत इत्यर्थः । ऽविरेचनात्ऽ; जगत्सर्जनादसौ विष्णुः बृंहणाद्वर्धनाद्वा ब्रह्मनामा । असौ परमैश्वर्यादिन्द्र इत्युच्यते ।

__________  
    
ब्ब्स्भ्_१,३।१।१०:  
एवं नानाविधैश्शब्दैः एक एव त्रिविक्रमः ।   
वेदेषु सपुराणेषु गीयते पुरुषोत्तमः ॥ इति ।  
    
ब्ब्स्भ्दीप्_१,३।१।१०:  
एवं विष्णौ रुद्रादिशब्दानां महायोगमुक्त्वा विद्वद्रूढिं चाह - एवमिति ॥   
निमित्तैरित्यध्याहार्यम् । तथा च ऽएवम्ऽ; उक्तरीत्या नानाविधैर्निमितैः सपुराणेषु वेदेषु गतैः एतैर्नानाविधैः शब्दैर्विष्णुरेक एव ऽगीयतेऽ; मुख्यतो ऽभिधीयत इत्यर्थः । कथमन्यत्रादृष्टं सर्वशब्दमुख्यवाच्यत्वमस्येत्यतः ऽपुरुषोत्तमस्त्रिविक्रमःऽ; इत्याभ्यां तत्रोपपादकमुक्तम् । त्रिभुवनार्थशब्दव्यापी हि त्रिविक्रमः । सर्वपुरुषशब्दनिमित्तकस्वामी हि पुरुषोत्तमः । तथा चानेन विष्णौ रुद्रादिशब्दानां महायोगविद्वद्रूढिकथनात् तयोश्त रूढिमात्रात्प्राबल्याद्युक्तः समाख्याश्रुत्यन्तरे ऽपि विष्णोः प्रतिपाद्यत्वनिश्चय इति भावः । ऽपुरुषोत्तम इतिऽ; इत्यन्तस्य ऽब्रह्माण्डेऽ; इति पूर्वेणान्वयः ।

__________  
    
ब्ब्स्भ्_१,३।१।११:  
वामने च -   
न तु नारायणादीनां नाम्नामन्यत्र सम्भवः।  
अन्यनाम्नां गतिर्विष्णुः एक एव प्रकीर्तितः ॥ इति ।  
    
ब्ब्स्भ्दीप्_१,३।१।११:  
ननु यदि रुद्रादिशब्दानां विष्णुपरत्वमुक्त्वा ऽरुद्रो माऽविशान्तकःऽ; इत्यादिश्रुतीनामनिर्णायकत्वमुच्यते, तर्हि नारायणादिनाम्नां रुद्रादिपरत्वेन ऽनारायणं महाज्ञेयम्ऽ; (महाना-११।) इत्यादिश्रुतीनामनिर्णायकत्वं च स्यादित्यत आह - वामने चेति ॥ चो ऽप्यर्थे । अस्याप्युक्तत्वादविरोधैति पूर्वेणान्वयः । किमुक्तमित्यतस्तद्वाक्यं पठति - न त्विति । तुरवधारणे । ऽनारायणादीनांऽ; नारायण इत्यादीनमन्यत्र रुद्रादौ सम्भवो मुख्यवृत्तिः अस्तीति शेषः । ऽअन्यनाम्नांऽ; रुद्रादिशब्दानां ऽविष्णुरेक एव गतिःऽ; मुख्यवाच्यः प्रकीर्तित इत्यर्थः । इतिशब्दस्य वामन इत्यनेनान्वयः । तस्य नारायणादिनाम्नां अन्यत्र निरवकाशत्वोक्तेः न तच्छ्रुतीनामनिर्णायकत्वमिति विवक्षितसाध्येनान्वयः ।

__________  
    
ब्ब्स्भ्_१,३।१।१२:  
स्कान्दे च -  
ऋते नारायणादीनि नामानि पुरुषोत्तमः ।  
प्रादादन्यत्र भगवान् राजेवर्ते स्वकं पुरम् ॥ इति ।  
    
ब्ब्स्भ्दीप्_१,३।१।१२:  
भगवन्नामत्वाविशेषाद्रुद्रादिनामवन्नारायणादिनाम्नामपि रुद्रादौ वृत्तिः किं न स्यादित्यत आह - स्कान्दे चेति ॥ चो ऽप्यर्थः समुच्चये । अस्याप्युक्तत्वादिति पूर्वेणान्वयः । किमुक्तमित्यतस्तद्वाक्यं पठति - ऋत इति ॥   
विनेत्यर्थः । ऽअन्यत्रऽ; अन्येभ्यो रुद्रादिभ्यः अन्यानि रुद्रादिनामानीतिशेषः । आदिशब्देन विष्णुरित्यादिकं गृह्यते। अत्र दृष्टान्तमाह - राजेति ॥ यथा राजा स्वकं पुरमृते ऽन्यदमात्यादिभ्यो ददाति तद्वदित्यर्थः । इतीत्यन्तस्य स्कान्दे इत्यनेनान्वयः । तस्य च नारायणादिनाम्नामन्यत्र वृत्त्यभावस्योक्तत्वान्न साम्यमित्युपस्कृतेनान्वयः । अनेन स्कान्दे नारायणादिनाम्नां विष्णोरेवोक्तत्वान्न साम्यमित्यन्वयेन पूर्वप्रयुक्तैवकारस्य कृत्यान्तरं सूचितं भवति ।

__________  
    
ब्ब्स्भ्_१,३।१।१३:  
चतुर्मुखश्शतानन्दो ब्रह्मणः पद्मभूरिति ।  
उग्रो भस्मधरो नग्नः कपालीति शिवस्य च ।  
विशेषनामानि ददौ स्वकीयान्यपि केशवः ॥  
इति च ब्राह्मे ॥ ३ ॥  
    
ब्ब्स्भ्दीप्_१,३।१।१३:  
यद्येवं रुद्रादिशब्दाः विष्ण्वैकपराः तर्हि किमुच्यते भस्मधरोग्रत्वादीनां तच्छब्दत्वम् । विष्णुदत्तत्वाभिप्रायेण चेत् - तर्हि रुद्रादिशब्दा अपि तादृशा इति कथं तैर्निर्णयाभाव इत्यत आह - चतुर्मुख इति ॥ यद्यपि स्वकीयानि, तथापि ऽकेशवःऽ; ब्रह्मरुद्रप्रवर्तको विष्णुः ऽस्वकीयानिऽ; मुख्यतः स्ववाचकान्येव चतुर्मुखः शतानन्दः पद्मभूरिति ऽविशेषनामानिऽ; नामविशेषानेव ऽब्रह्मणोऽ; ब्रह्मणे ददावित्यर्थः । ऽनग्नःऽ; दिगम्बरः । ऽशिवस्यऽ; शिवाय । चस्त्वर्थः । ब्राह्म इत्यस्याप्युक्तत्वादिति पूर्वेणान्वयः । रुद्रादौ भस्मधरोग्रत्वादेरेव विष्णोस्सकाशात्प्राप्तत्वेनेति तदर्थः । तस्य च पूर्वोक्तं युक्तमिति साध्येनान्वयः ।

__________  
    
ब्ब्स्भ्_१,३।१।१४:  
सू - ॐ ॥  
प्राणभृच् च । ब्ब्स्_१,३।४ ।  
ॐ ॥ ४ ॥  
एतैरेव हेतुभिर्न जीवो वायुश्च ।  
    
ब्ब्स्भ्दीप्_१,३।१।१४:  
ननु ऽस एषो ऽन्तश्चरते बहुधा जायमानःऽ; (मुम्। २-२-६।) इति जीवलिङ्गश्रवणात्प्राणित्वप्रसिद्धेश्च जीवसामान्यस्य वा, विषयभूतलोकाधारत्वस्य ऽवायुना वै गौतम सूत्रेणायं लोकः परश्च लोकः सर्वाणि भूतानि सन्दृब्धानि भवन्तिऽ; (बृ। ५-७-२।) इति श्रुत्यन्तरे वायुनिष्ठत्वेन प्रसिद्धत्वाद्वायोर्वात्र प्रकरणे द्युभ्वाद्याश्रयत्वेन प्रतिपाद्यता किं न स्यादित्याशङ्कां परिहरत्सूत्रं पठित्वा व्याचष्टे - प्राणभृच्चेति ॥ एतैरिति । आत्मशब्दः मुक्तोपसृप्यत्वमतच्छब्दो रुद्रादिप्रापकश्रुतीनां विष्णुपरत्वमित्येवंरूपैः पूर्वोक्तहेतुभिरित्यर्थः । नात्र हेत्वन्तरं वाच्यमित्येवशब्दार्थः । जीवो वायुरित्यनेन प्राणभृच्छब्दो व्याख्यातः । अत्र वाच्य इत्यनुषज्यते । चः समुच्चये । अनेन सूत्रे चशब्दः प्रागुक्तहेतूनां नानुमानमित्यतो नञश्च समाकर्षकः । न केवलं रुद्रो ऽत्र न वाच्यः, किन्तु जीवो वायुश्चेति समुच्चयार्थश्चेत्युक्तं भवति ।

__________  
    
ब्ब्स्भ्_१,३।१।१५:  
ऽअजायमानो बहुधा विजायतेऽ; (तै।आ। ३-१३-१।)   
इति तस्यैव बहुधा जन्मोक्तेः ॥ ४ ॥   
    
ब्ब्स्भ्दीप्_१,३।१।१५:  
ननु ऽवायुना वै गौतमऽ; इत्यादिश्रुतेर्विष्णुपरत्वेन वायुसाधकत्वाभावे ऽपि बहुधा जन्माख्यलिङ्गेन जीवो ऽत्र वाच्यः किं न स्यादित्यत आह - अजायमान इति ॥ देहतः ऽअजायमानःऽ; अविकुर्वाणो ऽबहुधाऽ; रामकृष्णादिरूपेण ऽविजायतेऽ; तत्र तत्र प्रादुर्भवतीत्यर्थः । इतीति । इति पुरुषसूक्तगतवाक्येनेत्यर्थः । यस्य जन्मासम्भवो ऽभिहितः पूर्ववादिना तस्यैव विष्मोर्न जीवस्येत्येवशब्दार्थः । तथा च लिङ्गं सावकाशमिति न तद्विरोध इति वाक्यशेषः ।

__________  
    
ब्ब्स्भ्_१,३।१।१६:  
सू - ॐ ॥  
भेदव्यपदेशात् । ब्ब्स्_१,३।५ ।  
॥ ॐ ॥ ५ ॥  
न चैक्यं वाच्यम् । ऽजुष्टं यदा पश्यत्यन्यमीशमस्य महिमानम्ऽ; (मुम्। ३-१-२।) इति भेदव्यपदेशात् ॥ ५ ॥  
    
ब्ब्स्भ्दीप्_१,३।१।१६:  
ननु किं जीवलिङ्गस्य विष्णुगतत्वप्रतिपादनायासेन, लिङ्गबलाज्जीवस्यैव द्युभ्वाद्यायतनत्वं स्यात् । न चोक्तात्मशब्दादिहेतुविरोधः । जीवेशाभेदाभिप्रायेण जीवे ऽप्यात्मशब्दाद्युक्तिसम्भवादित्याशङ्कां परिहरत्सूत्रं पठित्वा व्याचष्टे - भेदेति । नैक्यं वाच्यमिति । जीवेश्वरयोरत्राभिप्रेतमिति च शेषः । अनेन सूत्रे नानुमानमित्यतो नञनुवर्तनीयः । स च हेतुगतभेदप्रतियोगिना संयोज्य इत्युक्तं भवति । चशब्दो जीवेशैक्यप्रयुक्तात्मशब्दवाच्यतैतत्प्रकरणबोध्यतापि नेतिसमुच्चयार्थः । कौऽसौ व्यपदेश इत्यत आह - जुष्टमिति । इति भेदव्यपदेशादिति । इति भेदश्रुतेरित्यर्थः । अनेन - ऽजुष्टम्ऽ; इति वाक्ये ऽपश्यतिऽ; इति दर्शनकर्तृत्वेन प्रकृतजीवस्यर् इशपदोक्तेश्चर् इश्वराद्भेदोक्तेः न तयोरैक्यमत्राभिप्रेतमिति वाच्यमिति सूत्रार्थ उक्तो भवति । श्रुतिस्तवानन्दमयनये व्याकृता ।

__________  
    
ब्ब्स्भ्_१,३।१।१७:  
सू - ॐ ॥  
प्रकरणात् । ब्ब्स्_१,३।६ ।  
॥ ॐ ॥ ६ ॥  
ऽद्वे विद्ये वेदितव्येऽ; (मुम्। १-१-४।)  
इति तस्य ह्येतत्प्रकरणम् ॥ ६ ॥  
    
ब्ब्स्भ्दीप्_१,३।१।१७:  
नन्वत्र जीवस्य कस्माच्चिदीशादन्यत्वमुच्यते, न परमात्मनः, अतो न तयोर्भेद इत्याशङ्कां परिहरत्सूत्रमुपन्यस्य व्याचष्टे - प्रकरणादिति ॥ इतीत्यनन्तरम् ऽइत्युपक्रम्याधीतम्ऽ; इति शेषः । ऽहिऽ; यतः ऽएतत्ऽ; जुष्टमित्यादिवाक्यजातं यतः ऽतस्यैवऽ; परविद्याविषयस्य परमात्मन एव ऽप्रकरणंऽ; नान्यस्येत्येवशब्दार्थः । अनेन स्वप्रकरणात् ऽद्वे विद्ये वेदितव्येऽ; इति परविद्याविषयवस्तुनो ऽत्राधीतत्वेन विष्णुप्रकरणत्वात्परमात्मन एव भेदव्यपदेशावगतेः न जीवपरमात्नोरभेदो ऽत्राभिप्रेत इति वाच्यमिति सूत्रयोजना दर्शिता भवति ।

__________  
    
ब्ब्स्भ्_१,३।१।१८:  
सू - ॐ ॥  
स्थित्यदनाभ्यां च । ब्ब्स्_१,३।७ ।  
॥ ॐ ॥ ७ ॥  
द्वासुपर्णा सयुजा सखाया समानं बृक्षं परिषस्वजाते ।  
तयोरन्यः पिप्पलं स्वाद्वत्त्यनश्नन्नन्यो अभिचाकशीति ॥ (मुं।३-१-१।)   
इतिर् इशजीवयोः स्थित्यदनोक्तेः ॥ ७ ॥  
॥ इति द्युभ्वाधिप्रकणम् ॥ १ ॥  
    
ब्ब्स्भ्दीप्_१,३।१।१८:  
न केवलं ऽजुष्टम्ऽ; इति भेदश्रुतेर्न जीवेशभेदो ऽत्र प्रकरणे विवक्षित इति ज्ञायते, किन्तु लिङ्गादपीत्याह सूत्रकृत् - स्थितीति ॥ तदसिद्धिवारणाय श्रुत्युदाहरणेन व्याचष्टे - द्वा सुपर्णेति । अनेन - ऽद्वा सुपर्णाऽ; इत्यत्र श्रुताभ्याः कर्मफलानुपजीवनावस्थितितदुपजीवनाभ्यां हेतुभ्यां च नैवात्र जीवेशयोरैक्यं वाच्यमिति सूत्रार्थ उक्तो भवति । चशब्दस्तु हेतुसमुच्चायक इति स्पष्टत्वान्न व्याख्यातः । श्रुतावदनस्य प्राथम्ये ऽपि स्थितेरीशसम्बन्धित्वेनाभ्यर्हितत्वादल्पाक्षरत्वाच्च सूत्रे तदनुसारेण भाष्ये च श्रौतक्रममुल्लङ्घ्य स्थितेः प्रथममुक्तिः । ऽसयुजाऽ; सयुजौ संयुक्तौ उपकार्योपकारकभाववत्तया परस्परापरिहारेण वर्तमानौ ऽसखायाऽ; सखायौ प्रीत्या एकदेशस्थौ ऽद्वाऽ; द्वौ ऽसुपर्णाऽ; सुपर्णौ । सुपर्णसरूपौ । ऽसुपर्णा सखायाऽ; इति विशेषणस्वारस्यादस्य समजीवमात्रविषयत्वे सुष्ठुपरमानन्दरूपौ जीवेश्वरौ ऽसमानम्ऽ; एकं ऽवृक्षंऽ; देहाख्यम् अश्वत्थं ऽपरिषस्वजातेःऽ; आलिलिङ्गतुः । ऽतयोःऽ; सुपर्णयोर्मध्येर् इश्वरात् ऽअन्योऽ; जीवः ऽपिप्पलम्ऽ; अश्वत्थफलरूपं देहजनितकर्मफलम् ऽअत्तिऽ; अस्वाद्वेव स्वादुत्वेनैव अश्नाति । जीवात् ऽअन्यर्ःऽ; इश्वरस्तु ऽअनश्नन्ऽ; जीवाद्यमेवाभुञ्जानः ऽअभिऽ; अभितः ऽचाकशीतिऽ; प्रकाशते । न तु स्वस्थित्यै जीववत्कर्मफलमपेक्षत इति मुण्डकश्रुत्यर्थः ॥ १ ॥  
॥ इति द्युभ्वाधिकरणम् ॥ १ ॥

______________________________________________________________

॥ २। भूमाधिकरणम् ॥

ब्ब्स्भ्_१,३।२।१:  
ऽप्राणो वा आशया भूयान्ऽ; इत्युक्त्वा ऽयो वै भूमा तत्सुखम्ऽ;   
(छाम्। ७-२३।) इत्युक्तेस्तस्यैव भूमत्वप्राप्तिः ।  
    
ब्ब्स्भ्दीप्_१,३।२।१:  
अत्राधिकरणे भूमनाम्नो विष्णौ समन्वयः प्रतिपाद्यते । भूमशब्दश्च ऽभूम्नः क्रतुवत्ऽ; इत्यादौ क्वचिद्धर्मवाचको ऽप्यत्र पूर्णरूपधर्मिवचनः । पूर्णत्वं च गुणत उत्तमत्वमिति ध्येयम् । श्रुत्यादिसङ्गतिं विषयादिकं च सूचयन् सयुक्तिकं पूर्वपक्षं दर्शयति - प्राण इति ॥ ऽछान्दोग्येऽ; इत्यादौ उपस्कार्यम् । ऽइत्युक्त्वाऽ; इत्युपक्रमेत्युपलक्षणम् । तदुत्तममनुक्त्वेत्यपि द्रष्टव्यम् । अत एव तस्यैव प्राणस्यैवेत्येवकारो ऽन्यव्यवच्छेदकः प्रायोजि । श्रुतौ पूर्वपक्षे प्राणशब्दो वायुमात्रपरः । सिद्धान्ते तु भाष्यरीत्या वायुविष्णूभयपरः । न्यायविवरणछान्दोग्यभाष्यरीत्या तु वायुमात्रपरः । न च वायुविष्णूभयवाचित्वं वायुमात्रवाचित्वमित्यर्थद्वयं विरुद्धम् । अन्तर्यामिविवक्षया भाष्यस्य तदविवक्षया विवरणादेः प्रवृत्तत्वात् । यथा ऽआत्मनः आकाशःऽ; (तै। २-१।) इत्यत्र सम्भूतशब्दस्यानेकार्थत्वे ऽन्तर्यामिविष्णुरप्याकाशपदेनोच्यते । तस्य जनिमात्रार्थत्वे तु न तेन स उच्यते । तथा तत्त्वप्रदीपे तु ऽअभ्युपगमवादत्वात्ऽ; इत्यादिना अयं प्राणो विष्णुरित्यभ्युपेत्य वादेन भाष्यं प्रवृत्तम्, इत्युक्तम् । तथा चाद्यपक्षे प्राणः ऽआशायाःऽ; भारत्याः ऽभूयान्ऽ; गुणतो ज्येष्ठः । एवं ऽप्राणःऽ; तदन्तर्यामी विष्णुरन्तर्यामित्वादेव तत आशायाश्च भूयानित्यर्थः । अनेन पूर्वमानन्दमयशब्दोक्तसजातीयोत्कृष्टत्वरूपपूर्णत्वस्येह वायावाक्षेपादानन्दमयाधिकरणेनास्याक्षेपिकी सङ्गतिः सूचिता । छान्दोगश्रुत्युक्तो भूमाख्यो विषयः, किं वायुरुत विष्णुरिति सन्देहश्च सूचितः । तथा तस्यैव भूमत्वप्राप्तिरिति पूर्वपक्षः । तत्र प्राणोपक्रमतदुत्तमानुक्तिरूपयुक्तिश्च दर्शिता भवति । ऽयो वै भूमा तत्सुखं नाल्पे सुखमस्ति भूमैव सुखम्ऽ; इति वाक्ये सुखशब्दः पूर्णसुखार्थः । ऽयत्सुखं स भूमाऽ; इति व्यासतीर्थीयोक्तेः, सर्वनामानि पर्यायेण तत्तल्लिङ्गभाञ्जीत्युक्तेश्च निरुपपदसुखशब्दमात्रस्यापि पूर्णसुखार्थत्वात् । यदनन्याधीनपूर्णानन्दसुखं स भूमा गुणतः पूर्णो नारायण इत्युद्देश्यविधेययोर्व्यत्ययः । अत एव स्वातन्त्र्येण सुखस्य विशेषणात् न मुक्तजीवेष्वनैकान्त्यमित्याशयेन तदुपपादयति - नाल्प इति । ऽअल्पेऽ; अपूर्णे मुक्तजीवे तत्प्रसादं विना यतः सुखं नास्तीत्यर्थः । निगमयति - भूमैव सुखमिति । अत्रापि व्यत्ययः ।

__________  
    
ब्ब्स्भ्_१,३।२।२:  
ऽउत्क्रान्तप्राणान्ऽ; (छाम्। ७-१५-३।) इत्यादितल्लिङ्गत्प्राणशब्दश्च वायुवाचीति ।  
    
ब्ब्स्भ्दीप्_१,३।२।२:  
ननु ऽप्राणो वा आशाया भूयान्ऽ; इत्युक्तप्राणशब्दस्य ऽअत एव प्राणःऽ; इत्युक्तरीत्या विष्णुपरत्वाद्विष्णोरेव भूमत्वप्राप्तेः कथं प्राणशब्दबलाद्वायोर्भूमत्वप्राप्तिरित्यत आह - उत्क्रान्तेति ॥ इत्यादीति । लुप्तविभक्तिको निर्देशः । आदिशब्देन ऽउत्क्रान्तप्राणान् शूलेन समासं व्यतिषं दहेत् नैनं ब्रूयुः पितृहासीतिऽ; समग्रवाक्यं गृह्यते । तच्च तत् लिङ्गं च, तस्य लिङ्गमिति च विग्रहः । अयमिति शेषः । चशब्दो ऽवधारणे । वायुवाची चेति भिन्नक्रमः । तथा च ऽअयंऽ; प्राणशब्दो ऽवायुवाच्येवऽ; न विष्णुवाची । कुतः? ऽउत्क्रान्तप्राणान्ऽ; इत्यादौ ऽतल्लिङ्गात्ऽ; तस्य प्राणस्योत्क्रमणादिरूपलिङ्गश्रवणादिति योजना । उत्क्रान्तः प्राणो येभ्यस्ते तथोक्ताः । तान्मातृपित्राचार्यादीन् ऽसमासंऽ; साकल्येन ऽव्यतिषम्ऽ; एकदेशेन च शूलेन विलुण्ठ्य यदि दहेत्पुत्रः शिष्यो वा तथा नैनं ब्रूयुः जनाः । किमिति? - पितृहासीति मातृहासीति । मुख्यप्राणसन्निधानाभावादिति भावः । इति श्रुत्यर्थः ।

__________  
    
ब्ब्स्भ्_१,३।२।३:  
अतो वक्ति -   
सू - ॐ ॥  
भूमा सम्प्रसादादध्युपदेशात् । ब्ब्स्_१,३।८ ।  
॥ ॐ ॥ ८ ॥  
ऽसम्प्रसादात्ऽ; पूर्णसुखरूपत्वात् ऽअध्युपदेशात्ऽ;   
सर्वेषामुपर्युपदेशाच्च विष्णुरेव भूमा ।  
    
ब्ब्स्भ्दीप्_१,३।२।३:  
सिद्धान्तयत्सूत्रमवतारयति - अत इति ॥ सूत्रे प्रसीदत्यनेन जन इति प्रसादः सुखम्, सम्यक्प्रसादः सम्प्रसादः, तस्मादिति विग्रहर्ः । इश्वरे सुखमिव दुःखमपि स्यादिति नाशङ्क्यम्, पूर्णसुखकार्येण सम्यक्प्रसादेन दुःखाभावनिश्चयादित्याशयेन प्रयुक्तं सम्प्रसादादिति हेतुमनूद्य व्याचष्टे - सम्प्रसादादिति । उत्तरसूत्रस्थचशब्दो ऽत्राकर्षणीय इत्याशयेन ऽअध्युपदेशात्ऽ; इत्येतद्धेत्वन्तरपरतयानूद्य व्याख्याति - अध्युपदेशादिति ॥ नामादीनां सर्वेषाम् ऽउपरिऽ; तदुत्तमत्वेन ऽउपदेशात्ऽ; उक्तेरित्यर्थः । चो हेतुसमुच्चये । अत्राधीत्येव हेतुः, न तु समग्र एको हेतुः । स चेश्वरवचनो भावप्रधानः, विशेषानुक्तेः अखिलेश्वरत्वादिति हेत्वर्थः अखिलेशत्वादित्यनुव्याख्यानसुधोक्तो ज्ञातव्यः । असिद्धिपरिहारायोपदेशपर्यन्तं धावनम् । प्रायपाठाद्भूम्नो ऽखिलाधिपप्राणाधिपत्ये अखिलाधिपत्यं सिद्ध्यतीति भावः । समन्वयसूत्रादनुवृत्तस्य तत्त्वितिविधेयसमर्पकस्यार्थमाह - विष्णुरेवेति भूमा विष्णुरेवेत्यन्वयः।

__________  
    
ब्ब्स्भ्_१,३।२।४:  
ऽसहस्रशीर्षं देवं विश्वाक्षं विश्वशम्भुवम् ।  
विश्वं नारायणं देवमक्षरं परमं पदम् ॥  
विश्वतः परमां नित्यम्ऽ; इति हि श्रुतिः (महाना। ११।) ।  
    
ब्ब्स्भ्दीप्_१,३।२।४:  
पूर्णसुखत्वादिकं कुतो विष्णुत्वनिश्चायकमित्यत आह - सहस्रेति ॥ इति हीति । ऽहिऽ; यस्मात् ऽइतिऽ; नारायणानुवाकगता श्रुतिरस्ति, तस्मात्सम्प्रसादात् विष्णुत्वनिश्चयो भवत्येवेत्यर्थः । ऽसहस्रशीर्षंऽ; सहस्रपदोपलक्षितामितमूर्धानं ऽदेवंऽ; प्रकाशरूपं विश्वतो दर्शनादक्ष्यस्येति विश्वाक्षं ऽविश्वशम्भुवंऽ; पूर्णसुखाश्रयं ऽविश्वंऽ; जगत्प्रविष्टत्वेन वर्तमानं ऽनारायणंऽ; मुक्तसङ्घे व्यक्तम् ऽअक्षरंऽ; स्वरूपतो नाशरहितम् अक्षेषु रममाणं वा । परेभ्यो ब्रह्मादिभ्यो ऽधिकत्वेन मीयत इति परा मा यस्येति वा परमस्तं परमं ऽपदंऽ; प्राप्यं विश्वतः परमश्चासावश्चेति विग्रहः, सवर्णदीर्घः । सोमपाशब्दवदयं शब्दः । सुधारीत्या आबन्तत्वाश्रयेण लिङ्गव्यत्ययो वा । तथा च ऽविश्वतःपरमांऽ; सर्वस्मादुत्तमम् अकारवाच्यं सर्वोत्तमं वा ऽनित्यंऽ; देहतो नाशरहितं ऽविश्वंऽ; गुणैः पूर्णं यज्ञेषु हविःस्वीकरणात् हरिवर्णत्वाच्च ऽहरिंऽ; ऽदेवंऽ; क्रीडादिगुणकं ऽनारायणंऽ; तदाख्यं देवं तद्विश्वमुपजीवतीति श्रुत्यर्थः । यद्यपि विश्वतः परमम् इति द्राविडपाठः । तथाप्यान्ध्रपाठमनुसृत्य परमामित्युक्तम् ।

__________  
    
ब्ब्स्भ्_१,३।२।५:  
ऽतमुत्क्रामन्तं प्राणो ऽनूत्क्रामतिऽ; (बृ। ६-४-२।)   
इत्यादिना नोत्क्रमणादिलिङ्गविरोधो ऽपि ॥ ८ ॥  
    
ब्ब्स्भ्दीप्_१,३।२।५:  
अत्र प्राणशब्देन विष्णोर्वाच्यत्वाङ्गीकारे प्रागुक्तत्क्रमणादिलिङ्गविरोध इत्यतो नेत्याह - तमिति ॥ प्रथमादिशब्देन तदुत्तरवाक्यानि द्वितीयेन तल्लिङ्गान्तराणि च गृह्यन्ते । अपिशब्दः समुच्चये, यद्यपि तथापीत्यर्थे च । तथा च - न केवलं प्राणशब्दोपक्रमविरोधः, तस्य विष्णुपरत्वात्, किन्तु ऽअपिऽ; अत्र प्राणशब्देन विष्णोर्वाच्यत्वाङ्गीकारे उत्क्रमणादिलिङ्गविरोधो नास्ति । कुतः? ऽअपिऽ; तथापि सर्वगते ऽपि विष्णावुत्क्रमणादिलिङ्गस्य ऽतमुत्क्रामन्तम्ऽ; इत्यादिना वाजसनेयवाक्येन सिद्धत्वादिति योजना । श्रुतिसिद्धेर्ऽथे लोकदृष्टिविरोधो ऽकिञ्चित्कर इति भावः । ऽतस्य हैतस्य हृदयस्याग्रं प्रद्योतते । तेन प्रद्योतेनैष आत्मा निष्क्रामतिऽ; (बृ। ६-४-२।) इति पूर्ववाक्ये प्रकृतः परमात्मा तच्छब्देन परामृश्यते । तथा च प्रद्योतितहृदयाग्रेणापरोक्षज्ञानिदेहात् ऽउत्क्रामन्तंऽ; निर्गच्छन्तं परमात्मानमनुसृत्य ऽप्राणोऽ; मुख्यवायुः ऽउत्क्रामतिऽ; देहान्निर्गच्छतीति श्रुत्यर्थः ।

__________  
    
ब्ब्स्भ्_१,३।२।६:  
सू - ॐ ॥  
धर्मोपपत्तेश् च । ब्ब्स्_१,३।९ ।  
॥ ॐ ॥ ९ ॥  
सर्वगतत्वादिधर्मोपपत्तेश्च ॥ ९ ॥  
॥ इति भूमाधिकरणम् ॥ २ ॥  
    
ब्ब्स्भ्दीप्_१,३।२।६:  
युक्त्यन्तरेण विष्णोर्भूमत्वप्रतिपादकं सूत्रमुपन्यस्य व्याचष्टे - धर्मेति ॥ आदिपदेन स्वातन्त्र्यस्वप्रतिष्ठित्वादिकं गृह्यते । अस्य हेतोर्विष्णुरेव भूमेति प्रधानसाध्येनान्वयः । यद्यपि छान्दोग्ये ऽयत्र नान्यत्ऽ; (छाम्। ७-२४-१।) इति स्वातन्त्र्यबोधकवाक्यानन्तरं ऽस एवाधस्तात्ऽ; (छाम्। ७-२५।) इति सर्वगतत्वाभिधायकवाक्यश्रवणात् प्रथमश्रुतस्वातन्त्र्यधर्मं स्वशब्देन गृहीत्वा सर्वगतत्वामादिशब्देन ग्राह्यम् । तथापि तद्वाक्ये भूमत्वनियतसर्वगतत्वस्य स्पष्टं प्रतीतेस्तदेव वाचकशब्देन गृहीतमिति द्रष्टव्यम् । अनेन - सूत्रे चो युक्तिसमुच्चये धर्मशब्दात्परमन्वेति । लिङ्गस्य निरवकाशत्वज्ञापनायोपपत्तिपर्यन्तं धावनम् । तथा च न केवलं सम्प्रसादादेः, किन्तु ऽस एवाधस्तात्स उपरिष्टात्स पश्चात्स पुरस्तात्स दक्षिणतः स उत्तरतः स एवेदं सर्वम्ऽ; (छाम्। ७-२५-१।) इति वाक्ये, तथा - ऽयत्र नान्यत्पश्यति नान्यच्छृणोति नान्यद्विजानाति स भूमाऽ; (छाम्। ७-२४-१।) इति वाक्ये, तथा - ऽस भगवः कस्मिन् प्रतिष्ठित इति स्वे महिम्निऽ; (छाम्। ७-२४-१।) इत्यादि वाक्ये च सर्वगतत्वादिधर्मश्रवणाच्च भूमा विष्णुरेव, तेषां च धर्माणां विष्णावेवोपपत्तेरिति सूत्रार्थ उक्तो भवति । ऽसःऽ; भूमशब्दितो नारायणः अधः उपरि पश्चात्पुरस्ताद्दक्षिणत उत्तरतः सर्वत्रास्ति । तत्प्रयोजनमाह - स एवेदं सर्वमिति । तेनैवेदं जगद्व्याप्तं स एव सर्वसत्ताप्रदस्तदर्थमेव सर्वत्र तिष्ठतीत्यर्थः । ऽयत्रऽ; यद्विना यदधीनं विना अन्यन्नपश्यत्यधिकारी सर्वमेव तदधीनं पश्यति, तथैव शृणोति, विजानाति च स भूमेत्यर्थः । ऽयत्रऽ; यस्मिन् दृष्टे ऽन्यत्स्वतन्त्रं न पश्यतीति वा । हे ऽभगवोऽ; भगवान् स भूमा कस्मिन् प्रतिष्ठित इति नारदप्रश्ने महिमगुणात्मके ऽस्वेऽ; स्वस्मिन् स्वकीये महिम्नि वा स्वयं ऽप्रतिष्ठितःऽ; आश्रित इति सनत्कुमारः प्रत्याहेति श्रुत्यर्थः ॥ २ ॥  
॥ इति भूमाधिकरणम् ॥ २ ॥

______________________________________________________________

॥ ३। अक्षराधिकरणम् ॥   
    
ब्ब्स्भ्_१,३।३।१:  
अदृश्यत्वादिगुणा विष्णोरुक्ताः । ऽअदृष्टं द्रष्ट्रश्रुतं   
श्रोतृऽ; (बृ। ५-८-११।) इत्यादिना । ऽअहं सोममाहनसं   
बिभर्मिऽ; (ऋ। १०-१२५-२।) इत्यादेस्तस्यापि   
सम्भवान्मध्यमाक्षरस्योक्ता इति ।  
    
ब्ब्स्भ्दीप्_१,३।३।१:  
अत्राधिकरणे ऽक्षरनामसमन्वयः क्रियते । श्रुत्यादिसङ्गतिं विषयवाक्यमुदाहृत्य विषयादिकं च सूचयन् सयुक्तिकं पूर्वपक्षं च दर्शयति -अदृश्यत्वादीति ॥ उक्ताइत्यस्यावृत्तिः । ते इति शेषः । आद्यादिशब्देनाग्राह्यत्वादि गृह्यते । गुणा इत्यनेन चन्द्रादित्याद्याधारत्वगुणो ऽपि गृह्यते । द्वितीयादिशब्देन ऽअश्रुतं श्रोत्रमतं मन्त्रविज्ञातं विज्ञातृनान्यदतो ऽस्ति द्रष्टृ नान्यदतो ऽस्ति श्रोतृ नान्यदतो ऽस्ति मन्तृ नान्यदतो ऽस्ति विज्ञातृ एतस्मिन् खल्वक्षरे गार्ग्याकाश ओतश्च प्रोतश्चऽ; (बृ।५-८-११।) इति शिष्टवाक्यम्, तथा - ऽएतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतःऽ; (बृ। ५-८-९।) इति वाक्यं च गृह्यते । तृतीयादिशब्देन ऽअहं त्वष्टारमुत पूषणं भगम्ऽ; (ऋ। १०-१२५-२।) इति वाक्यम्, तथा - ये त्वक्षरमनिर्देश्यमव्यक्तं पर्युपासते ।  
सर्वत्रगमचिन्त्यं च कूटस्थमचलं ध्रुवम् ॥ (गी। १२-३।)   
इति गीतावाक्यम् ।  
आसीदिदं तमोभूतमप्रज्ञातमलक्षणम् ।  
अप्रतर्क्यमविज्ञेयं प्रसुप्तमिव सर्वतः ॥   
इति तद्भाष्योदाहृतवाक्यं च गृह्यते । चशब्देनाक्षरशब्दस्य श्रीतत्त्वे प्रसिद्धेश्चेति अक्षरपदसूचितो हेतुः समुच्चीयते । तस्येतिपदमावर्तते, विपरिणम्यते च । न केवलं विष्णोरेव, किन्तु ऽतस्यऽ; अक्षरस्यापीत्यपेरर्थः । विष्णुजडव्यावृत्त्यर्थं - मध्यमेति । ऽभूमत्वप्राप्तिःऽ; इति पूर्वपाक्याद्बुद्ध्या विवेकेन प्राप्तिरितिपदमत्रानुवर्तते । तथा च - पूर्वमदृश्यत्वाधिकरणे ये अदृश्यत्वादिगुणा अक्षरस्य विष्णोरुक्ताः । ते वाजसनेयके ऽतद्वा एतदक्षरं गार्गि अदृष्टं द्रष्टृऽ; इत्यादिना वाक्येन ऽमध्यमाक्षरस्यऽ; श्रीतत्त्वस्य ऽउक्ताःऽ; उच्यन्ते इत्येका योजना । अपरा तु - ऽतस्यऽ; तेषामदृश्यत्वादिगुणानां ऽतस्यऽ; तस्मिन् मध्यमाक्षरे ऽपि सम्भवाद्युक्तत्वात् ऽतस्यऽ; चन्द्राद्याधारत्वलिङ्गस्यापि ऽअहं सोममाहनसम्ऽ; इत्यादिवाक्यात्तस्मिन्नक्षरे उपपत्तेः ऽतस्यऽ; अक्षरशब्दस्य तस्मिन् मध्यमाक्षरे प्रसिद्धेश्च ऽतस्यऽ; मध्यमाक्षरस्यापि ऽतस्यऽ; अक्षरनामवाच्यत्वस्य प्राप्तिरिति । तत्राद्ययोजनायाम् अदृश्यत्वाधिकरणोक्तादृश्यत्वादिगुणकाक्षरस्य विष्ण्वन्यत्वाक्षेपात्तेनास्याक्षेपिकी सङ्गतिरुक्ता भवति । तथाक्षराख्यो विषयः, द्रष्टृत्वाभिधायकोत्तरवाक्यपर्यालोचनया जडव्यावृत्तेः । किं चेतनप्रकृतिरुतविष्णुरिति संशयश्च सूचितः । द्वितीययोजनायां सयुक्तिकः पूर्वपक्षः प्रदर्शित इति ज्ञातव्यम् । ऽतद्वाऽ; इत्यादेः सिद्धान्तरीत्यायमर्थः - ऽतत्ऽ; आकाशाश्रयत्वेन वक्ष्यमाणम् ऽअक्षरंऽ; न क्षरतीत्यक्षरशब्दवाच्यं ब्रह्म ऽएतत्ऽ; एतल्लक्षणकं च प्रसिद्धम् । तदेवाह - अदृष्टमित्यादिना । अन्यैः साकल्येन अदृष्टत्वात्स्वयं द्रष्टृत्वाददृष्टं द्रष्ट्रित्युच्यते । एवमुत्तरवाक्यमपि व्याख्येयम् । द्रष्टृत्वादौ विशेषमाह - नेति । ऽअतःऽ; अक्षरादन्यत् स्वातन्त्र्येण द्रष्टृ श्रोतृ मन्तृ ज्ञातृ च नास्तीत्यर्थः । ऽएतस्मिन्ऽ; एवम्भूते ऽक्षरशब्दिते ब्रह्मणि दीप्तिनिमित्ताकाशपदोक्तं श्रीतत्त्वम् ऽओतश्च प्रोतश्चऽ; अत्रोतं च प्रोतं च । तथा च सर्वकारेण तदाश्रितं खल्वित्यर्थः ।  
गार्गीति याज्ञवल्क्यकर्तृकपत्नीसम्बोधनम् । ऽएतस्य वा अक्षरस्यऽ; विष्णोः ऽप्रशासनेऽ; आज्ञायामिति निमित्तसप्तमी । तथा च आज्ञामात्रात् ऽसूर्याचन्द्रमसौऽ; ऽकेशौ सूर्यविधू मतौऽ; इति बृहद्भाष्योक्तेर्ब्रह्मरुद्रौ भाष्यटीकारीत्या प्रसिद्धरविचन्द्रौ च ऽविधृतौऽ; विशेषेण धृतौ भवत इति । पूर्वपक्षी तु अक्षरशब्दं श्रीतत्त्वपरं मन्यते । तत्पक्षे आकाशशब्दः प्रकृत्यन्यतत्पोष्यपरः ।  
अहम् ऽआहनसंऽ; स्वाभिमन्यमानलताद्वारा यज्ञेष्वभिषूयमाणं ऽसोमंऽ; सोमलताभिमानिनं चन्द्रं त्वष्टारं च ऽउत पूषणंऽ; पूषणं च भगं च ऽबिभर्मिऽ; दधामीत्यम्भ्रणीवाक्यस्यार्थः । त्वष्ट्रादयस्तु सूर्यप्रभेदाः । तत्त्वप्रदीपसत्तर्कदीपावल्योस्तु बृहद्भाष्यानुसारेण ऽसोमम्ऽ; उमया सहितम् ऽआहनसम्ऽ; आसमन्तात् हन्तारं संहर्तारं रुद्रं बिभर्मीति व्याख्यातम् ।  
ऽअक्षरंऽ; देहतो ऽप्यविनाशि, ऽअनिर्देश्यंऽ; शब्दागोचरम्, ऽसर्वत्रगंऽ; देशतो व्याप्तम्, ऽअचिन्त्यंऽ; मनसाग्राह्यम्, गुणबाहुल्यात्, कूटे आकाशे ऽभिमानित्वेन तिष्ठतीति ऽकूटस्थम्ऽ, ऽअचलंऽ; कदापि स्वपदादभ्रष्टं ऽध्रुवम्ऽ; उत्पत्तिविनाशशून्यम्, ऽअव्यक्तंऽ; श्रीतत्त्वं ये पर्युपासते इति गीतार्थः ।  
प्रलये ऽअभूतम्ऽ; अजातम् ऽअप्रज्ञातंऽ; प्रत्यक्षावेद्यम् अवेद्यलक्षणत्वादलक्षणम् अत एव ऽअतर्क्यम्ऽ; अनुमानावेद्यम् ऽअविज्ञेयम्ऽ; आगमावेद्यम् अनाद्यविद्याभिमानित्वात्, तमःशब्दवाच्यमिदं लक्ष्म्याख्यं तत्त्वं ऽप्रसुप्तमिवऽ; निर्व्यापारं ऽसर्वतःऽ; सर्वत्रासीदिति स्मृत्यर्थः ।

__________  
    
ब्ब्स्भ्_१,३।३।२:  
अतो ब्रूते -   
सू - ॐ ॥  
अक्षरमम्बरान्तधृतेः । ब्ब्स्_१,३।१० ।  
॥ ॐ ॥ १०॥  
ऽएतस्मिन् खल्वक्षरे गार्ग्याकाश ओतश्च प्रोतश्चऽ;   
(बृ। ५-८-११।) इत्यम्बरान्तस्य सर्वस्य धृतेर्ब्रह्मैवाक्षरम् ।  
    
ब्ब्स्भ्दीप्_१,३।३।२:  
सिद्धान्तयत्सूत्रमवतारयति - अत इति ॥ सूत्रे गहनार्थत्वात्प्रथमं हेतुभागं व्याकरिष्यमाणो ऽसिद्धिपरिहाराय श्रुतिमुदाहरति - एतस्मिन्निति । इतीत्यनन्तरं ऽवाक्येऽ; इति शेषः । अन्यपदार्थं दर्शयन्विग्रहं दर्शयति - अम्बरेति । अम्बरमाकाशः अन्तो यस्य सर्वस्य पृथिव्यादेर्धारकत्वोक्तेरित्यर्थः । यद्यपि ऽएतस्मिन्ऽ; इति वाक्ये ऽम्बरधृतिरेवोच्यते । न तु तदन्तरसर्वधृतिः । तथापि ऽयदूर्ध्वं गार्गि दिवो यदर्वाक्पृथिव्या यदन्तरा द्यावापृथिवी॥॥॥ आकाश एव तदोतं च प्रोतं चऽ; (बृ। ५-८-७।) इत्यनेनाकाशस्य चित्प्रकृतेः सर्वाधारत्वमुक्त्वानन्तरम् ऽएतस्मिन्ऽ; इति वाक्ये ऽक्षरस्य तादृशप्रकृत्याधारत्वोक्तेः प्रकृतिद्वाराक्षरस्याम्बरान्तसर्वाधारत्वमत्रोक्तमेवेति न दोषः । एतच्च सूत्रे ऽम्बरान्तेत्यन्तपदप्रयोगात्सूचितम् । सूत्रे तत्त्वित्यनुवृत्तपदद्वयोपेतप्रतिज्ञाभागं व्याख्याति - ब्रह्मैवेति । अक्षरं ब्रह्मैवेत्यन्वयः । अनेन अक्षरस्य ऽएतस्मिन्ऽ; इति प्रकृतिद्वाराऽकाशान्तसर्वाधारत्वश्रुतेरक्षरं ब्रह्मैवेति सूत्रार्थ उक्तो भवति ।

__________  
    
ब्ब्स्भ्_१,३।३।३:  
य उ त्रिधातु पृथिवीमुत द्या मेको दाधार भवनानि विश्वा । (ऋ। १-१५४-४।)   
    
ब्ब्स्भ्दीप्_१,३।३।३:  
सर्वाधारत्वं कुतो विष्णुत्वनिश्चायकमित्यतः तस्य विष्णुलिङ्गत्वेन श्रुतिसिद्धत्वादित्याह - य इति ॥ व्याख्यातेयं श्रुतिर्जन्मनये ।

__________  
    
ब्ब्स्भ्_१,३।३।४:  
भर्ता सन्भ्रियमाणो बिभर्ति ।  
एको देवो बहुधा निविष्टः ।  
यदा भारं तन्द्रयते स भर्तुम् ।  
परास्य भारं पुनरस्तमेति । (तै।आ। ३-१४।)   
    
ब्ब्स्भ्दीप्_१,३।३।४:  
ऽभर्ता सन्ऽ; इति तैत्तिरीयाणां श्रुतिः । ऽदेवःऽ; प्राणाख्यो भगवान् स्वयं जगता जीवेन वा हृदि भ्रियमाणः तत् ऽबिभर्तिऽ; धत्ते पुष्णाति च । तर्हि जगदीशयोः साम्यापत्तिरित्यत आह - भर्ता सन्निति । जगतो मूलभर्ता सन्नेव भ्रियमाणः, न स्वकीयस्थित्येत्यर्थः । नन्वेकस्यैव भगवतः भर्ता भ्रियमाणो बिभर्तीत्यनेकविधव्यवहारविषयत्वं कथमित्यत आह - एको बहुधेति । एको ऽपि भर्तृत्वादिना ऽबहुधाऽ; बहुरूपेण च ऽनिविष्टोऽ; व्याप्त इत्यर्थः । तत्र प्रविष्ट इति वा । ऽयदा भारं तन्द्रयते स भर्तुं परास्य भारं पुनरस्तमेतिऽ; इति वाक्यशेषः । ऽसऽ; विष्णुर्यदा तं जगद्भारं ऽपरास्यऽ; अधो निधाय पुनर्भर्तुं ऽतन्द्रयतेऽ; नेच्छति तदा असौ भारः ऽअस्तमेतिऽ; नश्यतीत्यर्थः । 

__________  
    
ब्ब्स्भ्_१,३।३।५:  
यस्मिन्निदं सञ्चविचैधि सर्वं   
यस्मिन् देवा अधि विश्वे निषेदुः । (महाना। १-२।)   
इत्यादिश्रुतेः ।  
    
ब्ब्स्भ्दीप्_१,३।३।५:  
ऽयस्मिन्ऽ; इत्यपि तैत्तिरीये ऽन्यद्वाक्यम् । अत्र यच्छब्दस्य ऽतदेव ब्रह्म परमम्ऽ; (महाना। १-६।) इत्युत्तरवाक्यस्थतच्छब्देनान्वयः । चौ प्रकारसमुच्चये । तथा च - ऽयस्मिन्निदंऽ; सर्वं जगत् ऽसंऽ; सम्यक् ऽविऽ; विविधं ऽचैधिऽ; अवर्धत । एधतेर्लिङि छान्दसं रूपमेतत् । यद्वा - एधिवर्धते । अस्तीति वार्थः । अस्मिन् पक्षे अस्तेर्लटि मध्यमपुरुषैकवचने छान्दसं रूपम् । वस्तुतो लोटि मध्यमपुरुषैकवचने रूपमेतत् । यस्मिंश्च ऽविश्वेऽ; सर्वे देवाः ऽअधिनिषेदुःऽ; यमध्यगुस्तदेव ब्रह्मेत्यर्थः । इत्यादिश्रुतेरित्यस्य अम्बरान्तधृतेरित्यनेनान्वयः । ब्रह्मण्यवगताया इति शेषः । तृतीयार्थे पञ्चमी । आदिशब्देन ऽयेनावृतं खं च दिवं महीं च येनादित्यस्तपति तेजसा भ्राजसा चऽ; (महाना। १-३।) इत्यादिकम्, ऽतमेव मृत्युममृतं तमाहुस्तं भर्तारं तमु गोप्तारमाहुःऽ; (तै।आ। ३-१४।) इत्यादि च गृह्यते । तथा च विष्णुलिङ्गत्वेन श्रुतिसिद्धात् सर्वाधारणात् विष्णुत्वनिश्चयो भवत्येवेति भावः ।

__________  
    
ब्ब्स्भ्_१,३।३।६:  
पृथिव्यादि प्रकृत्यन्तं भूतं भव्यं भवच्च यत् ।  
विष्णुरेको बिभर्तीदं नान्यस्तस्मात्क्षमो धृतौ ॥  
इति च स्कान्दे ।  
    
ब्ब्स्भ्दीप्_१,३।३।६:  
विष्णुवदन्यस्यापि सर्वाधारत्वं किं न स्यादित्यत आह - पृथिव्यादीति ॥ प्रकृत्यन्तपदेन सौत्रान्तपदं व्याख्यातम् । ऽभूतम्ऽ; अतीतं ऽभव्यंऽ; भविष्यत् ऽभवत्ऽ; वर्तमानं ऽयत्ऽ; इदं विश्वं तद्विष्णुः ऽएक एवऽ; असहायो बिभर्ति । तस्य धृतौ तस्माद्विष्णोरन्यः ऽक्षमःऽ; समर्थो नेत्यर्थः । इति स्कान्द इत्यस्य ऽउक्तत्वात्ऽ; इत्यध्याहारेण न सावकाशत्वं लिङ्गस्येति वाक्यशेषेणान्वयः ।

__________  
    
ब्ब्स्भ्_१,३।३।७:  
सू - ॐ ॥  
सा च प्रशासनात् । ब्ब्स्_१,३।११ ।  
॥ ॐ ॥ ११ ॥  
सा च धृतिः प्रसासनादुच्यते । ऽएतस्य वा अक्षरस्य प्रशासने   
गार्गि सूर्याचन्द्रमसौ विधृतौ तिष्ठतःऽ; (बृ। ५-८-९।) इत्यादिना ।  
    
ब्ब्स्भ्दीप्_१,३।३।७:  
युक्त्यन्तरेण विष्णोरेवाक्षरत्वं प्रतिपादयत्सूत्रमुपन्यस्य व्याचष्टे - सा चेति ॥ ऽसा चऽ; सर्वधृतिरपि इत्यादिना प्रशासनादुच्यते यतो ऽतो ऽपि ब्रह्माक्षरमित्यन्वयः । आदिशब्देनैवंरूपाण्येकप्रकरणगतानेकवाक्यानि गृह्यन्ते । अनेन - यदा ऽसाऽ; पूर्वोक्ता सर्वधृतिरेव अक्षरस्य विष्णुत्वसाधिका, तदा सुतराम्, या तु ऽएतस्यऽ; इति श्रुतिवाक्ये ऽक्षरस्य प्रशासनादेव असङ्कुचितविषयानन्यायत्तप्रकृष्टाज्ञामात्रादेव सर्वधृतिरुच्यते सेति सूत्रार्थ उक्तो भवति ।

__________  
    
ब्ब्स्भ्_१,३।३।८:  
तच्च प्रशासनं विष्णोरेव ।  
    
ब्ब्स्भ्दीप्_१,३।३।८:  
ननु सर्वधृतिहेतुप्रशासनेन कुतो ऽक्षरस्य विष्णुत्वनिश्चय इत्यतस्तस्य विष्णुकर्तृकत्वादित्याह - तच्चेति। सर्वधृतिकारणं प्रशासनं त्वित्यर्थः । न केवलं सर्वधृतिः, किन्तु तद्धेतुप्रशासनं चेति समुच्चये वा चशब्दः । ऽविष्णोरेवऽ; विष्णुकर्तृकमेव । न त्वन्यकर्तृकमिति एवार्थः । एवकारस्योत्तरत्रोपयोगः ।

__________  
    
ब्ब्स्भ्_१,३।३।९:  
सप्तार्धगर्भा भुवनस्य रेतो विष्णोस्तिष्ठन्ति प्रदिशा विधर्मणि । (ऋ। १-१६४-३६।)   
    
ब्ब्स्भ्दीप्_१,३।३।९:  
कुत एतज्ज्ञायत इत्यतस्तच्चेत्यनेन प्रतिज्ञातार्थे श्रुतिं प्रमाणयति - सप्तेति ॥ आ ऋद्धगर्भाः आर्धगर्भाः । ब्रह्माण्डाख्यातिसमृद्धगर्भाः । निगरणेन भ्रियन्त इति गर्भास्तदावरणभूता इति यावत् । रेत इति लिङ्गव्यत्ययेनैकवचनं प्रथमाबहुवचनार्थे । तथा च - ऽभुवनस्यऽ; लोकस्य ऽरेतसोऽ; रतिप्रदाः सारभूता वा । यद्वा - भूमत्वात्पूर्णत्वाद्वननीयत्वाद्भजनीयत्वाद्भुवनस्य विष्णो रेतोरूपाः ऽसप्तऽ; महदहङ्कारपञ्चमहाभूताख्याः ब्रह्मादयो देवाः । भवनस्य ऽरेतोऽ; रेतसो जगद्रतिप्रदस्य विष्णोः ऽप्रदिशाऽ; आदेशेनाज्ञया ऽविधर्मणिऽ; विविधविश्वधारणे तिष्ठन्तीति ऋङ्मन्त्रार्थः । विश्वेश्वरतीर्थीये तु ऽअर्धस्यऽ; विष्णोः ऽगर्भाःऽ; सप्त देवाः भुवनस्य ऽरेतःऽ; कारणम् । एते च विष्णोः प्रदिशा विधर्मणि तिष्ठन्तीत्यर्थ उक्तः ।

__________  
    
ब्ब्स्भ्_१,३।३।१०:  
चतुर्भिस्साकं नवतिं च नामभिश्चक्रं न वृत्तं व्यतीरवीविपत् । (ऋ। १-१५५-६।) इत्यादिश्रुतेः ।  
    
ब्ब्स्भ्दीप्_१,३।३।१०:  
ऽचतुर्भिःऽ; इति वाक्यं तु जन्मनये व्याख्यातम् । एवञ्जातीयकश्रुतिरादिशब्दार्थः । श्रुतेरित्यस्य ज्ञायत इत्यध्याहारेण तच्चेति पूर्ववाक्येनान्वयः ।

__________  
    
ब्ब्स्भ्_१,३।३।११:  
एकश्शास्ता न द्वितीयो ऽस्ति शास्ता ।  
यो हृच्छयस्तमहमिह ब्रवीमि ।  
    
ब्ब्स्भ्दीप्_१,३।३।११:  
सर्वधृतिहेतुप्रशासनं विष्णोरिवान्यस्यापि किं न स्यादित्यत आह - एक इति ॥ इदं च भारतवाक्यं सभापर्वगम् । ऽशास्ताऽ; सर्वधृतिहेत्वाज्ञाकर्ता । ऽएकःऽ; न तु द्वितीयो ऽस्ति, स च विष्णुरेवेत्यर्थः । ऽगर्भे शयानं पुरुषं को ऽस्ति शास्ताऽ; इति शिष्टवाक्यम् । ऽयो हृच्छयःऽ; इत्यन्यद्वाक्यमुत्तरवाक्यपर्यालोचनया प्रकृतसङ्गतम् । ऽयःऽ; सर्वधृतिहेतुप्रशासनाय ऽहृच्छयःऽ; सर्वहृदयनिवासी तमहमिह स्थाने ब्रवीमीत्यर्थः ।

__________  
    
ब्ब्स्भ्_१,३।३।१२:  
न केवलं मे भवतश्च राजन् ।  
स वै बलं बलिनां चापरेषाम् ।  
इत्यादेश्च ॥ ११ ॥  
    
ब्ब्स्भ्दीप्_१,३।३।१२:  
ऽन केवलम्ऽ; इत्यादि हिरण्यकशिपुं प्रति प्रह्लादवाक्यम् । हे राजन् न केवलं मे भवतश्च ऽसःऽ; भगवान् ऽबलंऽ; बलप्रदो धृतिहेतुः, किन्त्वन्येषां बलिनां च बलमित्यर्थः । इत्यादेश्चेत्यस्य ऽतच्च प्रशासनं विष्णोरेवेति ज्ञायतेऽ; इत्यनेनान्वयः । अनेन विष्णोरेवेत्येवकारस्य कृत्यं सूचितम् ।

__________  
    
ब्ब्स्भ्_१,३।३।१३:  
सू - ॐ ॥  
अन्यभावव्यावृत्तेश्च । ब्ब्स्_१,३।१२ ।  
॥ ॐ ॥ १२ ॥  
ऽअस्थूलमनणुऽ; (बृ। ५-८-८।) इत्यादिना स्थूलाण्वादीनामन्यवस्तुस्वभावानां व्यावृत्तेश्च ।  
    
ब्ब्स्भ्दीप्_१,३।३।१३:  
हेत्वन्तरेण विष्णोरेवाक्षरत्वं प्रतिपादयत्सूत्रं पठित्वा व्याचष्टे - अन्येति ॥ आदिशब्देन ऽएतद्वै तदक्षरं गार्गि ब्राह्मणा अभिवदन्ति अस्थूलमनण्वह्रस्वमदीर्घमलोहितमस्नेहमच्छायमतमो ऽवाय्वनाकाशमसङ्गमरसमगन्धमचक्षुष्कमश्रोत्रमवागमनो ऽतेजस्कमप्रमाणममुखममात्रमनन्तरमब्राह्मं न तदश्नाति किञ्चन न तदश्नाति कश्चनऽ; (बृ। ५-८-८।) इति समग्रवाक्यं गृह्यते । ऽस्थूलाण्वादीनाम्ऽ; इति भावप्रधानो निर्देशः । व्यावृत्तेरित्यनन्तरं ऽकथनात्ऽ; इति शेषः । चो हेतुसमुच्चये । अस्यापि ब्रह्मैवाक्षरमिति पूर्वेणान्वयः ।  
अनेन - न केवलं पूर्वोक्तहेतुभ्याम्, किन्त्वन्येषां सकलवस्तूनां भावानां स्वरूपाणां स्थौल्यादिधर्माणां व्यावृत्तेः अनन्यापेक्षाराहित्यस्य ऽअस्थूलम्ऽ; इत्यादिनाक्षरे कथनादप्यक्षरं ब्रह्मैवेति सूत्रार्थ उक्तो भवति ।  
श्रुत्यर्थस्तु - ऽतत्ऽ; आकाशाश्रयत्वेन वक्ष्यमाणम् ऽअक्षरंऽ; न क्षरतीत्यक्षरशब्दवाच्यं ब्रह्म एतल्लक्षणकं ऽब्राह्मणाःऽ; ज्ञानिनो ऽभिवदन्ति वै प्रसिद्धम् । तत्किं लक्षणमित्यत आह - अस्थूलमिति । स्थूलं महत् । स्वप्रबुद्धार्थान्तरं तु - ऽएतत्ऽ; अक्षरं ब्राह्मणाः ऽतत्ऽ; चित्प्रकृत्याख्यमिति वदन्ति पूर्वपक्षयन्ति तद्ब्रह्मेत्यभिवदन्ति सिद्धान्तयन्ति । सिद्धान्तसाधकं हेतुमेवाह - अस्थूलमित्यादिनेति । अनेन ऽप्रसिद्धस्थूलसूक्ष्मादिवैलक्षण्याज्जनार्दनःऽ; इति बृहद्भाष्योक्तरीत्या प्रसिद्धस्थूलादिवैलक्षण्यमुच्यते । स्थूलाण्वादिपदस्य भावप्रधानत्वे तु लोकिकस्थौल्यादिराहित्यमनेनोक्तं भवति । ऽअलोहितंऽ; लोहितशब्दितरक्ताद्युपलक्षितप्राकृतरूपसामान्यरहितम् । ऽअस्नेहंऽ; प्राकृतस्नेहरहितम् । ऽअच्छायंऽ; ऽछायात्वविद्या सम्प्रोक्ताऽ; इति वचनादज्ञानरहितम् । जीवदेहस्येव छायारहितं च । ऽअतमःऽ; आवरणरहितम् । ऽअवायुऽ; पीडारूपश्वासोच्छ्वासरहितम् । यद्वा - व्यासतीर्थीयोक्तरीत्या अवाय्वनाकाशमतेजस्कमित्येतैस्तदारब्धशरीररहितमित्युच्यते । अत एव ऽअच्छायमतमो ऽवाय्वनाकाशम्ऽ; इत्यत्र सर्वात्मना निषेध इत्युक्तं सुधाटीकयोः। ऽअसङ्गंऽ; सर्वगतमपि तत्कृतलेपरहितम् । अरसमगन्धमित्याभ्यामुपलक्षणया प्राकृतरसगन्धादिराहित्यमुच्यते । अचक्षुष्कमित्यादिना प्राकृतस्वभिन्नचक्षुरादिराहित्यम् । ऽअतेजस्कंऽ; प्राकृतवर्चोरहितम् । ऽअप्राणम्ऽ; उक्तचक्षुरादिव्यतिरिक्तप्राकृतज्ञानेन्द्रियकर्मेन्द्रियरहितम् । व्यासतीर्थीयोक्तरीत्या प्राणवायुरहितमिति वा । ऽअमुखंऽ; प्राकृतविग्रहरहितं वा । ऽअमात्रंऽ; परिमितिशून्यम् । मीयन्ते एभिरिति मात्रा इन्द्रियाणीति टीकोक्तेः अमात्रं चक्षुरादीन्द्रियरहितमिति व्यासतीर्थीयोक्तिः । सर्वात्मना शरीरारम्भकपञ्चमात्रशून्यं वा । न विद्यते ऽन्तरं बाह्यं च यस्मात्तदनन्तरमबाह्यम्, इदमेव सर्वस्मादन्तरं बाह्यं चेत्यर्थः । ऽतत्ऽ; ब्रह्म ऽकिं च नऽ; अन्नादिकं शुभमशुभं वा साशनानशनत्वेन नरदेवौ यथोदितौ ।  
अत्तिं विनाप्यदौर्बल्यात्तथानत्तिर्हरेर्भुजिः ॥  
इति स्मृतेरुपजीवनार्थं ऽनाश्नातिऽ; नात्ति । ऽकश्चनऽ; को ऽपि समर्थः ऽतत्ऽ; ब्रह्म ऽनाश्नातिऽ; न संहरतीति ।

__________  
    
ब्ब्स्भ्_१,३।३।१४:  
ऽअस्थूलो ऽनणुरमध्यमो मध्यमो ऽव्यापको व्यापको यो ऽसौ हरिरादिरनादिरविश्वो विश्वः सगुणो निर्गुणःऽ; इत्यादेर्विष्णोरेव   
ते धर्माः ।  
    
ब्ब्स्भ्दीप्_१,३।३।१४:  
लौकिकस्थौल्यादिराहित्यं कथं विष्णुत्वनिश्चायकम्, तद्धर्मत्वेनानिश्चितत्वादित्यत आह - अस्थूल इति। ऽअस्थूलःऽ; लौकिकमहत्त्वरहितः, ऽअनणुःऽ; लौकिकाणुत्वरहितः, ऽअमध्यमःऽ; लौकिकमध्यमपरिमाणरहितः । न च परिमाणादिराहित्ये विष्णोरस्वभावत्वापत्तिरिति वाच्यम् । लौकिकस्थौल्यादिराहित्ये ऽप्यलौकिकपरिमाणादिसद्भावादित्याह - मध्यम इत्यादिना ॥ न चानेन स्थूलत्वादेरनुक्तेर्नचोक्तपरिहार इति वाच्यम् । ऽमध्यमो व्यापकःऽ; इत्याद्युक्तेः स्थूलो ऽणुश्चेत्युपलक्षकत्वात् । न चमध्यमपरिमाणवत्त्वे विष्णोरनित्यत्वापत्तिरिति वाच्यम् । अनित्यत्वानापादकमध्यमपरिमाणाभ्युपगमात् । तत्त्वप्रदीपे तु ऽअमध्यमोऽ; मध्यमपरिमाणनियतिवर्जितः ऽव्याप्तो ऽणुर्मध्यमस्तथाऽ; इत्युक्तेः मध्ये मीयमानत्वान्मध्यम इति व्याख्यातम् । अस्मिन् पक्षे नियतमध्यमपरिमाण- शून्यत्वान्नानित्यत्वमिति परिहारो ऽभिप्रेतः । न विद्यते ऽन्यो व्यापको यस्यासावव्यापकः । लोकविलक्षणव्यापक इति वा । ऽव्यापकःऽ; सर्वदेशकालव्यापी । आदिः कारणमनादिस्तच्छून्य उत्पत्तिशून्य इति वा । न विद्यते विश्वः पूर्णो यस्मादविश्वः । पूर्णत्वाद्विश्वः । यद्वा - ऽअविश्वोऽ; लौकिकेष्वप्रविष्टः । ऽविश्वःऽ; जगद्धृदयं वा प्रविष्टः । ऽसगुणोऽ; ज्ञानानन्दादिगुणवान् । ऽनिर्गुणःऽ; सत्त्वादिगुणहीन इत्यर्थः । ऽइत्यादेःऽ; इतिवाक्यात् । आदिशब्देन ऽअणोरणीयान्महतोमहीयान्ऽ; (कठ। २-२०।) इति कठश्रुतिर्गृह्यते । ऽतेऽ; अस्थूलत्वादयः । यत इति निश्चिता इति शेषः । अस्य अतस्ते अक्षरस्य विष्णुत्वनिश्चायका भवन्तीत्युपस्कृतवाक्येनान्वयः । ननु तथापि ते विष्णोरेवेति कथम्, यस्मात्ते ऽप्राकृतविग्रहे मध्यमाक्षरे ऽपि सन्ति । नैष दोषः - यतस्ते यत्र भगवदपेक्षयैव सन्ति । अन्यानपेक्षा एव धर्माह्यत्र हेतुत्वेन विवक्षिताः ।

__________  
    
ब्ब्स्भ्_१,३।३।१५:  
अस्थूलो ऽनणुरूपो ऽसावविश्वो विश्व एव च ।  
विरुद्धधर्मरूपो ऽसावैश्वर्यात्पुरुषोत्तमः ॥  
इति च ब्राह्मे ॥ १२ ॥  
॥ इति अक्षराधिकरणम् ॥ ३ ॥  
    
ब्ब्स्भ्दीप्_१,३।३।१५:  
ननु लौकिकपरिमाणादिराहित्यं कथं विष्णोर्युक्तम्, लोके सर्वपदार्थानां प्राकृतपरिमाणस्यैव दर्शनादित्यत आह - अस्थूलेति ॥ ऽअसौ पुरुषोत्तमःऽ; भगवान् ऽअस्थूलो ऽनणुरूपो भवतिऽ; प्राकृतलौकिकस्थूलाणुत्वरूपधर्मरहितवपुर्भवति । एवं ऽअविश्वो विश्वश्चऽ; लोकबहिर्भूतो लोकान्तर्गतश्च भवति । तथा विरुद्धधर्मरूपश्च भवति । लोके परस्परं विरुद्धाः स्थूलत्वाणुत्वादयो धर्माः स्वरूपभूता यस्य सः तथोक्तः । कथमित्यतो घटकमाह - ऐश्वर्यादिति ॥ अचिन्त्यैश्वर्यसामर्थ्यादित्यर्थः । ऐश्वर्यादेवेत्यनेन नात्रोपपादकान्तरमन्वेषणीयमुत्युक्तं भवति । इति ब्रह्माण्डे इत्यस्य उक्तत्वात् युक्ता इत्यध्याहारेण ते धर्माः विष्णोर्युक्ता एवेति पूर्ववाक्येनान्वयः ।  
॥ इति अक्षराधिकरणम् ॥ ३ ॥

______________________________________________________________

॥ ४। सदधिकरणम् ॥  
    
ब्ब्स्भ्_१,३।४।१:  
ऽसदेव सोम्येदमग्र आसीत्ऽ; (छाम्। ६-२-१।) इत्यादिना सतः स्रष्टृत्वमुच्यते ।  
    
ब्ब्स्भ्दीप्_१,३।४।१:  
अत्राधिकरणे ऽनेकप्रकरणात्मकं ऽसदेवऽ; इत्यादिस्थानं समन्वीयते । श्रुत्यादिसङ्गतिं विषयवाक्यमुदाहृस्य विषयादिकं च सूचयति - सदिति ॥ ऽइत्यादिनाऽ; छान्दोग्यवाक्येन । आदिशब्देन ऽएकमेवाद्वितीयम्, (छाम्। ६-२-१।) तत्तेजो ऽसृजत, (छाम्। ६-२-३।) सन्मूलाः सोम्येमाः, (छाम्। ६-८-६।) सता सोम्य तदा सम्पन्नो भवतिऽ; (छाम्। ६-८-१) इत्यादिकं गृह्यते । तच्चेत्यतः तदित्याकृष्यते । तथा च इत्यादिना सतः ऽतत्ऽ; जन्मनयोक्तं ऽस्रष्टृत्वम्ऽ; अनन्याधीनकारणत्वम् । उपलक्षणमेतत् । सर्वोत्तमत्वसर्वाधारत्वसुप्तिगम्यत्वादिकं च ऽउच्यतेऽ; प्रतिपाद्यते इति योजना । अनेन जन्माधिकरणोक्तकारणत्वस्य विष्ण्वन्यस्मिन् प्रधाने आक्षेपात्तेनास्य आक्षेपिकी सङ्गतिरुक्ता भवति । तथा विषयवाक्यम्, सदाख्यो विषयश्चोक्तः । ऽसदेवऽ; इत्युद्दालकवाक्यम् । हे ऽसोम्यऽ; भक्तिज्ञानलक्षणसोमार्ह श्वेतकेथो ऽइदम्ऽ; अस्य जगतः ऽअग्रेऽ; तत्सृष्टेः पूर्वं प्रलये सच्छब्दोक्तं ब्रह्मैवासीत् स्वातन्त्र्येणेति शेषः। तत्सत् ऽएकमेवाद्वितीयंऽ; स्वगतस्वावयवभेदाभेदशून्यं सर्वोत्तमम् । प्रजाः ऽसन्मूलाःऽ; सद्ब्रह्मैव मूलं यासां तास्तथोक्ताः । ऽतदाऽ; सुप्तौ सता सम्पन्नो भवति सुप्त इति सिद्धान्ते श्रुत्यर्थः । ब्रह्मलक्षणाभिधायकानेकवाक्यसङ्ग्रहकादिशब्दप्रयोगेन सिद्धान्ते ऽप्यत्र प्रधानस्य प्रतिपाद्यत्वाभ्युपगमेनानिष्टाभावादधिकरणवैयर्थ्यमिति शङ्का निरस्ता भवति । अत्र प्रकरणे श्रुतानां ब्रह्मलक्षणानां प्रधाने ऽसम्भवेन ब्रह्मणो ऽपि प्रतिपाद्यत्वेन प्रधानमात्रस्य प्रतिपाद्यत्वानभ्युपगमात् ।

__________  
    
ब्ब्स्भ्_१,३।४।२:  
तच्च सत् ऽबहु स्यां प्रजायेयऽ; (छाम्। ६-२-३।) इति परिणामप्रतीतेर्न विष्णुः ।  
    
ब्ब्स्भ्दीप्_१,३।४।२:  
सयुक्तिकं पूर्वपक्षयति - तच्चेति ॥ च शब्दः प्रधानमिति पदाकर्षको ऽवधारणे च । तदित्यावृत्तं विपरिणम्यते । तथा च ऽतत्ऽ; छान्दोग्ये श्रुतं सत्प्रधानमेव भवेत्, न तु विष्णुः । कुतः ? ऽतस्यऽ; सतो ऽबहु स्याम्ऽ; इत्युत्तरवाक्येन बहुभावाख्यपरिणामस्य विकारस्य प्रतीतेरिति योजना । ऽप्रजायेयऽ; प्रजनयेयं जगत्सृजानि। तदर्थं ऽबहु स्याम्ऽ; नियामकबहुरूपी भवेयमिति । ऽबहु स्याम्ऽ; तदर्थं प्रजायेयेति वा श्रुत्यर्थः ।

__________  
    
ब्ब्स्भ्_१,३।४।३:  
स हि ऽअविकारस्सदा शुद्धो नित्य आत्मा सदा हरिःऽ;   
इत्यादिनाविकार प्रसिद्ध इति ।

ब्ब्स्भ्दीप्_१,३।४।३:  
विकारित्वप्रतीतावपि कुतो ऽयं न विष्णुरित्यत आह - स हीति ॥ ऽहिऽ; यस्मात् ऽसःऽ; विष्णुः ऽअविकारः सदाऽ; इत्यादिप्रमाणैरविकारः ऽप्रसिद्धःऽ; तत्त्वेन निश्चितस्तस्मात् तदसम्भवात् प्रधाने च तत्सम्भवात् अत्र च विकारप्रतीतेः तत्सत् न विष्णुः, किन्तु प्रधानमेवेति योजना । श्रुतौ द्वितीयस्य सदाशब्दस्य सदाविकार इत्यन्वयः । आद्यस्य तु सदा ऽशुद्धोऽ; निर्मल इति ।

__________  
    
ब्ब्स्भ्_१,३।४।४:  
अतो ब्रवीति -   
सू - ॐ ॥  
ईक्षतिकर्मव्यपदेशात् सः । ब्ब्स्_१,३।१३ ।  
॥ ॐ ॥ १३ ॥  
ऽतदैक्षतऽ; इतीक्षतिकर्मव्यपदेशात्स एव विष्णुरत्रोच्यते ।

ब्ब्स्भ्दीप्_१,३।४।४:  
सिद्धान्तयत्सूत्रमवतार्य व्याचष्टे - अत इति ॥ सूत्रोक्तं व्यपदेशं दर्शयति - तदितिर् । इक्षतीति धातुनिर्देशेन तदर्थेक्षणक्रिया लक्ष्यतेर् । इक्षतिकर्मेति सामानाधिकरण्यं तत्कर्तृत्वपरम् । तथा च ऽतदैक्षतऽ; इति श्रुतावीक्षणाख्यव्यापारे कर्तृत्वोक्तेरित्यर्थः। यद्वा कर्मशब्देन सृष्ट्यादिक्रियोच्यते । तथात्वे वैयधिकरण्यर्म् । इक्षतिपूर्वकसृष्ट्यादिव्यपदेशादित्यर्थः । समन्वयसूत्रात्तदित्यस्य अनुषङ्गसम्भवे ऽपि ऽएको नारायण आसीत्समुनिर्भूत्वाऽ; () इत्यादिसमाख्यामपि प्रमाणीकर्तुं स इत्युक्तम् । तदनूद्य विष्णुरिति व्याख्यातम् । विष्णुरेवेत्यन्वयः । एवेति तु शब्दार्थः । अनेन समन्वयसूत्रात्तुशब्दमात्रमनुवर्तनीयमिति सूचितम् । सूत्रे समन्वेतव्यानुक्तेराह - अत्रेति । ऽसदेवऽ; इत्यादिस्थान इत्यर्थः । सच्छब्देनेति प्रधानमिति साध्यवाक्यार्थः । अनेन अत्र सदेवेत्यादिस्थाने सच्छब्देनोच्यमानः स विष्णुरेव, न प्रधानम् । कुतर्ः ? ऽइक्षतिकर्मव्यपदेशात् सःऽ; ततः ऽतदैक्षतऽ; इतीक्षणाख्यक्रियाकर्तृत्वश्रवणादीक्षितृत्वसृष्ट्यादिक्रिययोर्वा श्रवणाज्जडप्रकृतौ च तदसम्भवादिति सूत्रार्थ उक्तो भवति । सूत्रे सच्छब्देनेति शेषं विना स इत्यस्यावृत्तिः, तत्रैकस्य प्रतीकग्रहणार्थत्वमिति पक्षेर् इक्षतिकर्मव्यपदेशात् ऽसःऽ; ऽसो ऽकामयतऽ; (तै। २-६।) इत्यादिप्रकरणप्रतिपाद्यः स विष्णुरेव भवेत्, न प्रधानमितयर्थो ऽवसेयः ।

__________  
    
ब्ब्स्भ्_१,३।४।५:  
ऽनान्यो ऽतो ऽस्ति द्रष्टाऽ; (बृ। ५-७-२३।) ऽनान्यदतो ऽस्ति   
द्रष्टृऽ; (बृ। ५-८-११।) इत्यादिना तस्यैव हि तल्लक्षणम् ।

ब्ब्स्भ्दीप्_१,३।४।५:  
नन्वीक्षणकर्तृत्वं विष्णुवत्प्रधानस्य किं न स्यादित्यतश्चेतनस्यापि इह हेतुत्वेनाभिमतं मुख्येक्षणं न सम्भवति, किमु जडस्येत्याशयेन तत्र प्रमाणमाह - नेति ॥ ऽअतोऽ; ब्रह्मणः सकाशात् ऽअन्यःऽ; स्वातन्त्र्येण द्रष्टा द्रष्टृ च नास्तीति वाजसनेयप्रकरणद्वयगतवाक्यद्वयस्यार्थः । आदिशब्देनैवञ्जातीयकं वाक्यं गृह्यते । ऽतस्यऽ; विष्णोरेव । हि शब्दः प्रसिद्धौ । स्वातन्त्र्येणेक्षणकर्तृत्वलक्षणं लिङ्गं उक्तमिति शेषः । अस्य तस्मान्न लिङ्गस्य अन्यगामित्वं मन्तव्यमित्युपस्कृतवाक्येनान्वयः ।

__________  
    
ब्ब्स्भ्_१,३।४।६:  
बहुत्वं चाविकारेणैवोक्तम् ऽअजायमानो बहुधा विजायतेऽ; (तै।आ। ३-१३-१।) इति ॥  
॥ इति सदधिकरणम् ॥ ४ ॥

ब्ब्स्भ्दीप्_१,३।४।६:  
ननु विष्णोरविकारितया सिद्धत्वेन तत्र बहुभावाख्यविकारान्वयायोगान्निरवकाशविकारित्वलिङ्गेनात्रेक्षतिर्गौणो व्याख्येयः । ऽसत्त्वात्सञ्जायते ज्ञानम्ऽ; इति स्मरणात् ज्ञानोपादानतया सिद्धे प्रधाने तत्कर्तृत्वासम्भवेन तत्र तस्यामुख्यत्वादित्यत आह - बहुत्वं चेति ॥ चस्त्वर्थः । ऽअविकारेणऽ; विकारित्वं विनैव स्वरूपबहुत्वेनैवेत्यर्थः। इत्यादिनोक्तमित्यन्वयः। तथा च बहुत्वस्य सावकाशत्वात् न तद्बलेनर् इक्षतेर्गौणत्वं कल्पनीयमिति भावः। यद्वा - ऽबहुत्वंऽ; ऽबहु स्याम्ऽ; इति बहुभाववचनं च ऽउक्तंऽ; व्याख्यातम् । तथा च इत्येवमादिप्रमाणवाक्येन ऽबहु स्याम्ऽ; इति बहुभाववचनम् ऽअविकारेणऽ; विकारं विनैव नियामकस्वरूपबहुत्वेनैव मुख्यप्रतिपाद्येनैव युक्तमित्युक्तम् इति योजना । तथा च - सिद्धान्ते ऽबहु स्याम्ऽ; इत्यस्य तत्तन्नियामकस्वरूपबहुभावसङ्कल्पोर्ऽथ इत्युक्तं भवति । न चैवं नियामकस्वरूपबहुभावसङ्कल्पानन्तरं नियम्यसृष्टिरयुक्तेति वाच्यम् । गुरुत्वराजत्वादेः शिष्यभृत्यसापेक्षत्वेन तत्सङ्कल्पानन्तरं शिष्यादिसम्पादनवत् नियामकताया नियम्यसापेक्षत्वेन नियामकबहुभावसङ्कल्पानन्तरं तत्सापेक्षनियम्यसृष्टेर्युक्तत्वात् ऽअजायमानःऽ; अविकुर्वाणः इति श्रुत्यर्थस्तु द्युभ्वादिनये ऽभिहितः ॥ ४ ॥  
॥ इति सदधिकरणम् ॥ ४ ॥

______________________________________________________________

॥ ५। दहराधिकरणम् ॥

ब्ब्स्भ्_१,३।५।१:  
चन्द्रादित्याद्याधारत्वं विष्णोरुक्तम् । तच्च ऽअथ यदिदमस्मिन्   
ब्रह्मपुरे दहरं पुण्डरीकं वेश्म दहरो ऽस्मिन्नन्तर आकाशः ॥॥। किं   
तदत्र विद्यते ॥॥।ऽ; (छाम्। ८-१-२।)   
ऽउभे अस्मिन् द्यावापृथिवी अन्तरेव समाहिते उभावग्निश्च वायुश्च   
सूर्याचन्द्रमसावुभौ विद्युन्नक्षत्राणिऽ; (छां ८-१-३।)   
इत्यादिनाऽकाशस्य प्रतीयते ।  
    
ब्ब्स्भ्दीप्_१,३।५।१:  
अत्राधिकरणे सर्वाधारतयान्वेष्टव्यतया च साक्षाद्वा व्यवधानेन वा सामान्यतो हृत्पद्मस्थत्वलिङ्गस्य ब्रह्मणि समन्वयः क्रियते । श्रुत्यादिसङ्गतिं विषयवाक्यमुदाहृत्य विषयादिकं च सूचयन् सयुक्तिकं पूर्वपक्षयति - चन्द्रेति ॥ ऽएतस्य वा अक्षरस्यऽ; (बृ। ५-८-९।) इत्यादिनेति वर्तते । आदिपदेन द्यावापृथिव्यादिकं गृह्यते । ततः किमित्यत आह - तच्चेति ॥ तदित्यावर्तते । चः समुच्चये ऽवधारणे च । तथा च ऽतत्रऽ; छन्दोगश्रुतौ यदक्षरनयोदाहृतवाक्योक्तं चन्द्रादित्याधारत्वं तदेव तथा तत्समानाधिकरणं हृत्पद्मस्थत्वं च आकाशस्य ऽअथऽ; इत्यादिना वाक्येन प्रतीयत इति योजना ।   
यद्यपि बृहद्भाष्ये अक्षरनयोदाहृतबृहदारण्यकश्रुतिगतसूर्यचन्द्रपदयोर्ब्रह्मरुद्रपरतया व्याकृतत्वादेवमनुवादो ऽनुपपन्नः । तथापि तयोः प्रसिद्धचन्द्रसूर्यपरत्वस्याप्यनुमतत्वादेवमुक्तिः । यद्वा - अत्र भाष्ये ऽपि चन्द्रादित्यपदे रुद्रब्रह्मपरे । अत एव तत्त्वप्रदीपे अक्षरनये ऽअहं सोमम्ऽ; (ऋ। १०-१२५-२।) इति वचने सोमशब्दो रुद्रपरतया व्याकृतः । तथा च न को ऽपि विरोधः । अनेनाक्षरनयोक्तचन्द्रादित्याद्याधारत्वस्य साक्षात् हृत्पद्मस्थाकाशनिष्ठताक्षेपात्तेन अस्याक्षेपिकी सङ्गतिरुक्ता भवति । एवं सर्वाधारत्वान्वेष्टव्यत्वसमानाधिकरणः साक्षाद्व्यवधानेन वा सामान्यतो हृत्पद्मस्थत्वरूपो विषयश्च दर्शितः । न चैवं ऽचन्द्रादित्यऽ; इति भाष्येण स चन्द्रादित्याद्याधारः किं दहराकाशः स्यात्? आहोस्वित्तत्स्थः कश्चित्? इति तत्त्वप्रदीपेन च विरोध इति वाच्यम् । तयोरक्षराधिकरणाक्षेपेण अत्र पूर्वपक्ष इति दर्शयितुं प्रवृत्तत्वेन विषयप्रदर्शनायाप्रवृत्तत्वात् । ऽआकाशस्यऽ; इत्यनेन प्रसिद्धभूताकाशस्यैव सर्वाधारतया साक्षात् हृत्पद्मस्थत्वमिति पूर्वः पक्षः प्रदर्शितः । तथा प्रश्नप्रतिवचनपूर्वकं साक्षादाकाशस्यैवात्र सर्वाधारतया हृत्पद्मस्थत्वकथनादिति पूर्वपक्षयुक्तिश्च प्रदर्शिता भवति । अत्र यद्यपि ऽअथ यदिदमस्मिन् ब्रह्मपुरे दहरं पुण्डरीकं वेश्म दहरो ऽस्मिन्नन्तराकाशः तस्मिन् यदन्तस्तदन्वेष्टव्यं तद्वाव विजिज्ञासितव्यमिति । तं चद्ब्रूयुः॥॥॥ किं तदत्र विद्यते यदन्वेष्टव्यं यद्वा व विजिज्ञासितव्यमिति । स ब्रूयाद्यावान्वायमाकाशस्तावानेषो ऽन्तर्हृदय आकाशः । उभे अस्मिन् द्यावापृथिवी अन्तरेव समाहिते । उभावग्निश्च वायुश्च सूर्याचन्द्रमसावुभौ । विद्युन्नक्षत्राणिऽ; इत्यादिसमग्रवाक्यमुदाहर्तव्यम्, न तु विच्छिद्य । तथापि समानजातीयश्रुत्यन्तरोपसङ्ग्रहायैवमुदाहृतमिति ध्येयम् । श्रुतावथशब्दः प्रमेयान्तरारम्भार्थः । ऽब्रह्मपुरम्ऽ; इत्येतत् ब्रह्मणः पुरं निवासस्थानमिति ब्रह्मैव पूर्णत्वात्पुरमिति च द्वेधा व्याख्येयम् । ऽअन्तर्हृदयेऽ; इति सप्तम्यन्तम् । ऽआकाशःऽ; इति प्रथमान्तम् । तथा च एतस्मिन् ब्रह्मपुरे शरीरे यत्पुरं ब्रह्मास्ति ऽअस्मिन्ऽ; तस्मिन्ब्रह्मणि ऽदहरंऽ; दभ्रमल्पं ऽपुण्डरीकम्ऽ; अब्जं ऽवेश्मऽ; तस्य सद्मरूपमस्ति अस्मिन् ऽअन्तर्दहरःऽ; अल्पो भूताकाशो ऽस्ति । किं चातः? ऽतस्मिन्ऽ; आकाशे ऽन्तर्यद्वर्तते ऽतदन्वेष्टव्यंऽ; ज्ञातव्यं मार्गितव्यं वा । ननु न घटादिवदन्वेषणं युक्तम्, अप्रत्यक्षत्वादित्यतस्तदेव विवृणोति - तद्वावेति ॥ वावेत्यवधारणे । तथा च तदेव ऽविजिज्ञासितव्यंऽ; विचारितव्यम् । इति गुरुणोक्ते ऽतंऽ; गुरुं प्रति ऽचेत्ऽ; यदि शिष्याः ऽब्रूयुःऽ; पृच्छेयुः । किमिति? ऽअत्रऽ; भूताकाशे यदन्वेष्टव्यं यद्वाव विजीज्ञासितव्यमित्युक्तं ऽतत्ऽ; आधेयस्वरूपं ऽकिंऽ; किम्महिमं चेति । न च ब्रह्मपुरे ब्रह्मणो वेश्मेत्युक्त्यैवाकाशस्य ब्रह्मत्वनिश्चयात्प्रश्नायोग इति वाच्यम् । अन्यपुरे ऽप्यन्यस्य वेश्मसम्भवादन्यवेश्मन्यप्यन्यस्यावस्थानसम्भवात्तदुक्तेरनिश्चायकत्वात् । एवं शिष्यैः पृष्टे ऽसःऽ; गुरुर्ब्रूयात् ।   
किमिति? हृदो ऽन्तः अन्तर्हृत् तस्मिन्नयते ऽस्तीति व्युत्पत्त्या ऽअन्तर्हृदयेऽ; तच्छब्दबोध्ये हृत्पद्मगतभूताकाशे द्यावापृथिव्याद्याश्रयः ऽआकाशःऽ; तदाख्यः परमात्मास्तीति । नन्वणौ तस्मिन् कथं द्यावापृथिव्याद्यवस्थितिरित्यतस्तस्य व्याप्तत्वमाह - यावानिति ॥ ऽअयंऽ; बहिःस्थितः ऽआकाशःऽ; तदाख्यो भगवान् गुणतः परिमाणतश्च यावान् एष आन्तरो ऽपि तावानेव । तथा चाणावपि रूपेर् इशशक्त्या महत्त्वस्यापि सत्त्वाद्व्याप्तस्य तस्यानेकाधारत्वं युज्यत एवेति भावः ।  
अन्यपरित्यागेनास्यैव जिज्ञास्यत्वे को हेतुरित्यतो ऽस्य सर्वाधारत्वाख्यं महिमानमाह - उभ इत्यादिना ॥ अस्मिन्नन्तरे ये उभे मुक्तामुक्ते द्यावापृथिव्यौ देव्यौ ऽसमाहितेऽ; समवस्थिते । एवमुभयविधौ अग्निश्च वायुश्चेत्येतौ देवौ समाश्रितौ । तथा उभौ मुक्तामुक्तौ सूर्याचन्द्रमसौ विद्युत् नक्षत्राणि च समाश्रितानीति छान्दोग्यभाष्यरीत्या श्रुत्यर्थः । न्यायविवरणे तद्विवरणरूपटीकायां - ऽतस्मिन् यदन्तःऽ; इत्यत्र हृत्पद्मस्थाकाशगतं ब्रह्मान्वेष्टव्यमित्युक्तम् । न च पद्मस्थस्य ब्रह्मत्वासिद्धिः । शरीरपुण्डरीकयोर्ब्रह्म प्रति पुरत्ववेश्मत्वोक्त्यैव अन्वेष्टव्यस्य ब्रह्मत्वसिद्धेः । तथा च पद्मे ब्रह्मास्तीत्युक्ते ऽपि तद्ब्रह्म किं प्रकारमिति भावेन पुनः ऽकिं तदत्र विद्यतेऽ; इति पृष्टे तत्प्रकारज्ञापनाय ऽयावान्ऽ; इत्याद्याह गुरुः । अनेन च यद्ब्रह्मान्वेष्टव्यतयोक्तं तद्ब्रह्मान्तर्हृदये यावानेष प्रसिद्धाकाशस्तावान् सर्वो ऽप्याकाशो वर्तते । तस्मिंश्चाकाशे पृथिव्यादिकं सर्वं समाश्रितम् । अपहतपाप्मत्वादिगुणकं च तदित्येवमाकाशादिसर्वाश्रियत्वादपहतपाप्मत्वादिप्रकार उक्तो भवतीति प्रकारान्तरेण व्याख्यातम् । पूर्वपक्षी तु - ऽहृदय आकाशेऽ; इति पदं सप्तम्यन्तं कृत्वा दहराकाशस्थो व्याप्ताकाशो ऽन्वेष्टव्य इति वा आकाशः इति प्रथमान्तं कृत्वा प्रागुक्तदहरभूताकाशमनूद्य यावानित्यनेन बाह्याकाशतुल्यतया तं विशिष्य जिज्ञास्यत्वेन तत्र द्यावापृथिव्यादिकमुच्यत इत्याह ।

__________  
    
ब्ब्स्भ्_१,३।५।२:  
स चाकाशो न विष्णुः । ऽतस्यान्ते सुषिरं सूक्ष्मं तस्मिन्   
सर्वं प्रतिष्ठितम्ऽ; (महाना। ११।) इति श्रुतेरिति ।  
    
ब्ब्स्भ्दीप्_१,३।५।२:  
नन्वस्त्वाकाशस्य सर्वाधारतया हृत्पद्मस्थत्वं तस्य चाकाशस्य ऽआकाशस्तल्लिङ्गात्ऽ; इति न्यायेन विष्णुत्वेन विष्णोरेव हृत्पद्मस्थ्वं सिध्यतीत्यत आह - स चेति ॥ चस्त्वर्थः, प्रतिज्ञासमुच्चये वा । तथा च यस्सर्वादारतया हृत्पद्मस्थत्वेन च श्रुत्युक्तः ऽस चाकाशो न विष्णुःऽ; भूतमेव न तु विष्णुरित्यर्थः । कुतो वा न विष्णुरित्यत आह - तस्यान्त इति । स चेत्यनुषक्तश्चशब्दो ऽत्र बुद्ध्या विविक्तसुषिरपदेनान्वीयते ऽवधारणे च अयम् । श्रुतिसमानोक्त्युपलक्षकं चैतत् । तथा च ऽतस्यान्तेऽ; इति वाक्ये ऽसुषिरपदश्रुतेःऽ; सुषिरशब्दश्रवणात् सुषिरस्य छिद्रात्मकप्रसिद्धाकाशस्यैव श्रुतेः सर्वाधारतया हृत्पद्मस्थत्वोक्तेः तत्समाख्यानादित्यर्थः । ऽतस्यऽ; ऽपद्मकोशप्रतीकाशं हृदयं चाप्यधोमुखम्ऽ; इति पूर्ववाक्ये प्रकृतस्य हृत्पद्मकोशस्य ऽअन्तेऽ; अन्तरे तन्मध्ये सूक्ष्मं ऽसुषिरंऽ; छिद्रमस्ति, तस्मिन् ऽसर्वंऽ; जगत्प्रतिष्ठितमिति तैत्तिरीयश्रुत्यर्थः ।

__________  
    
ब्ब्स्भ्_१,३।५।३:  
अत आह -   
सू - ॐ ॥  
दहर उत्तरेभ्यः । ब्ब्स्_१,३।१४ ।  
॥ ॐ ॥ १४ ॥  
ऽय आत्मापहतपाप्मा विजरो विमृत्युर्विशोको ऽविजिघत्सो ऽपिपासः सत्यकामस्सत्यसङ्कल्पः सो ऽन्वेष्टव्यः   
स विजिज्ञासितव्यःऽ; (छां ८-७-३।) इत्यादिभ्य उत्तरेभ्यो गुणेभ्यो दहरे विष्णुरेव ।  
    
ब्ब्स्भ्दीप्_१,३।५।३:  
सिद्धान्तयत्सूत्रमवतार्य व्याचष्टे - अत इति ॥ ऽइत्यादिभ्यःऽ; इत्यादिरूपेभ्यः ऽउत्तरेभ्यःऽ; विषयवाक्यानन्तरभाविभ्यः ऽशब्देभ्यः उक्तेभ्यःऽ; इति शेषः । इत्याद्युत्तरवाक्येभ्य इति पर्यवसितार्थः । यद्वा ऽगुणेभ्योऽ; गुणवचनेभ्य इत्यर्थः । हेत्वसिद्धिपरिहाराय श्रुत्युदाहरणम् । आदिपदेन ऽविशोको ऽविजिघत्सो ऽपिपासः सत्यकामः सत्यसङ्कल्पः सो ऽन्वेष्टव्यः स विजिज्ञासितव्यःऽ; इत्यादिकं गृह्यते । गुणेभ्यः इत्यनेनोत्तरपदमुत्तरत्रश्रुतानेकशब्दवाच्यगुणोपलक्षकमित्युक्तं भवति । ऽदहरेऽ; हृत्पद्मगताल्पाकाशे इत्यनेन सूत्रे ऽदहरेऽ; इति सप्तप्यन्तं पदम्, न परमत इव प्रथमान्तमित्युक्तं भवति । स्थितो ऽन्वेष्टव्यतयोक्त इति शेषः । समन्वयसूत्रादनुवृत्तस्य विधेयपरस्य तत्त्वित्यस्यार्थो विष्णोरेवेति । अनेन - ऽयःऽ; इति दहरवाक्यादुत्तरवाक्ये श्रुतेभ्यो गुणेभ्यो ऽदहरेऽ; विजिज्ञास्यतयोक्तः ऽतत्तुऽ; विष्णुरेव न भूताकाशादिरिति सूत्रार्थ उक्तो भवति । यो हृत्पद्माकाशगतः परमात्मा ऽन वधेनास्य हन्यतेऽ; (छाम्। ८-१-५।) इति प्राक् शरीरस्य नाशेनावध्यत्वेनोक्तः सः ऽअपहतपाप्माऽ; नित्यमेव स्वतो ऽपहतपाप्मा पापात्यन्ताभाववानिति यावत् । अत एव न तत्कार्यं जरादिकमस्येत्युच्यते - विजर इत्यादिना । ऽअविजिघत्सःऽ; बुभुक्षारहितः । ऽअपिपासःऽ; पानेच्छारहित इति । ऽबुभुक्षादिना पीडाभाव उच्यतेऽ; इति ज्ञानपादीयटीकोक्तेर्नादनपानेच्छाभावोभिऽधीयते, प्रमाणबाधितत्वात् । किन्तु तत्पीडाभावः । अत्र हेतुः - सत्यकाम इति । तस्य यदिष्टं तत्स्वतः एव भवेदिति सत्यकामः । तत्रापि हेतुः - ऽसत्यसङ्कल्पःऽ; अप्रतिहतसङ्कल्प इति। य एवं भूतः सो ऽन्वेष्टव्य इति श्रुत्यर्थः ।

__________  
    
ब्ब्स्भ्_१,३।५।४:  
ऽयो ऽशनायापिपासे शोकं मोहं जरां मृत्युमत्येतिऽ; (बृ। ५-५)   
ऽस एष सर्वेभ्यः पाप्मभ्य उदितःऽ; (छाम्। १-६-७।) इत्यादिना विष्णोरेव हि ते गुणाः ।  
    
ब्ब्स्भ्दीप्_१,३।५।४:  
अपहतपाप्मत्वादिकं कथं विष्णुत्वनिश्चायकम्, तद्गतत्वेनासिद्धत्वादित्यत आह - य इति ॥ बृहदारण्यकश्रुतिरियम् । ऽअशनायाऽ; अशनेच्छा । ऽपिपासाऽ; पानेच्छा । ते ऽअत्येतिऽ; अतिक्रम्य वर्तते । यश्च ऽशोकंऽ; दुःखं ऽमोहंऽ; मूर्छां ऽजरांऽ; मरणं चाप्येतीत्यर्थः । अत्रत्यस्य यच्छब्दस्य ऽतमात्मानं विदित्वाऽ; इति तच्छ्रुतिस्थतच्छब्देनान्वयः । ऽस एषःऽ; इति छन्दोगश्रुतिः । ऽस एषःऽ; परमात्मा ऽपाप्मभ्यःऽ; पापेभ्यः ऽउदितःऽ; नित्यं स्वत एवोद्गतः पापरहित इत्यर्थः । ऽइत्यादिनाऽ; वाक्येन आदिशब्देन सत्यकामत्वादिगुणान्तरबोधकवाक्यानि गृह्यन्ते । हि शब्दो यत इत्यर्थे । ते अपहतपाप्मत्वादिरूपोत्तरवाक्योक्ताः सिद्धा इति शेषः । तस्मान्न तेषां विष्णुलिङ्गत्वनिश्चयः इति वाक्यशेषेणास्यान्वयः । अन्यत्र पापाद्यभावस्य कथञ्चिद्योगे ऽपि सर्वथा सत्यकामत्वादिकं न युज्यत इति ज्ञापनायादिशब्दबहुवचनयोः प्रयोगः ।

__________  
    
ब्ब्स्भ्_१,३।५।५:  
नित्यतीर्णाशनायादिरेक एव हरिस्स्वतः ।  
अशनायादिकानन्ये तत्प्रसादात्तरन्ति हि ॥ इति पाद्मे ॥  
    
ब्ब्स्भ्दीप्_१,३।५।५:  
तथापि नैते गुणा विष्णोरेव, रमादिष्वपि सम्भवादित्यत आह - नित्येति ॥ ऽस्वतःऽ; अन्यानपेक्षया नित्यं तीर्णा अशनायादयो येन स हरिरेक एव, नान्यो ऽस्ति । हरेरन्ये रमाब्रह्मादयस्तु ऽअशनायादिकान्ऽ; अशनपानेच्छाशोकादिदोषान् ऽतत्प्रसादात्ऽ; तस्य हरेरनुग्रहादेव ऽतरन्तिऽ; अतियन्ति, न स्वत इत्यर्थः । हि शब्दः प्रसिद्धौ । ऽपाद्मेऽ; उक्तमिति शेषः । अतो निरपेक्षगुणानामन्यत्राभावात् विष्णोरेवेत्युक्तमिति भावः ।

__________  
    
ब्ब्स्भ्_१,३।५।६:  
सापेक्षनिरपेक्षयोश्च निरपेक्षं स्वीकर्तव्यम् ।  
    
ब्ब्स्भ्दीप्_१,३।५।६:  
ननु रमादिष्वपहतपाप्मत्वादीनामन्यानधीनानामभावे ऽपि यथा कथञ्चित्सत्त्वादन्यगतैस्तैः कथं विष्णुत्वनिश्चय इत्यत आह - सापेक्षेति ॥ ऽसापेक्षम्ऽ; अन्याधीनं ऽनिरपेक्षम्ऽ; अन्यानधीनं तयोर्मध्ये इत्यर्थः । चो ऽवधारणे, निरपेक्षमेवेति सम्बध्यते । अपहतपाप्मत्वादिकमिति विशेष्यं प्रकृतत्वाल्लभ्यते । ऽस्वीकर्तव्यंऽ; लिङ्गत्वेनेति शेषः । तथा च विवक्षितलिङ्गस्यान्यत्राभावात्तेन विष्णुत्वनिश्चयो भवत्येवेति भावः ।

__________  
    
ब्ब्स्भ्_१,३।५।७:  
सत्यकामः परो नास्ति तमृते विष्णुमव्ययम् ।  
सत्यकामत्वमन्येषां भवेत्तत्काम्यकामिता ॥ इति स्कान्दे ॥ १४ ॥  
    
ब्ब्स्भ्दीप्_१,३।५।७:  
किं च सापेक्षत्वनिरपेक्षत्वादिविशेषितानामपहतपाप्मत्वादीनामभावरूपाणामन्यत्राकाशादौ साक्षाद्वाभिमानिद्वारा वा यथाकथञ्चिद्वृत्तावपि न कथञ्चिदन्यत्र सत्यकामत्वाद्यस्तीति युक्तस्तेन विष्णुत्वनिश्चय इत्याह - सत्यकाम इति ॥ ऽअव्ययम्ऽ; अक्षीणकामममोघकामं सत्यकामं विष्णुम् ऽऋतेऽ; विना ऽपरो ऽन्यःऽ; विष्णोरन्यः सत्यकामः सत्यसङ्कल्पश्च नास्ति । विष्णौ तद्भावस्य तदन्यस्मिन् तदभावस्य च प्रतिपादनाय वक्रोक्तिः । विष्णोरन्येषां रमादीनां क्वचिदागमे प्रतीयमानमपि सत्यकामत्वं ऽतत्काम्यकामिताऽ; विष्णुकामनाविषयविषयककामनावत्त्वरूपमेव भवेन्न मुख्यमित्यर्थः । तथा चापहतपाप्मत्वं स्वतः पराधीनं चेति यथा द्विविधम्, न तथा सत्यकामत्वं किं त्वेकविधम्, तच्च मुख्यं विष्णावेव, अन्यत्र तु पारिभाषिकमिति भावः । ऽस्कान्देऽ; उक्तमिति शेषः। अतः सत्यकामत्वादिविवक्षया विष्णोरेव हि ते गुणा इत्युक्तं युक्तमिति भावः ।

__________  
    
ब्ब्स्भ्_१,३।५।८:  
सू - ॐ ॥  
गतिशब्दाभ्यां तथा हि दृष्टं लिङ्गं च । ब्ब्स्_१,३।१५ ।  
॥ ॐ ॥ १५ ॥  
ऽअहरहर्गच्छन्त्य एतं ब्रह्मलोकं न विन्दन्तिऽ; (छाम्। ८-३-२।)   
इति सुप्तस्य तद्गतिर्ब्रह्मशब्दश्चोच्यते ।  
    
ब्ब्स्भ्दीप्_१,३।५।८:  
युक्त्यन्तरेण विष्णोर्हृत्पद्मस्थत्वं प्रतिपादयत्सूत्रमुपन्यस्यासिद्धिपरिहाराय श्रुत्युदाहरणपूर्वकं व्याचष्टे - गतीति ॥ ऽइमाःऽ; सुप्ताः प्रजाः ऽअहरहःऽ; प्रतिदिनमेतं ऽगच्छन्त्यःऽ; प्राप्यमाणाः ऽएतंऽ; ब्रह्मलोकं ब्रह्मणो विष्णोरावासस्थानभूतं हृत्पद्मं तद्द्वारा तत्रत्यं ब्रह्म साक्षाल्लोकपदोक्तं ब्रह्माख्यमाश्रयं वा ऽन विन्दन्तिऽ; न विजानन्ति, स एष आत्मा हृदीति श्रुत्यरथः । इतीति । इति छन्दोगवाक्ये ऽसुप्तस्यऽ; चेतनस्य ऽतद्गतिःऽ; अहरहो हृद्गतं ब्रह्मलोकं प्रति गतिः प्राप्तिः ऽउच्यतेऽ; व्यपदिश्यत इत्यर्थः । ऽब्रह्मशब्दःऽ; इत्यत्रापि तदिति पदं बुद्ध्या विविच्य विपरिणामेन सम्बध्यते । तथा च तस्मिन् प्राप्यमाणे हृद्गते ब्रह्मलोके ऽब्रह्मशब्दःऽ; ऽउच्यतेऽ; श्रूयते इत्यर्थः । उच्यते च इत्यपि सम्बन्धः । चः समुच्चये । यत इति शेषः । अस्यातो ऽपि दहरे विष्णुरेवेति प्रधानसाध्येनान्वयः ।

__________  
    
ब्ब्स्भ्_१,३।५।९:  
ऽसता सोम्य तदा सम्पन्नो भवतिऽ; (छाम्। ६-७-१।)   
इति श्रुतेस्तं हि सुप्तो गच्छति ।  
    
ब्ब्स्भ्दीप्_१,३।५।९:  
सुप्तप्राप्यत्वं कुतो विष्णुत्वनिश्चायकमित्यत आह - सतेति ॥ हे ऽसोम्यऽ; भक्तिज्ञानार्ह श्वेतकेतो ऽतदाऽ; सुप्तिकाले ऽसताऽ; ब्रह्मणा ऽसम्पन्नःऽ; सङ्गतो भवतीत्यर्थः । उद्दालकवाक्यमेतत् । श्रुतेरिति पञ्चमी । ऽतंऽ; विष्णुम् । हि शब्दः प्रसिद्धौ । ऽगच्छतिऽ; प्राप्नोति । इति ज्ञायते इति शेषः । तथा च सुप्तप्राप्यत्वस्य विष्णुलिङ्गत्वेन श्रुतिप्रसिद्धत्वात् तेन विष्णुत्वनिश्चयो भवतीति भावः ।

__________  
    
ब्ब्स्भ्_१,३।५।१०:  
ऽअरश्च ह वै ण्यश्चार्णवौ ब्रह्मलोकेऽ; (छां ८-५-३।) इति लिङ्गं च तथा दृष्टम् ।  
    
ब्ब्स्भ्दीप्_१,३।५।१०:  
ऽलिङ्गं च तथा हि दृष्टम्ऽ; इति सूत्रशेषं हेत्वन्तरपरतया व्याचष्टे - अरश्चेति ॥ च शब्दो हेतुसमुच्चये । यथा सुप्तगम्यत्वम् ऽअहरहःऽ; इति श्रुतौ हृत्पद्मस्थे दृष्टम्, तथा अरण्यनामामृतसमुद्रद्वयाश्रयलोकवत्त्वरूपं लिङ्गमपि ऽअरश्चऽ; इति श्रुतौ हृत्पद्मस्थे दृष्टं श्रुतमिति । उपमायां तथाशब्दः । अनेनासिद्धिः परिहृता । न च गतिशब्दयोरिवास्य सन्निधौ हृत्पद्मस्थस्यानुक्तेरसिद्ध्यनिवृत्तिरिति वाच्यम् । हृत्पद्मस्थस्य ब्रह्मण आवासत्वेन निमित्तेन तल्लोकभूते हृत्पद्मे ऽएतं ब्रह्मलोकम्ऽ; इति प्रयुक्तस्य ब्रह्मलोकशब्दस्याण्याश्रयलोके ऽपि प्रयोगात्तन्मुखेन तादृशलोकवत्त्वरूपलिङ्गस्य हृत्पद्मस्थब्रह्मनिष्ठताया प्राप्तत्वात् । दृष्टमित्यनन्तरं यत इति शेषः। अस्यातो ऽपि दहरे विष्णुरेवेति प्रतिज्ञावाक्येनान्वयः । श्रुतौ हवा इति निपातौ प्रसिद्धिद्योतकौ । समुद्रयोरन्योन्यसमुच्चये च शब्दौ । तथा च ब्रह्मणो विष्णोर्लोके श्वेतद्वीपे अरण्याख्यार्णवौ सुधासमुद्रौ अर्णवोपमे सुधासरसी वा स्त इति श्रुत्यर्थः ।

__________  
    
ब्ब्स्भ्_१,३।५।११:  
अरश्च वैण्यश्च सुधासमुद्रौ तत्रैव सर्वाभिमतप्रदौ द्वौ ।  
इत्यादिना तस्यैव हि तल्लक्षणत्वेनोच्यते ॥ १५ ॥  
    
ब्ब्स्भ्दीप्_१,३।५।११:  
ननु हृत्पद्मस्थस्यारण्याश्रयलोकवत्त्वलिङ्गश्रवणे ऽपि कुतो ऽयं विष्णुरित्यतो ऽरण्याश्रयत्वस्य विष्णुलोकैकलिङ्गत्वेन स्मृतिसिद्धत्वादित्याशयेन सौत्रहिशब्दाभिप्रेतां स्मृतिं दर्शयति - अरश्चेति ॥ वैशब्दः प्रसिद्धौ । चशब्दौ परस्परसमुच्चये । ऽतत्रैवऽ; क्षीराब्धिमध्यस्थितविष्णुलोक एव ऽसर्वाभिमतप्रदौऽ; सर्वेष्टकरौ स्त इत्यर्थः । एवकारो ऽन्यत्र सत्त्वव्यावर्तकः । तेनारण्याश्रयलोकवत्त्वलिङ्गस्य विष्णुत्वेनाव्यभिचारः सिद्ध्यति । अत एव भाष्ये तस्यैवेत्येवकारः । ऽइत्यादिनाऽ; पुरुषोत्तमध्यानचक्रवाक्येन ऽतस्यैवऽ; विष्णोरेव ऽतत्ऽ; सुधार्णवद्वयाश्रयलोकवत्त्वं ऽलक्षणत्वेनऽ; लिङ्गत्वेन ऽउच्यतेऽ; प्रतिपाद्यते इत्यर्थः । ऽहिऽ; यस्मादित्यर्थे । तस्मादेतल्लिङ्गबलात् विष्णुत्वनिश्रयो युक्त इति वाक्यशेषः । यद्वा - ब्रह्मलोकमिति हृत्पद्मस्य विष्णुलोकत्वोक्तेः तदन्तर्गतो विष्णुरित्युक्तम्, ब्रह्मलोकपदं कुतो विष्णुलोकवाचीत्यत आह - अरश्चेति । ब्रह्मलोकपदस्य विष्णुलोके ऽअरश्चऽ; इति वाक्ये प्रयोगादत्र हृत्पद्मे प्रयुक्तम् ऽएतं ब्रह्मलोकम्ऽ; इति पदमपि विष्णुलोकपरमेव । न च ऽअरश्चऽ; इति श्रुतावपि ब्रह्मलोकपदं कुतो विष्णुलोकपरमिति वाच्यम् । यतस्तत्रारण्याश्रयत्वलिङ्गं श्रुतमित्यर्थः । अथाप्यरण्याश्रयत्वस्य भगवल्लोकलिङ्गत्वं कुत इत्यत आह - अरश्चेति ॥ अस्मिन् पक्षे सौत्रं लिङ्गपदं हृत्पद्मस्थस्य ब्रह्मत्वरूपप्रदानसाध्ये हेतुत्वाभावात्सूत्रे लिङ्गशब्देन पृथगुक्तिः । पूर्वव्याख्याने ऽपि गतिशब्दयोरिवास्य लिङ्गस्य विष्णुनिष्ठताया उपपादनसापेक्षत्वेन स्पष्टत्वाभावाद्गतिशब्दलिङ्गैरित्यनुक्त्वा लिङ्गं चेति पृथगुक्तिर्युक्ता । अनेन - न केवलमुत्तरेभ्यो गुणेभ्यः, किन्तु गतिशब्दाभ्यां च ऽअहरहःऽ; इति वाक्ये हृत्पद्मस्थनिष्ठतया श्रुताभ्यां सुप्तप्राप्यब्रह्मशब्दाभ्यां च दहरे विष्णुरेवेति ज्ञायते । न केवलमेताभ्यामेव, किन्तु यतः ऽअरश्चऽ; इति श्रुतौ ऽतथाऽ; गतिशब्दयोरिव ऽहिऽ; विष्णुलिङ्गत्वेन स्मृतिसिद्धमरण्याश्रयलोकवत्त्वरूपं लिङ्गं हृत्पद्मस्थे विष्णुलोके प्रयुक्तब्रह्मलोकपदस्य हृत्पद्मे प्रयोगात् ऽदृष्टंऽ; श्रुतमतो ऽपि दहरे विष्णुरेव । यद्वा - कुतो ऽत्र प्रयुक्तस्य ब्रह्मलोकपदस्य विष्णुलोकपरत्वम्? ऽअरश्चऽ; इति वाक्ये विष्णुलोके ब्रह्मलोकपदप्रयोगात् । अत्रापि ऽएतं ब्रह्मलोकम्ऽ; इति तस्यैव प्रयोगात् । न च तत्रापि विष्णुलोकपरत्वं कुतः? यतो ऽरण्याश्रयत्वं लिङ्गं ऽदृष्टंऽ; श्रुतमत इति सूत्रार्थ उक्तो भवति ।

__________  
    
ब्ब्स्भ्_१,३।५।१२:  
सू - ॐ ॥  
धृतेश्च महिम्नो ऽस्यास्मिन्नुपलब्धेः । ब्ब्स्_१,३।१६ ।  
॥ ॐ ॥ १६ ॥  
ऽएष सेतुर्विधृतिःऽ; (छाम्। ८-४-१।) इति धृतेः,   
    
ब्ब्स्भ्दीप्_१,३।५।१२:  
हेत्वन्तरेण विष्णोर्हृत्पद्मस्थत्वं प्रतिपादयत्सूत्रमुपन्यस्य व्याचष्टे - धृतेरिति ॥ ऽइति धृतेःऽ; इत्यस्य ऽअस्मिन्नस्यऽ; इति पदानुवर्तनेनेत्यस्मिन्वाक्ये ऽस्य हृत्पद्मस्थस्य धृतिपदोक्तसर्वाधारत्वश्रुतेरित्यर्थः । अस्य दहरे विष्णुरेवेति प्रतिज्ञावाक्येनान्वयः । श्रुतौ विधृतिः सेतुरित्यन्वयः । तत्र विधृतिरित्येतत्सेतुत्वे हेतुः । तथा च य आत्मा हृत्पद्मस्थत्वेनोक्तः स एष ऽएषांऽ; भूरादिलोकानाम् ऽअसम्भेदायऽ; असाङ्कर्याय अविदारणायेति, व्यासतीर्थीयोक्तरीत्या वर्णाश्रमसाङ्कर्याभावायेति वा ऽविधृतिःऽ; धारणपोषणसमर्थो ऽत एव सेतुरिव ऽसेतुःऽ; आश्रय इत्यर्थः । धारकत्वं च न धार्याद्बहिष्ठतया, किन्त्वन्तःकृतजगत्त्वेन, ऽश्रितमस्मिन् जगत्सर्वमिति सेतुरितीरितःऽ; इत्युक्तेः मुख्यार्थ एव वा सेतुशब्दः । यद्यपि ऽस सेतुर्विधृतिःऽ; इति छन्दोगश्रुतिपाठः । तथापि शाखान्तराणामप्यत्रोपसङ्ग्रहायैवमुक्तिः । एवमन्यत्रापीति सम्प्रदायविदः ।

__________  
    
ब्ब्स्भ्_१,३।५।१३:  
ऽएष भूताधिपतिरेष भूतपालःऽ; (बृ। ६-४-२१।) इत्याद्यस्य महिम्नो ऽस्मिन्नुपलब्धेः ।  
    
ब्ब्स्भ्दीप्_१,३।५।१३:  
एवं सेतुसमुच्चायकसौत्रचशब्दस्य यथाश्रुतान्वयेन लिङ्गोक्तिपरतया धृतेश्चेत्यंशं व्याख्यायेदानीं समग्रं सूत्रं समानोक्तिरूपसमाख्यापरतया व्याचष्टे - एष इति ॥ धृतेरितिपदमत्रानुषज्यते । अस्मिन् पक्षे सौत्रचश्बद उपलब्धेश्चेत्यन्वेति । तथा च न केवलं धृतेर्लिङ्गात्, किन्तु ऽधृतेःऽ; धृतियुक्तायास्तद्बोधिकाया उपलब्धेः वासनेयके ऽय एषो ऽन्तर्हृदय आकाशस्तस्मिन् शेते सर्वस्य वशीऽ; (बृ। ६-४-२१।) इत्याद्युक्त्वा आम्नातायाः ऽएष सर्वेश्वर एष भूताधिपतिरेष भूतपाल एष सेतुर्विधरण एषां लोकानामसम्भेदायऽ; इत्युक्तेः समानोक्तेश्च दहरे विष्णुरेवेति योजना । समाख्यायाः कुतो विष्णुपरत्वमित्यत आह - एष इति । इत्यादीति लुप्ततृतीयाविभक्तिको निर्देशः । आदिशब्देन ऽएष सर्वस्य वशी एष सर्वस्याधिपतिरेष सर्वेश्वरःऽ; (बृ। ६-४-२१।) इति पूर्ववाक्यम् ऽएष सेतुर्विधरण एषां लोकानामसम्भेदायऽ; इत्युत्तरवाक्यं च गृह्यते । अत एव मध्यस्थवाक्यग्रहणं कृतम् । अस्य महिम्न इति व्यधिकरणषष्ठ्यौ । उपलब्धेरित्यावृत्तमत्रान्वेति । तथा च ऽअस्मिन्ऽ; वाजसनेयके ऽएष भूताधिपतिःऽ; इत्यादिना वाक्येन ऽअस्यऽ; विष्णोर्भूताधिपतित्वादिमहिम्नः ऽअस्मिन्ऽ; दहराकाशगते वस्तुनि ऽउपलब्धेःऽ; उक्तत्वादिति योजना । य एष सर्वस्याधिपतिः, यश्चैष सर्वेश्वरो, यश्चैष प्रसिद्धो ऽभूताधिपतिःऽ; भूत एवाधिपतिर्नास्याधिपत्यमादिमत्, यश्चैष भूत एव पालको, यश्च ऽएषांऽ; भूरादिलोकानाम् ऽअसम्भेदायऽ; अमेलनाय एषां ऽविधरणःऽ; विधारणसमर्थः, न केवलं सामर्थ्यमात्रम्, किन्तु य एषां लोकानां ऽसेतुःऽ; आश्रयश्च, तमेतं भगवन्तं ब्राह्मणा विविदिषन्तीति श्रुत्यर्थः । अनेन - न केवलं पूर्वोक्तहेतुभ्यः, किन्तु विधृतेश्चास्मिन् प्रकरणे ऽस सेतुर्विधृतिःऽ; इति सर्वाधारत्वलिङ्गश्रवणादपि दहरपद्मस्थो विष्णुरेव । न चास्य हृत्पद्मस्थत्वं कुत इति वाच्यम् । ऽअस्यऽ; हृत्पद्मस्थस्य ऽमहिम्नःऽ; अपहतपाप्मत्वादेर्लक्षणस्य ऽअस्मिन्ऽ; सर्वाधारे ऽसर्वे पाप्मानो ऽतो निवर्तन्तेऽ; (छां।८-४-१।) इत्यनेन ऽउपलब्धेःऽ; उक्तत्वात् । न केवलं धृतेर्लिङ्गात्, किन्तु धृतेर्धृतियुक्ताया उपलब्धेरुक्तेः । ऽय एषो ऽन्तर्हृदय आकाशस्तस्मिन् शेते ॥॥ एष सेतुर्विधरणःऽ; इति वाजसनेयसमाख्यायाश्च दहरे विष्णुरेव । समाख्याया अपि कुतो विष्णुविषयत्वम्? ऽअस्मिन्ऽ; वाजसनेयके ऽअस्यऽ; विष्णोः ऽमहिम्नोऽ; भूताधिपतित्वादेरुक्तत्वादिति सूत्रार्थ उक्तो भवति । यद्यपि ऽअस्य महिम्नःऽ; इत्याद्यंशो भाष्ये धृतेश्चेत्यस्य लिङ्गपरतया योजनायां नान्वितः । तथापि टीकायां ऽसर्वे पाप्मानो ऽतःऽ; इति तल्लक्षणोक्तेश्चेत्युक्तत्वात् लिङ्गस्य हृत्पद्मस्थत्वरूपपक्षधर्मोपपादकतयापि योजनीयः ।

__________  
    
ब्ब्स्भ्_१,३।५।१४:  
ऽएतस्मिन् खल्वक्षरे गार्ग्याकाश ओतश्चऽ; (बृ। ५-८-११।)   
ऽएतस्य वा अक्षरस्य प्रशासने गार्गिऽ; (बृ। ५-८-९।)   
    
ब्ब्स्भ्दीप्_१,३।५।१४:  
यदुक्तं सर्वाधारत्वलिङ्गश्रवणात् हृत्पद्मस्थो विष्णुरिति, तत्र सर्वाधारत्वं कुतो विष्णुत्वनिश्चायकम्, तत्समानाधिकरणत्वेनासिद्धत्वादित्यत आह - एतस्मिन्निति ॥ ऽएतस्य वा अक्षरस्य प्रशासनेऽ; इति प्रतीकग्रहणेन ऽएतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः, एतस्य वा अक्षरस्य प्रशासने गार्गि द्यावापृथिव्यौऽ; इत्यादिबहुवाक्यानि सूचयति । इमान्यक्षरनये व्याकृतानि ।

__________  
    
ब्ब्स्भ्_१,३।५।१५:  
ऽस हि सर्वाधिपतिः स हि सर्वपालः सर् इशः स   
विष्णुःऽ; ऽपतिं विश्वस्यात्मेश्वरम्ऽ; (महाना। ११।) इत्यादिश्रुतिभ्यस्तस्य ह्येष महिमा ।  
    
ब्ब्स्भ्दीप्_१,३।५।१५:  
ननु समाख्याश्रुत्युक्तः सर्वेश्वरत्वादिमहिमा कुतो विष्णोरवगत इत्यत आह - स हीति ॥ ऽस हिऽ; इत्यारभ्य ऽस विष्णुःऽ; इत्यन्तमेकं वाक्यं श्रुत्यन्तरगतम् । ऽसःऽ; प्रकृतः । ऽहिःऽ; प्रसिद्धौ । ऽपतिं विश्वस्यऽ; इति नारायणानुवाकस्थं वाक्यम् । ऽविश्वस्यऽ; अचेतनप्रपञ्चस्य पतिं ऽआत्मेश्वरंऽ; चेतनेश्वरं नारायणं तद्विश्वमुपजीवतीत्यर्थः। इत्यादीति । एवमादिश्रुतिवाक्येभ्य इत्यर्थः । आदिशब्देनैतज्जातीयं गृह्यते । तृतीयार्थे पञ्चमी। ऽतस्यऽ; विष्णोः ऽहिःऽ; प्रसिद्धौ हेतौ वा । ऽएष सर्वेश्वरःऽ; (बृ।६-४-२२।) इत्यादिमहिमा । अवगत इति शेषः । तस्मान्नैतेषां विष्णुत्वरूपसाध्यसामानाधिकरण्यासिद्धिरिति वाक्यशेषः ।

__________  
    
ब्ब्स्भ्_१,३।५।१६:  
सर्वेशो विष्णुरेवैको नान्यो ऽस्ति जगतः पतिः ।  
इति च स्कान्दे ॥ १६ ॥  
    
ब्ब्स्भ्दीप्_१,३।५।१६:  
ननु सर्वेश्वरत्वादिकं विष्णुवदन्यस्यापि किं न स्यादित्यत आह - सर्वेश इति ॥ अत्र सर्वजगच्छब्दौ चेतनाचेतनप्रपञ्चपरौ । यद्वा - जगतः पतिरिति प्रतियोगित्वेनैवोक्तस्यानुवादः । अथवा - ऽपतिःऽ; पालकः । तथा च सर्वेश्वरः सर्वपालकश्च विष्णुरेक एव नान्यो ऽस्तीत्यर्थः । इति स्कान्द इत्यस्य एवकारोक्तपदाध्याहारेण तस्यह्येष महिमेति पूर्वेणान्वयः । तस्मान्नैतल्लिङ्गानामन्यत्र सावकाशत्वं शङ्क्यमिति वाक्यशेषः ।

__________  
    
ब्ब्स्भ्_१,३।५।१७:  
सू - ॐ ॥  
प्रसिद्धेश् च । ब्ब्स्_१,३।१७ ।  
॥ ॐ ॥ १७ ॥  
ऽतत्रापि दहरं गगनं विशोकस्तस्मिन् यदन्तस्तदुपासितव्यम्ऽ; (महाना। १०-७।) इति प्रसिद्धेश्च ॥  
    
ब्ब्स्भ्दीप्_१,३।५।१७:  
समाख्यान्तररूपयुक्त्यन्तरेण विष्णोर्हृत्पद्मगताकाशस्थत्वं साधयत्सूत्रं पठित्वा व्याचष्टे - प्रसिद्धेश्चेति ॥ इतीत्यनन्तरं श्रुताविति शेषः । तस्येत्यनुवर्तते । ऽतस्यऽ; विष्णोः ऽतस्यऽ; हृत्पद्मस्थस्येति तदर्थः । अनेन - सूत्रे ऽस्यास्मिन्नितिपदद्वयं पूर्वसूत्रादनुवर्तनीयम् । तथा च न केवलं वाजसनेयसमाख्यानात्, किन्तु ऽअस्मिन्ऽ; तत्रापीति तैत्तिरीयश्रुतिवाक्ये ऽअस्यऽ; हृत्पद्मस्थस्य विष्णुत्वप्रसिद्धेश्च तत्समाख्यानादपि दहरपद्मस्थो विष्णुरेवेति सूत्रार्थ उक्तो भवति । ऽदिव्ये ब्रह्मपुरे ह्येष व्योम्न्यात्मा सम्प्रतिष्ठितःऽ; (मुम्। २-२-७।) इत्याथर्वणे प्रसिद्धेश्च । ऽय एषो ऽन्तर्हृदय आकाशस्तस्मिन्नयं पुरुषःऽ; (तै। १-२-१।) इति तैत्तिरीयवाक्यान्तरे प्रसिद्धेश्चेति सूत्रस्य यद्वृत्त्यन्तरं टीकायां सूचितम्, तद्भाष्यस्थेतिशब्दस्याद्यर्थत्वमाश्रित्येति द्रष्टव्यम् । श्रुतौ ऽदहरं विपाप्मं परवेश्मभूतं यत्पुण्डरीकं पुरमध्यसंस्थम्ऽ; (महाना। १०-७।) इति वाक्ये यत् ऽदहरम्ऽ; अल्पं परस्य ब्रह्मणः सद्मभूतम्, अत एव विगतपापं देहाख्यब्रह्मपुरमध्ये संस्थं हृदयकमलं प्रकृतं तत्तत्रेति परामृश्यते । तथा च ऽतत्रापिऽ; पुण्डरीके ऽपि यत् ऽदहरम्ऽ; अल्पं गगनमस्ति तस्मिन् ऽअन्तःऽ; अन्तरे ऽविशोकोऽ; विशोकं विशोकपदोपलक्षितं जरादिशून्यं यद्ब्रह्म तदुपासितव्यमित्यर्थः । विशोकः इति लिङ्गव्यत्ययः छान्दसः । तत्त्वप्रदीपे तु - लिङ्गव्यत्यासस्तस्य पुरुषत्वज्ञापनार्थः । ऽय आत्मापहतपाप्मा विजरो विमृत्युर्विशोकःऽ; इत्यादावुदितगुणानामधिकरणैक्यबलेन सन्निधीयमानानामनुकर्षणार्थश्चेति प्रयोजनमुक्तम् ।  
    
__________  
    
ब्ब्स्भ्_१,३।५।१८:  
तदन्तस्स्थत्वापेक्षत्वान्न सुषिरश्रुतिविरोधः ॥ १७ ॥  
    
ब्ब्स्भ्दीप्_१,३।५।१८:  
ननु साक्षात् पद्मगतस्य विष्णुत्वाभ्युपगमे सुषिरश्रुतिविरोधः । एवं पद्मगताकाशस्यैव विष्णुत्वाभ्युपगमे ऽपि सुषिरश्रुतिविरोधः, सुषिरशब्दस्याकाशवाचित्वात् । एतद्विहाय दहरपद्मस्याकाशत्वम्, विष्णोस्त्वाकाशगतत्वम्, तस्यैव सर्वाधारत्वमित्युपगमे ऽपि सुषिरश्रुतिविरोधः । तत्र साक्षात्सुषिरस्य सर्वाधारत्वोक्तेरित्यत आह - तदन्तस्स्थेति ॥ बुद्ध्या विविक्तसुषिरश्रुतिपदं षष्ठ्यन्तमत्रान्वीयते । तथा च ऽसुषिरश्रुतेःऽ; इति सुषिरपदघटितश्रुतेः ऽतदन्तस्स्थापेक्षत्वात्ऽ; पद्मगतसुषिरान्तस्स्थपरमात्मानमपेक्ष्य प्रवृत्तत्वात्तस्य च सर्वाधारत्वान्न सुषिरश्रुतिविरोधो ऽस्मदभ्युपगमस्येत्यर्थः । यथा मन्दिरस्थमञ्जूषान्तर्गतमपि वस्तु मन्दिरस्थमिति सङ्गीयते, एवमिहापीति भावः । तदन्तस्स्थत्वेति पाठे परमात्मनः सुषिरान्तस्स्थत्वमपेक्ष्य श्रुतेः प्रवृत्तत्वादित्यर्थः ।

__________  
    
ब्ब्स्भ्_१,३।५।१९:  
सू - ॐ ॥  
इतरपरामर्शात्स इति चेन्नासम्भवात् । ब्ब्स्_१,३।१८ ।  
॥ ॐ ॥ १८॥  
ऽपरं ज्योतिरुपसम्पद्य स्वेन रूपेणाभिनिष्पद्यते,ऽ; (छाम्। ८-१२-३।) ऽएष आत्मेति होवाचऽ; (छाम्। ४-१५-१।)   
इति जीवपरामर्शात्स इति चेत् -   
    
ब्ब्स्भ्दीप्_१,३।५।१९:  
भगवतो हृत्पद्मस्थत्वमाक्षिप्य समादधत्सूत्रमुपन्यस्याक्षेपांशं तावद्व्याचष्टे - इतरेति ॥ ऽनिष्पद्यतेऽ; इत्यनन्तरमित्युक्तस्येति शेषः । अस्य च समासप्रविष्टजीवपदेनान्वयः । अनेन सूत्रे अस्मिन्नस्येत्यस्यानुवृत्तिः । इतरपदं सिद्धान्त्यभिमतब्रह्मप्रतियोगिजीवपरम् । अत एव श्रुतावेष इति जीवपरामर्शः । सिद्धान्ते श्रुत्यर्थस्तु वक्ष्यते ।

__________  
    
ब्ब्स्भ्_१,३।५।२०:  
न, तस्य स्वतो ऽपहतपाप्मत्वाद्यसम्भवात् ॥ १८ ॥  
    
ब्ब्स्भ्दीप्_१,३।५।२०:  
धृतिसूत्रात् ऽअस्यास्मिन् उपलब्धेःऽ; इत्यस्यानुवृत्तिमभिप्रेत्यपरिहारांशं व्याचष्टे - नेति ॥ हृत्पद्मस्थो न जीव इत्यर्थः । कुतो नेत्यतस्तत्रानुवृत्तवाक्येन ऽअस्मिन्ऽ; प्रकरणे ऽअस्यऽ; अपहतपाप्मत्वादेरुपलब्धेरित्यस्य हेतोर्लाभात्तमनुपन्यस्योक्तहेतोर्जीवे निरवकाशत्वोक्तिपरतयासम्भवादित्यंशं व्याचष्टे - तस्येति ॥ जीवस्येत्यर्थः । मुक्तभावमादाय जीवे सम्भवात् असिद्धिवाराणाय - स्वत इति ॥ स्वातन्त्र्येणेत्यर्थः । सत्यकामत्वादिकमादिशब्दार्थः । अनेन - ऽअस्मिन्ऽ; ऽपरं ज्योतिःऽ; इतिवाक्ये ऽभिव्यक्तिकर्तृत्वेनोक्तस्य प्रकृतस्योपसम्पत्तिकर्मीभूताद्ब्रह्मण इतरस्यास्य जीवस्यात्मेति ऽय आत्माऽ; इत्युक्तहृत्पद्मस्थात्मत्वविधानाय ऽएषःऽ; इत्येतच्छब्देन ऽपरामर्शात्ऽ; उपस्थापनात् । जीवपरामर्शकैतच्छब्दश्रवणादिति यावत् । दहरे स जीव एव, न विष्णुरिति चेत् - न हृत्पद्मस्थो जीवः। कुतः? अस्मिन्प्रकरणे ऽस्यापहतपाप्मत्वादेरुपलब्धेः श्रवणात् । अस्य चास्मिन् जीवे स्वतो ऽसम्भवादिति सूत्रार्थ उक्तो भवति ।

__________  
    
ब्ब्स्भ्_१,३।५।२१:  
सू - ॐ ॥  
उत्तराच्चेदाविर्भूतस्वरूपस्तु । ब्ब्स्_१,३।१९ ।  
॥ ॐ ॥ १९ ॥  
ऽस तत्र पर्येति जक्षन् क्रीडन् रममाणःऽ; (छाम्। ८-१२-३।)   
इत्याद्युत्तरवचनाज्जीव एवेति चेत् -   
    
ब्ब्स्भ्दीप्_१,३।५।२१:  
जीवस्यापहतपाप्मत्वाद्यसम्भवमाक्षिप्य समादधत्सूत्रमुपन्यस्याक्षेपांशं तावद्व्याचष्टे - उत्तरादिति ॥ ऽइत्याद्युत्तरवचनात्ऽ; एवंरूपाद्दहरवाक्यापेक्षया परामर्शवाक्यापेक्षया वानन्तराद्वचनादित्यर्थः । वचनादित्यनन्तरम् अस्यास्मिन्नुपलब्धेरित्यनुषज्यते । सम्भवादिति शेषः । ऽअस्यऽ; सत्यकामत्वस्य ऽअस्मिन्ऽ; जीवे प्रतीतेस्तत एव विशोकत्वादेः ऽउपलब्धेःऽ; सिद्धेरुक्तगुणानां सम्भवादिति तदर्थः । जीव इत्यनेन पूर्वसूत्रात्स इत्यस्यानुवृत्तिः सूचिता। नेश्वरा इति एवशब्दार्थः । हृत्पद्मस्थ इति वर्तते ।

__________  
    
ब्ब्स्भ्_१,३।५।२२:  
न, तत्र हि परमेश्वरप्रसादादाविर्भूतस्वरूपो मुक्त उच्यते ।  
    
ब्ब्स्भ्दीप्_१,३।५।२२:  
नञनुवृत्त्या परिहारांशं व्याचष्टे - नेति ॥ नैतद्वाक्यबलेन जीवस्य सत्यकामत्वादिगुणान् सम्भाव्य हृत्पद्मस्थत्वं वाच्यमित्यर्थः । कुतो नेत्यतो ऽभिहितम् ऽआविर्भूतस्वरूपस्तुऽ; इत्यंशं तत्रेति पदाध्याहारेण व्याचष्टे - तत्रेति ॥ ऽस तत्रऽ; इत्युत्तरवाक्य इत्यर्थः । तत्र ऽआविर्भूतस्वरूपःऽ; उच्यते इति सम्बन्धः । आविर्भूतस्वरूपः इत्यस्य व्याख्यानं मुक्त इति । हिशब्दो यत इत्यर्थे । उत्तरवचनादित्यत्रापि सम्बध्यते । तथा च ऽउत्तरवचनात्ऽ; ऽस्वेन रूपेणऽ; इति जडदेहत्यागोत्तरकालीनस्वरूपाभिव्यक्तिश्रुतेः । अत्र मुक्तस्योक्तेः हृत्पद्मस्य च देहान्तरवृत्तितया मुक्तत्वायोगात् नायं जीव इति भावः । नन्वस्य मुक्तविषयत्वे ऽपि मुक्तस्यापि जीवत्वे नास्त्येव जीवे ऽपहतपाप्मत्वादिसम्भवः । न च तस्य हृत्पद्मस्थत्वायोगः, यतो जीवो भाविभावेनापहतपाप्मत्वादिगुणः इदानीं हृत्पद्मगततयोच्यत इत्यत आह - परमेश्वरप्रसादादिति । एवेत्यनुवर्तते । अनेन तु शब्दो व्याख्यातः । परमेश्वरप्रसादादित्यनेन उत्तरादित्येतदुत्तमादित्यपि व्याख्यातम् । अत्र मुक्त इति न सौत्रपदव्याख्यानमात्रम् । किन्तूद्देश्यसमर्पकं च । अनेन आवृत्तिस्तुशब्दस्य यथाश्रुतान्वयश्च सूचितः । तथा च यो ऽत्र मुक्त उच्यते स तु परमेश्वरप्रसादादेव ऽआविर्भूतस्वरूपःऽ; आविर्भूतो व्यक्तः स्वरूपः अपहतपाप्मत्वादिः स्वधर्मो यस्य स तथोक्तः । अतो न स्वतो ऽपहतपाप्मत्वादिगुणकः, अतो न दहरस्थः जीव इति योजना ।

__________  
    
ब्ब्स्भ्_१,३।५।२३:  
यत्प्रसादात्स मुक्तो भवति स भगवान् पूर्वोक्तः॥ १९ ॥  
    
ब्ब्स्भ्दीप्_१,३।५।२३:  
ननु ऽपरञ्ज्योतिरुपसम्पद्य स्वेन रूपेणाभिनिष्पद्यतेऽ; (छाम्। ८-३-४।) इत्यत्र मुक्तस्याभिव्यक्तापहतपाप्मत्वादिगुणकत्वमेवोच्यते, न तु तद्गुणानां परमेश्वराधीनत्वम् । अतस्तत्स्वत एवेत्यत आह - यदिति ॥ अस्य यच्छब्दस्य द्वितीयतच्छब्देनान्वयः । प्रसादो नाम इच्छाविशेषः । ऽसःऽ; जीवः । पुनः स इत्युक्त्या सूत्रे ऽनुवृत्तस्य स इत्यस्यावृत्तिः सूचिता । पूर्वोक्त इत्यनेन सूत्रे उत्तरत्रेत्यस्य प्रतियोगितया पूर्वत्रेत्युपस्कार्यमित्युक्तं भवति । तथेति शेषः । तथा च ऽयत्प्रसादात्ऽ; यस्यानुग्रहात् ऽसःऽ; जीवो ऽमुक्तःऽ; अपहतपाप्मत्वादिगुणो भवति । ऽसःऽ; गुणप्रदाता भगवान्, ऽपूर्वोक्तःऽ; ऽपरञ्ज्योतिरुपसम्पद्यऽ; इति पूर्ववाक्ये ऽतथाऽ; गुणप्रदातृतया उक्त इति योजना। अन्यथा ल्यबन्तपदं व्यर्थं स्यादिति भावः । उक्त इत्यनन्तरं यत इति शेषः । अस्यातोनात्र मुक्तगुणप्राप्तेः परमेश्वराधीनत्वोक्त्यभाव इत्युपस्कृतवाक्येनान्वयः । अथवा - ननु जीवे ऽन्याधीनस्य तद्गुणजातस्य सत्त्वात्स एवापहतपाप्मत्वादिनोक्तो हृत्पद्मस्थश्चास्त्वित्यत आह - यदिति । योजना तु - यत्प्रसादात्स जीवो जडदेहान्मुक्तो भवति, मुक्तो भूत्वा च सोपहतपाप्मत्वादिगुणो भवति, स भगवानेव ऽपूर्वोक्तःऽ; ऽएष आत्मापहतपाप्माऽ; (छाम्। ८-१-५।) इत्यादिपूर्ववाक्ये तथापहतपाप्मत्वादिनोक्तो न जीवः । दातृप्रतिगृहीत्रोर्मध्ये दातुरेव मुख्यत्वान्मुख्यामुख्ययोश्च मुख्यस्यैव ग्राह्यत्वादिति ॥  
अनेन - अस्य ऽएष सम्प्रसादो ऽस्माच्छरीरात्समुत्थायऽ; (छाम्। ८-३-४।) इत्यक्तस्य जीवस्य ऽउत्तरात्ऽ; दहरवाक्यापेक्षया परामर्शवाक्यापेक्षया वानन्तरात् ऽस तत्र पर्येतिऽ; इत्यादिवचनात् ऽअस्मिन्ऽ; पूर्वप्रकृते जीवे ऽअस्यऽ; सत्यकामत्वस्य ऽउपलब्धेःऽ; प्रतीतेः, तत एवास्य विशोकत्वादेः सिद्धेश्च । अत एवास्योक्तगुणासम्भवाभावात्स हृत्पद्मस्थो जीव एव नेश्वर इति चेत् - न, यतस्तत्र ऽस्वेनऽ; इत्युत्तरवाक्यबलादाविर्भूतस्वरूपो मुक्त उच्यते । स च देहानन्तर्गततया न हृत्पद्मस्थो भवतीति भावः । न च मुक्तस्यापि जीवत्वेन तत्रापहतपाप्मत्वहृत्पद्मस्थत्वयोर्भिन्नकालीनत्वे ऽपि सामानाधिकरण्योपपत्तेरस्ति पुनस्तस्य प्राप्तिरिति वाच्यम् । यतो ऽत्र वाक्ये यो मुक्त उच्यते स उत्तरादुत्तमात्परमेश्वरप्रसादादेवाविर्भूतस्वरूपो न स्वतः । न चात्र मुक्तस्य तद्गुणत्वमेवोच्यते, न परमेश्वराधीनत्वं तद्गुणजातस्येति वाच्यम् । यतः पूर्वत्र ऽपरं ज्योतिःऽ; इति पूर्ववाक्ये यत्प्रसादात्स मुक्तो भवति स परमात्मा तथा गुणप्रदातृतयोच्यते । न च यथाकथं चित् जीवस्यापहतपाप्मत्वादिगुणकत्वात्पुनस्तत्प्राप्तिरिति वाच्यम् । यतो यस्मादुत्तरादुत्तमाद्भगवतस्तत्प्रसादात्स मुक्तः ऽआविर्भूतस्वरूपःऽ; अभिव्यक्तापहतपाप्मत्वादिगुणकः स तु भगवानेव पूर्वत्र ऽएष आत्मापहतपाप्माऽ; (छाम्। ८-१-५।) इति पूर्ववाक्ये उक्तो, न मुक्तजीव इति सूत्रार्थ उक्तो भवति । श्रुत्यर्थस्तु ऽएषःऽ; जीवो यतः ऽसम्प्रसादःऽ; सम्यग्विष्णुप्रसादवान् अतो ऽअस्मात् चरमशरीरात्ऽ; ऽसमुत्थायऽ; मुक्तः ऽयत्परंऽ; ऽज्योतिःऽ; ब्रह्म ऽउपसम्पद्यऽ; प्राप्य स्वेन रूपेण ऽअभिनिष्पद्यतेऽ; अभिव्यज्यते ऽस उत्तमः पुरुषःऽ; परं ज्योतिरख्यः । मुक्तस्य विषयैश्चरणप्रकारमाह - स इति । ऽसःऽ; प्राप्तिनिजानन्दाविर्भावो मुक्तः ऽतत्रऽ; मुक्तिस्थाने परमात्मानुग्रहेणैव ऽजक्षन्ऽ; स्वापेक्षितं भक्षयन् हसन्वा ज्ञातिभिस्सह मुक्तैः अज्ञातिभिः पूर्वकल्पमुक्तैः ऽक्रीडन्ऽ; स्त्रीभिः ऽरममाणःऽ; रतिं प्राप्नुवन् प्राकृतस्त्र्यादिविषयसौख्यमनुभवन् ऽपर्येतिऽ; परितः सञ्चरतीति ।

__________  
    
ब्ब्स्भ्_१,३।५।२४:  
सू - ॐ ॥  
अन्यार्थश्च परामर्शः । ब्ब्स्_१,३।२० ।  
॥ ॐ ॥ २० ॥  
यं प्राप्य स्वेन रूपेण जीवो ऽभिनिष्पद्यते स एष आत्मेति   
परमात्मार्थश्च परामर्शः ॥ २० ॥  
    
ब्ब्स्भ्दीप्_१,३।५।२४:  
ननु ऽएषःऽ; इति जीवं परामृश्य ऽआत्माऽ; इति तस्य हृत्पद्मस्थात्मत्वाभिधानादमुख्यापहतपाप्मत्वादिगुणो ऽपि जीवः एतच्छब्दपरामर्शबलेन हृत्पद्मस्थात्मा किं न स्यादित्याशङ्कां परिहरत्सूत्रमुपन्यस्य ऽइतरपरामर्शात्स इति चेन्नऽ; इत्यनुवृत्तपूर्ववाक्येनापेक्षितस्य सिद्धान्तप्रतिज्ञायाश्च लाभान्नेत्युक्तसाध्ये हेतुतया सूत्रं व्याचष्टे - अन्येति ॥ श्रुतौ ऽपरञ्ज्योतिःऽ; इति नपुंसकपदनिर्दिष्टस्य यमिति पुल्लिङ्गेन निर्देशो लिङ्गस्याविवक्षितत्वाद्वा विशेष्यशब्दविवक्षया वा युक्तः । अनेन श्रुतौ परञ्ज्योतिरिति एकं पदम् । यद्वक्ष्यति ऽपरञ्ज्योतिःशब्देन परमात्मैवोच्यतेऽ; इति, तच्च ऽपरञ्ज्योतिः परम्ब्रह्मऽ; इति पौराणिकरूढ्या विष्णुवाचीत्युक्तं भवति । ज्योतिः प्रकाशरूपं परं ब्रह्मेति भिन्ने पदे इत्यपि केचित् । अस्मिन् पक्षे उक्तभाष्यविरोधः । किं च यं ऽपरञ्ज्योतिराख्यं भगवन्तम्ऽ; इति यच्छब्दव्याख्यानपरटीकाविरोधः । ऽपरञ्ज्योतिः परमात्मानम्ऽ; इति विष्णुतत्त्वनिर्णयटीकाविरोधश्च । श्रुतावुपसम्पद्येत्यस्यार्थः प्राप्येति । सौत्रान्यपदं पूर्वपक्ष्यभिमतजीवप्रतियोगितया व्याख्याति - परमात्मेति ॥ परमात्मैवार्थो ऽभिधेयो यस्य स तथोक्तः । ऽपरामर्शःऽ; एतच्छब्दः । यद्वा - परमात्मन एवात्मत्वविधानमर्थः प्रयोजनं यस्य स, तथोक्तः । तथात्वे ऽपरामर्शःऽ; एतच्छब्देन परिग्रहणमित्यर्थः । सूत्रभाष्ययोश्चशब्दस्तु न केवलं जीवपक्षे ऽपहतपाप्मत्वासम्भवाख्यबाधकसद्भावः, किन्तु परामर्शाख्यसाधकाभावश्चेति समुच्चयार्थस्तुशब्दार्थो वा । चन्द्रिकायां तु - न केवलं परामर्शस्यर् इश्वरपक्षे बाधकत्वाभावः, किन्तु जीवपक्षसाधकत्वाभावश्चेत्युक्तत्वात्परामर्शो जीवान्येश्वरार्थ एव इत्यवधारणार्थतया व्याख्यातः । अनेन - ऽइतरपरामर्शात्ऽ; इतरं जीवं ऽएषःऽ; इति परामृश्य तस्य हृत्पद्मस्थत्वविधानात्स हृत्पद्मस्थ आत्मा जीव एव नेश्वर इति चेत् - न, कुतः? यतः ऽएषःऽ; इति परामर्शः ऽअन्यार्थःऽ; जीवान्येश्वरार्थ एव, न जीवार्थः, अतः । अथवा - न केवलमसम्भवात्, किन्तु यतः परामर्शो ऽन्यार्थो ऽपि । यद्वा - असम्भवान्न हृत्पद्मस्थो जीवः, किन्त्वीश्वर एव । न चैवं परामर्शायोगः । यतः ऽपरामर्शःऽ; एतच्छब्दस्तु अन्यार्थ इति त्रेधासूत्रार्थ उक्तो भवति । ऽयं प्राप्यऽ; यत्समीपं प्राप्येति । अनेन जीवः परं ज्योतिराख्यं परमात्मानमुपसम्पद्यापरोक्षतो ज्ञात्वा अथ समीपं प्राप्यविद्याविधूननेनानन्दादिना स्वेन रूपेणाभिनिष्पद्यते आविर्भूतस्वगुणो भवतीति यावत् । यं प्राप्य स्वरूपेणाभिनिष्पद्यते जीवः, स एष आत्मा य आत्मेति प्रागुक्तः परमात्मेति होवाच ब्रह्मादीन् प्रति रमेति सिद्धान्ते श्रुत्यर्थः ।

__________  
    
ब्ब्स्भ्_१,३।५।२५:  
सू - ॐ ॥  
अल्पश्रुतेरिति चेत्तदुक्तम् । ब्ब्स्_१,३।२१ ।  
॥ ॐ ॥ २१ ॥  
ऽदहरःऽ; (छाम्। ८-१-१।) इत्यल्पश्रुतेर्नेति चेत् -   
    
ब्ब्स्भ्दीप्_१,३।५।२५:  
उक्तमाक्षिप्य समादधात्सूत्रमुपन्यस्य श्रुत्युदाहरणेनाक्षेपांशं तावद्व्याचष्टे - अल्पेति ॥ ऽदहरःऽ; इति प्रतीकग्रहणेन ऽदहरो ऽस्मिन्नन्तर आकाशस्तस्मिन्यदन्तःऽ; इति वाक्यं गृह्यते । अल्पपदं चाल्पस्थानस्थितिपरम् । श्रुतेरित्यनन्तरमसम्भवादित्यनुवर्तते । अस्मिन्निति चास्ति । तथा च ऽदहरःऽ; इति वाक्ये ऽअस्मिन्ऽ; दहरगते वस्तुन्यल्पस्थानस्थितिरूपलिङ्गश्रुतेस्तस्याश्चास्मिन्परमात्मनि ऽअसम्भवात्ऽ; अनुपपत्तेरित्यन्वयः । अस्माद्धेतोर्न दहरे विष्णुः, किन्तु स जीव एवेतीतरसूत्रानुवृत्तप्रतिज्ञयान्वयः ॥

__________  
    
ब्ब्स्भ्_१,३।५।२६:  
न, ऽनिचाय्यत्वादेवं व्योमवच्चऽ; इत्युक्तत्वात् ।  
    
ब्ब्स्भ्दीप्_१,३।५।२६:  
सूत्रे ऽनुवृत्तनञ आवृत्तिमभिप्रेत्य परिहारांशं व्याख्याति - नेति ॥ नाल्पस्थानस्थितिश्रवणं विष्णावनुपपन्नमित्यर्थः । कुतो नेत्यतः प्रवृत्तं तदुक्तमित्यंशं यत इत्यध्याहाराभिप्रायेण हेतुतया व्याख्याति - निचाय्यत्वादिति । अत्रापीति शेषः । तथा च ऽनिचाय्यत्वात्ऽ; इत्यत्र सर्वगतस्यापि विष्णोर्व्योमवदल्पस्थानस्थितेरुक्तत्वादित्यर्थः ।

__________  
    
ब्ब्स्भ्_१,३।५।२७:  
ऽएष म आत्मान्तर्हृदये ज्यायान्ऽ; (छाम्। ३-१४-३।) इति श्रुत्युक्तत्वाच्च ॥ २१ ॥  
॥ इति दहराधिकरणम् ॥  
    
ब्ब्स्भ्दीप्_१,३।५।२७:  
ननु युक्तं व्योम्नोंऽशतो ऽल्पौकस्त्वम्, अंशस्यापूर्णत्वात् । ब्रह्मणि तु अंशो ऽपि पूर्ण इति कथं तस्यांशतो ऽल्पौकस्त्वमित्यतः सूत्रशेषं प्रकरान्तरेण व्याचष्टे - एष म इति ॥ च शब्दो युक्तिसमुच्चये । सूत्रकृच्छ्रुत्युक्तिसमुच्चये वा । ऽगुणाः श्रुताःऽ; इति श्रुतिसमुच्चये वा । ऽयस्मिन्ऽ; इति स्मृतिसमुच्चये वा । अनेन ऽअल्पश्रुतेःऽ; ऽदहरःऽ; इति वाक्ये सर्वगते वस्तुन्यल्पस्थानस्थितिश्रवणात्, तस्याश्च विष्णावसम्भवादनुपपत्तेर्न दहरे विष्णुः, किन्तु स जीव एवेति चेत् - न, यतः ऽतदुक्तंऽ; तत्र निचाय्यत्वादिति पूर्वत्र तस्य सर्वगतस्यापि विष्णोर्व्योमवत्तदल्पस्थानस्थितत्वम्, तस्मादुपासनार्थं युक्तमित्युक्तम् । न चांशतोपि सर्वगततया तत्र तदनुपपत्तिः । यतस्तस्यां ऽएष म आत्माऽ; (छाम्। ३-१४-३।) इति छन्दोगश्रुतौ तेन सर्वज्यायस्त्वेन वृद्धतमत्वेन व्याप्तत्वेनैव प्रकारेण तस्य विष्णोस्तद्धृदयस्थत्वमुक्तं स्मृत्युक्तं चात इति सूत्रार्थ उक्तो भवति । न च श्रुतिस्मृत्युक्तमपि कथमेतदङ्गीकारार्हम्, युक्तिविरोधादिति वाच्यम् । ब्रह्मणो ऽचिन्त्यशक्तित्वादुपपत्तेः । ऽगुणाः श्रुताःऽ; (सौपर्णश्रुतिः) ऽयस्मिन्विरुद्धगतयःऽ; इत्यादिवचनाच्च । मम हृदये य ऽआत्माऽ; परमात्मास्ति । उपलक्षणमेतत् । सर्वहृदये च य आस्ते एषः हृदयस्थांशरूपो भगवान् ऽज्यायान्ऽ; वृद्धतमः देशकालगुणैः पूर्ण इति श्रुत्यर्थः । उपनिषद्द्रष्टृऋषिवाक्यमेतत् । (ऽविरुद्धगतयो ऽपिऽ; अन्यत्र भिन्नाश्रया अप्यणुत्वमहत्त्वादयो धर्माः यस्मिन् ऽपतन्तिऽ; वर्तन्ते च । न कालभेदेनेत्याह - अनिशमिति । मुक्तसाधारण्यमाशङ्क्याह -विद्यादय इति ।   
यस्माद्विष्णोरन्यत्राणुत्वमहत्वादिविविधशक्तयो धर्माः । विद्या आहिः ज्ञप्तिकारणं येषां ते तथोक्ताः । ज्ञानज्ञेया इति यावत् । हरौ विरुद्धधर्मसत्त्वे प्रमाणमाह - आनुपूर्व्येति । ऽआनुपूर्वी श्रुतिर्वेदस्त्रयी चाम्नाय उच्यतेऽ; इत्यभिधानाच्छ्रुत्या सिद्धा इत्यर्थः । यच्छब्दस्य ऽतद्ब्रह्माहं प्रपद्येऽ; इति उत्तरवाक्यगततच्छब्देनान्वयः) ॥ ५ ॥  
॥ इति दहराधिकरणम् ॥ ५ ॥

______________________________________________________________

॥ ६। अनुकृत्यधिकरणम् ॥

ब्ब्स्भ्_१,३।६।१:  
अदृश्यत्वादयः परमेश्वरगुणा उक्ताः । ऽतेषां सुखं   
शाश्वतं नेतरेषाम् । तदेतदिति मन्यन्ते ऽनिर्देश्यं परमं सुखम्ऽ; (कठ। ५-१२,१४।) इत्यादिना ज्ञानिसुखस्याप्यनिर्देश्यत्वमज्ञेयत्वं चोच्यत इति ॥  
    
ब्ब्स्भ्दीप्_१,३।६।१:  
अत्राधिकरणे ऽकथं नु तद्विजानीयाम्ऽ; इति वाक्योक्तं ज्ञानार्थं ज्ञेयप्रार्थनाविषयत्वं वा ऽकथं नु तद्विजानीयां किमु भातिऽ; इति ब्रह्मज्ञानानुकूलाभिव्यक्त्याख्यभानप्रार्थनाविषयत्वरूपं वा आनुकूल्येन गृह्यमाणत्वं लिङ्गं ब्रह्मणि समन्वीयते । श्रुत्यादिसङ्गतिं विषयादिकं च सूचयन् सयुक्तिकं पूर्वपक्षं दर्शयति - अदृश्यत्वादिति। ऽउक्ताःऽ; आनन्दमयाधिकरणे उदाहृतादृश्य इति वाक्ये इति भावः । उक्ता इत्यनन्तरं तत्र प्रविष्टमिति शेषः । प्रथमादिपदेनानिरुक्तत्वादेः, द्वितीयेन ऽकथं नु तद्विजानीयां किमु भाति न भाति वाऽ; (कठ। ५-१४) इति समन्वेतव्यलिङ्गबोधकोत्तरार्धस्य च ग्रहणम् । न केवलं विष्णोः, किन्तु ज्ञानिसुखस्यापीत्यपेरर्थः । एवार्थो वापिशब्दः आनुमानिकसूत्रगतापिपदवत् । ऽअज्ञेयत्वंऽ; साकल्येनाज्ञेयत्वं दुर्ज्ञेयत्वमिति यावत् । चशब्दः परस्परसमुच्चये, आनुकूल्येन गृह्यमाणत्वरूपसमन्वेतव्यलिङ्गसमुच्चये वा । पूर्वश्रत्यनुसाराददृश्यत्वादय इति, एतच्छ्रुत्यनुसारादनिर्देश्यत्वमिति व्युत्क्रमः। यद्यपि ऽतदेतदितिऽ; एतदेवोदाहर्तव्यम् । तथापि पूर्वपक्षे तच्छब्दार्थप्रदर्शनाय ऽतेषाम्ऽ; इति पूर्ववाक्यैकदेशोपन्यासः । अत एव तत्त्वप्रदीपे तेषामिति प्रस्तुतिः पूर्वपक्षोत्थापिकेत्युक्तम् । तथाचेत्थं योजना - पूर्वमानन्दमयाधिकरणे ये ऽदृश्यत्वादयो गुणाः परमेश्वरस्योक्ताः । तत्र तेषु प्रविष्टमनिर्देश्यत्वमज्ञेयत्वं च ऽतेषां सुखम्ऽ; इति प्रकृत्याम्नातेन ऽतदेतत्ऽ; इत्यादिना काठकवाक्येन पूर्वपक्षिरीत्या समीपस्थात्तच्छब्दात् परामृष्टस्य ऽज्ञानिसुखस्यापिऽ; ज्ञानिसुखस्यैवोच्यत इति । पूर्वार्धेनानिर्देश्यत्वस्योत्तरार्धे च ऽकिमु भाति न भातिऽ; इत्यनेन दुर्ज्ञेयत्वपर्यवसिताज्ञेयत्वस्य चार्थादुक्तत्वादिति भावः । टीकायामदृश्यत्वपदस्यानिर्देश्यत्वपरत्वादनिर्देश्यत्वमिति पाठाभ्युपगमाद्वा न तद्विरोधः । अत्रानिर्देश्यत्वमज्ञेयत्वं चोच्यत इति फलोक्तिः, आनुकूल्येन गृह्यमाणत्वस्यैवात्र विचार्यत्वात् । तत्तु द्वितीयादिशब्दोपात्तवाक्येन चशब्देन वा सूचितमिति द्रष्टव्यम् । यत एवमतः पूर्वोक्तमयुक्तमिति भावः । अनेनानन्दमयाधिकरणोक्तादृश्यत्वाज्ञेयत्वरूपस्यानिर्देश्यत्वानिरुक्तत्वरूपस्य च तत्रान्यत्र च सत्त्वे ज्ञानिसुखे ऽतिव्याप्त्याक्षेपात् इतरमात्रनिष्ठत्वेत्वसम्भवाक्षेपात्फलतस्तेनास्याक्षेपिकी सङ्गतिरुक्ता भवति । तथा चशब्दसूचितमानुकूल्येन गृह्यमाणत्वं विषयः । विष्णोरन्यस्य वेति सन्देहः । ज्ञानिसुखस्यैवेति पूर्वः पक्षः । अनिर्देश्यत्वाज्ञेयत्वे च तस्यैवेति फलम्, सुखश्रुतिः, प्रकृतत्वादिरुपयुक्तिश्च सूचिता भवति ।

__________  
    
ब्ब्स्भ्_१,३।६।२:  
अतो वक्ति -   
सू - ॐ ॥  
अनुकृतेस्तस्य च । ब्ब्स्_१,३।२२ ।  
॥ ॐ ॥ २२ ॥  
ऽतमेव भान्तमनुभाति सर्वम्ऽ; इत्यनुकृतेः, ऽतस्य भासा सर्वमिदं विभातिऽ; (कठ। ५-१५।) इति वचनाच्च परमात्मैव   
अनिर्देश्यसुखरूपः ।  
    
ब्ब्स्भ्दीप्_१,३।६।२:  
सिद्धान्तयत्सूत्रमवतार्य व्याचष्टे - अत इति ॥ ऽइत्यनुकृतेःऽ; इत्यनुभानश्रुतेरित्यर्थः । अनुभानं नाम तदिच्छानुरोधेन भानं क्रियाविशेषः । सूत्रे तस्येत्यस्यानुकृतेरित्यनेनापि सम्बन्धे तेनैवानुकरणप्रतिसम्बन्धिन आनुकूल्येन गृह्यमाणस्य तत्कर्तुः सूर्यादितेजसश्च लाभो भवतीति स्पष्टत्वात्तदुभयानुक्तिः । यद्वा - पूर्वसूत्रात्तदित्यस्य विपरिणतस्येहानुवर्तनादुभयलाभो भवतीत्याशयेन तदुभयानुक्तिः । न केवलं तस्येत्येतत् समन्वेतव्यानुकूल्येन गृह्यमाणत्वाख्यलिङ्गधर्मिणः, सूर्यादितेजसश्च परामर्शकम्, किन्तु श्रुतिप्रतीकरूपमपि सर्वजगत्प्रकाशकत्वपरं चेत्याशयेन तद्धेत्वन्तरपरतया व्याचष्टे - तस्येति । ऽइति वचनात्ऽ; इत्यनेन सूत्रे इत्युक्तेरिति शेषो दर्शितः । यद्यपि सूत्रभाष्ययोः ऽअनुभातिऽ; इतिश्रुत्यनुसारादनुभानादिति वाच्यम् । तथापि तापिनी पाचिनी चैव शोषिणी च प्रकाशिनी ।  
नैव राजन् रवेश्शक्तिः शक्तिर्नारायणस्य सा ॥  
इति ऐतरेयभाष्योदाहृतपाद्मवचनात्सूर्यादिकर्तृकप्रतपनादिकमपि परमात्माधीनमिति दर्शयितुमनुकृतेरित्युक्तम् । सूत्रे तदनुसारिभाष्ये च चशब्दो द्वितीयसूत्रस्य वक्ष्यमाणव्याख्यानभेदेन सर्वजगत्प्रकाशकत्वरूपोक्तहेतुसमुच्चये वा, सूर्याद्यप्रकाश्यत्वरूपानुक्तहेतुसमुच्चये वा द्रष्टव्यः । सूत्रे समन्वयसूत्रादनुवृत्तस्य विधेयपरस्य तत्त्वित्यस्यार्थमाह - परमात्मैवेति । न तु ज्ञानिसुखमित्येवशब्दार्थः । लिङ्गसमन्वयेन भवत्फलं दर्शयति - अनिर्देश्येति । अनिर्देश्यश्चासौ सुखरूपश्च इति वा, अनिर्देश्यं यत्सुखं तद्रूप इति वा विग्रहः । अत्र रूपशब्दो भिन्नक्रमः । तथा चानिर्देश्यं परमं सुखं परमात्मरूपमित्यन्वयः । एक इत्यादौ पुल्लिङ्गेन प्रकृतस्यैतदिति नपुंसकलिङ्गेन ग्रहणाय रूपशब्दप्रयोगः । उपलक्षणमेतत् । अनुग्राह्यस्चेत्यपि द्रष्टव्यम् । वस्तुतस्तु - वचनाच्चेतिशब्दस्य सुखरूपश्चेत्यपि सम्बन्धे तेनैवानुकूल्येन गृह्यमाणाख्यः साध्यधर्मी सूचित इति ध्येयम् । यद्यप्यनिर्देश्यत्वमज्ञेयत्वं चेत्युपक्रमादुभयं ग्राह्यम्, न त्वेकम्, सुखरूपमिति चाधिकम् । तथापि पूर्वपक्ष्युक्तसुखश्रुतेः सुखरूपे ब्रह्मणि सावकाशत्वज्ञापनाय ऽतदेतत्ऽ; इतिवाक्योक्तमनिर्देश्यसुखरूपत्वमेव गृहीतम् । अज्ञेयत्वमपि द्रष्टव्यम् । यद्यप्यत्र भाष्ये लिङ्गद्वयस्यानुकूल्येन गृह्यमाणस्य वा अनिर्देश्यसुखरूपस्य वा विष्णुत्वे साध्ये साक्षाद्धेतुत्वं भाति । टीकायां तु - ऽतदेतत्ऽ; इति श्रुतिस्थतच्छब्देन समीपोक्तज्ञानिसुखपरित्यागेन ऽचेतनश्चेतनानाम्ऽ; (कठ। ५-१३।) इति व्यवधानेन प्रकृतपरमात्मग्रहणे लिङ्गद्वयं हेतुत्वेन योजितम् । तथापि हेतुद्वयेन तच्छब्देन ज्ञानिसुखपरित्यागेन परमात्मन एव ग्रहणसिद्धौ तत एव तच्छब्दगृहीतस्य परमात्मन एवानिर्देश्यसुखरूपत्वं पर्यवस्यतीत्याशयेन भाष्ये लिङ्गद्वयस्य प्रकृतसाध्यहेतुत्वेनोक्तिरित्यविरोधः । केचित्तु - ऽपरमात्मैवानिर्देश्यसुखरूपःऽ; इति भाष्यमेवानुकृतिसूत्रे ऽआनन्दमयोभ्यासात्ऽ; इत्यादाविव समन्वेतव्यशब्दादेर्विष्णुपरत्व एव हेतुर्नोच्ये, किन्त्वनिर्देश्यं सुखमित्यत्र समीपोक्तज्ञानिसुखपरित्यागे हेतुरुच्यते इत्यत्र ज्ञापकम्, टीकापि तदनुसारिणीत्याहुः । तथा चायं सिद्धान्ते श्रुत्यर्थः -   
एको वशी सर्वभूतान्तरात्मा एकं रूपं बहुधा यः करोति ।  
तमात्मस्थं ये ऽनुपश्यन्ति धीराः ॥ (कठ। ५-१२।) ॥  
इति पूर्ववाक्ये ऽय एकोऽ; ज्ञानानन्दाद्यभिन्नः समाभ्यधिकशून्यो वा यः सर्वमस्य वशे ऽस्तीति ऽसर्ववशीऽ; यः ऽसर्वभूतान्तरात्माऽ; सर्वप्राणिनामन्तर्नियामकः ऽय एकंऽ; स्वस्वरूपं बहुधा करोति नियम्यानन्त्यात् । ऽतंऽ; प्रकृतम् ऽआत्मस्थंऽ; जीवहृदयस्थितं ये ऽधीराःऽ; ज्ञानिनः अनुपश्यन्तीति प्रकृता ये ज्ञानिनस्तेषामेव ऽशाश्वतं सुखंऽ; नित्याभिव्यक्तसौख्यं नेतरेषाम् । अनेन ब्रह्मसामर्थ्यमुक्तं भवति । एवं ऽनित्यो नित्यानाम्ऽ; इति वाक्यमपि ब्रह्ममाहात्म्यपरतया व्याख्येयम् । ऽतदेतत्ऽ; इत्यादिनापि प्रकृतभगवत्स्वरूपमेव विशेषतः प्रतिपाद्यते इति । मन्यन्ते इत्यस्योत्तरत्रान्वयः । तथा च ऽयतो वाचो निवर्तन्तेऽ; (तै। २-४-१।) ऽएषो ऽस्य परम आनन्दःऽ; (बृ। ६-३-३२।) इत्यादौ प्रसिद्धम् अनिर्देश्यं परमं सुखं कथं नु तद्विजानीयामिति मन्यन्ते इत्यानुकूल्येन गृह्णन्ति । ज्ञानार्थं तद्भानं वा प्रार्थयन्ते । ऽकिमु भाति न भाति वाऽ; इति तस्य दुर्ज्ञेयत्वं च वदन्ति ज्ञानिनः । तत् ब्रह्मणो रूपं स्वरूपभूतं सुखमेतदेकं रूपं बहुधा यः करोतीतिप्रकृतेश्वररूपाभिन्नमिति मन्यन्ते ज्ञानिन इति । एतच्छब्दस्येश्वरपरत्वे ऽपि रूपशब्दसामानाधिकरण्यात् नपुंसकलिङ्गतोपपत्तिः । तदुक्तं न्यायविवरणे - ऽयद्ब्रह्मानिर्देश्यं सुखमिति वदन्ति तदेतत्स्वरूपमिति मन्यन्त इतिऽ; । काठकभाष्ये तु - तद् ऽगुह्यं ब्रह्म सनातनम्ऽ; इत्युपक्रान्तम् । ऽरूपं रूपं प्रतिरूपो बभूवऽ; (कठ। ५-९।) इति जीवस्य प्रतिबिम्बत्वमुक्तम् । रूपशब्देन प्रकृतमेतत् ऽएकं रूपम्ऽ; इत्यत्र प्रकृतं च भगवद्रूपम् ऽअनिर्देश्यम्ऽ; इत्थमिति साकल्येन निर्वक्तुमशक्यं परमं सुखमिति मन्यन्ते ज्ञानिन इति सुखरूपत्वविधिपरतया व्याख्यातम् । भाष्ये ऽप्यनिर्देश्यसुखरूप इत्येतावन्मात्रग्रहणेन श्रुतौ सुखरूपत्वं विधेयमिति सूचितम् । तदनिर्देश्यपरमसुखात्मकं भगवद्रूपं तत्परसादमृते किमु भाति न भाति वेति सम्यग्भाति न भातीति कथं न्वहं जानीयामिति शिष्टवाक्यार्थस्तत्रैवोक्तः । विवृतं चैद्व्यासतीर्थीये - ऽतत्ऽ; अनिर्देश्यपरमसुखात्मकं भगवद्रूपं तत्प्रसादमृते किमु सम्यग्भाति? न भाति वाति? इति प्रश्नोत्तरभूतम् एकं निश्चितार्थं ऽकथमहं विजानीयांऽ; न केनापि प्रकारेणेति । अत्रेतिशब्द उभयान्वयी । तथा च किमु भातीति प्रश्नस्योत्तरभूतं न भातीतिवाक्योक्तमेकमज्ञेयत्वरूपमर्थमिति योजना । केचित्तु - यदेवं ब्रह्म तत्प्रसादमृते ऽनुऽ; इदानीं ऽकथमहं विजानीयाम्ऽ; प्रार्थनीयां लिङ् । न कथमपीत्यर्थः । ज्ञानिवाक्यानुकरणमेतत् । भगवत्प्रसादादपि किं साकल्येन तज्ज्ञानं भवतीति नचिकेता यमं पृच्छति - किमु भातीति । उशब्दः सम्यगित्यर्थे । किम्वित्येकं वा । तथात्वे सम्यगिति शेषः । उत्तरमाह यमः - न भातीति । वाशब्दोषऽवधारणे । न भात्येवेति व्याख्याति ।

__________  
    
ब्ब्स्भ्_१,३।६।३:  
न हि ज्ञानिसुखमनुभाति सर्वम्, न च तद्भासा ।  
    
ब्ब्स्भ्दीप्_१,३।६।३:  
ननु ऽतमेव भान्तम्ऽ; इति वाक्ये सूर्यादितेजसां परमात्माधीनप्रकाशकर्तृत्वस्य ऽतस्य भासाऽ; इतिवाक्ये च सर्वस्य जगतस्तत्प्रभाप्रकाश्यत्वस्य च श्रवणेन असिद्धिपरिहारे कुतस्तयोर्विष्णुत्वसाध्येनाव्यभिचरितत्वम्, येन तल्लिङ्गद्वयबलात्समीपोक्तज्ञानिसुखपामर्शपरित्यागः स्यादित्यत आह - न हीति ॥ सर्वमित्युभयान्वयी । भातीति शेषः । तथा च ऽहिऽ; यस्मात् ऽसर्वंऽ; सूर्यादितेजः ज्ञानिसुखमनुसृत्य ऽन भातिऽ; न प्रकाशते । तथा ऽतद्भासाऽ; तस्य ज्ञानिसुखस्य प्रकाशेन ऽसर्वंऽ; जगत् ऽन भातिऽ; न प्रकाशते चेत्यर्थः । वक्ष्यमाणप्रमाणविरोधादिति भावः । चशब्दः समुच्चये । अतो न लिङ्गद्वयमन्यत्रावकाशवदिति वाक्यशेषः ।

__________  
    
ब्ब्स्भ्_१,३।६।४:  
ऽअहं तत्तेजो रश्मीत्ऽ; इति नारायणभासा हि सर्वं भाति ॥ २२ ॥  
    
ब्ब्स्भ्दीप्_१,३।६।४:  
अस्त्वेतदुभयं ज्ञानिसुखे ऽनुपपन्नम् । तथाप्यनेन कुतः परमात्मनो ग्रहणम्, अस्य परमात्मत्वसाध्यसामानाधिकरण्यानिश्चयादित्यतस्तत्र द्वितीयसूत्रस्थापिपदेन सूचितां श्रुतिमाह - अहमिति ॥ अहमितीत्यनन्तरं श्रुतेरिति शेषः । इतिशब्द आद्यार्थे । तेन ऽतमेव भान्तमनुभाति सर्वं तस्य भासा सर्वमिदं विभातिऽ; (कठ। ५-१५।) इत्याथर्वणश्रुतिरपि गृह्यते । नारायणेति । नारायणाधीनभासेत्यर्थः । हिशब्दो यत इत्यर्थे, प्रसिद्धौ च । ऽसर्वंऽ; सूर्यादितेजः ऽभातिऽ; प्रकाशते । यद्वा - ऽनारायणभासाऽ; नारायणीयभासा ऽसर्वंऽ; जगत् ऽभातिऽ; प्रकाशस्य इत्यर्थः । ऽइति ज्ञायतेऽ; इति शेषः । श्रुतौ ऽरश्मीत्ऽ; इत्यनेन सूर्यादितेजसां नारायणाधीनप्रकाशकर्तृत्वस्य, ऽतेजःऽ; इत्यनेन सर्वस्य जगतो नारायणीयप्रकाशप्रकाश्यत्वस्य चोक्तत्वादिति भावः । ऽअहम्ऽ; इति, श्रुतिस्त्वन्तर्नये व्याख्याता । अनेन - तदुक्तमित्यतः सूत्रे तदित्यनुवर्तते । तस्येत्यावर्तते विपरिणम्यते च । असम्भवादिति चानुवर्तते । तथा च -   
तदेतदिति मन्यन्ते ऽनिर्देश्यं परमं सुखम् ।  
कथं नु तद्विजानीयाम् ॥ (कठ। ५-१४।) ॥  
इत्यानुकूल्येन गृह्यमाणं तदेतच्छब्दपरामृश्यं सुखम् अनिर्देश्यं सुखं तत्तु विष्णुरूपमेव, न समीपोक्तज्ञानिसुखम् । कुतः? ऽतस्यऽ; सूर्यादितेजसः ऽतस्यऽ; आनुकूल्येन गृह्यमाणस्य सुखस्य तस्मिन् ऽतमेव भान्तम्ऽ; इति ऽअनुकृतेःऽ; अनुभानश्रवणात्तस्यैतदधीनप्रकाशकर्तृत्वश्रवणादस्यान्यतेजोनियन्तृत्वश्रवणादिति यावत् । तथा तस्य सर्वस्य जगतस्तस्य तत्प्रकाशप्रकाश्यत्वस्य ऽतस्य भासाऽ; (कठ। ५-१५।) इति श्रुतावुक्तत्वात्तस्य सर्वजगत्प्रकाशत्वोक्तेरिति यावत् । तस्य च लिङ्गद्वयस्य ऽअहं तत्तेजःऽ; (चतुर्वेदशिखा।) इत्यादिश्रुत्या स्मृत्या च तस्मिन्विष्णावेव निश्चयेनोपपत्तेर्ज्ञानिसुखे च ऽअसम्भवात्ऽ; अनुपपत्तेः । तथा तस्मिन्नुपसंहारे तस्यानुकूल्येन गृह्यमाणस्य ऽन तत्र सूर्यो भातिऽ; इति वाक्ये तस्य सूर्याद्यप्रकाश्यत्वस्यचोक्तेश्चेति सूत्रार्थ उक्तो भवति ।

__________  
    
ब्ब्स्भ्_१,३।६।५:  
सू - ॐ ॥  
अपि स्मर्यते । ब्ब्स्_१,३।२३ ।  
॥ ॐ ॥ २३ ॥  
यदादित्यगतं तेजो जगद्भासयते ऽखिलम् ।  
यच्चन्द्रमसि यच्चाग्नौ तत्तेजो विद्धि मामकम् ॥ (गी। १५-१२।) इति ।  
    
ब्ब्स्भ्दीप्_१,३।६।५:  
यदेतल्लिङ्गद्वयस्य विष्णुनिष्ठत्वम् ऽअहम्ऽ; इति श्रुत्योपपादितम् । तत्स्मृत्याप्युपपादयत्सूत्रं पठित्वा तां स्मृतिमुदाहरति - अपीति ॥ इति स्मर्यत इत्यन्वयः । ऽयत्ऽ; आदित्यादिषु स्थितं तेजस्तत् ऽमामकंऽ; मदधीनं मदीयं च, मत्तेज एवादित्यादिषु प्रेरकत्वेनास्ति । तदेवाखिलं जगत् ऽभासयतेऽ; प्रकाशयतीति गीतास्मृत्यर्थः ।

__________  
    
ब्ब्स्भ्_१,३।६।६:  
न तद्भासयते सूर्यो न शशाङ्को न पावकः ।  
यद्गत्वा न निवर्तन्ते तद्धाम परमं मम ॥ (गी। १५।६।) इति च ॥ २३ ॥  
॥ इति अनुकृत्यधिकरणम् ॥ ६ ॥  
    
ब्ब्स्भ्दीप्_१,३।६।६:  
किं च पाठके ऽन तत्र सूर्यो भाति न चन्द्रतारकं नेमा विद्युतो भान्ति कुतो ऽयमग्निःऽ; इत्याद्यानुकूल्येन गृह्यमाणस्य सुखस्य सूर्याद्यप्रकाश्यत्वमुच्यते । तच्च विष्णोरेव स्मर्यते, अतो विष्णुरेव ऽतदेतत्ऽ; इत्यत्र प्रतिपाद्यः, न ज्ञानिसुखमिति सूत्रस्यार्थान्तरमपिपदस्य युक्तिसमुच्चयार्थत्वं चाभिप्रेत्य तां स्मृतिमुदाहरति - न तदिति ॥ अत्रापीतिशब्दस्य स्मर्यत इत्यन्वयः । ज्ञानिनो ऽयद्गत्वाऽ; यत्प्राप्य पुनस्तस्मान्ननिवर्तन्ते, तन्मम परमं ऽधामऽ; स्वरूपम्, तदेतद्धाम सूर्यो ऽन भासयतेऽ; न प्रकाशयते, एवं ऽशशाङ्कःऽ; चन्द्रः । यदा चैवं तदा कुतो ऽयमवमो ऽग्निरिति गीतास्मृत्यर्थः । अनेन - पूर्वव्याख्याने न केवलमनुकृत्यादिः ऽअहं तत्तेजःऽ; इति श्रुत्यन्तरे ऽतमेवभान्तमनुभातिऽ; इत्याथर्वणादौ विष्णुधर्मत्वेन श्रूयते, किन्तु यदादित्येति स्मर्यतेपीति श्रुतिसमुच्चयार्थे ऽपिशब्दः । द्वितीयव्याख्याने तु ऽतमेव भान्तमनुभातिऽ; इत्युत्तरवाक्योक्तानुकृत्यादिहेतोः ऽन तत्र सूर्यो भातिऽ; इति पूर्ववाक्योक्तसूर्याद्यप्रकाश्यत्वहेतोश्च समुच्चये ऽपिशब्दः । तथा च न केवलं ऽतदेतत्ऽ; इत्यत्रोक्तानुकूल्येन गृह्यमाणस्य विष्णुत्वरूपप्रधानसाध्ये हेतूकृतमनुकृत्यादिकम् ऽअहं तत्तेजो रश्मीत्ऽ; इत्यादौ श्रूयते, किन्तु यदादित्येति स्मर्यते ऽपीति वा अपिः । किञ्च - यतो न केवलं प्रथमसूत्रोक्तलिङ्गद्वयम्, किन्तु ततो ऽन्यदपि ऽन तत्रऽ; इति काठकवाक्ये तस्यानुकूल्येन गृह्यमाणस्योक्तं सूर्याद्यप्रकाश्यत्वरूपं लिङ्गं तस्य विष्णोः सम्बन्धित्वेनैव ऽन तत्ऽ; इति स्मर्यते । अतस्तदेतत् ऽकथं नु तद्विजानीयाम्ऽ; इत्यत्र विष्णुरेव प्रतिपाद्य इति वा सूत्रस्यार्थद्वयमुक्तं भवति । ऽन तत्रऽ; इत्यादेरयमर्थः । पूर्वं ब्रह्म न सम्यग्भातीति तस्य दुर्ज्ञेयत्वमुक्तम्, तत्कुत इत्यतः इदमुच्यते - यस्यैवंविधं सुखं रूपं ऽतत्रऽ; ब्रह्मणि सूर्यो ऽन भातिऽ; तन्न प्रकाशयतीति यावत् । चन्द्रतारकमिति द्वन्द्वैकवद्भावः। एवं तत् विद्युतो ऽपि ऽन भान्तिऽ; न भासयन्तीति । ऽतमेव भान्तम्ऽ; इत्युत्तरवाक्यं तु यद्यपि व्यासतीर्थकृताथर्वणटीकायाम् - ऽएतत्समाख्यारूपमाथर्वणवाक्यंऽ; ऽभान्तंऽ; भासयन्तं परमात्मानमनुसृत्यैव सूर्यादयो ऽभान्तिऽ; प्रकाशते इति व्याख्यातम् । तथापि टीकानुसारात् ऽसर्वंऽ; सूर्यादितेजः ऽभान्तंऽ; प्रकाशमानं भगवन्तमनुसृत्यैव ऽभातिऽ; प्रकाशते । ऽतस्यऽ; भगवतो ऽभासाऽ; प्रकाशेन ऽइदं सर्वंऽ; जगति ऽभातिऽ; प्रकाश्यत इति व्याख्येयम् । व्यासतीर्थीयं तु व्याख्यानान्तरं टीकाकृदभिप्रेतं भविष्यतीति तद्विरोधः ॥ ६ ॥  
॥ इति अनुकृत्यधिकरणम् ॥ ६ ॥

______________________________________________________________

॥ ७। वामनाधिकरणम् ॥

ब्ब्स्भ्_१,३।७।१:  
विष्णुरेव जिज्ञास्य इत्युक्तम् । तत्र ऊर्ध्वं प्राणामुन्नयत्यपानं प्रत्यगस्यति ।  
मध्ये वामनमासीनं विश्वे देवा उपासते ॥ (कठ। ५-३।)   
इति सर्वदेवोपास्यः कश्चित्प्रतीयते ।  
    
ब्ब्स्भ्दीप्_१,३।७।१:  
अत्राधिकरणेर् इशाननामसमन्वयः क्रियते । श्रुत्यादिसङ्गतिं विषयसंशयौ च सूचयति - विष्णुरेवेति । जिज्ञासासूत्रे विष्णुरेवसर्वैर्मुमुक्षुभिर्मोक्षार्थं जिज्ञास्य इत्युक्तमित्यर्थः । न च तत्र जिज्ञास्यत्वायोगव्यवच्छेद एव कृतः, न त्वन्ययोगव्यवच्छेद इति वाच्यम् । अन्यस्यापि जिज्ञास्यत्वे तस्यापि मोक्षदातृत्वापत्त्या ऽयतो नारायणप्रसादमृतेऽ; इत्यादिविवरणानुपपत्तेरन्ययोगव्यवच्छेदस्यापि तत्राभिप्रेतत्वात् । अतो ऽत्रैवकार उभयान्वयितया व्याख्येयः । ततः किमित्यत आह - तत्रेति । इदं चावर्तते । तत्रेत्यव्ययं तदित्यर्थे ऽपि । तथा च ऽअथातो ब्रह्मजिज्ञासाऽ; इति यत्पूर्वं विष्णोर्जिज्ञास्यत्वमुक्तं ऽतत्रऽ; जिज्ञास्यत्वे ऽतत्रर्ऽ; ऽइशानो भूतभव्यस्यऽ; इत्युक्त्वा आम्नाते ऽऊर्ध्वम्ऽ; इति काठकवाक्ये ऽकश्चिर्त्ऽ; इशानो धर्मित्वेन प्रतीयते । कथम्? यतो ऽयं ऽसर्वदेवोपास्यःऽ; तैर्जिज्ञास्यः प्रतीयते अत इति वाक्ययोजना । न च वायोः सर्वदेवोपास्यत्वे ऽपि न विष्णोस्सर्वदेवोपास्यत्वहानिरिति वाच्यम् । तावतापि सर्वैर्मुमुक्षुभिर्विष्णुरेव जिज्ञास्य इति नियमस्यासिद्धेः । न च श्रुतिगतविश्वेदेवशब्दस्य गणविशेषवाचित्वात् सर्वदेवोपास्य इत्युक्तिरनुपपन्नेति वाच्यम् । गणविशेषपरत्वे तस्य गुणाधिक्यासिद्ध्या सर्वदेवपरत्वावश्यम्भावात् । अनेनर् - इशानशब्दस्यान्यनिष्ठत्वाक्षेपमुखेन फलतो मुमुक्षुकर्तृकजिज्ञास्यत्वस्यान्यनिष्ठत्वाक्षेपात् जिज्ञासाधिकरणेनास्याक्षेपिकी सङ्गतिरुक्ता भवति । तथेशानाख्यो विषयश्च सूचितः ।

__________  
    
ब्ब्स्भ्_१,३।७।२:  
स च ऽएवमेवैष प्राण इतरान् प्राणान् पृथक्पृथगेव सन्निधत्तेऽ;   
(प्रश्न। ३-४।) ऽयो ऽयं मध्यमः प्राणःऽ; (बृ। ३-५-२१।)   
ऽकुविदङ्गऽ; (ऋ। ७-९१-१।) इत्यादिना प्राणव्यवस्थापकत्वान्मध्यमत्वात्सर्वदेवोपास्यत्वाच्च वायुरेवेति प्रतीयते ।  
अतो ऽब्रवीत् -   
सू - ॐ ॥  
शब्दादेव प्रमितः । ब्ब्स्_१,३।२४ ।  
॥ ॐ ॥ २४ ॥  
वामनशब्दादेव विष्णुरिति प्रमितः ।  
    
ब्ब्स्भ्दीप्_१,३।७।२:  
सयुक्तिकं पूर्वपक्षयति - स चेति ॥ अत्रेत्थं योजना - ऽस चऽ; सर्वदेवोपास्यश्चेशानो वायुरेव भवेत्, न विष्णुः । कुतः? अत्र प्राणव्यवस्थापकत्वश्रवणात् । तथा मध्यमत्वोक्तेः सर्वदेवतोपास्यत्वोक्तेश्च । न चैषां वाय्वेकनिष्ठत्वासिद्धिः । यतो ऽयं वायुः ऽएवमेवैष प्राणःऽ; (प्रश्न। ३-४।) ऽयो ऽयं मध्यमःऽ; ऽकुविदङ्गऽ; (ऋ। ७-९१-१।) इत्यादिना वाक्येन प्राणव्यवस्थापकत्वदिमान् प्रतीयते, अत इति । काठके हि -   
अङ्गुष्ठमात्रः पुरुषो मध्य आत्मनि तिष्ठतिर् ।  
इशानो भूतभव्यस्य ॥ (कठ। ४-१२।) ॥  
इत्यनेन भगवतो ऽङ्गुष्ठमात्रत्वं पूर्णषड्गुणत्वं देहमध्यस्थत्वं भूतभविष्यद्वर्तमानेशानत्वमित्यादिमाहात्म्यमभिधायेशानपदोक्तस्य तस्यैव ऽऊर्ध्वम्ऽ; इत्यादिना महिमान्तरमुच्यते । तत्र मध्यशब्दः सिद्धान्ते ऊर्ध्वम्प्रत्यक्छब्दसमभिव्याहारात् देशविशेषवचनः, नत्ववान्तरेश्वरत्वादिरूपमध्यमत्वार्थकः । तथा च यः प्राणाख्यरूपेण ऽप्राणंऽ; प्राणाख्यवायुमूर्ध्वम् ऽउन्नयतिऽ; उद्गमयति ऊर्ध्वगतिमत्तया प्रेरयति । अपानरूपी चापानाख्यं वायुं ऽप्रत्यक्ऽ; अधस्ताद्विण्मूत्रादिनिष्कासनहेतुतया ऽअस्यतिऽ; निरस्यति प्रेरयतीति यावत् । तं ऽदेहमध्येऽ; हृदये ऽआसीनम्ऽ; उपविष्टं ऽवामनंऽ; सौन्दर्यप्रधानाः स्त्रियो वामाः ताः नेतारं विष्णुं ऽविश्वे देवाःऽ; सर्वे देवाः ऽउपासतेऽ; जिज्ञासन्त इति सिद्धान्तरीत्या श्रुत्यर्थः । पूर्वपक्षी त्विदं वायुपरं मत्वा मध्यशब्दो ऽयो ऽयं मध्यमःऽ; इति श्रुत्यन्तरसमाख्यानान्मध्यमेश्वरत्ववचनो न देशविशेषवचन इत्याह । ऽएवम्ऽ; इति षट्प्रश्नवाक्यं च ऽयथा सम्राडेवाधिकृतान्विनियुङ्क्ते एतान्ग्रामानधितिष्ठस्वेतिऽ; इति दृष्टान्तवाक्येन सह व्याख्येयम् । तत्प्रकारस्तु - यथा ऽसम्राट्ऽ; सार्वभौमः ऽअधिकृतान् नियोगिनो ऽधिकृत्य विनियुङ्क्तेऽ; । कथम्? त्वम् ऽएतान्ऽ; पाटलीपुत्रादीन् ग्रामान् ऽअधितिष्ठस्वऽ; तदाधिपत्येन तिष्ठस्वेति । ऽएवमेवैषःऽ; ऽआत्मत एष प्राणो जायतेऽ; (प्रश्न। ३-२।) इत्यात्मजातत्वेनोक्तो मुख्यप्राणः ऽइतरान्ऽ; भिन्नान् स्वजन्यत्वेनोपचारेणात्मप्रविभागान् प्राणान् वायून् पृथक्स्थानेषु हृदयादिषु स्थापयतीति । ऽयो ऽयम्ऽ; इत्यादिबृहदारण्यकवाक्यम् । तत्र हि पूर्वं वागादीनां मृत्युग्रस्तत्वमुक्त्वा ऽअथैनमेव नाप्नोत्ऽ; इत्यनेन मुख्यप्राणस्य तदनात्तत्वेन तेभ्यः श्रैष्ठ्यमभिधाय ऽयो ऽयम्ऽ; इत्यनेन प्राणशब्दवाच्येषु विष्णुवायुतदितरेषु चेतनेषु त्रिषु विष्णोरुत्तमत्वादन्येषामधमत्वाद्वायोर्मध्यमत्वादस्मान्निमित्ताद्वा अवान्तरेश्वरत्वाद्वा मुख्यप्राणस्य सर्वोत्तमत्वरूपकाष्ठात्वाविरोधिमध्यस्थत्वमेवोच्यते, न तु मध्यदेशस्थत्वम् । तथा तत्रैव चतुर्थाध्याये ऽअयं वाव शिशुः यो ऽयं मध्यमः प्राणःऽ; (बृ। ४-२-१।) इति चन्द्रिकोदाहृते वाक्ये स्थूलदेहाख्यविस्तृतप्रदेशगतलिङ्गशरीररूपगृहे विष्णुरूपायां स्थूणायाम् अन्नाख्येन श्रीरूपेण दाम्ना बद्धो गोवत्सरूपोवायुर्मध्यमत्वेनोच्यते ।  
कुविदङ्ग नमसा ये वृधासः पुरा देवा अनवद्यास आसन् ।  
ते वायवे मनवे बाधितायावासयन्नुषसं सूर्येण ॥  
इति ऋङ्मन्त्रे ऽअङ्गऽ; इति प्रियसम्बोधनम् । तथा च ये देवाः वायोः ऽनमसाऽ; नमस्कारोपलक्षितसेवादिना ऽवृधासःऽ; वृद्धा ज्ञानादिगुणपूर्णाः ऽअनवद्यासःऽ; अनवद्याः अज्ञानरागाद्यवद्यविधुराश्च पुरा ससूर्या आसन् । ते ऽकुवित्ऽ; क्वचिद्रहस्यस्थाने सूर्येण साकं ऽमनवेऽ; ज्ञानिने ऽबाधितायाऽ; संसारक्लेशवद्भिः शरणं प्राप्ताय ऽवायवेऽ; वायुमुद्दिश्य ऽउषसम्ऽ; उष प्रकाशे, असुन्, बुद्धिम् ऽअवासयन्ऽ; तद्विषयामकुर्वन्निति श्रुत्यर्थः ।  
सिद्धान्तयत्सूत्रमवतार्य व्याचष्टे - अत इति ॥ ऽवामनशब्दात्ऽ; वामनश्रुतेः । एवकारो वायुलिङ्गसद्भावात् वायुरेवेशानः किं न स्यादिति चोद्यपरिहाराय लिङ्गेभ्यः श्रुतेः प्राबल्यमाह । यथोक्तं सुधायाम् - एवशब्दव्याख्यानं बलवदिति ऽशब्दादेव प्रमितःऽ; इति यथेति । समन्वयसूत्रादनुवृत्तस्य तदित्यस्यार्थो विष्णुरिति । विधेयभूतविष्णुत्वस्यान्वययोग्योद्देश्यद्योतनायेतिशब्दप्रयोगः । आवर्तते चायम् । इतिशब्दात्परमपि एवशब्दो योज्यः । तेनानुवृत्तस्तु शब्दो व्याख्यातः । तथा चर् ऽइशानो भूतभव्यस्यऽ; (कठ। ४-१२।) इति श्रुतर् इशानो विष्णुरेव भवेत् । कुतः? यस्तत्र प्रमितो विष्णावेव महायोगविद्वद्रूढिभ्यां प्रसिद्धो ऽमध्ये वामनम्ऽ; इतिश्रुतो वामनशब्दस्तस्मादेवेति योजना । प्रमितपदं श्रुतेर्निरवकाशत्वसूचकम् । अनेन सूत्रे इतिशब्दो ऽध्याहार्य इति सूचितम् । तथा चर् ऽइशानो भूतभव्यस्यऽ; इतिश्रुतरिशानः ऽतत्तुऽ; विष्णुरेव भवेत् । कुतः? यस्तत्र विष्णावेव प्रमितो महायोगविद्वद्रूढिभ्यां प्रसिद्धो ऽन्यत्र निरवकाशो ऽमध्ये वामनमासीनम्ऽ; (कठ। ५-३।) इतिश्रुतो लिङ्गात्प्रबलो वामनशब्दस्तच्छ्रुतिस्तस्मादिति सूत्रार्थः ।

__________  
    
ब्ब्स्भ्_१,३।७।३:  
न हि श्रुतेर्लिङ्गं बलवत् ।  
    
ब्ब्स्भ्दीप्_१,३।७।३:  
सूत्रे एवकारप्रयोगेन सूचितं श्रुतेः प्राबल्यं लिङ्गस्य प्राबल्यनिषेधमुखेन दर्शयति - न हीति ॥ श्रुतेरिति पञ्चमी । हिशब्दो वक्ष्यमाणप्रमाणविरोधादिति हेतुसूचकः । तथा च ऽहिऽ; यस्मात् न श्रुतेर्लिङ्गं बलवत्, किन्तु दुर्बलमेव । तस्माल्लिङगात् प्रबलात् वामनशब्दादेवेशानो विष्णुरेवेत्यर्थः ।  
    
__________  
    
ब्ब्स्भ्_१,३।७।४:  
श्रुतिर्लिङ्गं समाख्या च वाक्यं प्रकरणं तथा ।  
पूर्वं पूर्वं बलीयः स्यादेवमागमनिर्णयः । इति स्कान्दे ।  
    
ब्ब्स्भ्दीप्_१,३।७।४:  
कुतो न श्रुतेर्लिङ्गं बलवदित्यतस्तथासति श्रुतेर्लिङ्गात्प्राबल्यवचनविरोधापत्तेरित्याशयेन तद्वाक्यं पठति - श्रुतिरिति ॥ इति स्कान्द इत्यनन्तरं वचनादिति शेषः । अस्य न हीत्यनेनान्वयः । वाचकशब्दःश्रुतिः । असाधारणधर्मो वा, तद्बोधकशब्दो वा लिङ्गम् । निर्णीतस्यान्यत्र समानोक्तिः समाख्या । सा द्विविधा - अर्थतश्शब्दतो ऽपीति । समभिव्याहृतपदैरेवाकाङ्क्षापूर्तौ तच्छान्त्यर्थं पदान्तरनिरपेक्षाणि पदानि वाक्यम् । एकप्रमेयप्रतिपादकानेकवाक्यानि प्रकरणम् । अनुक्तस्थानसमुच्चये तथेतिशब्दः । अनेकप्रमेयप्रतिपादकमेकार्थतात्पर्ययुक्तं वचनं स्थानम् । अत्र ऽवाक्यं प्रकरणं स्थानं समाख्या च तथाविधाऽ; इत्यनुव्याख्यानुसारेण समाख्यायाः स्थानानन्तर्यमेव ग्राह्यम्, न त्वत्रोक्तक्रमानुसारेण वाक्याद्यपेक्षया प्राथम्यम् । अत्रोक्तक्रमस्याविवक्षितत्वात् । उक्तं हि प्रमाणलक्षणटीकायां - समाख्यादित्वेन ग्रहणं ऽश्रुतिर्लिङ्गं समाख्या चऽ; इत्यविवक्षितक्रमं वाक्यमनुसृत्येति । अत एव जैमिनिः - ऽश्रुतिलिङ्गवाक्यप्रकरणस्थानसमाख्यानां समवाये पारदौर्बल्यमर्थविप्रकर्षात्ऽ; इति स्मृत्युक्तादन्यथाक्रममाह - पूर्वम्पूर्वमिति । पूर्वोद्दिष्टमित्यर्थः । एकत्र समवेतं विरुद्धमिति च शेषः । ऽबलीयःऽ; अतिशयेन स्वभावतो बलवत् यथात्रैवाधिकरणे अनन्तरोद्दिष्टलिङ्गापेक्षया पूर्वोद्दिष्टा वामनश्रुतिः स्वतः प्रबला। वाक्यापेक्षया प्रबलं लिङ्गम्। यथा - दहराधिकरणे दहराकाशस्य साक्षात्सर्वाधारत्वप्रापकात् ऽकिं तदत्र विद्यते ॥॥। उभे अस्मिन् द्यावापृथिवीऽ; (छाम्। ८-१-२,३।) इति वाक्यात्प्रबलं विष्णोस्तत्प्रापकापहतपाप्मत्वादिकं लिङ्गम् । प्रकरणापेक्षया प्रबलं वाक्यम्। यथा - ज्योतिर्दर्शनात् इत्यधिकरणे जीवस्य ऽहृद्यन्तर्ज्योतिःऽ; (बृ। ६-३-७।) इतिवाक्यबोध्यज्योतिष्ट्वसाधकाज्जीवप्रकरणात्प्रबलं विष्णोर्ज्योतिष्ट्वप्रापकं ऽकतम आत्माऽ; (बृ। ६-३-७।) इति प्रश्नवाक्यम् । स्थानापेक्षया प्रबलं प्रकरणम् । यथा - समग्रोपनिषदर् इश्वरपरत्वसाधकात् षट्प्रश्नरूपस्थानात् प्रबलम् ऽआत्मत एष प्राणो जायतेऽ; (प्रश्न। ३-३।) इत्येतत्खण्डरूपं मुख्यप्राणप्रकरणम् । अत एवात्राधिकरणे षट्प्रश्नोक्तप्राणव्यवस्थापकत्वादीनां मुख्यप्राणलिङ्गत्वमुपेत्य श्रुत्या बाध उक्तः । समाख्यापेक्षया प्रबलं स्थानम् । यथा - अन्नमयादिशब्दानां कोशपरत्वसाधकात् ऽअन्नमयप्राणमयमनोमयविज्ञानमयानन्दमया मे शुध्यन्ताम्ऽ; (याज्ञिकी। ६६।) इति नारायणानुवाकसमाख्यायाः प्रबलं तेषां विष्णुत्वसाधकं ब्रह्मपरानेकप्रकरणसन्दर्भरूपं स्थानम् । एतान्येव श्रुत्यादिनार्ऽथनिर्णयस्थलानि । आद्यया समाख्यया निर्णेतव्यं यथा - पुरुषसूक्तसमाख्यया वैश्वानरस्य विष्णुत्वम् । द्वितीयया यथा - अम्भ्रणीसूक्तसमाख्यया विश्वकर्मसूक्तोक्तस्याजस्य विष्णुत्वम् । अस्त्वेवं ततः किमित्यत आह - एवमिति । विरुद्धैतेषां समवाये सति प्रबलेन पूर्वेणोत्तरबाधे च सति ऽआगमनिर्णयःऽ; आगमार्थस्य विप्रतिपन्नस्यैतैः निर्णयो भवतीत्यर्थः ।

__________  
    
ब्ब्स्भ्_१,३।७।५:  
तच्च लिङ्गं विष्णोरेव । तस्यैव प्राणत्वोक्तेः ऽतद्वै त्वं प्राणो   
अभवःऽ; इति ॥ २४ ॥  
    
ब्ब्स्भ्दीप्_१,३।७।५:  
नन्वस्तु श्रुतेः स्वभावतः प्राबल्यम् । तथापि बाहुल्येन पूर्वपक्ष्युक्तलिङ्गानामपि प्राबल्यात्साम्येनानिर्णय एवेत्यत आह - तच्चेति ॥ चस्त्वर्थः । लिङ्गमिति समुदायैकवचनम् । तथा च ऽतत्ऽ; पूर्ववाद्युक्तं लिङ्गजातं तु विष्णोरेव युक्तम्, न वायोरित्यर्थः । तथा च बाहुल्ये ऽपि लिङ्गानां सावकाशत्वात्तेभ्यः श्रुतेरेकस्या अपि निरवकाशायाः प्राबल्यान्नानिर्णय इति भावः । ननु न लिङ्गं विष्णौ सावकाशम्, पूर्वपक्ष्युदाहृतसमाख्यारूपश्रुत्यन्तरेण तस्य प्राणनिष्ठतयैवोक्तत्वादित्यत आह - तस्यैवेति । ऽतद्वै त्वम्ऽ; इति श्रुतौ ऽतस्यऽ; विष्णोः प्राणत्वस्य प्राणशब्दवाच्यत्वस्योक्तेरुक्तत्वादित्यर्थः । एवं ऽअत एवऽ; इत्यत्राध्यात्मिकाशेषशब्दस्य समन्वयं ब्रुवता तथा - ऽशास्त्रदृष्ट्याऽ; इत्यत्रान्तर्यामिपरत्वं ब्रुवता सूत्रकारेणेतरव्यावृत्त्या तस्यैव प्राणत्वोक्तेः साधितत्वादित्यपि व्याख्येयमेतत् । तथा च श्रुत्यन्तरे प्राणनिष्ठतया लिङ्गस्योक्तावपि न तद्विरोधः । तस्य प्राणस्य विष्णुत्वाभ्युपगमादिति भावः । ननु तथापि ऽकुविदङ्गऽ; इति ऋचि वायुनिष्ठतया लिङ्गोक्तेस्तद्विरोध इत्यस्यापीदमेवोत्तरम् । अस्मिन् पक्षे प्राणत्वमिति वायुत्वमुपलक्ष्यते । तथा चान्तर्नये आधिदैविकाशेषशब्दसमन्वयं ब्रुवता सूत्रकारेण ऽतस्यैवऽ; विष्णोरेव ऽप्राणत्वोक्तेःऽ; वायुशब्दवाच्यत्वरूपवायुत्स्योक्तत्वादित्यर्थः । तथा च न तद्विरोधोपीति भावः । न च सिद्धान्ते ऽपि स्थानापेक्षया प्रबलात्प्रकरणात् ऽएवमेवैषःऽ; इतिश्रुत्यन्तरगतप्राणशब्दस्य, तथा ऽयो ऽयं मध्यमःऽ; (बृ। ३।५-२१।) इत्यस्य, तथा ऽकुविदङ्गऽ; इति मन्त्रस्थवायुशब्दस्य मुख्यवायुपरत्वम्, तत्रोक्तलिङ्गानामपि तत्परत्वमुपेत्य तेषां श्रुत्या बाधस्योक्तत्वात् कथं श्रुत्यन्तरस्थप्राणवायुशब्दयोः विष्णुपरत्वाङ्गीकारेण समाधानम् । अत एव चन्द्रिकायाम् - मध्यमशब्दो ऽपि ऽऊर्ध्वं प्राणम्ऽ; (कठ। २-२-३।) इति प्राणस्य स्थानान्तरनिर्देशात्तत्यागेन मध्यमस्थानस्थब्रह्मपरः, न तु श्रुत्यन्तरे मध्यमशब्दोक्तप्राणपर इत्युक्तम् । अतः ऽएवमेवैषःऽ; (प्रश्न। ३-४।) इति वाक्यं स्थानात्प्रकरणस्य प्राबल्ये उदाहृतमिति वाच्यम् । उक्तरीत्या मुख्यतः श्रुत्यन्तरगतप्राणशब्दादेर्ब्रह्मपरत्वेन लिङ्गानां तत्तदन्तर्यामिनिष्ठत्वे ऽपि समाकर्षन्यायेनान्यपरत्वस्याप्यङ्गीकारात् । श्रुत्यन्तरोक्तलिङ्गानामन्यनिष्ठत्वे ऽपि वा नानुपपत्तिः । न चैवं काठकोक्तलिङ्गानामप्यन्यनिष्ठत्वापत्त्या अन्येषामीशानत्वाद्यापत्तिः । निरवकाशश्रुत्या काठकोक्तलिङ्गानां विष्णुनिष्ठतानिर्णयोपपत्तेः । ननु तथापि कथमीशानो विष्णुर्भवेच्छ्रुतावीशानस्याङ्गुष्ठपरिमितत्वोक्तेः । सर्वगते च हरौ तदयोगात् । न च व्योमवत्सर्वगतस्याप्यणुत्वं युज्यत इति प्रतिपादितमिति वाच्यम् । तथापि ऽअङ्गुष्ठमात्रःऽ; इति तन्मात्रपरिमाणत्वोक्तेरयोगात् । न च ऽअङ्गुष्ठमात्रःऽ; इत्यत्र श्रुतः परिमाणार्थको मात्रच्प्रत्यय एव, न त्ववधारणार्थको मात्रशब्दः । ऽदेहाङ्गुष्ठमितो देहे जीवाङ्गुष्ठमितो हृदिऽ; इति स्मृतौ मित इत्यनेन परिमाणस्यैवोक्तेः । तथा च नानुपपत्तिरिति वाच्यम् । तथात्वे ऽङ्गुष्ठमात्रत्वाभिधात्र्याम् ऽअङ्गुष्ठमात्रःऽ; (कठ। ४-१२।) इति श्रुतौ ऽमध्य आत्मनिऽ; इत्यस्य स्मृतौ हृदीत्यस्य च वैयर्थ्यापातात् । तन्मात्रपरिमितत्वोक्त्यर्थं हि तत्र हृदयरूपसूक्ष्मस्थानोक्तिः । तस्मादवधारणार्थकमात्रशब्द एवायमङ्गीकार्यः उक्तं हि चन्द्रिकायाम् - मात्रशब्दस्यावधारणार्थकत्वादिति ।

__________  
ब्ब्स्भ्_१,३।७।६:  
सू - ॐ ॥  
हृद्यपेक्षया तु मनुष्याधिकारत्वात् । ब्ब्स्_१,३।२५ ।  
॥ ॐ ॥ २५ ॥  
सर्वगतस्यापि तस्याङ्गुष्ठमात्रत्वं हृद्यवकाशापेक्षया युज्यते ।  
    
ब्ब्स्भ्दीप्_१,३।७।६:  
तथा च सर्वगते हरावङ्गुष्ठमात्रत्वोक्तिरनुपपन्नेति नात्रेशानो विष्णुरित्याशङ्कां परिहरत्सूत्रमुपन्यस्य तदक्षराणि व्याचष्टे - हृदीति ॥ सर्वगतस्यापीत्यनेन तुशब्दो यद्यपितथापीत्यर्थतया व्याख्यातः । हृद्यपेक्षयेत्यनेन सूचितहेतोरन्वययोग्यं साध्यं दर्शयति - तस्येति । योजना तु - यद्यपि विष्णुः सर्वगतस्तथापि ऽतस्याङ्गुष्ठमात्रत्वम्ऽ; अङ्गुष्ठमात्रत्वोक्तिर्युज्यते । कथम्? यतो ऽहृद्यवकाशोपेक्षयाऽ; हृदि विद्यमानो यो ऽयमवकाशो ऽङ्गुष्ठपरिमितदेशस्तदपेक्षया तत्राभिव्यक्ततावत्परिभितभगवन्मूर्तिविशेषमपेक्ष्य तस्य विष्णोरङ्गुष्ठमात्रत्वम् अस्त्यत इति। यद्वा - ऽहृद्यवकाशापेक्षयाऽ; हृदि विद्यमानावकाशमपेक्ष्य तत्सम्बन्धात्तस्याङ्गुष्ठमात्रत्ववचनं युज्यत इत्यावृत्तिं विना योजना । प्रथमपक्षे शक्त्यापरिमिते ऽपि भगवति मूर्तिविशेषे व्यक्त्यात्मनाङ्गुष्ठमात्रत्वस्य स्थानिनि ब्रह्मणि तत्सम्बन्धादुपचारेणोक्तिरिति भेदः । अत्र टीकायां हृद्यवकाशापेक्षयेति भाष्यं सावधारणं कृत्वा सौत्रतुशब्दो ऽवधारणतया व्याख्यातः । तेन विष्णोङ्गुष्ठमात्रत्वं हृद्यपेक्षयैव, न तु लोकवत्परिच्छिन्नत्वादित्युक्तं भवति । तत्तत्स्थानेषु व्यक्तमूर्तिविशेषापेक्षया वा उपचारेण वा तत्तत्परिमाणत्वोक्त्या ऽयस्त्वेतमेव प्रादेशमात्रम्ऽ; (छाम्। ५-१८-१।) इति छान्दोग्ये ऽप्रादेशमात्रं पुरुषम्ऽ; इत्यन्यत्र ऽप्रादेशः पुरुषोत्तमःऽ; इत्यपरत्र च हृद्गतस्य विष्णोः प्रादेशपरिमितत्वोक्तेः । ऽअङ्गुष्ठमात्रः पुरुषो ऽङ्गुष्ठं च समाश्रितःऽ; (महाना। १६।३।) इति श्रुत्यन्तरे ऽअङ्गुष्ठमात्रः पुरुषःऽ; इति कठवल्यां च ऽअङ्गुष्ठमात्रः पुरुषःऽ; इत्यपरत्र चाङ्गुष्ठपरिमितत्वोक्तेः ऽअङ्गुष्ठाग्रप्रमाणकःऽ; इति क्वचिदङ्गुष्ठाग्रप्रमाणकत्वोक्तेर्विरोध इति चोद्यं परिहृतं भवति । देहे हृदयाकाशे प्रादेशपरिमितरूपविशेषस्य हृदयगतकमलकर्णिकामूलगताकाशे ऽङ्गुष्ठाग्रप्रमाणकरूपान्तरस्य कर्णिकाग्रगताकाशेचाङ्गुष्ठपरिमितरूपान्तरस्य च व्यक्तिसम्भवात्, तत्तत्स्थानधर्मस्य स्थानिन्युपचरितत्वसम्भवाच्च । यथोक्तं बृहदारण्यकभाष्ये -   
हृदये सर्वशो व्यापी प्रादेशः पुरुषोत्तमः ।  
जीवानां स्थानमुद्दिष्टः सर्वदैवसनातनः ॥  
हृत्कर्णिकामूलगतः सो ऽङ्गुष्ठाग्रप्रमाणकः ।  
मूलेश इति नामास्मिन् सर्वे जीवाः प्रतिष्ठिताः ॥  
अङ्गुष्ठमात्रे पुरुषे कर्णिकाग्रस्थिते हरौ ।  
प्राविशन्ति सुषुप्तौ तु प्रबुध्यन्ते ततस्तथा ॥ इति ॥  
अस्मिन् मूलेशव्यापिनोर्मध्ये ऽङ्गुष्ठमात्रत्वं च देहे देहाङ्गुष्ठमितत्वं जीवहृदि जीवाङ्गुष्ठमितत्वमिति विवेक्तव्यम् । अत्र ऽअङ्गुष्ठं च समाश्रितःऽ; इत्यनेन कर्मेन्द्रियाधिष्ठितत्वमुच्यत इति प्रमेयदीपोक्तमपि ज्ञातव्यम् । ननु ऽदक्षिणाक्षिमुखे विश्वो मनस्यन्तस्तु तैजसःऽ; इत्यादिवचनाज्जाग्रदाद्यवस्थाप्रेरकविश्वतैजसप्राज्ञानां दक्षिणाक्ष्यादिषु सत्त्वं तावत्सिद्धम् । यदि चैवं तदा जीवो ऽपि जाग्रदवस्थायां दक्षिणाक्षिस्थः स्वप्ने कण्ठदेशस्थः सुप्तौ हृदयस्थो भवति, ऽहृदयस्थात्पराज्जीवो दूरस्थो जाग्रदेष्यतिऽ; इत्युक्तेः । दूरस्थो ऽक्षिस्थो जाग्रज्जाग्रत्वमिति तस्यार्थः । तथा च कथं हृदयव्याप्तप्रादेशपरिमितभगवद्रूपस्य सर्वदा जीवस्थानत्वम्? कथं च हृत्कर्णिकामूलगतभगवद्रूपे सदा प्रतिष्ठितो जीवः? सुप्तौ हृत्कर्णिकाग्रगते हरौ प्रविशतीत्युक्तिरिति चेत् - न, यतस्सर्वदा हृदि स्थितमेव जीवस्वरूपं जागरितादावक्ष्यादिष्वपि विशेषसन्निहितं दीपप्रकाशवदित्यङ्गीकृतम् । यथोक्तमैतरेयभाष्ये - हृदे स्थितमेव तस्य रूपं जागरिते ऽप्यक्ष्यादिषु विशेषसन्निहितं भवतीति । एकस्यैव जीवस्य स्थापनधृत्याख्यप्रतिष्ठापनसुप्तिप्रापणाख्यप्रयोजनभेदादेकदेहे अनेकधा स्थितानां भगवन्मूर्तीनां शक्त्या सर्वगानामपि तत्र तत्र व्यक्त्यात्मना अनेकाल्पपरिमाणवत्त्वं च युज्यत इति न काचिदनुपपत्तिः ।

__________  
    
ब्ब्स्भ्_१,३।७।७:  
इतरप्राणिनामङ्गुष्ठाभावे ऽपि मनुष्याधिकारत्वान्न विरोधः ॥ २५ ॥  
॥ इति वामनाधिकरणम् ॥ ७ ॥  
    
ब्ब्स्भ्दीप्_१,३।७।७:  
ननु तथापि नाङ्गुष्ठपरिमाणवत्त्वं विष्णोर्युक्तम् । तथा हि किं तत्तदङ्गुष्ठमात्रत्वं वा यत्किञ्चिदङ्गुष्ठमात्रत्वं वा । नाद्यः, पश्वादीनामङ्गुष्ठाभावेन तदन्तर्गतस्य विष्णोरङ्गुष्ठपरिमितत्वायोगात् । न द्वितीयः, अङ्गुष्ठमात्रत्वोक्तेस्तैस्तैस्तथोपासनार्थत्वेन तस्य चाङ्गुष्ठव्यक्तिविशेषनिर्धारण विनायोगेन यत्किञ्चिदङ्गुष्ठमात्रत्वोक्तेर्व्यर्थत्वात् । पिपीलिकादिहृदयस्थे ऽङ्गुष्ठमात्रत्वसाभान्यस्याप्यसम्भवाच्चेत्याशङ्कां परिहरन् मनुष्याधिकारत्वात् इतिसूत्रशेषं तुशब्दस्य काकाक्षिन्यायेन अत्राप्यन्वयं तस्याप्यर्थत्वं च अभिप्रेत्य तत्सम्बन्धिप्रदर्शनपूर्वकं व्याचष्टे - इतरेति ॥ पश्वादीनामित्यर्थः । अपिरावर्तते । अङ्गुष्ठमात्रत्वमित्येतत् विपरिणामेवानुवर्तते । ऽन विरोधःऽ; इति विरोधसूत्रादाकृष्टे पदे । तथा च ऽअपिऽ; तत्तदङ्गुष्ठपरिमितत्वाङ्गीकारे ऽपीतरप्राणिनामङ्गुष्ठाभावे ऽपि न विष्णोरङ्गुष्ठमात्रत्वस्य विरोधेनाङ्गुष्ठमात्रत्वोक्तेरसम्भवः । कुतः? अङ्गुष्ठमात्रत्वोक्तेरेतद्विद्याया ऽमनुष्याधिकारत्वात्ऽ; मनुष्यानधिकृत्य प्रवृत्तत्वात् । तदपि कुतः? वेदविद्योपासनस्य ऽमनुष्याधिकारत्वात्ऽ; मनुष्यमात्राधिकारत्वादिति योजना । सूत्रे भाष्ये च मनुष्याणामधिकारो यस्मिन् अथवा - अधिक्रियते ऽत्रेत्यधिकार उपासनं शास्त्रं वा, मनुष्याणामेव अधिकारो मनुष्याधिकारस्तस्य भावसतस्मादिति विग्रहः । ऽमनुष्याधिकारित्वात्ऽ; इतिपाठे मनुष्या अधिकारिणो यस्मिन् तत्तथोक्तम् । तथा च मनुष्याधिकारिकत्वादित्यर्थः । मनुष्यपदं च वक्ष्यमाणन्यायेन मननादिशीलचेतनपरम् । तेन देवानां जरितार्यादीनां वक्ष्यमाणन्यायेन वेदविद्याधिकारिणामेतद्विद्याधिकारसिद्धिः । तत्र जरितार्यादीनां स्वस्वाङ्गुष्ठपरिमितत्वेन भगवदुपासनासम्भवात्, तेषामेतद्विद्योत्पन्नवाक्यार्थज्ञान एवाधिकारो, नोपास्तावपि । अत एव टीकायां मनुष्याणामेव वेदविद्योपासनाधिकारित्वेनेति मनुष्यत्वं व्यापकत्वेनोक्तम् । न चानधिकारिणां पश्वादीनां देहस्थितस्य भगवतो ऽङ्गुष्ठपरिमितत्वाभावे परिमाणान्तरानुक्तेरद्रव्यत्वापत्तिरिति वाच्यम् । पश्वादिदेहगतस्य परमात्मनः तत्तदाकारयुक्तत्वेन तदनुसारिपरिमाणवत्त्वात् । यथोक्तमैतरेयभाष्ये - सङ्कर्षणश्च प्रद्युम्नस्तदाकारौ नृषु स्थितौ ।  
नारायणानिरुद्धौ तु पश्वाकारौ पशुस्थितौ ॥ इति ॥  
अनेन - सूत्रे तुशब्दो ऽप्यर्थेवधारणे च । तत्राप्यर्थस्योभयत्रान्वयः । अङ्गुष्ठमात्रत्वं युज्यत इति शेषः । तदिति प्रधानसूत्रादनुवृत्तस्येह विपरिणामेनान्वयः । न विरोधः इत्यस्याकर्षः । ऽतस्य मनुष्याधिकारित्वात्ऽ; इत्यावर्तते । तथा च ऽतुऽ; अपि सर्वगतस्यापि ऽतस्य विष्णोरङ्गुष्ठमात्रत्वंऽ; तदुक्तिर्युज्यते । न च विरोधः । यतो ऽत्र ऽहृद्यपेक्षया तुऽ; हृद्यवकाशापेक्षयैव अङ्गुष्ठमात्रत्वमुच्यते, न तु परिच्छिन्नत्वात् । तच्च मूर्तिविशेषे तन्मात्रत्वस्य सत्त्वादुपचारेण वा युज्यते । न च नाङ्गुष्ठमात्रत्वं विष्णोर्युक्तम्, यत्किञ्चिदङ्गुष्ठमात्रत्वोक्तेर्व्यर्थत्वेनासम्भवेन च तत्तदङ्गुष्ठमात्रत्वे वाच्ये तस्य च पश्वादीनामङ्गुष्ठाभावेन तदन्तर्गतविष्णावयोगादिति वाच्यम् । यतः ऽतुऽ; अपि इतरप्राणिनामङ्गुष्ठाभावे ऽपि न विष्णोस्तत्तदङ्गुष्ठमात्रत्वस्य ऽविरोधःऽ; असम्भवः । कुतः? अङ्गुष्ठमात्रत्ववचनस्य यद्बोधकविद्यायाः ऽमनुष्याधिकारत्वात्ऽ; मनुष्यानेवाधिकृत्य प्रवृत्तत्वात् । तदपि कुतः? ऽतस्यऽ; वेदविद्योपासनस्य ऽमनुष्याधिकारत्वात्ऽ; मनुष्यमात्रे ऽधिकारत्वादिति सूत्रार्थ उक्तो भवति ।  
॥ इति वामनाधिकरणम् ॥ ७ ॥

______________________________________________________________

॥ ८। देवताधिकरणम् ॥

ब्ब्स्भ्_१,३।८।१:  
मनुष्याणामेव वेदविद्याधिकार इत्युक्तम् ।  
    
ब्ब्स्भ्दीप्_१,३।८।१:  
अस्मिन्नधिकरणे देवानां ब्रह्मविद्याधिकारः समर्थ्यते । प्रासङ्गिकत्वान्नाध्यायपादसङ्गती मार्गणीये । श्रुत्यादिसङ्गतिविषयसंशयतद्बीजानि दर्शयति - मनुष्याणामिति ॥ ऽउक्तंऽ; पूर्वसूत्रे । तुशब्दार्थावधारणस्य समासप्रविष्टमनुष्यपदेनापि सम्बन्धो ऽस्तीति भावेन मनुष्याणामेवेत्यनुवादः । नेतरेषामित्येवशब्दार्थः । ऽवेदविद्याधिकारोऽ; वेदविद्योपासनाधिकारः । अनेन - देवताधिकाराभावमुखेन ऽविश्वे देवा उपासतेऽ; इत्यादिपूर्वोदाहृतश्रुत्युपलक्षिताशेषश्रुतिप्रामाण्यस्याक्षेपात्पूर्वाधिकरणेनास्याक्षेपिकी सङ्गतिः वेदविद्याधिकाराख्यो विषयश्चोक्तो भवति । ऽअङ्गुष्ठमात्रःऽ; इति श्रुतिमूलायाः ऽमनुष्याणामेवऽ; इत्युक्तेः ऽविश्वे देवा उपासतेऽ; (कठ।२-२-३।) इति श्रुतेश्च कोटिद्वयोपस्थापकत्वेन सन्देहबीजत्वात्तदुक्त्यैव देवानामधिकारो ऽस्ति उत नास्तीति संशयो, नास्तीति पूर्वपक्षश्च सूचितः ।

__________  
    
ब्ब्स्भ्_१,३।८।२:  
तिर्यगाद्यपेक्षयैव मनुष्यत्वविशेषणमुक्तम्, न तु देवाद्यपेक्षयेत्याह -   
    
ब्ब्स्भ्दीप्_१,३।८।२:  
ततः किमित्यतस्संशयबीजं विघटयन् सिद्धान्तयितुं सूत्रमवतारयति - तिर्यगादीति ॥ विशिष्टबुद्ध्यादिरहिततिर्यगादिव्यावृत्त्यर्थमित्यर्थः । मनुष्यत्वविशेषणं सावधारणत्वेनाभिप्रेतम् । मनुष्यपदम् ऽउक्तंऽ; प्रयुक्तम्, तत्रेत शेषः । पूर्वसूत्र इति तदर्थः । स्वप्रयुक्तैवकारव्यावर्त्त्यं दर्शयति - न त्विति ॥ ऽदेवाद्यपेक्षयाऽ; देवादिव्यावृत्त्यर्थम् । तुशब्दो विशेषार्थः । न तु देवाद्यर्थमपीत्यपिशब्दार्थो वा । ऽइत्याहऽ; इत्यभिप्रेत्य सूत्रकारो देवानामधिकारभावमाहेत्यर्थः ।

__________  
    
ब्ब्स्भ्_१,३।८।३:  
सू - ॐ ॥  
तदुपर्यपि बादरायणः सम्भवात् । ब्ब्स्_१,३।२६ ।  
॥ ॐ ॥ २६ ॥  
तदुपरि मनुष्याणां सतां देवादित्वप्राप्त्युपरि । सम्भवति हि तेषां विशिष्टबुद्ध्यादिभावात् ।  
    
ब्ब्स्भ्दीप्_१,३।८।३:  
तत्सूत्रं पठति - तदुपरीति ॥ अत्र तदुपरीति साध्यधर्मिसूचकं पदमनूद्य तेषां तस्मात्तस्या इति विग्रहाश्रयेण व्याचष्टे - तदुपरीति ॥ वेदविद्याकार इत्यनुषज्यते । न केवलं मनुष्याणां सताम्, किन्तु तदुपर्यपीत्यपेरर्थः । तथा च ऽतेषांऽ; मनुष्याणां सतां देवतापदयोग्यानां जीवानां पदप्राप्तेः पूर्वं मनुष्यशरीरं प्राप्तानां सतां ऽतस्मात्ऽ; मनुष्यत्वात् ऽउपरिऽ; मनुष्यशरीरापगमेन ऽतस्या उपरिऽ; देवोपदेवादिपदप्राप्तेरुपरितनकाले ऽपि देवभावमापन्नानामपि वेदविद्याधिकारो ऽस्त्येवेति योजना । कुत इत्यतस्तद्धेतुतया सम्भवादिति हेतुं व्याचष्टे । ऽहिऽ; यतः । ऽवेदविद्याधिकारःऽ; इत्यत्रापि सम्बध्यते । ऽतेषांऽ; देवानाम् । अधिकारसम्भवो ऽपि कुत इत्यतो ऽत्रापि सम्भवादित्येतदेवावृत्त्य हेतुतया योजयति - विशिष्टेति ॥ तेषामित्यत्राप्यन्वीयते । तथा च ऽतेषांऽ; योग्यमनुष्याणां विद्याकर्मभ्यां देवादित्वप्राप्तिमतां ऽसम्भवात्ऽ; विशिष्टबुद्ध्यादिभावादर्थग्रहणानुष्ठानोपयुक्तबुद्धिविशेषादिसद्भावादित्यर्थः । अर्थित्वसामर्थ्ये आदिपदेन ग्राह्ये । न चार्थित्वाभावः इत्यत्रापि तेषां सम्भवति हीत्येव हेतुः । विद्याभिस्तेषां मोक्षसिद्धिः सम्भवति हीति तदर्थः । अनेन - सूत्रे तदित्यावर्तते । मनुष्यपरामर्शि चेदं बुद्धिस्थपरामर्शि च। अपिः समुच्चये । अधिकार इति बुद्ध्या विविच्यात्रान्वेति । अनधिकाराधिकाराभिधायकजैमिनिबादरायणोक्तिरूपविप्रतिपत्तिसूचनाय बादरायणपदम् । तत्त्वप्रदीपरीत्या तात्पर्यज्ञापनार्थमधिकाराधिक्यज्ञप्तिदार्ढ्यार्थं च बादरायणः स्वयमेव वक्तीत्याह इति वा । सम्भवादिति चावर्तते । तथा च यतो न केवलं देवादिपदयोग्यजीवानां पदप्राप्तेः पूर्वं भूमौ किञ्चित्कालं मनुष्याणां सतां तस्यां दशायामेव अधिकारः, किन्तु ऽतदुपर्यपिऽ; तस्मान्मनुष्यत्वादुपरि तदत्ययेन ताभ्यां विद्याकर्मभ्यां तस्याः देवादित्वप्राप्तेरुपरितनकाले ऽपि देवभावमापन्नानामपि वेदविद्यायामधिकारो ऽस्त्येव । न च तत्कारणाभावः । ऽसम्भवात्ऽ; अधिकारोपयोगिनो विशिष्टबुद्ध्यादेस्तेषु सम्भवात् । न च देवादीनां विशिष्टबुद्धिसामर्थ्यसद्भावे ऽप्यर्थित्वाभावादधिकाराभाव इति वाच्यम् । कुतः? ऽसम्भवात्ऽ; विद्यासाध्यज्ञानमोक्षयोरर्थित्वसम्भवादिति भगवान् बादरायणो मन्यत इति सूत्रार्थ उक्तो भवति ।

__________  
    
ब्ब्स्भ्_१,३।८।४:  
तिर्यगादीनां तदभावादभावः । तेषामपि यत्र विश्ष्टबुद्ध्यादिभावस्तत्राविरोधः ।  
    
ब्ब्स्भ्दीप्_१,३।८।४:  
ननु न देवा वेदविद्याधिकारिणः, तथा सति सूत्रे ऽमनुष्यमात्रव्यावर्तकमनुष्यपदप्रयोगेन तिर्यगादिवदमनुष्यत्वान्न देवा वेदविद्याधिकारिण इत्यनुमानसूचनात्तद्विरोधापत्तेरित्यत आह - तिर्यगादीनामिति ॥ आदिपदेन स्थावराणि मूढमनुष्या वा गृह्यन्ते । ऽतदभावात्ऽ; विशिष्टबुद्ध्यादेरभावात् ऽअभावःऽ; तस्य वेदविद्याधिकारस्य । अनेनाधिकाराभावे विशिष्टबुद्ध्यादिराहित्यस्य प्रयोजकत्वोक्त्या परोक्तामनुष्यत्वहेतोः सोपाधिकत्वं साध्यव्यतिरेकसाधकोपाधिव्यतिरेकाख्यप्रतिपक्षग्रस्तत्वं चोक्तं भवति । सौत्रमनुष्यपदं च मननादिशीलपरं सत् विशिष्टबुद्ध्यादिरहितमेव चेतनं व्यावर्तयति, न तु मर्त्यभिन्नमात्रमिति न तद्विरोध इति भावः । ननु विशिष्टबुद्ध्यादिराहित्यमुपाधिः । तिर्यक्षु अधिकाराभावरूपसाध्याव्यापकत्वात् । अत एव न तदभावो ऽपि साध्यव्यतिरेकहेतुरित्यत आह - तेषामपीति ॥ अपिरुभयत्रान्वेति । तत्राद्यस्समुच्चये । अधिकार इति शेषः । तथा च न केवलं देवानाम्, किन्तु ऽतेषांऽ; तिरश्चामप्यधिकारे ऽपि न विरोधः ननु कथमविरोधस्तिर्यक्षु सर्वत्र वेदाधिकारे मानविरोधापातादित्यत आह - तेषामपीति ॥ तिरश्चां मध्ये ऽपीत्यर्थः । ऽयत्रऽ; येषु विशिष्टबुद्ध्यर्थित्वाख्यरागादिभावः तत्सत्त्वं तत्रैवाधिकारे ऽअविरोधोऽ; मानाविरोधः । बाधो न सर्वत्रेत्यर्थः । अनेनापिना सौत्रो ऽपिशब्दो जरितार्यादिसमुच्चायकश्चेति सूचितम् । यदाह तत्त्वप्रदीपिकाकारः - ऽतेषामपीत्यादिरपिपदव्याख्याऽ; इति । आनन्दमालाकारो ऽपि - ऽतिर्यञ्चो ऽपि केचिदपिशब्दगृहीताःऽ; इत्याह । तथा च मनुष्यभिन्नेष्वपि तिर्यक्ष्वधिकारसद्भावाद्व्यभिचारादधिकाराभावे नामनुष्यत्वं हेतुः, किन्तु विशिष्टबुद्ध्यादिराहित्यमेवाव्यभिचारात् । अतो भवत्येव स उपाधिः । अत एव सौत्रमनुष्यपदस्य व्यावर्त्त्यसङ्कोचो ऽपि युक्त इति भावः ।

__________  
    
ब्ब्स्भ्_१,३।८।५:  
निषेधाभावात् । दृश्यन्ते हि जरितार्यादयः ॥ २६ ॥  
    
ब्ब्स्भ्दीप्_१,३।८।५:  
ननु कथं तिरश्चामप्यधिकारे ऽप्यविरोधः । तेषामधिकारनिषेधस्य तद्दर्शनस्य वा विरोधित्वादित्याशङ्क्य नाद्य इत्याह - निषेधेति ॥ तेषामित्यत्रापि सम्बध्यते । अधिकारे इत्यादौ संयोज्यम् । तेन निषेधराहित्ये सति विशिष्टबुद्ध्यादिमत्त्वमेवाधिकारे प्रयोजकम्, न केवलं येन शूद्रादौ व्यभिचारः स्यादिति सूचितम् । न द्वितीय इत्याह - दृश्यन्ते हीति ॥ वेदाधिकारितयेति शेषः । हिशब्दो भारतादिप्रसिद्धिसूचकः । अत एव भारते -   
एवमुक्तो भ्रातृभिस्तु जरितारिर्विभावसुम् ।  
तुष्टाव प्राञ्जलिर्भूत्वा यत्तच्छृणु नराधिप ॥  
इत्यादिना जरितारिसारिसृक्कस्तम्बमित्रद्रोणाख्येषु पक्षिषु मध्ये जरितारिरग्रजः स्वभ्रातृभिरस्मान्मोचयेति प्रार्थितः ऽअयमग्ने जरिताऽ; (ऋ।१०-१४२-१।) इत्याग्नेयसूक्तेनाग्निं स्तुत्वा खाण्डववनदहने स्वभ्रातॄनग्निदाहादमोचयदिति प्रतिपादितम् । यत इत्यर्थे वा हिशब्दः । अत्र जरितार्यादय इत्येव पाठो युक्तः, न तु जरितर्यादय इति ह्रस्वयुक्तपाठः, भारतविरोधात्, तत्त्वप्रदीपविरोधाच्चेति ध्येयम् । दृश्यन्ते हीत्यनेन - देवा वेदविद्याधिकारिणः निषेधराहित्ये सति विशिष्टबुद्ध्यादिमत्त्वात् तादृशमर्त्यवदिति सिद्धान्त्यभिमतानुमाने मनुष्यत्वोपाधिर्निरस्तो भवति । जरितारौ आदिशब्दगृहीतसारिसृक्कादौ च साध्याव्यापक्तवात् । 

__________  
    
ब्ब्स्भ्_१,३।८।६:  
सू - ॐ ॥  
विरोधः कर्मणीति चेन्नानेकप्रतिपत्तेर्दर्शनात् । ब्ब्स्_१,३।२७ ।  
॥ ॐ ॥ २७ ॥  
मनुष्या एव देवादयो भवन्तीति तदुपरीत्युक्तम् । तत्र यदि मनुष्याः सन्तो देवादयो भवन्ति तत्पूर्वं देवताभावाद्देवतोद्दिष्टकर्मणि विरोध इति चेत् -   
    
ब्ब्स्भ्दीप्_१,३।८।६:  
देवानां वेदविद्याधिकारसिद्ध्यर्थं तदुपरीत्यनेनोक्तं सादित्वमाक्षिप्य समादधत्सूत्रं पठित्वाऽक्षेपांशं तावद्व्याचष्टे - विरोध इति ॥ मनुष्या एवेति । देवादिपदयोग्या जीवाः पूर्वं भूमौ किञ्चित्कालं मनुष्याः सन्त एव अथ देवादयो भवन्तीत्यर्थः । न तु मनुष्यभावं विनेत्येवशब्दार्थः । इत्युक्तमिति ॥ अत्रोक्तमित्यनन्तरं तदयुक्तमिति शेषः । कुत इत्यतस्तत्पक्षे बाधकोक्तिपरं विरोध इत्यंशं सहेतुकं व्याचष्टे - तत्रयदीति ॥ यदीत्यारभ्य भवन्तीत्यन्तं पूर्ववाक्यार्थानुवादस्तस्यापादकत्वप्रदर्शनार्थः । तत्रेत्यव्ययं तर्हीत्यर्थकं भवन्तीत्यतः परं योज्यम् । यद्वा - मनुष्या एव देवादयो भवन्तीत्यन्तं पूर्ववाक्यार्थानुवादस्तस्यापादकत्वप्रदर्शनार्थः । तत्रेत्यव्ययं तर्हीत्यर्थकं भवन्तीत्यतः परं योज्यम् । यद्वा - मनुष्या एव देवादयो भवन्तीत्युक्त्या प्राप्ताभेदशङ्कां वारयितुं मनुष्या एवेत्यादिस्वपदानि वर्णयति - तत्रेति ॥ यद्वा - तत्र देवतोद्दिष्टकर्मणीति सामानाधिकरण्यम् । अत्र पक्षे यदीति श्रवणात्तर्हीति लभ्यते । भवन्तीत्यनन्तरमित्युक्तमित्यस्ति । उभयत्रादिपदेनोपदेवादयो गृह्यन्ते । कर्मपदं शब्दस्याप्युपलक्षकम् । तथा च यदि पूर्वं मनुष्याः सन्तो ऽप्यथ देवादयो भवन्तीत्युक्तमित्युच्यते, तर्हि ऽतत्पूर्वंऽ; तेभ्यः पूर्वं तेषां देवादिपदप्राप्तेः पूर्वं साधकत्वावस्थायां ऽदेवताभावात्ऽ; देवताया असत्त्वात् येन कर्मणा देवादित्वं साध्यमित्युक्तम्, ऽतत्रऽ; तस्मिन्नेव ऽदेवतोद्दिष्टकर्मणिऽ; पूर्वकल्पे देवतोद्देशेन प्रवृत्तकर्मणि देवतावाचकशब्दे च ऽविरोधःऽ; तयोर्वैयर्थ्यमिति योजना । उद्देश्याभावाद्वाच्याभावाच्चेति भावः ।

__________  
    
ब्ब्स्भ्_१,३।८।७:  
न, अनेकेषां देवतापदप्रतिपत्तेर्दर्शनात् । ऽते ह नाकं महिमानस्सचन्ते । यत्र पूर्वे साध्यास्सन्ति देवाःऽ; इति ॥ २७ ॥  
    
ब्ब्स्भ्दीप्_१,३।८।७:  
परिहारांशं व्याचष्टे - नेति ॥ इदं चावर्तते । योजना तु - न कर्मणि विरोध, कुतः? यतो न पूर्वं देवताभाव इति । तेषां प्रवाहतो ऽनादित्वेनैतद्देवानां पूर्वमभावे ऽपि देवतान्तरसद्भावादिति भावः । न च तत्र प्रमाणाभाव इत्यतः प्राप्तमनेकेत्यंशं प्रतिपत्तिशब्दस्य ज्ञानार्थत्वभ्रमं वारयन् तत्सम्बन्धिप्रदर्शनपूर्वकं व्याचष्टे - अनेकेषामिति ॥ ऽतेहनाकम्ऽ; (तै।आ।३-१२।) इति श्रुतौ ऽअनेकेषाम्ऽ; एकैकगणशो ऽनन्तानां देवत्वादियोग्यमनुष्याणां विद्याकर्मभ्यां पूर्वपूर्वदेवतापदप्राप्तेर्दर्शनादित्यर्थः ।   
अनेनतदुपरीत्यत्रोक्तं देवानां सादित्वमयुक्तम्, तथा सति येन कर्मणा देवादित्वं साध्यमित्युक्तम्, तत्र कर्मणि शब्दे च विरोधस्तस्य वैयर्थ्यं स्यात् तत्पूर्वं देवताभावादिति चेत् - न, यतो न पूर्वं देवताभावः । तत्कथम्? एतद्देवानां पूर्वमभावे ऽपि देवान्तरसद्भावात् । न च तत्र मानाभावः । ऽअनेकप्रतिपत्तेर्दर्शनात्ऽ; अनेकेषां योग्यमनुष्याणां पूर्वपूर्वपदप्राप्तेः ऽतेह नाकम्ऽ; इत्यत्रोक्तत्वादिति सूत्रार्थ उक्तो भवति । श्रुतौ ऽयज्ञेन यज्ञमयजन्त देवाः । तानि धर्माणि प्रथमान्यासन्ऽ; इति पूर्ववाक्ये प्रकृताः देवास्तच्छब्देन गृह्यन्ते । हशब्दः पुनरर्थे प्रसिद्धौ वा । तथा च ये ऽदेवाःऽ; देवत्वयोग्याः मनुष्या ज्ञानकर्मात्मकेन ऽयज्ञेनऽ; ऽयज्ञंऽ; विष्णुम् ऽअयजन्तऽ; अपूजयन् । ततस्तेन ज्ञानपूर्वककर्मणा देवपदं प्राप्य ऽप्रथमानिऽ; प्रथमाः मुख्याः ऽधर्माणिऽ; धर्माः लोकधारका आसन् । ऽमहिमानःऽ; महात्मानः महिमगुणात्मका वा । ऽतेऽ; देवाः ऽहऽ; पुनः अनन्तरं स्वाधिकारावसाने ऽनाकंऽ; कं सुखं तदन्यत् दुःखमकम्, तन्नेति नाकम्, नञ्द्वयेन पूर्णसुखात्मकमिति लभ्यते । एवम्भूतं मोक्षं ऽसचन्तेऽ; आप्नुवन् । लङर्थे लट् । लङ्वा, एत्वाडभावौ छान्दसौ । ऽयत्रऽ; मोक्षे ऽपूर्वेऽ; पूर्वकल्पे मुक्ताः ऽसाध्याःऽ; बहुवचनमाद्यर्थे ।  
ऋजवो ब्रह्ममुख्या हि सुपर्णश्शेष एव च ।  
सरस्वती सुपर्णी च वारुणी साध्यनामकाः ॥  
इत्युक्ताः साध्यादयो देवाः सन्तीति श्रुत्यर्थः । न च वसुरुद्रादित्यमरुत्साध्येषु वसूनामादित्वात् टीकायां वस्वादिदेवा इति वक्तव्यम्, न तु साध्यादीति । अत एव तत्त्वप्रदीपे ऽपूर्वे साध्याः वस्वादयो देवाः पूर्वसिद्धा मुक्ता वाऽ; इत्युक्तमिति वाच्यम् । साध्यशब्दितानां प्राधान्येन क्रमोल्लङ्घनात् । छन्दोगश्रुतिक्रमानुसारेण तत्त्वप्रदीपप्रवृत्तेः। न चैवं व्याख्याने पुरुषार्थाधिकरणे ऽस्याः प्राप्तपदेवतापरत्वेनोदाहरणानुपपत्तिरिति वाच्यम् । ये पदं प्राप्य जगद्धारका अभूवन् ते देवा यज्ञेन यज्ञमयजन्त ते ह नाकं मोक्षगतातिशयं सचन्ते इति श्रुतेरर्थान्तरविवक्षया तदुपपत्तेस्तदनुसारेण तट्टीकायां व्याकरणस्याप्युपपत्तेश्च ।

__________  
    
ब्ब्स्भ्_१,३।८।८:  
सू - ॐ ॥  
शब्द इति चेन्नातः प्रभवात्प्रत्यक्षानुमानाभ्याम् । ब्ब्स्_१,३।२८ ।  
॥ ॐ ॥ २८ ॥  
ऽवाचा विरूप नित्ययाऽ; (ऋ। ८-६४-६।) इत्यादिश्रुतेराप्त्यनिश्चयान्नित्यत्वापेक्षत्वाच्च मूलप्रमाणस्य ।  
    
ब्ब्स्भ्दीप्_१,३।८।८:  
यद्देवानामधिकारसिद्ध्यर्थम् आद्यन्तवत्त्वमुक्तं तदुपर्यनेकेत्याभ्याम्, तदाक्षिप्य समादधत्सूत्रं पठित्वाऽक्षेपांशं तावद्व्याचष्टे - शब्द इति ॥ अनेकप्रतिपत्तेर्दर्शनान्न विरोध इत्याद्यनुषज्यते । यदितर्ह्येरप्यनुषङ्गः । तथा चेत्थं योजना - यद्यनेकेषां पूर्वपूर्वमुक्त्या देवतापदप्राप्तेर्दर्शनान्न कर्मणि विरोध इति उच्यते, तर्हि तत्रैव शब्दे दर्शनपदोक्ते वेदे ऽप्रामाण्याख्यो विरोधः स्यात् । कुतः? देवानामनित्यत्वात् । अनेकेत्यादिना देवानामनित्यत्वस्यान्तवत्त्वस्योक्तत्वात् । ननु देवानामनित्यत्वे ऽपि वेदानामप्रामाण्यं कुत इत्यतः - तदुदितानामित्याह । हेतुगर्भविशेषणमेतत् । अनेनानित्यदेववाचकत्वादिति हेतुः सूचितः । ननु देवानामनित्यत्वे ऽपि न तद्वाचकवेदस्य वाच्यहीनत्वरूपाप्रामाण्यं प्रसज्यते, देववद्वाचकवेदस्याप्यनित्यत्वेन कदापि वाच्यहीनत्वाभावादित्यत उक्तं - वेदस्य नित्यत्वादिति ॥ वेदस्य नित्यत्वमेव कुत इत्यत उक्तं - वाचेति ॥ श्रुतेरित्यस्य वेदस्य नत्यत्वादित्यनेनान्वयः । ज्ञानोपलक्षकं चैतत् । आदिशब्देन ऽनित्ययानित्ययाऽ; (पौष्यायणश्रुतिः) ऽनित्या वाव श्रुतिःऽ; इत्यादिकं गृह्यते । ननु न नित्यो वेदः । न च श्रुतिविरोधः, श्रुतेर्बहुकालीनत्वरूपनित्यत्वार्थकत्वेनोपचरितार्थत्वादित्यतो ऽप्याह । तथा सति वेदस्यानित्यत्वादप्रामाण्याख्यविरोधः स्यादिति । ननु वेदस्यानित्यत्वे ऽप्याप्तिमूलत्वेन प्रामाण्यं सम्भवतीत्यत आह - आप्त्यनिश्चयादिति ॥ वेदकर्तुरिति शेषः । तथा च कर्तुः सार्वज्ञादौ मानाभावेन वेदकर्तुः सार्वज्ञादिरूपाप्त्यनिश्चयादित्यर्थः । यद्वा - अस्तु वा कर्तर्याप्तिनिश्चयः, तथापि न वेदे तन्मूलत्वनिश्चय इत्याह - आप्त्यनिश्चयादिति ॥ वेदस्येत्याकृष्यते । तथा च वेदस्याप्तप्रणीतत्वरूपाप्तिमूलत्वानिश्चयादित्यर्थः । तस्मान्मानाभावेनाप्तितन्मूलत्वानिश्चयाद्वेदानित्यत्वे तत्प्रामाण्याभावापत्तेः न नित्यत्वश्रुतेरुपचरितार्थत्वं वाच्यमिति भावः । न केवलं श्रुतेर्वेदनित्यत्वसिद्धिः, किन्तु परिशेषानुमानादपीत्याह - नित्यत्वेति ॥ मूलप्रमाणस्य नित्यत्वापेक्षत्वाद्वेदस्य नित्यत्वावगमादित्यन्वयः । अयं भावः - प्रामाण्यसिद्ध्यर्थं वेदस्याप्तप्रणीतत्वे मूलप्रमाणेन भाव्यम्, पौरुषेयस्य मूलप्रमाणसापेक्षत्वनियमात् । अन्यथानाश्वासाद्यज्ञादेः पुण्यसाधनतादिबोधकं वेदमूलं च भवत्प्रत्यक्षानुमानयोरसम्भवात्परिशेषाद्वाक्यमेवेति वाच्यम्, तस्य चानित्यतामुपेत्य मूलान्वेषणे ऽनवस्थापत्त्या नित्यत्वमेव वाच्यम्, ततो वरं वेदस्यैव नित्यत्वाङ्गीकरणम्, श्रुतिसिद्धत्वादिति ।

__________  
    
ब्ब्स्भ्_१,३।८।९:  
स्वतः प्रामाण्यप्रसिद्धेश्च नित्यत्वाद्वेदस्य तदुदितानां   
देवानामनित्यत्वात् ।  
    
ब्ब्स्भ्दीप्_१,३।८।९:  
ननु यथा वेदानित्यत्वे आप्त्यनिश्चयात्प्रामाण्याभावापत्तिर्बाधिका, तथा तस्य नित्यत्वे ऽप्याप्तोक्तत्वरूपगुणजन्यत्वाभावेन प्रामाण्याभावापत्तिरिति समं बाधकमित्यत आह - स्वत इति ॥ वेदस्येत्यनुवर्तते । तथा च ऽवेदस्यऽ; वेदजन्यज्ञानगतयाथार्थ्यरूपप्रामाण्यस्य ऽस्वत एवऽ; ज्ञानसामान्यकारणादेव ऽप्रसिद्धेःऽ; उपपत्तेः प्रमितत्वादित्यर्थः । यद्वा - वेदगतयथार्थज्ञानकरणत्वरूपकरणप्रामाण्यस्य ऽस्वत एवऽ; ज्ञानकरणत्वसहजशक्त्यभिन्नयथार्थज्ञानजनकत्वशक्तिरूपत्वेनैव प्रमितत्वादित्यर्थः । अस्यापि वेदस्य नित्यत्वसम्भवादित्यनेनान्वयः । तथा च वेदस्य नित्यत्वस्य सिद्धत्वात्तद्वाच्यदेवानामनित्यत्वे वाच्यहीनत्वरूपाप्रामाण्यापत्तिरिति भावः ।

__________  
    
ब्ब्स्भ्_१,३।८।१०:  
पुनरन्यभावनियमाभावाच्च शब्दे विरोध इति चेत् -   
    
ब्ब्स्भ्दीप्_१,३।८।१०:  
नन्वतीतकल्पे एकदेवताभावे देवतान्तरसद्भावाद्यथा कर्मण्युद्देश्याभावनिमित्तो विरोधो नास्ति, तथात्राप्येकदेवतानाशे ऽपि पुनरन्यदेवतोत्पत्तिसम्भवान्न वाच्यहीनत्वाख्यो विरोध इत्यत आह - पुनरन्यभावनियमाभावाच्चेति। पूर्वकल्पीयनाशानन्तरमित्यानन्तर्यार्थे पुनश्शब्दः । उत्तरकल्प इत्यर्थे वा । अन्यभावः अन्योत्पत्तिः । तस्य नियमे प्रमाणाभावादित्यर्थः । अतीतदेवताप्रवाहे तु प्रमाणमस्तीति वैषम्यमिति भावः । अनेनोत्तरकाले देवताभावविरोधः कर्मण्यपि समान इति सौत्रशब्दशब्देन कर्माप्युपलक्षणीयमित्युक्तं भवति । न चैवमत्रापि विरोधपदाकर्षणमिति टीकविरोधः । ऽतदुपरिऽ; इतिसूत्रादपेरनुकर्षोक्तेः तस्य च न केवलं शब्दे उत्तरकाले देवताभावविरोधः, कर्मण्यपीत्येतदर्थकत्वादिति वाच्यम् । आकर्षणशब्दस्यान्वयार्थत्वमाश्रित्य न केवलं पूर्वसूत्रे विरोधपदान्वयः, किन्त्वेतत्सूत्रे ऽपीति टीकार्थाङ्गीकारेण अपिविरोधपदयोराकर्षणमित्यर्थानभ्युपगमात् । अस्तु वा द्वन्द्वः, तथापि नानुपपत्तिः, अपेः स्वरूपनित्यत्वाभावे ऽपीत्यर्थाभ्युपगमेन कर्मसमुच्चयार्थत्वानभ्युपगमात् । अत एव टीकायां देवानां स्वरूपनित्यत्वाभावे ऽपीत्युक्तिः । अत्र नित्यत्वसाधकयोः श्रुत्यनुमानयोः समुच्चये एकश्चशब्दः । अनित्यत्वबाधकस्य नित्यत्वे तदभावस्य च समुच्चये ऽन्यः । अनित्यत्वान्यभावनियमाभावयोः समुच्चये ऽपर इति विवेकः ।  
ऽतस्मै नूनमभिद्यवे वाचा विरूप नित्यया ।  
वृष्णे चोदस्व सुष्टुतिम्ऽ; (ऋ। ८-६४-६।)   
इति ऋग्यजुर्मन्त्रार्थस्तु न विलक्षणत्वाधिकरणटीकायामुक्तः । तत्र यद्यपि विरूपेति स्वात्मानं प्रति सम्बोधनमित्युक्तेः विष्णुतत्त्वनिर्णयटीकायां विरूपाख्यऋणेस्सम्बोधनमित्युक्तेश्च विरोधो भाति । तथापि विरूपर्षिकर्तृकं स्वान्तर्यामिसम्बोधनमिति तदर्थाभ्युपगमान्न विरोधः । उक्तं हि तत्त्वप्रदीपे - प्रेरयेति प्रार्थनं विरूपस्य ऋषेरन्तर्यामिविषयमिति । विरूपकर्तृकं तदुद्देश्यकं सम्बोधनमिति पक्षे ऽपि स्वात्मशब्दितस्वजीवं प्रतिसम्बोधनमिति टीकार्थाभ्युपगमान्न विरोधः । अस्मिन् पक्षे तत्त्वप्रदीपोक्तं व्याख्यानान्तरं भविष्यति । न च पद्मनाभतीर्थकृतविष्णुतत्त्वनिर्णयटीकायां न्यायरत्नावल्यां धर्मेण विरूपर्षिं प्रत्येतदुच्यत इत्युक्तत्वात्तद्विरोध इति वाच्यम् । प्रथमं यमदृष्टस्य मन्त्रस्यानन्तरं विरूपेणापि दृष्टत्वसम्भवेन तदा स्वसम्बोधनसम्भवेनाविरोधात् । तथा च हे विरूप अभितो द्यौः प्रकाशो यस्यासावभिद्युः, तस्मै ऽवृष्णेऽ; वर्षिणे अतिसमर्थायेति वा । तत्त्वप्रदीपरीत्या वृषा श्रेष्ठस्तस्य चतुर्थी वृष्णे इति वा । तस्मै भगवते एनमुद्दिश्य ऽनूनंऽ; निश्चितं ऽनित्ययाऽ; अनादिनिधनया वेदलक्षणवाचा ऽसुष्टुतिंऽ; शोभनां स्तुतिं ऽचोदस्वऽ; प्रेरय कुर्वित्यर्थः ।

__________  
    
ब्ब्स्भ्_१,३।८।११:  
न, ऽसूर्याचन्द्रमसौ धाता यथापूर्वमकल्पयत्ऽ; (महाना। ५-७।)   
यथैव नियमः काले सुरादिनियमस्तथा ।  
तस्मान्नानीदृशं क्वापि विश्वमेतद्भविष्यति ॥  
इत्यादेः, अत एव शब्दात्तेषां प्रभवनियमात् महतां प्रत्यक्षात् ।  
    
ब्ब्स्भ्दीप्_१,३।८।११:  
परिहारांशं व्याख्याति - नेति ॥ विरोध इत्यस्ति । तथा च वेदस्य वाच्यहीनत्वप्रयुक्ताप्रामाण्याख्यविरोधो नेत्यर्थः । कुत इत्यतः प्राप्तं प्रभवादिति हेतुं तत्सम्बन्धिप्रदर्शनपूर्वकं प्रवाहतःप्रभवनियमपरतया च व्याचष्टे - तेषां प्रभवनियमादिति । ऽतेषांऽ; वेदवाच्यदेवानां ऽप्रभवस्यऽ; प्रवाहतौत्पत्तेः ऽनियमात्ऽ; प्रतिकल्पं नियमेनोत्पत्तेरिति यावत् । तथा च देवानां स्वरूपेण नित्यत्वाभावे ऽपि प्रवाहरूपेण नित्यत्वान्न तद्वाचकवेदाप्रामाण्यमिति भावः । ननु प्रमाणाभावादसिद्धो हेतुरित्यतः प्राप्तमतःशब्दमनूद्य सावधारणत्वेन व्याचष्टे - अत एव शब्दादिति । को ऽसौ शब्द इत्यतो यस्मिन्विरोधः शङ्कितस्तस्मादेव, नान्यस्मादप्रकृतादित्याशयेन तदुदाहरति - सूर्येत्यादिना । श्रुतो ऽस्मिन् कल्पे ऽपीति शेषः । ननूत्पादकाभाव इत्यतो ऽप्याह - अत एवेति । अकारवाच्यात् श्रुत्युक्ताद्धातुर्विष्णोरेव, नान्यस्मादित्यर्थः । अस्मिन् पक्षे अतश्शब्दादिति व्याख्यानान्तरम् । नन्वकल्पयदिति लङ्योगादियं श्रुतिरतीतविषयैव, अतो न देवप्रभवनियमं प्रमापयतीत्यतो ऽप्याह - अत एवेति । तथा च धाता यथा पूर्वकल्पे सूर्याचन्द्रमसावकल्पयत् तथास्मिन्कल्पे ऽपीति प्रतिकल्पं श्रुत्या कथने देवानां सर्वकल्पेषु प्रजननाख्यसद्भावसिद्धेरध्याहारं विना अतएवशब्दात् बुद्धिस्थात् यथैवेति स्पष्टश्रुत्यन्तराच्च तेषां सर्वकल्पेषु प्रभवसिद्धेर्नोक्तचोद्यावकाश इति भावः । ननु श्रुतावुपचारेणाप्युक्तिः सम्भवतीति न तया देवप्रभवनियमनिश्चय इत्यतः प्राप्तं प्रत्यक्षेत्यंशं व्याचष्टे - महतामिति । अतीतानागतविदामित्यर्थः । अस्यापि तेषां प्रभवनियमादित्यनेनान्वयः । ननु परप्रत्यक्षस्याप्रत्यक्षत्वात्तदनिश्चय इत्यतोप्याह - महतां प्रत्यक्षादिति ।  
यथर्तुष्वृतुलिङ्गानि नानारूपाणि पर्यये ।  
दृश्यन्ते तानि तान्येव तथा भावा युगादिषु ॥  
इत्यादिरूपात् ऽमहतांऽ; भारताचार्याणां ऽप्रत्यक्षात्ऽ; प्रत्यक्षवचनादित्यर्थः । अस्मिन् पक्षे ऽप्रत्यक्षात्ऽ; निश्चितात्प्रत्यक्षादित्यन्वयः ।

__________  
    
ब्ब्स्भ्_१,३।८।१२:  
यथेदानीं तथोपर्यपि देवा भविष्यन्तीतीतरेषामुमानाच्च ॥ २८ ॥  
    
ब्ब्स्भ्दीप्_१,३।८।१२:  
नन्वयोगिनां श्रुतिप्रत्यक्षयोरविश्वासेन तेषां देवप्रभवनिश्चयाभाव इत्यतः प्राप्तमनुमानेत्यंशं व्याचष्टे - यथेति । इदानीन्तनकाले यथा देवास्सन्ति तथोपरिभाविकाले ऽपि देवा भविष्यन्तीतीतरेषां महद्भ्यो ऽन्येवामयोगिनामनुमानादित्यर्थः । अस्यापि प्रभवनियमादित्यनेनान्वयः । चशब्दः प्रभवनियमे, शब्दप्रत्यक्षानुमानाख्यप्रमाणत्रयसमुच्चये वक्ष्यमाणयुक्त्यन्तरसमुच्चये च । अनुमानाकारस्तु - उपरितनकालो देववान् अप्रलयकालत्वात् इदानीन्तनकालवदिति । अनेन - देवानामधिकारसिद्ध्यर्थं यद्याद्यन्तवत्त्वमभ्युपगम्यते, तर्हि पूर्वसूत्रे यद्बलात्पूर्वपूर्वदेवताप्रवाहस्यानादित्वमुक्तम्, तस्मिन् ऽशब्देऽ; ऽवाचा विरूप नित्ययाऽ; इत्यादिश्रुतौ नित्यतया सिद्धे वेदे कर्मणि चोत्तरकल्पे वाच्योद्देश्यहीनत्वरूपाप्रामाण्याख्यो विरोधः स्यादिति चेत् - न, कुतः? ऽप्रभवात्ऽ; देवानां सर्वकल्पेषु प्रभवनियमान्नित्यमेनोपपत्तेः । तेषां प्रवाहतो नित्यत्वादिति यावत् । न चोत्पादकाभावः । ऽअतोऽ; विष्णोरेव प्रभवात् । न चासिद्धिः । ऽअतोऽ; ऽधाता यथापूर्वम्ऽ; (महाना। ५-७।) इतिप्रकृताच्छब्दाच्छ्रुतेः ऽयथाऽ; इति स्पष्टश्रुतेश्च । तथा महतामतीतानागतकालविदां योगिनां ऽप्रत्यक्षात्ऽ; ऽयथर्तुर्षुऽ; इति प्रत्यक्षवचनात् ज्ञापितात् महतामतीतानागतकालयोर्देवप्रभवनियमग्राहिप्रत्यक्षात् । तथा महद्भ्यः इतरेषामयोगिनामनुमानाच्च तत्सिद्धेरिति सूत्रार्थ उक्तो भवति । ऽयथैवऽ; इति श्रुत्यर्थस्तु - यथा पूर्वयुगात्यये कल्पात्यये वा पुनर्युगकल्पान्तरोत्पत्तिरिति काले प्रभवनियमः, तथा सुरादेर्देवोपदेवादेः पूर्वपूर्वकल्पात्यये पुनरन्यभावनियमो ऽस्ति । यथोक्तम् -   
स हि विश्वसृजो विभुशम्भुपुरन्दरसूर्यमुखानपरानपरान् ।  
सृजतीड्यतमो ऽवति हन्ति निजं पदमापयति प्रणतान्सुधिया ॥  
इति । प्रतिकल्पमिति शेषः । तस्मात्पूर्वकल्प इवोत्तरकल्पे ऽपि पूर्वकल्पसदृशसर्वोत्पत्तिनियमादेव ऽतस्मात्ऽ; विष्णोस्सकाशादेतद्विश्वं ऽक्वापिऽ; कदापि ऽअनीदृशंऽ; पूर्वपूर्वविसदृशं देवताप्रभवशून्यं न भविष्यति, किन्तु तत्सद्भावोपेतमेव भविष्यतीति । यद्वा - ऽएतत्ऽ; चेतनाचेतनात्मकं विश्वमनीदृशं न भविष्यति, किन्तु नामरूपाभ्यामीदृशमेव भविष्यतीत्यर्थः । तत्त्वप्रदीपे त्वियं श्रुतिः ऽयथैव कालनियमःऽ; इति व्यत्यासेन पठिता ।

__________  
    
ब्ब्स्भ्_१,३।८।१३:  
सू - ॐ ॥  
अत एव च नित्यत्वम् । ब्ब्स्_१,३।२९ ।  
॥ ॐ ॥ २९ ॥  
अत एव शब्दस्य नित्यत्वादेव च देवप्रवाहनित्यत्वं युक्तम् ॥ २९॥  
    
ब्ब्स्भ्दीप्_१,३।८।१३:  
युक्त्यन्तरेण देवप्रवाहस्य नित्यतां साधयत्सूत्रं पठित्वा व्याचष्टे - अतएवेति ॥ अतएवेत्यनुवादः । तस्य व्याख्यानं - ऽशब्दस्यऽ; वेदस्य नित्यत्वादेवेति । एवकारेण न देवप्रवाहनित्यत्वे युक्त्यन्तरं गवेषणीयम्, किन्तु यत्पूर्वपक्षिणा वेदनित्यत्वं सप्रमाणकमुक्तम्, तत एव तदन्यथानुपपत्त्यैतत्सिध्यतीति सूचयति । नित्यत्वादेवेत्युपलक्षणम्, प्रमाणस्य साधितत्वेनाप्रामाण्याभावादेवेत्यपि अतःशब्दव्याख्यानं द्रष्टव्यम् । अन्यथा पूर्वपक्षी अप्रामाण्येनान्यथोपपत्तिं ब्रूयात् देवप्रवाहस्य । युक्तमिति च सूत्रशेषोक्तिः । ऽयुक्तंऽ; वेदनित्यत्वान्यथानुपपत्त्याख्ययुक्तिसिद्धम् । चशब्दस्तु समुच्चेतव्ययुक्तीनां शब्दात्प्रत्यक्षादनुमानादित्यनेन दर्शितत्वात्तत्समुच्चयार्थकतयार्ऽथाद्व्याख्यातः । अतएव पूर्वसूत्रभाष्ये चशब्दः संयोजितः । अत्रापि भाष्ये चशब्देन च तद्वाच्यदेवतास्वरूपस्यैव नित्यत्वेन अन्यथोपपत्तिः । अतएव ऽसूर्याचन्द्रमसौऽ; (महाना।५-७।) ऽयथैवऽ; इत्याद्युदाहृतश्रुतेरेव ऽयमप्येति भुवनं साम्परायेऽ; (नृ।पू।२-५।) ऽयत्प्रयन्त्यभिसंविशन्तिऽ; (तै।३-१।) इत्यादि बहुलं प्रलयश्रुतेश्च सूर्यादिदेवानामुत्पत्तिनाशावगमात्, अतएव स्वरूपनित्यत्वायोगेन प्रवाहरूपेणैव तेषां नित्यत्वावश्यम्भावादित्यादिटीकोक्तार्थः सर्वो ऽपि सङ्गृहीतः ।

__________  
    
ब्ब्स्भ्_१,३।८।१४:  
सू - ॐ ॥  
समाननामरूपत्वाच्चावृत्तावप्यविरोधो दर्शनात्स्मृतेश्च । ब्ब्स्_१,३।३० ।  
॥ ॐ ॥ ३० ॥  
अतीतानागतानां देवानां समाननामरूपत्वात्पराप्तपदानां   
मुक्त्याऽवृत्तावप्यविरोधः ।  
    
ब्ब्स्भ्दीप्_१,३।८।१४:  
ननु न देवानां प्रवाहनित्यत्वेनापि वेदप्रामाण्योपपत्तिः । तथा हि - किं पूर्वकल्पे मुक्ता एव देवा उत्तरकल्पे पुनरावर्तन्ते, तदन्ये वा । नाद्यः । मुक्तेरपुनरावृत्तित्वात् । न द्वितीयः । तथात्वे धर्मिभूतदेवानित्यत्वहेतुकविरोधाभावे ऽपि नामरूपादिधर्मवैचित्र्यकृतविरोधप्राप्तेः, वाचकवेदस्य प्रतिकल्पं पाठभेदाभावेनैकविधत्वात्, अन्यथा नित्यत्वव्याघातात् । वाच्यदेवानां च नानाविधनामरूपवत्त्वादित्याशङ्कां परिहरत्सूत्रमुपन्यस्य व्याचष्टे - समानेति ॥ अत्रातीतपदं प्राचीनपरम् । अनागतपदं च तदन्यभविष्यद्वर्तमानपरम् । धर्मिप्रतियोग्युभयसमर्पकमेतत् । नाम इन्द्रादि, रूपम् आकृतिः । सूत्रानुसारादत्रापि चशब्दः संयोज्यः । समानधर्मकर्मवत्त्वाच्चेति तदर्थः ।   
स्वपदेष्वति शेषः । मुक्त्याऽवृत्तावपीत्युक्तिः पूर्वपक्ष्याशङ्कितविरोधे हेतुसूचनार्था । यद्यपितथापीत्यर्थे ऽपिशब्दः आवर्तते । शब्द इत्यस्ति । तथा चेत्थं योजना - ऽप्राप्तपदानांऽ; प्राचीनानां देवानां ऽमुक्त्याऽ; प्राप्तमुक्तित्वेन कारणेन पुनस्तेषामेव स्वपदेषु ऽअवृत्तावपिऽ; असत्त्वे ऽपि तदन्येषां तत्र सत्वे ऽपि च ऽअविरोधःऽ; म तद्वाचके एकविधे ऽपि शब्दे वेदे ऽप्रामाण्याख्यो विरोधः । कुतः? वाच्यानामप्यतीतानागतानां देवानां परस्परं ऽसमाननामरूपत्वात्ऽ; समाने एकविधे नामरूपे येषां ते तथोक्ताः, तेषां भावस्तत्त्वं तस्मादिति । चन्द्रिकायां तु - सूत्रे भाष्ये च तत्त्वप्रदीपानुसारादावृत्ताविति विच्छेदं भाष्ये मुक्त्यावृत्तावित्यस्यैकपद्यं चाश्रित्य एकस्य पदप्राप्तावन्यस्य मुक्तिः, पुनस्तस्य मुक्तौ पुनरन्यस्य पदप्राप्तिरिति क्रमेण मुक्तेरावृत्तावपीति वा, स्वस्वपदस्यावृत्तावपीति वेति टीकानुक्तप्रकारद्वयेनाप्यावृत्तावित्यंशो व्याख्यातः ।

__________  
    
ब्ब्स्भ्_१,३।८।१५:  
ऽयथापूर्वम्ऽ; (महाना। ५-७।) इति दर्शनात् ।  
    
ब्ब्स्भ्दीप्_१,३।८।१५:  
ननु सर्वदेवानां समाननामरूपत्वे प्रमाणाभावादसिद्धो हेतुरित्यतः प्राप्तं दर्शनादित्यंशं व्याख्याति -यथेति ॥ ऽधाता यथापूर्वम्ऽ; इति श्रुतेरित्यर्थः ।

__________  
    
ब्ब्स्भ्_१,३।८।१६:  
अनादिनिधना नित्या वागुत्सृष्टा स्वयम्भुवा ।  
ऋषीणां नामधेयानि याश्च वेदेषु दृष्टयः ॥  
वेदशब्देभ्य एवादौ निर्ममे स महेश्वरः ॥ इति स्मृतेश्च ॥ ३० ॥  
    
ब्ब्स्भ्दीप्_१,३।८।१६:  
नन्वेतच्छ्रुतेस्तत्तत्स्वरूपकल्पनानियमपरत्वमपि सम्भवतीति नानया समाननामरूपत्वनिश्चयो भवति। किं च देवप्रवाहस्य नित्यत्वे तेषां समाननामरूपत्वे वा न तद्वाचित्वेन नित्यवेदप्रामाण्योपप्तिः, तद्वाचित्वस्यैवासम्भवात् । न ह्यपौरुषेयस्य वेदस्यैतावत्कालमयं देवो मयोक्तः, अतः परमेनं वक्ष्यामीति विमृश्य वृत्तिः सम्भवतीत्यतः प्राप्तः स्मृतेरित्यम्श इत्याशयेन तां दर्शयति - अनादीति ॥ नित्यत्वोक्तेरुपचरितत्ववारणाय - अनादिनिधनेत्युक्तम् । अतो न पौनरुक्त्यम् । अत एव तत्त्वप्रदीपे अनादिनिधनत्वेन नित्या, न त्वनिधनत्वमात्रेणेत्युक्तम् । बहुकालीनत्वेन वेत्स्पि द्रष्टव्यम् । वेदेष्वित्यनन्तरमुक्ता इति शेषः । निर्ममे इत्यस्यावृत्तिः । तथेति शेषः । तेनाप्येवशब्दस्यान्वयः । तथा च ऽआदौऽ; सृष्टिकाले ऽस्वयम्भुवाऽ; स्वतन्त्रेण महेश्वरेण विष्णुना ऽअनादिनिधना नित्याऽ; आद्यन्तशून्यतयैव नित्या, न तूपचारेण बहुकालीनतामात्रेणानिधनत्वमात्रेण नित्या । या ऽवाक्ऽ; वेदरूपा ऽउत्सृष्टाऽ; उच्चारिता । ऽतद्वेदशब्देभ्यःऽ; वेदगतेभ्यः तेभ्यः शब्देभ्य एव, नान्येभ्यः, ऽसःऽ; महेश्वरो विष्णुः ऽऋषीणांऽ; ब्रह्मादिविबुधानां ऽनामधेयानि निर्ममेऽ; तानेव शब्दान् तेषु सङ्केतितवान् प्रतिकल्पमयं शब्दो ऽत्र शक्त इति ज्ञापितवान् । ऽयाश्चऽ; ऋषीणां देवानां वेदेषूक्ताः दृश्यन्ते इति दृष्टयो रूपाणि, ताश्च तानि च तथैव पूर्वकल्पीयरूपसादृश्येनैव निर्ममे इति स्मृत्यर्थः । चः समुच्चये । दर्शनात्स्मृतेरित्यनयोः समानरूपत्वादित्यनेनान्वयः । आगमोपलक्षकं चैतत् । तथा च नासिद्धिरिति भावः । अनेन - प्राचीनानां देवानां मुक्त्या पुनः स्वपदेष्ववृत्तावपि तदन्येषां तत्र वृत्तावपि न तद्वाचके एकविधे ऽपि शब्दे ऽप्रामाण्याख्यो विरोधः । कुतः? प्राचीनानां तदन्येषां चान्योन्यं ऽसमाननामरूपत्वात्ऽ; तद्योग्यकर्मधर्मवत्त्वाच्च । न च हेत्वसिद्धिः । ऽदर्शनात्ऽ; ऽयथा पूर्वम्ऽ; इति श्रुतेः ऽअनादिनिधनाऽ; इति स्मृतेश्चेति सूत्रार्थ उक्तो भवति । अत्र तत्त्वप्रदीपे प्रलये कस्यापि देवस्याभावेन तदा वेदस्य वाच्यहीनत्वरूपाप्रामाण्यमाशङ्क्य भगवन्मात्रविषयत्वेन तदुपपत्तिरिति समाधानमभिप्रेत्य ऽशब्देऽ; कदापि वाच्यहीनत्वकृतो विरोधः अप्रामाण्यम् । कुतः? मुख्यवाच्यस्य विष्णोः सर्वदा विद्यमानत्वात् । कुत एतत्? ऽअत एवऽ; शब्दात्तेषां देवानां प्रभवनियमादिकर्तुरपीशस्य सदा सत्त्वावगमात्। प्रत्यक्षश्चासौ महताम्। कुतः? ऽअतएवऽ; ऽपुरुषमीहतेऽ; ऽकवयो वयन्तिऽ; (महाना।१-३।) इत्यादिश्रुतेरेव इतरेषामनुमानाच्च । यथा येन प्रकारेणेदानीं देवा भवन्ति तथान्यदापीत्यनुमानाच्च तदवगमः । एवम् ऽअतएवऽ; शब्दनित्यत्वादेव प्रवोढुर्नित्यत्वम् । तथा विष्णोस्समाननामरूपत्वादन्येषां तदभावाच्च ऽअविरोधःऽ; न तस्य सर्वशब्दवाच्यत्वविरोधः । समानानि सदृशानि नामानि येषां रूपाणां तानि तथोक्तानि, तादृशानि रूपाणि यस्य स तथोक्तः तस्य भावस्तस्मात् । न हि विष्ण्वन्यरूपाणां सदृशनामरूपत्वम्, शब्दप्रवृत्तिहेतुवैकल्यात् । न चात्र मानाभावः, ऽयथापूर्वम्ऽ; इति दर्शनात् । यथा पूर्वं पूर्णज्ञानः सर्वस्वतन्त्रः सर्वनामरूपस्थितस्तथैव स धाता सूर्यादीनकल्पयदिति श्रुतेः । अतः सूर्यादिकॢप्तेः प्रागपि प्रलये शब्दप्रामाण्याविरोध इति सिद्धमिति । इदमेवाभिप्रेत्य टीकायां ऽन चऽ; इत्यादिना शङ्कोत्तरे दर्शिते । ऽअतीतविषयत्वस्य चऽ; इति परिहारोत्तरं चाभिहितम् ।

__________  
    
ब्ब्स्भ्_१,३।८।१७:  
सू - ॐ ॥  
मध्वादिष्वसम्भवादनधिकारं जैमिनिः । ब्ब्स्_१,३।३१ ।  
॥ ॐ ॥ ३१ ॥  
ऽवसूनामेवैको भूत्वाऽ; (छाम्। ३-६-२।) इत्यादिना प्राप्यफलत्वात्प्राप्तपदानां देवानां मध्वादिविद्यास्वनधिकारं जैमिनिर्मन्यते ॥ ३१ ॥  
    
ब्ब्स्भ्दीप्_१,३।८।१७:  
ननु न देवानां वेदविद्याधिकारो युक्तः । तथा हि द्विविधा वेदविद्याः - मुक्तिफलार्थास्तदितरफलार्था इति । मोक्षेतरफला अपि द्विविधाः । ब्रह्मकर्मविद्याभेदात् । तत्राद्या यथा - मधुविद्या । द्वितीया यथा - अग्निष्टोमविद्या । तत्र न तावद्देवानां मोक्षेतरफलकद्विविधविद्यास्वधिकारो युज्यते, तत्साध्यानां मोक्षेतरफलानां मध्ये केषाञ्चिद्योग्यानां प्राप्तत्वेन अयोग्यानां च प्राप्तुमशक्यत्वेन अर्थित्वाभावादिति जैमिनिमतावलम्बेनाक्षिपत्सूत्रमुन्यस्य व्याचष्टे - मध्वादिष्विति ॥ प्रथमादिपदेन शिष्टवाक्यम्, तथा ऽदेवो भूत्वा देवानप्येतिऽ; (बृ।६-१-२।) इति वाजसनेयवाक्यम्, तथा ऽस ऊर्जमुपगच्छतिऽ; इति श्रुत्यन्तरवाक्यम्, द्वितीयमधुविद्यान्त्गतं ऽरुद्राणामेवैको भूत्वाऽ; (छाम्। ३-७-२।) इत्यादिकं च गृह्यते । प्राप्यफलत्वात् अप्राप्यफलत्वादित्युभयथा विच्छेदः । अस्योभयत्रान्वयः । वस्वादिपदानामिति शेषः । तत्रादिपदेन देवरुद्रादिपदानां ग्रहणम् । यद्वा - प्राप्तपदानामित्यत्रत्यं पदानामित्येतद्बुद्ध्या विविच्यात्र धर्मित्वेन सम्बध्यते । प्राप्तपदानामिति बहुव्रीहिः, कर्मधारयश्च । तत्राद्यो हेतुगर्भविशेषणरूपः । द्वितीयस्योभयत्रान्वयः । देवानामिति सूत्रे अध्याहृतं पदम्, प्रकरणलब्धं वा । मधुशब्दो ऽमधुऽ; इत्युपक्रम्याम्नातप्रथमद्वितीयाद्यमृतविद्यापरः । अत्रादिशब्देन वस्वादिपदफलककर्मविद्या वाजसनेयोक्तवागादिविद्याश्च गृह्यन्ते । एतच्चावर्तनीयम् । असम्भवादिति सौत्रो हेतुरत्रापि संयोज्यः । तदुपपादकोक्त्यैव तदुक्तिर्भवतीति तस्य साक्षादनुक्तिः । यद्वा - प्राप्तपदानामप्राप्यफलत्वादित्युक्त्यैव तस्योक्तत्वादसम्भवादिति न संयोज्यम् । तथा चेत्थं भाष्ययोजना - मध्वादिविद्यासु ऽअसौ वा आदित्यो देवमधुऽ; इति प्रस्तुत्याम्नातेन ऽस एतदेवामृतं वेद वसूनामेवैको भूत्वा अग्निनैव मुखेनैतदेवामृतं दृष्ट्वा तृप्यतिऽ; इत्यादिवाक्ये ऽपदानांऽ; वस्वादिपदानां ऽप्राप्यफलत्वात्ऽ; मध्वादिविद्यासूक्तोपासनाप्राप्यफलत्वश्रवणात् ऽप्राप्तपदानां चऽ; वस्वादिदेवानां प्राप्तस्वस्वपदत्वेन ऽअसम्भवात्ऽ; तदर्थित्वासम्भवात् ऽदेवानांऽ; देवैः प्राप्तपदानां पुनस्तैः ऽअप्राप्यफलत्वात्ऽ; अप्रार्थ्यफलत्वादिति वा । द्वितीयविद्याद्यमृतविद्याफलानां रुद्रादिपदानां च वस्वादिदेवानाम् ऽअप्राप्यफलत्वात्ऽ; प्राप्तुमयोग्यफलत्वात् तत्राप्यर्थित्वासम्भवात्तेषां मध्वादिविद्यासु ऽअनधिकारम् अनधिकाराभावं जैमिनिर्मन्यतऽ; इति । जैमिनिग्रहणेन आप्ततमेन जैमिनिनैवं मतत्वाच्च न तेषामधिकार इति युक्त्यन्तरं सूच्यते । अनेन - ऽमध्वादिषुऽ; ऽअसौ वा आदित्यो देवमधुऽ; इत्यादिमधुविद्यासु देवानाम् ऽअनधिकारम्ऽ; अनधिकाराभावं जैमिनिर्मन्यते तस्माद्धेतोः ऽअसम्भवात्ऽ; तैस्तद्विद्यासूक्तफलानां मध्ये केषाञ्चिद्योग्यानां प्राप्तत्वेन केषाञ्चित्प्राप्तुमयोग्यत्वेन तेषां तत्रार्थित्वासम्भवादिति आप्ततमो जैमिनिर्मन्यत इति सूत्रार्थ उक्तो भवति ।  
छान्दोग्ये हि - ऽअसौ वा आदित्यःऽ; इत्यनेन आदित्यस्य विष्णोः परमानन्दत्वेन मधुत्वमुक्त्वा ऽस एतत्ऽ; इत्यादिना मधुशब्दितस्य भगवत आदित्यमण्डलस्य पूर्वदक्षिणपश्चिमोत्तरोर्ध्वरश्मिषु स्थितानां प्रथमामृतादिशब्दपञ्चकवाच्यवासुदेवसङ्कर्षणप्रद्युम्नानिरुद्धनारायणाख्यपञ्चरूपाणां मध्ये प्राच्यादितत्तद्दिक्स्थतैः तत्तत्पदयोग्यैर्वसुरुद्रादित्यमरुत्साध्यपदोक्तऋजुरूपपञ्चगणस्थैर्देवैः क्रमेण अग्निवाय्विन्द्रसोमविरिञ्चप्रधानकैः अग्न्यादिमुखेनैकैकोपास्तौ कृतायां तदपरोक्षज्ञानजनिततत्प्रसादद्वारा वस्वादिपदप्राप्तिस्तत्तद्गणस्थानां भवतीत्युच्यते । तथा च ऽयःऽ; अधिकारी ऽएतत् अमृतंऽ; वासुदेवाख्यं रूपम् ऽएवम्ऽ; उक्तप्रकारेण ऽवेदऽ; ऽस च वसूनामप्येको भूत्वाऽ; वसुभोग्यदेशकालाधिपो भूत्वा ऽअग्निना मुखेनऽ; तत्प्राधान्येन तदुपदेशेनेति यावत् । ऽएतदेवामृतंऽ; वासुदेवाख्यं ऽदृष्ट्वाऽ; साक्षात्कृत्य ऽतृप्यतिऽ; मुक्तो भवतीत्यर्थः । एवं ऽयोऽ; देवत्वयोग्यो अधिकारी वाक्प्राणचक्षुःश्रोत्रमनोहृदयनामकं ब्रह्मोपास्ते स देवत्वमप्येति ततो ऽदेवो भूत्वाऽ; स्वोत्तमदेवेषु सायुज्यं प्राप्य देवान् श्वेतद्वीपगतभगवद्रूपविशेषान् चतुर्मुखब्रह्मणा सहाप्येति । सो ऽधिकारी ऽऊर्जम्ऽ; अन्नम् ऽउपगच्छतिऽ; यथेष्टं प्राप्नोति इति श्रुत्यन्तरार्थः ।

__________  
    
ब्ब्स्भ्_१,३।८।१८:  
सू - ॐ ॥  
ज्योतिषि भावाच्च । ब्ब्स्_१,३।३२ ।  
॥ ॐ ॥ ३२ ॥  
ज्योतिषि सर्वज्ञत्वे भावाच्च । आदित्यप्रकाशे ऽन्तर्भाववत्तज्ज्ञाने   
सर्ववस्तूनामन्तर्भावात् । नित्यसिद्धत्वाच्च विद्यानाम् ॥ ३२ ॥  
    
ब्ब्स्भ्दीप्_१,३।८।१८:  
ननु मास्तु मोक्षेतरफलविद्यासु अधिकारो देवानाम्, तथापि ऽसत्यं ज्ञानमनन्तं ब्रह्मऽ; (तै।२-१-१।) इत्यादिमोक्षार्थविद्यास्वधिकारो भविष्यति, तत्रार्थित्वसम्भवात् इत्याशङ्कां परिहरत्सूत्रं पठित्वा व्याचष्टे - ज्योतिषीति ॥ ज्योतिषीति सूत्रपदानुवादः । तस्य व्याख्यानं - सर्वज्ञत्व इति । यद्यपि ज्ञाने इति व्याख्येयम्, तथापि विषयाविशेषितज्ञानस्यानिरूप्यत्वात्, यत्किञ्चिद्विषयके ज्ञाने विषयतया सर्वभावस्यासिद्धत्वात् तज्ज्ञापनाय सर्वज्ञत्व इति व्याख्यातम् । तेन सूत्रे वस्तूनामित्यन्तर्भावसम्बन्धिज्ञापकं पदमध्याहार्यमिति सूचितं भवति । चः समुच्चये । अस्य हेतोरसम्भवादित्यनुवृत्तहेतुद्वारा मध्वादिषु अनधिकारं मन्यत इति पूर्वेणान्वयः । अनेन मध्वादिष्वित्यादिशब्देन मोक्षार्थविद्या अपि ग्राह्याः । ज्योतिश्शब्दश्च आवर्तनीयः ज्योतिषीव ज्योतिषीति । सप्तमी च चैत्ररथस्य बुद्धौ शास्त्रार्थ इतिवत् युज्यते इति सूचितम् । कथं वस्तूनां ज्ञाने अन्तर्भाव इत्यतः सर्वज्ञत्वे भावादिति स्वपदे वर्णयति - आदित्य इति । सर्ववस्तूनामादित्यप्रकाशे अन्तर्भाववत् तद्गृहीतत्ववत् तज्ज्ञाने तदुपरीति प्रस्तुतदेवताकर्तृकज्ञाने सर्ववस्तूनाम् ऽअन्तर्भावात्ऽ; विषयीभूतत्वादित्यर्थः । अभिप्रायं व्यनक्ति - नित्येति । देवानां सार्वज्ञेन ऽविद्यानांऽ; सर्वब्रह्मकर्मविद्यासाध्यज्ञानानां ऽनित्यसिद्धत्वात्ऽ; नियमेन प्राप्तत्वादित्यर्थः । यद्वा - ऽविद्यानांऽ; ज्ञानसाधनविद्यानां नित्यं नियमेन ऽसिद्धत्वात्ऽ; उपलब्धत्वादित्यर्थः । देवानां वेदद्रष्टृत्वादिति भावः । यद्वा - ऽविद्यानांऽ; मोक्षतदितरफलसाधनज्ञानसाधनविद्योक्तार्थानां ऽनित्यसिद्धत्वात्ऽ; नियमेन तैर्ज्ञातत्वादित्यर्थः । तथा च न देवानामुभयविद्यासाध्यज्ञाने ऽर्थिता सम्भवतीति भावः । अनयोरपि पञ्चम्यन्तयोः पूर्ववदन्वयः । न चास्य हेतोः पूर्वसूत्रोक्तासम्भवहेतूपपादकत्वात् कथमत्र चशब्द इति वाच्यम् । पूर्वं फलमुखेन अत्र च साधनमुखेन अर्थित्वासम्भवस्य अभिप्रेतत्वेन अस्य हेतोर्द्वितीयासम्भवोपपादकत्वे ऽपि असम्भवसामान्ये उपपादकत्वेन चशब्दोपपत्तेः । यद्यपि भाष्ये ऽज्योतिषिऽ; इति सूत्रं किं देवानां मोक्षेतरफलार्थायाम्? उत मोक्षफलार्थायां विद्यायामधिकार इति पक्षद्वये ऽपि साधानमुखेन दोषोक्तिपरतया प्रतीयते । टीकायां तु मोक्षार्थविद्यायामपि न देवानामधिकारः, तत्र फले ऽर्थितासत्त्वे ऽपि तत्साधनविद्योपासनात्मकज्ञाने ऽर्थित्वाभावात्, विद्यायाश्च ज्ञानार्थत्वात्, ज्ञानस्य च प्राप्तत्वादिति द्वितीयपक्षमात्रदोषोक्तिपरतया व्याख्यातम् । तथा च विसंवादो भवति । तथापि मोक्षेतरफलकविद्यास्वनधिकार इति प्राचीनपक्षे न केवलं मधुविद्याफले वसुत्वादौ प्राप्तत्वात् देवानामर्थित्वाभावात् तद्विद्यायामधिकाराभावो दोषः । किन्तु वसुत्वादिफलसाधनज्ञाने ऽप्यर्थित्वाभावात् अधिकाराभाव इत्यसम्भवदोषे उपपादकान्तरमुक्तं भवतीति टीकायामुक्तत्वान्न विसंवादः । अत एव न चशब्दानुपपत्तिः । प्राचीनपक्षविवक्षया तदुपपत्तेः । हेत्वन्तरेण एतत्साधयतीति सत्तर्कदीपावली च आद्यपक्षविवक्षया प्रवृत्ता । द्विविधविद्यासमुच्चये वा चशब्दः । अनेन - न केवलं मोक्षेतरफलार्थं मध्वादिष्वनधिकारं मन्यते जैमिनिः । किन्तु आदिशब्देन वा आवृत्तज्योतिश्शब्देन वा गृहीतायां ऽसत्यं ज्ञानम्ऽ; इति मोक्षार्थविद्यायामपि । कुतः? ऽज्योतिषीवऽ; आदित्यप्रकाशे इव ऽज्योतिषिऽ; सर्वविषयकदेवताज्ञाने सर्ववस्तूनां विषयतया ऽभावात्ऽ; मोक्षसाधनज्ञानस्य सिद्धत्वात् । अत एव न मोक्षे, तस्यापि सिद्धप्रायत्वादर्थित्वासम्भवात् । न केवलं वस्वादिदेवानां फले ऽर्थित्वाभावात् मध्वादिष्वनधिकारं जैमिनिर्मन्यते, किन्तु ऽज्योतिषिऽ; वसुत्वादिफलसाधनज्ञाने ऽप्यर्थित्वासम्भवात् । सो ऽपि कुतः? ऽज्योतिषिऽ; देवानां ज्ञाने ऽभावात्ऽ; सर्वेषां वस्तूनां विषयतया अन्तर्भावात्फलसाधनज्ञानस्य सिद्धत्वादिति यावदिति वा सूत्रार्थ उक्तो भवति ।

__________  
    
ब्ब्स्भ्_१,३।८।१९:  
सू - ॐ ॥  
भावं तु बादरायणो ऽस्ति हि । ब्ब्स्_१,३।३३ ।  
॥ ॐ ॥ ३३ ॥  
फलविशेषभावात्प्राप्तपदानामपि देवानां मध्वादिष्वप्यधिकारं बादरायणो मन्यन्ते । अस्ति हि प्रकाशविशेषः ।  
    
ब्ब्स्भ्दीप्_१,३।८।१९:  
एवं देवैर्मोक्षेतरयोग्यफलानां प्राप्तत्वात् अयोग्यानां प्राप्तुमशक्यत्वात् मोक्षस्यापि ब्रह्मज्ञानित्वेन अर्थतो लब्धत्वादर्थित्वाभावेन तेषां कास्वपि विद्यासु अधिकाराभावे जैमिनिमतावलम्बिना समर्थिते पुनरधिकारं समर्थयत्सूत्रं पठित्वा व्याचष्टे - भावमिति ॥ फलविशेषभावादित्यनेन सूत्रे पूर्वस्माद्भावादित्यस्य अनुवृत्तिः सूचिता । प्राप्तपदानामिति । पद्यत इति पदं प्राप्यफलमात्रम् । अपीत्यनेन विशेषार्थो ऽपि । तुशब्दो ऽप्यर्थः । अपिश्च यद्यपि तथापीत्यर्थे इत्युक्तं भवति । देवानामिति सूत्रे शेषोक्तिः । मध्वादिष्वित्यनुवृत्तपदानुवादः । अत्र आदिशब्देन मोक्षतदितरफलार्थाशेषब्रह्मकर्मविद्या गृह्यन्ते । ऽअधिकारम्ऽ; अधिकारभावमिति । अनेन ऽभावम्ऽ; इत्यस्यार्थ उक्तः । मन्यत इति शेषोक्तिः । अस्तीत्यस्य कर्तृसापेक्षत्वात् तं दर्शयति - प्रकाशविशेष इति । ज्ञानातिशय इत्यर्थः । हिशब्दो यत इत्यर्थे । तथा चेत्थं योजना - बादरायणस्तु भगवान् देवानां मध्वाद्यशेषविद्यासु अधिकारभावं मन्यते । न च प्राप्तफलत्वात्तत्र अर्थित्वाभावो दोषः । यद्यपि देवाः प्राप्तपदाः ब्रह्मज्ञानित्वात्सिद्धमोक्षतदितरफलाः प्राप्तुमशक्यायोग्यफलाश्च । तथापि प्राप्तपदानामपि देवानां मध्वादिविद्यासूक्तोपासनाकर्मकरणाभ्यां फलविशेषभावात्स्वस्वयोग्यस्य ज्ञानमात्रेण असाध्यस्य मोक्षफले अतिशयस्य भावात् सिद्धेरर्थित्वसम्भवात् । न च फले ऽतिशयस्य सिद्धत्वेन तत्रार्थित्वसम्भवे ऽपि तत्साधनविद्यानां नित्यसिद्धत्वात् विद्याविचारस्य ज्ञानार्थत्वात् तत्रार्थित्वासम्भव इति वाच्यम् । ऽहिऽ; यतो भगवदितरेषां निरुपचरितसार्वज्ञाभावात् विद्याविचारेण ऽप्रकाशविशेषःऽ; ज्ञानविशेषः ऽअस्तिऽ; सम्भवतीति । अनेन सूत्रवृत्तिर्दर्शिता । अत्र बादरायणपदं पूजार्थम् ।

__________  
    
ब्ब्स्भ्_१,३।८।२०:  
यावत्सेवा परे तत्त्वे तावत्सुखविशेषता ।  
सम्भवाच्च प्रकाशस्य परमेकमृते हरिम् ॥  
तेषां सामर्थ्ययोगाच्च देवानामप्युपासनाम् ॥  
सर्वं विधीयते नित्यं सर्वयज्ञादिकर्म च । इति स्कान्दे ।  
    
ब्ब्स्भ्दीप्_१,३।८।२०:  
ननु तत्तद्विद्योक्तोपासनकर्मकरणाभ्यां तत्तद्विद्योक्तफलादन्यदपि फलं प्रकाशविशेषश्च देवानां भवतीत्येतत् कुतो ज्ञायते इत्याशङ्कां परिहर्तुमुक्तार्थे हिशब्दसूचितां स्मृतिं दर्शयति - यावदिति ॥ क्रियत इति शेषः । स्वार्थे तल् । भावभवित्रोरभेदविवक्षया वा । सिद्ध्यत्यस्येति शेषः । चो हेतुसमुच्चये । यद्वा - आद्यश्चः प्रकाशस्य चेति सम्बध्यते । फलसमुच्चायकश्चायम्, असम्भवसमुच्चये च । सम्भवादित्यावर्तते । तथा च ऽपरे तत्त्वेऽ; परमात्मस्वरूपे ऽअसौ वा आदित्यःऽ; (छां।३-१-१।) इत्यादिनोक्ते तद्विषये ऽदेवानांऽ; देवैर्वस्वादिभिः ऽयावत्ऽ; यावदधिकं ऽसेवाऽ; ऽएषा सेवाऽ; इत्युक्ता श्रवणादिरूपोपासना क्रियते ऽतावत्ऽ; तावदधिकं तेषां ऽसुखविशेषताऽ; स्वर्गापवर्गादिसुखे ऽतिशयः स्वस्वयोग्यो ज्ञानमात्रेण साध्यः सिद्ध्यति । यतो ऽतः ऽपरंऽ; स्वतन्त्रं हरिमेकमृते ऽन्येषां ऽप्रकाशस्यासम्भवात्ऽ; निरुपचरितसार्वज्ञ्याभावात् । अत एव विद्याविचारेण साध्यस्य प्रकाशस्य ज्ञानविशेषस्य सम्भवात्, अत एवार्थित्वस्य सम्भवात्तेषां देवानां ऽसामर्थ्ययोगात्ऽ; सामर्थ्यसम्भवाच्च विद्वत्तासम्भवाच्चापि प्राप्तपदानामपि ऽदेवानांऽ; देवैः ऽसर्वमुपासनंऽ; सर्वविद्योक्तोपासनं सर्वयज्ञादिकर्म च ऽनित्यंऽ; नियमेन ऽविधीयतेऽ; श्रुतिषु कर्तव्यत्वेन बोध्यत इति योजना । चः समुच्चये । अप्रकाशस्येति पाठे निरुपचरितसार्वज्ञ्याभावस्येत्यर्थः । तदा प्रकाशस्य चशब्देन ग्रहणम् । सम्भवादित्यस्य सिद्धत्वात् सत्त्वादित्यर्थद्वयम् । पाठद्वये ऽप्यन्येषामिति शेषः । एकशब्दो अवधारणार्थो विरिञ्चस्यापि वर्ज्यत्वनिवारकः स्कान्दे उक्तमिति शेषः । अतः फलविशेषभावादस्ति हि प्रकाशविशेष इत्यनयोर्नासिद्धिरिति वाक्यशेषः ।

__________  
    
ब्ब्स्भ्_१,३।८।२१:  
उक्तफलानधिकारमात्रं जैमिनिमतमतो न तन्मतविरोधः ।  
    
ब्ब्स्भ्दीप्_१,३।८।२१:  
नन्वस्त्वेवमसम्भवादित्युक्तयुक्तिपराभवः । तथापि देवानामधिकाराभ्युपगतावाप्ततमजैमिनिमतविरोध इत्यत आह - उक्तेति ॥ उक्तं च तत् फलं च उक्तं फलं यस्येति च विग्रहः । तथा च तत्तद्विद्योक्तफलार्थं तत्फलकप्रागाप्तज्ञानार्थं च यो ऽयमधिकारस्तदभावमात्रं ऽजैमिनिमतम्ऽ; जैमिन्यभिमतमित्यर्थः । मात्रशब्देन फलान्तरार्थाधिकाराभावो व्यावर्त्यते । किमतो यद्येवमित्यत आह - अत इति जैमिन्युक्तस्य सूत्रकारेणाप्यङ्गीकृतत्वात्, सूत्रकृदुक्तस्य च जैमिनिना अनिरस्तत्वान्न तयोर्विरोधः इत्यर्थः ।

__________  
    
ब्ब्स्भ्_१,३।८।२२:  
सर्वज्ञस्यैव कृष्णस्य त्वेकदेशविचिन्तितम् ।  
स्वीकृत्य मुनयो ब्रूयुस्तन्मतं न विरुध्यते ।  
इति ब्राह्मे ॥ ३३ ॥  
॥ इति देवताधिकरणम् ॥ ८ ॥  
    
ब्ब्स्भ्दीप्_१,३।८।२२:  
ननु किमनयोर्मतयोर्विषयवैलक्षण्यकल्पनेन विरोध एव किं न स्यादित्यत आह - सर्वज्ञस्येति ॥ तुशब्दो विशेषार्थः । एवकारो भिन्नक्रमः । तथा च यस्मात् ऽमुनयोऽ; जैमिन्याद्याः निरुपचरितसर्वज्ञस्य ऽकृष्णस्यऽ; द्वैपायनस्य ऽएकदेशविचिन्तितंऽ; विचिन्तितार्थैकदेशं तन्मतैकदेशमेव स्वीकृत्य तदेव ब्रूयुः, नान्यत् । तस्मात् ऽतन्मतंऽ; तेषां कृष्णमुनीनां मतं परस्परं न विरुद्ध्यत इत्यर्थः । ब्राह्म इत्यनन्तरं उक्तमिति शेषः । अतो विषयवैलक्षण्यमेव कल्प्यम्न मतविरोध इति भावः ॥ ८ ॥  
॥ इति देवताधिकरणम् ॥

______________________________________________________________

॥ ९। अपशूद्राधिकरणम् ॥

ब्ब्स्भ्_१,३।९।१:  
मनुष्याधिकारत्वादित्युक्ते ऽविशेषाच्छूद्रस्यापि ऽअहं हारेत्वा शूद्रऽ; (छां।४।२।३।) इति पौत्रायणोक्तेरधिकार इति ।  
    
ब्ब्स्भ्दीप्_१,३।९।१:  
अत्राधिकरणे त्रिवर्णेतरस्य शूद्रस्य वेदोक्तब्रह्मविद्याधिकारो निराक्रियते । प्रासङ्गिकत्वात् नाध्यायादिसङ्गतिरन्वेषणीया । श्रुत्यादिसङ्गतिं विषयादिकं च सूचयति - मनुष्येति ॥ निमित्तसप्तमीयम् । अधिकारोपयोगितयोक्ते मनुष्यत्वे अविशेषादिति वा । न केवलं द्विजातीनाम्, किन्तु शूद्रस्यापीत्यपेर्थः । तथा च शूद्रस्यापि वेदविद्याधिकारः प्राप्नोति । कुतः? ऽमनुष्याधिकारत्वात्ऽ; इत्यनेन मनुष्याणामधिकारस्योक्तत्वात् । अधिकारोपयोगितयोक्ते मनुष्यत्वे च शूद्रस्य द्विजातिभ्यः ऽअविशेषात्ऽ; विशेषाभावात् । ननु न मनुष्यत्वं वेदविद्याधिकारोपयोगि, किन्तु विशिष्टबुध्यादिमत्त्वमेवेत्यतो ऽप्याह - अविशेषादिति । शूद्रस्य विशिष्टबुद्ध्यादिमत्त्वे ऽपि अन्येभ्यः ऽअविशेषात्ऽ; विशेषाभावादित्यर्थः । एवमविशेषाख्ययुक्तिमभिधाय शूद्रस्य वेदविद्याधिकारादर्शनात्, अनधिकार इत्यतो लिङ्गदर्शनमाह पौत्रायणोक्तेरिति ॥ छान्दोग्ये पौत्रायणस्य वैदिकसंवर्गविद्याध्ययनोक्तेर्दर्शनादित्यर्थः । ननु पौत्रायणाख्यपुरुषस्य शूद्रत्वमेव कुत इत्यतः तज्ज्ञापकमाह - अह हारेत्वा शूद्रेति । पौत्रायणोक्तेरिति ।   
पौत्रायणं प्रति रैक्कोक्तेस्तत्कर्तृकसम्बोधनादेवेत्यर्थः । नन्वधिकाराभावे ऽपि पौत्रायणो वेदविद्यां विचारयामासेति किं न स्यादित्यतोप्याह - पौत्रायणोक्तेरिति । पौत्रायणं प्रति रैक्केण निस्पृहेण मुनिना संवर्गविद्योपदेशादित्यर्थः । अनधिकारिणं प्रति मुनेरुपदेशासम्भवात् । पौत्रायणस्य अर्थाच्छ्रुतावधिकारोक्तेश्चेति वा योजना । अधिकार इत्यनन्तरमतो विरोध इत्यनुकृष्यते । तस्योक्त इत्यनेनान्वयः । अनेनोक्तन्यायेन उक्तार्थे श्रुत्यादिप्रमाणविरोधाक्षेपात् पूर्वेणास्याक्षेपिकी सङ्गतिः, वेदविद्याधिकाराख्यो विषयः, सयुक्तिकपूर्वपक्षश्च दर्शितो भवति ।  
छान्दोग्ये चतुर्थाध्याये संवर्गप्रकरणे हीत्थमाख्यायिका - पौत्रायणो नाम राजा प्रासादाग्रे निशायां शयानो ऽभूत् । तदा प्रासादोपरि हंसपक्षिणो ऽगमन् । उपरिपततां परस्परं वार्तां कुर्वतां तेषां मध्ये द्वावग्रगामिनावास्ताम् । तत्रैक एकमुवाच । किमिति? अरे पौत्रायणीयं तेजस्त्वं मागमः । तत्सम्बन्धे तदीयं तेजस्त्वां दहेदिति । एवमुक्तः परो हंसः कमित्याक्षेपवचनेन राजानमनादृत्य रैक्वमुनिमेव प्रशशम्स । तच्छ्रुत्वा परितप्तमना राजा तल्पादुत्थितस्त्वरया स्वसारथिमाहूय रैक्वगवेषणायादिदेश । स तत्र तत्र रैक्वमन्विष्यन् नाविदमिति प्रथममागतः । पुनस्तल्लक्षणोक्तिपूर्वकं राज्ञा तन्मार्गणायादिष्टः पुनरन्वियष्य क्वचित्प्रदेशे रैक्वमवलोक्य पुना राजानं प्रत्येत्याह - रैक्वमविदमिति यथावृत्तमवदत् । तदा राजा स्वसारथिवचनेन रैक्वमुनिस्थानं निश्चित्य तस्मात्तत्त्वं विविदिषुर्गुरुदक्षिणां गृहीत्वा तत्समीपं जगाम । अथ द्वारि शकटस्याधस्थात् स्थितं रैक्वं दृष्ट्वा सम्बोध्य दक्षिणां निवेद्य मह्यं विद्यां ब्रूहीत्युवाच । तदा तं पौत्रायणं परो लोकविलक्षणो रैक्वः प्रत्याचख्यौ । किमिति? अहहारेत्वा शूद्रेत्यादि । अत्र अहेतिसम्बोधनम्, हार इत्वेति भिन्नपदत्वे विसर्गलोपे गुणे हारेत्वेति भवति । तथा च हे शूद्र हारः कण्ठमालाख्यं भूषणं इत्वा रथः । तत्त्वप्रदीपरीत्या शकटो वा । गोभिस्सह तवास्त्वित्यर्थः हारेत्वानावित्येकपदत्वपक्षे द्विवचनस्य एकवचनादेशो वा आकारादेशो वा कर्तव्यः । प्रत्येकं च अस्तु इति क्रियासम्बन्धः ।

__________  
    
ब्ब्स्भ्_१,३।९।२:  
अत आह -   
सू - ॐ ॥  
शुगस्य तदनादरश्रवणात्तदाद्रवणात्सूच्यते हि । ब्ब्स्_१,३।३४ ।  
॥ ॐ ॥ ३४ ॥  
नासौ पौत्रायणश्शूद्रः, शुचाऽद्रवणमेव शूद्रत्वम् ।  
    
ब्ब्स्भ्दीप्_१,३।९।२:  
सिद्धान्तयत्सूत्रमवतारयति - अत इति ॥ अविशेषाख्ययुक्तेः श्रवणसूत्रे निराकरिष्यमाणत्वात्, पूर्वपक्ष्युक्तलिङ्गदर्शनस्य अन्यथोपपत्तिप्रदर्शनाय प्रवृत्तस्य तदाद्रवणादित्यस्य अन्वययोग्यार्थाकाङ्क्षोत्थापकं सूत्रस्य फलितार्थं दर्शयति - नेति । ऽअसौऽ; रैक्वेण सम्बोधितः पौत्रायणो ऽन शूद्रःऽ; जात्या शूद्रो न, किन्तु क्षत्रिय इत्यर्थः । तर्हि कथमस्य शूद्रेति सम्बोधितत्वं युज्यते रूढ्यभावादित्यतो योगादेवेत्याशयेन तच्छब्दप्रवृत्तिनिमित्तप्रदर्शकं तदाद्रवणादिति सूत्रांशं सावधारणं मत्वा व्याचष्टे - शुचेति । ऽशुचाऽ; शोकेन रैक्वं क्षत्तारं वा प्रत्याशुगमनमेव ऽशूद्रत्वम्ऽ; शूद्रेतिसम्बोधने निमित्तम्, न तु जातिरित्यर्थः । अनेन तदाद्रवणादित्यस्य सूत्रे शूद्रत्वमित्यध्याहृतेन शूद्रेति सम्बोधितत्वरूपार्थबोधकेन पदेनान्वयः सूचितः । तथा च न सम्बोधनानुपपत्तिरिति नेदं शूद्रस्य वेदविद्याधिकारे लिङ्गमित्यतो न शूद्रस्य वेदविद्याधिकार इति नञावृत्त्या अन्वयः । एवेत्यनेन अयं शूद्रशब्दः शुचाद्रवणाच्छूद्र इति नैरुक्त एव, न तु ऽशुचेर्दश्चऽ; इत्युणादिसूत्रेण रप्रत्यये धातोश्चदीर्घे चकारस्य दकारादेशे च निष्पन्नो रूढ इत्युक्तं भवति । पौत्रायण इत्यनेन बुद्धिस्थपरामर्शकेदंशब्दार्थः शुचेत्यनेन प्रागुक्तवाचिसौत्रद्वितीयतच्छब्दार्थः, त्वप्रत्ययेन निमित्तार्थकपञ्चम्यर्थश्च दर्शितः । सूत्रकारस्य सदा सर्वज्ञत्वेन शुगस्येत्युक्तिः । भाष्ये ऽसःऽ; इति श्रुत्यनुसारेण असाविति परोक्षेणोक्तिश्च युक्ता ।

__________  
    
ब्ब्स्भ्_१,३।९।३:  
ऽकम्वर एनमेतत्सन्तम्ऽ; (छां।४।१।३।) इत्यनादरश्रवणात् ।  
    
ब्ब्स्भ्दीप्_१,३।९।३:  
कस्मान्निमित्तादस्य शोक इत्यस्योत्तरतया प्रवृत्तं शुगस्य तदनादरश्रवणादितिसूत्रखण्डं व्याचष्टे - कम्वर इति ॥ कं उ अरे इति पदच्छेदः । ऽअरेऽ; हम्स एतद्वचनं कमेनमुद्दिश्यात्थ ऽसन्तंऽ; निर्दुष्टं ऽसयुग्वानंऽ; सशकटं रैक्वमित्येवेत्यर्थः । उ इति निपातः, अस्य निन्दार्थः । अस्मिन् राज्ञि वक्तुमननुरूपमिदम्, एवं वक्तुं रैक्व एव योग्य इत्यर्थः । ऽएतत्सन्तंऽ; निन्द्यं सन्तमात्थेत्यर्थः तत्त्वप्रदीपे अभिहितः । ऽएतत्सन्तम्ऽ; अत्र सन्तमिति वा । इत्यनादरश्रवणादिति । अनादरो निन्दा । तथा च इत्येवंरूपस्य हंसकृतानादरबोधकवाक्यस्य हंसात् स्वानादरवाक्यस्य वा श्रवणादित्यर्थः । श्रवणादित्यनन्तरं प्राप्तयेतिशेषः । अस्य शुचेत्यनेनान्वयः ॥

__________  
    
ब्ब्स्भ्_१,३।९।४:  
ऽस ह सञ्जिहान एव क्षत्तारमुवाचऽ; (छां।४।१।५।) इति सूच्यते हि ॥ ३४ ॥  
    
ब्ब्स्भ्दीप्_१,३।९।४:  
ननु श्रुतानादरस्यापि राज्ञः कुः शोकोत्पत्तिः ज्ञायते । न च प्रत्यक्षात्तन्निश्चयः । अनादरश्रवणरूपपरबुद्धेरप्रत्यक्षत्वेन ततः शोकोत्पत्तेरप्रत्यक्षत्वात् । न च कारणानुमानात् कार्यानुमितिः । कारणस्य कार्याविनाभावाभावादित्यतः प्रवृत्तं ऽसूच्यते हिऽ; इति सूत्रशेषं व्याचष्टे - सहेति । हेत्याश्चर्ये । ऽसःऽ; श्रुतानादरः पौत्रायणः ऽसञ्जिहान एवऽ; शयनीयादुत्तिष्ठन्नेव ऽक्षत्तारंऽ; सारथिं प्रति रैक्वगवेषणायोवाचेति श्रुत्यर्थः । इति सूच्यते हीति । इत्येतद्वाक्यार्थान्यथानुपपत्त्या ज्ञातेन रैक्वे व्यासक्तमनस्कत्वेन कार्येण तत्कारणं शुगस्य ऽसूच्यतेऽ; ज्ञायत इत्यर्थः। कारणस्य कार्याविनाभावाभावे ऽपि कार्यस्य कारणाविनाभावस्यावश्यं भावादिति भावः । अस्य तदनादरस्य श्रवणात् प्राप्तया शुचाऽद्रवणमेवेति पूर्वेणान्वयः । शोकेनाद्रवणाख्यनिमित्तपरिज्ञानं च रैक्वमुनेः सार्वज्ञ्यादुपपद्यते । तदुक्तं छान्दोग्यभाष्ये -   
राजा पौत्रायणः शोकाच्छूद्रेति मुनिनोदितः ।  
प्राणविद्यामवाप्यास्मात्परं धर्ममवाप्तवान् ॥ इति ॥  
ऽशोकात्ऽ; शोकेनाऽद्रवणादित्यर्थः । अथवा - शोकशब्दोपपदात् आङपूर्वकात् ऽअतसातत्यगमनेऽ; इत्यस्मात् क्विपि रूपमेतत् तथात्वे यत इति शेषः । ननु सूत्रे तद्द्रवणादित्येतावता पूर्तौ आङ्प्रश्लेषः किमर्थ इति चेत् - न, श्रुतौ शूद्रेतिवक्तव्यत्वे ऽपि शोकाधिक्यज्ञापनार्थं शूद्रेति ऊकाररूपो यो दीर्घस्वरः श्रुतः तदर्थव्यक्तव्यर्थत्वात् । न च शूग्द्रेतिवक्तव्ये श्रुतौ शूद्रेत्युक्तिः कथमिति वाच्यम् । ऽतस्माद्रुग्द्रावणात् रुद्रःऽ; इति श्रुतौ गकारस्य दकारादेशेन यथाप्रयोगस्तथोपपत्तेः । अत एव तत्त्वप्रदीपे तृतीयस्य तृतीयो ऽतिशयार्थत्वादित्युक्तम् । ऽरुजं द्रावयतेऽ; इति स्मृताविवोपपत्तेश्च । अनेन - शुचा ऽआद्रवणात्ऽ; रैक्वं प्रति शीघ्रगमनादेव निमित्तादस्य पौत्रायणस्य शूद्रत्वं शूद्रेति सम्बोधितत्वम्, न तु वर्णावरत्वात् । शुक्च शोकश्चास्य तदनादरश्रवणादासीत् । तदिति श्रुत्युक्तपरामर्शः। क्रियाकर्तृभावष्षष्ठ्यर्थः । तथा च ऽतस्य अनादरश्रवणात्ऽ; हंसकृतानादरश्रवणात् इत्यर्थः । तत्त्वप्रदीपरीत्या तस्माद्धंसात् स्वानादरश्रवणादित्यर्थः । मध्यमपदलोपी समास इति केचित् । ननु श्रुतानादरस्यापि कुतः शोकोत्पत्तिर्ज्ञायते, परबुद्धेः शोकपदोक्तदुःखानुभवस्य अप्रत्यक्षत्वादित्यत उक्तं - सूच्यते हीति ॥ ऽहिऽ; यस्मात् ऽसहऽ; इति वाक्यार्थानुपपत्या ज्ञातेन तद्व्यग्रमनस्कत्वाख्यकार्येण तत्कारणं शुगस्य ऽसूच्यतेऽ; ज्ञायते । तस्मात् अतो न शूद्रेति सम्बोधनं शूद्रस्य वेदाधिकारे लिङ्गमिति नैतद्बलाच्छूद्रस्य वेदविद्याधिकार इति भावः इति सूत्रार्थ उक्तो भवति ।

__________  
    
ब्ब्स्भ्_१,३।९।५:  
सू - ॐ ॥  
क्षत्रियत्वावगतेश्चोत्तरत्र चैत्ररथेन लिङ्गात् । ब्ब्स्_१,३।३५ ।  
॥ ॐ ॥ ३५ ॥  
ऽअयमश्वतरी रथःऽ; इति चित्ररथसम्बन्धित्वेन लिङ्गेन पौत्रायणस्य क्षत्रियत्वावगतेश्च ।  
    
ब्ब्स्भ्दीप्_१,३।९।५:  
ननु शूद्रशब्दो ऽयं कुतो यौगिको ऽङ्गीक्रियते, रूढार्थ एव किं न स्यात् । योगरूढ्योर्मध्ये रूढेरेव प्राबल्यात् । तथा च पौत्रायणनिदर्शनेनैव शूद्रस्य वेदविद्याधिकारसिद्धिरित्याशङ्कां परिहरत्सूत्रमुपन्यस्य व्याचष्टे - क्षत्रियत्वेति । अत्र ऽअयम्ऽ; इत्यतः प्राक् ऽउत्तरत्रऽ; इति सौत्रपदं सम्बन्धनीयम् । श्रुतेनेति शेषः । तथा च उत्तरत्र रैक्वं प्रति पौत्रायणस्य आद्रवणात्, उत्तरत्र तत्प्रतिपादनानन्तरम् । यद्वा - शूद्रशब्देन सम्बोधनात् उत्तरत्र ऽअयमश्वतरी रथःऽ; इति श्रुतेनेत्यर्थः । पौत्रायणेन दीयमानस्य रथस्य अन्यदीयत्वशङ्कानिरासाय सूत्रे चैत्ररथेनेति भावप्रधानपदं प्रयुक्तम् । अन्यथा चित्ररथेनेत्येवावक्ष्यत् । तत्र चित्रश्चासौ रथश्च चित्ररथः तस्यायं चैत्ररथ इति विग्रहमभिप्रेत्य प्रत्ययार्थं प्रदर्शयन् तद्व्याचष्टे - चित्ररथसम्बन्धित्वेनेति ॥ स्वाभाविकचित्ररथसम्बन्धित्वेनेत्यर्थः। अत्र रथमात्रमेव लिङ्गम्, चित्रपदं तु स्वरूपकथनार्थम् । यद्वा - अपूर्वरथयोगेन क्षत्रियत्वसम्भावनार्थं तत्पदम् । अथवा यदा रथित्वेनैव क्षत्रियत्वस्य निश्चयः, तदा सुतरां चित्ररथित्वेनेति सूचनार्थं तत्पदम् । यद्यपि ऽअयमश्वतरीरथःऽ; इत्यत्र चित्ररथमात्रश्रवणे ऽपि न तत्सम्बन्धो ऽस्य श्रूयते । तथापि तत्पूर्ववाक्ये ऽहारेत्वा तवैवऽ; इति षष्ठ्या इत्वाशब्दार्थरथसम्बन्धो गम्यत इति तस्याश्च रथसम्बन्धे श्रुतिरूपत्वात् युक्तमुक्तम् । चित्रो रथो यस्येति चित्ररथस्तस्य भावः चैत्ररथस्तेनेति व्याख्यानं तु भावे ऽण् प्रत्ययस्य कल्प्यत्वात् श्रुतिभाष्यविरुद्धत्वाच्च अयुक्तम्। न च चैत्ररथेनेति सम्बन्धोक्तिमात्रेण कथमन्यदीयत्वशङ्कानिरास इति वाच्यम् । स्वतः प्राप्ततदीयत्वे बाधकाभावे तदीयत्वस्यैव स्वाभाविकत्वसम्भवे नैमित्तिकग्रहणायोगात् । ऽस्वत्वाभावे धनायोगात्ऽ; इत्यादिन्यायप्राप्तत्वात् । रथेन लिङ्गादित्यनयोस्सामानाधिकरण्याय लिङ्गादिति पञ्चमी व्यत्ययेन व्याचष्टे - लिङ्गनेति । पौत्रायणस्येत्येतत् अस्येत्यनुवृत्तपदस्य अर्थकथनम् । क्षत्रियत्वावगतेरित्यस्य शुचाऽद्रवणादेवास्य शूद्रत्वं न तु रूढ्येति पूर्वेणान्वयः । चशब्दो लिङ्गेन चेति सम्बध्यते । तेन ऽबहुदायीऽ; इत्यादिवाक्यशेषोक्तं लिङ्गं समुच्चीयते । लिङ्गस्य श्रुतितश्चरमत्वेन अनेकत्वेन च प्राबल्यसूचनाय वा चशब्दः । एवं सूत्रे ऽपि चशब्दो भिन्नक्रमः उक्तप्रयोजनकश्च । एवं च रूढेरेव प्राबल्ये ऽप्यत्र श्रुतानेकलिङ्गरूपबाधकात् शूद्रशब्दस्य योगवृत्त्यङ्गीकार एव युक्त इति भावः । ऽगर्दभादश्वायां जाता अश्वतर्यःऽ; इति तत्त्वप्रदीपे । ऽगर्दभीषु अश्वैर्जाता अस्वतर्यःऽ; इति व्यासतीर्थीये । तद्युक्तो रथः अश्वतरीरथः तव दक्षिणात्वेन वर्तते इत्यर्थः । रैक्वं प्रति पौत्रायणवाक्यमेतत् ।

__________  
    
ब्ब्स्भ्_१,३।९।६:  
रथस्त्वश्वतरीयुक्तश्चित्र इत्यभिधीयते । इति ब्राह्मे ।  
    
ब्ब्स्भ्दीप्_१,३।९।६:  
ननु श्रुतावश्वतरीरथशब्दप्रयोगात् सूत्रे ऽपि तथैव प्रयोक्तव्ये कथं सूत्रकृत् चित्ररथशब्दं प्रायुङ्तेत्याशङ्क्य उभयोरर्थैक्यान्न विसंवाद इत्याशयेन तत्राभिधानमाह - रथ इति ॥ तुशब्दो विशेषार्थो ऽवधारणे वा । अश्वतरीयुक्त एवेति सम्बध्यते । अत्र रथ इति वास्तवविशेषोक्तिरेव, न तु रथत्वस्यापि शक्यकोटिप्रवेशः । तथा च सूत्रे रथत्वप्रकारकबोधाय रथशब्दप्रयोग इति न तद्वैयर्थ्यमिति ध्येयम् इति ब्राह्मे उक्तत्वात् न श्रुतिसूत्रयोर्वैरूप्यमित्युपस्कारेणान्वयः ।

__________  
    
ब्ब्स्भ्_१,३।९।७:  
यत्र वेदो रथस्तत्र न वेदो यत्र नो रथः । इति ब्रह्मवैवर्ते ॥ ३५ ॥  
    
ब्ब्स्भ्दीप्_१,३।९।७:  
एवं साक्षादेव स्वाभाविकरथेन पौत्रायणस्य क्षत्रियत्वं प्रसाधितम् । स्वाभाविकरथित्वे ऽस्य वर्णावरत्वं किं न स्यादित्यप्रयोजकत्वमाशङ्क्य मैवम्-आगन्तुकस्यापि रथस्य वेदं विनायोगात् ऽवेदस्य च संस्कारेति वक्ष्यमाणन्यायेन शूद्रे ऽयोगात्ऽ; रथमात्रेण वेदानुमानद्वारा पौत्रायणस्य शूद्रत्वाभावसिद्धेरित्याशयेन रथेन वेदानुमाने व्यभिचारशङ्कापरिहाराय आगमेनोभयव्याप्तिं दर्शयति - यत्रेति । ऽतत्रऽ; तत्रैवेत्यर्थः । तेन यत्र वह्निः तत्रैव धूम इत्यादाविव वेदस्य व्यापकतालाभः। अत एव व्यतिरेकप्रदर्शकांशे न वेद इति वेदभावस्य प्रथममुक्तिः। स्मृतौ रथशब्देन आगन्तुकस्वाभाविकसाधारणरथमात्रस्य विवक्षितत्वात्, समव्याप्त्यभिप्रायेण वा यत्र वेद इत्युक्तिः । अत एव टीकायां ऽरथस्य वेदाविनाभावात्ऽ; इति रथस्य व्याप्यत्वमुक्त्वा ऽवैदिकत्वमात्रे विद्यमानं रथित्वम्ऽ; इत्यनेन तस्य व्यापकत्वमुक्तम् । वस्तुतस्तु - यत्र रथस्तत्र वेद इति योजनायां नानुपपत्तिः । तथा च अनेन व्याप्तिनिश्चयात् न व्यभिचारशङ्केति यादृशतादृशरथमात्रेण वेदानुमानद्वारा शूद्रत्वाभावनिश्चयान्न पौत्रायणस्य वेदबाह्यवर्णावरत्वं शङ्क्यमिति भावः । एतेन पूर्वपक्षिणा शूद्रे ऽपि वेदाङ्गीकारान्न तेन शूद्रत्वाभावसाधनं युक्तमितिनिरस्तम्, तस्योत्तरसूत्रे निराकरिष्यमाणत्वात् । न च ब्राह्मणादिसाधारणरथित्वेनास्य वैदिकत्वनिश्चये ऽपि तद्द्वारा अशूद्रत्वसिद्धावपि कथं क्षत्रियत्वनिश्चय इति वाच्यम् । रथित्वमात्रस्य वैदिकत्वव्याप्तत्वोक्त्या स्वाभाविकरथित्वस्य वैदिकविशेषक्षत्रियत्वव्याप्तत्वेनापि स्मृत्यभिप्रेतत्वात् । तस्य च कादाचित्करथवति ब्राह्मणादावभावात्तेन साक्षादेव क्षत्रियत्वनिश्चयोपपत्तिः । न च ऽअपलायनं च शूद्रस्यऽ; इत्यनेन प्राप्तयोद्धृत्वान्यथानुपपत्त्या शूद्रस्य रथित्वप्रतीतेस्तत्र व्यभिचार इति वाच्यम् । अपलायनेन योद्धृत्वस्य पदातितयोपपत्त्या रथित्वानाक्षेपकत्वात् । ब्रह्मवैवर्त इत्यस्य उक्तत्वादित्यध्याहारेण नासौ शूद्र इत्यनेनान्वयः इति ज्ञायत इति शेषः अनेन - ऽआद्रवणात्ऽ; सम्बोधनाद्वा ऽउत्तरत्रऽ; ऽअयमश्वतरीरथःऽ; (छां।४।२।२।) इतिश्रुतेन ऽचैत्ररथेन लिङ्गात्ऽ; लिङ्गेन स्वाभाविकरथेन लिङ्गेन बहुदायित्वादिलिङ्गेन चास्य पौत्रायणस्य क्षत्रियत्वावगतेः । अस्मात् बाधकात्तदाद्रवणान्निमित्तादेवास्य शूद्रत्वम्, न तु जात्यासौ शूद्रः । तथा रथेन वेदनिश्चयाच्च नासौ शूद्र इति सूत्रार्थ उक्तो भवति ।

__________  
    
ब्ब्स्भ्_१,३।९।८:  
सू - ॐ ॥  
संस्कारपरामर्शात्तदभावाभिलापाच्च । ब्ब्स्_१,३।३६ ।  
॥ ॐ ॥ ३६ ॥  
ऽअष्टवर्षं ब्राह्मणमुपनयीत तमध्यापयीतऽ; () इत्यध्ययनार्थं संस्कारपरामर्शात् ।  
    
ब्ब्स्भ्दीप्_१,३।९।८:  
यदुक्तं रथित्वलिङ्गेन पौत्रायणस्य क्षत्रियत्वावगमात्, न तल्लिङ्गेन शूद्रस्य वेदाधिकारसिद्धिरिति । न तद्युक्तं - शूद्रस्यापि रथित्वसम्भवात् । न च रथस्य वेदव्याप्यत्वाच्छूद्रे च तदभावाद्रथस्याप्यभाव इति वाच्यम् । शूद्रे ऽपि वेदाधिकाराङ्गीकारादित्याशङ्कां परिहरत्सूत्रमुपन्यस्यति - संस्कारेति ॥ अत्र ऽअष्टवर्षं ब्राह्मणमुनयीत। तमध्यापयीतऽ; इति श्रुतौ ब्राह्मणस्यैवाध्ययने उपनयनापेक्षा, नान्येषामित्याशङ्कापरिहाराय प्रवृत्तं संस्कारपरामर्शादित्यंशं व्याचष्टे - अष्टवर्षमिति । उपनयीतेतेयनन्तरम् इत्युपनयनमुक्त्वेति शेषः । ऽतम्ऽ; उपनीतं माणवकमात्म आचार्यकरणकामो ऽध्यापयीतेत्यर्थः । इतिशब्दानन्तरं श्रुताविति शेषः । ऽअन्यार्थवचनं परामर्शःऽ; इत्याशयेन परामर्शपदं व्याचष्टे - अध्ययनार्थमिति ॥ अध्ययनाङ्गतयेत्यर्थः ।   
अध्यापनवाक्यस्यापि ऽस्वाध्यायो ऽध्येतव्यःऽ; (तै।आ।२।१५।१।) इति श्रुत्यनुरोधेन जीविकार्थाध्ययनविधिपरत्वादिति भावः । ऽसंस्कारपरामर्शात्ऽ; उपनयनाख्यसंस्कारमात्रवचनादित्यर्थः । तच्छब्देनेति शेषः । न तु ब्राह्मणपरामर्श इति मात्रशब्दार्थः । तथा च नोक्तशङ्कावकाश इति भावः । केचित्तु - श्रुतिगतब्राह्मणशब्दो ऽत्र ब्रह्माणन योग्यत्रैवर्णिकपर इत्याहुः । तच्चिन्त्यम्, शङ्कासमाधानाननुगुणत्वात् । कुत एवं कल्प्यत इत्यतः स्मृतावप्युपनयनाख्यद्वितीयजन्मवत एव सारण्यक वेदाध्ययनविधानादित्याशयेन सूत्रे भाष्ये च ऽवेदः कृत्स्नो ऽधिगन्तव्यः सरहस्यो द्विजन्मनाऽ; इति स्मृतिसमुच्चयार्थकश्चशब्दः प्रायोजि । सः परामर्शादित्यनेनान्वेति । परामर्शाच्चेत्यनन्तरम् अध्ययनस्य संस्कारसापेक्षत्वावगमादिति शेषः ।

__________  
    
ब्ब्स्भ्_१,३।९।९:  
ऽनाग्निर्न यज्ञो न क्रिया न संस्कारो न व्रतानिशूद्रस्यऽ; इति   
पैङ्गिश्रुतौ संस्काराभावाभिलापाच्च ।  
    
ब्ब्स्भ्दीप्_१,३।९।९:  
नन्वस्त्वध्ययनस्य उपनयनसंस्कारसापेक्षत्वम्, तथापि न शूद्रस्य वेदाध्ययनाभावसिद्धिः ।   
शूद्रस्यापि संस्कारसम्भवादित्यतः प्रवृत्तं ऽतदभावाभिलापात्ऽ; इति सूत्रखण्डं व्याचष्टे - नाग्निरिति ॥ अभिलापात् अभिधानादिति । अस्य सूत्रे अध्याहृतेन ऽन शूद्रस्य वेदाधिकारो, न वा तदविनाभूतं रथित्वम्ऽ; इति साध्येनान्वयः । ऽअग्निःऽ, श्रौतःस्मार्तश्च । ऽयज्ञःऽ; अग्निहोत्रादिः, दैवपित्र्यादियज्ञो वा । ऽक्रियाऽ; सन्ध्यावन्दनादिरूपा, उत्तरक्रिया वा । संस्कार उपनयनादिः । ऽव्रतानिऽ; कृच्छ्रचान्द्रायणादीनि ॥

__________  
    
ब्ब्स्भ्_१,३।९।१०:  
उत्तमस्त्रीणां तु न शूद्रवत् । ऽसपत्नीं मे पराधमऽ; इत्यादिष्वधिकारदर्शनात् ।  
    
ब्ब्स्भ्दीप्_१,३।९।१०:  
नन्वेवं संस्काराभावेन वेदानधिकारश्चेदुत्तमस्त्रीणामपि तत्प्रसङ्गः । संस्काराभावे ऽपि तासामधिकारे शूद्रस्यापि तत्प्राप्तिरित्यत आह - उत्तमेति । तुशब्दो वेदद्रष्टृत्वाख्यविशेषद्योतकः । ऽसंस्काराभावेनाभावःऽ; इत्याकृष्यते । अधिकारस्येति शेषः । उत्तमानां स्त्रिय इति विग्रहः, कर्मधारयो वा । तथा च शची यमीऊर्वश्याद्युत्तमस्त्रीणां शूद्रवन्न संस्काराभावेन वेदविद्याधिकारस्याभावो वक्तव्यः । कुतः? ऽसपत्नीं मे पराधमऽ; (मन्त्रप्रश्न १।१६।) इत्यादिविद्यासु तासां तद्द्रष्टृत्वेन अधिकारदर्शनादिति योजना । अत्र ऽसपत्नीम्ऽ; इति प्रतीकग्रहणेन ऽसपत्नीं मे पराधमऽ; पतिं मे केवलं कृधि, ऽउत्तराहमुत्तर उत्तरेदुत्तराभ्यःऽ; इति समग्रवाक्यं गृह्यते। शचीवाक्यमिदम् । हे भगवान् ऽमे सपत्नींऽ; मदन्यां मत्पतिपाणिगृहीतीं ऽपराधमऽ; पराणुद । मम पतिं ऽकेवलंऽ; मय्येवासक्तं कुरु । ऽअहमुत्तराभ्यःऽ; सौन्दर्येणोत्कृष्टाभ्यः मदन्तराभ्यो वा स्त्रीभ्यः ऽउत्तराऽ; उत्कृष्टा सती ऽउत्तरेत्ऽ; प्रियोत्तमैव ऽउत्तरेऽ; सपत्नीक्लेशादुत्तरेयमिति श्रुत्यर्थः । आदिपदेन ऽउदती पश्यवः सोम एकेभ्यः पर्वते, () उदसौ सूर्यो अगात्ऽ; (ऋ।१०।१५९।१।) इत्यादि देवमातृयमीपौलोम्यादिदृष्टानां ग्रहणम् ।

__________  
    
ब्ब्स्भ्_१,३।९।११:  
संस्काराभावेनाभावस्तु सामान्येन ॥  
    
ब्ब्स्भ्दीप्_१,३।९।११:  
तर्हि संस्काराभावहेतोरुत्तमस्त्रीषु व्यभिचारस्स्यादित्यत आह - संस्कारेति ॥ अभावो वेदाधिकारस्य । तुशब्दः पूर्वोक्तन्यायस्य सामान्यत्वाख्यविशेषद्योतकः । उक्त इति शेषः । तथा च संस्काराभावेन हेतुना यत्सूत्रे वेदाधिकारस्य अभाव उक्तः सः ऽसामान्येनऽ; सामान्यन्यायेन सापवादनियमाभिप्रायेणैव, न तु निरपवादनियमेन । अतो नापवादविषये व्यभिचार इत्यर्थः । सामान्यत्ववचनेन शूद्रप्रतिबन्दी मोचिता । तथा च संस्काराभावेन वेदाधिकाराभाव इति सामान्यव्याप्तेः शच्यादिषु विद्याधिकारदर्शनाख्यापवादकेन भङ्गे ऽपि न शूद्रादावपि तस्य भङ्गः कल्प्यः, तत्र वेदविद्याधिकारे विशेषप्रमाणाख्यापवादकाभावादिति भावः ।

__________  
    
ब्ब्स्भ्_१,३।९।१२:  
अस्ति च तासां संस्कारः -   
स्त्रीणां प्रदानकर्मैव यथोपनयनं तथा । इति स्मृतेः ॥ ३६ ॥  
    
ब्ब्स्भ्दीप्_१,३।९।१२:  
एवं स्त्रीणां उपनयनाभावे ऽपि पूर्वोक्तव्याप्तेः सामान्यत्वेन अपवादसम्भवादस्ति वेदाधिकार इत्युक्तम्। अथोपनयनाख्यविध्यभावे ऽपि तत्प्रतिनिधिसद्भावाच्च अस्त्यधिकार इत्याह - अस्तिचेति । चः अधिकारसमुच्चये । ऽतासांऽ; स्त्रीणां कुत एतदित्यत आह - स्त्रीणामिति । पुंसामिति शेषः । तथा च पुंसां यथा उपनयनं संस्कारः, तथा स्त्रीणां ऽप्रदानकर्मैवऽ; विवाहक्रियैव संस्कार इति व्यासस्मृत्यर्थः । स्मृतेरित्यस्य तासामित्यनेनान्वयः । इति ज्ञायत इति शेषः । तथा च उत्तमस्त्रीष्विह हेतूकृतस्य विधिप्रतिनिधिसाधारणसंस्कारसामान्याभावस्याभावात् न व्यभिचार इति भावः । न च संस्कारमात्रस्य वेदाधिकारप्रयोजकत्वे अधमस्त्रीणामपि तदापत्तिरिति वाच्यम् । निषेधाभावसहितस्यैव तस्य प्रयोजकत्वाभ्युपगमात् । नन्वेवमुत्तमस्त्रीणां संस्कारयुक्तत्वादेव अधिकारित्वमिति नोक्तन्यायभङ्ग इति वक्तुं शक्यत्वात्, किमर्थं तासु संस्काराभावमङ्गीकृत्य उक्तन्यायस्य सापवादत्ववचनमिति चेत् - न, प्रदानादिशून्यतिर्यगादीनामपि सङ्ग्रहार्थत्वात् । तेषामपि ऽअयमग्ने जरिताऽ; (ऋ।१०।१४२। १।) इत्यादिविद्याधिकारदर्शनेन अपवादविषयत्वात् । अनेन - ऽतमध्यापयीतऽ; इति तच्छब्देन पूर्वप्रकृतोपनयनाख्यसंस्कारमात्रस्य परामर्शाद्वेदः कृत्स्न इति स्मृतेश्चास्य शूद्रस्य तदभावाभिलापान्नाग्निरिति श्रुतौ संस्काराभावाभिधानात् न तस्य वेदाधिकार इति सूत्रार्थ उक्तो भवति ।

__________  
    
ब्ब्स्भ्_१,३।९।१३:  
सू - ॐ ॥  
तदभावनिर्धारणे च प्रवृत्तेः । ब्ब्स्_१,३।३७ ।  
॥ ॐ ॥ ३७ ॥  
ऽनाहमेतद्वेद भो यद्गोत्रोहमस्मिऽ; (छां।४।४।) इति सत्यवचनेन सत्यकामस्य शूद्रत्वाभावनिर्धारणे हारिद्रुमतस्य ऽनैतदब्राह्मणो विवक्तुमर्हतिऽ; (छां।४।५।) इति तत्संस्कारे प्रवृत्तेश्च ॥ ३७ ॥  
    
ब्ब्स्भ्दीप्_१,३।९।१३:  
ननु शूद्रे संस्काराभावेन वेदविद्याधिकाराभावोक्तिरनुपपन्ना । ऽशूद्रं नोपनयीतऽ; इति निषेधाभावेन तस्यापि संस्कारसम्भवात् । ऽनाग्निर्न यज्ञःऽ; इति श्रुतौ तु शूद्रस्य संस्काराभाव एवोच्यते न तु असौ न कार्य इति निषिध्यते । अतो न तद्विरोधो ऽपीत्याशङ्कां परिहरत्सूत्रं पठित्वा व्याचष्टे - तदभावेति । ऽइति सत्यवचनेनऽ; वाङ्मनसयोरेकरूपयथार्थवचनेन तज्ज्ञापितेनार्जवेनेति यावत् । ऽसत्यकामस्यऽ; तदाख्यस्य ऋषेः एतच्च पूर्वत्रोत्तरत्र च सम्बध्यते । ऽसत्यवचनेन सत्यकामस्यऽ; इत्यादिना सूत्रे तच्छब्दो व्यस्तः अनेकविभक्तिकः बुद्ध्या विविच्यावर्तते इत्युक्तं भवति । शूद्रत्वाभावनिर्धारणे चेत्यस्य नैतद्ब्राह्मण इत्यनेन सम्बन्धः । चो ऽवधारणे । श्रुतावब्राह्मणमात्रस्य अनुपनयनाभिप्रायप्रतीतेस्तदनुसारेण ब्राह्मणत्वाभावेत्यनुक्त्वा शूद्रत्वाभावेति तदभावपदव्याख्यानेन श्रुतौ ब्राह्मणशब्दो ब्रह्माणनयोग्यत्रैवर्णिकपर इत्युक्तं भवति । एतद्वाक्यस्य यद्ययमब्राह्मणः शूद्रःस्यात्तर्ह्मेतत्सत्यवचनं आर्जववचनं वाङ्मनसयोरवैरूप्येण वचनं विवक्तुं नार्हेदिति विपक्षे तर्कोक्तिरूपतया, यो ऽब्राह्मणः स एवं वक्तुं नार्हति सत्यवचनहीन इति व्यतिरेकव्याप्त्युक्तिरूपतया वा शूद्रत्वाभआवनिर्णायकत्वम् । हरिद्रुमतो ऽपत्यं हारिद्रुमतः गौतमः । तस्य प्रवृत्तेरिति । अस्य न तदभाव इति अध्याहृतपदेनान्वयः । तथा चेत्थं महावाक्ययोजना - सत्यकामस्य नाहमेतद्वेदेति सत्यवचनेन नैतदब्राह्मणो विवक्तुमर्हतीति व्यतिरेकव्याप्तिज्ञानेन बाधकतर्केण च शूद्रत्वाभावनिर्धारणे सत्येव तमनुमायैव तस्य सत्यकामस्योपनयनसंस्कारे ऽहारिद्रुमतस्यऽ; गौतमस्य ऽप्रवृत्तेःऽ; प्रवृत्तत्वात् न शूद्रस्य तदभावः संस्कारनिषेधाभाव इति । चो हेतुसमुच्चये । अनेन - सूत्रे तदिति व्यस्तं लुप्तविभक्तिकं पदं समस्तं च तन्त्रेणोपात्तम् । चशब्दो ऽवधारणे भिन्नक्रमेण, न केवलं शूद्रस्य संस्काराभावः श्रुतिमात्रात्, किन्तु संस्कारनिषेधज्ञापकलिङ्गाच्चेति समुच्चये च । नेत्यस्ति । तदभाव इत्यनुषज्यते । तथा च ऽतस्यऽ; सत्यकामस्य ऽतेनऽ; सत्यवचनेन मनोवाक्कायकर्मणां अवैपरीत्यमार्जवं तदेव सत्यत्वं तादृशवचनेन तेन ज्ञापितेन ऋजुत्वेनेति यावत् । नैतदब्राह्मणो विवक्तुमर्हतीति व्यतिरेकव्याप्तिं बाधकतर्कं चोपन्यस्य ऽतदभावनिर्धारणे चऽ; तस्य शूद्रत्वाभावनिर्णये सत्येव तदभावमनुमायैव ऽसमिधं सोम्याहरोप त्वानेष्येऽ; (छाम्। ४।४।५।) इति तस्य तस्मिन्नुपनयनसंस्कारे तस्य गौतमस्य प्रवृत्तेर्दर्शनाच्च न शूद्रस्य तदभावः संस्कारनिषेधाभावः । शूद्रस्य उपनयननिषेधाभावे कथमयं तदभावनिर्धारणे सत्येव प्रवर्तेत, ते ज्ञायते निषेधो ऽस्तीति भाव इति सूत्रार्थ उक्तो भवति ।  
छान्दोग्ये हीत्थमाख्यायिका - सत्यकामो नाम ऋषिः जबालाख्यं मातरमुपेत्योवाच । किमिति? अहं वेदाध्ययनार्थम् आचार्यमुपगच्छेयं तत्राध्ययनस्योपनयनसंस्कारसापेक्षत्वात् उपनयनं विना ते मां नाध्यापयेयुः, उपनयनं च गोत्राद्यवचने न कुर्युः अतो ऽहं किं गोत्रो ऽस्मि तद्वदेति । एवमुक्ता जबाला स्वपुत्रं सत्यकाममब्रवीत् - हे तात त्वं यद्गोत्रो ऽसीत्येतत् नाहं वेदेति । एवमुक्तः सत्यकामो गौतममुपेत्योवाच । किमिति? हे भगवन् ब्रह्मचर्यार्थं त्वामुपेयमिति । एवमुक्तो गौतमः हे सोम्य त्वं किङ्गोत्रो ऽसि? तद्वदेत्युवाच । एवमुक्तस्सत्यकामः पुनर्गौतमं प्रत्याह - नाहमेतद्वेद भो इति । भो भगवन् पूज्य गौतम अहं यद्गोत्रो ऽस्मीत्येतत् वेद्यं ऽन वेदऽ; न जानामीत्यर्थः । एवं सत्यकामस्य सत्यवचनेनार्जवं ज्ञात्वा पुनस्तं प्रत्युवाच । नैतदित्यादि । अत्र ब्राह्मणशब्दो ब्रह्माणनयोग्यत्रैवर्णिकपरः । ऽआर्जवं ब्राह्मणे साक्षात् शूद्रो ऽनार्जवलक्षणःऽ; इतिश्रुतिव्याख्यानरूपायां स्मृतौ ब्राह्मणप्रतियोगित्वेन शूद्रस्योपादानात् । तथा च ऽएतत्ऽ; आर्जवसंयुक्तवचनम् ऽअब्राह्मणःऽ; त्रैवर्णिकेतरःशूद्रो ऽविवक्तुंऽ; सर्वथा वक्तुं ऽनार्हतिऽ; न योग्यः । अतस्त्वमेवं वदन् ब्राह्मण एवासि, अतो हे सोम्य समिधमुपहर त्वामुपनेष्य इति ।

__________  
    
ब्ब्स्भ्_१,३।९।१४:  
सू - ॐ ॥  
श्रवणाध्ययनार्थप्रतिषेधात्स्मृतेश्च । ब्ब्स्_१,३।३८ ।  
॥ ॐ ॥ ३८ ॥  
ऽश्रवणे त्रपुजतुभ्यां श्रोत्रपरिपूरणम् । अध्ययने जिह्वाच्छेदः ।  
अर्थावधारणे हृदयविदारणम्ऽ; (गौतमधर्म। १२।४॥७।) इति प्रतिषेधात् ।  
    
ब्ब्स्भ्दीप्_१,३।९।१४:  
नन्वविशेषादित्युक्तरीत्या शूद्रस्यापि विशिष्टबुद्ध्यादिमत्त्वेन अधिकारः सिद्ध्येत् । अन्यथा तेन देवताद्यधिकारसिद्धिरपि न स्यादिति शङ्कां परिहरत्सूत्रमुपन्यस्य व्याचष्टे - श्रवणेति । सूत्रे ऽअर्थावधारणेऽ; इति श्रुत्यनुसारादर्थशब्दः तदवधारणपरः । तथा च ऽश्रवणे त्रपुजतुभ्याम्ऽ; इति श्रुतौ शूद्रस्य वेदश्रवणाध्ययनार्थावधारणानां प्रतिषिद्धत्वादित्यर्थः । अस्य न तदभाव इत्यनुषक्तसाध्येनान्वयः ।   
अध्ययननिषेधाभाव इति तदर्थः । तथा चानिषिद्धत्वे सति विशिष्टबुद्ध्यादिमत्त्वस्यैव वेदाधिकारप्रयोजकत्वेनाङ्गीकृतत्वात् तस्य च शूद्रे अभावान्न तस्य देवप्रतिवन्द्या वेदाधिकारो वाच्य इति भावः । शूद्रेण वेदश्रवणे कृते सति द्रुताभ्यां त्रपुजतुभ्यां वङ्गलाक्षाभ्यां तत्कर्णविवरपरिपूरणं राजभटैः कार्यमिति श्रुत्यर्थः । शिष्टः सुगमः ।

__________  
    
ब्ब्स्भ्_१,३।९।१५:  
नाग्निर्न यज्ञश्शूद्रस्य तथैवाध्ययनं कुतः ।  
केवलैव तु शुश्रूषा त्रिवर्णानां विधीयते ॥ इति स्मृतेश्च ।  
    
ब्ब्स्भ्दीप्_१,३।९।१५:  
श्रुतौ शूद्रेण श्रवणे कृते इत्यनुक्तेर्वर्णबाह्यविषयेयं श्रुतिः किं न स्यादित्याशङ्कानिवृत्यर्थं सूत्रे स्मृतेश्चेत्युक्तम्, तां स्मृतिमुदाहरति - नेति । यथा ऽशूद्रस्यऽ; शूद्रेण नाग्निस्सवथा आधातव्यः पञ्चविधो यज्ञो ऽपि नानुष्ठेयः । तथाध्ययनं कुतः भवेत् न कुतो ऽपि । तर्हि तेनानुष्ठेयं परलोकसाधनं किमिति पृच्छति - तु किन्त्विति । उत्तरमाह - केवलैवेति । भृतिरहितेत्यर्थः । त्रयश्च ते वर्णाश्च त्रिवर्णाः, तेषां ब्रह्मक्षत्रियवैश्यानामित्यर्थः । ऽशुश्रूषाऽ; परिचर्यैवेति सम्बन्धः । विधीयते । कार्यत्वेनेति शेषः । इति स्मृतेरित्यस्य शूद्रस्यैवाध्ययननिषेधावगमात् न तदभाव इत्यध्याहृतेनान्वयः । तथा च स्पष्टस्मृतिबलात् श्रुतेरपि शूद्रविषयत्वमेवेति भावः ।

__________  
    
ब्ब्स्भ्_१,३।९।१६:  
विदुरादीनां तु उत्पन्नज्ञानत्वात्कश्चिद्विशेषः ॥ ३८ ॥  
॥ इति अपशूद्राधिकरणम् ॥ ९ ॥  
    
ब्ब्स्भ्दीप्_१,३।९।१६:  
ननु शूद्रस्य वेदार्थावधारणादेर्निषिद्धत्वे कथं विदुरादीनां वैदिकार्थावधारणमस्ति । एवं संस्काररहितानां वेदानधिकारे कथं क्षत्रियः संस्काररहितः कर्णः निखिलाः श्रुतीरधिजगौ । न च वाच्यमसावपवादविषय इति । अविहितोपनयनत्वे सति निषिद्धाध्ययनानां उत्तमस्त्रीतिर्यगादीनामेवापवादविषयत्वेन निषिद्धाध्ययनानां शूद्राणां अतद्विषयत्वादित्यत आह - विदुरादीनामिति । आदिपदेन धर्मव्याधादयो गृह्यन्ते । तुशब्दो विशेषार्थः । तमेवाह - उत्पन्नज्ञात्वादिति । जन्मान्तर एव वेदात्परम्परयोत्पन्नमपरोक्षज्ञानं येषां ते तथोक्तास्तेषां भावस्तत्त्वम् । तस्मात् ऽकश्चित्ऽ; असाधारणः इतरशूद्रादिभ्यो व्यावृत्तो विशेषः तेष्वस्तीत्यर्थः । यत इति शेषः । अतो न ऽनाग्निःऽ; इत्यादिनिषेधविषयत्वं तेषाम्, किन्तु अपवादविषयत्वमेवेति न तत्प्रतिबन्द्येतरशूद्राणां वेदाधिकारः शङ्क्य इति भावः । सूत्रार्थस्तु - शूद्रस्य श्रवणे ऽत्रपुजतुभ्याम्ऽ; इति वेदश्रवणाध्ययनार्थावधारणप्रतिषेधकश्रुतेः ऽनाग्निर्न यज्ञःऽ; इति स्पष्टं शूद्रस्यैव वेदाध्ययननिषेधकस्मृतेश्च न तस्य तदभावो वेदाध्ययननिषेधाभाव इति ।  
॥ इति अपशूद्राधिकरणम् ॥ ९ ॥

______________________________________________________________

॥ १०। कम्पनाधिकरणम् ॥

ब्ब्स्भ्_१,३।१०।१:  
यदिदं किञ्च जगत्सर्वं प्राण एजति निस्सृतम् ।  
महद्भयं वज्रमुद्यतं य एतद्विदुरमृतास्ते भवन्ति । (कठ।२।३।२।)   
इत्युद्यतवज्रज्ञानान्मोक्षः श्रूयते इति ।  
    
ब्ब्स्भ्दीप्_१,३।१०।१:  
अत्राधिकरणे वज्रनाम समन्वीयते । श्रुत्यादिसङ्गतिं विषयादिकं सूचयति - यदिदमिति ॥ अत्र त्रैवर्णिकानां वेदात् ब्रह्मज्ञानं मोक्षदमिति पूर्वोक्तमयुक्तम् । यतो ऽयदिदम्ऽ; इति श्रुतौ उद्यतवज्रज्ञानात् मोक्षः श्रूयत इति वाक्योपस्कारेण योजना । अनेन पूर्वाधिकरणे त्रैवर्णिकानां वेदात् ब्रह्मज्ञानं मोक्षदमिति यदभिप्रेतं तस्य चानन्दमयाधिकरणे ऽनेतरःऽ; इत्यनेनोक्तस्य मोक्षजनकज्ञानविषयत्वस्य विष्णोरन्यत्राक्षेपात् तेनास्य आक्षेपिकी सङ्गतिरुक्ता भवति । वज्रशब्दो विषय इति सूचितम् । वज्रश्रुतेः कुलिशे रूढिबलात् तथा ऽउद्यतायुधदोर्दण्डाःऽ; इत्यादिस्मृतौ ऽतेनेन्द्रो वज्रमुदयच्छत्ऽ; () इति श्रुतौ च आयुधे प्रसिद्धोद्यतत्वलिङ्गबलाच्चेन्द्रायुधमेवेदं वज्रमिति सयुक्तिकपूर्वपक्षः सूचितः । श्रुतौ प्राण इति सप्तम्यन्तं पदम् । स्थितमितिशेषः । प्राण इत्यस्य निमित्तसप्तमीत्वं वा विभक्तिविपरिणामं वा आश्रित्य आवृत्त्या निस्सृतमित्यनेनापि सम्बन्धः । यदित्यस्यावृत्तिरध्याहारो वा । यदितिश्रवणात् तदिति लभ्यते । तथा चायं सिद्धान्ते श्रुत्यर्थः - ऽयत्किञ्चऽ; यत्किञ्चित् दृष्टं श्रुतं यत्सर्वं जगत् ऽप्राणेऽ; प्राणनान्निमित्तात् प्राणशब्दवाच्ये हरौ स्थितं प्राणान्निस्सृतं ततो जातं च तदितं सर्वं जगत् ऽयस्मादेजतिऽ; यत्प्रेरणया चेष्टते तन्महनीयत्वात् पूज्यत्वात् ऽमहत्ऽ; भीषयतीति भयं दुष्टानां भयङ्करम् ऽउद्यतंऽ; सर्वप्रयत्नवत् ऽउद्यतत्वं च प्रयत्नवत्त्वम्ऽ; उत्पूर्वस्य यमेस्तदर्थत्वात्, इति चन्द्रिकोक्तेः । यतीप्रयत्न इत्यस्येदं रूपम्, उच्छब्द उत्कर्षवाचीत्यपि केचित् । ऽवज्रंऽ; दोषवर्जनात् अप्रियवर्जनाद्वा तच्छब्दवाच्यम् । एतद्ये ऽविदुःऽ; अपरोक्षतो जानन्ति ते ऽअमृताःऽ; मुक्ताः भवन्तीति । यद्वा - प्राण इति प्रथमान्तं पदं तथा च प्राणो मुख्यप्राणः । इदं दृष्टं किञ्चान्यच्छ्रुतं सर्वं जगच्च यस्मान्निस्सृतं यस्मादेजति च तदेतद्वज्रं ये विदुरित्यर्थः । अथवा - यदित्यस्यावृत्तिस्तत्र प्रथमस्य जगद्विशेषणत्वम्, द्वितीयस्य मुख्यप्राणपरत्वम्, तृतीयस्य वज्रपरत्वम् । स इति लभ्यते । तस्य प्रथमान्तप्राणपदेनान्वयः । तथा च यत्किञ्चिज्जगत्सर्वं यद्यस्मान्निस्सृतं स मुख्यप्राणः । यस्मादेजति तद्वज्रं ये विदुरित्यर्थः । अत्र प्रथमव्याख्याने मुख्यप्राणस्य जगदन्तर्गतत्वेन भगवत्प्रेर्यत्वं द्वितीये जगत्साम्येन, तृतीये तु मुख्यप्राणस्यैव साक्षाद्भगवत्प्रेर्यत्वं जगतस्तु मुख्यप्राणप्रेर्यत्वमिति भेदः । पूर्वपक्षी तु इन्द्रायुधमेव वज्रपदेनोक्तम् । उद्यतत्वमुद्यमनकर्मत्वं तस्यैव लिङ्गमिति मन्यते ॥

__________  
    
ब्ब्स्भ्_१,३।१०।२:  
अतो ऽब्रवीत् -   
सू - ॐ ॥  
कम्पनात् । ब्ब्स्_१,३।३९ ।  
॥ ॐ ॥ ३९ ॥  
ऽएजतिऽ; इति कम्पनवचनादुद्यतवज्रो भगवानेव ।  
    
ब्ब्स्भ्दीप्_१,३।१०।२:  
सिद्धान्तयत्सूत्रमवतार्य व्याचष्टे - अत इति ॥ ऽकम्पनवचनात्ऽ; इत्येतद्रूपात् सर्वजगच्चेष्टकत्ववचनादित्यर्थः । यद्वा - कम्पनस्य मुख्यप्राणस्य एजतीतिकम्पनवचनाच्चेष्टकत्वोक्तेरित्यर्थः । वचनादित्यनेन कम्पनपदं तद्वचनपरमित्युक्तं भवति । न च श्रुतौ वाक्यभेदाङ्गीकारे कम्पकत्वं वज्रे नोच्यत इति वाच्यम् । कम्पकत्वनिमित्तभयङ्करत्वस्य वज्रे अभिधानाद्वाक्यभेदायोगात् । उद्यतवज्र इति सूत्रे शेषोक्तिः समन्वयसूत्रादनुवृत्तस्य तदित्यस्योद्देश्यवज्रपदानुसारात्प्राणपदानुसाराद्वा भगवानिति व्याख्यानं कृतम् । सावधारणं चैतत् । तेन तुशब्दार्थो दर्शितः । यद्यपि वज्रो भगवानेवेत्येतावदेव वक्तव्यम्, न तूद्यत इति वज्रविशेषणमपि । तथापि पूर्वपक्ष्युक्तोद्यतत्वलिङ्गस्य प्रयत्नवत्त्वरूपोद्यतत्वार्थतया सावकाशत्वज्ञापनाय उद्यतेत्युक्तम् । 

__________  
    
ब्ब्स्भ्_१,३।१०।३:  
ऽको ह्येवान्यात्कः प्राण्यात् । यदेष आकाश आनन्दो न स्यात्ऽ; (तै।२।७।) इति हि श्रुतिः ।

ब्ब्स्भ्दीप्_१,३।१०।३:  
ननु श्रुतिलिङ्गाभ्यां पूर्वपक्षिते कथं लिङ्गमात्रेण निर्णय इत्यतो लिङ्गस्य निरवकाशत्वादेवेत्याशयेन श्रुतेः प्रथमद्वितीयव्याख्यानानुसारेण वज्रे श्रुतस्य प्राणतदितरसाधारण्येन सामान्यतो जगच्चेष्टकत्वलिङ्गस्य विष्णोरन्यत्रनिरवकाशत्वं श्रुत्या दर्शयति - कोहीति । हिशब्दो हेतौ यत इत्यर्थे प्रसिद्धौ वा । अस्तीति शेषः । अतो लिङ्गस्य नान्यत्र सावकाशत्वं शङ्क्यमिति वाक्यशेषः ।

__________  
    
ब्ब्स्भ्_१,३।१०।४:  
ऽप्राणस्य प्राणमुत चक्षुषश्चक्षुःऽ; (बृ। ६।४।१८।) इति च ।

ब्ब्स्भ्दीप्_१,३।१०।४:  
यदा सामान्यतः सर्वजगच्चेष्टकत्वमेव विष्ण्वेकनिष्ठं तदा किमु वक्तव्यं श्रुतेः तृतीयव्याख्यानरीत्या वज्रे श्रुतस्य सर्वजगत्प्रवर्तकप्राणचेष्टकत्वलिङ्गस्य विष्ण्वेकनिष्ठत्वं जगच्चेष्टकत्वस्य सर्वथान्यत्रायोगादिति भावेन तत्र श्रुतिं दर्शयति - प्राणस्येति । चो यस्मादित्यर्थे । पूर्वश्रुतिसमुच्चये वा । श्रुतिरित्यनुषज्यते । उक्तलिङ्गस्य अन्यत्र निरवकाशत्वं ज्ञापयतीति वाक्यशेषः । यद्वा - यत् जगत्प्रवर्तकप्राणचेष्टकत्वादिलिङ्गं कम्पनादित्यनेन अभिसंहितम्, तस्य विष्णुनिष्ठत्वासिद्धिपरिहाराय तत्र श्रुतिं प्रमाणयति - प्राणस्येति । ऽप्राणस्यऽ; सर्वचेष्टकमुख्यप्राणस्य ऽप्राणंऽ; प्रकृष्टचेष्टकत्वरूपप्राणत्वप्रदम् ऽउतऽ; तथा ऽचक्षुषश्चक्षुःऽ; दर्शनकरणत्वरूपचक्षुष्ट्वप्रदं परमात्मानं ये विदुस्ते ब्रह्म ऽनिचिक्युःऽ; प्राप्नुयुरिति वाजसनेय श्रुत्यर्थः ।

__________  
    
ब्ब्स्भ्_१,३।१०।५:  
नभस्वतो ऽपि सर्वास्स्युः चेष्टा भगवतो हरेः ।  
किमुतान्यस्य जगतो यस्य चेष्टा नभस्वतः ॥ इति च स्कान्दे ।

ब्ब्स्भ्दीप्_१,३।१०।५:  
श्रुतेः प्रथमव्याख्यायामपि कैमुत्यव्यक्तिकरणाय श्रुत्युक्तप्राणचेष्टकत्वं हेतूकृत्य प्रवृत्तां स्मृतिमाह - नभस्वत इति ॥ ऽअपिऽ; जगत्प्रेरकस्यापि ऽनभस्वतोऽ; वायोर्यदा सर्वाः चेष्टाः ऽभगवतोऽ; ज्ञानादिगुणपूर्णाद्धरेर्भवन्ति । तदा किमुतान्यस्य प्रेर्यस्य वायुभिन्नस्य जगतश्चेष्टा हरेर्भवन्तीति वक्तव्यम् । कुत एतत्? यतो यस्य जगतः चेष्टा नभस्वतो न भवन्त्यत इति वचनार्थः । स्कान्द इत्यनन्तरमुक्तमिति शेषः । अतो ऽपि लिङ्गस्य नान्यत्रावकाश इति भावः ।

__________  
    
ब्ब्स्भ्_१,३।१०।६:  
चक्रं चङ्क्रमणादेष वर्जनाद्वज्रमुच्यते ।  
खण्डनात्स्वङ्ग एवैष हेतिनामा स्वयं हरिः । इति ब्रह्मावैवर्ते ॥ ३९ ॥  
॥ इति कम्पनाधिकरणम् ॥ १० ॥

ब्ब्स्भ्दीप्_१,३।१०।६:  
ननूद्यतत्वलिङ्गस्य विष्णौ सावकाशत्वे ऽपि वज्रश्रुतेर्निरवकाशत्वात्स्वभावतः प्रबलत्वाच्च कथं निरवकाशेनापि सर्वचेष्टकत्वलिङ्गेन वज्रो विष्णुरेवेति निर्णय इत्यतः श्रुतेर्निरवकाशत्वस्यैव असिद्धेरित्याशयेन पूर्वपक्ष्यभिमतवज्रश्रुतेरपि विष्णाववकाशं स्मृत्या दर्शयति - चक्रमिति । ऽएषःऽ; भगवान् ऽचङ्क्रमणात्ऽ; संसारे जीवपरिभ्रामकत्वात् चक्रम् । यथोक्तं तत्त्वप्रदीपे - चङ्क्रामयतीति चक्रमिति । एवं ऽवर्जनात्ऽ; दैत्यैर्दूरादेव वर्ज्यते, न सन्मुखीक्रियते इति, सत्तर्कदीपावलीरीत्या दुष्टैर्वर्ज्यत्वात्, सर्वदोषवर्जनाद्वा वज्रमित्युच्यते । ऽखण्डनात्ऽ; दुष्टाङ्गच्छेदनात् दमनाच्च खड्ग एष इत्यर्थः । एवशब्देन तदभेदो व्यावर्त्यते । ततः किम्, एष इति च कः इत्यत आह - हेतीति । एवं हरिः ऽस्वयंऽ; साक्षात् अन्यसम्बन्धमन्तरेण ऽहेतिनामाऽ; हेतीनां चक्रादिसर्वायुधानां यानि नामानि मुख्यवाच्यतया तद्वानित्यर्थः । हेतीति सामान्यग्रहणेन भाष्ये वज्रपदमन्यस्याप्युपलक्षकमित्युक्तं भवति। ब्रह्मवैवर्त इत्यनन्तरम् उक्तमिति शेषः । अतो न श्रुतिविरोधो ऽपीति भावः । ऽउच्यते हेतिनामाऽ; इत्यनेन वज्रादिशब्दानां विष्णौ विद्वद्रूढिरप्यस्तीति सूचितम् । तेन वर्जनादित्युक्तयोगस्य रूढेर्दैर्बल्यात् अयोग इति निरस्तम्। न चैवं काठकभाष्ये - वज्रवद्भयदं चेति वज्रशब्दस्य विष्णौ गौणत्वोक्तिविरोध इति वाच्यम् । तत्र तद्वाक्यस्य यथाकथञ्चित् ब्रह्मपरत्वसिद्धिरित्यत्रैव तात्पर्यात् । ब्रह्मपरत्वस्य गौण्यापि सिद्धेः गौणत्वे तात्पर्याभावात् । अत्र तु समन्वयसूत्रप्रतिज्ञातमुख्यार्थत्वाय तात्पर्यतो योगरूढ्योरेवोक्तत्वात् । सूत्रार्थस्तु स्पष्टः ।  
॥ इति कम्पनाधिकरणम् ॥ १० ॥

______________________________________________________________

॥ ११। ज्योतिरधिकरणम् ॥

ब्ब्स्भ्_१,३।११।१:  
हृदय आहितं ज्योतिः परमात्मेत्युक्तम् । तत्र ऽयो ऽयं विज्ञानमयः प्राणेषु हृद्यन्तर्जोतिः पुरुषःऽ; (बृ। ६।३।७।) इति ।  
अत्र ऽउभौ लोकावनुसञ्चरतिऽ; (बृ।६।३।७।) इति वचनाज्जीव इति प्रतीयते इति ।  
    
ब्ब्स्भ्दीप्_१,३।११।१:  
अत्राधिकरणे उभयत्रप्रसिद्धज्योतिर्नाम समन्वीयते । श्रुत्यादिसङ्गतिं विषयादिकं च दर्शयति - हृदय इति । यद्धृदये ऽआहितंऽ; निहितं ज्योतिः तच्छब्दवाच्यं स परमात्मेति ज्योतिर्नये अभिहितमित्यर्थः । ततः किमित्यत आह - तत्रेति ज्योतिर्विषय इत्यर्थः । इतिशब्दात्परं श्रूयत इति शेषः । ततो ऽपि किमित्यत आह - अत्रेति । एतद्वाक्य इत्यर्थः । श्रुतं ज्योतिरित्यनुषज्यते । तथा चात्र श्रुतं ज्योतिः तच्छब्दवाच्यो ज्ञानात्मको जीव एवेति प्रतीयते । कुतः? ऽससमानस्सन्नुभौ लोकावनुसञ्चरतिऽ; इतिवचनात् इत्यादिजीवलिङ्गाभिधायकवाक्यशेषादिति योजना । अनेन ऽहृद्यन्तर्ज्योतिःऽ; इति वाजसनेयवाक्योक्तज्योतिषो विष्णुत्वाक्षेपमुखेन पूर्वोक्तस्यापि तदाक्षेपात्तेनास्याक्षेपिकी सङ्गतिः उक्ता भवति । वाजसनेयोक्तं ज्योतिर्विषयः, जीव एवेदं ज्योतिरिति पूर्वपक्षश्च सूचितः । वाजसनेयके हि अयं पुरुषः ऽकिञ्ज्योतिःऽ; किञ्ज्ञानसाधनः जीवस्य ज्ञानसाधनं किमिति जनकेन पृष्टो याज्ञ्यवल्क्यः ऽआदित्यज्योतिस्सम्राडिति होवाचऽ; (बृ। ६।३।२।) इत्यनेन हे ऽसम्राट्ऽ; सार्वभौम जनकराज आदित्याख्यज्ञानसाधनको ऽयं पुरुष इत्युवाच । एवङ्क्रमेण प्रश्नोत्तराभ्यां जाग्रद्दशायामादित्यचन्द्राग्निवाचां मध्ये पूर्वपूर्वास्तमये उत्तरोत्तरज्योतिष्ट्वं जीवस्याभिधाय पुनः सुप्तिस्वप्नयोरादित्यादिषु चतुर्ष्वस्तमितेषु ऽकिञ्ज्योतिरयं पुरुषःऽ; (बृ।६।३।२।) इति जनकेन पृष्टो याज्ञवल्क्यः ऽआत्मैवास्य ज्योतिर्भवतिऽ; इति तयोर्जीवस्य स्वप्रकाशपरमात्मज्योतिष्ट्वमुक्त्वा पुनः ऽकतम् आत्माऽ; (बृ।६।३।७।) इति ज्योतिष्ट्वेनोक्त आत्मा कतमः कीदृश इति पृष्टो ऽयो ऽयम्ऽ; इत्यनेन जीवदेहेन्द्रियादिविविक्तः परमात्मेत्युत्तरमाहेत्युक्तम् । यो ऽविज्ञानमयोऽ; विज्ञानपूर्णः ऽप्राणेषुऽ; इन्द्रियेषु अन्तः हृद्यन्तश्च नियन्तृत्वेन वर्तमानो ऽज्योतिःऽ; जीवस्य बुद्ध्यादिद्योतकः ऽपुरुषःऽ; पूर्णषड्गुणोऽस्ति । सो ऽयमात्मेत्यर्थः । तस्य महिमानमाह - स इति । ऽसःऽ; आत्मा परमात्मा ऽसमानःऽ; अविकारः सदैकरूपः सन् ऽउभौ लोकौऽ; भूलोकद्युलोकौ जाग्रत्सुषुप्ती वा प्रतिजीवमादाय तमनुसञ्चरतीत्यर्थः । पूर्वपक्षी तु, आत्मपदं स इति पदं च जीवपरं उभयलोकसञ्चरणमपि कर्माधीनं विवक्षितम्, तच्च लिङ्गं कर्मवशात्तस्यैवेति मन्यते ।

__________  
    
ब्ब्स्भ्_१,३।११।२:  
अत उच्यते -   
सू - ॐ ॥  
ज्योतिर्दर्शनात् । ब्ब्स्_१,३।४० ।  
॥ ॐ ॥ ४० ॥  
ऽविष्णुरेव ज्योतिर्विष्णुरेवात्मा विष्णुरेव ब्रह्म विष्णुरेव   
बलं विष्णुरेव यशो विष्णुरेवानन्दःऽ; इति दर्शनाच्चतुर्वेदशिखायाम् ।  
ज्योतिर्विष्णुरेव ।  
    
ब्ब्स्भ्दीप्_१,३।११।२:  
सिद्धान्तयत्सूत्रमवतार्य दर्शनपदोक्तश्रुत्युदाहरणपूर्वकं व्याचष्टे - अत इति । ऽविष्णुरेव ज्योतिः॥॥ विष्णुरेवानन्दःऽ; इति चतुर्वेदशिखायामिति ऽदर्शनात्ऽ; विष्णुरेव मुख्यतो ज्योतिश्शब्दित इति उक्तत्वात् ऽज्योतिःऽ; तच्छब्दवाच्यो विष्णुरेव, न जीव इत्यर्थः । विष्णुरेवेत्यनेन तत्त्वित्यनुवृत्तस्य अर्थः उक्तः । श्रुत्यर्थस्तु स्पष्टः । विशेषस्तु - बलं बलप्रदः । ऽस वै बलं बलिनां चापरेषाम्ऽ; इति च भागवते । विष्णुरेव यशः ऽतस्य नाम महद्यशःऽ; (महाना।१।१०।) इति श्रुतिरिति तत्त्वप्रदीपे अभिहितम् । ब्रह्मादिशब्दवज्ज्योतिश्शब्दो ऽपि विष्ण्वेकनिष्ठ इति ज्ञापनाय समग्रवाक्योदाहरणम् । अत एव श्रुतावेवकारः ।

__________  
    
ब्ब्स्भ्_१,३।११।३:  
ऽप्राज्ञेनात्मना अन्वारूढ उत्सर्जद्यातिऽ; (बृ।६।३।३५।) इति वचनात् तस्यापि लोकसञ्चरणमस्त्येव ॥ ४० ॥  
॥ इति ज्योतिरधिकरणम् ॥ ११ ॥  
    
ब्ब्स्भ्दीप्_१,३।११।३:  
ज्योतिर्विष्णुश्चेत्तर्ह्युभयलोकसश्रणलिङ्गविरोध इति शङ्कामपि सौत्रदर्शनपदोक्तश्रुत्या परिहरति - प्राज्ञेनेति ॥ ऽइति वचनात्ऽ; इति वाजसनेयश्रुतिवाक्यात् ऽतस्यापिऽ; परमात्मनो ऽपि लोकसञ्चरणमस्त्येवेत्यर्थः । न केवलं जीवस्येत्यपेरर्थः । न तदभाव इत्येवशब्दार्थः । तथा च लिङ्गं सावकाशमिति न तद्विरोध इति भावः । शारीर आत्मा जीवो मरणकाले ऽप्राज्ञेनऽ; प्रकर्षेण आसमन्तात् ज्ञेन प्रज्ञ एव प्राज्ञः, तेन वा परमात्मना ऽअन्वारूढःऽ; अधिष्ठितो जीवमारुह्य गच्छति भगवानिति बृहद्भाष्योक्तेः तद्वाहनभूतः ऽउत्सर्जत्ऽ; प्राक्तनदेहमुत्सृजन् देहान्तरं लोकान्तरं च ऽयातिऽ; गच्छतीति वाजसनेयश्रुत्यर्थः । सूत्रार्थस्तु स्पष्टः ।   
॥ इति ज्योतिरधिकरणम् ॥ ११ ॥

______________________________________________________________

॥ १२। आकाशाधिकरणम् ॥

ब्ब्स्भ्_१,३।१२।१:  
सर्वाधारत्वं विष्णोरुक्तम् । तच्च ऽआकाशो वै नाम   
नामरूपयोर्निर्वहिताऽ; (छां।८।१४।१।) इत्यत्राकाशस्य   
प्रतीयते । वैनामेति प्रसिद्धोपदेशात् । प्रसिद्धाकाशश्चाङ्गीकर्तव्य इति ।  
    
ब्ब्स्भ्दीप्_१,३।१२।१:  
अत्र उभयत्रप्रसिद्धमाकाशनाम ब्रह्माणि समन्वीयते । श्रुत्यादिसङ्गतिं विषयादिकं च दर्शयति - सर्वाधारत्वमिति । द्युभ्वाद्यधिकरण इति शेषः । ततः किमित्यत आह - तच्चेति । चो ऽवधारणे । ऽइत्यत्रऽ; इत्येवंरूपे छन्दोगवाक्य इत्यर्थः । अनेनात्रत्याकाशशब्दस्य विष्ण्वन्यत्वपरत्वोक्तिमुखेन पूर्वोक्तसर्वाधारत्वस्यापि अन्यनिष्ठत्वाक्षेपात्तेनास्याक्षेपिकी सङ्गतिरुक्ता भवति । छन्दोगश्रुत्युक्त आकाशाख्यो विषयश्च सूचितः । सयुक्तिकं पूर्वपक्षं दर्शयति - वैनामेति ॥ स इति शेषः । चो ऽवधारणे । तथा च छन्दोग्यश्रुत्युक्तः आकाशः प्रसिद्धः साक्षिसिद्धः अव्याकृताकाश एवाङ्गीकार्यः । कुतः? आकाशपदेन वैनामेति निपातद्वयद्योतितप्रसिद्धिमदर्थस्योपदेशात् उक्तत्वादित्यर्थः । केचित्तु - ऽसत्तर्कदीपावल्यां प्रसिद्धो भूताकाश एवाङ्गीकार्यःऽ; इति वचनात् अवकाशस्यापि नामरूपवत्त्वादिति चन्द्रिकाकृदभिप्रेतं टीकापाठमाश्रित्य आकाशशब्दप्रवृत्तिनिमित्तमवकाशत्वं भूते निरवधिकमिति सुधोक्तेरत्रावकाशशब्दितं भूतमेव पूर्वपक्षविषयैत्याहुः । श्रुतौ वै नामेति निपातद्वयं प्रसिद्धौ । ऽनामऽ; वाचकशब्दप्रपञ्चः रूपपदेन प्राकृतरूपान्तर्भावितार्थप्रपञ्चमात्रमुच्यते । तथा च आकाशो ऽनामरूपयोःऽ; शब्दार्थप्रपञ्चयोः ऽनिर्वहिताऽ; निर्वोढा आश्रयः कर्ताचेत्यर्थः । ऽतेऽ; निर्वाह्यतया प्रकृते नामरूपे ऽअन्तराऽ; भेदेन । यदिति नामरूपप्रपञ्चाद्भिन्नं यदस्तीति यावत् । यद्वा - तच्छब्देन वाच्यप्रपञ्चान्तर्भूतं नीलादिरूपं वाचकं नाम च गृह्यते। तथा च ऽतेऽ; नामरूपे ऽअन्तराऽ; विना तद्रहितमिति यावत् । साकल्येन नामवाच्यं प्राकृतरूपरहितं च यद्वर्तते तद्ब्रह्मेत्यर्थः । यद्वा - ऽतेऽ; नामिरूपिणाम् ऽअन्तराऽ; भेदेन यदस्तीत्यर्थः । यथोक्तं तत्त्वप्रदीपे - नामि च रूपि च यन्नभवति तद्ब्रह्मेति ।

__________  
    
ब्ब्स्भ्_१,३।१२।२:  
अत उच्यते -   
सू - ॐ ॥  
आकाशोऽर्थान्तरत्वादिव्यपदेशात् । ब्ब्स्_१,३।४१ ।  
॥ ॐ ॥ ४१ ॥  
ऽते यदन्तरा तद्ब्रह्मऽ; (छाम्। ८।१४।१।) इत्यर्थान्तरत्वादिव्यपदेशादाकाशो हरिरेव ।  
    
ब्ब्स्भ्दीप्_१,३।१२।२:  
सिद्धान्तयत्सूत्रमवतार्य व्याचष्टे - अत इति । इत्यर्थान्तरत्वादिव्यपदेशादिति । सूत्रे भाष्ये च पदार्थत्वबोधायार्थशब्दः । श्रुत्यनुसारादन्तरशब्दः । ताभ्यामिति शेषः । तथा च ताभ्यां नामरूपाभ्यां अन्यः अर्थः अर्थान्तरं यद्वा ताभ्यां विलक्षणः अर्थः अर्थान्तरः तस्य भावस्तत्त्वम् । नामरूपप्रपञ्चभिन्नत्वं वा प्राकृतनामरूपराहित्यं वा । नामरूपराहित्याख्यार्थान्तरत्वव्यपदेशादित्यर्थः । आदिपदेन ब्रह्मत्वं गृह्यते । यद्वा - निरपेक्षयोरेव नामरूपराहित्ययोराकाशस्य ब्रह्मत्वसाधकत्वात् अर्थान्तरपदेन रूपराहित्यं आदिपदेन नामराहित्यं च गृह्यते। तथा च एवंरूपार्थान्तरत्वाद्युक्तेरित्यर्थः । ऽआकाशःऽ; छान्दोग्ये श्रुतो ऽयमाकाशस्तच्छब्दवाच्यः । समन्वयसूत्रादनुवृत्तस्य तत्त्वित्यस्यार्थमाह - हरिरेवेति ॥ अनेन - अयमाकाशो हरिरेव । कुतः? अस्य अर्थान्तरत्वादिव्यपदेशात् ऽते यदन्तराऽ; इति नामरूपराहित्याख्यविलक्षणार्थत्वोक्तेः, ब्रह्मत्वोक्तेश्चेति सूत्रार्थ उक्तो भवति ।

__________  
    
ब्ब्स्भ्_१,३।१२।३:  
ऽअवर्णम्ऽ; ऽयतो वाचो निवर्तन्तेऽ; (तै। २।४।) इत्यादिश्रुतेस्तस्यैव हि तल्लक्षणम् ।  
    
ब्ब्स्भ्दीप्_१,३।१२।३:  
आकाशे श्रुतेन नामरूपत्वादिलिङ्गेन कुतो विष्णुत्वनिश्चय इत्यतस्तस्य तन्निष्ठत्वादितिभावेन तत्र प्रमाणतया आथर्वणीं श्रुतिमाह - अवर्णमिति । प्राकृतशुक्लादिवर्णरहितं तद्भिन्नं वेत्यर्थः । यद्वा अवर्णं न वर्ण्यं ऽनापिवर्णात्मकम्ऽ; इत्यर्थः ऽयतःऽ; इति श्रुतिः । ऽयतोऽ; ब्रह्मणो ऽवाचोऽ; नामानि ऽनिवर्तन्तेऽ; इत्यनामत्वोक्तिपरतया व्याख्येया । आदिशब्दात् ऽअशब्दमस्पर्शमरूपम्ऽ; (कठ। १।३।१५।) इत्यादिश्रुतिर्गृह्यते । इत्यादिश्रुतेरित्यस्य तस्य विष्णोरेतदरूपत्वादिकं लक्षणमसाधारणधर्म इति ज्ञायते इत्यध्याहारेणान्वयः । हि यस्मात्तस्मात् न लिङ्गस्य व्यधिकरणासिद्धिरिति भावः । तस्यैवेत्येवकारेण व्यभिचारशङ्कापि निरस्ता । यद्यपि ऽयतःऽ; इत्यनामत्वश्रुतिरेव प्रथममुदाहर्तव्या, ऽते यदन्तराऽ; इति नामराहित्यस्यैव प्रथममुक्तत्वात् । न तु ऽअवर्णम्ऽ; इत्यरूपश्रुतिः । तथापि वाचकस्य नाम्नो वाच्यापेक्षयाप्राधान्यात् वाच्यस्यैव प्रधानत्वाद्वाच्यप्रपञ्चान्तर्गतरूपराहित्यश्रुतिरेव प्रथममुदाहृतेत्यदोषः ।

__________  
    
ब्ब्स्भ्_१,३।१२।४:  
अनामा सो ऽप्रसिद्धत्वादरूपो भूतवर्जनात् । इति ब्राह्मे ॥ ४१ ॥  
॥ इति आकाशाधिकरणम् ॥ १२ ॥  
    
ब्ब्स्भ्दीप्_१,३।१२।४:  
ननु हरेर्नामरूपराहित्यं नोपपद्यते, सर्वशब्दवाच्यत्वात् रुक्मवर्णादिरूपवत्त्वाच्च । अन्यथार् इक्षतेः रूपोपन्यासाच्चेत्युक्तविरोधापातादित्यत आह - अनामेति । ऽसःऽ; हरिः ऽअप्रसिद्धत्वात्ऽ; साकल्येन स्वात्मनो ऽन्येन शब्दादिनाप्रमितत्वान्निमित्तादनामेत्युच्यत इत्यर्थः । न चैवमाकाशशब्दवाच्यस्य प्रसिद्धिबोधकनिपातद्वयविरोध इति वाच्यम् । निपातबोध्यप्रसिद्धेः विधेयभूतनिर्वोढृत्वान्वयित्वेन पूर्वपक्षिरीत्या उद्देश्याकाशान्वयित्वाभावात् । निर्वोढृत्वस्य च लोकप्रसिद्धत्वाभावे ऽपि ऽएको दाधारऽ; इत्यादिश्रुतिप्रसिद्धत्वात् । तस्य चाप्रसिद्धत्वादित्यनेनानिषिद्धत्वात् । ऽभूतवर्जनात्ऽ; भौतिकदेहशून्यत्वात्तादृशरूपराहित्याद्वा अरूप इत्यर्थः । इति ब्राह्मे इत्यस्योक्तत्वात् नोक्तविरोध इत्यध्याहृतेनान्वयः ।  
॥ इति आकाशाधिकरणम् ॥ १२ ॥

______________________________________________________________

॥ १३। सुषुप्त्यधिकरणम् ॥

ब्ब्स्भ्_१,३।१३।१:  
असङ्गत्वं परमात्मन उक्तम् । तच्च ऽस यत्तत्र किञ्चित्पश्यनन्वागतस्तेन भवत्यसङ्गो ह्ययं पुरुषःऽ; (बृ।६।३।१५।) इति स्वप्नादिद्रष्टुः प्रतीयते ।  
    
ब्ब्स्भ्दीप्_१,३।१३।१:  
अत्राधिकरणे स्वप्नादिद्रष्टृत्वलिङ्गं ब्रह्मणि समन्वीयते । श्रुत्यादिसङ्गतिं विषयादिकं च सूचयति - असङ्गत्वमिति । अक्षरनयोदाहृते ऽअगन्धमरसम्ऽ; इति वाजसनेयवाक्ये परमात्मनो असङ्गत्वमुक्तमित्यर्थः ।   
ततः किमित्यत आह - तच्चेति । चो ऽवधारणे । इतीति एवंरूपे वाजसनेयवाक्य इत्यर्थः । अनेन स्वाप्नादिद्रष्टृत्त्वस्य अन्यनिष्ठत्वाक्षेपमुखेन पूर्वोक्तासङ्गत्वस्याप्यन्यनिष्ठत्वाक्षेपात्, अक्षरनयेनास्य आक्षेपिकी सङ्गतिस्सूचिता। स्वप्नादिद्रष्टृत्वाख्यो विषयश्च सूचितः ।

__________  
    
ब्ब्स्भ्_१,३।१३।२:  
स च जीवः प्रसिद्धेरिति ।  
    
ब्ब्स्भ्दीप्_१,३।१३।२:  
ततः किमित्यतः सयुक्तिकं पूर्वपक्षयति - स चेति । चो ऽवधारणे । ऽसःऽ; स्वप्नादिद्रष्टा । जीव एव भवेत् । कुतः तद्द्रष्टृत्वस्य लोके जीव एव प्रसिद्धत्वादित्यर्थः । सिद्धान्ते श्रुतौ ऽसःऽ; इति तच्छब्देन ऽस वा एष एतस्मिन् सम्प्रसादे रत्वा चरित्वा दृष्ट्वैव पुण्यं च पापं च पुनः प्रतिन्यायं प्रति योन्या द्रवति स्वप्नायैवऽ; (बृ। ६।३।१५।) इति पूर्ववाक्ये प्रकृतः परमात्मा परामृश्यते । वैशब्दः प्रसिद्धौ । सम्यक्प्रसीदति जीवो ऽस्यामिति सम्प्रसादः सुप्तिः । तथा च स परमात्मा ऽसम्प्रसादेऽ; सुप्तौ ऽरत्वाऽ; रमणं कृत्वा जीवगतं पुण्यं च पापं च दृष्ट्वैव न त्वनुभूय ऽचरित्वाऽ; सञ्चरित्वा ऽप्रतिन्यायम्ऽ; अवस्थान्तरं प्रवर्तनीयमिति न्यायमनुसृत्य यद्वा तत्तत्कर्मनुसृत्य ऽप्रतियोनिऽ; प्रतिदेहं सर्वदेहेषु यद्वा प्रतियोनि तत्तन्मार्गमनुसृत्य ऽपुनःऽ; ऽस्वाप्नायैवऽ; जीवस्य स्वप्नप्राप्तये एव ऽआद्रवतिऽ; कण्ठदेशमागच्छति । ऽसःऽ; परमात्मा ऽतत्रऽ; स्वाप्नावस्थायां यत्किञ्चिदनिष्टं पश्यति ऽतेनऽ; तत्कृतपापफलेन दुःखेन ऽअनन्वागतःऽ; असंस्पृष्टो भवति । तत्र हेतुः - असङ्ग इति । हि यस्मादयं पुरुषः ऽअसङ्गःऽ; तत्कृतपापफलसंसर्गशून्यः प्रमितः, तस्मादित्यर्थः । पूर्वपक्षी तु श्रौततच्छब्देन जीवं गृहीत्वा सर्वं वाक्यं जीवपरतया व्याख्याति ।

__________  
    
ब्ब्स्भ्_१,३।१३।३:  
अतो वक्ति -   
सू - ॐ ॥  
सुषुप्त्युत्क्रान्त्योर् भेदेन । ब्ब्स्_१,३।४२ ।  
॥ ॐ ॥ ४२ ॥  
ऽप्राज्ञेनात्मना सम्परिष्वक्तो न बाह्यं किञ्चन वेद नान्तरम्ऽ;   
(बृ।६।३।२१।) ऽप्राज्ञेनात्मना अन्वारूढ उत्सर्जद्यातिऽ;   
(बृ। ६।३।३५।) इति भेदव्यपदेशान्नजीवः पर एवासङ्गः ॥  
    
ब्ब्स्भ्दीप्_१,३।१३।३:  
सिद्धान्तयत्सूत्रमवतार्य व्याचष्टे - अत इति । ऽवक्तिऽ; समाधत्ते । स्वप्नादिद्रष्टृत्वं तस्यैवेत्यत्रापि सम्बध्यते । तेन सूत्रे उद्देश्यविधेयप्रतिपत्त्यर्थम् अनुवृत्तावृत्तस्य तच्छब्दस्य विपरिणामस्सूचितः । तच्छब्देन गृहीतस्यापि समन्वेतव्यलिङ्गस्य स्पष्टप्रतिपत्त्यर्थं स्वशब्देन निर्देशः । इतिशब्दानन्तरं सुषुप्तीति सौत्रपदं संयोज्यम् । व्यपदेशादिति बुद्ध्या विविच्य पूर्वस्मादनुषक्तं पदम् । असङ्ग इत्यपि हेतुसूचनाय सूत्रे अध्याहृतं पदम् । जीवः पर इत्यनेन सुषुप्त्युत्क्रान्तिपदं तत्प्रकरणलक्षकमपि जीवपरमात्मपरमपीत्युक्तं भवति । तथात्वे सुषुप्तिशब्दः कर्तरि क्तिन्नन्तः । उत्क्रान्तिशब्दः देहादुत्क्रामयितृपरः तथा चेत्थं योजना - स्वप्नादिद्रष्टृत्वं तस्य परमात्मन एव भवेत् न जीवस्य । कुतः? यतो ऽसावसङ्गः श्रुतः । न च स्वप्नादिद्रष्टुः असङ्गत्वश्रवणे ऽपि कुतो ऽयं विष्णुरिति वाच्यम् । यतो ऽयमसङ्गः कर्माबद्धत्वात् परः परमात्मैव न जीवः । तथा च लिङ्गस्य निरवकाशत्वात् नाप्रयोजकत्वं शङ्क्यमिति भावः । न च जीवे ऽपिर् इश्वरभेदेन असङ्गत्वोक्तिः सम्भवतीति वाच्यम् । प्राज्ञेनेत्यादिसुषुप्त्युत्क्रान्तिप्रकरणद्वयगतवाक्ययोरसङ्गात्स्वप्नादिद्रष्टुर्ः इश्वराज्जीवस्य भेदव्यपदेशादिति। प्राज्ञेनेति श्रुत्युदाहरणेन सूत्रे सुषुप्तिपदं मोक्षस्यापि ग्राहकम्, तेनायं भेदो व्यावहारिक इति शङ्कानिरासो ऽपि भवति। सुषुप्त्युत्क्रान्तिपदेन च तत्प्रकरणं लक्ष्यत इत्युक्तं भवति । उत्क्रान्तिपदं च जीवस्य देहादुत्क्रमणरूपमरणवाचि । श्रुतौ प्राज्ञशब्दः स्वार्थिकाणन्तः । तथा च ऽप्राज्ञेनऽ; सर्वज्ञेन परमात्मना ऽसम्परिष्वक्तःऽ; समाश्लिष्टः सुप्तो मुक्तश्च देहाद्बाह्यमान्तरं च किञ्चन विषयादिकं न वेदेति प्रथमवाक्यार्थः । द्वितीयार्थस्तु - प्राक्तनाधिकरणे ऽभिहितः ।

__________  
    
ब्ब्स्भ्_१,३।१३।४:  
स्वप्नादिद्रष्टृत्वं च सर्वज्ञत्वात्तस्यैव युज्यते ॥ ४२ ॥  
॥ इति सुषुप्त्यधिकरणम् ॥ १३ ॥  
    
ब्ब्स्भ्दीप्_१,३।१३।४:  
ननु कथमशरीरस्य स्वाप्नादिदर्शनं युक्तं स्यादित्यत आह - स्वप्नादीति । चशब्दः समुच्चये । अप्यर्थे वा । आदिपदेन जीवगतावस्था गृह्यते । तथा च न केवलमसङ्गत्वं कर्माबद्धत्वात् परस्यैव युज्यते, किन्तु स्वाप्नादिद्रष्टृत्वं च ऽतस्यैवऽ; परमात्मन एव जीवादपि मुख्यतो युज्यते । अतः तस्यैव तद्वचनं युज्यते न जीवस्य। कुतः? तस्यैव ऽसर्वज्ञत्वात्ऽ; सत्याशेषार्थज्ञत्वात् स्वप्नपदार्थानां जीवगतावस्थायाश्च सत्यताया वक्ष्यमाणत्वादिति भावः । न चाशरीरत्वलिङ्गं बाधकम्, यतो ऽत्र तस्यैव चिच्छरीरकस्यैव स्वप्नादिद्रष्टृत्वमुच्यते । न च ऽदृष्ट्वैव पुण्यं च पापं चऽ; (बृ।६।३।१५।) इत्याद्ययोग इति वाच्यम् । यतो ऽत्र आदिपदगृहीतं पुण्यपापादिद्रष्टृत्वं लिङ्गान्तरं च तस्यैव युज्यते अत इति योजना । तत्रोपपत्तिस्तु बृहद्भाष्यादवगन्तव्या । अनेन - ऽसुषुप्त्युत्क्रान्त्योःऽ; ऽप्राज्ञेनऽ; इति सुषुप्त्युत्क्रान्तिप्रकरणयोः सुषुप्त्युत्क्रान्त्योः सुषुप्तियुतत्वात् सुषुप्तिर्जीवः, उत्क्रामयितृत्वात् उत्क्रान्तिरीश्वरः, तथा च जीवेश्वरयोः ऽभेदेनऽ; भिन्नत्वेनैव ऽव्यपदेशात्ऽ; उक्तत्वात् न तयोरभेदः । अतो नेश्वराभेदेनापि जीवे असङ्गत्वोक्तिर्युज्यते । किन्तु तत्तु तस्यैवर् इश्वरस्यैव युज्यते । अत एव स्वप्नादिद्रष्टृत्वं च तस्यैव वक्तुं युज्यते न जीवस्येति सूत्रार्थः उक्तो भवति ।   
॥ इति सुषुप्त्यधिकरणम् ॥ १३ ॥

______________________________________________________________

॥ १४। ब्राह्मणाधिकरणम् ॥

ब्ब्स्भ्_१,३।१४।१:  
ऽएष नित्यो महिमा ब्राह्मणस्यऽ; (बृ। ६।४।२२।) इति   
ब्राह्मणस्यापि नित्यमहिमा प्रतीयते । स च ब्राह्मणः   
ऽस वा एष महानज आत्माऽ; (बृ। ६।४।२४।) इत्यजशब्दाद्विरिञ्च इति प्राप्तम् । देवानां च विद्याकर्मणोः पदप्राप्तिः सूचिता तदुपर्यपीति ।  
    
ब्ब्स्भ्दीप्_१,३।१४।१:  
अत्राधिकरणे ब्राह्मणनाम समन्वीयते। श्रुत्यादिसङ्गतिं विषयादिकं च सूचयति - एष इति । इतीति। वाजसनेयकोदाहृतऋङ्मन्त्र इत्यर्थः । न केवलं विष्णोः अपि तु कस्यचित् ब्राह्मणस्यापीत्यपेरर्थः । इदं च यो जन्माद्यधिकरणेषु विष्णोरनन्यापेक्षया जगत्स्रष्टृत्वोक्त्या अभिसंहितो नित्यमहिमा सः ऽएषःऽ; इति वाक्ये ब्राह्मणस्यापि प्रतीयत इति यत्तच्छब्दाध्याहारेण योज्यम् । अनेन पूर्वाभिसंहितनित्यमहिमत्वस्य विष्णोरन्यस्याप्याक्षेपात् जन्माद्यधिकरणैः फलमुखेन अस्याक्षेपिकी सङ्गतिरुक्ता भवति । तथा ब्राह्मणाख्यविषयो ऽपि सूचितः । यद्वा - देवानामिति वाक्यं देवताधिकरणप्रतिपाद्यानुवादपरत्वेनापि व्याख्याय तेनास्याक्षेपिकी सङ्गतिरुक्ता द्रष्टव्या । तथा हि ऽतदुपरिऽ; इति सूत्रेण देवानां विरिञ्चाद्यमराणां विद्याकर्मणोस्सकाशात् साध्या या नित्यपदप्राप्तिरुक्ता, सा न युक्ता । कुतः? यतः ऽएषःऽ; इति वाक्ये ब्राह्मणपदोदितस्य विरिञ्चस्य नित्यमहिमा ऽप्रतीयतेऽ; प्रतिपाद्यत इति वाक्ययोजना । श्रुतौ ब्रह्मणा वेदेनाण्यते ऽवगम्यते इति व्युत्पत्तिः । दीर्घव्यत्यासो विष्णोर्वेदगम्यत्वे जीवादाधिक्यज्ञापकः । तथा च ब्राह्मणस्य विष्णोरेषः पूर्वोक्तमहिमा नित्यः । कुतो? यतो ऽयं ऽन कर्मणा वर्धते नो कनीयान्ऽ; (बृ।६।४।२२।) शुभकर्मणा तत्फलेन सुखेन न वर्धते । पापकर्मणा तत्फलेन दुःखेन न ह्रसते इति श्रुत्यर्थः । सयुक्तिकं पूर्वपक्षयति - स इति । वाजसनेयश्रुत इत्यर्थः । चशब्दो ऽवधारणे । विरिञ्च एवेति सम्बध्यते । इत्यजशब्दादिति । इत्येवं रूपेषु पूर्वोत्तरवाक्येषु श्रुताजशब्दादित्यर्थः । ऽस एषःऽ; परमात्मा ऽमहान्ऽ; अपरिमितः ऽअजोऽ; जन्मरहितश्चेति श्रुत्यर्थः । पूर्वपक्षी तु ब्राह्मणाजशब्दवाच्यं विरिञ्चिं मन्यते । ननु कथं ब्राह्मणो विरिञ्चो भवेत् । तदुपरीति सूत्रे देवानां विद्याकर्मभ्यां पदप्राप्तेः समर्थितत्वेन ब्राह्मणे श्रुतनित्यमहिमत्वस्य विरिञ्चे असम्भवात् । सादिपदस्यानित्यत्वनियमात् इत्यत आह - देवानां चेति । चो ऽवधारणे । इतीत्यनन्तरं सूत्र इति शेषः । तथा च तदुपरीति सूत्रे विरिञ्चेतरदेवानामेव विद्याकर्मणोः सकाशात् पदप्राप्तिः ऽसूचिताऽ; समर्थिता । न तु विरिञ्चस्यापि । तस्येश्वररूपत्वेन देवकोट्यप्रविष्टत्वादतो विरिञ्चस्य नित्यमहिमत्त्वं युक्तमेवेति योजना ।

__________  
    
ब्ब्स्भ्_१,३।१४।२:  
अतो ब्रवीति -   
सू - ॐ ॥  
पत्यादिशब्देभ्यः । ब्ब्स्_१,३।४३ ।  
॥ ॐ ॥ ४३ ॥  
ऽसर्वस्याधिपतिः सर्वस्येशानः ॥। स वा एष नेति नेतिऽ; (बृ। ६।४।२१।) इत्यादिशब्देभ्यो नित्यमहिमा विष्णुरेव ॥  
    
ब्ब्स्भ्दीप्_१,३।१४।२:  
सिद्धान्तयत्सूत्रमवतारयति - अत इति । वाजसनेयके सर्ववशित्ववाचिशब्दस्यैवादित्वात्सूत्रस्य तद्विसंवादमाशङ्क्य तत्परिहाराय सूत्रानुकूलतया सदृशशाखान्तरगतवाक्योदाहरणपूर्वकं सूत्रं व्याचष्टे - सर्वस्येति । ऽसर्वस्यऽ; ब्रह्मरुद्रादेः सकाशात् गुणैरधिकश्चासौ सर्वस्य पतिः पालकश्चेति सर्वाधिपतिः । ऽसर्वस्यऽ; जगतर्ः ऽइशानांऽ; ब्रह्मादीनां अनः प्रेरक इति सर्वस्येशान इति श्रुत्यन्तरार्थः । सर्ववशिशब्दार्थस्तु सर्वमस्य वशे यस्माद्धरिः सर्ववशी तत इति बृहद्भाष्यादवगन्तव्यः । ऽस वा एषःऽ; इति वाजसनेयश्रुतिः । ऽसःऽ; प्राणशब्दोक्तः ऽएषःऽ; समानशब्दाभिधेयः ऽआत्माऽ; परमात्मा ऽइति नऽ; दृष्टवन्न ऽइति नऽ; श्रुतवन्न, किन्तु दृष्टश्रुतविलक्षण इत्यर्थः । वैशब्दः प्रसिद्धौ । कुत इत्यतः ऽआत्मागृह्यो न हि गृह्यते ऽशीर्यो न हि शीर्यते ऽसङ्गो न हि सज्जते ऽसितो न व्यथते न रिष्यति॥॥॥॥।स एष आत्माजरो ऽमरो ऽमृतो ऽभयःऽ; (बृ। २।४।२४।) इति वाक्यशेषः प्रवृत्तः । अत्रागृह्य इत्यादिरात्मन इति नेत्युक्तार्थे साकल्येन अग्राह्यत्वादिरूपहेतुसमर्पकः । न हीत्यादिस्तु तत्र प्रमाणाभावादिति हेतुसूचकः । यद्यपि बृहद्भाष्ये ऽइतिनऽ; रमावन्न ऽइतिनऽ; ब्रह्मादिवन्न, बद्धवन्न, मुक्तवन्नेत्यन्यथा व्याख्यातम् । तथाप्यत्र ऽस यो ऽतो ऽश्रुतःऽ; (ऐ।आ। ३।२।४।) इति समाख्याश्रुत्यनुसारादेवं व्याख्यातमित्यदोषः । इत्यादीति । इत्यादौ श्रुताः ये सर्वाधिपत्यादिवाचकाः शब्दाः तेभ्य इत्यर्थः । आदिपदात्सर्ववशित्वादिवाचिशब्दसङ्ग्रहः । अनेन सौत्रादिशब्दो न केवलं शाखान्तरोक्तसर्वेशानादिशब्दग्राहकः, किन्तु वाजसनेयोक्तसर्वविलक्षमत्वसर्ववशित्वादिशब्दग्राहको ऽपीति उक्तं भवति । एवं हेतुं व्याख्याय सूत्रे समन्वयसूत्रात् तत्त्वित्यनुवर्त्य विपरिणम्यमानेन तदित्यनेनान्वययोग्यमुद्देश्यसमर्पकं नित्यमहिमेति पदं चाध्याहृत्याहत्य निष्कृष्टां प्रतिज्ञां दर्शयति - नित्यमहिमेति । इदं च फलकथनरूपम् । शब्देभ्य इति हेत्वन्वययोग्यं साध्यं तु ब्राह्मण इत्यध्याहृतं द्रष्टव्यम् । अनेन - अयं ब्राह्मणः तत्तु विष्णुरेव, न विरिञ्चः । कुतः? ऽपत्यादिशब्देभ्यःऽ; सर्वाधिपत्यादिवाचिसर्वाधिपत्यादिशब्देभ्यो ऽत्र श्रुतेभ्यः । तथा च नित्यमहिमापि स एवेति सूत्रार्थ उक्तो भवति ।

__________  
    
ब्ब्स्भ्_१,३।१४।३:  
ऽउतामृतत्वस्येशानः । यदन्नेनातिरोहतिऽ; (तै।आ। ३।१२।)   
    
ब्ब्स्भ्दीप्_१,३।१४।३:  
ननु सर्वाधिपत्यादिवाचिशब्दसद्भावे ऽपि कुतो ब्राह्मणस्य विष्णुत्वनिश्चय इत्यप्रयोजकतवशङ्कावारणाय तत्र सर्वाधिपित्वस्य विष्ण्वेकनिष्ठत्वे तावच्छ्रुतिमाह - उतेति । इदं च ऽपुरुष एवेदं सर्वम्ऽ; । ऽयद्भूतं यच्च भव्यम्ऽ; इति पूर्ववाक्येन सह व्याख्येयम् । तत्प्रकारस्तु - ऽयद्भूतम्ऽ; अतीतं ऽभव्यंऽ; भविष्यत् वर्तमानं च तत्सर्वं ऽपुरुष एवऽ; परमपुरुषाधीनमेव । कुतः? यतो यस्मात् न केवलममुक्तसर्वाधिपतिः पुरुषः, किन्तु ऽअमृतत्वस्योतऽ; मुक्तसमुदायस्यापिर् ऽइशानःऽ; अधिपतिः । ऽविचित्रा हि तद्धितगतिःऽ; इति वचनात्समुदायार्थे त्वप्रत्ययः । तत्त्वप्रदीपे तु - भावभवित्रोरभेदव्यपदेशात् भावे त्वप्रत्ययः । ऽअमृतत्वस्यऽ; मोक्षस्यर् इशान इति चेति अर्थान्तरं चोक्तम् । अत्र हेतुमाह - यदिति । तृतीया द्वितीयार्थे । तथा च ऽयत्ऽ; यस्मात् ऽअन्नेनऽ; अन्नं मर्त्यं संसारिसमूहम् ऽअतिरोहतिऽ; अतिशेते, तस्मादित्यर्थः । मुक्तावनधीनत्वे सर्वज्ञस्य बुद्धिमतः स्वाधीनसंसारिभ्यो मोक्षप्रदानायोगादिति भावः ।

__________  
    
ब्ब्स्भ्_१,३।१४।४:  
ऽसप्तार्धगर्भा भुनस्य रेतो विष्णोस्तिष्ठन्ति प्रदिशा विधर्मणिऽ;   
(ऋ। १।१६४।३६।) ऽस यो ऽतो ऽश्रुतःऽ; (ऐ। आ। ३।२।४।) इत्यादिश्रुतिभ्यस्तस्यैव हि ते शब्दाः ॥ ४३ ॥  
॥ इति ब्राह्मणाधिकरणम् ॥ १४ ॥  
इति श्रीमदानन्दतीर्थभगवत्पादाचार्यविरचिते   
ब्रह्मसूत्रभाष्ये प्रथमाध्यायस्य   
तृतीयः पादः ॥ ॐ ॥  
    
ब्ब्स्भ्दीप्_१,३।१४।४:  
इदानीं सर्वशब्दसम्बन्धिकेशानपदोक्तसर्वप्रेरकत्वे श्रुतिमाह - सप्तेति । अक्षरनये व्याख्यातेयं श्रुतिः । नेति नेतीत्युक्तदृष्टश्रुतसर्वविलक्षणत्वे ऽपि श्रुतिमुदाहरति - स इति । इयमपि सर्वत्राधिकरणे व्याख्याता । इत्यादीत्यादिपदेन सर्ववशित्वादावप्येवमेव श्रुत्यन्तराम्युदाहर्तव्यानीति सूचयति । ऽतस्यैवऽ; विष्णोरेव नान्यस्येत्येवार्थः । ऽहिऽ; यस्मात्ते सर्वाधिपत्यादिशब्दाः इत्यवगताः तस्मात् नाप्रयोजकत्वं शङ्क्यमिति वाक्यशेषः ।  
    
॥ इति ब्राह्मणाधिकरणम् ॥ १४ ॥  
इति श्रीमत्परमहंसपरिव्राजकाचार्याणां सर्वतन्त्रस्वतन्त्राणां   
श्रीमद्रघुनाथतीर्थपूज्यपादानां शिष्येण श्रीमज्जगन्नाथयतिना कृतायां   
श्रीमद्ब्रह्मसूत्रभाष्यदीपिकायां   
प्रथमाध्यायस्य तृतीयः पादः

