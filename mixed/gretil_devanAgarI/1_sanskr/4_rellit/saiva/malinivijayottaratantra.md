+++
title = "Malinivijayottaratantra"

+++


## Intro
  
  
  
  
 Malinivijayottaratantra   
  
  
  
  
Malinivijayottaratantra  
Adhikaras 1-4, 7, 11-17 based on the critical edition by Somadeva Vasudeva, Wolfson College, Oxford, July 2000 (critical apparatus not included)  
(also publ. Pondichery c2004, Collection indologie, 97)  
Adhikaras 5, 6, 8-10, 18-23 based on the ed. by Madhusudan Kaul Shastri, Bombay 1922  
(Kashmir series of texts and studies ; 37)  
  
  
  
Input by Somadeva Vasudeva  
  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


मालिनीविजयोत्तरतन्त्रम्  
    
सृष्ट्यधिकारः प्रथमः  
    
१।१अब्: जयन्ति जगदानन्दविपक्षक्षपणक्षमाः  
१।१च्द्: परमेशमुखोद्भूतज्ञानचन्द्रमरीचयः  
१।२अब्: जगदर्णवमग्नानां तारकं तारकान्तकम्  
१।२च्द्: सनत्कुमारसनकसनातनसनन्दनाः  
१।३अब्: नारदागस्त्यसंवर्तवसिष्ठाद्या महर्षयः  
१।३च्द्: जिज्ञासवः परं तत्त्वं शिवशक्त्युन्मुखीकृताः  
१।४अब्: समभ्यर्च्य विधानेन ते तम् ऊचुः प्रहर्षिताः  
१।४च्द्: भगवद्योगसंसिद्धिकाङ्क्षिणो वयम् आगताः  
१।५अब्: सा च योगं विना यस्मान् न भवेत् तम् अतो वद  
१।५च्द्: ऋषिभिर् योगम् इच्छद्भिः स तैर् एवम् उदाहृतः  
१।६अब्: प्रत्युवाच प्रहृष्टात्मा नमस्कृत्य महेश्वरम्  
१।६च्द्: शृणुध्वं सम्प्रवक्ष्यामि सर्वसिद्धिफलप्रदम्  
१।७अब्: मालिनीविजयं तन्त्रं परमेशमुखोद्गतम्  
१।७च्द्: भुक्तिमुक्तिप्रदातारम् उमेशम् अमरार्चितम्  
१।८अब्: स्वस्थानस्थम् उमा देवी प्रणिपत्येदम् अब्रवीत्  
१।८च्द्: सिद्धयोगेश्वरीतन्त्रं नवकोटिप्रविस्तरम्  
१।९अब्: यत् त्वया कथितं पूर्वं भेदत्रयविसर्पितम्  
१।९च्द्: मालिनीविजये तन्त्रे कोटित्रितयलक्षिते  
१।१०अब्: योगमार्गस् त्वया प्रोक्तः सुविस्तीर्णो महेश्वर  
१।१०च्द्: भूयस् तस्योपसंहारः प्रोक्तो द्वादशभिस् तथा  
१।११अब्: सहस्रैः सो ऽपि विस्तीर्णो गृह्यते नाल्पबुद्धिभिः  
१।११च्द्: अतस् तम् उपसंहृत्य समासाद् अल्पधीहितम्  
१।१२अब्: सर्वसिद्धिकरं ब्रूहि प्रसादात् परमेश्वर  
१।१२च्द्: एवम् उक्तस् तदा देव्या प्रहस्योवाच विश्वराट्  
१।१३अब्: शृणु देवि प्रवक्ष्यामि सिद्धयोगेश्वरीमतम्  
१।१३च्द्: यन् न कस्य चिद् आख्यातं मालिनीविजयोत्तरम्  
१।१४अब्: मयाप्य् एतत् पुरा प्राप्तम् अघोरात् परमात्मनः  
१।१४च्द्: उपादेयं च हेयं च विज्ञेयं परमार्थतः  
१।१५अब्: शिवः शक्तिः सविद्येशा मन्त्रा मन्त्रेश्वराणवः  
१।१५च्द्: उपादेयम् इति प्रोक्तम् एतत् षट्कं फलार्थिनाम्  
१।१६अब्: मलः कर्म च माया च मायीयम् अखिलं जगत्  
१।१६च्द्: सर्वं हेयम् इति प्रोक्तं विज्ञेयं वस्तु निश्चितम्  
१।१७अब्: एतज् ज्ञात्वा परित्यज्य सर्वसिद्धिफलं लभेत्  
१।१७च्द्: तत्रेशः सर्वकृच् छान्तः सर्वज्ञः सर्वकृत् प्रभुः  
१।१८अब्: सकलो निष्कलो ऽनन्तः शक्तिर् अप्य् अस्य तद्विधा  
१।१८च्द्: स सिसृक्षुर् जगत् सृष्टेर् आदाव् एव निजेच्छया  
१।१९अब्: विज्ञानकेवलान् अष्टौ बोधयाम् आस पुद्गलान्  
१।१९च्द्: अघोरः परमो घोरो घोररूपस् तदाननः  
१।२०अब्: भीमश् च भीषणश् चैव वमनः पिवनस् तथा  
१।२०च्द्: एतान् अष्टौ स्थितिध्वंसरक्षानुग्रहकारिणः  
१।२१अब्: मन्त्रमन्त्रेश्वरे शुद्धे सन्नियोज्य ततः पुनः  
१।२१च्द्: मन्त्राणाम् असृजत् तद्वत् सप्तकोटीः समण्डलाः  
१।२२अब्: सर्वे ऽप्य् एते महात्मानो मन्त्राः सर्वफलप्रदाः  
१।२२च्द्: आत्मा चतुर्विधो ज्ञेयस् तत्र विज्ञानकेवलः  
१।२३अब्: मलैकयुक्तस् तत्कर्मयुक्तः प्रलयकेवलः  
१।२३च्द्: मलम् अज्ञानम् इच्छन्ति संसाराङ्कुरकारणम्  
१।२४अब्: धर्माधर्मात्मकं कर्म सुखदुःखादिलक्षणम्  
१।२४च्द्: ईश्वरेच्छावशाद् अस्य भोगेच्छा सम्प्रजायते  
१।२५अब्: भोगसाधनसंसिद्ध्यै भोगेच्छोर् अस्य मन्त्रराट्  
१।२५च्द्: जगद् उत्पादयाम् आस मायाम् आविश्य शक्तिभिः  
१।२६अब्: सा चैका व्यापिनी सूक्ष्मा निष्कला जगतो निधिः  
१।२६च्द्: अनाद्यन्ताशिवेशानी व्ययहीना च कथ्यते  
१।२७अब्: असूत सा कलातत्त्वं यद् योगाद् अभवत् पुमान्  
१।२७च्द्: जातकर्तृत्वसामर्थ्यो विद्यारागौ ततो ऽसृजत्  
१।२८अब्: विद्या विवेचयत्य् अस्य कर्म तत्कार्यकारणे  
१।२८च्द्: रागो ऽनुरञ्जयत्य् एनं स्वभोगेष्व् अशुचिष्व् अपि  
१।२९अब्: नियतिर् योजयत्य् एनं स्वके कर्मणि पुद्गलम्  
१।२९च्द्: कालो ऽपि कलयत्य् एनं तुट्यादिभिर् अवस्थितः  
१।३०अब्: तत एव कलातत्त्वाद् अव्यक्तम् असृजत् ततः  
१।३०च्द्: गुणान् अष्टगुणां तेभ्यो धियं धीतो ऽप्य् अहङ्कृतिम्  
१।३१अब्: तत् त्रिधा तैजसात् तस्मान् मनो ऽक्षेशम् अजायत  
१।३१च्द्: वैकारिकात् ततो ऽक्षाणि तन्मात्राणि तृतीयकात्  
१।३२अब्: श्रोत्रं त्वक्चक्षुषी जिह्वा घ्राणं बुद्धीन्द्रियाणि तु  
१।३२च्द्: कर्मेन्द्रियाणि वाक्पाणिपायूपस्थाङ्घ्रयः क्रमात्  
१।३३अब्: कलादिक्षितिपर्यन्तम् एतत् संसारमण्डलम्  
१।३३च्द्: समुद्रादि जगत् कृत्स्नं परिवर्तयतीच्छया  
१।३४अब्: भेदः परः कलादीनां भुवनत्वेन यः स्थितः  
१।३४च्द्: असृजत् तम् असाव् एव भोगिनां भोगसिद्धये  
१।३५अब्: इत्य् अनेन कलाद्येन धरान्तेन समन्विताः  
१।३५च्द्: पुमांसः सकला ज्ञेयास् तदवस्थाजिघांसुभिः  
१।३६अब्: अवस्थात्रितये ऽप्य् अस्मिंस् तिरोभावनशीलया  
१।३६च्द्: शिवशक्त्या समाक्रान्ताः प्रकुर्वन्ति विचेष्टितम्  
१।३७अब्: एवं जगति सर्वत्र रुद्राणां योग्यतावशात्  
१।३७च्द्: अङ्गुष्ठमात्रपूर्वाणां शतम् अष्टादशोत्तरम्  
१।३८अब्: अनुगृह्य शिवः साक्षान् मन्त्रेशत्वे नियुक्तवान्  
१।३८च्द्: ते स्वगोचरम् आसाद्य भुक्तिमुक्तिफलार्थिनाम्  
१।३९अब्: ब्रह्मादीनां प्रयच्छन्ति स्वबलेन समं फलम्  
१।३९च्द्: ऋषिभ्यस् ते ऽपि ते चानु मन्वन्तेभ्यो महाधिपाः  
१।४०अब्: हेयोपादेयविज्ञानं कथयन्ति शिवोदितम्  
१।४०च्द्: ब्रह्मादिस्तम्बपर्यन्ते जातमात्रे जगत्य् अलम्  
१।४१अब्: मन्त्राणां कोटयस् तिस्रः सार्धाः शिवनियोजिताः  
१।४१च्द्: अनुगृह्याणुसङ्घातं याताः पदम् अनामयम्  
१।४२अब्: एवम् अस्यात्मनः काले कस्मिंश् चिद् योग्यतावशात्  
१।४२च्द्: शैवी सम्बध्यते शक्तिः शान्ता मुक्तिफलप्रदा  
१।४३अब्: तत्सम्बन्धात् ततः कश् चित् तत्क्षणाद् अपवृज्यते  
१।४३च्द्: अज्ञानेन सहैकत्वं कस्य चिद् विनिवर्तते  
१।४४अब्: रुद्रशक्तिसमाविष्टः स यियासुः शिवेच्छया  
१।४४च्द्: भुक्तिमुक्तिप्रसिद्ध्यर्थं नीयते सद्गुरुं प्रति  
१।४५अब्: तम् आराध्य ततस् तुष्टाद् दीक्षाम् आसाद्य शाङ्करीम्  
१।४५च्द्: तत्क्षणाद् वोपभोगाद् वा देहपाते शिवं व्रजेत्  
१।४६अब्: योगदीक्षां समासाद्य ज्ञात्वा योगं समभ्यसेत्  
१।४६च्द्: योगसिद्धिम् अवाप्नोति तदन्ते शाश्वतं पदम्  
१।४७अब्: अनेन क्रमयोगेन सम्प्राप्तः परमं पदम्  
१।४७च्द्: न भूयः पशुताम् एति शुद्धे स्वात्मनि तिष्ठति  
१।४८अब्: आत्मा चतुर्विधो ह्य् एष पुनर् एष चतुर्विधः  
१।४८च्द्: आचार्यत्वादिभेदेन शुद्धात्मा परिपठ्यते  
१।४९अब्: नित्यादित्रितयं कुर्याद् गुरुः साधक एव च  
१।४९च्द्: नित्यम् एव द्वयं चान्यो यावज्जीवं शिवाज्ञया  
१।५०अब्: उपादेयं च हेयं च तद् एतत् परिकीर्तितम्  
१।५०च्द्: ज्ञात्वैतज् ज्ञेयसर्वस्वं सर्वसिद्ध्यरहो भवेत्  
    
इति श्रीमालिनीविजयोत्तरे तन्त्रे प्रथमो ऽधिकारः समाप्तः

व्याप्त्यधिकारो द्वितीयः  
    
२।१अब्: अथैषाम् एव तत्त्वानां धरादीनाम् अनुक्रमात्  
२।१च्द्: प्रपञ्चः कथ्यते लेशाद् योगिनां योगसिद्धये  
२।२अब्: शक्तिमच्छक्तिभेदेन धरातत्त्वं विभिद्यते  
२।२च्द्: स्वरूपसहितं तच् च विज्ञेयं दशपञ्चधा  
२।३अब्: शिवादिसकलात्मान्ताः शक्तिमन्तः प्रकीर्तिताः  
२।३च्द्: तच्छक्तयश् च विज्ञेयास् तद्वद् एव विचक्षणैः  
२।४अब्: एवं जलादिमूलान्तं तत्त्वव्रातम् इदं महत्  
२।४च्द्: पृथग् भेदैर् इमैर् भिन्नं विज्ञेयं तत्फलेप्सुभिः  
२।५अब्: अनेनैव विधानेन पुंस्तत्त्वात् तु कलान्तिकम्  
२।५च्द्: त्रयोदशविधं ज्ञेयं रुद्रवत् प्रलयाकलः  
२।६अब्: तद्वन् मायापि विज्ञेया नवधा ज्ञानकेवलः  
२।६च्द्: मन्त्राः सप्तविधास् तद्वत् पञ्चधा मन्त्रनायकाः  
२।७अब्: त्रिधा मन्त्रेश्वरेशानाः शिवः साक्षान् न भिद्यते  
२।७च्द्: भेदः प्रकथितो लेशाद् अनन्तो विस्तराद् अयम्  
२।८अब्: एवं भुवनमालापि भिन्ना भेदैर् इमैः स्फुटम्  
२।८च्द्: विज्ञेया योगसिद्ध्यर्थं योगिभिर् योगपूजिता  
२।९अब्: एतेषाम् एव तत्त्वानां भुवनानां च शाङ्करि  
२।९च्द्: य एकम् अपि जानाति सो ऽपि योगफलं लभेत्  
२।१०अब्: यः पुनः सर्वतत्त्वानि वेत्त्य् एतानि यथार्थतः  
२।१०च्द्: स गुरुर् मत्समः प्रोक्तो मन्त्रवीर्यप्रकाशकः  
२।११अब्: दृष्टाः सम्भाषितास् तेन स्पृष्टाश् च प्रीतचेतसा  
२।११च्द्: नराः पापैः प्रमुच्यन्ते सप्तजन्मकृतैर् अपि  
२।१२अब्: ये पुनर् दीक्षितास् तेन प्राणिनः शिवचोदिताः  
२।१२च्द्: ते यथेष्टं फलं प्राप्य गच्छन्ति परमं पदम्  
२।१३अब्: रुद्रशक्तिसमावेशस् तत्र नित्यं प्रतिष्ठितः  
२।१३च्द्: सति तस्मिंश् च चिह्नानि तस्यैतानि विलक्षयेत्  
२।१४अब्: तत्रैतत् प्रथमं चिह्नं रुद्रे भक्तिः सुनिश्चला  
२।१४च्द्: द्वितीयं मन्त्रसिद्धिः स्यात् सद्यःप्रत्ययकारिका  
२।१५अब्: सर्वसत्त्ववशित्वं च तृतीयं लक्षणं स्मृतम्  
२।१५च्द्: प्रारब्धकार्यनिष्पत्तिश् चिह्नम् आहुश् चतुर्थकम्  
२।१६अब्: कवित्वं पञ्चमं प्रोक्तं सालङ्कारं मनोहरम्  
२।१६च्द्: सर्वशास्त्रार्थवेत्तृत्वम् अकस्माच् चास्य जायते  
२।१७अब्: रुद्रशक्तिसमावेशः पञ्चधा परिपठ्यते  
२।१७च्द्: भूततत्त्वात्ममन्त्रेशशक्तिभेदाद् वरानने  
२।१८अब्: पञ्चधा भूतसञ्ज्ञस् तु तथा त्रिंशतिधा परः  
२।१८च्द्: आत्माख्यस् त्रिविधः प्रोक्तो दशधा मन्त्रसञ्ज्ञकः  
२।१९अब्: द्विविधः शक्तिसञ्ज्ञो ऽपि ज्ञातव्यः परमार्थतः  
२।१९च्द्: पञ्चाशद्भेदभिन्नो ऽयं समावेशः प्रकीर्तितः  
२।२०अब्: आणवो ऽयं समाख्यातः शाक्तो ऽप्य् एवंविधः स्मृतः  
२।२०च्द्: एवं शाम्भवम् अप्य् एभिर् भेदैर् भिन्नं विलक्षयेत्  
२।२१अब्: उच्चारकरणध्यानवर्णस्थानप्रकल्पनैः  
२।२१च्द्: यो भवेत् स समावेशः सम्यग् आणव उच्यते  
२।२२अब्: उच्चाररहितं वस्तु चेतसैव विचिन्तयन्  
२।२२च्द्: यम् आवेशम् अवाप्नोति शाक्तः सो ऽत्राभिधीयते  
२।२३अब्: अकिञ्चिच्चिन्तकस्यैव गुरुणा प्रतिबोधतः  
२।२३च्द्: जायते यः समावेशः शाम्भवो ऽसाव् उदीरितः  
२।२४अब्: सार्धम् एतच् छतं प्रोक्तं भेदानाम् अनुपूर्वशः  
२।२४च्द्: सङ्क्षेपाद् विस्तराद् अस्य परिसङ्ख्या न विद्यते  
२।२५अब्: संवित्तिफलभेदो ऽत्र न प्रकल्प्यो मनीषिभिः  
२।२५च्द्: भेदो ऽपरो ऽपि सङ्क्षेपात् कथ्यमानो ऽवधार्यताम्  
२।२६अब्: जाग्रत्स्वप्नादिभेदेन सर्वावेशक्रमो बुधैः  
२।२६च्द्: पञ्चभिन्नः परिज्ञेयः स्वव्यापारात् पृथक् पृथक्  
२।२७अब्: तत्र स्वरूपं शक्तिश् च सकलश् चेति तत्त्रयम्  
२।२७च्द्: इति जाग्रदवस्थेयं भेदे पञ्चदशात्मके  
२।२८अब्: अकलौ द्वौ परिज्ञेयौ सम्यक् स्वप्नसुषुप्तयोः  
२।२८च्द्: मन्त्रादितत्पतीशानवर्गस् तुर्य इति स्मृतः  
२।२९अब्: शक्तिशम्भू परिज्ञेयौ तुर्यातीते वरानने  
२।२९च्द्: त्रयोदशात्मके भेदे स्वरूपम् अकलाव् उभौ  
२।३०अब्: मन्त्रमन्त्रेश्वरेशानाः शक्तिशम्भू च कीर्तितौ  
२।३०च्द्: प्रलयाकलभेदे ऽपि स्वं विज्ञानकलाव् उभौ  
२।३१अब्: मन्त्रमन्त्रेश्वरेशानाः शक्तीशाव् अपि पूर्ववत्  
२।३१च्द्: नवधा कीर्तिते भेदे स्वं मन्त्रा मन्त्रनायकाः  
२।३२अब्: तदीशाः शक्तिशम्भू च पञ्चावस्थाः प्रकीर्तिताः  
२।३२च्द्: पूर्ववत् सप्तभेदे ऽपि स्वं मन्त्रेशेशशक्तयः  
२।३३अब्: शिवश् चेति परिज्ञेयाः पञ्चैव वरवर्णिनि  
२।३३च्द्: स्वं शक्तिः सनिजेशाना शक्तिशम्भू च पञ्चके  
२।३४अब्: त्रिके स्वशक्तिशक्तीच्छाशिवपदं विलक्षयेत्  
२।३४च्द्: स्वव्यापाराधिपत्वेन तद्धीनप्रेरकत्वतः  
२।३५अब्: इच्छानिवृत्तेः स्वस्थत्वाद् अभिन्नम् अपि पञ्चधा  
२।३५च्द्: इति पञ्चात्मके भेदे विज्ञेयं वस्तु कीर्तितम्  
२।३६अब्: भूयो ऽप्य् आसाम् अवस्थानां सञ्ज्ञाभेदः प्रकाश्यते  
२।३६च्द्: पिण्डस्थः सर्वतोभद्रो जाग्रन्नामद्वयं मतम्  
२।३७अब्: द्विसञ्ज्ञं स्वप्नम् इच्छन्ति पदस्थं व्याप्तिर् इत्य् अपि  
२।३७च्द्: रूपस्थं तु महाव्याप्तिः सुषुप्तस्यापि तद्द्वयम्  
२।३८अब्: प्रचयं रूपातीतं च सम्यक् तुर्यम् उदाहृतम्  
२।३८च्द्: महाप्रचयम् इच्छन्ति तुर्यातीतं विचक्षणाः  
२।३९अब्: पृथक् तत्त्वप्रभेदेन भेदो ऽयं समुदाहृतः  
२।३९च्द्: सर्वाणि एव तत्त्वानि पञ्चैतानि यथा शृणु  
२।४०अब्: भूततत्त्वाभिधानानां यो ऽंशो ऽधिष्ठेय इष्यते  
२।४०च्द्: पिण्डस्थम् इति तं प्राहुः पदस्थम् अपरं विदुः  
२।४१अब्: मन्त्रास् तत्पतयः सेशा रूपस्थम् इति कीर्त्यते  
२।४१च्द्: रूपातीतं परा शक्तिः सव्यापाराप्य् अनामया  
२।४२अब्: निष्प्रपञ्चो निराभासः शुद्धः स्वात्मन्य् अवस्थितः  
२।४२च्द्: सर्वातीतः शिवो ज्ञेयो यं विदित्वा विमुच्यते  
२।४३अब्: चतुर्विधं तु पिण्डस्थम् अबुद्धं बुद्धम् एव च  
२।४३च्द्: प्रबुद्धं सुप्रबुद्धं च पदस्थं च चतुर्विधम्  
२।४४अब्: गतागतं सुविक्षिप्तं सङ्गतं सुसमाहितम्  
२।४४च्द्: चतुर्धा रूपसंस्थं तु ज्ञातव्यं योगचिन्तकैः  
२।४५अब्: उदितं विपुलं शान्तं सुप्रसन्नम् अथापरम्  
२।४५च्द्: मनोन्मनम् अनन्तं च सर्वार्थं सततोदितम्  
२।४६अब्: प्रचये तत्र सञ्ज्ञेयम् एकं तन्महति स्थितम्  
२।४६च्द्: इत्य् एवं पञ्चधाध्वानं त्रिधेदानीं निगद्यते  
२।४७अब्: विज्ञानाकलपर्यन्तम् आत्मतत्त्वम् उदाहृतम्  
२।४७च्द्: ईश्वरान्तं च विद्याह्वं शेषं शिवपदं विदुः  
२।४८अब्: एवं भेदैर् इमैर् भिन्नस् तत्राध्वा परिकीर्तितः  
२।४८च्द्: युगपत् सर्वमार्गाणां प्रभेदः प्रोच्यते ऽधुना  
२।४९अब्: पार्थिवं प्राकृतं चैव मायीयं शाक्तम् एव च  
२।४९च्द्: इति सङ्क्षेपतः प्रोक्तम् एतद् अण्डचतुष्टयम्  
२।५०अब्: पृथग् द्वयम् असङ्ख्यातम् एकम् एकं पृथक् पृथक्  
२।५०च्द्: आद्यं धारिकया व्याप्तं तत्रैकं तत्त्वम् इष्यते  
२।५१अब्: एकम् एकं पृथक् क्षार्णं पदार्णमनुषु स्मरेत्  
२।५१च्द्: कालाग्निभुवनाद् यावद् वीरभद्रपुरोत्तमम्  
२।५२अब्: पुरषोडशकं ज्ञेयं षड्विधो ऽध्वा प्रकीर्तितः  
२।५२च्द्: आप्यायिन्या द्वितीयं च तत्र तत्त्वानि लक्षयेत्  
२।५३अब्: त्रयोविंशत्यबादीनि तद्वद् धाद्यक्षराणि च  
२।५३च्द्: पदानि पञ्च मन्त्राश् च षट्पञ्चाशत्पुराणि च  
२।५४अब्: तत्त्वानि सप्त बोधिन्या तच् चतुर्धा पुराणि च  
२।५४च्द्: तृतीये सप्त वर्णाः स्युः पदमन्त्रद्वयं द्वयम्  
२।५५अब्: उत्पूयिन्या चतुर्थं तु तत्र तत्त्वत्रयं विदुः  
२।५५च्द्: वर्णत्रयं मन्त्रम् एकं पदम् एकं च लक्षयेत्  
२।५६अब्: अष्टादश विजानीयाद् भुवनानि समासतः  
२।५६च्द्: शिवतत्त्वं परं शान्तं कला तत्रावकाशदा  
२।५७अब्: स्वरषोडशकं मन्त्रं पदं चैकं विलक्षयेत्  
२।५७च्द्: इत्य् एवं षड्विधो ऽप्य् अध्वा समासात् परिकीर्तितः  
२।५८अब्: शुद्धाशुद्धं जगत्सर्वं ब्रह्माण्डप्रभवं यतः  
२।५८च्द्: तस्माच् छुद्धम् इमैः शुद्धैर् ब्रह्माण्डैः सर्वम् इष्यते  
२।५९अब्: ब्रह्मा विष्णुश् च रुद्रश् च ईश्वरश् चेति सुव्रते  
२।५९च्द्: पृथग् एतेषु बोद्धव्यं शान्तं पतिचतुष्टयम्  
२।६०अब्: यो हि यस्माद् गुणोत्कृष्टः स तस्माद् ऊर्ध्व उच्यते  
२।६०च्द्: एतत् ते कथितं सर्वं किम् अन्यत् परिपृच्छसि  
    
इति श्रीमालिनीविजयोत्तरे तन्त्रे व्याप्त्यधिकारो द्वितीयः समाप्तः

मन्त्रोद्धाराधिकारस् तृतीयः  
३।१अब्: एवम् उक्ता महादेवी जगदानन्दकारिणा  
३।१च्द्: प्रणिपत्य पुनर् वाक्यम् इदम् आह जगत्पतिम्  
३।२अब्: एवम् एतन् महादेव नान्यथा समुदाहृतम्  
३।२च्द्: यथाख्यातं तथा ज्ञातम् आदितः समनुक्रमात्  
३।३अब्: शिवादिवस्तुरूपाणां वाचकान् परमेश्वर  
३।३च्द्: साम्प्रतं श्रोतुम् इच्छामि प्रसादाद् वक्तुम् अर्हसि  
३।४अब्: इत्य् उक्तः स महेशान्या जगदार्तिहरो हरः  
३।४च्द्: वाचकान् अवदन् मन्त्रान् पारम्पर्यक्रमागतान्  
३।५अब्: या सा शक्तिर् जगद्धातुः कथिता समवायिनी  
३।५च्द्: इच्छात्वं तस्य सा देवि सिसृक्षोः प्रतिपद्यते  
३।६अब्: सैकापि सत्य् अनेकत्वं यथा गच्छति तच् छृणु  
३।६च्द्: एवम् एतद् इति ज्ञेयं नान्यथेति सुनिश्चितम्  
३।७अब्: ज्ञापयन्ती जगत्य् अत्र ज्ञानशक्तिर् निगद्यते  
३।७च्द्: एवम्भूतम् इदं वस्तु भवत्व् इति यदा पुनः  
३।८अब्: जाता तदैव तत् तद्वत् कुर्वत्य् अत्र क्रियोच्यते  
३।८च्द्: एवम् एषा द्विरूपापि पुनर् भेदैर् अनन्तताम्  
३।९अब्: अर्थोपाधिवशाद् याति चिन्तामणिर् इवेश्वरी  
३।९च्द्: तत्र तावत् समापन्ना मातृभावं विभिद्यते  
३।१०अब्: द्विधा च नवधा चैव पञ्चाशद्धा च मालिनी  
३।१०च्द्: बीजयोन्यात्मकाद् भेदाद् द्विधा बीजं स्वरा मताः  
३।११अब्: कादिभिश् च स्मृता योनिर् नवधा वर्गभेदतः  
३।११च्द्: पृथग् वर्णविभेदेन शतार्धकिरणोज्ज्वला  
३।१२अब्: बीजम् अत्र शिवः शक्तिर् योनिर् इत्य् अभिधीयते  
३।१२च्द्: वाचकत्वेन सर्वापि शम्भोः शक्तिश् च शस्यते  
३।१३अब्: वर्गाष्टकम् इह ज्ञेयम् अघोराद्यम् अनुक्रमात्  
३।१३च्द्: तद् एव शक्तिभेदेन माहेश्वर्यादि चाष्टकम्  
३।१४अब्: माहेशी ब्राह्मणी चैव कौमारी वैष्णवी तथा  
३।१४च्द्: ऐन्द्री याम्या च चामुण्डा योगीशी चेति ता मताः  
३।१५अब्: शतार्धभेदभिन्नानां तत्सङ्ख्यानां वरानने  
३।१५च्द्: रुद्राणां वाचकत्वेन कल्पिताः परमेष्ठिना  
३।१६अब्: तद्वद् एव च शक्तीनां तत्सङ्ख्यानाम् अनुक्रमात्  
३।१६च्द्: सर्वं च कथयिष्यामि तासां भेदं यथा शृणु  
३।१७अब्: अमृतो ऽमृतपूर्णश् च अमृताभो ऽमृतद्रवः  
३।१७च्द्: अमृतौघो ऽमृतोर्मिश् च अमृतस्यन्दनो ऽपरः  
३।१८अब्: अमृताङ्गो ऽमृतवपुर् अमृतोद्गार एव च  
३।१८च्द्: अमृतास्यो ऽमृततनुस् तथा चामृतसेचनः  
३।१९अब्: तन्मूर्तिर् अमृतेशश् च सर्वामृतधरो ऽपरः  
३।१९च्द्: षोडशैते समाख्याता रुद्रबीजसमुद्भवाः  
३।२०अब्: जयश् च विजयश् चैव जयन्तश् चापराजितः  
३।२०च्द्: सुजयो जयरुद्रश् च जयकीर्तिर् जयावहः  
३।२१अब्: जयमूर्तिर् जयोत्साहो जयदो जयवर्धनः  
३।२१च्द्: बलश् चातिबलश् चैव बलभद्रो बलप्रदः  
३।२२अब्: बलावहश् च बलवान् बलदाता बलेश्वरः  
३।२२च्द्: नन्दनः सर्वतोभद्रो भद्रमूर्तिः शिवप्रदः  
३।२३अब्: सुमनाः स्पृहणो दुर्गो भद्रकालो मनोनुगः  
३।२३च्द्: कौशिकः कालविश्वेशौ सुशिवः कोपवर्धनः  
३।२४अब्: एते योनिसमुद्भूताश् चतुस्त्रिंशत् प्रकीर्तिताः  
३।२४च्द्: स्त्रीपाठवशम् आपन्ना एत एवात्र शक्तयः  
३।२५अब्: बीजयोनिसमुद्भूता रुद्रशक्तिसमाश्रयाः  
३।२५च्द्: वाचकानाम् अनन्तत्वात् परिसङ्ख्या न विद्यते  
३।२६अब्: सर्वशास्त्रार्थगर्भिण्या इत्य् एवंविधयानया  
३।२६च्द्: अघोरं बोधयाम् आस स्वेच्छया परमेश्वरः  
३।२७अब्: स तया सम्प्रबुद्धः सन् योनिं विक्षोभ्य शक्तिभिः  
३।२७च्द्: तत्समानश्रुतीन् वर्णांस् तत्सङ्ख्यान् असृजत् प्रभुः  
३।२८अब्: ते तैर् आलिङ्गिताः सन्तः सर्वकामफलप्रदाः  
३।२८च्द्: भवन्ति साधकेन्द्राणां नान्यथा वीरवन्दिते  
३।२९अब्: तैर् इदं सन्ततं विश्वं सदेवासुरमानुषम्  
३।२९च्द्: तेभ्यः शास्त्राणि वेदाश् च सम्भवन्ति पुनः पुनः  
३।३०अब्: अनन्तस्यापि भेदस्य शिवशक्तेर् महात्मनः  
३।३०च्द्: कार्यभेदान् महादेवि त्रैविध्यं समुदाहृतम्  
३।३१अब्: विषयेष्व् एव संलीनान् अधो ऽधः पातयन्त्य् अणून्  
३।३१च्द्: रुद्राणून्याः समालिङ्ग्य घोरतर्यो ऽपराः स्मृताः  
३।३२अब्: मिश्रकर्मफलासक्तिं पूर्ववज् जनयन्ति याः  
३।३२च्द्: मुक्तिमार्गनिरोधिन्यास् ताः स्युर् घोराः परापराः  
३।३३अब्: पूर्ववज् जन्तुजातस्य शिवधामफलप्रदाः  
३।३३च्द्: पराः प्रकथितास् तज्ज्ञैर् अघोराः शिवशक्तयः  
३।३४अब्: एताः सर्वाणुसङ्घातम् अपि निष्ठा यथा स्थिताः  
३।३४च्द्: तथा ते कथिताः शम्भोः शक्तिर् एकैव शाङ्करी  
३।३५अब्: अस्या वाचकभेदेन भेदो ऽन्यः सम्प्रचक्ष्यते  
३।३५च्द्: यथेष्टफलसंसिद्ध्यै मन्त्रतन्त्रानुवर्तिनाम्  
३।३६अब्: विशेषविधिहीनेषु न्यासकर्मसु मन्त्रवित्  
३।३६च्द्: न्यसेच् छाक्तशरीरार्थं भिन्नयोनिं तु मालिनीम्  
३।३७अब्: न शिखा ऋ।रॢट् च शिरोमाला थ मस्तकम्  
३।३७च्द्: नेत्राणि चध वै नासा ई समुद्रे णुणू श्रुती  
३।३८अब्: बकवर्ग इआ वक्त्रदन्तजिह्वासु वाचि च  
३।३८च्द्: वभयाः कण्ठदक्षादिस्कन्धयोर् भुजयोर् डढौ  
३।३९अब्: ठो हस्तयोर् झञौ शाखा ज्रटौ शूलकपालके  
३।३९च्द्: प हृच् छलौ स्तनौ क्षीरम् आ स जीवो विसर्गयुक्  
३।४०अब्: तत्परः कथितः प्राणः षक्षाव् उदरनाभिगौ  
३।४०च्द्: मशन्ताः कटिगुह्योरु युग्मगा जानुनी तथा  
३।४१अब्: एऐकारौ तथा जङ्घे तत्परौ चरणौ दफौ  
३।४१च्द्: अतो विद्याश् च मन्त्राश् च समुद्धार्या यथा शृणु  
३।४२अब्: सबिन्दुकां दक्षजङ्घां ततो वाचं प्रकल्पयेत्  
३।४२च्द्: तयैव जङ्घया युक्तं चतुर्थं दशनं ततः  
३।४३अब्: दक्षजानुयुतं दण्डं प्राणं दण्डस्थम् ईर्युतम्  
३।४३च्द्: पृथग् घृद्दण्डकटिगा द्विजदण्डौ च पूर्ववत्  
३।४४अब्: उस्थितं बिन्दुयुक्प्राणं पूर्ववद् दशनं ततः  
३।४४च्द्: दण्डं केवलम् उद्धृत्य वाममुद्रान्वितं पुनः  
३।४५अब्: दक्षजानुयुतं हृच् च प्राणं जीवात्मना युतम्  
३।४५च्द्: दशनं पुर्ववन् न्यस्य दण्डं केवलम् एव च  
३।४६अब्: नितम्बं दक्षमुद्रेतं द्वितीयं जिह्वया द्विजम्  
३।४६च्द्: सनासं दक्षशिखरं नितम्बं केवलं ततः  
३।४७अब्: पुनस् तथैव शिखरं जठरं केवलं ततः  
३।४७च्द्: दक्षजानुयुतं कर्णं कण्ठं केवलम् एव च  
३।४८अब्: नितम्बं केवलं न्यस्य हृदयं जिह्वया युतम्  
३।४८च्द्: वक्त्रं केवलम् उद्धृत्य प्राणम् आद्येन जानुना  
३।४९अब्: शूलदण्डचतुष्कं च तत्राद्यं द्वयम् उस्थितम्  
३।४९च्द्: वामपादं च तस्यान्ते कपालं पतितं न्यसेत्  
३।५०अब्: ततः परमघोरान्तं पाद्यकाद्ये च पूर्ववत्  
३।५०च्द्: परापरा समाख्याता अपरा च प्रकथ्यते  
३।५१अब्: अघोरान्तं न्यसेद् आदौ प्राणं बिन्दुयुतं पुनः  
३।५१च्द्: वाममुद्रान्वितं न्यस्य पाद्यं काद्येन पूर्ववत्  
३।५२अब्: अपरेयं समाख्याता रुद्रशक्तिं परां शृणु  
३।५२च्द्: मन्त्राः सम्मुखतां यान्ति ययोच्चारितमात्रया  
३।५३अब्: कम्पते गात्रयष्टिश् च द्रुतं चोत्पतनं भवेत्  
३।५३च्द्: मुद्राबन्धं च गेयं च शिवारुदितम् एव च  
३।५४अब्: अतीतानगतार्थस्य कुर्याद् वा कथनादिकम्  
३।५४च्द्: वामजङ्घान्वितो जीवः पारम्पर्यक्रमागतः  
३।५५अब्: परेयम् अनया सिद्धिः सर्वकामफलप्रदा  
३।५५च्द्: नाशिष्याय प्रदेयेयं नाभक्ताय कदा चन  
३।५६अब्: रुद्रश् च रुद्रशक्तिश् च गुरुश् चेति त्रयं समम्  
३।५६च्द्: भक्त्या प्रपश्यते यस् तु तस्मै देया वरानने  
३।५७अब्: शिष्येनापि तदा ग्राह्या यदा सन्तोषितो गुरुः  
३।५७च्द्: शरीरद्रव्यविज्ञानशुद्धिकर्मगुणादिभिः  
३।५८अब्: बोधिता तु यदा तेन गुरुणा हृष्टचेतसा  
३।५८च्द्: तदा सिद्धिप्रदा ज्ञेया नान्यथा वीरवन्दिते  
३।५९अब्: परापराङ्गसम्भूता योगिन्यो ऽष्टौ महाबलाः  
३।५९च्द्: पञ्च षट् पञ्च चत्वारि द्वित्रिद्व्यर्णाः क्रमेण तु  
३।६०अब्: ज्ञेयाः सप्तैकादशार्णा एकार्धार्णद्वयान्विता  
३।६०च्द्: जीवो दीर्घस्वरैः षड्भिः पृथग् जातिविभेदितः  
३।६१अब्: विद्यात्रयस्य गात्राणि ह्रस्वैर् वक्त्राणि पञ्चभिः  
३।६१च्द्: ओङ्कारैः पञ्चभिर् मन्त्रो विद्याङ्गहृदयं भवेत्  
३।६२अब्: ॐ अमृते तेजोमालिनि स्वाहा पदानि भूषितम्  
३।६२च्द्: एकादशाक्षरं प्रोक्तम् एतद् ब्रह्मशिरः प्रिये  
३।६३अब्: वेदवेदिनि हूम्फट् च च प्रणवादिसमन्विता  
३।६३च्द्: रुद्राण्य् अष्टाक्षरा ज्ञेया शिखा विद्यागणस्य तु  
३।६४अब्: वज्रिणे वज्रधराय स्वाहान्तं प्रणवादिकम्  
३।६४च्द्: एकादशाक्षरं वर्म पुरुष्टुतम् इति स्मृटम्  
३।६५अब्: श्लीपदं पशुशब्दं च हूम्फडन्तं भवादिकम्  
३।६५च्द्: एतत् पाशुपतं प्रोक्तम् अर्धसप्ताक्षरं परम्  
३।६६अब्: लरटक्षवयैर् दीर्घैः सूमायुक्तैः सबिन्दुकैः  
३।६६च्द्: इन्द्रादीन् कल्पयेद् ध्रस्वैस् तदस्त्राणि विचक्षणः  
३।६७अब्: तद्वन् नासापयोभ्यां तु कल्प्यौ विष्णुप्रजापती  
३।६७च्द्: स्वराव् आद्यतृतीयौ तु वाचकौ पद्मचक्रयोः  
३।६८अब्: इति मन्त्रगणः प्रोक्तः सर्वकामफलप्रदः  
३।६८च्द्: योगिनां योगसिद्ध्यर्थं किम् अन्यत् परिपृच्छसि  
    
इति श्रीमालिनीविजयोत्तरे तन्त्रे मन्त्रोद्धाराधिकारस् तृतीयः समाप्तः

योगलक्षणधिकारश् चतुर्थः  
    
४।१अब्: अथैतद् उपसंश्रुत्य मुनयो मुदितेक्षणाः  
४।१च्द्: प्रणम्य क्रौञ्चहन्तारं पुनर् ऊचुर् इदं वचः  
४।२अब्: योगमार्गविधिं देव्या पृष्टेन परमेष्ठिना  
४।२च्द्: तत्प्रतिज्ञावताप्य् उक्तं किमर्थं मन्त्रलक्षणम्  
४।३अब्: एवम् उक्तः स तैः सम्यक् कार्तिकेयो महामतिः  
४।३च्द्: इदम् आह वचस् तेषां सन्देहविनिवृत्तये  
४।४अब्: योगम् एकत्वम् इच्छन्ति वस्तुनो ऽन्येन वस्तुना  
४।४च्द्: यद् वस्तु ज्ञेयम् इत्य् उक्तं हेयत्वादिप्रसिद्धये  
४।५अब्: द्विरूपम् अपि तज् ज्ञानं विना ज्ञातुं न शक्यते  
४।५च्द्: तत्प्रसिद्ध्यै शिवेनोक्तं ज्ञानं यद् उपवर्णितम्  
४।६अब्: सबीजयोगसंसिद्ध्यै मन्त्रलक्षणम् अप्य् अलम्  
४।६च्द्: न चाधिकारिता दीक्षां विना योगे ऽस्ति शाङ्करे  
४।७अब्: क्रियाज्ञानविभेदेन सा च द्वेधा निगद्यते  
४।७च्द्: द्विविधा सा प्रकर्तव्या तेन चैतद् उदाहृतम्  
४।८अब्: न च योगाधिकारित्वम् एकम् एवानया भवेत्  
४।८च्द्: अपि मन्त्राधिकारित्वं मुक्तिश् च शिवदीक्षया  
४।९अब्: श्रुत्वा चैतत् पतेर् वाक्यं रोमाञ्चितशरीरिणी  
४।९च्द्: इदम् आह पुनर् वाक्यम् अम्बा मुनिवरोत्तमाः  
४।१०अब्: अभिन्नमालिनीकाये तत्त्वानि भुवनानि च  
४।१०च्द्: कलाः पदानि मन्त्राश् च यथावद् अवधारिताः  
४।११अब्: भिन्नयोनिस् तु या देव त्वयोक्ता मालिनी मम  
४।११च्द्: तस्या अङ्गे यथैतानि संस्थितानि तथा वद  
४।१२अब्: एवम् उक्तो महादेव्या भैरवो भूरिभोगदः  
४।१२च्द्: स्फुरद्धिमांशुसन्तानप्रकाशितदिगन्तरः  
४।१३अब्: सुरासुरशिरोमौलिमालालालितशासनः  
४।१३च्द्: उवाच मधुरां वाचम् इमाम् अक्लेशिताशयाम्  
४।१४अब्: या मया कथिता देवि भिन्नयोनिस् तु मालिनी  
४।१४च्द्: तदङ्गे सम्प्रवक्ष्यामि सर्वम् एतद् यथा स्थितम्  
४।१५अब्: फे धरातत्त्वम् उद्दिष्टं दादिझान्ते ऽनुपूर्वशः  
४।१५च्द्: त्रयोविंशत्यबादीनि प्रधानान्तानि लक्षयेत्  
४।१६अब्: ठादौ च सप्तके सप्त पुरुषादीनि पूर्ववत्  
४।१६च्द्: इङघेषु त्रयं विद्याद् विद्यातः सकलावधि  
४।१७अब्: शिवतत्त्वे गकारादिनान्तान् षोडश लक्षयेत्  
४।१७च्द्: कलाः पदानि मन्त्राश् च भुवनानि च सुन्दरि  
४।१८अब्: पूर्ववद् वेदितव्यानि तत् सङ्ख्यार्णविभेदतः  
४।१८च्द्: विद्यात्रयविभागेन यथेदानीं तथा शृणु  
४।१९अब्: निष्कले पदम् एकार्णं त्र्यर्णैकार्णम् अथ द्वयम्  
४।१९च्द्: सकले तु परिज्ञेयं पञ्चैकार्णद्वयं द्वये  
४।२०अब्: चतुरेकाक्षरे द्वे च मायादित्रितये मते  
४।२०च्द्: चतुरक्षरम् एकं च कालादिद्वितये मतम्  
४।२१अब्: रञ्जके द्व्यर्णम् उद्दिष्टं प्रधाने त्र्यर्णम् इष्यते  
४।२१च्द्: बुद्धौ देवाष्टकव्याप्त्या पदं द्व्यक्षरम् इष्यते  
४।२२अब्: ततः पञ्चाष्टकव्याप्त्या द्व्येकद्विद्व्यक्षराणि तु  
४।२२च्द्: विद्यापदानि चत्वारि सार्धवर्णं तु पञ्चमम्  
४।२३अब्: एकैकसार्धवर्णानि त्रीणि तत्त्वे तु पार्थिवे  
४।२३च्द्: पराङ्गे सर्वम् अन्यच् च वर्णमन्त्रकलादिकम्  
४।२४अब्: सार्धेनाण्डद्वयं व्याप्तम् एकैकेन पृथग् द्वयम्  
४।२४च्द्: अपरायाः समाख्याता व्याप्तिर् एषा विलोमतः  
४।२५अब्: सार्णेनाण्डत्रयं व्याप्तं त्रिशूलेन चतुर्थकम्  
४।२५च्द्: सर्वातीतं विसर्गेण पराव्याप्तिर् उदाहृता  
४।२६अब्: एतत् सर्वं परिज्ञेयं योगिना हितम् इच्छता  
४।२६च्द्: आत्मनो वा परेषां वा नान्यथा तद् अवाप्यते  
४।२७अब्: द्वाव् एव मोक्षदौ ज्ञेयौ ज्ञानी योगी च शाङ्करि  
४।२७च्द्: पृथक्त्वात् तत्र [३] बोद्धव्यं फलकाङ्क्षिभिः  
४।२८अब्: ज्ञानं च त्रिविधं प्रोक्तं तत्राद्यं श्रुतम् इष्यते  
४।२८च्द्: चिन्तामयम् अथान्यच् च भावनामयम् एव च  
४।२९अब्: शास्त्रार्थस्य परिज्ञानं विक्षिप्तस्य श्रुतं मतम्  
४।२९च्द्: इदम् अत्रेदम् अत्रेति इदम् अत्रोपयुज्यते  
४।३०अब्: सर्वम् आलोच्य शास्त्रार्थम् आनुपूर्व्या व्यवस्थितम्  
४।३०च्द्: तद्वच् चिन्तामयं ज्ञानं द्विरूपम् उपदिश्यते  
४।३१अब्: मन्दस्वभ्यस्तभेदेन तत्र स्वभ्यस्तम् उच्यते  
४।३१च्द्: सुनिष्पन्ने ततस् तस्मिञ् जायते भावनामयम्  
४।३२अब्: यतो योगं समासाद्य योगी योगफलं लभेत्  
४।३२च्द्: एवं विज्ञानभेदेन ज्ञानी प्रोक्तश् चतुर्विधः  
४।३३अब्: सम्प्राप्तो घटमानश् च सिद्धः सिद्धतमो ऽन्यथा  
४।३३च्द्: योगी चतुर्विधो देवि यथावत् प्रतिपद्यते  
४।३४अब्: समावेशोक्तिवद् योगस् त्रिविधः समुदाहृतः  
४।३४च्द्: तत्र प्राप्तोपदेशस् तु पारम्पर्यक्रमेण यः  
४।३५अब्: प्राप्तयोगः स विज्ञेयस् त्रिविधो ऽपि मनीषिभिः  
४।३५च्द्: चेतसो घटनं तत्त्वाच् चलितस्य पुनः पुनः  
४।३६अब्: यः करोति तम् इच्छन्ति घटमानं मनीषिणः  
४।३६च्द्: तद् एव चेतसा नान्यद् द्वितीयम् अवलम्बते  
४।३७अब्: सिद्धयोगस् तदा ज्ञेयो योगी योगफलार्थिभिः  
४।३७च्द्: यः पुनर् यत्र तत्रैव संस्थितो ऽपि यथा तथा  
४।३८अब्: भुञ्जानस् तत्फलं तेन हीयते न कथञ् चन  
४।३८च्द्: सुसिद्धः स तु बोद्धव्यः सदाशिवसमः प्रिये  
४।३९अब्: उत्तरोत्तरवैशिष्ट्यम् एतेषां समुदाहृतम्  
४।३९च्द्: ज्ञानिनां योगिनां चैव द्वयोर् योगविद् उत्तमः  
४।४०अब्: यतो ऽस्य ज्ञानम् अप्य् अस्ति पूर्वो योगफलोज्झितः  
४।४०च्द्: यतश् च मोक्षदः प्रोक्तः स्वभ्यस्तज्ञानवान् बुधैः  
४।४१अब्: इत्य् एतत् कथितं सर्वं विज्ञेयं योगिपूजिते  
४।४१च्द्: तन्त्रार्थम् उपसंहृत्य समासाद् योगिनां हितम्  
    
इति श्रीमालिनीविजयोत्तरे तन्त्रे चतुर्थो ऽधिकारः समाप्तः  
    
अथ पञ्चमो ऽधिकारः  
    
५।१अब्: अथातः सम्प्रवक्ष्यामि भुवनाध्वानम् ईश्वरि  
५।१च्द्: आदौ कालाग्निभुवनं शोधितव्यं प्रयत्नतः  
५।२अब्: अवीचिः कुम्भीपाकश् च रौरवश् च तृतीयकः  
५।२च्द्: कूष्माण्डभुवने शुद्धे सर्वे शुद्धा न संशयः  
५।३अब्: पातालानि ततः सप्त तेषाम् आदौ महातलम्  
५।३च्द्: रसातलं ततश् चान्यत् तलातलम् अतः परम्  
५।४अब्: सुतलं नितलं चेति वितलं तलम् एव च  
५।४च्द्: हाटकेन विशुद्धेन सर्वेषां शुद्धिर् इष्यते  
५।५अब्: तदूर्ध्वं पृथिवी ज्ञेया सप्तद्वीपार्णवान्विता  
५।५च्द्: देवानाम् आश्रयो मेरुस् तन्मध्ये संव्यवस्थितः  
५।६अब्: भुवोलोकस् तदूर्ध्वे च स्वर्लोकस् तस्य चोपरि  
५।६च्द्: महो जनस् तपः सत्यम् इत्य् एतल् लोकसप्तकम्  
५।७अब्: चतुर्दशविधो यत्र भूतग्रामः प्रवर्तते  
५।७च्द्: स्थावरः सर्पजातिश् च पक्षिजातिस् तथापरा  
५।८अब्: मृगसञ्ज्ञश् च पश्वाख्यः पञ्चमो ऽन्यश् च मानुषः  
५।८च्द्: पैशाचो राक्षसो याक्षो गान्धर्वश् चैन्द्र एव च  
५।९अब्: सौम्यश् च प्राजापत्यश् च ब्राह्मश् चात्र चतुर्दश  
५।९च्द्: सर्वस्यैवास्य संशुद्धिर् ब्राह्मे संशोधिते सति  
५।१०अब्: भुवनं वैष्णवं तस्मान् मदीयं तदनन्तरम्  
५।१०च्द्: तत्र शुद्धे भवेच् छुद्धं सर्वम् एतन् न संशयः  
५।११अब्: कालाग्निपूर्वकैर् एभिर् भुवनैः पञ्चभिः प्रिये  
५।११च्द्: शुद्धैः सर्वम् इदं शुद्धं ब्रह्माण्डान्तर्व्यवस्थितम्  
५।१२अब्: तद्बहिः शतरुद्राणां भुवनानि पृथक् पृथक्  
५।१२च्द्: दश संशोधयेत् पश्चाद् एकं तन्नायकावृतम्  
५।१३अब्: अनन्तः प्रथमस् तेषां कपालीशस् तथापरः  
५।१३च्द्: अग्निरुद्रो यमश् चैव नैरृतो बल एव च  
५।१४अब्: शीघ्रो निधीश्वरश् चैव सर्वविद्याधिपो ऽपरः  
५।१४च्द्: शम्भुश् च वीरभद्रश् च विधूमज्वलनप्रभः  
५।१५अब्: एभिर् दशैकसङ्ख्यातैः शुद्धैः शुद्धं शतं मतम्  
५।१५च्द्: उपरिष्टात् पुरस् तेषाम् अष्टकाः पञ्च संस्थिताः  
५।१६अब्: लकुली भारभूतिश् च दिण्ढ्याषाढी सपुष्करौ  
५।१६च्द्: नैमिषं च प्रभासं च अमरेशम् अथाष्टकम्  
५।१७अब्: एतत् प्रत्यात्मकं प्रोक्तम् अतो गुह्यातिगुह्यकम्  
५।१७च्द्: तत्र भैरवकेदारमहाकालाः समध्यमाः  
५।१८अब्: आम्रातिकेशजल्पेशश्रीशैलाः सहरीन्दवः  
५।१८च्द्: भीमेश्वरमहेन्द्राट्टहासाः सविमलेश्वराः  
५।१९अब्: कनखलं नाखलं च कुरुक्षेत्रं गया तथा  
५।१९च्द्: गुह्यम् एतत् तृतीयं तु पवित्रम् अधुनोच्यते  
५।२०अब्: स्थानुस्वर्णाक्षकाव् आद्यौ भद्रगोकर्णकौ परौ  
५।२०च्द्: महाकालाविमुक्तेशरुद्रकोट्यम्बरापदाः  
५।२१अब्: स्थूलः स्थूलेश्वरः शङ्कुकर्णकालञ्जराव् अपि  
५।२१च्द्: मण्डलेश्वरमाकोटद्विरण्डछगलाण्डकौ  
५।२२अब्: स्थाण्वाष्टकम् इति प्रोक्तम् अहङ्कारावधि स्थितम्  
५।२२च्द्: देवयोन्यष्टकं बुद्धौ कथ्यमानं मया शृणु  
५।२३अब्: पैशाचं राक्षसं याक्षं गान्धर्वं चैन्द्रम् एव च  
५।२३च्द्: तथा सौम्यं सप्राजेशं ब्राह्मम् अष्टमम् इष्यते  
५।२४अब्: योगाष्टकं प्रधाने तु तत्रादाव् अकृतं भवेत्  
५।२४च्द्: कृतं च रैभवं ब्राह्मं वैष्णवं तदनन्तरम्  
५।२५अब्: कौमारम् औमं श्रैकण्ठम् इति योगाष्टकं तथा  
५।२५च्द्: पुरुषे वामभीमोग्रभवेशानैकवीरकाः  
५।२६अब्: प्रचण्डोमाधवाजाश् च अनन्तैकशिवाव् अथ  
५।२६च्द्: क्रोधेशचण्डौ विद्यायां संवर्तो ज्योतिर् एव च  
५।२७अब्: कलातत्त्वे परिज्ञेयौ सुरपञ्चान्तकौ परे  
५।२७च्द्: एकवीरशिखण्डीशश्रीकण्ट्ःआः कालम् आश्रिताः  
५।२८अब्: महातेजः प्रभृतयोः मण्डलेशानसञ्ज्ञकाः  
५।२८च्द्: मायातत्त्वे स्थितास् तत्र वामदेवभवोद्भवौ  
५।२९अब्: एकपिङ्गेक्षणेशानभुवनेशपुरःसराः  
५।२९च्द्: अङ्गुष्ठमात्रसहिताः कालानलसमत्विषः  
५।३०अब्: विद्यातत्त्वे ऽपि पञ्चाहुर् भुवनानि मनीषिणः  
५।३०च्द्: तत्र हालाहलः पूर्वो रुद्रः क्रोधस् तथापरः  
५।३१अब्: अम्बिका च अघोरा च वामदेवी च कीर्त्यते  
५।३१च्द्: ईश्वरे पिवनाद्याः स्युर् अघोरान्ता महेश्वराः  
५।३२अब्: रौद्री ज्येष्ठा च वामा च तथा शक्तिसदाशिवौ  
५।३२च्द्: एतानि सकले पञ्च भुवनानि विदुर् बुधाः  
५।३३अब्: एवं तु सर्वतत्त्वेषु शतम् अष्टादशोत्तरम्  
५।३३च्द्: भुवनानां परिज्ञेयं सङ्क्षेपान् न तु विस्तरात्  
५।३४अब्: शुद्धेनानेन शुद्ध्यन्ति सर्वाण्य् अपि न संशयः  
५।३४च्द्: सर्वमार्गविशुद्धौ तु कर्तव्यायां महामतिः  
५।३५अब्: सकलावधि संशोध्य शिवे योगं प्रकल्पयेत्  
५।३५च्द्: बुभुक्षोः सकलं ध्यात्वा योगं कुर्वीत योगवित्  
५।३६अब्: इत्य् एष कीर्तितो मार्गो भुवनाख्यस्य मे मतः  
    
इति श्रीमालिनीविजयोत्तरे तन्त्रे पञ्चमो ऽधिकारः समाप्तः

अथ देहमार्गाधिकारः षष्ठः  
    
६।१अब्: अथास्य वस्तुजातस्य यथा देहे व्यवस्थितिः  
६।१च्द्: क्रियते ज्ञानदीक्षासु तथेदानीं निगद्यते  
६।२अब्: पादाधः पञ्चभूतानि व्याप्त्या द्व्यङ्गुलया न्यसेत्  
६।२च्द्: धरातत्त्वं च गुल्फान्तम् अबादीनि ततः क्रमात्  
६।३अब्: तद्वत् तुन्दोपरिष्टात् तु पर्वषट्कावसानकम्  
६।३च्द्: पुंस्तत्त्वात् कलातत्त्वान्तं तत्त्वषट्कं विचिन्तयेत्  
६।४अब्: ततो मायादितत्त्वानि चत्वारि सुसमाहितः  
६।४च्द्: चतुरङ्गुलया व्याप्त्या सकलान्तानि भावयेत्  
६।५अब्: शिवतत्त्वं ततः पश्चात् तेजोरूपम् अनाकुलम्  
६।५च्द्: सर्वेषां व्यापकत्वेन सबाह्याभ्यन्तरं स्मरेत्  
६।६अब्: षट्त्रिंशत्तत्त्वभेदेन न्यासो ऽयं समुदाहृतः  
६।६च्द्: अधुना पञ्च तत्त्वानि यथा देहे तथोच्यते  
६।७अब्: नाभेर् ऊर्ध्वं तु यावत् स्यात् पर्वषट्कम् अनुक्रमात्  
६।७च्द्: धरातत्त्वेन गुल्फान्तं व्याप्तं शेषम् इहाम्बुना  
६।८अब्: द्वाविंशतिश् च पर्वाणि तदूर्ध्वं तेजसावृतम्  
६।८च्द्: तस्माद् द्वादश पर्वाणि वायुव्याप्तिर् उदाहृता  
६।९अब्: आकाशान्तं परं शान्तं सर्वेषां व्यापकं स्मरेत्  
६।९च्द्: शक्त्यादिपञ्चखण्डाध्वविधिष्व् अप्य् एवम् इष्यते  
६।१०अब्: त्रिखण्डे कण्ठपर्यन्तम् आत्मतत्त्वम् उदाहृतम्  
६।१०च्द्: विद्यातत्त्वम् अतोर्ध्वं च शिवतत्त्वं तु पूर्ववत्  
६।११अब्: एवं तत्त्वविधिः प्रोक्तो भुवनाध्वा तथोच्यते  
६।११च्द्: कालाग्नेर् वीरभद्रान्तं पुरषोडशकं ततः  
६।१२अब्: गुल्फान्तं विन्यसेद् ध्यात्वा यथावद् अनुपूर्वशः  
६।१२च्द्: तस्माद् एकाङ्गुलव्याप्त्या लकुलीशादितः क्रमात्  
६।१३अब्: विन्यसेत् तु द्विरण्डान्तं त्र्यङ्गुलं छगलाण्डकम्  
६।१३च्द्: ततः पादाङ्गुलव्याप्त्या देवयोगाष्टकं पृथक्  
६।१४अब्: ततो ऽप्य् अर्धाङ्गुलव्याप्त्या पुरषट्कम् अनुक्रमात्  
६।१४च्द्: चतुष्कं तु द्वये ऽन्यस्मिन्न् एकम् एकत्र चिन्तयेत्  
६।१५अब्: उत्तरादिक्रमाद् द्व्येकभेदो विद्यादिके त्रये  
६।१५च्द्: काले प्रत्येकम् उद्दिष्टम् एकैकं तु यथाक्रमं  
६।१६अब्: मण्डलाधिपतीनां तु व्याप्तिर् अर्धाङ्गुला मता  
६।१६च्द्: त्रिभागन्यूनपर्वाख्या त्रितयस्य तथोपरि  
६।१७अब्: द्वितयस्य च सम्पूर्णा पञ्चकं समुदाहृतम्  
६।१७च्द्: अष्टकं पञ्चकं चान्यद् एवम् एव विलक्षयेत्  
६।१८अब्: भुवनाध्वविधाव् अत्र पूर्ववच् चिन्तयेच् छिवम्  
६।१८च्द्: पदानि द्विविधान्य् अत्र वर्गविद्याविभेदतः  
६।१९अब्: तेषां तन्मन्त्रवद् व्याप्तिर् यथेदानीं तथा शृणु  
६।१९च्द्: चतुरङ्गुलम् आद्यं तु द्वे चान्ये ऽष्टाङ्गुले पृथक्  
६।२०अब्: दशाङ्गुलानि त्रीण्य् अस्माद् एकं पञ्चदशाङ्गुलम्  
६।२०च्द्: चतुर्भिर् अधिकैश् चान्यद् व्यापकं नवमं महत्  
६।२१अब्: ऊनविंशतिके भेदे पदानां व्याप्तिर् उच्यते  
६।२१च्द्: एकैकं द्व्यङ्गुलं ज्ञेयं तत्र पूर्वं पदत्रयम्  
६।२२अब्: अष्टाङ्गुलानि चत्वारि दशाङ्गुलम् अतः परम्  
६।२२च्द्: द्व्यङ्गुले द्वे पदे चान्ये षडङ्गुलम् अतः परम्  
६।२३अब्: द्वादशाङ्गुलम् अन्यच् च द्वे ऽन्ये पञ्चाङ्गुले पृथक्  
६।२३च्द्: पदद्वयं चतुष्पर्व तथान्ये द्वे द्विपर्वणी  
६।२४अब्: व्यापकं पदम् अन्यच् च पूर्ववत् परिकीर्तितं  
६।२४च्द्: अपरो ऽयं विधिः प्रोक्तः परापरम् अतः शृणु  
६।२५अब्: पूर्ववत् पृथिवीतत्त्वं विज्ञेयं चतुरङ्गुलम्  
६।२५च्द्: सार्धद्व्यङ्गुलमानानि धिषणान्तानि लक्षयेत्  
६।२६अब्: प्रधानं त्र्यङ्गुलं ज्ञेयं शेषं पूर्ववद् आदिशेत्  
६।२६च्द्: परे ऽपि पूर्ववत् पृथ्वी त्र्यङ्गुलान्य् अपराणि च  
६।२७अब्: चतुष्पर्व प्रधानं च शेषं पूर्ववद् आश्रयेत्  
६।२७च्द्: द्विविधो ऽपि हि वर्णानां षड्विधो भेद उच्यते  
६।२८अब्: तत्त्वमार्गविधानेन ज्ञातव्यः परमार्थतः  
६।२८च्द्: पदमन्त्रकलादीनां पूर्वसूत्रानुसारतः  
६।२९अब्: त्रितयत्वं प्रकुर्वीत तत्त्ववर्णोक्तवर्त्मना  
६।२९च्द्: इत्थं भूतशरीरस्य गुरुणा शिवमूर्तिना  
६।३०अब्: प्रकर्तव्या विधानेन दीक्षा सर्वफलप्रदा  
    
इति श्रीमालिनीविजयोत्तरे तन्त्रे देहमार्गाधिकारः षष्ठः समाप्तः

मुद्राधिकारः सप्तमः  
    
७।१अब्: अथातः सम्प्रवक्ष्यामि मुद्राख्याः शिवशक्तयः  
७।१च्द्: याभिः संरक्षितो मन्त्री मन्त्रसिद्धिम् अवाप्नुयात्  
७।२अब्: त्रिशूलं च तथा पद्मं शक्तिश् चक्रं सवज्रकम्  
७।२च्द्: दण्डदंष्ट्रे महाप्रेता महामुद्रा खगेश्वरी  
७।३अब्: महोदया कराला च खट्वाङ्गं सकपालकम्  
७।३च्द्: हलं पाशाङ्कुशा घण्टा मुद्गरस् त्रिशिखो ऽपरः  
७।४अब्: आवाहस्थापनीरोधा द्रव्यदा नतिर् एव च  
७।४च्द्: अमृता योगमुद्रेति विज्ञेया वीरवन्दिते  
७।५अब्: तर्जनीमध्यमानामा दक्षिणस्य प्रसारिताः  
७।५च्द्: कणिष्ठाङ्गुष्ठकाक्रान्तास् त्रिशूलं परिकीर्तितम्  
७।६अब्: पद्माकारौ करौ कृत्वा पद्ममुद्रां प्रदर्शयेत्  
७।६च्द्: सम्मुखौ प्रसृतौ कृत्वा कराव् अन्तरिताङ्गुली  
७।७अब्: प्रसृते मध्यमे लग्ने कौमार्याः शक्तिर् इष्यते  
७।७च्द्: उत्तानवाममुष्टेस् तु दक्ष[६]  
७।८अब्: [४] क्षिपेन् मुष्टिं चक्रं नारायणीप्रियम्  
७।८च्द्: उत्तानवामकस्योर्ध्वं न्यसेद् दक्षम् अधोमुखम्  
७।९अब्: कनिष्ठाङ्गुष्ठकौ श्लिष्टौ शेषाः स्युर् मणिबन्धगा  
७।९च्द्: वज्रमुद्रेति विख्याता ऐन्द्रीसन्तोषकारिका  
७।१०अब्: ऊर्ध्वप्रसारितो मुष्टिर् दक्षिणो ऽङ्गुष्ठगर्भगः  
७।१०च्द्: दण्डमुद्रेति विख्याता वैवस्वतकुलप्रिया  
७।११अब्: वामतो वक्त्रगां कुर्याद् वाममुष्टेः कनिष्ठिकाम्  
७।११च्द्: दंष्ट्रेयं कीर्तिता देवि चामुण्डाकुलनन्दिनी  
७।१२अब्: वामजानुगतं पादं बुत् हस्तौ पृष्ठप्रलम्बिनौ  
७।१२च्द्: विकृते लोचने ग्रीवा भग्ना जिह्वा प्रसारिता  
७।१३अब्: सर्वयोगिगणस्येष्टा प्रेता योगीश्वरी मता  
७।१३च्द्: हस्ताव् अधोमुखौ पद्भ्यां हृदयान्तं नयेद् बुधः  
७।१४अब्: तिर्यग् मुखान्तम् उपरि सम्मुखाव् ऊर्ध्वगौ नयेत्  
७।१४च्द्: महामुद्रेति विख्याता देहशोधनकर्मणि  
७।१५अब्: सर्वकर्मकरी चैषा योगिनां योगसिद्धये  
७।१५च्द्: बद्ध्वा पद्मासनं योगी नाभाव् अक्षेश्वरं न्यसेत्  
७।१६अब्: दण्डाकारं तु तं तावन् नयेद् यावत् कखत्रयम्  
७।१६च्द्: निगृह्य तत्र तत् तूर्णं प्रेरयेत् खत्रयेण तु  
७।१७अब्: एतां बद्ध्वा महावीरः खे गतिं प्रतिपद्यते  
७।१७च्द्: अधोमुखस्य दक्षस्य वामम् उत्तानम् ऊर्ध्वतः  
७।१८अब्: अनामामध्यमे तस्य वामाङ्गुष्ठेन पीडयेत्  
७।१८च्द्: तर्जन्या तत्कनिष्ठां च तर्जनीं च कनिष्ठया  
७।१९अब्: मध्यमानामिकाभ्यां च तदङ्गुष्ठं निपीडयेत्  
७।१९च्द्: मुद्रा महोदयाख्येयं महोदयकरी नृणाम्  
७।२०अब्: अनामिकाकनिष्ठाभ्यां सृक्विण्यौ प्रविदारयेत्  
७।२०च्द्: जिह्वां च लालयेन् मन्त्री हाहाकारं च कारयेत्  
७।२१अब्: क्रुद्धदृष्टिः करालेयं मुद्रा दुष्टभयङ्करी  
७।२१च्द्: वामस्कन्धगतो वाम मुष्टिर् उच्छ्रिततर्जनी  
७।२२अब्: खट्वाङ्गाख्या स्मृता मुद्रा कपालम् अधुना शृणु  
७।२२च्द्: निम्नं पाणितलं दक्षम् ईषत् सङ्कुचिताङ्गुलि  
७।२३अब्: कपालम् इति विज्ञेयम् अधुना हलम् उच्यते  
७।२३च्द्: मुष्टिबद्धस्य दक्षस्य तर्जनी वाममुष्टिना  
७।२४अब्: वक्रतर्जनिना ग्रस्ता हलमुद्रेति कीर्तिता  
७।२४च्द्: मुष्ट्या पृष्ठगयोर् दक्ष वामयोस् तर्जनीद्वयम्  
७।२५अब्: वामाङ्गुष्ठाग्रसंलग्नं पाशः प्रसृतकुञ्चितः  
७।२५च्द्: हले मुष्टिर् यथा वामो दक्षहीनस् तथाङ्कुशः  
७।२६अब्: अधोमुखस्थिते वामे दक्षिणां तर्जनीं बुधः  
७।२६च्द्: चालयेन् मध्यदेशस्थां घण्टामुद्रा प्रिया मता  
७।२७अब्: कराव् ऊर्ध्वमुखौ कार्याव् अन्योन्यान्तरिताङ्गुली  
७।२७च्द्: अनामे मध्यपृष्ठस्थे तर्जन्यौ मूलपर्वगे  
७।२८अब्: मध्यमे द्वे युते कार्ये कनिष्ठे पुरुषावधि  
७।२८च्द्: तर्जन्यौ मध्यपार्श्वस्थे विरले परिकल्पिते  
७।२९अब्: मुद्गरस् त्रिशिखो ह्य् एष क्षणाद् आवेशकारकः  
७।२९च्द्: कराभ्याम् अञ्जलिं कृत्वा अनामामूलपर्वगौ  
७।३०अब्: अङ्गुष्ठौ कल्पयेद् विद्वान् मन्त्रावाहनकर्मणि  
७।३०च्द्: मुष्टी द्वाव् उन्नताङ्गुष्ठौ स्थापनी परिकीर्तिता  
७।३१अब्: द्वाव् एव गर्भगाङ्गुष्ठौ विज्ञेया सन्निरोधिनी  
७।३१च्द्: द्रव्यदा तु समाख्याता [४]त्र सम्मुखी  
७।३२अब्: हृदये सम्मुखौ हस्तौ संलग्नौ प्रसृताङ्गुली  
७।३२च्द्: नमस्कृतिर् इयं मुद्रा मन्त्रवन्दनकर्मणि  
७।३३अब्: अन्योन्यान्तरिताः सर्वाः करयोर् अङ्गुलीः स्थिताः  
७।३३च्द्: कनिष्ठां दक्षिणां वामे ऽनामिकाग्रे नियोजयेत्  
७।३४अब्: दक्षिणे च तथा वामं तर्जनीमध्यमे तथा  
७।३४च्द्: अङ्गुष्ठौ मध्यमूलस्थौ मुद्रेयम् अमृतप्रभा  
७।३५अब्: दक्षिणं नाभिमूले तु वामस्योपरि संस्थितम्  
७।३५च्द्: तर्जन्यङ्गुष्ठकौ लग्नौ उच्छ्रितौ योगकर्मणि  
७।३६अब्: एवं मुद्रागणं मन्त्री बध्नीयद् धृदये बुधः  
७।३६च्द्: सर्वासां वाचकाश् चासां ॐ ह्रीं नाम ततो नमः  
    
इति श्रीमालिनीविजयोत्तरे तन्त्रे मुद्राधिकारो सप्तमः समाप्तः

८।१अब्: अथातः सम्प्रवक्ष्यामि यजनं सर्वकामदम्  
८।१च्द्: यस्य दर्शनमात्रेण योगिनीसम्मतो भवेत्  
८।२अब्: तत्रादौ यागसदनं शुभे क्षेत्रे मनोरमम्  
८।२च्द्: कारयेद् अग्निकुण्डेन वर्तुलेन समन्वितम्  
८।३अब्: पञ्चविंशतिपर्वेण समन्ताद् अर्धनाभिना  
८।३च्द्: तुर्यांशमेखलेनापि पर्वौष्ठेन सुशोभिना  
८।४अब्: ततः स्नात्वा जितद्वन्द्वो भावस्नानेन मन्त्रवित्  
८।४च्द्: तच् च षड्विधम् उद्दिष्टं भस्मस्नानाद्यनुक्रमात्  
८।५अब्: भस्मस्नानं महास्त्रेण भस्म सप्ताभिमन्त्रितम्  
८।५च्द्: मलस्नानाय संहारक्रमेणोद्धूलयेत् तनुम्  
८।६अब्: विद्याङ्गैः पञ्चभिः पश्चाच् छिरः प्रभृति गुण्ठयेत्  
८।६च्द्: अभिषेकं तु कुर्वीत मूलेनैव षडङ्गिना  
८।७अब्: ततो ऽवासाः सुवासा च हस्तौ पादौ च धावयेत्  
८।७च्द्: आचम्य मार्जनं कुर्याद् विद्यया भूरिवर्णया  
८।८अब्: न्यासं कृत्वा तु सामान्याम् अघमर्षं द्वितीयया  
८।८च्द्: उपस्थानं च मालिन्या जपेच् चैकाक्षरां पराम्  
८।९अब्: जलस्नाने ऽपि चास्त्रेण मृदं सप्ताभिमन्त्रितम्  
८।९च्द्: पूर्ववत् तनुम् आलभ्य मलस्नानं समाचरेत्  
८।१०अब्: विधिस्नानादिकं चात्र पूर्ववत् किं तु वारिणा  
८।१०च्द्: साधारणविधिस्नातो विद्यात्रितयमन्त्रितम्  
८।११अब्: तोयं विनिक्षिपेन् मूर्ध्नि मन्त्रस्नानाय मन्त्रवित्  
८।११च्द्: रजसा गोधुतेनैव वायव्यं स्नानम् आचरेत्  
८।१२अब्: महास्त्रम् उच्चरन् गच्छेद् ध्यानयुक् पदसप्तकम्  
८।१२च्द्: तद् एव पुनर् आगच्छेद् अनुस्मृत्य परापराम्  
८।१३अब्: वर्षातपसमायोगाद् दिव्यो ।अप्य् एवंविधो मतः  
८।१३च्द्: किं तु तत्र परां मन्त्री स्रवन्तीम् अमृतं स्मरेत्  
८।१४अब्: अस्त्रेणाङ्गुष्ठमूलात् तु वह्निम् उत्थाप्य निर्दहेत्  
८।१४च्द्: स्वतनुं प्लावयेत् पश्चात् परयैवामृतेन तु  
८।१५अब्: सूर्यादौ मन्त्रम् आदाय गच्छेद् अस्त्रम् अनुस्मरन्  
८।१५च्द्: यागवेश्मास्त्रसंशुद्धं विशेच् छुचिर् अनाकुलः  
८।१६अब्: तत्र द्वारपतीन् पूज्य महास्त्रेणाभिमन्त्रितम्  
८।१६च्द्: पुष्पं विनिक्षिपेद् ध्यात्वा ज्वलद्विघ्नप्रशान्तये  
८।१७अब्: दशस्व् अपि ततो ऽस्त्रेण दिक्षु सङ्कल्प्य रक्षणं  
८।१७च्द्: प्रविशेद् यागसदनं वह्निवद् वह्निसंयुतम्  
८।१८अब्: पूर्वास्यः सौम्यवक्त्रो वा विशेषन्यासम् आरभेत्  
८।१८च्द्: तत्रादाव् अस्त्रमन्त्रेण कालानलसमत्विषा  
८।१९अब्: अङ्गुष्ठाग्रात् तनुं दग्धां सबाह्याभ्यन्तरां स्मरेत्  
८।१९च्द्: विकीर्यमाणं तद्भस्म ध्यात्वा कवचवायुना  
८।२०अब्: शिवबिन्दुसमाकारम् आत्मानम् अनुचिन्तयेत्  
८।२०च्द्: ततो ऽस्य योजयेच् छक्तिं सो ऽहम् इत्य् अपराजितः  
८।२१अब्: विद्यामूर्तिं ततो दध्यान् मन्त्रेणानेन शाङ्करि  
८।२१च्द्: दण्डाक्रान्तं महाप्राणं दण्डारूढं सनाभिकम्  
८।२२अब्: नितम्बं तदधस्ताच् च वामस्तनम् अधः पुनः  
८।२२च्द्: कण्ठं च वामशिखरं वाममुद्राविभूषितम्  
८।२३अब्: बिन्द्वर्धचन्द्रखं नादशक्तिबिन्दुविभूषितम्  
८।२३च्द्: एष पिण्डकरो देवि नवात्मक इति श्रुतः  
८।२४अब्: सर्वसिद्धिकरश् चायं सरहस्यम् उदाहृतः  
८।२४च्द्: एष त्र्यर्णोज्झितो ।अधस्ताद् दीर्घैः षड्भिः स्वरैर् युतः  
८।२५अब्: षडङ्गानि हृदादीनि जातिभेदेन कल्पयेत्  
८।२५च्द्: क्षयरवलबीजैश् च दीप्तैर् बिन्दुविभूषितैः  
८।२६अब्: वक्त्राणि कल्पयेत् पूर्वम् ऊर्ध्ववक्त्रादितः क्रमात्  
८।२६च्द्: प्रत्यङ्गविधिसिद्ध्यर्थं ललाटादिष्व् अथो न्यसेत्  
८।२७अब्: अ ललाटे द्वितीयं च वक्त्रे सम्परिकल्पयेत्  
८।२७च्द्: इ ई नेत्रद्वये दत्त्वा उ ऊ कर्णद्वये न्यसेत्  
८।२८अब्: ऋ ।र् नासापुटे तद्वद् ऌ ।ल् गण्डद्वये तथा  
८।२८च्द्: ए ऐ अधोर्ध्वदन्तेषु ओ-औकारौ तथोष्ठयोः  
८।२९अब्: अं शिखायां विसर्गेण जिह्वां सम्परिकल्पयेत्  
८।२९च्द्: दक्षिणस्कन्धदोर्दण्ड कराङ्गुलिनखेषु च  
८।३०अब्: कवर्गं विन्यसेद् वामे तद्वच् चाद्यम् अनुक्रमात्  
८।३०च्द्: टताद्यौ पूर्ववद् वर्गौ नितम्बोर्वादिषु न्यसेत्  
८।३१अब्: पाद्यं पार्श्वद्वये पृष्ठे जठरे हृद्य् अनुक्रमात्  
८।३१च्द्: त्वग्रक्तमांससूत्रेषु यवर्गं परिकल्पयेत्  
८।३२अब्: शाद्यम् अस्थिवसाशुक्रप्राणकोपेषु पञ्चकम्  
८।३२च्द्: मूर्त्यङ्गानि ततो दत्त्वा शिवम् आवाहयेद् बुधः  
८।३३अब्: प्राणोपरि न्यसेन् नाभिं तदूर्ध्वे दक्षिणाङ्गुलिम्  
८।३३च्द्: वामकर्णप्रमेयोतः सर्वसिद्धिप्रदः शिवः  
८।३४अब्: सद्भावः परमो ह्य् एषः भैरवस्य महात्मनः  
८।३४च्द्: अङ्गान्य् अनेन कार्याणि पूर्ववत् स्वरभेदतः  
८।३५अब्: मूर्तिः सृष्टिस् त्रितत्त्वं च अष्टौ मूर्त्यङ्गसंयुताः  
८।३५च्द्: शिवः साङ्गश् च षोढैव न्यासः सम्परिकीर्तितः  
८।३६अब्: अस्योपरि ततः शाक्तं कुर्यान् न्यासं यथा शृणु  
८।३६च्द्: मूर्तौ परापरां न्यस्य तद्वक्त्राणि च मालिनीम्  
८।३७अब्: परादित्रितयं पश्चाच् छिखाहृत्पादगं न्यसेत्  
८।३७च्द्: कवक्त्रकण्ठहृन्नाभिगुह्योरूपादगं क्रमात्  
८।३८अब्: अघोर्याद्यष्टकं न्यस्य विद्याङ्गानि तु पूर्ववत्  
८।३८च्द्: ततस् त्व् आवाहयेच् छक्तिं सर्वयोगिनमस्कृताम्  
८।३९अब्: जीवः प्राणपुटान्तस्थः कालानलसमद्युतिः  
८।३९च्द्: अतिदीप्तस् तु वामाङ्घ्रिभूषितो मूर्ध्नि बिन्दुना  
८।४०अब्: दक्षजानुयुतश् चायं सर्वमातृगणान्वितः  
८।४०च्द्: अनेन प्रीणिताः सर्वा ददते वाञ्छितं फलम्  
८।४१अब्: सद्भावः परमो ह्य् एष मातृणां परिपठ्यते  
८।४१च्द्: तस्माद् एनां जपेन् मन्त्री य इच्छेत् सिद्धिम् उत्तमाम्  
८।४२अब्: रुद्रशक्तिसमावेशो नित्यम् अत्र प्रतिष्ठितः  
८।४२च्द्: यस्माद् एषा पराशक्तिर् भेदेनानेन कीर्तिता  
८।४३अब्: यावत्यः सिद्धयस् तन्त्रे सर्वाः स्युर् अनया कृताः  
८।४३च्द्: अङ्गानि कल्पयेद् अस्याः पूर्ववत् स्वरभेदतः  
८।४४अब्: मूर्तिः सवक्त्रा शक्तिश् च विद्यात्रितय एव च  
८।४४च्द्: अघोर्याद्यष्टकं चेति तथा विद्याङ्गपञ्चकम्  
८।४५अब्: साङ्गाश् चैव परा शक्तिर् न्यासः प्रोक्तो ।अथ षड्विधः  
८।४५च्द्: यामलो ऽयम् अतो न्यासः सर्वसिद्धिप्रसिद्धये  
८।४६अब्: वामो वायं विधिः कार्यो मुक्तिमार्गावलम्बिभिः  
८।४६च्द्: वर्णमन्त्रविभेदेन पृथग् वा तत्फलार्थिभिः  
८।४७अब्: यावन्तः कीर्तिता भेदैः शम्भुशक्त्यणुवाचकाः  
८।४७च्द्: तावत्स्व् अप्य् एवम् एवायं न्यासः पञ्चविधो मतः  
८।४८अब्: किं तु बाह्यस् तु यो यत्र स तत्राङ्गसमन्वितः  
८।४८च्द्: षष्ठः स्याद् इति सर्वत्र षोढैवायम् उदाहृतः  
८।४९अब्: स्वानुष्ठानाविरोधेन भावाभावविकल्पनैः  
८।४९च्द्: यागद्रव्याणि सर्वाणि कार्याणि विधिवद् बुधैः  
८।५०अब्: ततो ऽर्घपात्रम् आदाय भावाभावविकल्पितम्  
८।५०च्द्: ततश् चास्त्राग्निसन्दग्धं शक्त्यम्बुप्लावितं शुचि  
८।५१अब्: कर्तव्या यस्य संशुद्धिर् अन्यस्याप्य् अत्र वस्तुनः  
८।५१च्द्: तस्यानेनैव मार्गेण प्रकर्तव्या विजानता  
८।५२अब्: न चासंशोधितं वस्तु किञ्चिद् अप्य् अत्र कल्पयेत्  
८।५२च्द्: तेन शुद्धं तु सर्वं यद् अशुद्धम् अपि तच् छुचि  
८।५३अब्: तद् अम्बुना समापूर्य षड्भिर् अङ्गैः समर्प्य च  
८।५३च्द्: अमृतीकृत्य सर्वाणि तेन द्रव्याणि शोधयेत्  
८।५४अब्: आत्मानं पूजयित्वा तु कुर्याद् अन्तःकृतिं यथा  
८।५४च्द्: तथा ते कथयिष्यामि सर्वयोगिगणार्चिते  
८।५५अब्: आदावौआव् आधारशक्तिं तु नाभ्यधश् चतुरङ्गुलाम्  
८।५५च्द्: धरां सुरोदं पोतं च कन्दश् चेति चतुष्टयम्  
८।५६अब्: एकैकाङ्गुलम् एतत् स्याच् छूलस्यामलसारकम्  
८।५६च्द्: ततो नालम् अनन्ताख्यं दण्डम् अस्य प्रकल्पयेत्  
८।५७अब्: लम्बिकावधितश् चात्र शूलोर्ध्वं ग्रन्थिर् इष्यते  
८।५७च्द्: अभित्त्वैनं महादेवि पाशजालमहार्णवम्  
८।५८अब्: न स योगम् अवाप्नोति शिवेन सह मानवः  
८।५८च्द्: धर्मं ज्ञानं च वैराग्यम् ऐश्वर्यं च चतुष्टयम्  
८।५९अब्: कोणेषु चिन्तयेन् मन्त्री आग्नेयादिष्व् अनुक्रमात्  
८।५९च्द्: गात्रकाणां चतुष्कं च दिक्षु पूर्वादिषु स्मरेत्  
८।६०अब्: ग्रन्थेर् ऊर्ध्वं त्रिशूलाधो भवितव्या चतुष्किका  
८।६०च्द्: विद्यातत्त्वं तद् एवाहुश् छदनत्रयसंयुतम्  
८।६१अब्: कखलम्बिकयोर् मध्ये तत् तत्त्वम् अनुचिन्तयेत्  
८।६१च्द्: पद्माकृति कखतत्त्वम् ऐश्वरं चिन्तयेद् बुधः  
८।६२अब्: कर्णिकाकेसरोपेतं सबीजं विकसत् सितम्  
८।६२च्द्: पूर्वपत्रादितः पश्चाद् वामादिनवकं न्यसेत्  
८।६३अब्: वामा ज्येष्ठा च रौद्री च काली चेति तथा परा  
८।६३च्द्: कलविकरणी चैव बलविकरणी तथा  
८।६४अब्: बलप्रमथनी चान्या सर्वभूतदमन्य् अपि  
८।६४च्द्: मनोन्मनी च मध्ये ऽपि भानुमार्गेण विन्यसेत्  
८।६५अब्: विभ्वादिनवकं चान्यद् विलोमात् परिकल्पयेत्  
८।६५च्द्: विभुर् ज्ञानी क्रिया चेच्छा वागीशी ज्वालिनी तथा  
८।६६अब्: वामा ज्येष्ठा च रौद्री च सर्वाः कालानलप्रभाः  
८।६६च्द्: ब्रह्मविष्णुहराः पूर्वं ये शाक्ताः प्रतिपादिताः  
८।६७अब्: दलकेसरमध्यस्था मण्डलानां त ईश्वराः  
८।६७च्द्: ध्वनि [?] चार्केन्दुवह्नीनां सञ्ज्ञेया परिभावयेत्  
८।६८अब्: ईश्वरं च महाप्रेतं प्रहसन्तं सचेतनम्  
८।६८च्द्: कालाग्निकोटिवपुषम् इत्य् एवं सर्वम् आसनम्  
८।६९अब्: तस्य नाभ्युत्थितं शक्तिशूलशृङ्गत्रयं स्मरेत्  
८।६९च्द्: कखत्रयेण निर्यातं द्वादशान्तावसानकम्  
८।७०अब्: चिन्तयेत् तस्य शृङ्गेषु शाक्तं पद्मत्रयं ततः  
८।७०च्द्: सर्वाधिष्ठायकं शुक्लमाम् इत्य् एतत् परमासनम्  
८।७१अब्: तत्रोपरि ततो मूर्तिं विद्याख्याम् अनुचिन्तयेत्  
८।७१च्द्: आत्माख्यां च ततस् तस्यां पूर्वन्यासं शिवात्मकम्  
८।७२अब्: ततो मध्ये परां शक्तिं दक्षिणोत्तरयोर् द्वयम्  
८।७२च्द्: परापरां स्वरूपेण रक्तवर्णां महाबलाम्  
८।७३अब्: इच्छारूपधरां ध्यात्वा किं चिद् उग्रां न भीषणाम्  
८।७३च्द्: अपरां वामशृङ्गे तु भीषणां कृष्णपिङ्गलाम्  
८।७४अब्: इच्छारूपधरां देवीं प्रणतार्तिविनाशिनीम्  
८।७४च्द्: परां चाप्यायनीं देवीं चन्द्रकोट्ययुतप्रभाम्  
८।७५अब्: षड्विधे ऽपि कृते शाक्ते मूर्त्यादाव् अपि चिन्तयेत्  
८।७५च्द्: विद्याङ्गपञ्चकं पश्चाद् आग्नेय्यादिषु विन्यसेत्  
८।७६अब्: अग्नीशरक्षोवायूनां दक्षिणे च यथाक्रम  
८।७६च्द्: शक्त्यङ्गानि शिवाङ्गानि तथैव विधिना स्मरेत्  
८।७७अब्: किं तु शक्रादिदिक्ष्व् अस्त्रमन्त्रं मध्ये च लोचनम्  
८।७७च्द्: अघोराद्यष्टकं ध्यायेद् अघोर्याद्यष्टकान्वितम्  
८।७८अब्: सर्वासाम् आवृतत्वेन लोकपालांश् च बाह्यतः  
८।७८च्द्: सास्त्रान् स्वमन्त्रैः सञ्चिन्त्य जपं पश्चात् समारभेत्  
८।७९अब्: स्वरूपे तल्लयो भूत्वा एकैकां दशधा स्मरेत्  
८।७९च्द्: ज्वलत्पावकसङ्काशां ध्यात्वा स्वाहान्तम् उच्चरेत्  
८।८०अब्: सकृद् एकैकशो मन्त्री होमकर्मप्रसिद्धये  
८।८०च्द्: इत्य् एव मानसो यागः कथितः सामुदायिकः  
८।८१अब्: एतत् त्रिशूलम् उद्दिष्टम् एकदण्डं त्रिशक्तिकम्  
८।८१च्द्: इत्थम् एतद् अविज्ञाय शक्तिशूलं वरानने  
८।८२अब्: बद्ध्वापि खेचरीं मुद्रां नोत्पतयत्य् अवनीतलात्  
८।८२च्द्: इत्य् एतच् छाम्भवं प्रोक्तम् अष्टान्तं शाक्तम् इष्यते  
८।८३अब्: तुर्यान्तम् आणवं विद्याद् इति शूलत्रयं मतम्  
८।८३च्द्: पृथग् यागविधानेन शक्तिचक्रं विचिन्तयेत्  
८।८४अब्: तेनापि खेचरीं बद्ध्वा त्यजत्य् एवं महीतलम्  
८।८४च्द्: ततो ऽभिमन्त्र्य धान्यानि महास्त्रेण त्रिसप्तधा  
८।८५अब्: निक्षिपेद् दिक्षु सर्वासु ज्वलत्पावकवत् स्मरेत्  
८।८५च्द्: निर्विघ्नं तद् गृहं ध्यात्वा संहृत्येशदिशं नयेत्  
८।८६अब्: पञ्चगव्यं ततः कुर्याद् वदनैः पञ्चभिर् बुधः  
८।८६च्द्: गोमूत्रं गोमयं चैव क्षीरं दधि घृतं तथा  
८।८७अब्: मन्त्रयेद् ऊर्ध्वपर्यन्तैः षडङ्गेन कुशोदकम्  
८।८७च्द्: मुद्रे द्रव्यामृतं बद्ध्वा तत्त्वं तस्य विचिन्तयेत्  
८।८८अब्: तेन सम्प्रोक्षयेद् भूमिं स्वल्पेनान्यन्निधापयेत्  
८।८८च्द्: वास्तुयागं ततः कुर्यान् मालिन्युच्चारयोगतः  
८।८९अब्: पुष्पैर् अञ्जलिम् आपूर्य फकारादि समुच्चरेत्  
८।८९च्द्: ध्यात्वा शक्त्यन्तम् अध्वानं नकारान्ते विनिक्षिपेत्  
८।९०अब्: गन्धधूपादिकं दत्त्वा गणेशानं प्रपूजयेत्  
८।९०च्द्: षडुत्थम् आसनं न्यस्य प्रणवेन ततोपरि  
८।९१अब्: गाम् इत्य् अनेन विघ्नेशं गन्धपुष्पादिभिर् यजेत्  
८।९१च्द्: अस्याङ्गानि गकारेण षड्दीर्घस्वरयोगतः  
८।९२अब्: त्रिनेत्रं मुदितं ध्यात्वा गजास्यं वामनाकृतिम्  
८।९२च्द्: विसर्ज्य सिद्धिकामस् तु महास्त्रम् अनुपूजयेत्  
८।९३अब्: दत्त्वानन्तं तथा धर्मं ज्ञानं वैराग्यम् एव च  
८।९३च्द्: ऐश्वर्यं कर्णिकां चेति षडुत्थम् इदम् आसनम्  
८।९४अब्: अस्योपरि न्यसेद् ध्यात्वा खड्गखेटकधारिणम्  
८।९४च्द्: विकरालं महादंष्ट्रं महोग्रं भ्रूकुटीमुखम्  
८।९५अब्: स्वाङ्गषट्कसमोपेतं दिङ्मातृपरिवारितम्  
८।९५च्द्: स्वार्णैर् एवाङ्गषट्कं तु फट्कारपरिदीपितम्  
८।९६अब्: तद्रूपम् एव सञ्चिन्त्य ततो मात्रष्टकं यजेत्  
८।९६च्द्: इन्द्राणीं पूर्वपत्रे तु सवज्रां युगपत् स्मरेत्  
८।९७अब्: आग्नेयिं शक्तिहस्तां तु याम्यां दण्डकरां ततः  
८।९७च्द्: नैरृतीं वरुणानीं च वायवीं च विचक्षणः  
८।९८अब्: खड्गपाशध्वजैर् युक्तां चिन्तयेद् युगपत् प्रिये  
८।९८च्द्: कौवेरीं मुद्गरकराम् ईशानीं शूलसंयुताम्  
८।९९अब्: गन्धपुष्पादिभिः पूज्य स्वतन्त्रे होमम् आचरेत्  
८।९९च्द्: आदौ च कलशं कुर्यात् सहस्राधिकमन्त्रितम्  
८।१००अब्: सहस्रं होमयेत् तत्र ततो जप्त्वा विसर्जयेत्  
८।१००च्द्: शतम् अष्टोत्तरं पूर्णं पश्चाद् यजनम् आरभेत्  
८।१०१अब्: तत्रादौ कुम्भम् आदाय हेमादिमयम् अव्रणम्  
८।१०१च्द्: सर्वमन्त्रौषधीगर्भं गन्धाम्बुपरिपूरितम्  
८।१०२अब्: चूतपल्लववक्त्रं च स्रक्सूत्रसितकण्ठकम्  
८।१०२च्द्: रक्षोघ्नतिलकाक्रान्तं सितवस्त्रयुगावृतम्  
८।१०३अब्: शताष्टोत्तरसञ्जप्तं मूलमन्त्रप्रपूजितम्  
८।१०३च्द्: वार्धान्य् अपि तथाभूता किं तु सास्त्रेण पूजिता  
८।१०४अब्: विकिरैर् आसनं दत्त्वा पूर्वोक्तं तु विचक्षणः  
८।१०४च्द्: इन्द्रादीन् पूजयेत् पश्चात् स्वदिक्षु प्रोक्तसस्वरैः  
८।१०५अब्: अविच्छिन्नां ततो धारां वार्धान्या प्रतिपादयेत्  
८।१०५च्द्: भ्रामयेत् कलशं पश्चाद् ब्रूयल् लोकेश्वरान् इदम्  
८।१०६अब्: भो भोः शक्र त्वया स्वस्यां दिशि विघ्नप्रशान्तये  
८।१०६च्द्: सावधानेन कर्मान्तं भवितव्यं शिवाज्ञया  
८।१०७अब्: नीत्वा तत्रासने पूर्वं मूर्तिभूतं घटं न्यसेत्  
८।१०७च्द्: तस्य दक्षिणदिग्भागे वार्धानीं विनिवेशयेत्  
८।१०८अब्: आत्ममूर्त्यादिपूज्यान्तं कुम्भे विन्यस्य मन्त्रवित्  
८।१०८च्द्: गन्धपुष्पादिभिः पूज्य वार्धान्यां पूजयेद् इमम्  
८।१०९अब्: गन्धैर् मण्डलकं कृत्वा ब्रह्मस्थाने विचक्षनः  
८।१०९च्द्: तत्र सम्पूजयेत् षट्कं त्रिकं वाप्य् एकम् एव वा  
८।११०अब्: कुण्डस्योल्लेखनं लेखः कुट्टनं चोपलेपनम्  
८।११०च्द्: चतुष्पथाक्षवाटं च वज्रसंस्थापनं तथा  
८।१११अब्: कुशास्तरणपरिधिविष्टराणां च कल्पनम्  
८।१११च्द्: सर्वम् अस्त्रेण कूर्वीत विद्याम् ॐ ह्रीम् इति न्यसेत्  
८।११२अब्: शिवम् ॐ इति विन्यस्य सम्पूज्य द्वितयं पुनः  
८।११२च्द्: ताम्रपात्रे शरावे वा आनयेज् जातवेदसम्  
८।११३अब्: शिवशुक्रम् इति ध्यात्वा विद्यायोनौ विनिक्षिपेत्  
८।११३च्द्: ततस् त्व् आहूतयः पञ्च विद्याङ्गैर् एव होमयेत्  
८।११४अब्: जननादि ततः कर्म सर्वम् एवङ्कृते कृतम्  
८।११४च्द्: परापराम् अनुस्मृत्य दद्यात् पूर्णाहुतिं पुनः  
८।११५अब्: सम्पूज्य मातरं वह्नेः पितरं च विसर्जयेत्  
८।११५च्द्: चर्वादिसाधनायाग्निं समुद्धृत्य ततः पुनः  
८।११६अब्: ज्वलितस्याथवा वह्नेश् चितिं वामेन वायुना  
८।११६च्द्: आकृष्य हृदि सङ्कुम्भ्य दक्षिणेन पुनः क्षिपेत्  
८।११७अब्: पूर्णां च पूर्ववद् दद्याच् छिवाग्नेर् अपरो विधिः  
८।११७च्द्: शिवरूपं तम् आलोक्य तस्यात्मान्तःकृतिः क्रमात्  
८।११८अब्: कुर्याद् अन्तःकृतिं मन्त्री ततो होमं समारभेत्  
८।११८च्द्: मूलं शतेन सन्तर्प्य तदङ्गानि षडङ्गतः  
८।११९अब्: शेषाणां मन्त्रजातीनां दशांशेनैव तर्पणम्  
८।११९च्द्: ततः प्रवेशयेच् छिष्याञ् शुचीन् स्नातानुपोषितान्  
८।१२०अब्: प्रणम्य देवदेवेशं चतुष्टयगतं क्रमात्  
८।१२०च्द्: पञ्चगव्यं चरुं दद्याद् दन्तधावनम् एव च  
८।१२१अब्: हृदयेन चरोः सिद्धिर् याज्ञिकैः क्षीरतण्डुलैः  
८।१२१च्द्: सम्पातं सप्तभिर् मन्त्रैस् ततः षड्भागभाजितम्  
८।१२२अब्: शिवाग्निगुरुशिष्याणां वार्धानीकुम्भयोः समम्  
८।१२२च्द्: दन्तकाष्ठं ततो दद्यात् क्षीरवृक्षसमुद्भवम्  
८।१२३अब्: तस्य पातः शुभः प्राचीसौम्यैशाप्य् ओर्ध्वदिग्गतः  
८।१२३च्द्: अशुभो ऽन्यत्र तत्रापि होमो ऽष्टशतिको भवेत्  
८।१२४अब्: बहिःकर्म ततः कुर्याद् दिक्षु सर्वासु दैशिकः  
८।१२४च्द्: ॐ क्षः क्षः सर्वभूतेभ्यः स्वाहेति मनुनामुना  
८।१२५अब्: समाचम्य कृतन्यासः समभ्यर्च्य च शङ्करम्  
८।१२५च्द्: [लचुन] गृहे शुचिः  
८।१२६अब्: न्यासं कृत्वा तु शिष्याणाम् आत्मनश् च विशेषतः  
८।१२६च्द्: प्रभाते नित्यकर्मादि कृत्वा स्वप्नं विचारयेत्  
८।१२७अब्: शुभं प्रकाशयेत् तेषां अशुभे होमम् आचरेत्  
८।१२७च्द्: ततः पुष्पफलादीनां सुवेशाभरणाः स्त्रियः  
८।१२८अब्: आपदुत्तरणं चैव शुभदेशावरोहणम्  
८।१२८च्द्: मद्यपानं शिरश्छेदम् आममांसस्य भक्षणम्  
८।१२९अब्: देवतादर्शनं साक्षात् तथा विष्टानुलेपनम्  
८।१२९च्द्: एवंविधं शुभं दृष्ट्वा सिद्धिं प्राप्नोत्य् अभीप्सिताम्  
८।१३०अब्: एतद् एवान्यथाभूतं दुःस्वप्न इति कीर्त्यते  
८।१३०च्द्: पक्वमांसाशनाभ्यङ्गगर्तादिपतनादिकम्  
८।१३१अब्: तन्त्रोक्तां निष्कृतिं कृत्वा द्विजत्वापादनं ततः  
८।१३१च्द्: देवाग्निगुरुदेवीनां पूजां कृत्वा सदा बुधः  
८।१३२अब्: एतेषाम् अनिवेद्यैव न किं चिद् अपि भक्षयेत्  
८।१३२च्द्: देवद्रव्यं गुरुद्रव्यं चण्डीद्रव्यं च वर्जयेत्  
८।१३३अब्: निष्फलं नैव चेष्टेत मुहूर्तम् अपि मन्त्रवित्  
८।१३३च्द्: योगाभ्यासरतो भूयान् मन्त्राभ्यासरतो ऽपि वा  
८।१३४अब्: इत्य् एवम् आदिसमयाञ् श्रावयित्वा विसर्जयेत्  
८।१३४च्द्: देवदेवं ततः स्नानं शिष्याणाम् आत्मनो ऽपि वा  
८।१३५अब्: कारयेच् छिवकुम्भेन सर्वदुष्कृतहारिणा  
८।१३५च्द्: इत्य् एतत् सामयं कर्म समासात् परिकीर्तितम्  
    
 इति श्रीमालिनीविजयोत्तरे समयाधिकारो ऽष्टमः सर्गः  
    
 क्रियादिक्षाधिकारो नवमः  
    
९।१अब्: अथैषां समयस्थानां कुर्याद् दीक्षां यद गुरुः  
९।१च्द्: तदाधिवासनं कृत्वा [लचुन]  
९।२अब्: स च पूर्वं दिशं सम्यक् सूत्रम् आस्फालयेत् ततः  
९।२च्द्: तन्मध्यात् पूर्ववारुण्या वङ्कयेत समान्तरम्  
९।३अब्: पूर्वापरसमासेन सूत्रेणोत्तरदक्षिणम्  
९।३च्द्: अङ्कयेद् अपराद् अङ्काद् पूर्वाद् अपि तथैव ते  
९।४अब्: मत्स्यमध्ये क्षिपेत् सूत्रम् आयतं दक्षिणोत्तरे  
९।४च्द्: मतक्षेत्रार्धमानेन मध्याद् दिक्ष्व् अङ्कयेत् समम्  
९।५अब्: तद्वद् दिक्स्थाच् च कोणेषु अनुलोमविलोमतः  
९।५च्द्: पातयेत् तेषु सूत्राणि चतुरश्रप्रसिद्धये  
९।६अब्: वेदाश्रिते हि हस्ते प्राक् पूर्वम् अर्धं विभाजयेत्  
९।६च्द्: हस्तार्धं सर्वतस् त्यक्त्वा पूर्वोदग्यामदिग्गतम्  
९।७अब्: गुणाङ्गुलसमैर् भागैः शेषम् अस्य विभाजयेत्  
९।७च्द्: त्र्यङ्गुलैः कोष्टकैर् ऊर्ध्वैस् तिर्यक् चाष्टद्विधात्मकैः  
९।८अब्: द्वौ द्वौ भागौ परित्यज्य पुनर् दक्षिणसौम्यगौ  
९।८च्द्: ब्रह्मणः पार्श्वयोर् जीवाच् चतुर्थात् पूर्वतस् तथा  
९।९अब्: भागार्धभागमानं तु खण्डचन्द्रद्वयं द्वयम्  
९।९च्द्: तयोर् अन्तस् तृतीये तु दक्षिणोत्तरपार्श्वयोः  
९।१०अब्: जीवे खण्डेन्दुयुगलं कुर्याद् अन्तर्भ्रमाद् बुधः  
९।१०च्द्: तयोर् अपरमर्मस्थं खण्डेन्दुद्वयकोटिगम्  
९।११अब्: बहिर् मुखभ्रमं कुर्यात् खण्डचन्द्रद्वयं द्वयम्  
९।११च्द्: तद्वद् ब्रह्मणि कुर्वीत भागभागार्धसम्मितम्  
९।१२अब्: ततो द्वितीयभागान्ते ब्रह्मणः पार्श्वयोर् द्वयोः  
९।१२च्द्: द्वे रेखे पूर्वगे नेये भागत्र्यंशशमे बुधैः  
९।१३अब्: एकार्धेन्दूर्ध्वकोटिस्थं ब्रह्मसूत्राग्रसङ्गतं  
९।१३च्द्: सूत्रद्वयं प्रकुर्वीत मध्यशृङ्गप्रसिद्धये  
९।१४अब्: तदग्रपार्श्वयोर् जीवात् सूत्रम् एकान्तरे श्रितम्  
९।१४च्द्: आदिद्वितीयखण्डेन्दु कोणात् कोणान्तम् आश्रयेत्  
९।१५अब्: तयोर् एवापराज् जीवात् प्रथमार्धेन्दुकोणतः  
९।१५च्द्: तद्वद् एव नयेत् सूत्रं शृङ्गद्वितयसिद्धये  
९।१६अब्: क्षेत्रार्धे चापरे दण्डो द्विकरच्छन्नपञ्चकः  
९।१६च्द्: द्विकरं पञ्च तद्भागाः पञ्चपीठतिरोहिताः  
९।१७अब्: शेषम् अन्यद् भवेद् दृश्यं पृथुत्वाद् भागसम्मितम्  
९।१७च्द्: षड्विस्तृतं चतुर्दीर्घं तदधो ऽमलसारकम्  
९।१८अब्: वेदाङ्गुलं च तदधो मूलं तीक्ष्णाग्रम् इष्यते  
९।१८च्द्: आदिक्षेत्रस्य कुर्वीत दिक्षु द्वारचतुष्टयम्  
९।१९अब्: हस्तायामं तदर्धं तु विस्तराद् अपि अतसमम्  
९।१९च्द्: द्विगुणं बाह्यतः कुर्यात् ततः पद्मं यथा शृणु  
९।२०अब्: एकैकभागमानानि कुर्याद् वृत्तानि वेदवत्  
९।२०च्द्: दिक्ष्व् अष्टौ पुनर् अप्य् अष्टौ जीवसूत्राणि षोडश  
९।२१अब्: द्वयोर् द्वयोः पुनर् मध्ये तत्सङ्ख्यातानि पातयेत्  
९।२१च्द्: एषां तृतीयवृत्तस्थं पार्श्वजीवसमं भ्रमम्  
९।२२अब्: एतद् अन्तं प्रकुर्वीत ततो जीवाग्रम् आनयेत्  
९।२२च्द्: यत्रैव कुत्र चित् सङ्गस् तत्सम्बन्धे स्थिरीकृते  
९।२३अब्: तत्र कृत्वा नयेन् मन्त्री पत्राग्राणां प्रसिद्धये  
९।२३च्द्: एकैकस्मिन् दले कुर्यात् केसराणां त्रयं त्रयम्  
९।२४अब्: द्विगुणाष्टाङ्गुलं कार्यं तद्वच् छृङ्गकजत्रयम्  
९।२४च्द्: ततः प्रपूजयेन् मन्त्री रजोभिः सितपूरकैः  
९।२५अब्: रक्तैः कृष्णैस् तथापीतैर् हरितैश् च विशेषतः  
९।२५च्द्: कर्णिकाऌपीतवर्णेन मूलमध्याग्रदेशतः  
९।२६अब्: सितं रक्तं तथा पीतं कार्यं केसरजालकम्  
९।२६च्द्: दलानि शुक्लवर्णानि प्रतिवारणया सह  
९।२७अब्: पीतं तद्वच् चतुष्कोणं कर्णिकार्धसमं बहिः  
९।२७च्द्: सितरक्तपीतकृष्णैस् तत्पादान् वह्नितः क्रमात्  
९।२८अब्: चतुर्भिर् अपि शृङ्गाणि त्रिभिर् मण्डलम् इष्यते  
९।२८च्द्: दण्डः स्यान् नीलरक्तेन पीतमामलसारकम्  
९।२९अब्: रक्तं शूलं प्रकुर्वीत यत् तत् पूर्वं प्रकल्पितम्  
९।२९च्द्: पश्चाद् द्वारस्य पूर्वेण त्यक्त्वाङ्गुलचतुष्टयम्  
९।३०अब्: द्वारं वेदाश्रि वृत्तं वा सङ्कीर्णं वा विचित्रितम्  
९।३०च्द्: एकद्वित्रिपुरं तुल्यं सामुद्गम् अथ वोभयम्  
९।३१अब्: कपालकण्ठशोभोप शोभादिबहुचित्रितम्  
९।३१च्द्: विचित्राकारसंस्थानं वल्लीसूक्ष्मगृहान्वितम्  
९।३२अब्: एवम् अत्र सुनिष्पन्ने गन्धवस्त्रेण मार्जनम्  
९।३२च्द्: कृत्वा स्नानं प्रकुर्वीत पूर्वोक्तेनैव कर्मणा  
९।३३अब्: प्रविश्य पूर्ववन् मन्त्री उपविश्य यथा पुरा  
९।३३च्द्: न्यस्य पूर्वोदितं सर्वं पञ्चधा भैरवात्मकम्  
९।३४अब्: उत्तरे विन्यसेच् छृङ्गे देवदेवं नवात्मकम्  
९।३४च्द्: मध्ये भैरवसद्भावं दक्षिणे रतिशेखरम्  
९।३५अब्: रक्तत्वङ्मांससूत्रैस् तु वामकर्णविभूषितम्  
९।३५च्द्: बिन्दुयुक्तं प्रमेयोतं रतिशेखरम् आदिशेत्  
९।३६अब्: शाक्तं च पूर्ववत् कृत्वा तर्पयेत् पूर्ववद् बुधः  
९।३६च्द्: पुनर् अभ्यर्च्य देवेशं भक्त्या विज्ञापयेद् इदम्  
९।३७अब्: गुरुत्वेन त्वयैवाहम् आज्ञातः परमेश्वर  
९।३७च्द्: अनुग्राह्यास् त्वया शिष्याः शिवशक्तिप्रचोदिताः  
९।३८अब्: तद् एते तद्विधाः प्राप्तास् त्वम् एषां कुर्व् अनुग्रहम्  
९।३८च्द्: मदीयां तनुम् आविश्य येनाहं त्वत् समो भवन्  
९।३९अब्: करोम्य् एवम् इति प्रोक्तो हर्षाद् उत्फुल्ललोचनः  
९।३९च्द्: ततः षड्विधम् अध्वानम् अनेनाधिष्ठितं स्मरेत्  
९।४०अब्: सृष्ट्यादिपञ्चकर्माणि निष्पाद्यान्य् अस्य चिन्तयेत्  
९।४०च्द्: शक्तिभिर् जीवमूर्तिः स्याद् द्विधैवास्य परापरा  
९।४१अब्: मूर्तामूर्तत्वभेदेन माम् अप्य् एषानुतिष्ठति  
९।४१च्द्: करणत्वं प्रयान्त्य् अस्य मन्त्रा ये हृदयादयः  
९।४२अब्: एवम्भूतं शिवं ध्यात्वा तद्गतेनान्तरात्मना  
९।४२च्द्: भाव्यं तन्मयम् आत्मानं दशधावर्तयेच् छिवम्  
९।४३अब्: त्रिःकृत्वा सर्वमन्त्रांश् च गर्भावरणसंस्थितान्  
९।४३च्द्: सितोष्णीषं ततो बुद्ध्वा सप्तजप्तं नवात्मना  
९।४४अब्: शिवहस्तं ततः कुर्यात् पाशविश्लेषकारकम्  
९।४४च्द्: प्रक्षाल्य गन्धतोयेन हस्तं हस्तेन केन चित्  
९।४५अब्: गन्धदिग्धो यजेद् देवं साङ्गम् आसनवर्जितम्  
९।४५च्द्: आत्मन्य् आलभनं कुर्याद् ग्रहणं योजनं तथा  
९।४६अब्: वियोगं च तथोद्धारं पाशच्छेदादिकं च यत्  
९।४६च्द्: एवं पतित्वम् आसाद्य प्रपञ्चव्याप्तितः शिवम्  
९।४७अब्: भावयेत् पृथग् आत्मानं तत्समानगुणं ततः  
९।४७च्द्: मण्डलस्थो ऽहम् एवायं साक्षीवाखिलकर्मसु  
९।४८अब्: होमाधिकरणत्वेन वह्नाव् अहम् अवस्थितः  
९।४८च्द्: आ यागान्तम् अहं कुम्भे संस्थितो विघ्नशान्तये  
९।४९अब्: शिष्यदेहे च तत्पाश विश्लेषत्वप्रसिद्धये  
९।४९च्द्: साक्षात् स्वदेहसंस्थो ऽहं कर्तानुग्रहकर्मणः  
९।५०अब्: इत्य् एतत् सर्वम् आलोच्य शोध्याध्वानं विचिन्तयेत्  
९।५०च्द्: दीक्षां येनाध्वना मन्त्री शिष्याणां कर्तुम् इच्छति  
९।५१अब्: तत्रैवालोचयेत् सर्वं यायात् पदम् अनामयम्  
९।५१च्द्: तत्र तेनापृथग्भूत्वा पुनः सञ्चिन्तयेद् इदम्  
९।५२अब्: अहम् एव परं तत्त्वं मयि सर्वम् इदं जगत्  
९।५२च्द्: अधिष्ठाता च कर्ता च सर्वस्याहम् अवस्थितः  
९।५३अब्: तत्समत्वं गतो जन्तुर् मुक्त इत्य् अभिधीयते  
९।५३च्द्: एवं सञ्चिन्त्य भूयो ऽपि शोध्यम् आद्यं समाश्रयेत्  
९।५४अब्: शिष्यमण्डलवह्नीनां तत्रैकं भावयेत् स्थितम्  
९।५४च्द्: शोध्याध्वानं तु शिष्याणां न्यस्य देहे पुरोक्तवत्  
९।५५अब्: स्वेन स्वेनैव मन्त्रेण स्वव्याप्तिध्यानम् आश्रयेत्  
९।५५च्द्: आगन्तु सहजं शाक्तं बुद्ध्वादौ पाशपञ्जरं  
९।५६अब्: बाहुकण्ठशिखाग्रेषु त्रिषु (वृत्) त्रिगुणतन्तुना  
९।५६च्द्: स्वमन्त्रेण ततस् तत्त्वम् आवाह्येष्ट्वा प्रतर्प्य च  
९।५७अब्: ततस् तच्छोध्ययोनीनां व्यापिनीं योनिं आनयेत्  
९।५७च्द्: मायान्ते ऽध्वनि ताम् एव शुद्धे विद्यां विचक्षणः  
९।५८अब्: तस्यां सन्तर्पणं कृत्वा शिष्यम् अस्त्रेण ताडयेत्  
९।५८च्द्: आलभ्य हृदये विद्वाञ् छिवहस्तेन तं पुनः  
९।५९अब्: ग्रहणं तस्य कूर्वीत रश्मिमात्रावियोगतः  
९।५९च्द्: नाडीमार्गेण गत्वा तु हंहृन्मन्त्रपुटीकृतम्  
९।६०अब्: कृत्वात्मस्थं ततो योनौ गर्भाधानं विचिन्तयेत्  
९।६०च्द्: त्र्यर्णार्धाक्षरया मन्त्री सर्वगर्भक्रियान्वितम्  
९।६१अब्: भोग्यभोक्तृत्वसामर्थ्य निष्पत्त्या जननं बुधः  
९।६१च्द्: दक्षशृङ्गस्थया मन्त्री प्रकुर्वीत सुलोचने  
९।६२अब्: पिबतीपूर्विकाभिश् च अस्त्राद्यैः परयापि च  
९।६२च्द्: सम्यग् आहुतयो दद्याद् दश पञ्च विचक्षणः  
९।६३अब्: ततो ऽस्यापरया कार्यं पाशविच्छेदनं बुधैः  
९।६३च्द्: भुवनेशम् अथामन्त्र्य तत्त्वेश्वरम् अथापि वा  
९।६४अब्: भोगभागा[लचुन] पश्चात् तम् इदम् आदिशेत्  
९।६४च्द्: भुवनेश त्वया नास्य साधकस्य शिवाज्ञया  
९।६५अब्: प्रतिबन्धः प्रकर्तव्यो यातुः पदम् अनामयम्  
९।६५च्द्: उत्क्षेपणं ततः कुर्यात् तयैवाध्युष्टवर्णया  
९।६६अब्: अव्याप्तिमन्त्रसंयोगत् पृथङ् मार्गविशुद्धये  
९।६६च्द्: दद्याद् एकैकशो ध्यात्वा आहुतीनां त्रयं त्रयम्  
९।६७अब्: ततः पूर्णाहुतिं दद्यात् परया वौषडन्तया  
९।६७च्द्: शिशुम् उत्क्षिप्य चात्मस्थं तद्देहस्थं च कारयेत्  
९।६८अब्: आहुतीनां त्रयं दद्याद् दत्त्वा पूर्णाहुतिं बुधः  
९।६८च्द्: महापाशुपतास्त्रेण विलोमादिविशुद्धये  
९।६९अब्: विसर्जयित्वा वागीशीं तत्त्वं तु तदन्तरं  
९।६९च्द्: विलीनं भावयेच् छुद्धं अशुद्धे परमेश्वरि  
९।७०अब्: कालान्तव्याप्तिसंशुद्धौ कृतायाम् एवम् आदरात्  
९।७०च्द्: बाहुपाशं तु तं छित्त्वा होमयेद् आज्यसंयुतम्  
९।७१अब्: मायातत्त्वे विशुधे तु कण्ठपाशे तथा बुधः  
९।७१च्द्: मायान्तमार्गसंशुद्धौ दीक्षाकर्मणि सर्वतः  
९।७२अब्: क्रियास्व् अनुक्तमन्त्रासु योजयेद् अपराम् बुधः  
९।७२च्द्: विद्यादिसकलान्ते च तद्वद् एव परापराम्  
९।७३अब्: योययेन् नैश्वराद् ऊर्ध्वं पिबन्त्यादिकम् अष्टकम्  
९।७३च्द्: न चापि सकलाद् ऊर्ध्वम् अङ्गषट्कं विचक्षणः  
९।७४अब्: निष्कले परया कार्यं यत् किं चिद् विधिचोदितम्  
९।७४च्द्: विशुद्धे सकलान्ते तु शिखां छित्त्वा विचक्षणः  
९।७५अब्: हुत्वा चाज्यं ततः शिष्यं स्नापयेद् अनुपूर्वतः  
९।७५च्द्: आचम्याभ्यर्च्य देवेशं स्रुवम् आपूर्य सर्पिषा  
९।७६अब्: कृत्वा शिष्यं तथात्मस्थं मूलमन्त्रम् अनुस्मरेत्  
९।७६च्द्: शिवशक्तिं तथात्मानं शिष्यं सर्पिस् तथानलम्  
९।७७अब्: एकीकुर्वञ् छनैर् गच्छेद् द्वादशान्तम् अनन्यधीः  
९।७७च्द्: तत्र कुम्भकम् आस्थाय ध्यायन् सकलनिष्कलम्  
९।७८अब्: तिष्ठेत् तावद् अनुद्विग्नो यावद् आज्यक्षयो भवेत्  
९।७८च्द्: एवं युक्ते परे तत्त्वे गुरुण शिवमूर्तिना  
९।७९अब्: न भूयः पशुतां एति दग्धमायानिबन्धनः  
९।७९च्द्: विधिर् एष समाख्यातो दीक्षाकर्मणि भौवने  
९।८०अब्: इतराध्वविधिं मुक्त्वा शिवयोगविधिं तथा  
९।८०च्द्: विलोमकर्म सन्त्यज्य द्विगुणस् तत्त्ववर्त्मनि  
९।८१अब्: तद्वच् च वर्णमार्गे ऽपि चतुर्धा पदवर्त्मनि  
९।८१च्द्: अष्टधा मन्त्रमार्गे ऽपि कलाख्ये ऽपि च तद् द्विधा  
९।८२अब्: त्रिखण्डे विंशतिगुणः स एव परिकीर्तितः  
९।८२च्द्: इति सर्वाध्वसंशुद्धिः समासात् परिकीर्तिता  
९।८३अब्: साधकाचार्ययोः कर्म कथ्यमानम् अतः शृणु  
    
 इति श्रीमालिनीविजयोत्तरे तन्त्रे क्रियादीक्षाधिकारो नवमः समाप्तः  
    
 अभिषेकाधिकारो दशमः  
    
१०।१अब्: अथ लक्षणसम्पन्नं सिद्धिसाधनतत्परम्  
१०।१च्द्: शास्त्रज्ञं संयतं धीरम् अलुब्धम् अशठं दृढम्  
१०।२अब्: अपरीक्ष्य गुरुस् तद्वत् साधकत्वे नियोजयेत्  
१०।२च्द्: समभ्यर्च्य विधानेन पूर्ववत् परमेश्वरम्  
१०।३अब्: द्वितीये पूर्ववत् कुम्भं हेमादिमयम् अव्रणम्  
१०।३च्द्: सर्वत्र मध्यपद्मस्य दक्षिणं दलम् आश्रितम्  
१०।४अब्: नायकानां पृथङ् मन्त्रान् पूजयेत् कुसुमादिभिः  
१०।४च्द्: तं सन्तर्प्य सहस्रेण प्रकुर्याद् अभिषेचनम्  
१०।५अब्: भद्रपीठे शुभे स्थाप्य श्रीपर्णे दारुनिर्मिते  
१०।५च्द्: पूर्वामुखम् उदग्वक्त्रं स्नातं पुष्पाद्यलङ्कृतम्  
१०।६अब्: कृतमन्त्रतनुः सम्यक् सम्यक् च कृतमङ्गलः  
१०।६च्द्: शङ्खभेर्यादिनिर्घोषैर् वेदमङ्गलनिस्वनैः  
१०।७अब्: सर्वराजोपचारेण कृत्वा तस्याभिषेचनम्  
१०।७च्द्: सदाशिवसमं ध्यात्वा ततस् तम् अपि भूषयेत्  
१०।८अब्: पुनः सम्पूज्य देवेशं मन्त्रम् अस्मै ददेद् बुधः  
१०।८च्द्: पुष्पाक्षततिलोपेतः सजल[लचुन]श्वरं न्यसेत्  
१०।९अब्: सो ऽपि मूर्धनि तं तद्वन् मूर्तिम् आश्रित्य दक्षिणम्  
१०।९च्द्: अभिषिच्य ततो ऽस्त्रेण रुद्रशक्तिं प्रकाशयेत्  
१०।१०अब्: स तयालिङ्ग्य तन्मन्त्रं सहस्रेण प्रतर्पयेत्  
१०।१०च्द्: तदा प्रभृति तन्निष्ठस् तत्समानगुणो भवेत्  
१०।११अब्: आचार्यस्याभिषेको ऽयं स[लचुन]मन्त्रविधिं विना  
१०।११च्द्: किं तु तस्य [लचुन] अधिवासपदान्वितम्  
१०।१२अब्: एवम् एतत् पदं प्राप्यं दुष्प्राप्यम् अकृतात्मनाम्  
१०।१२च्द्: साधको मन्त्रसिद्ध्यर्थं मन्त्रव्रतम् उपाचरेत्  
१०।१३अब्: एवं कृत्वाभिषेकोक्तं स्नात्वा विद्याधिपं जपेत्  
१०।१३च्द्: लक्षम् एकं दशांशेन तस्य तर्पणम् आचरेत्  
१०।१४अब्: पूर्ववच् चाभिषेकं च कृत्वा ब्रह्मशिरो जपेत्  
१०।१४च्द्: तल्लक्ष्यस् तन्मयो भूत्वा लक्षद्वयम् अतन्द्रितः  
१०।१५अब्: लक्षद्वयं च रुद्राणीं चतुष्कं तु पुरुष्टुतम्  
१०।१५च्द्: लक्षाणां पञ्चकं देवि महापाशुपतं जपेत्  
१०।१६अब्: सितरक्तपीतकृष्ण विचित्राम्बरभूषणः  
१०।१६च्द्: ततः संरक्षितो मन्त्रैर् एभिर् अप्रतिमो भवेत्  
१०।१७अब्: अवाच्यः सर्वदुष्टानां मन्त्रतेजोपबृंहितः  
१०।१७च्द्: एवं चीर्णव्रतो भूत्वा यं साधयितुम् इच्छति  
१०।१८अब्: दत्त्वार्घं तस्य लक्षाणां जपेन् नवकम् आदरात्  
१०।१८च्द्: उत्तमद्रव्यहोमाच् च तद्दशांशेन तर्पणम्  
१०।१९अब्: महाक्ष्मापपलान्य् आहुर् उत्तमादीनि तद्विदः  
१०।१९च्द्: मध्यमे द्विगुणं कृत्वा त्रिगुणं कन्यसे ऽपि च  
१०।२०अब्: आज्यगुग्गुलनृस्नेहा महामांससमाः मताः  
१०।२०च्द्: दधिबिल्वपयःपद्माः क्ष्मासमाः परिकीर्तिताः  
१०।२१अब्: धात्रीदुर्वामृतामीनाः सम्यग् आज्यसमा मताः  
१०।२१च्द्: तिलाद्यैर् अथ कुर्वीत नवषट्त्रिगुणं क्रमात्  
१०।२२अब्: पूर्वम् एवम् इमं कृत्वा सिद्धेर् अर्घं ददेद् बुधः  
१०।२२च्द्: दत्त्वार्घं तु जपेत् तावद् यावत् सिद्धिर् अभीप्सिता  
१०।२३अब्: लक्षेणैकेन पृथ्वीशः सभृत्यबलवाहनः  
१०।२३च्द्: वशम् आनीयते देवि द्वाभ्यां राज्यम् अवाप्नुयात्  
१०।२४अब्: त्रिभिर् निधानसंसिद्धिश् चतुर्भिर् बलसिद्धयः  
१०।२४च्द्: पञ्चभिर् मेदिनी सर्वा षड्भिर् अप्सरसां गणः  
१०।२५अब्: सप्तभिः सप्त लोकाश् च दशभिस् तत्समो भवेत्  
१०।२५च्द्: पञ्चाशद्भिस् ततो गच्छेद् अव्यक्तान्तं महेश्वरि  
१०।२६अब्: मायान्तं षष्तिभिर् लक्षैर् ईश्वरान्तम् अशीतिभिः  
१०।२६च्द्: सकलावनिपर्यन्तं कोटिजप्तस्य सिद्ध्यति  
१०।२७अब्: अथवा वीरचित्तः स्यात् कृत्वा सेवां यथोदिताम्  
१०।२७च्द्: कृष्णभूतदिने रात्रौ विधिम् एनं समाचरेत्  
१०।२८अब्: कृत्वा पूर्वोदितं यागं हुत्वा द्रव्यम् अथोत्तरम्  
१०।२८च्द्: ऊर्ध्वकायो जपेन् मन्त्री सुनिष्कम्पोत्तरामुखः  
१०।२९अब्: तावद् यावत् समायाता योगेश्वर्यः समन्ततः  
१०।२९च्द्: कृत्वा कलकलारावम् अतिघोरं सुदारुणम्  
१०।३०अब्: भूमौ निपत्य तिष्ठन्ति वेष्ट्यान्तः साधकेश्वरम्  
१०।३०च्द्: तासां कृत्वा नमस्कारं भित्त्वा वामाङ्गम् आत्मनः  
१०।३१अब्: तदुत्थेन ततस् तासां दत्त्वार्घं तत्समो भवेत्  
१०।३१च्द्: आचार्यो ऽपि च षण्मासं मौनी प्रतिदिनं चरेत्  
१०।३२अब्: दश पञ्च च ये मन्त्राः पूर्वम् उक्ता मया तव  
१०।३२च्द्: पूर्वन्यासेन सन्नद्धस् त्रिकालं वह्निकार्यकृत्  
१०।३३अब्: ध्यायेत् पूर्वोदितं शूलं ब्रह्मचर्यं समाश्रितः  
१०।३३च्द्: कृत्वा पूर्वोदितं यागं त्रिशक्तिपरिमण्डलम्  
१०।३४अब्: अभिषिञ्चेत् तदात्मानम् आदाव् अन्ते च दैशिकः  
१०।३४च्द्: एवं चीर्णव्रतो भूत्वा मन्त्री मन्त्रविद् उत्तमः  
१०।३५अब्: निग्रहानुग्रहं कर्म कुर्वन् न प्रतिहन्यते  
१०।३५च्द्: शुद्धयोर् विन्यसेन् मूल मध्यादित्रितये त्रयम्  
१०।३६अब्: वामाङ्गुष्ठे तुले नेत्रे तर्जन्याम् अस्त्रम् एव च  
१०।३६च्द्: अक्षह्रीम् इति खण्डेन शब्दराशिं निवेशयेत्  
१०।३७अब्: नफह्रीम् इत्यनेनापि शक्तिमूर्तिं विचक्षणः  
१०।३७च्द्: विपरीतमहामुद्रा प्रयोगान् मूलम् एव च  
१०।३८अब्: स्वस्थानेषु तथाङ्गानि न्यासः सामान्य इत्य् अयम्  
    
इति श्रीमालिनीविजयोत्तरे ऽभिषेकाधिकारो दशमः समाप्तः  
    
दीक्षाधिकार एकादशः  
    
११।१अब्: अथातः सम्प्रवक्ष्यामि दीक्षां परमदुर्लभाम्  
११।१च्द्: भुक्तिमुक्तिकरीं सम्यक् सद्यःप्रत्ययकारिकाम्  
११।२अब्: नास्यां मण्डलकुणादि किं चिद् अप्य् उपयुज्यते  
११।२च्द्: न च न्यासादिकं पूर्वं स्नानादि च यथेच्छया  
११।३अब्: प्रविश्य यागसदनं सूपलिप्तं सुचर्चितम्  
११।३च्द्: प्राङ्मुखोदङ्मुखो वापि सुपुष्पाम्बरभूषितः  
११।४अब्: दीप्तां शक्तिम् अनुस्मृत्य पादाग्रान् मस्तकावधि  
११।४च्द्: महामुद्राप्रयोगेन निर्दग्धां चिन्तयेत् तनुम्  
११।५अब्: अनुलोमप्रयोगाच् च मालिनीम् अमृतप्रभाम्  
११।५च्द्: चिन्तयेत् तनुनिष्पत्त्यै तद्ध्यानगतमानसः  
११।६अब्: शोध्याध्वानं ततो देहे पूर्वोक्तम् अनुचिन्तयेत्  
११।६च्द्: ततः संशोध्य वस्तूनि शक्त्यैवामृततां नयेत्  
११।७अब्: परासम्पुटमध्यस्थां मालिनीं सर्वकर्मसु  
११।७च्द्: योजयेत् विधानज्ञः परां वा केवलां प्रिये  
११।८अब्: गणेशं पूजयित्वा तु पुरा विघ्नप्रशान्तये  
११।८च्द्: ततः स्वगुरुम् आरभ्य पूजयेद् गुरुपद्धतिम्  
११।९अब्: गणेशाधस् ततः सर्वं यजेन् मन्त्रकदम्बकम्  
११।९च्द्: तत्पतीनां ततो ऽर्घं तत्रैव परिपूजयेत्  
११।१०अब्: अन्त्याधः पूजयेद् विद्यां तद्वद् विद्यां महेश्वरीम्  
११।१०च्द्: मन्त्रविद्यागणस्यान्तः कुलशक्तिं निवेशयेत्  
११।११अब्: पूर्वयाम्यापरोदक्षु माहेश्यादिचतुष्टयम्  
११।११च्द्: इन्द्राणीपूर्वकं तद्वद् ऐशादिदल अन्तगम्  
११।१२अब्: तत्रोपरि न्यसेद् देवं कूटरूपाणुनामुना  
११।१२च्द्: जीवं दण्डसमाक्रान्तं शूलस्योपरि संस्थितम्  
११।१३अब्: दक्षाङ्गुलिं ततो ऽधस्तात् ततो वामपयोधरम्  
११।१३च्द्: नाभिकण्ठौ ततोधस्ताद् वामस्कन्धविभूषणौ  
११।१४अब्: शिवजिह्वान्वितः पश्चात् तदूर्ध्वोष्ठेन चोपरि  
११।१४च्द्: सर्वयोगिनिचक्राणाम् अधिपो ऽयम् उदाहृतः  
११।१५अब्: अस्याप्य् उच्चारणाद् एव संवित्तिः स्यात् परोदिता  
११।१५च्द्: ततो वीराष्टकं पश्चाच् छक्त्युक्तविधिना यजेत्  
११।१६अब्: प्रभूतैर् विविधैर् इष्ट्वा गन्धधूपैः स्रगादिभिः  
११।१६च्द्: श्रीकारपूर्वकं नाम पादान्तं परिकल्पयेत्  
११।१७अब्: ततः शिष्यं समाहूय बहुधा सुपरीक्षितम्  
११।१७च्द्: रुद्रशक्त्या तु सम्प्रोक्ष्य देवाग्रे विनिवेशयेत्  
११।१८अब्: भुजौ तस्य समालोक्य रुद्रशक्त्या प्रदीपयेत्  
११।१८च्द्: तथैवाप्य् अर्पयेत् पुष्पं करयोर् गन्धदिग्धयोः  
११।१९अब्: निरालम्बौ तु तौ ध्यात्वा शक्त्याकृष्टौ विचिन्तयेत्  
११।१९च्द्: शक्तिमन्त्रितनेत्रेण बद्ध्वा नेत्रे तु पूर्ववत्  
११।२०अब्: ततः प्रक्षेपयेत् पुष्पं सा शक्तिस् तत्करस्थिता  
११।२०च्द्: यत्र तत् पतते पुष्पं तत्कुलं तस्य लक्षयेत्  
११।२१अब्: मुखम् उद्घाट्य तं पश्चात् पादयोः प्रतिपातयेत्  
११।२१च्द्: ततो ऽस्य मस्तके चक्रं हस्तयोश् चार्च्य योगवित्  
११।२२अब्: तद्धस्तौ प्रेरयेच् छक्त्या यावन् मूर्धान्तम् आगतौ  
११।२२च्द्: शिवहस्तविधिः प्रोक्तः सद्यःप्रत्ययकारकः  
११।२३अब्: चरुकं दापयेत् पश्चाट् खर्जूरादिफलोद्भवम्  
११।२३च्द्: शक्त्यालम्बां तनुं कृत्वा स्थापयेद् अग्रतः शिशोः  
११।२४अब्: पुष्पक्षेपप्रयोगेन हस्तम् आकृष्य दक्षिणम्  
११।२४च्द्: चरुकं ग्राहयेन् मन्त्री तद्ध्यानगतमानसः  
११।२५अब्: शिवहस्तप्रयोगेन समारोप्य मुखं नयेत्  
११।२५च्द्: अनेनैव विधानेन क्षीरवृक्षसमुद्भवम्  
११।२६अब्: दन्तकाष्ठं ददेत् देवि षोडशाङ्गुलम् आयतम्  
११।२६च्द्: एतेषां चालनान् मन्त्री शक्तिपातं परीक्षयेत्  
११।२७अब्: मन्दतीव्रादिभेदेन मन्दतीव्रादिकान् बुधः  
११।२७च्द्: इत्य् अयं समयी प्रोक्तः संस्थितोक्तेन वर्त्मना  
११।२८अब्: चिकीर्षुश् च यदाऌदीक्षाम् अस्यैवार्पितमानसः  
११।२८च्द्: तद् इष्ट्वा पूर्ववद् योगी कुलेशं तम् अनुक्रमात्  
११।२९अब्: सम्पूज्य पूर्ववच् छिष्यम् ऋजुदेहे विलोकयेत्  
११।२९च्द्: शक्तिं सञ्चिन्त्य पादाग्रान् मस्तकान्तं विचक्षणः  
११।३०अब्: शोध्याध्वानं ततो न्यस्य सर्वाध्वव्याप्तिभाषनाम्  
११।३०च्द्: शक्तितत्त्वादिभेदेन पूर्वोक्तेन च वर्त्मना  
११।३१अब्: उपविश्य ततस् तस्य विधानम् इदम् आचरेत्  
११।३१च्द्: मूलशोध्यात् समारभ्य शक्तिं दीप्तानलप्रभाम्  
११।३२अब्: योजयेच् छोध्यसंशुद्धि भावनागतमानसः  
११।३२च्द्: एवं सर्वाणि शोध्यानि निर्दहन्तीम् अनामयाम्  
११।३३अब्: शिवे सञ्चिन्तयेल् लीनां निष्कले सकले ऽपि वा  
११।३३च्द्: योगिना योजिता मार्गे स्वजातीयस्य पोषणम्  
११।३४अब्: कुरुते निर्दहत्य् अन्यद् भिन्नजातिकदम्बकम्  
११।३४च्द्: अनया शोध्यमानस्य शिष्यस्यास्य महामतिः  
११।३५अब्: लक्षयेच् चिह्नसङ्घातम् आनन्दादिकम् आदरात्  
११।३५च्द्: आनन्द उद्भवः कम्पो निद्रा घूर्णिश् च पञ्चमी  
११।३६अब्: एवम् आविष्टया शक्त्या मन्दतीव्रादिभेदतः  
११।३६च्द्: पाशस्तोभपशुग्रहौ प्रकुर्वीत यथेच्छया  
११।३७अब्: गृहीतस्य पुनः कुर्यान् नियोगं शेषभुक्तये  
११।३७च्द्: अथवा कस्य चिन् नायम् आवेशः सम्प्रजायते  
११।३८अब्: तद् एनं युगपच् छक्त्या सबाह्याभ्यन्तरे दहेत्  
११।३८च्द्: तया सन्दह्यमानो ऽसौ च्छिन्नमूल इव द्रुमः  
११।३९अब्: पतते काश्यपीपृष्ठे आक्षेपं वा करोत्य् असौ  
११।३९च्द्: यस्य त्व् एवम् अपि स्यान् न तं चैवोपलवत् त्यजेत्  
११।४०अब्: पृथक्तत्त्वविधौ दीक्षां योग्यतावश्यवर्जिनः  
११।४०च्द्: तत्त्वाभ्यासविधानेन वक्ष्यमाणेन कारयेत्  
११।४१अब्: इति सन्दीक्षितस्यास्य मुमुक्षोः शेषवर्तनम्  
११।४१च्द्: कुलक्रमेष्टिर् आदेश्या पञ्चावस्थासमन्विता  
११।४२अब्: बुभुक्षोस् तु प्रकुर्वीत सम्यग्योगाभिषेचनम्  
११।४२च्द्: तत्रेष्ट्वा पूर्ववद् देहं विस्तीर्णैर् विबुधैर् बुधैः [?]  
११।४३अब्: हेमादिदीपकान् अष्टौ घृतेनारुणवर्तिकान्  
११।४३च्द्: कुलाष्टकेन सम्बोध्य शिवं शङ्खे प्रपूजयेत्  
११।४४अब्: सर्वरत्नौषधीगर्भे गन्धाम्बुपरिपूरिते  
११।४४च्द्: तेनाभिषेचयेत् तं तु शिवहस्तोक्तवर्त्मना  
११।४५अब्: आचार्यस्याभिषेको ऽयम् अधिकारपदान्वितः  
११।४५च्द्: कुर्यात् पिण्डादिभिस् तद्वच् चतुःषष्टिं प्रदीपकान्  
११।४६अब्: अभिषिक्तविधाव् एव सर्वयोगिगणेन तु  
११।४६च्द्: विदितौ भवतस् तत्र गुरुर् मोक्षप्रदो भवेत्  
११।४७अब्: अनयोः कथयेज् ज्ञानं त्रिविधं सर्वम् अप्य् अलम्  
११।४७च्द्: स्वकीयाज्ञां ददेद् योगी स्वक्रियाकरणं प्रति  
    
 इति श्रीमालिनीविजयोत्तरे तन्त्रे दीक्षाधिकार एकादशः समाप्तः

धारणाधिकारो द्वादशः  
    
१२।१अब्: अथैतां देवदेवस्य श्रुत्वा वाचम् अतिस्फुटाम्  
१२।१च्द्: प्रहर्षोत्फुल्लनयना जगदानन्दकारिणी  
१२।२अब्: सन्तोषामृतसन्तृप्ता देवी देवगणार्चिता  
१२।२च्द्: प्रणम्यान्धकहन्तारं पुनर् आहेति भारतीम्  
१२।३अब्: पूर्वम् एव त्वया प्रोक्तं योगी योगं समभ्यसेत्  
१२।३च्द्: तस्याभ्यासः कथं कार्यः कथ्यतां त्रिपुरान्तक  
१२।४अब्: एवम् उक्तो जगद्धात्र्या भैरवो भयनाशनः  
१२।४च्द्: प्राह प्रसन्नगम्भीरां गिरम् एताम् उदारधीः  
१२।५अब्: योगाभ्यासविधिं देवि कथ्यमानं मया शृणु  
१२।५च्द्: स्थिरीभूतेन येनेह योगी सिद्धिम् अवाप्स्यति  
१२।६अब्: गुहायां भूगृहे वापि निःशब्दे सुमनोरमे  
१२।६च्द्: सर्वबाधाविनिर्मुक्ते योगी योगं समभ्यसेत्  
१२।७अब्: जितासनो जितमना जितप्राणो जितेन्द्रियः  
१२।७च्द्: जितनिद्रो जितक्रोधो जितोद्वेगो गतव्यथः  
१२।८अब्: लक्ष्यभेदेन वा सर्वम् अथवा चित्तभेदतः  
१२।८च्द्: धरादिशक्तिपर्यन्तं योगीशस् तु प्रसाधयेत्  
१२।९अब्: व्योमविग्रहबिन्द्वर्णभुवनध्वनिभेदतः  
१२।९च्द्: लक्ष्यभेदः स्मृतः षोढा यथावद् उपदिश्यते  
१२।१०अब्: बाह्याभ्यन्तरभेदेन समुच्चयकृतेन च  
१२।१०च्द्: त्रिविधं कीर्तितं व्योम दशधा बिन्दुर् इष्यते  
१२।११अब्: कदम्बगोलकाकारः स्फुरत्तारकसप्रभः  
१२।११च्द्: शुक्लादिभेदभेदेन एको ऽपि दशधा मतः  
१२।१२अब्: चिञ्चिनीचीरवाकादिप्रभेदाद् दशधा ध्वनिः  
१२।१२च्द्: विग्रहः स्वाणुभेदाच् च द्विधा भिन्नो ऽप्य् अनेकधा  
१२।१३अब्: भुवनानां न सङ्ख्यास्ति वर्णानां सा शतार्धिका  
१२।१३च्द्: एकस्मिन्न् अपि साध्ये वै लक्षेद् अत्रानुषङ्गतः  
१२।१४अब्: अन्यान्य् अपि फलानि स्युर् लक्ष्यभेदः स उच्यते  
१२।१४च्द्: एकम् एव फलं यत्र चित्तभेदस् त्व् असौ मतः  
१२।१५अब्: होमदीक्षाविशुद्धात्मा समावेशोपदेशवान्  
१२।१५च्द्: यं सिषाधयिषुर् योगम् आदाव् एव समाचरेत्  
१२।१६अब्: हस्तयोस् तु पराबीजं न्यस्य शक्तिम् अनुस्मरेत्  
१२।१६च्द्: महामुद्राप्रयोगेन विपरीतविधौ बुधः  
१२।१७अब्: ज्वलद्वह्निप्रतीकाशां पादाग्रान् मस्तकान्तिकम्  
१२।१७च्द्: नमस्कारं ततः पश्चाद् बद्ध्वा हृदि धृतानिलः  
१२।१८अब्: स्वरूपेण पराबीजम् अतिदीप्तम् अनुस्मरेत्  
१२।१८च्द्: तस्य मात्रात्रयं ध्यायेत् कखत्रयविनिर्गतम्  
१२।१९अब्: ततस् तालशताद् योगी समावेशम् अवाप्नुयात्  
१२।१९च्द्: ब्रह्मघ्नो ऽपि हि सप्ताहात् प्रतिवासरम् अभ्यसेत्  
१२।२०अब्: एवम् आविष्टदेहस् तु यथोक्तं विधिम् आचरेत्  
१२।२०च्द्: यः पुनर् गुरुणैवादौ कृतावेशविधिक्रमः  
१२।२१अब्: स वासनानुभावेन भूमिकाजयम् आरभेत्  
१२।२१च्द्: गणनाथं नमस्कृत्य संस्मृत्य त्रिगुरुक्रमम्  
१२।२२अब्: सम्यग् आविष्टदेहः स्याद् इति ध्यायेद् अनन्यधीः  
१२।२२च्द्: स्वदेहं हेमसङ्काशं तुर्याश्रं वज्रलाञ्छितम्  
१२।२३अब्: ततो गुरुत्वम् आयाति सप्तविंशतिभिर् दिनैः  
१२।२३च्द्: दिवसात् सप्तमाद् ऊर्ध्वं जडता चास्य जायते  
१२।२४अब्: षड्भिर् मासैर् जितव्याधिर् द्रुतहेमनिभो भवेत्  
१२।२४च्द्: वज्रदेहस् त्रिभिश् चाब्दैर् नवनागपराक्रमः  
१२।२५अब्: एषा ते पार्थिवी शुद्धा धारणा परिकीर्तिता  
१२।२५च्द्: आद्या पूर्वोदिते देवि भेदे पञ्चदशात्मके  
१२।२६अब्: सव्यापारं स्मरेद् देहं द्रुतहेमसमप्रभम्  
१२।२६च्द्: उपविष्टं च तुर्याश्रे मण्डले वज्रभूषिते  
१२।२७अब्: सप्ताहाद् गुरुताम् एति मासाद् व्याधिविवर्जितः  
१२।२७च्द्: षड्भिर् मासैर् धरान्तःस्थं सर्वं जानाति तत्त्वतः  
१२।२८अब्: त्रिभिर् अब्दैर् महीं भुङ्क्ते सप्ताम्भोनिधिमेखलाम्  
१२।२८च्द्: द्वितीयः कथितो भेदस् तृतीयम् अधुना शृणु  
१२।२९अब्: तद्वद् एव स्मरेद् देहं किं तु व्यापारवर्जितम्  
१२।२९च्द्: पूर्वोक्तं फलम् आप्नोति तद्वत् पातालसंयुतम्  
१२।३०अब्: चतुर्थे हृद्गतं ध्यायेद् द्वादशाङ्गुलम् आयतम्  
१२।३०च्द्: पूर्ववर्णस्वरूपेण सव्यापारम् अतन्द्रितः  
१२।३१अब्: प्राप्य पूर्वोदितं सर्वं पातालाधिपतिर् भवेत्  
१२।३१च्द्: तद् एव स्थिरम् आप्नोति निर्व्यापारे तु पञ्चमे  
१२।३२अब्: स्फुरत्सूर्यनिभं पीतं षष्ठे कृष्णघनावृतम्  
१२।३२च्द्: निस्तरङ्गं स्मरेत् तद्वत् सप्तमे ऽपि विचक्षणः  
१२।३३अब्: द्वये ऽप्य् अत्र स्थिरीभूते भूर् भुवः स्वर् इति त्रयम्  
१२।३३च्द्: वेत्ति भुङ्क्ते च लोकानां पुरोक्तैर् एव वत्सरैः  
१२।३४अब्: सकलं हृदयान्तःस्थम् आत्मानं कनकप्रभम्  
१२।३४च्द्: स्वप्रभाद्योतिताशेष देहान्तम् अनुचिन्तयेत्  
१२।३५अब्: सव्यापारादिभेदेन सप्तलोकीं तु पूर्ववत्  
१२।३५च्द्: वेत्ति भुङ्क्ते स्थिरीभूते भेदे ऽस्मिन् नवमे बुधः  
१२।३६अब्: रविबिम्बनिभं पीतं पूर्ववद् द्वितयं स्मरेत्  
१२।३६च्द्: ब्रह्मलोकम् अवाप्नोति पूर्वोक्तेनैव वर्त्मना  
१२।३७अब्: अधःप्रकाशकं पीतं द्विरूपं पूर्ववन् महत्  
१२।३७च्द्: चिन्तयेन् मत्समो भूत्वा मल्लोकम् अनुगच्छति  
१२।३८अब्: सबाह्याभ्यन्तरं पीतं तेजः सर्वप्रकाशकम्  
१२।३८च्द्: चिन्तयेच् छतरुद्राणाम् अधिपत्वम् अवाप्नुयात्  
१२।३९अब्: इत्य् एवं पृथिवीतत्त्वम् अभ्यस्यं दशपञ्चधा  
१२।३९च्द्: योगिभिर् योगसिद्ध्यर्थं तत्फलानि बुभुक्षया  
१२।४०अब्: योग्यतावशगा जाता यस्य यत्रैव वासना  
१२।४०च्द्: स तत्रैव नियोक्तव्यो दीक्षाकाले विचक्षणैः  
१२।४१अब्: यो यत्र योजितस् तत्त्वे स तस्मान् न निवर्तते  
१२।४१च्द्: तत्फलं सर्वम् आसाद्य शिवयुक्तो ऽपवृज्यते  
१२।४२अब्: अयुक्तो ऽप्य् अध्वसंशुद्धिं सम्प्राप्य भुवनेशतः  
१२।४२च्द्: शुद्धः शिवत्वम् आयाति दग्धसंसारबन्धनः  
    
इति श्रीमालिनीविजयोत्तरे तन्त्रे प्रथमधारणाधिकारो द्वादशः  
समाप्तः

जलादिमहाभूतजयाधिकारस् त्रयोदशः  
    
१३।१अब्: अथातः सम्प्रवक्ष्यामि धारणां वारुणीम् इमाम्  
१३।१च्द्: यया संसिद्धयोगेन जलान्ताधिपतिर् भवेत्  
१३।२अब्: जलान्तःस्थं स्मरेद् देहं सितं शीतं सुवर्तुलम्  
१३।२च्द्: सबाह्याभ्यन्तरं योगी नान्यद् अस्तीति चिन्तयेत्  
१३।३अब्: एवम् अभ्यस्यतस् तस्य सप्ताहात् क्लिन्नता भवेत्  
१३।३च्द्: पित्तव्याधिपरित्यक्तो मासेन भवति ध्रुवम्  
१३।४अब्: स्निग्धाङ्गः स्निग्धदृष्टिश् च नीलकुञ्चितमूर्धजः  
१३।४च्द्: भवत्य् अब्देन योगीन्द्रस् त्रिभिर् वर्षति मेघवत्  
१३।५अब्: इत्य् एषा वारुणी प्रोक्ता प्रथमा शुद्धधारणा  
१३।५च्द्: अधुना सम्प्रवक्ष्यामि भेदैर् भिन्नाम् इमां पुनः  
१३।६अब्: पूर्ववच् चिन्तयेद् देहं सव्यापारं सितं स्वकम्  
१३।६च्द्: जलोपरि स्थितं देवि तद्गतेनान्तरात्मना  
१३।७अब्: सप्ताहान् मुच्यते रोगैः सर्वैः पित्तसमुद्भवैः  
१३।७च्द्: षण्मासाज् जायते स्थैर्यं यदि तन्मयतां गतः  
१३।८अब्: जलावरणविज्ञानम् अब्दैर् अस्य त्रिभिर् भवेत्  
१३।८च्द्: निर्व्यापारप्रभेदे ऽपि सर्वत्र वरुणोपमः  
१३।९अब्: स याति वारुणं तत्त्वं भूमिकाः क्रमशो ऽभ्यसेत्  
१३।९च्द्: पूर्ववत् कण्ठमध्यस्थम् आत्मानं द्वादशाङ्गुलम्  
१३।१०अब्: संस्मरञ् जलतत्त्वेशं प्रपश्यत्य् अचिराद् ध्रुवम्  
१३।१०च्द्: तद्दृष्टिः स्थिरताम् एति स्वरूपे पञ्चमे स्थिरे  
१३।११अब्: द्विभेदे ऽपि स्थिरीभूते चन्द्रबिम्बे घनावृते  
१३।११च्द्: तत्समानत्वम् अभ्येति ततः सकलरूपिणी  
१३।१२अब्: चिन्त्यते देहम् आपूर्य सितवर्णेन तेजसा  
१३।१२च्द्: तद् एव स्थिरताम् एति तत्र सुस्थिरतां गते  
१३।१३अब्: घनमुक्तेन्दुबिम्बाभं ततः समनुचिन्तयेत्  
१३।१३च्द्: तत्पतित्वं समभ्येति द्वितीये स्थिरतां व्रजेत्  
१३।१४अब्: अधःप्रकाशकं शुक्लं ततस् तेजो विचिन्तयेत्  
१३।१४च्द्: विद्येश्वरत्वम् आप्नोति जलावरणसम्भवम्  
१३।१५अब्: स्वदेहव्यापिनि ध्याते तत्रस्थे शुक्लतेजसि  
१३।१५च्द्: सर्वाधिपत्यम् आप्नोति सुस्थिरे तत्र सुस्थिरम्  
१३।१६अब्: ध्येयतत्त्वसमानत्वम् अवस्थात्रितये स्थिरे  
१३।१६च्द्: द्वितये च तदीशान संवित्तिर् उपजायते  
१३।१७अब्: द्वितये ऽन्यत्र तत्तुल्यः स्थिरो भवति योगवित्  
१३।१७च्द्: षट्के सर्वेशताम् एति द्वितये ऽन्यत्र तु च्युतिः  
१३।१८अब्: इत्य् अयं सर्वतत्त्वेषु भेदे पञ्चदशात्मके  
१३।१८च्द्: ज्ञेयो विधिर् विधानज्ञैः फलपञ्चकसिद्धिदः  
१३।१९अब्: तत् फलान्तरम् एतस्माद् उक्तं यच् चापि वक्ष्यते  
१३।१९च्द्: अनुषङ्गफलं ज्ञेयं तत् सर्वम् अविचारतः  
१३।२०अब्: इतीयं वारुणी प्रोक्ता प्रभेदैर् दशपञ्चभिः  
१३।२०च्द्: योगिनां योगसिद्ध्यर्थम् आग्नेयीम् अधुना शृणु  
१३।२१अब्: त्रिकोणं चिन्तयेद् देहं रक्तज्वालावलीधरम्  
१३।२१च्द्: स्वशरीरोत्थितो वह्निर् ज्वलन् वै सर्वदाहकः  
१३।२२अब्: सप्तभिर् दिवसैर् देवि तैक्ष्ण्यम् अस्योपजायते  
१३।२२च्द्: वातश्लेष्मभवैः सर्वैर् मासान् मुच्यति साधकः  
१३।२३अब्: निद्राहीनश् च बह्वाशी स्वल्पविण्मूत्रकृद् भवेत्  
१३।२३च्द्: इच्छया निर्दहेद् यद् यत् स्पृष्टं वस्तु ऋतुक्षयात्  
१३।२४अब्: त्र्यब्दाद् अग्निसमो भूत्वा क्रीडत्य् अग्निर् यथेच्छया  
१३।२४च्द्: सर्वं निर्दहति क्रुद्धः सशैलवनकाननम्  
१३।२५अब्: त्रिकोणमण्डलारूढम् आत्मानम् अनुचिन्तयेत्  
१३।२५च्द्: सव्यापारादिभेदेन सर्वत्रापि विचक्षणः  
१३।२६अब्: सप्ताहाद् व्याधिभिर् हीनः षण्मासाद् अग्निवद् भवेत्  
१३।२६च्द्: त्रिभिर् अब्दैः स सम्पूर्णं तेजस्तत्त्वं प्रपश्यति  
१३।२७अब्: यच्छक्तिभेदे यद् दृष्टं तत् तद्भेदे स्थिरीभवेत्  
१३।२७च्द्: पूर्ववत् तालुमध्यस्थम् आत्मानं ज्वलनप्रभम्  
१३।२८अब्: ध्यायन् प्रपश्यते तेजस् तत्त्वेशान् अखिलान् क्रमात्  
१३।२८च्द्: धूमाक्रान्ताग्निसङ्काशं रविबिम्बसमाकृतिम्  
१३।२९अब्: ध्यायंस् तन्मध्यतस् तेजस् तत्त्वेशसमतां व्रजेत्  
१३।२९च्द्: प्रभाहततमोजालं विधूमाग्निसमप्रभम्  
१३।३०अब्: तत्रैव सकलं ध्यायेत् तत्पतित्वम् अवाप्नुयात्  
१३।३०च्द्: दिवसाग्निप्रभाकारं तत्र तेजो विचिन्तयेत्  
१३।३१अब्: तन्मन्त्रेश्वरताम् एति तत्र सुस्थिरताम् गतः  
१३।३१च्द्: मणिप्रदीपसङ्काशं तेजस् तत्र प्रकाशयेत्  
१३।३२अब्: मन्त्रेशेशत्वम् अभ्येति योगी तन्मयतां गतः  
१३।३२च्द्: सबाह्याभ्यन्तरं तेजो ध्यायन् सर्वत्र तद्गतः  
१३।३३अब्: तस्मान् न च्यवते स्थानाद् आसंहारम् अखण्डितः  
१३।३३च्द्: संहारे तु परं शान्तं पदम् अभ्येति शाङ्करम्  
१३।३४अब्: इत्य् एषा पञ्चदशधा कथिता वह्निधारणा  
१३।३४च्द्: स्वदेहं चिन्तयेत् कृष्णं वृत्तं षड्बिन्दुलाञ्छितम्  
१३।३५अब्: चलं सचूचूशब्दं च वायवीं धारणां श्रितः  
१३।३५च्द्: चलत्वं कफजव्याधिविच्छेदाद् वायुवद् भवेत्  
१३।३६अब्: षण्मासम् अभ्यसेद् योगी तद्गतेनान्तरात्मना  
१३।३६च्द्: योजनानां शतं गत्वा मुहूर्ताद् एत्य् अखेदतः  
१३।३७अब्: वत्सरैस् तु त्रिभिः साक्षाद् वायुरूपधरो भवेत्  
१३।३७च्द्: चूर्णयत्य् अद्रिसङ्घातं वृक्षान् उन्मूलयत्य् अपि  
१३।३८अब्: क्रुद्धश् चालयते शक्रं सभृत्यबलवाहनम्  
१३।३८च्द्: नीलाञ्जननिभं देहम् आत्मीयम् अनुचिन्तयेत्  
१३।३९अब्: पूर्वोक्तं सर्वम् आप्नोति षण्मासान् नात्र संशयः  
१३।३९च्द्: त्र्यब्दात् प्रपश्यते वायु तत्त्वं तन्मयतां गतः  
१३।४०अब्: भ्रुवोर् मध्ये स्मरेद् रूपम् आत्मनो ऽञ्जनसन्निभम्  
१३।४०च्द्: पश्यते वायुतत्त्वेशान् आशुगान् अखिलान् अपि  
१३।४१अब्: घनावृतेन्द्रनीलाभरविबिम्बसमाकृतिम्  
१३।४१च्द्: ध्यायंस् तत्समताम् एति तत्संलीनो यदा भवेत्  
१३।४२अब्: भिन्नेन्द्रनीलसङ्काशं सकलं तत्र चिन्तयेत्  
१३।४२च्द्: तन्मन्त्रेशत्वम् आप्नोति ततस् तस्येशताम् अपि  
१३।४३अब्: सर्वव्यापिनि तद्वर्णे ध्याते तेजस्य् अवाप्नुयात्  
१३।४३च्द्: तदाप्रधृष्यताम् एति तत्राधोर्ध्वविसर्पिणि  
१३।४४अब्: इतीयं कथिता दिव्या धारणा वायुसम्भवा  
१३।४४च्द्: स्वदेहं वायुवद् ध्यात्वा तदभावम् अनुस्मरन्  
१३।४५अब्: दिवसैः सप्तभिर् योगी शून्यतां प्रतिपद्यते  
१३।४५च्द्: मासमात्रेण भोगीन्द्रैर् अपि दष्टो न मुह्यति  
१३।४६अब्: सर्वव्याधिपरित्यक्तो वलीपलितवर्जितः  
१३।४६च्द्: षण्मासाद् गगनाकारः सूक्ष्मरन्ध्रैर् अपि व्रजेत्  
१३।४७अब्: वत्सरत्रितयात् साक्षाद् व्योमवच् च भविष्यति  
१३।४७च्द्: इच्छयैव महाकायः सूक्ष्मदेहस् तथेच्छया  
१३।४८अब्: अच्छेद्यश् चाप्य् अभेद्यश् च च्छिद्रां पश्यति मेदिनीम्  
१३।४८च्द्: शतपुष्परसोच्छिष्टम् ऊषागर्भखवन् निजम्  
१३।४९अब्: देहं चिन्तयतस् त्र्यब्दाद् व्योमज्ञानं प्रजायते  
१३।४९च्द्: पूर्वोक्तं च फलं सर्वं सप्ताहादिकम् आप्नुयात्  
१३।५०अब्: ललाटे चिन्तयेत् तद्वद् द्वादशाङ्गुलम् आयतम्  
१३।५०च्द्: तत्तत्त्वेशान् क्रमात् सर्वान् प्रपश्यत्य् अग्रतः स्थितान्  
१३।५१अब्: राहुग्रस्तेन्दुबिम्बाभं ध्यायंस् तत्समतां व्रजेत्  
१३।५१च्द्: सकलं चन्द्रबिम्बाभम् तत्रस्थम् अनुचिन्तयेत्  
१३।५२अब्: तन्मन्त्रेशत्वम् आप्नोति ज्योत्स्नया चेन्द्रताम् अपि  
१३।५२च्द्: तयैवाधोविसर्पिण्या सबाह्याभ्यन्तरं बुधः  
१३।५३अब्: मन्त्रेश्वरेशताम् आप्य विज्ञानम् अतुलं लभेत्  
१३।५३च्द्: तया चोर्ध्वविसर्पिण्या ज्योत्स्नयामृतरूपया  
१३।५४अब्: स्वतन्त्रत्वम् अनुप्राप्य न क्व चित् प्रतिहन्यते  
१३।५४च्द्: इत्य् एवं पञ्चतत्त्वानां धारणाः परिकीर्तिताः  
१३।५५अब्: शुद्धाद्यस्था तु संवित्तिर् भूतावेशो ऽत्र पञ्चधा  
१३।५५च्द्: तास्व् एव सन्दधच् चित्तं विषादिक्षय आत्मनः  
१३।५६अब्: अन्यस्याम् अपि संवित्तौ यस्याम् एव निजेच्छया  
१३।५६च्द्: चेतः सम्यक् स्थिरीकुर्यात् तया तत्फलम् अश्नुते  
१३।५७अब्: एकापि भाव्यमानेयम् अवान्तरविभेदतः  
१३।५७च्द्: अन्तरायत्वम् अभ्येति तत्र कुर्यान् न संस्थितिम्  
१३।५८अब्: संस्थितिं तत्र कुर्वन्तो न प्राप्स्यन्त्य् उत्तमं फलम्  
१३।५८च्द्: धारणापञ्चके सिद्धे पिशाचाद्या गुणाष्टकाः  
१३।५९अब्: ऐन्द्रान्ताः पञ्च सिद्ध्यन्ति योगिनां भेदतो ऽपि वा  
१३।५९च्द्: इष्टाः पञ्चदशावस्थाः क्रमेणैव समभ्यसन्  
१३।६०अब्: त्र्यब्दाद् आद्यां प्रसाध्यान्यां द्वाभ्याम् एकेन चापराम्  
१३।६०च्द्: षण्मासात् पञ्चभिश् चान्यां चतुर्भिस् त्रिभिर् एव च  
१३।६१अब्: द्वाभ्याम् एकेन पक्षेण दशभिः पञ्चभिर् दिनैः  
१३।६१च्द्: त्रिभिर् द्वाभ्याम् अथैकेन व्यस्तेच्छोः पूर्ववत् क्रमः  
१३।६२अब्: शाश्वतं पदम् आप्नोति भुक्त्वा सिद्धिं यथेप्सिताम्  
    
इति श्रीमालिनीविजयोत्तरे तन्त्रे भूतजयाधिकारस् त्रयोदशः समाप्तः

तन्मात्रधारणाधिकारश् चतुर्दशः  
    
१४।१अब्: अथ गन्धादिपूर्वाणां तन्मात्राणाम् अनुक्रमात्  
१४।१च्द्: धारणाः सम्प्रवक्ष्यामि तत्फलानां प्रसिद्धये  
१४।२अब्: पीतकं गन्धतन्मात्रं तुर्याश्रं पर्वसम्मितम्  
१४।२च्द्: नासारन्ध्राग्रगं ध्यायेद् वज्रलाञ्छनलाञ्छितम्  
१४।३अब्: दशमाद् दिवसाद् ऊर्ध्वं योगिनो ऽनन्यचेतसः  
१४।३च्द्: क्वापि गन्धः समायाति द्विधाभूतो ऽप्य् अनेकधा  
१४।४अब्: ततो ऽस्य ऋतुमात्रेण शुद्धो गन्धः स्थिरीभवेत्  
१४।४च्द्: षड्भिर् मासैः स्वयं गन्ध मय एव भविष्यति  
१४।५अब्: यो यत्र रोचते गन्धस् तं तत्र कुरुते भृशम्  
१४।५च्द्: त्र्यब्दात् सिद्धिम् अवाप्नोति प्रेप्सितां पाञ्चभौतिकीम्  
१४।६अब्: तदूर्ध्वम् आत्मनो रूपं तत्र सञ्चिन्तयेद् यदि  
१४।६च्द्: गन्धावरणविज्ञानं त्रिभिर् अब्दैर् अवाप्नुयात्  
१४।७अब्: ईषद्दीप्तियुतं तत्र तन्मण्डलविवर्जितम्  
१४।७च्द्: ध्यायन् प्रपश्यते सर्वान् गन्धावरणवासिनः  
१४।८अब्: धरातत्त्वोक्तबिम्बाभं तत्रैवम् अनुचिन्तयन्  
१४।८च्द्: तत्समानत्वम् अभ्येति पूर्ववद् द्वितये स्थिरे  
१४।९अब्: स्वरूपं तत्र सञ्चिन्त्य भासयन्तम् अधःस्थितम्  
१४।९च्द्: तदीशत्वम् अवाप्नोति पूर्वोक्तेनैव वर्त्मना  
१४।१०अब्: धरातत्त्वोक्तवत् सर्वम् अत ऊर्ध्वम् अनुस्मरन्  
१४।१०च्द्: तद्रूपं फलम् आप्नोति गन्धावरणसंस्थितम्  
१४।११अब्: रसरूपाम् अतो वक्ष्ये धारणां योगिसेविताम्  
१४।११च्द्: यया सर्वरसावाप्तिर् योगिनः सम्प्रजायते  
१४।१२अब्: जलबुद्बुदसङ्काशं राजनाड्यग्रसंस्थितं  
१४।१२च्द्: चिन्तयेद् रसतन्मात्रं जिह्वाग्राधारम् आत्मनः  
१४।१३अब्: सुशीतं षड्रसं स्निग्धं तद्गतेनान्तरात्मना  
१४।१३च्द्: ततो ऽस्य मासमात्रेण रसास्वादः प्रवर्तते  
१४।१४अब्: लवणादीन् परित्यज्य यदा मधुरतां गतः  
१४।१४च्द्: तदा तन् निगिरन् योगी षण्मासान् मृत्युजिद् भवेत्  
१४।१५अब्: जराव्याधिविनिर्मुक्तः कृष्णकेशो ऽच्युतद्युतिः  
१४।१५च्द्: जीवेद् आचन्द्रतारार्कम् अभ्यस्यंश् च क्व चित् क्व चित्  
१४।१६अब्: पूर्वोक्तबुद्बुदाकारं स्वरूपम् अनुचिन्तयन्  
१४।१६च्द्: नीरावरणविज्ञानम् आप्नोतीति किम् अद्भुतम्  
१४।१७अब्: तम् एव द्युतिसंयुक्तं ध्यायन्न् आधारवर्जितम्  
१४।१७च्द्: पश्यते वत्सरैः सर्वं रसावरणम् आश्रितम्  
१४।१८अब्: जलतत्त्वोक्तबिम्बादि तदूर्ध्वम् अनुचिन्तयन्  
१४।१८च्द्: पूर्वोक्तं सर्वम् आप्नोति रसावरणजं स्फुटम्  
१४।१९अब्: अतो रूपवतीं वक्ष्ये दिव्यदृष्टिप्रदां शुभाम्  
१४।१९च्द्: धारणां सर्वसिद्ध्यर्थं रूपतन्मात्रम् आश्रिताम्  
१४।२०अब्: एकान्तस्थो यदा योगी बहिर्मीलितलोचनः  
१४।२०च्द्: शरत्सन्ध्याभ्रसङ्काशं यत् तत् किं चित् प्रपश्यति  
१४।२१अब्: तत्र चेतः समाधाय यावद् आस्ते दशाह्निकम्  
१४।२१च्द्: तावत् स पश्यते तत्र बिन्दून् सूक्ष्मतमान् अपि  
१४।२२अब्: के चित् तत्र सिता रक्ताः पीता नीलास् तथापरे  
१४।२२च्द्: तान् दृष्ट्वा तेषु सन्दध्यान् मनो ऽत्यन्तम् अनन्यधीः  
१४।२३अब्: षण्मासात् पश्यते तेषु रूपाणि सुबहूनि च  
१४।२३च्द्: त्र्यब्दात् तान्य् एव तेजोभिः प्रदीप्तानि स्थिराणि च  
१४।२४अब्: तान्य् अभ्यस्यंस् ततो द्व्यब्दाद् बिम्बाकाराणि पश्यति  
१४।२४च्द्: ततो ऽब्दात् पश्यते तेजः षण्मासात् पुरुषाकृति  
१४।२५अब्: त्रिमासाद् व्यापकं तेजो मासात् सर्वं विसर्पितम्  
१४।२५च्द्: कालक्रमाच् च पूर्वोक्तं रूपावरणम् आश्रितम्  
१४।२६अब्: सर्वं फलम् अवाप्नोति दिव्यदृष्टिश् च जायते  
१४।२६च्द्: इतीयं कल्पनाशून्या धारणाकृतकोदिता  
१४।२७अब्: दशपञ्चविधो भेदः स्वयम् एवात्र जायते  
१४।२७च्द्: अतो ऽस्यां निश्चयं कुर्यात् किम् अन्यैः शास्त्रडम्बरैः  
१४।२८अब्: अतः स्पर्शवतीम् अन्यां कथयामि तवाधुना  
१४।२८च्द्: धारणां तु यया योगी वज्रदेहः प्रजायते  
१४।२९अब्: षट्कोणमण्डलान्तःस्थम् आत्मानं परिभावयेत्  
१४।२९च्द्: रूक्षम् अञ्जनसङ्काशं प्रत्यङ्गस्फुरिताकुलम्  
१४।३०अब्: ततो ऽस्य दशभिर् देवि दिवसैस् त्वचि सर्वतः  
१४।३०च्द्: भवेत् पिपीलिकास्पर्शस् ततस् तम् अनुचिन्तयन्  
१४।३१अब्: वज्रदेहत्वम् आसाद्य पूर्वोक्तं पूर्ववल् लभेत्  
१४।३१च्द्: पूर्वोक्तमण्डलाकारं पूर्वरूपं विचिन्तयन्  
१४।३२अब्: स्पर्शतत्त्वावृतिज्ञानं लभन् केन निवार्यते  
१४।३२च्द्: हीनमण्डलम् आत्मानं ध्यायेत् तत्पतिसिद्धये  
१४।३३अब्: यया संसिद्धया सर्व स्पर्शवेदी भविष्यति  
१४।३३च्द्: कर्णौ पिधाय यत्नेन निमीलितविलोचनः  
१४।३४अब्: संशृणोति महाघोषं चेतस् तत्रानुसन्दधेत्  
१४।३४च्द्: दीप्यते जाठरो वह्निस् ततो ऽस्य दशभिर् दिनैः  
१४।३५अब्: दूराच् छ्रवणविज्ञानं षण्मासाद् उपजायते  
१४।३५च्द्: यस् तस्यान्ते ध्वनिर् मन्दः किं चित् किं चिद् विभाव्यते  
१४।३६अब्: सकलात्मा स विज्ञेयस् तदभ्यासाद् अनन्यधीः  
१४।३६च्द्: शब्दावरणविज्ञानम् आप्नोति स्थिरतां गतम्  
१४।३७अब्: यः पुनः श्रूयते शब्दस् तदन्ते शङ्खनादवत्  
१४।३७च्द्: प्रलयाकलरूपं तद् अभ्यस्यं तत्फलेप्सुभिः  
१४।३८अब्: स एवातितराम् अन्यशब्दप्रच्छादको यदा  
१४।३८च्द्: विज्ञानाकल इत्य् उक्तस् तदासाव् अपराजिते  
१४।३९अब्: मनोह्लादकरो यो ऽन्यस् तदन्ते संविभाव्यते  
१४।३९च्द्: स मन्त्र इति विज्ञेयो योगिभिर् योगकाङ्क्षिभिः  
१४।४०अब्: ततस् तु श्रूयते यो ऽन्यः शान्तघण्टानिनादवत्  
१४।४०च्द्: स मन्त्रेश इति प्रोक्तः सर्वसिद्धिफलप्रदः  
१४।४१अब्: घण्टानादविरामान्ते यः शब्दः सम्प्रजायते  
१४।४१च्द्: मन्त्रेशेशपदं तद् धि सिद्धीनां कारणं महत्  
१४।४२अब्: अनिलेनाहता वीणा यादृङ् नादं विमुञ्चति  
१४।४२च्द्: तादृशो यो ध्वनिस् तत्र तं विद्याच् छाम्भवं पदं  
१४।४३अब्: पृथग् वा क्रमशो वापि सर्वान् एतान् समभ्यसेत्  
१४।४३च्द्: प्राप्नोति सर्ववित् सिद्धीः शब्दावरणम् आश्रिताः  
१४।४४अब्: इत्य् एताः कथिताः पञ्च तन्मात्राणां तु धारणाः  
    
इति श्रीमालिनीविजयोत्तरे तन्त्रे तन्मात्रधारणाधिकारश् चतुर्दशः  
समाप्तः

अक्षधारणाधिकारः पञ्चदशः

१५।१अब्: अथ वागिन्द्रियादीनां मनोन्तानाम् अनुक्रमात्  
१५।१च्द्: धारणाः सम्प्रवक्ष्यामि दशैकाञ् च समासतः  
१५।२अब्: वदनान्तर् नमःशब्दम् आत्मनश् चिन्तयेद् बुधः  
१५।२च्द्: गृहीतवाक्त्वम् अभ्येति मौनेन मधुसूदनि  
१५।३अब्: सर्वत्रास्खलिता वाणी षड्भिर् मासैः प्रवर्तते  
१५।३च्द्: सर्वशास्त्रार्थवेत्तृत्वं वत्सराद् उपजायते  
१५।४अब्: वाग् एवास्य प्रवर्तेत काव्यालङ्कारभूषिता  
१५।४च्द्: त्रिभिर् अब्दैः स्वयं कर्ता शास्त्राणां सम्प्रजायते  
१५।५अब्: तत्रैव चिन्तयेद् देहं स्वकीयम् अनुरूपतः  
१५।५च्द्: भूयस् तम् एव धवलम् ईषत्तेजोवभासितम्  
१५।६अब्: रसान्तःसोमबिम्बादितेजोन्तं तम् अनुस्मरेत्  
१५।६च्द्: सर्वं फलम् अवाप्नोति वागावरणजं क्रमात्  
१५।७अब्: पाणौ चित्तं समादाय षण्मासाद् दूरसंस्थितम्  
१५।७च्द्: वस्तु गृह्णात्य् असन्देहात् त्र्यब्दात् पारे ऽपि वारिधेः  
१५।८अब्: तत्रात्मदेहपूर्वं तु पद्माभम् अनुचिन्तयन्  
१५।८च्द्: सव्यापारादिभेदेन चतुर्दशकम् आदरात्  
१५।९अब्: पुरोक्तकालनियमात् पूर्वोक्तेनैव वर्त्मना  
१५।९च्द्: सर्वं फलम् अवाप्नोति हस्तावृतिसमाश्रितम्  
१५।१०अब्: पादाव् एवंविधौ ध्यायन् वत्सरत्रयम् आदरात्  
१५।१०च्द्: मुहूर्तेन समुद्रान्ताम् अश्रान्तो भ्रमति क्षितिम्  
१५।११अब्: चतुर्दश समभ्यर्च्य स्वदेहादिकम् अभ्यसन्  
१५।११च्द्: प्राप्नोति पूर्ववत् सर्वं फलं पादावृतिस्थितम्  
१५।१२अब्: पायाव् अपि मनस्तत्त्वं स्थिरीकुर्वन्न् अवाप्स्यति  
१५।१२च्द्: मासेन तद्भवव्याधि विमुक्तिम् अविलम्बतः  
१५।१३अब्: पुण्यश्लोकत्वम् आप्नोति त्रिभिर् अब्दैर् अनादरात्  
१५।१३च्द्: चतुर्दशविधं चात्र पूर्ववत् फलम् आप्स्यति  
१५।१४अब्: स्वरूपतः स्मरेल् लिङ्गं मासमात्राज् जितेन्द्रियः  
१५।१४च्द्: षड्भिर् मासैर् अनायासाद् इच्छाकामित्वम् आप्नुयात्  
१५।१५अब्: चतुर्दशविधे भेदे तत्राभ्यस्ते महामतिः  
१५।१५च्द्: लिङ्गावरणजं सर्वं पूर्ववल् लभते फलम्  
१५।१६अब्: स्वजिह्वाम् इन्दुवर्णाभां चिन्तयेद् दशभिर् दिनैः  
१५।१६च्द्: प्राप्नोत्य् अनुभवं योगी जिह्वाभावम् इवात्मनः  
१५।१७अब्: आस्वादयति दूरस्थं षण्मासाद् एकमानसः  
१५।१७च्द्: वत्सरैस् तु त्रिभिः साक्षाल् लेढ्य् असौ परमामृतम्  
१५।१८अब्: येनासौ भवते योगी जरामरणवर्जितः  
१५।१८च्द्: अपेयादिप्रसक्तो ऽपि न पापैः परिभूयते  
१५।१९अब्: पूर्ववत् सर्वम् अन्यच् च स्वदेहाद्य् अनुचिन्तयन्  
१५।१९च्द्: फलम् आप्नोत्य् असन्देहाद् रसनावृतिसम्भवम्  
१५।२०अब्: कनकाभं स्वकं घ्राणम् अनुचिन्तयतः शनैह्  
१५।२०च्द्: दिवसैर् दशभिर् घ्राणशुन्यतानुभवो भवेत्  
१५।२१अब्: षण्मासाद् गन्धम् आघ्राति दूरस्थस्यापि वस्तुनः  
१५।२१च्द्: घातयेद् गन्धम् आघ्राय यस्य रुष्टो भविष्यति  
१५।२२अब्: वत्सरैस् तु त्रिभिर् दिव्यं गन्धम् आसाद्य योगवित्  
१५।२२च्द्: जरामरणनैर्गुण्ययुक्तो दिव्यत्वम् अर्हति  
१५।२३अब्: सर्वम् अन्यद् यथोद्दिष्टं तथैव च विचिन्तयेत्  
१५।२३च्द्: क्रमिकं फलम् आप्नोति घ्राणावरणम् आस्थितम्  
१५।२४अब्: उदयादित्यसङ्काशे चिन्तयंश् चक्षुषी निजे  
१५।२४च्द्: दशाहाच् चक्षुषो रक्तस्रावानुभवम् आप्स्यति  
१५।२५अब्: वेदना महती चास्य ललाटे सम्प्रजायते  
१५।२५च्द्: न भेतव्यं महादेवि न चाभ्यासं परित्यजेत्  
१५।२६अब्: सन्त्यजन्न् अन्धताम् एति तेन यत्नात् समभ्यसेत्  
१५।२६च्द्: षड्भिर् मासैर् महायोगी दिव्यदृष्टिः प्रजायते  
१५।२७अब्: छिद्रां प्रपश्यते भूमिं कटाहान्ताम् अतन्द्रितः  
१५।२७च्द्: आध्रुवान्तम् अथोर्ध्वं च करामलकवद् बुधः  
१५।२८अब्: वत्सरैस् तु त्रिभिर् योगी ब्रह्माण्डान्तं प्रपश्यति  
१५।२८च्द्: तदन्तर् योगिनीज्ञानं शरीरस्थं प्रजायते  
१५।२९अब्: स्वदेहादिकम् अन्यच् च पूर्वोक्तं पूर्ववत् स्मरन्  
१५।२९च्द्: नयनावृतिजं सर्वम् आप्नोतीति किम् अद्भुतम्  
१५।३०अब्: सर्वत्राञ्जनपत्राभां निस्तरङ्गां त्वचं स्मरन्  
१५।३०च्द्: शस्त्रैर् अपि न मासेन छेत्तुं शक्यो भविष्यति  
१५।३१अब्: षण्मासाद् अतितीव्रेण नाग्निनाप्य् एष दह्यते  
१५।३१च्द्: वत्सरत्रितयाद् योगी वज्रोपलविषाहिभिः  
१५।३२अब्: पीड्यते न कदा चित् स्याद् अजरामरतां गतः  
१५।३२च्द्: स्पर्शावृतिजविज्ञान गीतवच् च चतुर्दश  
१५।३३अब्: भेदाः सह फलैर् ज्ञेयाः पूर्वकालानुसारतः  
१५।३३च्द्: किं त्व् अत्र चिन्तयेद् देहं स्वदेहादिभिर् आवृतम्  
१५।३४अब्: सन्दधानः स्वकं चेतः श्रोत्राकाशे विचक्षणः  
१५।३४च्द्: दूराच् छ्रवणविज्ञानं षण्मासाद् उपजायते  
१५।३५अब्: त्रिभिः संवत्सरैर् देवि ब्रह्माण्डान्तर् उदीरितम्  
१५।३५च्द्: शृणोति स स्फुटं सर्वं जरामरणवर्जितः  
१५।३६अब्: तत्राकाशोक्तवत् सर्वं स्वदेहाद्य् अनुचिन्तयेत्  
१५।३६च्द्: श्रोत्रावरणजं सर्वं फलम् आप्नोति पूर्ववत्  
१५।३७अब्: मनोवतीम् अतो वक्ष्ये धारणां सर्वसिद्धिदाम्  
१५।३७च्द्: यया संसिद्धया देवि सर्वसिद्धिफलं लभेत्  
१५।३८अब्: मन एव मनुष्याणां कारणं बन्धमोक्षयोः  
१५।३८च्द्: तस्मात् तद् अभ्यसेन् मन्त्री यदीच्छेन् मोक्षम् अक्षयम्  
१५।३९अब्: तद् अर्धचन्द्रसङ्काशम् अधोवक्त्रं हृदि स्थितम्  
१५।३९च्द्: चिन्तयन् मासमात्रेण प्रतिभां प्रतिपत्स्यते  
१५।४०अब्: अकस्मात् पश्यते किं चिद् अकस्माच् छृणुते तथा  
१५।४०च्द्: सर्वेन्द्रियात्मकं ज्ञानं अकस्माच् च क्व चित् क्व चित्  
१५।४१अब्: स्वस्वकेन्द्रियविज्ञानं सम्पश्येद् वत्सरत्रयात्  
१५।४१च्द्: भवते योगयुक्तस्य योगिनः सुपरिस्फुटम्  
१५।४२अब्: स्वदेहादिकम् अप्य् अत्र पूर्वोक्तवद् अनुस्मरन्  
१५।४२च्द्: चित्तावरणविज्ञानं प्राप्य सोमगुणं लभेत्  
१५।४३अब्: इत्य् एकादश गीतानि समभ्यस्यानि ते तथा  
१५।४३च्द्: इन्द्रियाणि यतः सर्वं फलम् एषु प्रतिष्ठितम्  
१५।४४अब्: बन्धमोक्षाव् उभाव् एताव् इन्द्रियाणि जगुर् बुधाः  
१५।४४च्द्: विगृहीतानि बन्धाय विमुक्तानि विमुक्तये  
१५।४५अब्: एतानि व्यापके भावे यदा स्युर् मनसा सह  
१५।४५च्द्: विमुक्तानीति विद्वद्भिर् ज्ञातव्यानि तदा प्रिये  
१५।४६अब्: यदा तु विषये क्वापि प्रदेशान्तरवर्तिनि  
१५।४६च्द्: संस्थितानि तदा तानि बद्धानीति प्रचक्षते  
१५।४७अब्: इत्य् अयं द्विविधो भावः शुद्धाशुद्धप्रभेदतः  
१५।४७च्द्: इन्द्रियाणां समाख्यातः सिद्धयोगीश्वरीमते  
    
इति श्रीमालिनीविजयोत्तरे तन्त्रे ऽक्षधारणाधिकारः पञ्चदशः  
समाप्तः

धारणाधिकारः षोडशः  
    
१६।१अब्: अथ गर्वमयीं दिव्यां धारणां धारणोत्तमाम्  
१६।१च्द्: महागर्वकरीं वक्ष्ये योगिनां योगवन्दिते  
१६।२अब्: षोडशारं स्मरेच् चक्रम् आत्मदेहम् अनन्यधीः  
१६।२च्द्: एषो ऽहम् इति सञ्चिन्त्य स्वकार्यपरिवारितम्  
१६।३अब्: अप्रधृष्यो भवेद् योगी वत्सरत्रितयेन तु  
१६।३च्द्: ममत्वम् अच्युतं तस्य भवेत् सर्वत्र कुत्र चित्  
१६।४अब्: तादृग्रूपस्य चक्रस्य नाभिं मूर्तिं स्वकां स्मरन्  
१६।४च्द्: चिन्तयेत् सर्वम् एवाहं मयि सर्वम् अवस्थितम्  
१६।५अब्: ततो ऽहङ्कारविज्ञानं प्राप्नोतीति किम् अद्भुतम्  
१६।५च्द्: हृच्चक्रे समनुध्यायन् मत्स्वरूपम् अतन्द्रितः  
१६।६अब्: अविलम्बम् अवाप्नोति गर्वावरणजं फलम्  
१६।६च्द्: बिम्बादिकं क्रमात् सर्वं चिन्तयन् नीललोहितम्  
१६।७अब्: तद्भवं सर्वम् आप्नोति दशावस्थाप्रचोदितम्  
१६।७च्द्: इति गर्वमयी प्रोक्ता प्रजापतिगुणप्रदा  
१६।८अब्: उद्यदादित्यबिम्बाभं हृदि पद्मम् अनुस्मरन्  
१६।८च्द्: धर्मादिभावसंयुक्तम् अष्टपत्रं सकर्णिकम्  
१६।९अब्: मासेन स्थिरबुद्धिः स्यात् षड्भिः श्रुतिधरो भवेत्  
१६।९च्द्: त्रिभिर् अब्दैः स्वयं कर्ता शास्त्राणां सम्प्रजायते  
१६।१०अब्: स्वां तत्र चिन्तयेन् मूर्तिं बुद्धितत्त्वं प्रपश्यति  
१६।१०च्द्: तदीशज्ञानम् आप्नोति ब्रह्माणम् अनुचिन्तयन्  
१६।११अब्: वेदान् उद्गिरते सुप्तः समाधिस्थो ऽथवा मुनिः  
१६।११च्द्: सुस्थिरास् ते सदाभ्यासाद् अनधीता अपि स्फुटम्  
१६।१२अब्: बिम्बादिकं क्रमात् सर्वं पूर्वोक्तम् अनुचिन्तयन्  
१६।१२च्द्: प्राप्नोति ब्राह्मम् ऐश्वर्यं बुद्ध्यावरणम् आश्रितम्  
१६।१३अब्: हृदि बिम्बं रवेर् ध्यायेत् तदन्तः सोममण्डलम्  
१६।१३च्द्: एवम् अभ्यसतस् तस्य षण्मासाद् उपजायते  
१६।१४अब्: दिव्यचक्षुर् अनायासात् सिद्धिः स्याद् वत्सरत्रयात्  
१६।१४च्द्: स्वदेहं चिन्तयंस् तत्र गुणज्ञानम् अवाप्स्यति  
१६।१५अब्: लिङ्गाकारं स्मरन् दीप्तं तदीशत्वम् अवाप्नुयात्  
१६।१५च्द्: बिम्बादि पूर्ववद् ध्यायन् दशकं दशकात्मकम्  
१६।१६अब्: फलम् आप्नोत्य् असन्देहाद् गुणावरणसंस्थितम्  
१६।१६च्द्: चतुर्विंशत्य् अमी प्रोक्ताः प्रत्येकं दशपञ्चधा  
१६।१७अब्: धारणाः क्ष्मादितत्त्वानां समासाद् योगिनां हिताः  
१६।१७च्द्: त्रयोदशात्मके भेदे षड् अन्याः संस्थिता यथा  
१६।१८अब्: योगिनाम् अनुवर्ण्यन्ते तथा योगप्रसिद्धये  
१६।१८च्द्: देहं मुक्त्वा स्वरूपेण नान्यत् किं चिद् इति स्मरेत्  
१६।१९अब्: सितपद्मासनासीनं मण्डलत्रितयोपरि  
१६।१९च्द्: एवम् अत्र स्थिरीभूते मासमात्रेण योगवित्  
१६।२०अब्: सर्वव्याधिविनिर्मुक्तो भवतीति किम् अद्भुतम्  
१६।२०च्द्: षण्मासाद् अस्य विज्ञानं जायते पृथिवीतले  
१६।२१अब्: अब्दाज् जरादिनिर्मुक्तस् त्रिभिः पुंस्तत्त्वदृग् भवेत्  
१६।२१च्द्: हृदधः पङ्कजे ऽत्रैव द्वादशार्धाङ्गुलां तनुम्  
१६।२२अब्: हृदन्तां भावयेत् स्वाक्यां षण्मासान् मृत्युजिद् भवेत्  
१६।२२च्द्: त्रिभिर् अब्दैः समाप्नोति पुंस्तत्त्वेश्वरतुल्यताम्  
१६।२३अब्: बिम्बादौ पूर्ववत् सर्वं तत्र सञ्चिन्तिते सति  
१६।२३च्द्: फलम् आप्नोत्य् असन्देहात् पुरुषावरणस्थितम्  
१६।२४अब्: एतद् वेदान्तविज्ञानं समासाद् उपवर्णितम्  
१६।२४च्द्: कपिलस्य पुरा प्रोक्तम् एतद् विस्तरशो मया  
१६।२५अब्: शरत्सन्ध्याभ्रसङ्घाभं स्वदेहम् अनुचिन्तयन्  
१६।२५च्द्: वीतरागत्वम् अभ्येति षड्भिर् मासैर् न संशयः  
१६।२६अब्: जरामरणनिर्मुक्तो वर्षेणैवोपजायते  
१६।२६च्द्: त्र्यब्दाज् ज्ञानम् अवाप्नोति रागावरणजं महत्  
१६।२७अब्: रक्तं सञ्चिन्तयेद् देहं सम्पूर्णाभ्रोपरिस्थितम्  
१६।२७च्द्: मासषट्कम् अनुद्विग्नो वीतरागत्वसिद्धये  
१६।२८अब्: स्मरन् संवत्सरे सम्यङ् मृत्युना न प्रपीड्यते  
१६।२८च्द्: त्रिभिर् अब्दैर् जितद्वन्द्वो रागे च समतां व्रजेत्  
१६।२९अब्: रक्तपद्मस्थितं रक्तं पञ्चपर्वं हृदावधि  
१६।२९च्द्: ध्यायन् फलम् अवाप्नोति पूर्वोक्तम् अखिलं क्रमात्  
१६।३०अब्: बिम्बादि चात्र पूर्वोक्तम् अनुचिन्तयतो मुहुः  
१६।३०च्द्: फलं भवति निःशेषं रञ्जकावृतिसम्भवम्  
१६।३१अब्: हृदि पद्मं सितं ध्यायेद् द्व्यष्टपत्रं सकेसरम्  
१६।३१च्द्: सर्वामृतमयं दिव्यं चन्द्रकल्पितकर्णिकम्  
१६।३२अब्: निश्चलं तत्र संयम्य चेतो निद्रान्तम् आत्मनः  
१६।३२च्द्: ततो यत् पश्यते स्वप्ने तथ्यं तत् तस्य जायते  
१६।३३अब्: एवम् अभ्यसतस् तस्य बुद्धिपद्मोदितं फलम्  
१६।३३च्द्: सर्वं प्रजायते तस्य तत्कालक्रमयोगतः  
१६।३४अब्: चतुरङ्गुलदेहादि सर्वं तत्र विचिन्तयन्  
१६।३४च्द्: पूर्ववत् सर्वम् आप्नोति विद्यातत्त्वसमुद्भवम्  
१६।३५अब्: हृदयाद् एकम् एकं तु व्यतिक्रम्यार्धम् अङ्गुलम्  
१६।३५च्द्: पृथक् चक्रत्रयं ध्यायेद् रक्तनीलासितं क्रमात्  
१६।३६अब्: तत्रत्यद्व्येकपर्वं तु पुरुषं तत्समद्युतिम्  
१६।३६च्द्: बिम्बादिकं च यत् प्रोक्तं तत्त्वत्रयम् इदं महत्  
१६।३७अब्: त्रयोदशात्मकं भेदम् एतदन्तं विदुर् बुधाः  
१६।३७च्द्: एकादशप्रभेदेन तत्त्वद्वयम् अथोच्यते  
१६।३८अब्: कण्ठकूपावधौ चक्रे पञ्चारे नाभिसंस्थितम्  
१६।३८च्द्: ध्यायेत् स्वरूपम् आत्मीयं दीप्तनेत्रोपलब्धवत्  
१६।३९अब्: क्षित्यादिकालतत्त्वान्ते यद् वस्तु स्थितम् अध्वनि  
१६।३९च्द्: सर्वं प्रसाध्य योगीन्द्रो न कालेनाभिभूयते  
१६।४०अब्: बिम्बादिके ऽपि तत्रस्थे योगिनाम् अनुचिन्तिते  
१६।४०च्द्: भवतीति किलाश्चर्यम् अनायासेन तत्फलम्  
१६।४१अब्: कण्ठाकाशे स्थिरं चेतः कुर्वन् योगी दिने दिने  
१६।४१च्द्: मायोत्थं फलम् आप्नोति बिम्बादाव् अपि तत्रगे  
१६।४२अब्: कण्ठकूपविधानाभं राहुग्रस्तेन्दुबिम्बवत्  
१६।४२च्द्: चिन्तयन् न पुनर् याति मायादेर् वशवर्तिताम्  
१६।४३अब्: तद् एव तत्र स्वर्भानुमुक्तवत् परिचिन्तयन्  
१६।४३च्द्: तेजोदेहादिकं चापि प्राप्नोति परमेशताम्  
१६।४४अब्: मध्यन्दिनकराकारं लम्बकस्थं विचिन्तयेत्  
१६।४४च्द्: समस्तमन्त्रचक्रस्य रूपं यत् सामुदायिकम्  
१६।४५अब्: ततः कालक्रमाद् योगी मन्त्रत्वम् अधिगच्छति  
१६।४५च्द्: अनुषङ्गफलं चात्र पूर्वोक्तं सर्वम् इष्यते  
१६।४६अब्: मूर्तिं तत्रैव सञ्चिन्त्य मन्त्रेशत्वम् अवाप्नुयात्  
१६।४६च्द्: तदधोदीपकं तेजो ध्यात्वा तत्पतितां व्रजेत्  
१६।४७अब्: सबाह्याभ्यन्तरं तस्माद् अधोर्ध्वं व्यापि च स्मरन्  
१६।४७च्द्: तेजो मन्त्रेश्वरेशानपदान् न च्यवते नरः  
१६।४८अब्: बद्ध्वा पद्मासनं योगी पराबीजम् अनुस्मरन्  
१६।४८च्द्: भ्रुवोर् मध्ये न्यसेच् चित्तं तद्बहिः किं चिद् अग्रतः  
१६।४९अब्: निमीलिताक्षो हृष्टात्मा शब्दालोकविवर्जिते  
१६।४९च्द्: पश्यते पुरुषं तत्र द्वादशाङ्गुलम् आयतम्  
१६।५०अब्: तत्र चेतः स्थिरं कुर्यात् ततो मासत्रयोपरि  
१६।५०च्द्: सर्वावयवसम्पूर्णं तेजोरूपम् अचञ्चलम्  
१६।५१अब्: प्रसन्नम् इन्दुसङ्काशं पश्यति दिव्यचक्षुषा  
१६।५१च्द्: तं दृष्ट्वा पुरुषम् दिव्यं कालज्ञानं प्रवर्तते  
१६।५२अब्: अशिरस्के भवेन् मृत्युः षण्मासाभ्यन्तरेण तु  
१६।५२च्द्: वञ्चनं तत्र कुर्वीत यत्नात् कालस्य योगवित्  
१६।५३अब्: ब्रह्मरन्ध्रोपरि ध्यायेच् चन्द्रबिम्बम् अकल्मषम्  
१६।५३च्द्: स्रवन्तम् अमृतं दिव्यं स्वदेहापूरकं बहु  
१६।५४अब्: तेनापूरितम् आत्मानं चेतोनालानुसर्पिणा  
१६।५४च्द्: सबाह्याभ्यन्तरं ध्यायन् दशाहान् मृत्युजिद् भवेत्  
१६।५५अब्: महाव्याधिविनाशे ऽपि योगम् एनं समभ्यसेत्  
१६।५५च्द्: प्रत्यङ्गव्याधिनाशाय प्रत्यङ्गगम् अनुस्मरन्  
१६।५६अब्: धूम्रवर्णं यदा पश्येन् महाव्याधिस् तदा भवेत्  
१६।५६च्द्: कृष्णे कुष्ठम् अवाप्नोति नीले शीतलिकाभयम्  
१६।५७अब्: हीनचक्षुषि तद्रोगं नासाहीने तदात्मकम्  
१६।५७च्द्: यद् यद् अङ्गं न पश्येत तत्र तद्व्याधिम् आदिशेत्  
१६।५८अब्: आत्मनो वा परेषां वा योगी योगपथे स्थितः  
१६।५८च्द्: वर्षैस् तु पञ्चभिः सर्वम् विद्यातत्त्वान्तम् ईश्वरि  
१६।५९अब्: वेत्ति भुङ्क्ते च सततं न च तस्मात् प्रहीयते  
१६।५९च्द्: तत्रस्थे तेजसि ध्याते सर्वदेहविसर्पिणि  
१६।६०अब्: पूर्वोक्तं सर्वम् आप्नोति तत्कालक्रमयोगतः  
१६।६०च्द्: अथोर्ध्वव्यापिनि ध्याने तत्र तस्माद् अखण्डितः  
१६।६१अब्: सर्वमन्त्रेश्वरेशत्वान् न भूयो ऽपि निवर्तते  
१६।६१च्द्: एवं ललाटदेशे ऽपि महादीप्तम् अनुस्मरन्  
१६।६२अब्: प्रपश्यत्य् अचिराद् एव वर्णाष्टकयुतं क्रमात्  
१६।६२च्द्: इन्द्रनीलप्रतीकाशं शिखिकण्ठसमद्युति  
१६।६३अब्: राजावर्तनिभं चान्यत् तथा वैडूर्यसन्निभम्  
१६।६३च्द्: पुष्परागनिभं चान्यत् प्रवालकसमद्युति  
१६।६४अब्: पद्मरागप्रतीकाशम् अन्यच् चन्द्रसमद्युति  
१६।६४च्द्: तां दृष्ट्वा परमां ज्योत्स्नां दिव्यज्ञानं प्रवर्तते  
१६।६५अब्: विहारपादचारादि ततः सर्वं प्रवर्तते  
१६।६५च्द्: अधोर्ध्वं व्यापिनि ध्याते न तस्माच् च्यवते पदात्  
१६।६६अब्: इत्य् एतत् सर्वम् आख्यातं लक्ष्यभेदव्यवस्थितम्  
१६।६६च्द्: अधुना चित्तभेदो ऽपि समासाद् उपदिश्यते  
१६।६७अब्: पिशाचानन्तपर्यन्तगुणाष्टकसमीहया  
१६।६७च्द्: तत्तद्रूपगुणं कुर्यात् सम्यग् ईशे स्थिरं मनः  
१६।६८अब्: इतीश्वरपदान्तस्य मार्गस्यास्य पृथक् पृथक्  
१६।६८च्द्: यथोपासा तथाख्याता योगिनां योगसिद्धये  
    
इति श्रीमालिनीविजयोत्तरे तन्त्रे धारणाधिकारः षोडशः समाप्तः

सप्तदशः षडङ्गयोगाधिकारः  
    
१७।१अब्: अथैतत् सर्वम् उद्दिष्टं यदि न स्फुटतां व्रजेत्  
१७।१च्द्: स्फुटीकृते ऽस्थिरे तत्र न मनस् तिष्ठते स्फुटम्  
१७।२अब्: गतिभङ्गं ततस् तस्य प्राणायामेन कारयेत्  
१७।२च्द्: स च पञ्चविधः प्रोक्तः पूरकादिप्रभेदतः  
१७।३अब्: पूरकः कुम्भकश् चैव रेचको ह्य् अपकर्षकः  
१७।३च्द्: उत्कर्षः पञ्चमो ज्ञेयस् तदभ्यासाय योगिभिः  
१७।४अब्: पूरकः पूरणाद् वायोर् द्वेधा षोढा च गीयते  
१७।४च्द्: स्वभावपूरणाद् एको विरेच्यान्यः प्रपूरितः  
१७।५अब्: नासामुखोर्ध्वतालूनां रन्ध्रभेदाद् विभिद्यते  
१७।५च्द्: भिन्नः षोढात्वम् अभ्येति पुनर् भेदैर् अनन्तताम्  
१७।६अब्: कुम्भः पञ्चविधो ज्ञेयस् तत्रैकः पूरिताद् अनु  
१७।६च्द्: विधृतो रेचकात् पश्चाद् द्वितीयः परिकीर्तितः  
१७।७अब्: द्वयोर् अन्ते द्वयं चान्यत् स्वभावस्थश् च पञ्चमः  
१७।७च्द्: स्थानान्तरप्रभेदेन गच्छत्य् एषो ऽप्य् अनन्तताम्  
१७।८अब्: रेचकः पूर्ववज् ज्ञेयो द्विधाभूतः षडात्मकः  
१७।८च्द्: स्थानसंस्तम्भितो वायुस् तस्माद् उत्कृष्य नीयते  
१७।९अब्: यो ऽन्यप्रदेशसम्प्राप्त्यै स उत्कर्षक इष्यते  
१७।९च्द्: तस्माद् अपि पुनः स्थानं यतो नीतस् तदाहृतः  
१७।१०अब्: अपकर्षक इत्य् उक्तो द्वाव् अप्य् एताव् अनेकधा  
१७।१०च्द्: एषाम् अभ्यसनं कुर्यात् पद्मकाद्यासनस्थितः  
१७।११अब्: अधमः सकृदुद्घातो मध्यमो द्विगुणो मतः  
१७।११च्द्: ज्येष्ठः स्याद् यस् त्रिरुद्घातः स च द्वादशमात्रकः  
१७।१२अब्: त्रिर्जानुवेष्टनान् मात्रा त्रिगुणाच् छोटिकात्रयात्  
१७।१२च्द्: अजितां नाक्रमेन् मात्रां वायुदोषनिवृत्तये  
१७।१३अब्: प्रत्यङ्गधारणाद् वायुं न च चक्षुषि धारयेत्  
१७।१३च्द्: नाभिहृत्तालुकान्तस्थे विधृते मरुति क्रमात्  
१७।१४अब्: चतस्रो धारणा ज्ञेयाः शिख्यम्ब्वीशामृतात्मिकाः  
१७।१४च्द्: यद् यत्र चिन्तयेद् द्रव्यं तत् तत् सर्वगतं स्मरेत्  
१७।१५अब्: बिन्दुनादात्मकं रूपम् ईशानी धारणा श्रिता  
१७।१५च्द्: अमृतायां स्मरेद् इन्दुं कालत्यागोक्तवर्त्मना  
१७।१६अब्: धारणाभिर् इहैताभिर् योगी योगपथे स्थितः  
१७।१६च्द्: हेयं वस्तु परित्यज्य यायात् पदम् अनामयम्  
१७।१७अब्: त्रिवेदद्वीन्दुसङ्ख्यातसमुद्घातास् त्व् इमा मताः  
१७।१७च्द्: एताभिर् अप्य् अधो ऽप्य् उक्तं फलं प्राप्नोत्य् अनुत्तमम्  
१७।१८अब्: योगाङ्गत्वे समाने ऽपि तर्को योगाङ्गम् उत्तमम्  
१७।१८च्द्: हेयाद्यालोचनात् तस्मात् तत्र यत्नः प्रशस्यते  
१७।१९अब्: मार्गे चेतः स्थिरीभूतं हेये ऽपि विषयेच्छया  
१७।१९च्द्: प्रेर्य तेनानयेत् तावद् यावत् पदम् अनामयम्  
१७।२०अब्: तदर्थभावनायुक्तं मनो ध्यानम् उदाहृतम्  
१७।२०च्द्: तद् एव परमं ज्ञानं भावनामयम् इष्यते  
१७।२१अब्: मुहूर्ताद् एव तत्रस्थः समाधिं प्रतिपद्यते  
१७।२१च्द्: तत्रापि च सुनिष्पन्ने फलं प्राप्नोत्य् अभीप्सितम्  
१७।२२अब्: यत् किं चिच् चिन्तयेद् वस्तु नान्यत्वं प्रतिपद्यते  
१७।२२च्द्: तेन तन्मयताम् आप्य भवेत् पश्चाद् अभाववत्  
१७।२३अब्: पञ्चताम् इव सम्प्राप्तस् तीव्रैर् अपि न चाल्यते  
१७।२३च्द्: ततः शब्दादिभिर् योगी योगिनीकुलनन्दनः  
१७।२४अब्: इत्य् अनेन विधानेन प्रत्याहृत्य मनो मुहुः  
१७।२४च्द्: प्राणायामादिकं सर्वं कुर्याद् योगप्रसिद्धये  
१७।२५अब्: सर्वम् अप्य् अथवा भोगं मन्यमानो विरूपकम्  
१७।२५च्द्: स्वशरीरं परित्यज्य शाश्वतं पदम् ऋच्छति  
१७।२६अब्: तदा पूर्वोदितं न्यासं कालानलसमप्रभम्  
१७।२६च्द्: विपरीतविधानेन कुर्यात् स्कृक्छिन्दियुग्गतम्  
१७।२७अब्: आग्नेयीं धारणां कृत्वा सर्वमर्मप्रतापिनीम्  
१७।२७च्द्: पूरयेद् वायुना देहम् अङ्गुष्ठान् मस्तकान्तिकम्  
१७।२८अब्: तम् उत्कृष्य ततो ऽङ्गुष्ठाद् ब्रह्मरन्ध्रान्तम् आनयेत्  
१७।२८च्द्: छेदयेत् सर्वमर्माणि मन्त्रेणानेन योगवित्  
१७।२९अब्: जीवम् आदिद्विजारूढं शिरोमालादिसंयुतम्  
१७।२९च्द्: कृत्वा तदग्रे कुर्वीत द्विजम् आद्यम् अजीवकम्  
१७।३०अब्: इत्य् एषा कथिता काल रात्रिर् मर्मनिकृन्तनी  
१७।३०च्द्: नैनां समुच्चरेद् देवि य इच्छेद् दीर्घजीवितम्  
१७।३१अब्: शतार्धोच्चारयोगेन जायते मूर्ध्नि वेदना  
१७।३१च्द्: एवं प्रत्ययम् आलोच्य मृत्युजिद्ध्यानम् आश्रयेत्  
१७।३२अब्: निपीड्य तं ततस् तत्र बिन्दुनादादिचिन्तकः  
१७।३२च्द्: वेगाद् उत्कृष्य तत्रस्थं कालरात्र्या विसर्जयेत्  
१७।३३अब्: अनेन क्रमयोगेन अने योजितः परमे पदे  
१७।३३च्द्: समय्य् अपि महादेवि दीक्षोक्तं फलम् अश्नुते  
१७।३४अब्: [लचुन] सिद्धयोगेश्वरीमते  
१७।३४च्द्: तत्सकाशाद् भवेत् सिद्धिः सर्वमन्त्रोक्तलक्षणा  
१७।३५अब्: तद् एव मन्त्ररूपेण मनुष्यैः समुपास्यते  
१७।३५च्द्: एष ते ज्ञेयसद्भावः कथितः सुरवन्दिते  
१७।३६अब्: अभक्तस्य गुहस्यापि नाख्येयो जातुचित् त्वया  
१७।३६च्द्: उदरं सर्वम् आपूर्य ब्रह्मरन्ध्रान्तम् आगतम्  
१७।३७अब्: वायुं भ्रमणयोगेन ततस् तं प्रेरयेत् तथा  
१७।३७च्द्: यावत् प्राणप्रदेशान्तं योगिनां मनसेप्सितम्  
१७।३८अब्: प्राप्यते पुनर् आवृत्य तथैव नाभिमण्डलम्  
१७।३८च्द्: एवं समभ्यसेत् तावद् यावद् वासरसप्तकम्  
१७।३९अब्: तदाप्रभृति संयुक्तः कर्षयेत् त्रिदशान् अपि  
१७।३९च्द्: अनेनाकृष्य विज्ञानं सर्वयोगिनिषेवितम्  
१७।४०अब्: गृह्णीयाद् योगयुक्तात्मा किम् अन्यैः क्षुद्रशासनैः  
१७।४०च्द्: प्रथमं महती घूर्णिर् अभ्यासात् तस्य जायते  
१७।४१अब्: ततः प्रकम्पो देवेशि ज्वलतीव ततो ऽप्य् अणुः  
    
इति श्रीमालिनीविजयोत्तरे तन्त्रे सप्तदशो योगाङ्गाधिकारः समाप्तः

परमविद्याधिकारो ऽष्टादशः  
    
१८।१अब्: शृणु देवि परं गुह्यम् अप्राप्यम् अकृतात्मनाम्  
१८।१च्द्: यन् न कस्य चिद् आख्यातं तद् अद्य कथयामि ते  
१८।२अब्: सर्वम् अन्यत् परित्यज्य चित्तम् अत्र निवेशयेत्  
१८।२च्द्: मृच्छैलधातुरत्नादिभवं लिङ्गं न पूजयेत्  
१८।३अब्: यजेद् आध्यात्मिकं लिङ्गं यत्र लीनं चराचरम्  
१८।३च्द्: बहिर् लिङ्गस्य लिङ्गत्वम् अनेनाधिष्ठितं यतः  
१८।४अब्: अतः प्रपूजयेद् एतत् परमाद्वैतम् आश्रितः  
१८।४च्द्: अनुध्यानेन देवेशि परेण परमाणुना  
१८।५अब्: यो ऽनुध्यातः स एवैतल् लिङ्गं पश्यति नापरः  
१८।५च्द्: यद् एतत् स्पन्दनं नाम हृदये समवस्थितम् % ५  
१८।६अब्: तत्र चित्तं समाधाय कम्प उद्भव एव च  
१८।६च्द्: तत्र प्रशान्तिम् आप्नोति मासेनैकेन योगवित्  
१८।७अब्: हृदयाद् उत्थितं लिङ्गं ब्रह्मरन्ध्रान्तम् ईश्वरि  
१८।७च्द्: स्वप्रभोद्द्योतिताशेषदेहान्तम् अमलद्युति  
१८।८अब्: तत्रैव पश्यते सर्वं मन्त्रजालं महामतिः  
१८।८च्द्: तन्मस्तकं समारुह्य मासमात्रम् अनन्यधीः  
१८।९अब्: ततस् तत्र सुनिष्पन्ने षण्मासात् सर्वसिद्धयः  
१८।९च्द्: एतल् लिङ्गम् अविज्ञाय यो लिङ्गी लिङ्गम् आश्रयेत्  
१८।१०अब्: वृथाऌपरिश्रमस् तस्य न लिङ्गफलम् अश्नुते  
१८।१०च्द्: शैवम् एतन् महालिङ्गम् आत्मलिङ्गे [न] सिद्ध्यति  
१८।११अब्: सिद्धे ऽत्र लिङ्गवल् लिङ्गी लिङ्गस्थो लिङ्गवर्जितः  
१८।११च्द्: भवतीति किम् आश्रयम् एतस्माल् लिङ्गलिङितः  
१८।१२अब्: अनेन लिङ्गलिङ्गेन यदा योगी बहिर् व्रजेत्  
१८।१२च्द्: तदा लिङ्गीति विज्ञेयः पुरान्तं लिङ्गम् इष्यते  
१८।१३अब्: एतस्माल् लिङ्गविज्ञानाद् योगिनो लिङ्गिताः स्मृताः  
१८।१३च्द्: अनेनादिष्ठिताः मन्त्राः शान्तरौद्रादिभेदतः  
१८।१४अब्: भवन्तीति किमाश्चर्यं तद्भावगतचेतसः  
१८।१४च्द्: रौद्रं भावं सम्श्रित्य यदि योगं समभ्यसेत्  
१८।१५अब्: दुर्निरीक्ष्यो भवेत् सर्वैः सदेवासुरमानुषैः  
१८।१५च्द्: गमागमविनिर्मुक्तः सर्वदृष्टिर् अकातरः  
१८।१६अब्: मुहूर्तं तिष्ठते यावत् तावद् एवेशम् आप्नुयात्  
१८।१६च्द्: आविष्टः पश्यते सर्वं सूर्यकोटिसमद्युति  
१८।१७अब्: यत् तद् अक्षरम् अव्यक्तं शैवं भैरवम् इत्य् अपि  
१८।१७च्द्: तं दृष्ट्वा वत्सरार्धेन योगी सर्वज्ञताम् इयात्  
१८।१८अब्: य एवैनं समासाद्य यस् तृप्तिम् अधिगच्छति  
१८।१८च्द्: न च कृत्रिमयोगेषु स मुक्तः सर्वबन्धनैः  
१८।१९अब्: प्राणायामादिकैर् लिङ्गैर् योगाः स्युः कृत्रिमा मताः  
१८।१९च्द्: तेन ते ऽकृतकस्यास्य कलां नार्हन्ति षोडशीम्  
१८।२०अब्: एतत् समभ्यसन् योगी दिव्यचिह्नानि पश्यति  
१८।२०च्द्: उपविष्ट ऋजुर् योगी न किञ् चिद् अपि चिन्तयेत्  
१८।२१अब्: मुहूर्तान् निर्दहेत् सर्वं देहस्थम् अकृतं कृतम्  
१८।२१च्द्: दह्यमानस्य तस्येह प्रकम्पानुभवो भवेत्  
१८।२२अब्: ततस् तत्र स्थिरीभूते ज्योतिर् अन्तः प्रकाशते  
१८।२२च्द्: तां दृष्ट्वा परमां दीप्तिं दिव्यज्ञानं प्रवर्तते  
१८।२३अब्: स्वतन्त्रशिवताम् एति भुञ्जानो विषयान् अपि  
१८।२३च्द्: अनिमीलितदिव्याक्षो यावद् आस्ते मुहूर्तकम्  
१८।२४अब्: तस्मात् सर्वगतं भावम् आत्मनः प्रतिपद्यते  
१८।२४च्द्: तम् एव भावयेद् यत्नात् सर्वसिद्धिफलेप्सया  
१८।२५अब्: ततस् तं भावयेद् योगी कम्पमानो ऽत्यनुल्बणम्  
१८।२५च्द्: ततः प्रपश्यते तेजो ललाटाग्रे समन्ततः  
१८।२६अब्: दृष्ट्वा तत्परमं तेजो दिव्यज्ञानम् अवाप्नुयात्  
१८।२६च्द्: षड्भिर् मासैर् अनायासाद् वत्सरेण प्रसिद्ध्यति  
१८।२७अब्: शिवतुल्यबलो भूत्वा यत्रेष्टं तत्र गच्छति  
१८।२७च्द्: चेतः सर्वगतं कृत्वा मुहूर्ताद् एव योगवित्  
१८।२८अब्: शक्यावेशम् अवाप्नोति प्रकम्पानुभवात्मकम्  
१८।२८च्द्: ततस् तत्र स्थिरीभूते मासमात्रेण योगवित्  
१८।२९अब्: शाक्तं प्रपश्यते तेजः सबाह्याभ्यन्तरे स्थिरम्  
१८।२९च्द्: तत्र सम्यक् सुनिष्पन्ने सर्वेन्द्रियजम् आदरात्  
१८।३०अब्: तत्र स्फुटम् अवाप्नोति विज्ञानम् अनिवारितम्  
१८।३०च्द्: सर्वगं चात्र विज्ञेयं यद् अक्षर्थेन सङ्गतम्  
१८।३१अब्: एवमेवेदम् आख्यातं तत्त्वं पर्यायभेदतः  
१८।३१च्द्: कर्मेन्द्रियाणि बुद्ध्यन्तं परित्यज्य समस्तकम्  
१८।३२अब्: भावयेत् परमां शक्तिं सर्वत्रैव विचक्षणः  
१८।३२च्द्: निश्चलं तु मनः कृत्वा यावत् तन्मयतां गतः  
१८।३३अब्: तावत् सर्वगत भावं क्षणमात्रात् प्रपद्यते  
१८।३३च्द्: निर्दह्य पाशजालानि यथेष्टं फलम् आप्नुयात्  
१८।३४अब्: तस्मात् समभ्यसेद् एनं कृत्वा निश्चयम् आत्मनः  
१८।३४च्द्: यत्राधारविनिर्मुक्तो जीवो लयम् अवाप्स्यति  
१८।३५अब्: तत्स्थानं सर्वमन्त्राणाम् उत्पत्तिक्षेत्रम् इष्यते  
१८।३५च्द्: द्विविधं तत्परिज्ञेयं बाह्याभ्यन्तरभेदतः  
१८।३६अब्: प्रयातवाधिकाऌमात्रा सा ज्ञेया सर्वसिद्धिदा  
१८।३६च्द्: अथवा गच्छतस् तस्य स्वप्नवृत्त्या विचक्षणः  
१८।३७अब्: निरोधं मध्यमे स्थाने कुर्वीत क्षणमात्रकम्  
१८।३७च्द्: पश्यते तत्र चिच्छक्तिं तुटिमात्राम् अखण्डिताम्  
१८।३८अब्: तद् एव परमं तत्त्वं तस्माज् जातम् इदं जगत्  
१८।३८च्द्: स एव मन्त्रदेहस् तु सिध्हयोगीश्वरीमते  
१८।३९अब्: तेनैवालिङ्गिता मन्त्राः सर्वसिद्धिफलप्रदाः  
१८।३९च्द्: ईषद्व्यावृत्तवर्णस् तु हेयोपादेयवर्जितः  
१८।४०अब्: यां संवित्तिम् अवाप्नोति शिवतत्त्वं तद् उच्यते  
१८।४०च्द्: तत्र चित्तं स्थिरीकुर्वन् सर्वज्ञत्वम् अवाप्नुयात्  
१८।४१अब्: तत्रैव दिव्यचिह्नानि पश्यते च न संशयः  
१८।४१च्द्: यत्रैव कुत्र चिद् गात्रे विकार उपजायते  
१८।४२अब्: सङ्कल्पपूर्वको देवि तत् तत्त्वं तत्त्वम् उत्तमम्  
१८।४२च्द्: तद् अभ्यसेन् महायोगी सर्वज्ञत्वजिगीषया  
१८।४३अब्: प्राप्नोति परमं स्थानं भुक्त्वा सिद्धिं यथेप्सिताम्  
१८।४३च्द्: गन्धपुष्पादिभिर् योगी नित्यम् आत्मानम् आदरात्  
१८।४४अब्: ब्रह्मरन्ध्रप्रदेशे तु पूजयेद् भावतो ऽपि वा  
१८।४४च्द्: द्रवद्द्रव्यसमायोगात् स्नपनं तस्य जायते  
१८।४५अब्: गन्धपुष्पादिगन्धस्य ग्रहणं यजनं मतम्  
१८।४५च्द्: षड्रसास्वादनं तस्य नैवेद्याय प्रकल्पते  
१८।४६अब्: यम् एवोच्चारयेद् वर्णं स जपः परिकीर्तितः  
१८।४६च्द्: तत्र चेतः समाधाय दह्यमानस्य वस्तुनः  
१८।४७अब्: ज्वालनतस् तिष्ठते यावत् तावद् धोमः कृतो भवेत्  
१८।४७च्द्: यद् एव पश्यते रूपं तद् एव ध्यानम् इष्यते  
१८।४८अब्: प्रसङ्गाद् इदम् उद्दिष्टम् अद्वैतयजनं महत्  
१८।४८च्द्: उदयार्कसमाभासम् ऊर्ध्वद्वारे मनः स्थिरम्  
१८।४९अब्: हृदि वाऌतत् तथा कुर्याद् द्वादशान्ते ऽथवाप्नुयात्  
१८।४९च्द्: ततो मासार्धमात्रेण तद्रूपम् उपलभ्यते  
१८।५०अब्: उपलब्धं तद् अभ्यस्य सर्वज्ञत्वाय कल्पते  
१८।५०च्द्: वस्त्रेण मुखम् आच्छाद्य योगी लक्ष्ये नियोजयेत्  
१८।५१अब्: नाभिकन्दाद् अधस्तात् तु यावत् तत्त्वं शिखाव् अधि  
१८।५१च्द्: सूक्ष्मतारकसङ्काशं रश्मिज्वालाकरालितम्  
१८।५२अब्: प्राणशक्त्यवसाने तु पश्यते रूपम् आत्मनः  
१८।५२च्द्: तद् एवाभ्यासतो देवि विकासम् उपगच्छति  
१८।५३अब्: तन्मुखं सर्वमन्त्राणां सर्वतन्त्रेषु पठ्यते  
१८।५३च्द्: ततो ऽस्य मासमात्रेण का चित् संवित्तिर् इष्यते  
१८।५४अब्: यतः सर्वं विजानाति हृदये संव्यवस्थितं  
१८।५४च्द्: तां ज्ञात्वा कस्य चिद् योगी न सम्यक् प्रतिपादयेत्  
१८।५५अब्: अध्यायात् कथनं कुर्यान् नाकाले मृत्युम् आप्नुयात्  
१८।५५च्द्: मृतो ऽपि श्वभ्रसङ्घाते क्रमेण परिपच्यते  
१८।५६अब्: एवं ज्ञात्वाऌमहादेवि स्वहितं समुपार्जयेत्  
१८।५६च्द्: शिष्यो ऽप्य् अन्यायतो गृह्णन् नरकं प्रतिपद्यते  
१८।५७अब्: न च तत्कालम् आप्नोति वचस् त्व् अवितथं मम  
१८।५७च्द्: न्यायेन ज्ञानम् आसाद्य पश्चान् न प्रतिपद्यते  
१८।५८अब्: तदा तस्य प्रकुर्वीत विज्ञानापहृतिं बुधः  
१८।५८च्द्: ध्यात्वा तम् अग्रतः स्थाप्य स्वरूपेणैव योगवित्  
१८।५९अब्: षड्विधं विन्यसेन् मार्गं तस्य देहे पुरोक्तवत्  
१८।५९च्द्: ततस् तं दीपम् आलोक्य तदङ्गुष्ठाग्रतः क्रमात्  
१८।६०अब्: नयेत् तेजः समाहृत्य द्वादशान्तम् अनन्यधीः  
१८।६०च्द्: ततस् तं तत्र सञ्चिन्त्य शिवेनैकत्वम् आगतम्  
१८।६१अब्: तत्र ध्यायेत् तमोरूपं तिरोभावनशीलनम्  
१८।६१च्द्: पतन्तीं तेन मार्गेण ह्य् अङ्गुष्ठाग्रान्तम् आगताम्  
१८।६२अब्: सबाह्याभ्यन्तरं ध्यायेन् निविडाञ्जनसप्रभाम्  
१८।६२च्द्: अनेन विधिना तस्य मूढबुद्धेर् दुरात्मनः  
१८।६३अब्: विज्ञानमन्त्रविद्याद्या न कुर्वन्त्य् उपकारिताम्  
१८।६३च्द्: चित्ताभिसन्धिमात्रेण ह्य् अदृष्टस्यापि जायते  
१८।६४अब्: कथं चिद् उपलब्धस्य नित्यम् एवापकारिणः  
१८।६४च्द्: अथवा सूर्यबिम्बाभं ध्यात्वा विच्छेद्यम् अग्रतः  
१८।६५अब्: स्वर्भानुरूपया शक्त्या ग्रस्तं तम् अनुचिन्तयेत्  
१८।६५च्द्: अपराधसहस्रैस् तु कोपेन मह्तान्वितह्  
१८।६६अब्: विधिम् एनं प्रकुर्वीत क्रीडार्थं न तु जातु चित्  
१८।६६च्द्: अनेन विधिना भ्रष्टो विज्ञानाद् अपरेण च  
१८।६७अब्: न शक्यो योजितुं भूयो यावत् तेनैव नोद्धृतः  
१८।६७च्द्: करुणाकृष्टचित्तस् तु तस्य कृत्वा विशोधनम्  
१८।६८अब्: प्राणायामादिभिस् तीव्रैः प्रायश्चित्तैऋ विधिश्रुतैः  
१८।६८च्द्: ततस् तस्य प्रकुर्वीत दीक्षां पूर्वोक्तवर्त्मना  
१८।६९अब्: ततः सर्वम् अवाप्नोति फलं तस्माद् अनन्यधीः  
१८।६९च्द्: एवं ज्ञात्वा प्रयत्नेन गुरुम् आसादयेत् सुधीः  
१८।७०अब्: यतः सन्तोष उत्पन्नः शिवज्ञानामृतात्मकः  
१८।७०च्द्: न तस्यान्वेषयेद् वृत्तं शुभं वा यदि वाशुभम्  
१८।७१अब्: स एव तद् विजानाति युक्तं वायुक्तम् एव वा  
१८।७१च्द्: अकार्येषु यदा सक्तः प्राणद्वयापहारिषु  
१८।७२अब्: तदा निवारणीयो ऽसौ प्रणतेन विपश्चिता  
१८।७२च्द्: तेनातिवार्यमाणो ऽपि यद्य् असौ न निवर्तते  
१८।७३अब्: तदान्यत्र क्व चिद् गत्वा शिवम् एवानुचिन्तयेत्  
१८।७३च्द्: एष योगविधिः प्रोक्तः समासाद् योगिनां हितः  
१८।७४अब्: नात्र शुद्धिर् न चाशुद्धिर् न भक्ष्यादिविचारणम्  
१८।७४च्द्: न द्वैतं नापि चाद्वैतं लिङ्गपूजादिकं न च  
१८।७५अब्: न चापि तत्परित्यागो निष्परिग्रहतापि वा  
१८।७५च्द्: सपरिग्रहता वापि जटाभस्मादिसङ्ग्रहः  
१८।७६अब्: तत्त्यागो न व्रतादीनां चरणाचरणं च यत्  
१८।७६च्द्: क्षेत्रादिसम्प्रवेशश् च समयादिप्रपालनम्  
१८।७७अब्: परस्वरूपलिङ्गादि नामगोत्रादिकं च यत्  
१८।७७च्द्: नास्मिन् विधीयते किं चिन् न चापि प्रतिषिध्यते  
१८।७८अब्: विहितं सर्वम् एवात्र प्रतिषिद्धम् अथापि वा  
१८।७८च्द्: किं त्व् एतद् अत्र देवेशि नियमेन विधीयते  
१८।७९अब्: तत्त्वे चेतः स्थिरीकार्यं सुप्रयत्नेन योगिना  
१८।७९च्द्: तच् च यस्य यथैव स्यात् स तथैव समाचरेत्  
१८।८०अब्: तत्त्वे निश्चलचित्तस् तु भुञ्जानो विषयान् अपि  
१८।८०च्द्: न संस्पृश्येत दोषैः स पद्मपत्रम् इवाम्भसा  
१८।८१अब्: विषापहारिमन्त्रादिसन्नद्धो भक्षयन्न् अपि  
१८।८१च्द्: विषं न मुह्यते तेन तद्वद् योगी महामतिः  
१८।८२अब्: इत्य् एतत् कथितं देवि किम् अन्यत् परिपृच्छसि  
    
इति श्रीमालिनीविजयोत्तरे तन्त्रे परमविद्याधिकारो ऽष्टादशः

कुलचक्राधिकार एकोनविंशः  
    
१९।१अब्: अथैनं परमं योगविधिम् आकर्ण्य शाङ्करी  
१९।१च्द्: पुनर् आह प्रसन्नास्या प्रणिपत्य जगद्गुरुम्  
१९।२अब्: साध्यत्वेन श्रुता देव भिन्नयोनिस् तु मालिनी  
१९।२च्द्: विद्यात्रयं सविद्याङ्गं विधिवच् चावधारितम्  
१९।३अब्: अधुना श्रोतुम् इच्छामि ह्य् अभिन्ना साध्यते कथम्  
१९।३च्द्: हिताय साधकेन्द्राणां प्रसादाद् वक्तुम् अर्हसि  
१९।४अब्: एवम् उक्तो महेशान्या जगतां पतिर् आदरात्  
१९।४च्द्: विकसद्वदनाम्भोजः प्रत्युवाच वचो ऽमृतम्  
१९।५अब्: आरिराधयिषुः शम्भुं कुलोक्तविधिना बुधः  
१९।५च्द्: कुलचक्रं यजेद् आदौ बुधो दीक्षोक्तवर्त्मना  
१९।६अब्: ततो जपेत् पराम् शक्तिं लक्षम् एकम् अखण्डितम्  
१९।६च्द्: पराबीजपुटान्तःस्थां न द्रुतां न विलम्बिताम्  
१९।७अब्: तद्वत् खण्डाष्तकं चास्या लक्षं लक्षम् अखण्डितम्  
१९।७च्द्: जपेत् कुलेश्वरस्यापि लक्षषट्कम् अनन्यधीः  
१९।८अब्: होमयित्वा दशांशेन द्रव्यं पूर्वोदितं बुधः  
१९।८च्द्: नित्यानुस्मृतिशीलस्य वाक्सिद्धिः सम्प्रजायते  
१९।९अब्: स्वकुले जपयुक्तस्य अशक्तस्यापि साधने  
१९।९च्द्: भवन्ति कन्यसा देवि संसारे भोगसम्पदः  
१९।१०अब्: शक्तस् तु साधयेत् सिद्धिं मध्यमाम् उत्तमाम् अपि  
१९।१०च्द्: कृतसेवाविधिः पृथ्वीं भ्रमेद् उद्भ्रान्तपन्त्रिवत्  
१९।११अब्: नगरे पञ्चरात्रं तु त्रिरात्रं पत्तने तु वै  
१९।११च्द्: ग्रामे ऽपि चैकरात्रं तु स्थित्वैनं विधिम् आचरेत्  
१९।१२अब्: यन् नामाद्यक्षरं यत्र वर्गे तत् तस्य वस्तुनः  
१९।१२च्द्: कुलम् उक्तं विधानज्ञैर् नगरादेर् न संशयः  
१९।१३अब्: या यत्र देवता वर्गे वाच्यत्वे संव्यवस्थिता  
१९।१३च्द्: सैव तस्य पतित्वेन ध्येया पूज्या च साधकैः  
१९।१४अब्: तस्य किं चित् समासाद्य नगरादिकम् आदरात्  
१९।१४च्द्: स्वदिग्वर्गस्थितो भूत्वा चक्रं योज्य निजोदये  
१९।१५अब्: अवा [लचुन] समेकैक उदिते [लचुन]  
१९।१५च्द्: देवता माहेश्वर [लचुन]  
१९।१६अब्: क्रमेणैव यथा रात्रौ [लचुन] तथाऌदिवा  
१९।१६च्द्: स्वदिशि स्वोदये वर्गं तम् एवानुस्मरेद् बुधः  
१९।१७अब्: तिष्ठेद् अन्योदयं यावत् ततः स्वां दिशम् आश्रयेत्  
१९।१७च्द्: स्वकुलं चिन्तयन् यायात् तद्देशकुलम् एव वा  
१९।१८अब्: यावद् अन्यां दिशं मन्त्री ततस् तद् अनुचिन्तयेत्  
१९।१८च्द्: एवं यावत् स्वकं स्थानं कुलचक्रोक्तवर्त्मना  
१९।१९अब्: भ्रमित्वा पुनर् आयाति पूर्वकालक्रमेण च  
१९।१९च्द्: तावद् आगत्य देवेशि तदेशकुलनायिका  
१९।२०अब्: ददेद् भक्ष्यादिकं किं चिद् दापयेद् वाथ केन चित्  
१९।२०च्द्: अनेन विधिना युक्तो गुप्ताचारो दृढव्रतः  
१९।२१अब्: योगिनीमेलकं प्राप्य षण्मासेनैव सिद्ध्यति  
१९।२१च्द्: दुष्करो ऽयं विधिर् देवि सत्त्वहीनैर् नराधमैः  
१९।२२अब्: सर्वसिद्धिकरो मुख्यः कुलशास्त्रेषु सर्वतः  
१९।२२च्द्: अथैकस्मिन्न् अपि ग्रामे पत्तने नगरे ऽपि वा  
१९।२३अब्: तद् दिग्भागं समाश्रित्य तद् एवजपते कुलम्  
१९।२३च्द्: त्रिभिर् अब्दैर् अनायासात् साधयेद् उत्तमं फलम्  
१९।२४अब्: लोकयात्रापरित्यक्तो ग्रासमात्रपरिग्रहः  
१९।२४च्द्: अथवा नाभिचक्रे तु ध्यानचक्रं कुलात्मकम्  
१९।२५अब्: चेतसा भ्रमणं कुर्यात् सर्वकालक्रमेण तु  
१९।२५च्द्: ततो ऽस्य वत्सरार्धेन देहान्तं योगिनीकुलम्  
१९।२६अब्: आविर्भवत्य् असन्देहात् स्वविज्ञानप्रकाशकम्  
१९।२६च्द्: तेनाविर्भूतमात्रेण योगी योगिकुले कुली  
१९।२७अब्: भवेद् अपि पतिर् देवि योगिनां परमेश्वरि  
१९।२७च्द्: अथवा चिन्तयेद् देवि यकारादिक्रमाष्टकम्  
१९।२८अब्: स्वरूपेण प्रभाकारकरालाकुलविग्रहम्  
१९।२८च्द्: तस्य मध्ये कुलेशानं स्वबोधकम् अनुस्मरन्  
१९।२९अब्: सर्वम् एव च तत्पश्चाच् चक्रं दीपशिखाकृतिम्  
१९।२९च्द्: सम्भूतं चिन्तयेद् योगी योगिनीपदकाङ्क्षया  
१९।३०अब्: एतस्मिन् व्यक्तिम् आपन्ने पिण्डस्थं बुद्ध उच्यते  
१९।३०च्द्: ततो ऽस्याकस्मिकी देवि महामुद्रोपजायते  
१९।३१अब्: शृङ्गारवीरकारुण्यशोककोपादयस् तथा  
१९।३१च्द्: प्रबुद्धम् एतद् उद्दिष्टं पिण्डस्थम् अमरार्चिते  
१९।३२अब्: दिवसैर् अभियुक्तस्य ततो ऽस्य बहुभिर् दिनैः  
१९।३२च्द्: धरादितत्त्वभावानां संवित्तिर् उपजायते  
१९।३३अब्: सुप्रबुद्धं तद् इच्छन्ति पिण्डस्थं ज्ञानम् उत्तमम्  
१९।३३च्द्: चक्रं च त्रिगुणाष्टारम् अथवा तत्र चिन्तयेत्  
१९।३४अब्: कादिहान्ताक्षराक्रान्तं पूर्वरूपं सबिन्दुकम्  
१९।३४च्द्: तत्रापि पूर्ववत् सर्वं कुर्वन्न् एतद् फलं लभेत्  
१९।३५अब्: आदिवर्णान्वितं वाथ षोडशारम् अनुस्मरन्  
१९।३५च्द्: मध्यक्रमेण वा योगी पञ्चमं चुम्बकादिभिः  
१९।३६अब्: द्वासप्ततिसहस्राणि नाडीनां नाभिचक्रके  
१९।३६च्द्: यतः पिण्डत्वम् आयान्ति तेनासौ पिण्ड उच्यते  
१९।३७अब्: तत्र स्थितं तु यज् ज्ञेयं पिण्डस्थं तद् उदाहृतम्  
१९।३७च्द्: अ [लचुन] मल [लचुन] त्केश [लचुन] कम्  
१९।३८अब्: विज्वरत्वम् अवाप्नोति वत्सरेण यदृच्छया  
१९।३८च्द्: चक्रपञ्चकम् एतद् धि पूर्ववद् धृदये स्थितम्  
१९।३९अब्: पदस्थम् इति शंसन्ति चतुर्व्हेदं विचक्षणाः  
१९।३९च्द्: यत्रार्थावगतिर् देवि तत् स्थानम्पदम् उच्यन्ते  
१९।४०अब्: चतुष्कम् अत्र विज्ञेयं भेदं पञ्चदशात्मकम्  
१९।४०च्द्: सर्वतोभद्रसंसिद्धौ सर्वतोभद्रतां व्रजेत्  
१९।४१अब्: जरामरणनैर्गुण्यनिर्मुक्तो योगचिन्तकः  
१९।४१च्द्: व्याप्ताव् अपि प्रसिद्धायां मायाधस्तत्त्वगोचरः  
१९।४२अब्: वेत्ति तत्पतितुल्यत्वं तदीशत्वं च गच्छति  
१९।४२च्द्: पदस्थे किं तु चन्द्राभं प्रदीपाभं न चिन्तयेत्  
१९।४३अब्: एतद् एवामृतौघेन देहम् आपूरयत् स्वकम्  
१९।४३च्द्: चिन्तितं मृत्युनाशाय भवतीति किम् अद्भुतम्  
१९।४४अब्: उपलक्षणम् एतत् ते चन्द्रबिम्बाद्युदीरितम्  
१९।४४च्द्: येन येनैव रूपेण चिन्त्यते परमेश्वरी  
१९।४५अब्: पिण्डस्थादिप्रभेदेषु तेनैवेष्टफलप्रदा  
१९।४५च्द्: रूपम् ऐश्वरम् इच्छन्ति शिवस्याशिवहारिणः  
१९।४६अब्: यद्भ्रूमध्यस्थितं यस्मात् तेन तत्रव्यवस्थितम्  
१९।४६च्द्: पञ्चकं सूर्यसङ्काशं रूपस्थम् अभिधीयते  
१९।४७अब्: तत्रापि पूर्ववत् सिद्धिर् ईश्वरान्तपदोद्भवा  
१९।४७च्द्: रूपातीतं तु देवेशि प्राग् एवोक्तम् अनेकधा  
१९।४८अब्: इत्य् एषा कुलचक्रस्य समासाद्व्याप्तिर् उत्तमा  
१९।४८च्द्: कथिता सर्वसिद्ध्यर्थं सिद्धयोगीश्वरीमते  
१९।४९अब्: सर्वदाथ विभेदेन पृथग्वर्णविभेदतः  
१९।४९च्द्: विद्यादिसर्वसंसिद्ध्यै योगिनां योगम् इच्छन्ति  
१९।५०अब्: भूयो ऽपि सम्प्रदायेन वर्णभेदश् च कीर्त्यते  
१९।५०च्द्: स्त्रीरूपां हृदि सञ्चिन्त्य सितवस्त्रादिभूषिताम्  
१९।५१अब्: नाभिचक्रोपविष्टाम् तु चन्द्रकोटिसमप्रभाम्  
१९।५१च्द्: बीजं यत् सर्वशास्त्राणां तत् तदा स्याद् अनारतम्  
१९।५२अब्: स्वकीयेनैव वक्त्रेण निर्गच्छत् प्रविचिन्तयेत्  
१९।५२च्द्: तारहारलताकारं विस्फुरत्किरणाकुलम्  
१९।५३अब्: वर्णैस् तारकसङ्काशैर् आरब्धम् अमिताद्युति  
१९।५३च्द्: मासार्धाच् छास्त्रसङ्घातम् उद्गिरत्य् अनिवारितम्  
१९।५४अब्: स्वप्ने मासात् समाधिस्थः षड्भिर् मासैर् यथेच्छया  
१९।५४च्द्: उच्छिन्नान्य् अपि शास्त्राणि ग्रन्थतश् चार्थतो ऽपि वा  
१९।५५अब्: जानाति वत्सराद् योगी यदि तन्मयतां गतः  
१९।५५च्द्: अनुषङ्गफलं चैतत् समासाद् उपवर्णितम् % १९।५५  
१९।५६अब्: विद्येश्वरसमानत्वसिद्धिर् अन्याश् च सिद्धयः  
१९।५६च्द्: प्रतिवर्नविभेदेन यथेदानीं तथोच्यते  
१९।५७अब्: ध्यातव्या योगिभिर् नित्यं तत्तत्फलबुभुक्षुभिः  
१९।५७च्द्: विन्यासक्रमयोगेन त्रिविधेनापि वर्त्मना  
१९।५८अब्: यो यत्राङ्गे स्थितो वर्णः कुलशक्तिसमुद्भवः  
१९।५८च्द्: तं तत्रैव समाधाय स्वरूपेणैव योगवित्  
    
इति श्रीमालिनीविजयोत्तरे कुलचक्राधिकर एकोनविंशः समाप्तः

सर्वमन्त्रनिर्णयो विंशो ऽधिकारः  
    
२०।१अब्: अथ पिण्डादिभेदेन शाक्तं विज्ञानम् उच्यते  
२०।१च्द्: योगिनां योगसिद्ध्यर्थं सङ्क्षेपान् न तु विस्तरात्  
२०।२अब्: पिण्डं शरीरम् इत्य् उक्तं तद्वच् छक्तिशिवात्मनोः  
२०।२च्द्: ब्रह्मानन्दो बलं तेजो वीर्यम् ओजश् च कीर्त्यते  
२०।३अब्: अज्ञानेन निरुद्धं तद् अनाद्येव सदात्मनः  
२०।३च्द्: तदाविर्भूतये सर्वम् अनिरुद्धं प्रवर्तते  
२०।४अब्: तेनाविर्भाव्यमानं तत् पूर्वावस्थां परित्यजत्  
२०।४च्द्: याः संवित्तीर् अवाप्नोति ता अधस्तात् प्रकीर्तिताः % ४  
२०।५अब्: तद् एव पदम् इच्छन्ति सर्वार्थावगतिर् यतः  
२०।५च्द्: तस्मात् सञ्जायते नित्यं नित्यम् एव शिवात्मनोः  
२०।६अब्: तद् एव रूपम् इत्य् उक्तम् आत्मनश् च विनश्वरम्  
२०।६च्द्: रूपातीतं तद् एवाहुर् यतोक्षाविषयं परम्  
२०।७अब्: भावनां तस्य कुर्वीत नमस्कृत्य गुरुं बुधः  
२०।७च्द्: तावद् आलोचयेद् वस्तु यावत् पदम् अनामयम्  
२०।८अब्: नैवं न चैवं नाप्य् एवं नापि चैवम् अपि स्फुटम्  
२०।८च्द्: चेतसा योगयुक्तेन यावत् तद् इदम् अप्य् अलम्  
२०।९अब्: कृत्वा तन्मयम् आत्मानं सर्वाक्षार्थविवर्जितम्  
२०।९च्द्: मुहूर्तं तिष्ठते यावत् तावत् कम्पः प्रजायते  
२०।१०अब्: भ्रमणोद्भवनिद्राश् च किं चिद् आनन्द इत्य् अपि  
२०।१०च्द्: तत्र यत्नेन सन्दध्याच् चेतः परफलेच्छया  
२०।११अब्: तद् एतद् आत्मनो रूपं शिवेन प्रकटीकृतम्  
२०।११च्द्: यत्र तु यच् च विज्ञेयं शिवात्मकम् अपि स्थितम्  
२०।१२अब्: तद्रूपोद्बलकत्वेन स्थितिम् इत्य् अवधारयेत्  
२०।१२च्द्: तत्समभ्यसतो नित्यं स्थूलपिण्डाद्य् उपाश्रयात्  
२०।१३अब्: चतुर्भेदत्वम् आयाति भक्त्याभिन्नम् अपि स्वतः  
२०।१३च्द्: स्थूलपिण्डे द्विधा प्रोक्तं बाह्याभ्यन्तरभेदतः  
२०।१४अब्: भौतिकं बाह्यम् इच्छन्ति द्वितीयं चातिवाहिकम्  
२०।१४च्द्: तत्राद्योपाश्रयाद् योगी ससंवित्तिर् अपि स्फुटान्  
२०।१५अब्: बाह्यार्थान् सम्प्रगृह्णाति किं चिद् आध्यात्मिकान् अपि  
२०।१५च्द्: द्वितीयोपाश्रयात् तत्त्वभावार्थान् सम्प्रपद्यते  
२०।१६अब्: ईशते च स्वदेहान्तः पीठक्षेत्रादिकं स्फुटम्  
२०।१६च्द्: स्वरूपालोचनाद् अस्य यत् किं चिद् उपजायते  
२०।१७अब्: तत्र चेतः स्थिरीकुर्वंस् तद् एव सकलं लभेत्  
२०।१७च्द्: तेन तत्र न कुर्वीत चैतद् उत्तमवाञ्छया  
२०।१८अब्: पिण्डद्वयविनिर्मुक्ता किं चित् तद्वासनान्विता  
२०।१८च्द्: विज्ञानकेवलान्तस्था पदम् इत्य् अभिधीयते  
२०।१९अब्: यत एताम् अनुप्राप्तो विज्ञानक्रमयोगतः  
२०।१९च्द्: रूपोदयातिविज्ञानपदत्वं प्रतिपद्यते  
२०।२०अब्: एतच् चतुर्विधं ज्ञेयं चतुर्धार्थप्रतिश्रयात्  
२०।२०च्द्: स च तत्त्वादिसंवित्तिपूर्वस् तत्पतितावधिः  
२०।२१अब्: पदभावविनिर्मुक्ता किं चित् तदनुवर्जिता  
२०।२१च्द्: अवस्था स्वस्वरूपस्य प्रकाशकरणी यतः  
२०।२२अब्: तेन सारूप्यम् इत्य् उक्ता रूपस्थं यत् तदान्वितम्  
२०।२२च्द्: उदितादिप्रभेदेन तद् अप्य् उक्तं चतुर्विधं  
२०।२३अब्: ज्ञानोदया च देवेशि ममत्वात् तत्फलप्रदम्  
२०।२३च्द्: अमुना क्रमयोगेन अन्तरा येषु सन्दधत्  
२०।२४अब्: चेतः शुद्धम् अवाप्नोति रूपातीतं परं पदम्  
२०।२४च्द्: चतुर्विधं तद् अप्य् उक्तं संवित्तिफलभेदतः  
२०।२५अब्: त्रिविधं तत् समभ्यस्य सर्वसिद्धिफलेच्छया  
२०।२५च्द्: चतुर्थात् तु तनुं व्यक्त्वा तत्क्षणाद् अपवृज्यते  
२०।२६अब्: इति पिण्डादि भेदेन शिवज्ञानम् उदाहृतम्  
२०।२६च्द्: योगाभ्यासविधानेन मन्त्रविद्यागणं शृणु  
२०।२७अब्: पूर्वोक्तविधिसन्नद्धः प्रदेशे पूर्वचोदिते  
२०।२७च्द्: नाभ्यादिपञ्चदेशानां परार्णं क्वापि चिन्तयेत्  
२०।२८अब्: स्वरूपेण प्रभाभारप्रकाशिततनूदरम्  
२०।२८च्द्: दीप्तिभिस् तस्य तीव्राभिर् आ ब्रह्मभुवनं ततः  
२०।२९अब्: एवं संस्मरतस् तस्य दिवसैः सप्तभिः प्रिये  
२०।२९च्द्: रुद्रशक्तिसमावेशः सुमहान् सम्प्रजायते  
२०।३०अब्: आविष्टो बहुवाक्यानि संस्कृतादीनि जल्पति  
२०।३०च्द्: महाहास्यं तथा गेयं शिवरुदितम् एव च  
२०।३१अब्: करोत्य् आविष्टचित्तस् तु न तु जानाति किं चन  
२०।३१च्द्: मासेनैवं यदा मुक्तो यत्र यत्रावलोकयेत्  
२०।३२अब्: तत्र तत्र दिशः सर्वा ईक्षते किरणाकुलाः  
२०।३२च्द्: यां याम् एव दिशं षड्भिर् मासैर् युक्तस् तु वीक्षते  
२०।३३अब्: नानाकाराणि रूपाणि तस्यां तस्यां प्रपश्यति  
२०।३३च्द्: न तेषु सन्दधेच् चेतः न चाभ्यासं परित्यजेत्  
२०।३४अब्: कुर्वन्न् एतद्विधं योगी भीरुर् उन्मत्तको भवेत्  
२०।३४च्द्: वीरः शक्तिम् पुनर् याति प्रमादात् तद्गतो ऽपि सन्  
२०।३५अब्: वत्सराद् योगसंसिद्धिं प्राप्नोति मनसेप्सिताम्  
२०।३५च्द्: परापराम् अथैतस्या अपरां वा यथेच्छया  
२०।३६अब्: सद्भावं मातृसङ्घस्य हृदयं भैरवस्य वा  
२०।३६च्द्: नवात्मानम् अपि ध्यायेद् रतिशेखरम् एव वा  
२०।३७अब्: अघोर्याद्यष्टकं वापि माहेश्यादिकम् एव वा  
२०।३७च्द्: अमृतादिप्रभेदेन रुद्रान् वा शक्तयो ऽपि वा  
२०।३८अब्: सर्वे तुल्यबलाः प्रोक्ता रुद्रशक्तिसमुद्भवाः  
२०।३८च्द्: अथवामृतपूर्णानां प्रभेदः प्रोच्यते परः  
२०।३९अब्: प्राणस्थं परयाक्रान्तं प्रत्येकम् अपि दीपितम्  
२०।३९च्द्: विद्यां प्रकल्पयेन् मन्त्रं प्राणाक्रान्तं परासनम्  
२०।४०अब्: द्वादशारस्य चक्रस्य षोडशारस्य वा स्मरेत्  
२०।४०च्द्: अष्टारस्याथवा देवि तस्य त्रेधा शतस्य वा  
२०।४१अब्: षडरस्याथवा मन्त्री यथा सर्वं तथा शृणु  
२०।४१च्द्: सङ्क्षेपाद् इदम् आख्यातं सार्धं चक्रशतद्वयम्  
२०।४२अब्: एतत् त्रिगुणातां याति स्त्रीपुंयामलभेदतः  
२०।४२च्द्: शान्त्यादिकर्मभेदेन प्रत्येकं द्वादशात्मताम्  
२०।४३अब्: दक्षश् चण्डो हरः शौण्डी प्रमथो भीममन्मथौ  
२०।४३च्द्: शकुनिः सुमतिर् नन्दो गोपालो ऽथ पितामहः  
२०।४४अब्: नन्दा भद्रा जया काली कराली विकृतानना  
२०।४४च्द्: क्रोष्टकी भीममुद्रा च वायुवेगा हयानना  
२०।४५अब्: गम्भीरा घोषणी चैव द्वादशैताः प्रकीर्तिताः  
२०।४५च्द्: आग्नेय्यादिचतुष्कोणा ब्रह्माण्याद्या अपि प्रिये  
२०।४६अब्: सिद्धिर् ऋद्धिस् तथा लक्ष्मीर् दीप्तिर् माला शिखा शिवा  
२०।४६च्द्: सुमुखी वामनी नन्दा हरिकेशी हयानना  
२०।४७अब्: विश्वेशी च सुमाख्या च एता वा द्वादश क्रमात्  
२०।४७च्द्: एतासां वाचका ज्ञेयाः स्वराः षण्ठविवर्जिताः  
२०।४८अब्: षोडशारे ऽमृताद्याश् च स्त्रीपुम्पाठप्रभेदतः  
२०।४८च्द्: श्रीकण्ठो ऽनन्तसूक्ष्मौ च त्रिमूर्तिः शर्वरीश्वरः  
२०।४९अब्: अर्घेशो भारभूतिश् च स्थितिः स्थाणुर् हरस् तथा  
२०।४९च्द्: झिण्ठीशो भौतिकश् चैव सद्योजातस् तथापरः  
२०।५०अब्: अनुग्रहेश्वरः क्रूरो महासेनो ऽथ षोडश  
२०।५०च्द्: सिद्धिर् ऋद्धिर् द्युतिर् लक्ष्मी मेघा कान्तिः स्वधा धृतिः  
२०।५१अब्: दीप्तिः पुष्टिर् मतिः कीर्तिः संस्थितिः सुगतिः स्मृतिः  
२०।५१च्द्: सुप्रभा षोडशी चेति श्रीकण्ठादिकशक्तयः  
२०।५२अब्: षोडशारे स्वरा ज्ञेया वाचकत्वेन सर्वतः  
२०।५२च्द्: अघोराद्यास् तथाष्टारे अघोर्याद्याश् च देवताः  
२०।५३अब्: माहेश्याद्यास् तथा देवि चतुर्विंशत्य् अतः शृणु  
२०।५३च्द्: नन्दादिकाः क्रमात् सर्वा ब्रह्माण्याद्यास् तथैव च  
२०।५४अब्: संवर्तो लकुलीकश् च भृगुः श्वेतो बकस् तथा  
२०।५४च्द्: खड्गी पिनाकी भुजगो नवमो बलिर् एव च  
२०।५५अब्: महाकालो द्विरण्डश् च च्छगलाण्डः शिखी तथा  
२०।५५च्द्: लोहितो मेषमीनौ च त्रिदण्ड्याषाढिनामकौ  
२०।५६अब्: उमाकान्तो ऽर्धनारीशो दारुको लाङ्गली तथा  
२०।५६च्द्: तथा सोमेशशर्माणौ चतुर्विम्शत्य् अमी मताः  
२०।५७अब्: कादिभान्ताः परिज्ञेया अष्टारे याद्यम् अष्टकम्  
२०।५७च्द्: मकारो बिन्दुरूपस्थः सर्वेषाम् उपरि स्थितः  
२०।५८अब्: जुङ्कारो ऽथ तथा स्वाहा षडरे षट् क्रमेण तु  
२०।५८च्द्: बलिश् च बलिनन्दश् च दशग्रीवो हरो हयः  
२०।५९अब्: माधवश् च महादेवि षष्ठः सम्परिकीर्तितः  
२०।५९च्द्: विश्वा विश्वेश्वरी चैव हाराद्री वीरनायिका [हारौद्री?]  
२०।६०अब्: अम्बा गुर्वेति योगिन्यो बीजैस् तैर् एव षट् स्मृताः  
२०।६०च्द्: अन्योन्यवलिताः सर्वे स्वाम्यावरणभेदतः  
२०।६१अब्: अकारादिक्षकारान्ताः सर्वसिद्धिफलप्रदाः  
२०।६१च्द्: ध्यानाराधनयुक्तानां योगिनां मन्त्रिणाम् अपि  
२०।६२अब्: अथवा सर्वचक्राणां मध्ये विद्यां यथेप्सिताम्  
२०।६२च्द्: मन्त्रं वा पूर्वम् उद्दिष्टं जपन् ध्यायन् प्रसिद्ध्यति  
२०।६३अब्: इति सङ्क्षेपतः प्रोक्तं सर्वकामफलप्रदम्  
    
इति श्रीमालिनीविजयोत्तरे सर्वमन्त्रनिर्णयो नाम विंशतितमो ऽधिकारः  
समाप्तः

चन्द्राकृष्ट्यधिकार एकविंशतितमः  
    
२१।१अब्: अथातः परमं गुह्यं शिवज्ञानामृतोत्तमम्  
२१।१च्द्: व्याधिमृत्युविनाशाय योगिनाम् उपवर्ण्यते  
२१।२अब्: षोडशारे खगे चक्रे चन्द्रकल्पितकर्णिके  
२१।२च्द्: स्वरूपेण परां तत्र स्रवन्तीम् अमृतं स्मरेत्  
२१।३अब्: पूर्वन्यासेन सन्नद्धः क्षणम् एकं विचक्षणः  
२१।३च्द्: ततस् तु रसनां नीत्वा लम्बके विनियोजयत्  
२१।४अब्: स्रवन्तम् अमृतं दिव्यं चन्द्रबिम्बसितं स्मरेत्  
२१।४च्द्: मुखम् आपूर्यते तस्य किं चिल् लवणवारिणा  
२१।५अब्: लोहगन्धेन तच् चात्र न पिबेत् किं तु निक्षिपेत्  
२१।५च्द्: एवं समभ्यसेत् तावद् यावत् तत् स्वादु जायते  
२१।६अब्: जराव्याधिविनिर्मुक्तो जायते तत्पिबंस् ततः  
२१।६च्द्: षड्भिर् मासैर् अनायासाद् वत्सरान् मृत्युजिद् भवेत्  
२१।७अब्: तत्र स्वादुनि सञ्जाते तदाप्रभृति तत्रगम्  
२१।७च्द्: यद् एव चिन्तयेद् द्रव्यं तेनास्यापूर्यते मुखम्  
२१।८अब्: रुधिरं मदिरं वाथ वसां वा क्षीरम् एव वा  
२१।८च्द्: घृततैलादिकं वाथ द्रवद्द्रव्यम् अनन्यधीः  
२१।९अब्: अथान्यं सम्प्रवक्ष्यामि सङ्क्रान्तिविधिम् उत्तमम्  
२१।९च्द्: मृते जीवच्छरीरे तु प्रविशेद् योगविद्यया  
२१।१०अब्: निवातस्थो जितप्राणो जितासनविधिक्रमः  
२१।१०च्द्: कुर्वीत वायुनावेशम् अर्कतूले शनैः शनैः  
२१।११अब्: स्वादाकृष्टिविधिं यावद् गुडे निम्बे च कारयेत्  
२१।११च्द्: श्रीखण्डगुडकर्पूरैस् ततः कृत्वाकृतिम् शुभाम्  
२१।१२अब्: प्रगुणाम् अगुण[लचुन]न्यङ्गेषु सन्दधत्  
२१।१२च्द्: न्यासं कृत्वापि तत्रापि वेधं कुर्याच् छनैः शनैः  
२१।१३अब्: निरोधं तत्र कुर्वीत घट्टनं तदनन्तरम्  
२१।१३च्द्: घट्टनं नाम विज्ञेयम् अङ्गप्रत्यङ्गचालनम्  
२१।१४अब्: एवम् अभ्यसतस् तस्य योगयुक्तस्य योगिनः  
२१।१४च्द्: चलते प्रतिमा सा तु धावते चापि सम्मुखी  
२१।१५अब्: पुनस् तां प्रेरयेत् तावद् यावत् स्वस्थानम् आगतम्  
२१।१५च्द्: पतितां चालयेद् भूय उत्तानां पार्श्वतः स्थितः  
२१।१६अब्: एवं सर्वात्मनस् तावद् यावत् स्ववशतां गताम्  
२१।१६च्द्: ततः प्रभृत्य् असौ योगी प्रविशेद् यत्र रोचते  
२१।१७अब्: मृते जीवच्छरीरे वा सङ्क्रान्त्याक्रान्तिभेदतः  
२१।१७च्द्: प्रक्षिप्य जलवच् छक्तिजालम् सर्वाङ्गसन्धिषु  
२१।१८अब्: प्रत्यङ्गम् अङ्गतस् तस्य शक्तिं तेनाक्रमेद् बुधः  
२१।१८च्द्: स्वकीयं रक्षयेद् देहम् आक्रान्ताव् अन्यथा त्यजेत्  
२१।१९अब्: बहून्य् अपि शरीराणि दृढलक्ष्यो यदाऌभवेत्  
२१।१९च्द्: तदाऌगृह्णात्य् असन्देहं युगपत् सन्त्यजन्न् अपि  
२१।२०अब्: अथापरं प्रवक्ष्यामि सद्यःप्रत्ययकारकम्  
२१।२०च्द्: समाधानामृतं दिव्यं योगिनां मृत्युनाशनम्  
२१।२१अब्: चन्द्राकृष्टिकरं नाम मासाद् वाऌयोगभोगदम्  
२१।२१च्द्: शुक्लपक्षे द्वितीयायां मेषस्थे तिग्मरोचिषि  
२१।२२अब्: स्नातः शुचिर् निराहारः कृतपूजाविधिर् बुधः  
२१।२२च्द्: न्यसेच् चन्द्रे कलाजालं परया समधिष्ठितम्  
२१।२३अब्: सर्वबाधापरित्यक्ते प्रदेशे संस्थितो बुधः  
२१।२३च्द्: एकचित्तः प्रशान्तात्मा शिवसद्भावभावितः  
२१।२४अब्: तावद् आलोकयेच् चन्द्रं यावद् अस्तम् उपागतम्  
२१।२४च्द्: ततो भुञ्जीत दुग्धेन चन्द्रध्यानसमन्वितः  
२१।२५अब्: एवं दिने दिने कुर्याद् यावत् पञ्चदशी भवेत्  
२१।२५च्द्: शेषां रात्रिं स्वपेद् ध्यायंशॢचन्द्रबिम्बगतां पराम्  
२१।२६अब्: पौर्णमासीं तथा योगी अर्धरात्र उपस्थितः  
२१।२६च्द्: जने निःशब्दतां याते प्रसुप्ते सर्वजन्तुभिः  
२१।२७अब्: चन्द्रकोटिकरप्रख्यां तारहारविभूषणाम्  
२१।२७च्द्: सिताम्बरपरीधानां सितचन्दनचर्चिताम्  
२१।२८अब्: मौक्तिकाभरणोपेतं सुरूपां नवयौवनाम्  
२१।२८च्द्: आप्यायनकरीं देवीं समन्ताद् अमृतस्रवाम्  
२१।२९अब्: राजीवासनसंस्थां च योगनिद्राम् अवस्थिताम्  
२१।२९च्द्: चन्द्रबिम्बे परां देवीं ईक्षते नात्र संशयः  
२१।३०अब्: ततस् तां चेतसा व्याप्य तावद् आकर्षयेत् सुधीः  
२१।३०च्द्: यावन् मुखाग्रम् आयाता तत्र कुर्यात् स्थिरं मनः  
२१।३१अब्: ततः प्रसार्य वदनं ध्यानासक्तेन चेतसा  
२१।३१च्द्: निगिरेत् तां समाकृष्य भूयो हृदि विचिन्तयेत्  
२१।३२अब्: तया प्रविष्टया देहं योगी दुःखविवर्जितः  
२१।३२च्द्: शक्तितुल्यबलो भूत्वा जीवेद् आचन्द्रतारकम्  
२१।३३अब्: एको ऽप्य् अनेकधात्मानं संविभज्य निजेच्छया  
२१।३३च्द्: त्रैलोक्यं यौगपद्येन भुनक्ति वशतां गतम्  
२१।३४अब्: आसाद्य विपुलान् भोगान् प्रलये समुपस्थिते  
२१।३४च्द्: परम् अभ्येति निर्वाणं दुष्प्रापम् अकृतात्मनाम्  
२१।३५अब्: अथवा तन् न शक्नोति गगने परिचिन्तितुम्  
२१।३५च्द्: प्रतिबिम्बे तथा ध्यायेद् उदकादिषु पूर्ववत्  
२१।३६अब्: तत् पीत्वाऌमनसा शेषां स्वपेद् रात्रिम् अनुस्मरन्  
२१।३६च्द्: पूर्वोक्तं समवाप्नोति षड्भिर् मासैर् अखण्डितम्  
    
इति श्रीमालिनीविजयोत्तरे तन्त्रे चन्द्राकृष्ट्यधिकार एकविंशतितमः  
समाप्तः

सूर्याकृष्ट्यधिकारो द्वाविंशतितमः  
    
२२।१अब्: अथान्यं परमं गुह्यं कथयामि तव प्रिये  
२२।१च्द्: यन् न कस्य चिद् आख्यातं योगामृतम् अनुत्तमम्  
२२।२अब्: सूर्याकृष्टिकरं नाम योगिनां योगसिद्धिदम्  
२२।२च्द्: सम्यङ् मासचतुष्केण दिनाष्टाभ्यधिकेन तु  
२२।३अब्: प्रहर्स्याष्टमो भागो नाडिकेत्य् अभिधीयते  
२२।३च्द्: तत्पादक्रमवृद्ध्या तु प्रतिवासरम् अभ्यसेत्  
२२।४अब्: उदयास्तमयं यावद् यत्र सूर्यः प्रदृश्यते  
२२।४च्द्: प्रदेशे तत्र विजने सर्वबाधाविवर्जिते  
२२।५अब्: अहोरात्रोषितो योगी मकरस्थे दिवाकरे  
२२।५च्द्: शुचिर् भूत्वा कृतन्यासः कृतशीतप्रतिक्रियः  
२२।६अब्: भानुबिम्बे न्यसेच् चक्रम् अष्टषड्द्वादशारकम्  
२२।६च्द्: शिवशक्तिघनोपेतं भैरवाष्टकसंयुतम्  
२२।७अब्: वर्षादिऋतुसंयुक्तं मासैरृक्षादिभिर् युतम्  
२२।७च्द्: अष्टारं चिन्तयेद् बिम्बे शेषं रश्मिषु चिन्तयेत्  
२२।८अब्: तत्र चित्तं समाधाय प्रोक्तकालं विचक्षणः  
२२।८च्द्: अनिमीलितनेत्रस् तु भानुबिम्बं निरीक्षयेत्  
२२।९अब्: ततः काले व्यतिक्रान्ते सुनिमीलितलोचनः  
२२।९च्द्: प्रविशेद् अन्धकारान्तर्भुवनं निरुपद्रवम्  
२२।१०अब्: तत्रोन्मीलितनेत्रस् तु बिम्बाकारं प्रपश्यति  
२२।१०च्द्: सन्धाय तत्र चैतन्यं तिष्ठेद् यावन् न पश्यति  
२२।११अब्: नष्टे ऽपि चेतसा शेषं तिष्ठेत् कालम् अनुस्मरन्  
२२।११च्द्: एवं मासेन देवेशि स्थिरं तद् उपजायते  
२२।१२अब्: मासद्वयेन सर्वत्र प्रेक्षते नात्र संशयः  
२२।१२च्द्: त्रिभिः समीक्षते सर्वं रविबिम्बसमाकुलम्  
२२।१३अब्: प्रोक्तकालावसानेन वृषस्थे तिग्मरोचिषि  
२२।१३च्द्: प्रेक्षते सूर्यबिम्बान्तः सचक्रं परमेश्वरम्  
२२।१४अब्: उपलब्धं समाकृष्य मुखाग्रे स्थिरतां नयेत्  
२२।१४च्द्: आपीय पूर्ववत् पश्चाद् वृत्तिं निश्चलतां नयेत्  
२२।१५अब्: तत्र तेन सहात्मानम् एकीकृत्य मुहूर्तकम्  
२२।१५च्द्: यावत् तिष्ठति देवेशि तावत् सन्त्यजति क्षितिम्  
२२।१६अब्: पश्यतो जनवृन्दस्य याति सूर्येन चैकतः  
२२।१६च्द्: अनेन विधिना देवि सिद्धयोगीश्वरेश्वरः  
२२।१७अब्: शिवाद्यवनिपर्यन्तं न क्व चित् प्रतिहन्यते  
२२।१७च्द्: भुक्त्वा तु विपुलान् भोगान् निष्कले लीयते परे  
२२।१८अब्: तद् एतत् खेचरीचक्रं यत्र खेचरतां व्रजेत्  
२२।१८च्द्: सिद्धयोगेश्वरीतन्त्रे सरहस्यम् उदाहृतम्  
२२।१९अब्: अथवा चक्ररूपेण सबाह्याभ्यन्तरं स्वकम्  
२२।१९च्द्: देहं चिन्तयतः पूर्वं फलं स्यान् निश्चितात्मनः  
२२।२०अब्: उच्चरन् फादिनान्तां वा ध्वनिज्योतिर्मरुद्द्युताम्  
२२।२०च्द्: विश्राम्य मस्तके चित्तं क्षणम् एकं विचक्षणः  
२२।२१अब्: त्रिशूलेन प्रयोगेन सद्यस् त्यजति मेदिनीम्  
२२।२१च्द्: एवं समभ्यसन् मासाच् चक्रवद् भ्रमति क्षितौ  
२२।२२अब्: मुहूर्तं स्पृशते भूमिं मुहूर्ताच् च नभस्तलम्  
२२।२२च्द्: शिवारावादि कुरुते वलनास्फोटनानि च  
२२।२३अब्: मुद्राबन्धादिकं वाथ भाषा वाऌवक्त्य् अनेकधा  
२२।२३च्द्: षण्मासान् मेदिनीं त्यक्त्वा समाधिस्थो दृढेन्द्रियः  
२२।२४अब्: तिष्ठते हस्तमात्रेण गगने योगचिन्तकः  
२२।२४च्द्: पश्यते योगिनीवृन्दम् अनेकाकारलक्षणम्  
२२।२५अब्: संवत्सरेण युक्तात्मा तत्समानः प्रजायते  
२२।२५च्द्: पश्यताम् एव लोकानां तेजोभिर् भासयन् दिशः  
२२।२६अब्: यात्य् उत्कृष्य महीपृष्ठात् खेचरीणां पतिर् भवेत्  
२२।२६च्द्: मुद्रा खगेश्वरी नाम कथिता योगिनीमते  
२२।२७अब्: जागरित्वाथ वा योगी त्र्यहोरात्रम् अतन्द्रितः  
२२।२७च्द्: चतुर्थे ऽह्नि निशारम्भे पूजयित्वा महेश्वरम्  
२२।२८अब्: ततो ऽन्धकारे बहुले कृतरक्षाविधिर् बुधः  
२२।२८च्द्: भ्रुवोर् मध्ये समाधाय क्षणं चेतः प्रपश्यति  
२२।२९अब्: तेजो रूपप्रतीकाशं पर्यङ्कासनम् आस्थितः  
२२।२९च्द्: प्रयोगं त्व् एव सततं योगयुक्तः समभ्यसेत्  
२२।३०अब्: पश्यते मासमत्रेण गृहान्तर्वस्तु यत् स्थितम्  
२२।३०च्द्: द्वाभ्यां बहिः स्थितं सर्वं त्रिभिः पत्तनसंस्थितम्  
२२।३१अब्: चतुर्भिर् विषयान्तःस्थं पञ्चभिर् मण्डलावधि  
२२।३१च्द्: षड्भिर् मासैर् महायोगी च्छिद्रं पश्यति मेदिनीम्  
२२।३२अब्: सर्वज्ञत्वम् अवाप्नोति वत्सरान् नात्र संशयः  
२२।३२च्द्: योगिनीसिद्धसङ्घस्य सद्भावव्याप्तिसंस्थितम्  
२२।३३अब्: पश्यते योगयुक्तात्मा तत्समानश् च जायते  
२२।३३च्द्: अनेनैव विधानेन स्वस्तिकासनसंस्थितः  
२२।३४अब्: बिन्दुं नानाविधं त्यक्त्वा शुद्धरूपम् अनुस्मरेत्  
२२।३४च्द्: तेनापि सर्वं पुर्वोक्तं व्याप्नोति फलम् उत्तमम्  
    
इति श्रीमालिनीविजयोत्तरे तन्त्रे सूर्याकृष्ट्यधिकार द्वाविंशतितमः  
समाप्तः

त्रयोविंशतितमो ऽधिकारः  
    
२३।१अब्: अथातः परमं गुह्यं कथयामि तवाधुना  
२३।१च्द्: सद्योपलब्धिजनकं योगिनां योगसिद्धये  
२३।२अब्: पूर्वन्यासेन सन्नद्धश् चित्तं श्रोत्रे निवेशयेत्  
२३।२च्द्: निवाते स्वल्पवाते वा बाह्यशब्दविवर्जिते  
२३।३अब्: ततस् तत्र शृणोत्य् एष योगी ध्वनिम् अनावृतम्  
२३।३च्द्: सुविशुद्धस्य कांस्यस्य हतस्येह मुहुर् मुहुः  
२३।४अब्: यम् आक्र्ण्य महादेवि पुण्यपापैः प्रमुच्यते  
२३।४च्द्: तत्र सन्धाय चैतन्यं षण्मासाद् योगवित्तमः  
२३।५अब्: रुतं पक्षिगणस्यापि प्रस्फुटं वेत्त्य् अयत्नतः  
२३।५च्द्: दूराच् छ्रवणविज्ञानं वत्सरेणास्य जायते  
२३।६अब्: सर्वकामफलावाप्तिर् वत्सरत्रितयेन च  
२३।६च्द्: सिद्ध्यतीति किम् आश्चार्यम् अनायासेन सिद्ध्यति  
२३।७अब्: अथवा ग्रहणे मासि कृत्वा सूर्यं तु पृष्ठतः  
२३।७च्द्: पूर्वन्यासेन सन्नद्धः किं चिद् भित्तिमदाश्रितः  
२३।८अब्: लक्षयेद् आत्मनश् छायां मस्तकोर्ध्वम् अनाहतम्  
२३।८च्द्: धूमवर्तिविनिष्क्रान्तां तद्गतेनान्तरात्मना  
२३।९अब्: याति तन्मयतां तत्र योगयुक्तो यथा यथा  
२३।९च्द्: तथा तथास्य महती साऌवित्तिर् उपजायते  
२३।१०अब्: ततस् तत्र महातेजह् स्फुरत्किरणसन्निभम्  
२३।१०च्द्: पश्यते यत्र दृष्टे ऽपि सर्वपापक्षयो भवेत्  
२३।११अब्: तद् अस्याभ्यासतो मासात् सर्वत्र प्रविसर्पति  
२३।११च्द्: ज्वालामालाकुलाकारा दिशः सर्वाः प्रपश्यति  
२३।१२अब्: षण्मासम् अभ्यसन् योगी सर्वज्ञत्वम् अवाप्नुयात्  
२३।१२च्द्: अब्दं दिव्यतनुर् भूत्वा शिववन् मोदते चिरम्  
२३।१३अब्: अथ जात्यः प्रवक्ष्यन्ते सपूर्वासनशाश्वताः  
२३।१३च्द्: ह्रीं क्ष्लां क्ष्वीं वं तथाऌक्षं च पञ्चकस्य यथाक्रमम्  
२३।१४अब्: हं यं रं लं तथा वं च पञ्चकस्यापरस्य च  
२३।१४च्द्: ऋं ।र्ं ऌं ।ल्ं तथा ॐ औं हः अं आकर्णिकावधौ  
२३।१५अब्: केसरेषु भकारान्ता हं हां हिं हीं च हुं तथा  
२३।१५च्द्: हूं हें हैं च दलेष्व् एवं स्वसञ्ज्ञाभिश् च शक्तयः  
२३।१६अब्: मण्डलत्रितये शेषं सूक्ष्मं प्रेतस्य कल्पयेत्  
२३।१६च्द्: ज्रकारं शूलशृङ्गाणाम् इत्य् एतत् परिकीर्तितम्  
२३।१७अब्: अनुक्तासनयोगेषु सर्वत्रैव प्रकल्पयेत्  
२३।१७च्द्: नमः स्वाहा तथा वौषट् हुं वषट् फट् च  
जातयः\तेस्तिम्{\स्वच्छन्दतन्त्र १।७२}  
२३।१८अब्: प्रायश्चित्तेषु सर्वेषु जपेन् मालाम् अखण्डिताम्  
२३।१८च्द्: भिन्नां वाप्य् अथवाभिन्नाम् अतिक्रमबलाबलम्  
२३।१९अब्: सकृज्जपात् समारभ्य यावल् लक्षत्रयं प्रिये  
२३।१९च्द्: प्राणवृत्तिनिरोधेन ततः परतरं क्व चित्  
२३।२०अब्: सदा भ्रमणशीलानां पीठक्षेत्रादिकं बहिः  
२३।२०च्द्: प्रयोगं सम्प्रवक्ष्यामि सुखसिद्धिफलप्रदम्  
२३।२१अब्: नासाक्रान्तं महाप्राणं दण्डरूपं सबिन्दुकम्  
२३।२१च्द्: तद्वद् गुह्यं च कुर्वीत विद्येयं द्व्यक्षरा मता  
२३।२२अब्: अस्याः पूर्वोक्तविधिना कृतसेवः प्रसन्नधीः  
२३।२२च्द्: पीठादिकं भ्रमेत् सिद्ध्यै नान्यथा वीरवन्दिते  
२३।२३अब्: तत् प्रदेशं समासाद्य मन्त्रैर् आत्मानम् आदरात्  
२३।२३च्द्: विद्यया वेष्तयेत् स्थानं रक्तसूत्रसमानया  
२३।२४अब्: बहुधानन्यचित्तस् तु सबाह्याभ्यन्तरं बुधः  
२३।२४च्द्: ततस् तत्र क्व चित् क्षेत्रे योगिन्यो भीमविक्रमाः  
२३।२५अब्: समागत्य प्रयच्छन्ति सम्प्रदायं स्वकं स्वकम्  
२३।२५च्द्: येनासौ लब्धमात्रेण सम्प्रदायेन सुव्रते  
२३।२६अब्: तत्समानबलो भूत्वा भुङ्क्ते भोगान् यथेप्सितान्  
२३।२६च्द्: अथवा कृतसेवस् तु लक्षम् एकं जपेत् सुधीः  
२३।२७अब्: तर्पयित्वा दशांशेन क्षुद्रकर्मसु योजयेत्  
२३।२७च्द्: तत्रोच्चारितमात्रेयं विषक्षयकरी भवेत्  
२३।२८अब्: चक्रवभ्रममाणैषा योनौ रक्तां विचिन्तयेत्  
२३।२८च्द्: गमागमक्रमाद् वापि विन्द[लचुन]वारिता  
२३।२९अब्: तत्रस्थश् चाशु सङ्घातविघाताकुञ्चनेन तु  
२३।२९च्द्: क्षणाद् अनन्यचित्तस् तु क्षोभयेद् उर्वशीम् अपि  
२३।३०अब्: कृतसेवविधिर् वाथ लक्षत्रयजपेन तु  
२३।३०च्द्: महतीं श्रियम् आधत्ते पद्मश्रीफलतर्पिता  
२३।३१अब्: षडुत्थासनसंस्थाना साधिताप्य् उक्तवर्त्मना  
२३।३१च्द्: सर्वसिद्धिकरी देवी मन्त्रिणाम् उपजायते  
२३।३२अब्: शूलपद्मविधिं मुक्त्वा नवात्माद्यं च सप्तकम्  
२३।३२च्द्: षडुत्थम् आसनं दद्यात् सर्वचक्रविधौ बुधः  
२३।३३अब्: कुद्रा च महती योज्या हृद्बीजेनोपचारकम्  
२३।३३च्द्: अथान्यत् सम्प्रवक्ष्यामि स्वप्नज्ञानम् अनुत्तमम्  
२३।३४अब्: हृच्चक्रे तन्मयो भूत्वा रात्रौ रात्राव् अनन्यधीः  
२३।३४च्द्: मासाद् ऊर्ध्वं महादेवि स्वप्ने यत् किञ्चिद् ईक्षते  
२३।३५अब्: तत् तथ्यं जायते तस्य ध्यानयुक्तस्य योगिनः  
२३।३५च्द्: तत्रैव यदि कालस्य नियमेन रतो भवेत्  
२३।३६अब्: तदा प्रथमयामे तु वत्सरेण शुभाशुभम्  
२३।३६च्द्: षट्त्रिमासेन क्रमशो द्वितीयादिष्व् अनुक्रमात्  
२३।३७अब्: अरुणोदयवेलायां दशाहेन फलं लभेत्  
२३।३७च्द्: सङ्कल्पपूर्वके ऽप्य् एवं परेषाम् आत्मनो ऽपि वा  
२३।३८अब्: क्व चित् कार्ये समुत्पन्ने सुप्तज्ञानम् उपाक्रमेत्  
२३।३८च्द्: इत्य् एतत् कथितं देवि सिद्धयोगीश्वरीमतम्  
२३।३९अब्: नातः परतरं ज्ञानं शिवाद्यवनिगोचरे  
२३।३९च्द्: य एवं तत्त्वतो वेद स शिवो नात्र संशयः  
२३।४०अब्: तस्य पादरजः मूर्ध्नि धृतं पापप्रशान्तये  
२३।४०च्द्: एतच् छ्रुत्वा महादेवी परं सन्तोषम् आगता  
२३।४१अब्: एवं क्षमापयाम् आस प्रणिपत्य पुनः पुनः  
२३।४१च्द्: इति वः सर्वम् आख्यातं मालिनीविजयोत्तरम्  
२३।४२अब्: ममैतत् कथितं देव्या योगामृतम् अनुत्तमम्  
२३।४२च्द्: भवद्भिर् अपि नाख्येयम् अशिष्याणाम् इदं महत्  
२३।४३अब्: न चापि परशिष्याणाम् अपरीक्ष्य प्रयत्नतः  
२३।४३च्द्: सर्वथैतत् समाख्यातं योगाभ्यासरतात्मनाम्  
२३।४४अब्: प्रयातानां विनीतानां शिवैकार्पितचेतसाम्  
२३।४४च्द्: कार्तिकेयात् समासाद्य ज्ञानामृतम् इदं महत्  
२३।४५अब्: मनयो योगम् अभ्यस्य परां सिद्धिम् उपागताः  
    
इति श्रीमालिनीविजयोत्तरे तन्त्रे त्रयोविंशतितमो ऽधिकारः समाप्तः  
    
समाप्तं चेदं मालिनीविजयोत्तरं नाम महातन्त्रम्

