+++
title = "Bhagavata-Purana 11"

+++


## Intro
  
  
  
  
Bhagavata-Purana 11  
  
  
  
  
  
  
Bhagavata-Purana 11  
Input by ...  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


भ्प्_११।०१।००१।० श्री-शुक उवाच  
भ्प्_११।०१।००१।१ कृत्वा दैत्य-वधं कृष्णः स-रामो यदुभिर् वृतः  
भ्प्_११।०१।००१।३ भुवो ऽवतारयद् भारं जविष्ठं जनयन् कलिम्  
भ्प्_११।०१।००२।१ ये कोपिताः सु-बहु पाण्डु-सुताः सपत्नैर्  
भ्प्_११।०१।००२।२ दुर्द्यूत-हेलन-कच-ग्रहणादिभिस् तान्  
भ्प्_११।०१।००२।३ कृत्वा निमित्तम् इतरेतरतः समेतान्  
भ्प्_११।०१।००२।४ हत्वा नृपान् निरहरत् क्षिति-भारम् ईशः  
भ्प्_११।०१।००३।१ भू-भार-राज-पृतना यदुभिर् निरस्य  
भ्प्_११।०१।००३।२ गुप्तैः स्व-बाहुभिर् अचिन्तयद् अप्रमेयः  
भ्प्_११।०१।००३।३ मन्ये ऽवनेर् ननु गतो ऽप्य् अगतं हि भारं  
भ्प्_११।०१।००३।४ यद् यादवं कुलम् अहो अविषह्यम् आस्ते  
भ्प्_११।०१।००४।१ नैवान्यतः परिभवो ऽस्य भवेत् कथञ्चिन्  
भ्प्_११।०१।००४।२ मत्-संश्रयस्य विभवोन्नहनस्य नित्यम्  
भ्प्_११।०१।००४।३ अन्तः कलिं यदु-कुलस्य विधाय वेणु-  
भ्प्_११।०१।००४।४ स्तम्बस्य वह्निम् इव शान्तिम् उपैमि धाम  
भ्प्_११।०१।००५।१ एवं व्यवसितो राजन् सत्य-सङ्कल्प ईश्वरः  
भ्प्_११।०१।००५।३ शाप-व्याजेन विप्राणां सञ्जह्रे स्व-कुलं विभुः  
भ्प्_११।०१।००६।१ स्व-मूर्त्या लोक-लावण्य- निर्मुक्त्या लोचनं नृणाम्  
भ्प्_११।०१।००६।३ गीर्भिस् ताः स्मरतां चित्तं पदैस् तान् ईक्षतां क्रियाः  
भ्प्_११।०१।००७।१ आच्छिद्य कीर्तिं सु-श्लोकां वितत्य ह्य् अञ्जसा नु कौ  
भ्प्_११।०१।००७।३ तमो ऽनया तरिष्यन्तीत्य् अगात् स्वं पदम् ईश्वरः  
भ्प्_११।०१।००८।० श्री-राजोवाच  
भ्प्_११।०१।००८।१ ब्रह्मण्यानां वदान्यानां नित्यं वृद्धोपसेविनाम्  
भ्प्_११।०१।००८।३ विप्र-शापः कथम् अभूद् वृष्णीनां कृष्ण-चेतसाम्  
भ्प्_११।०१।००९।१ यन्-निमित्तः स वै शापो यादृशो द्विज-सत्तम  
भ्प्_११।०१।००९।३ कथम् एकात्मनां भेद एतत् सर्वं वदस्व मे  
भ्प्_११।०१।०१०।० श्री-बादरायणिर् उवाच  
भ्प्_११।०१।०१०।१ बिभ्रद् वपुः सकल-सुन्दर-सन्निवेशं  
भ्प्_११।०१।०१०।२ कर्माचरन् भुवि सु-मङ्गलम् आप्त-कामः  
भ्प्_११।०१।०१०।३ आस्थाय धाम रममाण उदार-कीऋतिः  
भ्प्_११।०१।०१०।४ संहर्तुम् ऐच्छत कुलं स्थित-कृत्य-शेषः  
भ्प्_११।०१।०११।१ कर्मानि पुण्य-निवहानि सु-मङ्गलानि  
भ्प्_११।०१।०११।२ गायज्-जगत्-कलि-मलापहराणि कृत्वा  
भ्प्_११।०१।०११।३ कालात्मना निवसता यदु-देव-गेहे  
भ्प्_११।०१।०११।४ पिण्डारकं समगमन् मुनयो निसृष्टाः  
भ्प्_११।०१।०१२।१ विश्वामित्रो ऽसितः कण्वो  
भ्प्_११।०१।०१२।२ दुर्वासा भृगुर् अङ्गिराः  
भ्प्_११।०१।०१२।३ कश्यपो वामदेवो ऽत्रिर्  
भ्प्_११।०१।०१२।४ वसिष्ठो नारदादयः  
भ्प्_११।०१।०१३।१ क्रीडन्तस् तान् उपव्रज्य कुमारा यदु-नन्दनाः  
भ्प्_११।०१।०१३।३ उपसङ्गृह्य पप्रच्छुर् अविनीता विनीत-वत्  
भ्प्_११।०१।०१४।१ ते वेषयित्वा स्त्री-वेषैः साम्बं जाम्बवती-सुतम्  
भ्प्_११।०१।०१४।३ एषा पृच्छति वो विप्रा अन्तर्वत्न्य् असितेक्षणा  
भ्प्_११।०१।०१५।१ प्रष्टुं विलज्जती साक्षात् प्रब्रूतामोघ-दर्शनाः  
भ्प्_११।०१।०१५।३ प्रसोष्यन्ती पुत्र-कामा किं स्वित् सञ्जनयिष्यति  
भ्प्_११।०१।०१६।१ एवं प्रलब्धा मुनयस् तान् ऊचुः कुपिता नृप  
भ्प्_११।०१।०१६।३ जनयिष्यति वो मन्दा मुषलं कुल-नाशनम्  
भ्प्_११।०१।०१७।१ तच् छ्रुत्वा ते ऽति-सन्त्रस्ता विमुच्य सहसोदरम्  
भ्प्_११।०१।०१७।३ साम्बस्य ददृशुस् तस्मिन् मुषलं खल्व् अयस्मयम्  
भ्प्_११।०१।०१८।१ किं कृतं मन्द-भाग्यैर् नः किं वदिष्यन्ति नो जनाः  
भ्प्_११।०१।०१८।३ इति विह्वलिता गेहान् आदाय मुषलं ययुः  
भ्प्_११।०१।०१९।१ तच् चोपनीय सदसि परिम्लान-मुख-श्रियः  
भ्प्_११।०१।०१९।३ राज्ञ आवेदयां चक्रुः सर्व-यादव-सन्निधौ  
भ्प्_११।०१।०२०।१ श्रुत्वामोघं विप्र-शापं दृष्ट्वा च मुषलं नृप  
भ्प्_११।०१।०२०।३ विस्मिता भय-सन्त्रस्ता बभूवुर् द्वारकौकसः  
भ्प्_११।०१।०२१।१ तच् चूर्णयित्वा मुषलं यदु-राजः स आहुकः  
भ्प्_११।०१।०२१।३ समुद्र-सलिले प्रास्यल् लोहं चास्यावशेषितम्  
भ्प्_११।०१।०२२।१ कश्चिन् मत्स्यो ऽग्रसील् लोहं चूर्णानि तरलैस् ततः  
भ्प्_११।०१।०२२।३ उह्यमानानि वेलायां लग्नान्य् आसन् किलैरकाः  
भ्प्_११।०१।०२३।१ मत्स्यो गृहीतो मत्स्य-घ्नैर् जालेनान्यैः सहार्णवे  
भ्प्_११।०१।०२३।३ तस्योदर-गतं लोहं स शल्ये लुब्धको ऽकरोत्  
भ्प्_११।०१।०२४।१ भगवान् ज्ञात-सर्वार्थ ईश्वरो ऽपि तद्-अन्यथा  
भ्प्_११।०१।०२४।३ कर्तुं नैच्छद् विप्र-शापं काल-रूप्य् अन्वमोदत  
भ्प्_११।०२।००१।० श्री-शुक उवाच  
भ्प्_११।०२।००१।१ गोविन्द-भुज-गुप्तायां द्वारवत्यां कुरूद्वह  
भ्प्_११।०२।००१।३ अवात्सीन् नारदो ऽभीक्ष्णं कृष्णोपासन-लालसः  
भ्प्_११।०२।००२।१ को नु राजन्न् इन्द्रियवान् मुकुन्द-चरणाम्बुजम्  
भ्प्_११।०२।००२।३ न भजेत् सर्वतो-मृत्युर् उपास्यम् अमरोत्तमैः  
भ्प्_११।०२।००३।१ तम् एकदा तु देवर्षिं वसुदेवो गृहागतम्  
भ्प्_११।०२।००३।३ अर्चितं सुखम् आसीनम् अभिवाद्येदम् अब्रवीत्  
भ्प्_११।०२।००४।० श्री-वसुदेव उवाच  
भ्प्_११।०२।००४।१ भगवन् भवतो यात्रा स्वस्तये सर्व-देहिनाम्  
भ्प्_११।०२।००४।३ कृपणानां यथा पित्रोर् उत्तम-श्लोक-वर्त्मनाम्  
भ्प्_११।०२।००५।१ भूतानां देव-चरितं दुःखाय च सुखाय च  
भ्प्_११।०२।००५।३ सुखायैव हि साधूनां त्वादृशाम् अच्युतात्मनाम्  
भ्प्_११।०२।००६।१ भजन्ति ये यथा देवान् देवा अपि तथैव तान्  
भ्प्_११।०२।००६।३ छायेव कर्म-सचिवाः साधवो दीन-वत्सलाः  
भ्प्_११।०२।००७।१ ब्रह्मंस् तथापि पृच्छामो धर्मान् भागवतांस् तव  
भ्प्_११।०२।००७।३ यान् श्रुत्वा श्रद्धया मर्त्यो मुच्यते सर्वतो भयात्  
भ्प्_११।०२।००८।१ अहं किल पुरानन्तं प्रजार्थो भुवि मुक्ति-दम्  
भ्प्_११।०२।००८।३ अपूजयं न मोक्षाय मोहितो देव-मायया  
भ्प्_११।०२।००९।१ यथा विचित्र-व्यसनाद् भवद्भिर् विश्वतो-भयात्  
भ्प्_११।०२।००९।३ मुच्येम ह्य् अञ्जसैवाद्धा तथा नः शाधि सु-व्रत  
भ्प्_११।०२।०१०।० श्री-शुक उवाच  
भ्प्_११।०२।०१०।१ राजन्न् एवं कृत-प्रश्नो वसुदेवेन धीमता  
भ्प्_११।०२।०१०।३ प्रीतस् तम् आह देवर्षिर् हरेः संस्मारितो गुणैः  
भ्प्_११।०२।०११।० श्री-नारद उवाच  
भ्प्_११।०२।०११।१ सम्यग् एतद् व्यवसितं भवता सात्वतर्षभ  
भ्प्_११।०२।०११।३ यत् पृच्छसे भागवतान् धर्मांस् त्वं विश्व-भावनान्  
भ्प्_११।०२।०१२।१ श्रुतो ऽनुपठितो ध्यात आदृतो वानुमोदितः  
भ्प्_११।०२।०१२।३ सद्यः पुनाति सद्-धर्मो देव-विश्व-द्रुहो ऽपि हि  
भ्प्_११।०२।०१३।१ त्वया परम-कल्याणः पुण्य-श्रवण-कीर्तनः  
भ्प्_११।०२।०१३।३ स्मारितो भगवान् अद्य देवो नारायणो मम  
भ्प्_११।०२।०१४।१ अत्राप्य् उदाहरन्तीमम् इतिहासं पुरातनम्  
भ्प्_११।०२।०१४।३ आर्षभाणां च संवादं विदेहस्य महात्मनः  
भ्प्_११।०२।०१५।१ प्रियव्रतो नाम सुतो मनोः स्वायम्भुवस्य यः  
भ्प्_११।०२।०१५।३ तस्याग्नीध्रस् ततो नाभिर् ऋषभस् तत्-सुतः स्मृतः  
भ्प्_११।०२।०१६।१ तम् आहुर् वासुदेवांशं मोक्ष-धर्म-विवक्षया  
भ्प्_११।०२।०१६।३ अवतीर्णं सुत-शतं तस्यासीद् ब्रह्म-पारगम्  
भ्प्_११।०२।०१७।१ तेषां वै भरतो ज्येष्ठो नारायण-परायणः  
भ्प्_११।०२।०१७।३ विख्यातं वर्षम् एतद् यन्- नाम्ना भारतम् अद्भुतम्  
भ्प्_११।०२।०१८।१ स भुक्त-भोगां त्यक्त्वेमां निर्गतस् तपसा हरिम्  
भ्प्_११।०२।०१८।३ उपासीनस् तत्-पदवीं लेभे वै जनृनभिस् त्रिभिः  
भ्प्_११।०२।०१९।१ तेषां नव नव-द्वीप- पतयो ऽस्य समन्ततः  
भ्प्_११।०२।०१९।३ कर्म-तन्त्र-प्रणेतार एकाशीतिर् द्विजातयः  
भ्प्_११।०२।०२०।१ नवाभवन् महा-भागा मुनयो ह्य् अर्थ-शंसिनः  
भ्प्_११।०२।०२०।३ श्रमणा वात-रसना आत्म-विद्या-विशारदाः  
भ्प्_११।०२।०२१।१ कविर् हविर् अन्तरीक्षः प्रबुद्धः पिप्पलायनः  
भ्प्_११।०२।०२१।३ आविर्होत्रो ऽथ द्रुमिलश् चमसः करभाजनः  
भ्प्_११।०२।०२२।१ त एते भगवद्-रूपं विश्वं सद्-असद्-आत्मकम्  
भ्प्_११।०२।०२२।३ आत्मनो ऽव्यतिरेकेण पश्यन्तो व्यचरन् महीम्  
भ्प्_११।०२।०२३।१ अव्याहतेष्ट-गतयः सुर-सिद्ध-साध्य-  
भ्प्_११।०२।०२३।२ गन्धर्व-यक्ष-नर-किन्नर-नाग-लोकान्  
भ्प्_११।०२।०२३।३ मुक्ताश् चरन्ति मुनि-चारण-भूतनाथ-  
भ्प्_११।०२।०२३।४ विद्याधर-द्विज-गवां भुवनानि कामम्  
भ्प्_११।०२।०२४।१ त एकदा निमेः सत्रम् उपजग्मुर् यदृच्छया  
भ्प्_११।०२।०२४।३ वितायमानम् ऋषिभिर् अजनाभे महात्मनः  
भ्प्_११।०२।०२५।१ तान् दृष्ट्वा सूर्य-सङ्काशान् महा-भागवतान् नृप  
भ्प्_११।०२।०२५।३ यजमानो ऽग्नयो विप्राः सर्व एवोपतस्थिरे  
भ्प्_११।०२।०२६।१ विदेहस् तान् अभिप्रेत्य नारायण-परायणान्  
भ्प्_११।०२।०२६।३ प्रीतः सम्पूजयां चक्रे आसन-स्थान् यथार्हतः  
भ्प्_११।०२।०२७।१ तान् रोचमानान् स्व-रुचा ब्रह्म-पुत्रोपमान् नव  
भ्प्_११।०२।०२७।३ पप्रच्छ परम-प्रीतः प्रश्रयावनतो नृपः  
भ्प्_११।०२।०२८।० श्री-विदेह उवाच  
भ्प्_११।०२।०२८।१ मन्ये भगवतः साक्षात् पार्षदान् वो मधु-द्विसः  
भ्प्_११।०२।०२८।३ विष्णोर् भूतानि लोकानां पावनाय चरन्ति हि  
भ्प्_११।०२।०२९।१ दुर्लभो मानुषो देहो देहिनां क्षण-भङ्गुरः  
भ्प्_११।०२।०२९।३ तत्रापि दुर्लभं मन्ये वैकुण्ठ-प्रिय-दर्शनम्  
भ्प्_११।०२।०३०।१ अत आत्यन्तिकं क्षेमं पृच्छामो भवतो ऽनघाः  
भ्प्_११।०२।०३०।३ संसारे ऽस्मिन् क्षणार्धो ऽपि सत्-सङ्गः शेवधिर् नृणाम्  
भ्प्_११।०२।०३१।१ धर्मान् भागवतान् ब्रूत यदि नः श्रुतये क्षमम्  
भ्प्_११।०२।०३१।३ यैः प्रसन्नः प्रपन्नाय दास्यत्य् आत्मानम् अप्य् अजः  
भ्प्_११।०२।०३२।० श्री-नारद उवाच  
भ्प्_११।०२।०३२।१ एवं ते निमिना पृष्टा वसुदेव महत्तमाः  
भ्प्_११।०२।०३२।३ प्रतिपूज्याब्रुवन् प्रीत्या स-सदस्यर्त्विजं नृपम्  
भ्प्_११।०२।०३३।० श्री-कविर् उवाच  
भ्प्_११।०२।०३३।१ मन्ये ऽकुतश्चिद्-भयम् अच्युतस्य पादाम्बुजोपासनम् अत्र नित्यम्  
भ्प्_११।०२।०३३।३ उद्विग्न-बुद्धेर् असद्-आत्म-भावाद् विश्वात्मना यत्र निवर्तते भीः  
भ्प्_११।०२।०३४।१ ये वै भगवता प्रोक्ता उपाया ह्य् आत्म-लब्धये  
भ्प्_११।०२।०३४।३ अञ्जः पुंसाम् अविदुषां विद्धि भागवतान् हि तान्  
भ्प्_११।०२।०३५।१ यान् आस्थाय नरो राजन् न प्रमाद्येत कर्हिचित्  
भ्प्_११।०२।०३५।३ धावन् निमील्य वा नेत्रे न स्खलेन् न पतेद् इह  
भ्प्_११।०२।०३६।१ कायेन वाचा मनसेन्द्रियैर् वा बुद्ध्यात्मना वानुसृत-स्वभावात्  
भ्प्_११।०२।०३६।३ करोति यद् यत् सकलं परस्मै नारायणायेति समर्पयेत् तत्  
भ्प्_११।०२।०३७।१ भयं द्वितीयाभिनिवेशतः स्याद् ईशाद् अपेतस्य विपर्ययो ऽस्मृतिः  
भ्प्_११।०२।०३७।३ तन्-माययातो बुध आभजेत् तं भक्त्यैकयेशं गुरु-देवतात्मा  
भ्प्_११।०२।०३८।१ अविद्यमानो ऽप्य् अवभाति हि द्वयो ध्यातुर् धिया स्वप्न-मनोरथौ यथा  
भ्प्_११।०२।०३८।३ तत् कर्म-सङ्कल्प-विकल्पकं मनो बुधो निरुन्ध्याद् अभयं ततः स्यात्  
भ्प्_११।०२।०३९।१ शृण्वन् सु-भद्राणि रथाङ्ग-पाणेर् जन्मानि कर्माणि च यानि लोके  
भ्प्_११।०२।०३९।३ गीतानि नामानि तद्-अर्थकानि गायन् विलज्जो विचरेद् असङ्गः  
भ्प्_११।०२।०४०।१ एवं-व्रतः स्व-प्रिय-नाम-कीर्त्या जातानुरागो द्रुत-चित्त उच्चैः  
भ्प्_११।०२।०४०।३ हसत्य् अथो रोदिति रौति गायत्य् उन्माद-वन् नृत्यति लोक-बाह्यः  
भ्प्_११।०२।०४१।१ खं वायुम् अग्निं सलिलं महीं च ज्योतींषि सत्त्वानि दिशो द्रुमादीन्  
भ्प्_११।०२।०४१।३ सरित्-समुद्रांश् च हरेः शरीरं यत् किं च भूतं प्रणमेद् अनन्यः  
भ्प्_११।०२।०४२।१ भक्तिः परेशानुभवो विरक्तिर् अन्यत्र चैष त्रिक एक-कालः  
भ्प्_११।०२।०४२।३ प्रपद्यमानस्य यथाश्नतः स्युस् तुष्टिः पुष्टिः क्षुद्-अपायो ऽनु-घासम्  
भ्प्_११।०२।०४३।१ इत्य् अच्युताङ्घ्रिं भजतो ऽनुवृत्त्या भक्तिर् विरक्तिर् भगवत्-प्रबोधः  
भ्प्_११।०२।०४३।३ भवन्ति वै भागवतस्य राजंस् ततः परां शान्तिम् उपैति साक्षात्  
भ्प्_११।०२।०४४।० श्री-राजोवाच  
भ्प्_११।०२।०४४।१ अथ भागवतं ब्रूत यद्-धर्मो यादृशो नृणाम्  
भ्प्_११।०२।०४४।३ यथाचरति यद् ब्रूते यैर् लिङ्गैर् भगवत्-प्रियः  
भ्प्_११।०२।०४५।० श्री-हविर् उवाच  
भ्प्_११।०२।०४५।१ सर्व-भूतेषु यः पश्येद् भगवद्-भावम् आत्मनः  
भ्प्_११।०२।०४५।३ भूतानि भगवत्य् आत्मन्य् एष भागवतोत्तमः  
भ्प्_११।०२।०४६।१ ईस्वरे तद्-अधीनेषु बालिशेषु द्विषत्सु च  
भ्प्_११।०२।०४६।३ प्रेम-मैत्री-कृपोपेक्षा यः करोति स मध्यमः  
भ्प्_११।०२।०४७।१ अर्चायाम् एव हरये पूजां यः श्रद्धयेहते  
भ्प्_११।०२।०४७।३ न तद्-भक्तेषु चान्येषु स भक्तः प्राकृतः स्मृतः  
भ्प्_११।०२।०४८।१ गृहीत्वापीन्द्रियैर् अर्थान् यो न द्वेष्टि न हृष्यति  
भ्प्_११।०२।०४८।३ विष्णोर् मायाम् इदं पश्यन् स वै भागवतोत्तमः  
भ्प्_११।०२।०४९।१ देहेन्द्रिय-प्राण-मनो-धियां यो जन्माप्यय-क्षुद्-भय-तर्ष-कृच्छ्रैः  
भ्प्_११।०२।०४९।३ संसार-धर्मैर् अविमुह्यमानः स्मृत्या हरेर् भागवत-प्रधानः  
भ्प्_११।०२।०५०।१ न काम-कर्म-बीजानां यस्य चेतसि सम्भवः  
भ्प्_११।०२।०५०।३ वासुदेवैक-निलयः स वै भागवतोत्तमः  
भ्प्_११।०२।०५१।१ न यस्य जन्म-कर्मभ्यां न वर्णाश्रम-जातिभिः  
भ्प्_११।०२।०५१।३ सज्जते ऽस्मिन्न् अहं-भावो देहे वै स हरेः प्रियः  
भ्प्_११।०२।०५२।१ न यस्य स्वः पर इति वित्तेष्व् आत्मनि वा भिदा  
भ्प्_११।०२।०५२।३ सर्व-भूत-समः शान्तः स वै भागवतोत्तमः  
भ्प्_११।०२।०५३।१ त्रि-भुवन-विभव-हेतवे ऽप्य् अकुण्ठ-  
भ्प्_११।०२।०५३।२ स्मृतिर् अजितात्म-सुरादिभिर् विमृग्यात्  
भ्प्_११।०२।०५३।३ न चलति भगवत्-पदारविन्दाल्  
भ्प्_११।०२।०५३।४ लव-निमिषार्धम् अपि यः स वैष्णवाग्र्यः  
भ्प्_११।०२।०५४।१ भगवत उरु-विक्रमाङ्घ्रि-शाखा- नख-मणि-चन्द्रिकया निरस्त-तापे  
भ्प्_११।०२।०५४।३ हृदि कथम् उपसीदतां पुनः स प्रभवति चन्द्र इवोदिते ऽर्क-तापः  
भ्प्_११।०२।०५५।१ विसृजति हृदयं न यस्य साक्षाद् धरिर् अवशाभिहितो ऽप्य् अघौघ-नाशः  
भ्प्_११।०२।०५५।३ प्रणय-रसनया धृताङ्घ्रि-पद्मः स भवति भागवत-प्रधान उक्तः  
भ्प्_११।०३।००१।० श्री-राजोवाच  
भ्प्_११।०३।००१।१ परस्य विष्णोर् ईशस्य मायिनाम् अपि मोहिनीम्  
भ्प्_११।०३।००१।३ मायां वेदितुम् इच्छामो भगवन्तो ब्रुवन्तु नः  
भ्प्_११।०३।००२।१ नानुतृप्ये जुषन् युष्मद्- वचो हरि-कथामृतम्  
भ्प्_११।०३।००२।३ संसार-ताप-निस्तप्तो मर्त्यस् तत्-ताप-भेषजम्  
भ्प्_११।०३।००३।० श्री-अन्तरीक्ष उवाच  
भ्प्_११।०३।००३।१ एभिर् भूतानि भूतात्मा महा-भूतैर् महा-भुज  
भ्प्_११।०३।००३।३ ससर्जोच्चावचान्य् आद्यः स्व-मात्रात्म-प्रसिद्धये  
भ्प्_११।०३।००४।१ एवं सृष्टानि भूतानि प्रविष्टः पञ्च-धातुभिः  
भ्प्_११।०३।००४।३ एकधा दशधात्मानं विभजन् जुषते गुणान्  
भ्प्_११।०३।००५।१ गुणैर् गुणान् स भुञ्जान आत्म-प्रद्योतितैः प्रभुः  
भ्प्_११।०३।००५।३ मन्यमान इदं सृष्टम् आत्मानम् इह सज्जते  
भ्प्_११।०३।००६।१ कर्माणि कर्मभिः कुर्वन् स-निमित्तानि देह-भृत्  
भ्प्_११।०३।००६।३ तत् तत् कर्म-फलं गृह्णन् भ्रमतीह सुखेतरम्  
भ्प्_११।०३।००७।१ इत्थं कर्म-गतीर् गच्छन् बह्व्-अभद्र-वहाः पुमान्  
भ्प्_११।०३।००७।३ आभूत-सम्प्लवात् सर्ग- प्रलयाव् अश्नुते ऽवशः  
भ्प्_११।०३।००८।१ धातूपप्लव आसन्ने व्यक्तं द्रव्य-गुणात्मकम्  
भ्प्_११।०३।००८।३ अनादि-निधनः कालो ह्य् अव्यक्तायापकर्षति  
भ्प्_११।०३।००९।१ शत-वर्षा ह्य् अनावृष्टिर् भविष्यत्य् उल्बणा भुवि  
भ्प्_११।०३।००९।३ तत्-कालोपचितोष्णार्को लोकांस् त्रीन् प्रतपिष्यति  
भ्प्_११।०३।०१०।१ पाताल-तलम् आरभ्य सङ्कर्षण-मुखानलः  
भ्प्_११।०३।०१०।३ दहन्न् ऊर्ध्व-शिखो विष्वग् वर्धते वायुनेरितः  
भ्प्_११।०३।०११।१ संवर्तको मेघ-गणो वर्षति स्म शतं समाः  
भ्प्_११।०३।०११।३ धाराभिर् हस्ति-हस्ताभिर् लीयते सलिले विराट्  
भ्प्_११।०३।०१२।१ ततो विराजम् उत्सृज्य् वैराजः पुरुषो नृप  
भ्प्_११।०३।०१२।३ अव्यक्तं विशते सूक्ष्मं निरिन्धन इवानलः  
भ्प्_११।०३।०१३।१ वायुना हृत-गन्धा भूः सलिलत्वाय कल्पते  
भ्प्_११।०३।०१३।३ सलिलं तद्-धृत-रसं ज्योतिष्ट्वायोपकल्पते  
भ्प्_११।०३।०१४।१ हृत-रूपं तु तमसा वायौ ज्योतिः प्रलीयते  
भ्प्_११।०३।०१४।३ हृत-स्पर्शो ऽवकाशेन वायुर् नभसि लीयते  
भ्प्_११।०३।०१४।५ कालात्मना हृत-गुणं नभ आत्मनि लीयते  
भ्प्_११।०३।०१५।१ इन्द्रियाणि मनो बुद्धिः सह वैकारिकैर् नृप  
भ्प्_११।०३।०१५।३ प्रविशन्ति ह्य् अहङ्कारं स्व-गुणैर् अहम् आत्मनि  
भ्प्_११।०३।०१६।१ एषा माया भगवतः सर्ग-स्थित्य्-अन्त-कारिणी  
भ्प्_११।०३।०१६।३ त्रि-वर्णा वर्णितास्माभिः किं भूयः श्रोतुम् इच्छसि  
भ्प्_११।०३।०१७।० श्री-राजोवाच  
भ्प्_११।०३।०१७।१ यथैताम् ऐश्वरीं मायां दुस्तराम् अकृतात्मभिः  
भ्प्_११।०३।०१७।३ तरन्त्य् अञ्जः स्थूल-धियो महर्ष इदम् उच्यताम्  
भ्प्_११।०३।०१८।० श्री-प्रबुद्ध उवाच  
भ्प्_११।०३।०१८।१ कर्माण्य् आरभमाणानां दुःख-हत्यै सुखाय च  
भ्प्_११।०३।०१८।३ पश्येत् पाक-विपर्यासं मिथुनी-चारिणां नृणाम्  
भ्प्_११।०३।०१९।१ नित्यार्तिदेन वित्तेन दुर्लभेनात्म-मृत्युना  
भ्प्_११।०३।०१९।३ गृहापत्याप्त-पशुभिः का प्रीतिः साधितैश् चलैः  
भ्प्_११।०३।०२०।१ एवं लोकं परम् विद्यान् नश्वरं कर्म-निर्मितम्  
भ्प्_११।०३।०२०।३ स-तुल्यातिशय-ध्वंसं यथा मण्डल-वर्तिनाम्  
भ्प्_११।०३।०२१।१ तस्माद् गुरुं प्रपद्येत जिज्ञासुः श्रेय उत्तमम्  
भ्प्_११।०३।०२१।३ शाब्दे परे च निष्णातं ब्रह्मण्य् उपशमाश्रयम्  
भ्प्_११।०३।०२२।१ तत्र भागवतान् धर्मान् शिक्षेद् गुर्व्-आत्म-दैवतः  
भ्प्_११।०३।०२२।३ अमाययानुवृत्त्या यैस् तुष्येद् आत्मात्म-दो हरिः  
भ्प्_११।०३।०२३।१ सर्वतो मनसो ऽसङ्गम् आदौ सङ्गं च साधुषु  
भ्प्_११।०३।०२३।३ दयां मैत्रीं प्रश्रयं च भूतेष्व् अद्धा यथोचितम्  
भ्प्_११।०३।०२४।१ शौचं तपस् तितिक्षां च मौनं स्वाध्यायम् आर्जवम्  
भ्प्_११।०३।०२४।३ ब्रह्मचर्यम् अहिंसां च समत्वं द्वन्द्व-सञ्ज्ञयोः  
भ्प्_११।०३।०२५।१ सर्वत्रात्मेश्वरान्वीक्षां कैवल्यम् अनिकेतताम्  
भ्प्_११।०३।०२५।३ विविक्त-चीर-वसनं सन्तोषं येन केनचित्  
भ्प्_११।०३।०२६।१ श्रद्धां भागवते शास्त्रे ऽनिन्दाम् अन्यत्र चापि हि  
भ्प्_११।०३।०२६।३ मनो-वाक्-कर्म-दण्डं च सत्यं शम-दमाव् अपि  
भ्प्_११।०३।०२७।१ श्रवणं कीर्तनं ध्यानं हरेर् अद्भुत-कर्मणः  
भ्प्_११।०३।०२७।३ जन्म-कर्म-गुणानां च तद्-अर्थे ऽखिल-चेष्टितम्  
भ्प्_११।०३।०२८।१ इष्टं दत्तं तपो जप्तं वृत्तं यच् चात्मनः प्रियम्  
भ्प्_११।०३।०२८।३ दारान् सुतान् गृहान् प्राणान् यत् परस्मै निवेदनम्  
भ्प्_११।०३।०२९।१ एवं कृष्णात्म-नाथेषु मनुष्येषु च सौहृदम्  
भ्प्_११।०३।०२९।३ परिचर्यां चोभयत्र महत्सु नृषु साधुषु  
भ्प्_११।०३।०३०।१ परस्परानुकथनं पावनं भगवद्-यशः  
भ्प्_११।०३।०३०।३ मिथो रतिर् मिथस् तुष्टिर् निवृत्तिर् मिथ आत्मनः  
भ्प्_११।०३।०३१।१ स्मरन्तः स्मारयन्तश् च मिथो ऽघौघ-हरं हरिम्  
भ्प्_११।०३।०३१।३ भक्त्या सञ्जातया भक्त्या बिभ्रत्य् उत्पुलकां तनुम्  
भ्प्_११।०३।०३२।१ क्वचिद् रुदन्त्य् अच्युत-चिन्तया क्वचिद्  
भ्प्_११।०३।०३२।२ धसन्ति नन्दन्ति वदन्त्य् अलौकिकाः  
भ्प्_११।०३।०३२।३ नृत्यन्ति गायन्त्य् अनुशीलयन्त्य् अजं  
भ्प्_११।०३।०३२।४ भवन्ति तूष्णीं परम् एत्य निर्वृताः  
भ्प्_११।०३।०३३।१ इति भागवतान् धर्मान् शिक्षन् भक्त्या तद्-उत्थया  
भ्प्_११।०३।०३३।३ नारायण-परो मायाम् अञ्जस् तरति दुस्तराम्  
भ्प्_११।०३।०३४।० श्री-राजोवाच  
भ्प्_११।०३।०३४।१ नारायणाभिधानस्य ब्रह्मणः परमात्मनः  
भ्प्_११।०३।०३४।३ निष्ठाम् अर्हथ नो वक्तुं यूयं हि ब्रह्म-वित्तमाः  
भ्प्_११।०३।०३५।० श्री-पिप्पलायन उवाच  
भ्प्_११।०३।०३५।१ स्थित्य्-उद्भव-प्रलय-हेतुर् अहेतुर् अस्य  
भ्प्_११।०३।०३५।२ यत् स्वप्न-जागर-सुषुप्तिषु सद् बहिश् च  
भ्प्_११।०३।०३५।३ देहेन्द्रियासु-हृदयानि चरन्ति येन  
भ्प्_११।०३।०३५।४ सञ्जीवितानि तद् अवेहि परं नरेन्द्र  
भ्प्_११।०३।०३६।१ नैतन् मनो विशति वाग् उत चक्षुर् आत्मा  
भ्प्_११।०३।०३६।२ प्राणेन्द्रियाणि च यथानलम् अर्चिषः स्वाः  
भ्प्_११।०३।०३६।३ शब्दो ऽपि बोधक-निषेधतयात्म-मूलम्  
भ्प्_११।०३।०३६।४ अर्थोक्तम् आह यद्-ऋते न निषेध-सिद्धिः  
भ्प्_११।०३।०३७।१ सत्त्वं रजस् तम इति त्रि-वृद् एकम् आदौ  
भ्प्_११।०३।०३७।२ सूत्रं महान् अहम् इति प्रवदन्ति जीवम्  
भ्प्_११।०३।०३७।३ ज्ञान-क्रियार्थ-फल-रूपतयोरु-शक्ति  
भ्प्_११।०३।०३७।४ ब्रह्मैव भाति सद् असच् च तयोः परं यत्  
भ्प्_११।०३।०३८।१ नात्मा जजान न मरिष्यति नैधते ऽसौ  
भ्प्_११।०३।०३८।२ न क्षीयते सवन-विद् व्यभिचारिणां हि  
भ्प्_११।०३।०३८।३ सर्वत्र शश्वद् अनपाय्य् उपलब्धि-मात्रं  
भ्प्_११।०३।०३८।४ प्राणो यथेन्द्रिय-बलेन विकल्पितं सत्  
भ्प्_११।०३।०३९।१ अण्डेषु पेशिषु तरुष्व् अविनिश्चितेषु प्राणो हि जीवम् उपधावति तत्र तत्र  
भ्प्_११।०३।०३९।३ सन्ने यद् इन्द्रिय-गणे ऽहमि च प्रसुप्ते कूट-स्थ आशयम् ऋते तद्-अनुस्मृतिर् नः  
भ्प्_११।०३।०४०।१ यर्ह्य् अब्ज-नाभ-चरणैषणयोरु-भक्त्या  
भ्प्_११।०३।०४०।२ चेतो-मलानि विधमेद् गुण-कर्म-जानि  
भ्प्_११।०३।०४०।३ तस्मिन् विशुद्ध उपलभ्यत आत्म-तत्त्वं  
भ्प्_११।०३।०४०।४ शाक्षाद् यथामल-दृशोः सवितृ-प्रकाशः  
भ्प्_११।०३।०४१।० श्री-राजोवाच  
भ्प्_११।०३।०४१।१ कर्म-योगं वदत नः पुरुषो येन संस्कृतः  
भ्प्_११।०३।०४१।३ विधूयेहाशु कर्माणि नैष्कर्म्यं विन्दते परम्  
भ्प्_११।०३।०४२।१ एवं प्रश्नम् ऋषीन् पूर्वम् अपृच्छं पितुर् अन्तिके  
भ्प्_११।०३।०४२।३ नाब्रुवन् ब्रह्मणः पुत्रास् तत्र कारणम् उच्यताम्  
भ्प्_११।०३।०४३।० श्री-आविर्होत्र उवाच  
भ्प्_११।०३।०४३।१ कर्माकर्म विकर्मेति वेद-वादो न लौकिकः  
भ्प्_११।०३।०४३।३ वेदस्य चेश्वरात्मत्वात् तत्र मुह्यन्ति सूरयः  
भ्प्_११।०३।०४४।१ परोक्ष-वादो वेदो ऽयं बालानाम् अनुशासनम्  
भ्प्_११।०३।०४४।३ कर्म-मोक्षाय कर्माणि विधत्ते ह्य् अगदं यथा  
भ्प्_११।०३।०४५।१ नाचरेद् यस् तु वेदोक्तं स्वयम् अज्ञो ऽजितेन्द्रियः  
भ्प्_११।०३।०४५।३ विकर्मणा ह्य् अधर्मेण मृत्योर् मृत्युम् उपैति सः  
भ्प्_११।०३।०४६।१ वेदोक्तम् एव कुर्वाणो निःसङ्गो ऽर्पितम् ईश्वरे  
भ्प्_११।०३।०४६।३ नैष्कर्म्यं लभते सिद्धिं रोचनार्था फल-श्रुतिः  
भ्प्_११।०३।०४७।१ य आशु हृदय-ग्रन्थिं निर्जिहीऋषुः परात्मनः  
भ्प्_११।०३।०४७।३ विधिनोपचरेद् देवं तन्त्रोक्तेन च केशवम्  
भ्प्_११।०३।०४८।१ लब्ध्वानुग्रह आचार्यात् तेन सन्दर्शितागमः  
भ्प्_११।०३।०४८।३ महा-पुरुषम् अभ्यर्चेन् मूर्त्याभिमतयात्मनः  
भ्प्_११।०३।०४९।१ शुचिः सम्मुखम् आसीनः प्राण-संयमनादिभिः  
भ्प्_११।०३।०४९।३ पिण्डं विशोध्य सन्न्यास- कृत-रक्षो ऽर्चयेद् धरिम्  
भ्प्_११।०३।०५०।१ अर्चादौ हृदये चापि यथा-लब्धोपचारकैः  
भ्प्_११।०३।०५०।३ द्रव्य-क्षित्य्-आत्म-लिण्गानि निष्पाद्य प्रोक्ष्य चासनम्  
भ्प्_११।०३।०५१।१ पाद्यादीन् उपकल्प्याथ सन्निधाप्य समाहितः  
भ्प्_११।०३।०५१।३ हृद्-आदिभिः कृत-न्यासो मूल-मन्त्रेण चार्चयेत्  
भ्प्_११।०३।०५२।१ साङ्गोपाङ्गां स-पार्षदां तां तां मूर्तिं स्व-मन्त्रतः  
भ्प्_११।०३।०५२।३ पाद्यार्घ्याचमनीयाद्यैः स्नान-वासो-विभूषणैः  
भ्प्_११।०३।०५३।१ गन्ध-माल्याक्षत-स्रग्भिर् धूप-दीपोपहारकैः  
भ्प्_११।०३।०५३।३ साङ्गम् सम्पूज्य विधिवत् स्तवैः स्तुत्वा नमेद् धरिम्  
भ्प्_११।०३।०५४।१ आत्मानम् तन्-मयम् ध्यायन् मूर्तिं सम्पूजयेद् धरेः  
भ्प्_११।०३।०५४।३ शेषाम् आधाय शिरसा स्व-धाम्न्य् उद्वास्य सत्-कृतम्  
भ्प्_११।०३।०५५।१ एवम् अग्न्य्-अर्क-तोयादाव् अतिथौ हृदये च यः  
भ्प्_११।०३।०५५।३ यजतीश्वरम् आत्मानम् अचिरान् मुच्यते हि सः  
भ्प्_११।०४।००१।० श्री-राजोवाच  
भ्प्_११।०४।००१।१ यानि यानीह कर्माणि यैर् यैः स्वच्छन्द-जन्मभिः  
भ्प्_११।०४।००१।३ चक्रे करोति कर्ता वा हरिस् तानि ब्रुवन्तु नः  
भ्प्_११।०४।००२।० श्री-द्रुमिल उवाच  
भ्प्_११।०४।००२।१ यो वा अनन्तस्य गुनान् अनन्तान् अनुक्रमिष्यन् स तु बाल-बुद्धिः  
भ्प्_११।०४।००२।३ रजांसि भूमेर् गणयेत् कथञ्चित् कालेन नैवाखिल-शक्ति-धाम्नः  
भ्प्_११।०४।००३।१ भूतैर् यदा पञ्चभिर् आत्म-सृष्टैः  
भ्प्_११।०४।००३।२ पुरं विराजं विरचय्य तस्मिन्  
भ्प्_११।०४।००३।३ स्वांशेन विष्टः पुरुषाभिधानम्  
भ्प्_११।०४।००३।४ अवाप नारायण आदि-देवः  
भ्प्_११।०४।००४।१ यत्-काय एष भुवन-त्रय-सन्निवेशो  
भ्प्_११।०४।००४।२ यस्येन्द्रियैस् तनु-भृताम् उभयेन्द्रियाणि  
भ्प्_११।०४।००४।३ ज्ञानं स्वतः श्वसनतो बलम् ओज ईहा  
भ्प्_११।०४।००४।४ सत्त्वादिभिः स्थिति-लयोद्भव आदि-कर्ता  
भ्प्_११।०४।००५।१ आदाव् अभूच् छत-धृती रजसास्य सर्गे  
भ्प्_११।०४।००५।२ विष्णुः स्थितौ क्रतु-पतिर् द्विज-धर्म-सेतुः  
भ्प्_११।०४।००५।३ रुद्रो ऽप्ययाय तमसा पुरुषः स आद्य  
भ्प्_११।०४।००५।४ इत्य् उद्भव-स्थिति-लयाः सततं प्रजासु  
भ्प्_११।०४।००६।१ धर्मस्य दक्ष-दुहितर्य् अजनिष्ट मूर्त्यां  
भ्प्_११।०४।००६।२ नारायणो नर ऋषि-प्रवरः प्रशान्तः  
भ्प्_११।०४।००६।३ नैष्कर्म्य-लक्षणम् उवाच चचार कर्म  
भ्प्_११।०४।००६।४ यो ऽद्यापि चास्त ऋषि-वर्य-निषेविताङ्घ्रिः  
भ्प्_११।०४।००७।१ इन्द्रो विशङ्क्य मम धाम जिघृक्षतीति  
भ्प्_११।०४।००७।२ कामं न्ययुङ्क्त स-गणं स बदर्य्-उपाख्यम्  
भ्प्_११।०४।००७।३ गत्वाप्सरो-गण-वसन्त-सुमन्द-वातैः  
भ्प्_११।०४।००७।४ स्त्री-प्रेक्षणेषुभिर् अविध्यद् अतन्-महि-ज्ञः  
भ्प्_११।०४।००८।१ विज्ञाय शक्र-कृतम् अक्रमम् आदि-देवः  
भ्प्_११।०४।००८।२ प्राह प्रहस्य गत-विस्मय एजमानान्  
भ्प्_११।०४।००८।३ मा भैर् विभो मदन मारुत देव-वध्वो  
भ्प्_११।०४।००८।४ गृह्णीत नो बलिम् अशून्यम् इमं कुरुध्वम्  
भ्प्_११।०४।००९।१ इत्थं ब्रुवत्य् अभय-दे नर-देव देवाः  
भ्प्_११।०४।००९।२ स-व्रीड-नम्र-शिरसः स-घृणं तम् ऊचुः  
भ्प्_११।०४।००९।३ नैतद् विभो त्वयि परे ऽविकृते विचित्रं  
भ्प्_११।०४।००९।४ स्वाराम-धीर-निकरानत-पाद-पद्मे  
भ्प्_११।०४।०१०।१ त्वां सेवतां सुर-कृता बहवो ऽन्तरायाः  
भ्प्_११।०४।०१०।२ स्वौको विलङ्घ्य परमं व्रजतां पदं ते  
भ्प्_११।०४।०१०।३ नान्यस्य बर्हिषि बलीन् ददतः स्व-भागान्  
भ्प्_११।०४।०१०।४ धत्ते पदं त्वम् अविता यदि विघ्न-मूर्ध्नि  
भ्प्_११।०४।०११।१ क्षुत्-तृट्-त्रि-काल-गुण-मारुत-जैह्व-शैष्णान्  
भ्प्_११।०४।०११।२ अस्मान् अपार-जलधीन् अतितीर्य केचित्  
भ्प्_११।०४।०११।३ क्रोधस्य यान्ति विफलस्य वशं पदे गोर्  
भ्प्_११।०४।०११।४ मज्जन्ति दुश्चर-तपश् च वृथोत्सृजन्ति  
भ्प्_११।०४।०१२।१ इति प्रगृणतां तेषां स्त्रियो ऽत्य्-अद्भुत-दर्शनाः  
भ्प्_११।०४।०१२।३ दर्शयाम् आस शुश्रूषां स्व्-अर्चिताः कुर्वतीर् विभुः  
भ्प्_११।०४।०१३।१ ते देवानुचरा दृष्ट्वा स्त्रियः श्रीर् इव रूपिणीः  
भ्प्_११।०४।०१३।३ गन्धेन मुमुहुस् तासां रूपौदार्य-हत-श्रियः  
भ्प्_११।०४।०१४।१ तान् आह देव-देवेशः प्रणतान् प्रहसन्न् इव  
भ्प्_११।०४।०१४।३ आसाम् एकतमां वृङ्ध्वं स-वर्णां स्वर्ग-भूषणाम्  
भ्प्_११।०४।०१५।१ ॐ इत्य् आदेशम् आदाय नत्वा तं सुर-वन्दिनः  
भ्प्_११।०४।०१५।३ उर्वशीम् अप्सरः-श्रेष्ठां पुरस्कृत्य दिवं ययुः  
भ्प्_११।०४।०१६।१ इन्द्रायानम्य सदसि शृण्वतां त्रि-दिवौकसाम्  
भ्प्_११।०४।०१६।३ ऊचुर् नारायण-बलं शक्रस् तत्रास विस्मितः  
भ्प्_११।०४।०१७।१ हंस-स्वरूप्य् अवदद् अच्युत आत्म-योगं  
भ्प्_११।०४।०१७।२ दत्तः कुमार ऋषभो भगवान् पिता नः  
भ्प्_११।०४।०१७।३ विष्णुः शिवाय जगतां कलयावतिर्णस्  
भ्प्_११।०४।०१७।४ तेनाहृता मधु-भिदा श्रुतयो हयास्ये  
भ्प्_११।०४।०१८।१ गुप्तो ऽप्यये मनुर् इलौषधयश् च मात्स्ये  
भ्प्_११।०४।०१८।२ क्रौडे हतो दिति-ज उद्धरताम्भसः क्ष्माम्  
भ्प्_११।०४।०१८।३ कौर्मे धृतो ऽद्रिर् अमृतोन्मथने स्व-पृष्ठे  
भ्प्_११।०४।०१८।४ ग्राहात् प्रपन्नम् इभ-राजम् अमुञ्चद् आर्तम्  
भ्प्_११।०४।०१९।१ संस्तुन्वतो निपतितान् श्रमणान् ऋषींश् च  
भ्प्_११।०४।०१९।२ शक्रं च वृत्र-वधतस् तमसि प्रविष्टम्  
भ्प्_११।०४।०१९।३ देव-स्त्रियो ऽसुर-गृहे पिहिता अनाथा  
भ्प्_११।०४।०१९।४ जघ्ने ऽसुरेन्द्रम् अभयाय सतां नृसिंहे  
भ्प्_११।०४।०२०।१ देवासुरे युधि च दैत्य-पतीन् सुरार्थे  
भ्प्_११।०४।०२०।२ हत्वान्तरेषु भुवनान्य् अदधात् कलाभिः  
भ्प्_११।०४।०२०।३ भूत्वाथ वामन इमाम् अहरद् बलेः क्ष्मां  
भ्प्_११।०४।०२०।४ याच्ञा-च्छलेन समदाद् अदितेः सुतेभ्यः  
भ्प्_११।०४।०२१।१ निःक्षत्रियाम् अकृत गां च त्रिः-सप्त-कृत्वो  
भ्प्_११।०४।०२१।२ रामस् तु हैहय-कुलाप्यय-भार्गवाग्निः  
भ्प्_११।०४।०२१।३ सो ऽब्धिं बबन्ध दश-वक्त्रम् अहन् स-लङ्कं  
भ्प्_११।०४।०२१।४ सीता-पतिर् जयति लोक-मल-घ्न-कीऋतिः  
भ्प्_११।०४।०२२।१ भूमेर् भरावतरणाय यदुष्व् अजन्मा  
भ्प्_११।०४।०२२।२ जातः करिष्यति सुरैर् अपि दुष्कराणि  
भ्प्_११।०४।०२२।३ वादैर् विमोहयति यज्ञ-कृतो ऽतद्-अर्हान्  
भ्प्_११।०४।०२२।४ शूद्रान् कलौ क्षिति-भुजो न्यहनिष्यद् अन्ते  
भ्प्_११।०४।०२३।१ एवं-विधानि जन्मानि कर्माणि च जगत्-पतेः  
भ्प्_११।०४।०२३।३ भूरीणि भूरि-यशसो वर्णितानि महा-भुज  
भ्प्_११।०५।००१।० श्री-राजोवाच  
भ्प्_११।०५।००१।१ भगवन्तं हरिं प्रायो न भजन्त्य् आत्म-वित्तमाः  
भ्प्_११।०५।००१।३ तेषाम् अशान्त-कामानां क निष्ठाविजितात्मनाम्  
भ्प्_११।०५।००२।० श्री-चमस उवाच  
भ्प्_११।०५।००२।१ मुख-बाहूरु-पादेभ्यः पुरुषस्याश्रमैः सह  
भ्प्_११।०५।००२।३ चत्वारो जज्ञिरे वर्णा गुणैर् विप्रादयः पृथक्  
भ्प्_११।०५।००३।१ य एषां पुरुषं साक्षाद् आत्म-प्रभवम् ईश्वरम्  
भ्प्_११।०५।००३।३ न भजन्त्य् अवजानन्ति स्थानाद् भ्रष्टाः पतन्त्य् अधः  
भ्प्_११।०५।००४।१ दूरे हरि-कथाः केचिद् दूरे चाच्युत-कीर्तनाः  
भ्प्_११।०५।००४।३ स्त्रियः शूद्रादयश् चैव ते ऽनुकम्प्या भवादृशाम्  
भ्प्_११।०५।००५।१ विप्रो राजन्य-वैश्यौ वा हरेः प्राप्ताः पदान्तिकम्  
भ्प्_११।०५।००५।३ श्रौतेन जन्मनाथापि मुह्यन्त्य् आम्नाय-वादिनः  
भ्प्_११।०५।००६।१ कर्मण्य् अकोविदाः स्तब्धा मूर्खाः पण्डित-मानिनः  
भ्प्_११।०५।००६।३ वदन्ति चाटुकान् मूढा यया माध्व्या गिरोत्सुकाः  
भ्प्_११।०५।००७।१ रजसा घोर-सङ्कल्पाः कामुका अहि-मन्यवः  
भ्प्_११।०५।००७।३ दाम्भिका मानिनः पापा विहसन्त्य् अच्युत-प्रियान्  
भ्प्_११।०५।००८।१ वदन्ति ते ऽन्योन्यम् उपासित-स्त्रियो गृहेषु मैथुन्य-परेषु चाशिषः  
भ्प्_११।०५।००८।३ यजन्त्य् असृष्टान्न-विधान-दक्षिणं वृत्त्यै परं घ्नन्ति पशून् अतद्-विदः  
भ्प्_११।०५।००९।१ श्रिया विभूत्याभिजनेन विद्यया त्यागेन रूपेण बलेन कर्मणा  
भ्प्_११।०५।००९।३ जात-स्मयेनान्ध-धियः सहेश्वरान् सतो ऽवमन्यन्ति हरि-प्रियान् खलाः  
भ्प्_११।०५।०१०।१ सर्वेषु शश्वत् तनु-भृत्स्व् अवस्थितं  
भ्प्_११।०५।०१०।२ यथा खम् आत्मानम् अभीष्टम् ईश्वरम्  
भ्प्_११।०५।०१०।३ वेदोपगीतं च न शृण्वते ऽबुधा  
भ्प्_११।०५।०१०।४ मनो-रथानां प्रवदन्ति वार्तया  
भ्प्_११।०५।०११।१ लोके व्यवायामिष-मद्य-सेवा नित्या हि जन्तोर् न हि तत्र चोदना  
भ्प्_११।०५।०११।३ व्यवस्थितिस् तेषु विवाह-यज्ञ सुरा-ग्रहैर् आसु निवृत्तिर् इष्टा  
भ्प्_११।०५।०१२।१ धनं च धर्मैक-फलं यतो वै  
भ्प्_११।०५।०१२।२ ज्ञानं स-विज्ञानम् अनुप्रशान्ति  
भ्प्_११।०५।०१२।३ गृहेषु युञ्जन्ति कलेवरस्य  
भ्प्_११।०५।०१२।४ मृत्युं न पश्यन्ति दुरन्त-वीर्यम्  
भ्प्_११।०५।०१३।१ यद् घ्राण-भक्षो विहितः सुरायास् तथा पशोर् आलभनं न हिंसा  
भ्प्_११।०५।०१३।३ एवं व्यवायः प्रजया न रत्या इमं विशुद्धं न विदुः स्व-धर्मम्  
भ्प्_११।०५।०१४।१ ये त्व् अनेवं-विदो ऽसन्तः स्तब्धाः सद्-अभिमानिनः  
भ्प्_११।०५।०१४।३ पशून् द्रुह्यन्ति विश्रब्धाः प्रेत्य खादन्ति ते च तान्  
भ्प्_११।०५।०१५।१ द्विषन्तः पर-कायेषु स्वात्मानं हरिम् ईश्वरम्  
भ्प्_११।०५।०१५।३ मृतके सानुबन्धे ऽस्मिन् बद्ध-स्नेहाः पतन्त्य् अधः  
भ्प्_११।०५।०१६।१ ये कैवल्यम् असम्प्राप्ता ये चातीताश् च मूढताम्  
भ्प्_११।०५।०१६।३ त्रै-वर्गिका ह्य् अक्षणिका आत्मानं घातयन्ति ते  
भ्प्_११।०५।०१७।१ एत आत्म-हनो ऽशान्ता अज्ञाने ज्ञान-मानिनः  
भ्प्_११।०५।०१७।३ सीदन्त्य् अकृत-कृत्या वै काल-ध्वस्त-मनोरथाः  
भ्प्_११।०५।०१८।१ हित्वात्म-माया-रचिता गृहापत्य-सुहृत्-स्त्रियः  
भ्प्_११।०५।०१८।३ तमो विशन्त्य् अनिच्छन्तो वासुदेव-पराङ्-मुखाः  
भ्प्_११।०५।०१९।० श्री राजोवाच  
भ्प्_११।०५।०१९।१ कस्मिन् काले स भगवान् किं वर्णः कीदृशो नृभिः  
भ्प्_११।०५।०१९।३ नाम्ना वा केन विधिना पूज्यते तद् इहोच्यताम्  
भ्प्_११।०५।०२०।० श्री-करभाजन उवाच  
भ्प्_११।०५।०२०।१ कृतं त्रेता द्वापरं च कलिर् इत्य् एषु केशवः  
भ्प्_११।०५।०२०।३ नाना-वर्णाभिधाकारो नानैव विधिनेज्यते  
भ्प्_११।०५।०२१।१ कृते शुक्लश् चतुर्-बाहुर् जटिलो वल्कलाम्बरः  
भ्प्_११।०५।०२१।३ कृष्णाजिनोपवीताक्षान् बिभ्रद् दण्ड-कमण्डलू  
भ्प्_११।०५।०२२।१ मनुष्यास् तु तदा शान्ता निर्वैराः सुहृदः समाः  
भ्प्_११।०५।०२२।३ यजन्ति तपसा देवं शमेन च दमेन च  
भ्प्_११।०५।०२३।१ हंसः सुपर्णो वैकुण्ठो धर्मो योगेश्वरो ऽमलः  
भ्प्_११।०५।०२३।३ ईश्वरः पुरुषो ऽव्यक्तः परमात्मेति गीयते  
भ्प्_११।०५।०२४।१ त्रेतायां रक्त-वर्णो ऽसौ चतुर्-बाहुस् त्रि-मेखलः  
भ्प्_११।०५।०२४।३ हिरण्य-केशस् त्रय्य्-आत्मा स्रुक्-स्रुवाद्य्-उपलक्षणः  
भ्प्_११।०५।०२५।१ तं तदा मनुजा देवं सर्व-देव-मयं हरिम्  
भ्प्_११।०५।०२५।३ यजन्ति विद्यया त्रय्या धर्मिष्ठा ब्रह्म-वादिनः  
भ्प्_११।०५।०२६।१ विष्णुर् यज्ञः पृश्निगर्भः सर्वदेव उरुक्रमः  
भ्प्_११।०५।०२६।३ वृषाकपिर् जयन्तश् च उरुगाय इतीर्यते  
भ्प्_११।०५।०२७।१ द्वापरे भगवाञ् श्यामः पीत-वासा निजायुधः  
भ्प्_११।०५।०२७।३ श्रीवत्सादिभिर् अङ्कैश् च लक्षणैर् उपलक्षितः  
भ्प्_११।०५।०२८।१ तं तदा पुरुषं मर्त्या महा-राजोपलक्षणम्  
भ्प्_११।०५।०२८।३ यजन्ति वेद-तन्त्राभ्यां परं जिज्ञासवो नृप  
भ्प्_११।०५।०२९।१ नमस् ते वासुदेवाय नमः सङ्कर्षणाय च  
भ्प्_११।०५।०२९।३ प्रद्युम्नायानिरुद्धाय तुभ्यं भगवते नमः  
भ्प्_११।०५।०३०।१ नारायणाय ऋषये पुरुषाय महात्मने  
भ्प्_११।०५।०३०।३ विश्वेश्वराय विश्वाय सर्व-भूतात्मने नमः  
भ्प्_११।०५।०३१।१ इति द्वापर उर्व्-ईश स्तुवन्ति जगद्-ईश्वरम्  
भ्प्_११।०५।०३१।३ नाना-तन्त्र-विधानेन कलाव् अपि तथा शृणु  
भ्प्_११।०५।०३२।१ कृष्ण-वर्णं त्विषाकृष्णं साङ्गोपाङ्गास्त्र-पार्षदम्  
भ्प्_११।०५।०३२।३ यज्ञैः सङ्कीर्तन-प्रायैर् यजन्ति हि सु-मेधसः  
भ्प्_११।०५।०३३।१ ध्येयं सदा परिभव-घ्नम् अभीष्ट-दोहं  
भ्प्_११।०५।०३३।२ तीर्थास्पदं शिव-विरिञ्चि-नुतं शरण्यम्  
भ्प्_११।०५।०३३।३ भृत्यार्ति-हं प्रणत-पाल भवाब्धि-पोतं  
भ्प्_११।०५।०३३।४ वन्दे महा-पुरुष ते चरणारविन्दम्  
भ्प्_११।०५।०३४।१ त्यक्त्वा सु-दुस्त्यज-सुरेप्सित-राज्य-लक्ष्मीं  
भ्प्_११।०५।०३४।२ धर्मिष्ठ आर्य-वचसा यद् अगाद् अरण्यम्  
भ्प्_११।०५।०३४।३ माया-मृगं दयितयेप्सितम् अन्वधावद्  
भ्प्_११।०५।०३४।४ वन्दे महा-पुरुष ते चरणारविन्दम्  
भ्प्_११।०५।०३५।१ एवं युगानुरूपाभ्यां भगवान् युग-वर्तिभिः  
भ्प्_११।०५।०३५।३ मनुजैर् इज्यते राजन् श्रेयसाम् ईश्वरो हरिः  
भ्प्_११।०५।०३६।१ कलिं सभाजयन्त्य् आर्या गुण ज्ञाः सार-भागिनः  
भ्प्_११।०५।०३६।३ यत्र सङ्कीर्तनेनैव सर्व-स्वार्थो ऽभिलभ्यते  
भ्प्_११।०५।०३७।१ न ह्य् अतः परमो लाभो देहिनां भ्राम्यताम् इह  
भ्प्_११।०५।०३७।३ यतो विन्देत परमां शान्तिं नश्यति संसृतिः  
भ्प्_११।०५।०३८।१ कृतादिषु प्रजा राजन् कलाव् इच्छन्ति सम्भवम्  
भ्प्_११।०५।०३८।३ कलौ खलु भविष्यन्ति नारायण-परायणाः  
भ्प्_११।०५।०३९।१ क्वचित् क्वचिन् महा-राज द्रविडेषु च भूरिशः  
भ्प्_११।०५।०३९।३ ताम्रपर्णी नदी यत्र कृतमाला पयस्विनी  
भ्प्_११।०५।०४०।१ कावेरी च महा-पुण्या प्रतीची च महा-नदी  
भ्प्_११।०५।०४०।३ ये पिबन्ति जलं तासां मनुजा मनुजेश्वर  
भ्प्_११।०५।०४०।५ प्रायो भक्ता भगवति वासुदेवे ऽमलाशयाः  
भ्प्_११।०५।०४१।१ देवर्षि-भूताप्त-नृणां पितॄणां न किङ्करो नायम् ऋणी च राजन्  
भ्प्_११।०५।०४१।३ सर्वात्मना यः शरणं शरण्यं गतो मुकुन्दं परिहृत्य कर्तम्  
भ्प्_११।०५।०४२।१ स्व-पाद-मूलम् भजतः प्रियस्य त्यक्तान्य-भावस्य हरिः परेशः  
भ्प्_११।०५।०४२।३ विकर्म यच् चोत्पतितं कथञ्चिद् धुनोति सर्वं हृदि सन्निविष्टः  
भ्प्_११।०५।०४३।० श्री-नारद उवाच  
भ्प्_११।०५।०४३।१ धर्मान् भागवतान् इत्थं श्रुत्वाथ मिथिलेश्वरः  
भ्प्_११।०५।०४३।३ जायन्तेयान् मुनीन् प्रीतः सोपाध्यायो ह्य् अपूजयत्  
भ्प्_११।०५।०४४।१ ततो ऽन्तर्दधिरे सिद्धाः सर्व-लोकस्य पश्यतः  
भ्प्_११।०५।०४४।३ राजा धर्मान् उपातिष्ठन्न् अवाप परमां गतिम्  
भ्प्_११।०५।०४५।१ त्वम् अप्य् एतान् महा-भाग धर्मान् भागवतान् श्रुतान्  
भ्प्_११।०५।०४५।३ आस्थितः श्रद्धया युक्तो निःसङ्गो यास्यसे परम्  
भ्प्_११।०५।०४६।१ युवयोः खलु दम्पत्योर् यशसा पूरितं जगत्  
भ्प्_११।०५।०४६।३ पुत्रताम् अगमद् यद् वां भगवान् ईश्वरो हरिः  
भ्प्_११।०५।०४७।१ दर्शनालिङ्गनालापैः शयनासन-भोजनैः  
भ्प्_११।०५।०४७।३ आत्मा वां पावितः कृष्णे पुत्र-स्नेहं प्रकुर्वतोः  
भ्प्_११।०५।०४८।१ वैरेण यं नृपतयः शिशुपाल-पौण्ड्र-  
भ्प्_११।०५।०४८।२ शाल्वादयो गति-विलास-विलोकनाद्यैः  
भ्प्_११।०५।०४८।३ ध्यायन्त आकृत-धियः शयनासनादौ  
भ्प्_११।०५।०४८।४ तत्-साम्यम् आपुर् अनुरक्त-धियां पुनः किम्  
भ्प्_११।०५।०४९।१ मापत्य-बुद्धिम् अकृथाः कृष्णे सर्वात्मनीश्वरे  
भ्प्_११।०५।०४९।३ माया-मनुष्य-भावेन गूढैश्वर्ये परे ऽव्यये  
भ्प्_११।०५।०५०।१ भू-भारासुर-राजन्य- हन्तवे गुप्तये सताम्  
भ्प्_११।०५।०५०।३ अवतीर्णस्य निर्वृत्यै यशो लोके वितन्यते  
भ्प्_११।०५।०५१।० श्री-शुक उवाच  
भ्प्_११।०५।०५१।१ एतच् छ्रुत्वा महा-भागो वसुदेवो ऽति-विस्मितः  
भ्प्_११।०५।०५१।३ देवकी च महा-भागा जहतुर् मोहम् आत्मनः  
भ्प्_११।०५।०५२।१ इतिहासम् इमं पुण्यं धारयेद् यः समाहितः  
भ्प्_११।०५।०५२।३ स विधूयेह शमलं ब्रह्म-भूयाय कल्पते  
भ्प्_११।०६।००१।० श्री-शुक उवाच  
भ्प्_११।०६।००१।१ अथ ब्रह्मात्म-जैः देवैः प्रजेशैर् आवृतो ऽभ्यगात्  
भ्प्_११।०६।००१।३ भवश् च भूत-भव्येशो ययौ भूत-गणैर् वृतः  
भ्प्_११।०६।००२।१ इन्द्रो मरुद्भिर् भगवान् आदित्या वसवो ऽश्विनौ  
भ्प्_११।०६।००२।३ ऋभवो ऽङ्गिरसो रुद्रा विश्वे साध्याश् च देवताः  
भ्प्_११।०६।००३।१ गन्धर्वाप्सरसो नागाः सिद्ध-चारण-गुह्यकाः  
भ्प्_११।०६।००३।३ ऋषयः पितरश् चैव स-विद्याधर-किन्नराः  
भ्प्_११।०६।००४।१ द्वारकाम् उपसञ्जग्मुः सर्वे कृष्ण-दिदृक्षवः  
भ्प्_११।०६।००४।३ वपुषा येन भगवान् नर-लोक-मनोरमः  
भ्प्_११।०६।००४।५ यशो वितेने लोकेषु सर्व-लोक-मलापहम्  
भ्प्_११।०६।००५।१ तस्यां विभ्राजमानायां समृद्धायां महर्द्धिभिः  
भ्प्_११।०६।००५।३ व्यचक्षतावितृप्ताक्षाः कृष्णम् अद्भुत-दर्शनम्  
भ्प्_११।०६।००६।१ स्वर्गोद्यानोपगैर् माल्यैश् छादयन्तो युदूत्तमम्  
भ्प्_११।०६।००६।३ गीर्भिश् चित्र-पदार्थाभिस् तुष्टुवुर् जगद्-ईश्वरम्  
भ्प्_११।०६।००७।० श्री-देवा ऊचुः  
भ्प्_११।०६।००७।१ नताः स्म ते नाथ पदारविन्दं बुद्धीन्द्रिय-प्राण-मनो-वचोभिः  
भ्प्_११।०६।००७।३ यच् चिन्त्यते ऽन्तर् हृदि भाव-युक्तैर् मुमुक्षुभिः कर्म-मयोरु-पाशात्  
भ्प्_११।०६।००८।१ त्वं मायया त्रि-गुणयात्मनि दुर्विभाव्यं  
भ्प्_११।०६।००८।२ व्यक्तं सृजस्य् अवसि लुम्पसि तद्-गुण-स्थः  
भ्प्_११।०६।००८।३ नैतैर् भवान् अजित कर्मभिर् अज्यते वै  
भ्प्_११।०६।००८।४ यत् स्वे सुखे ऽव्यवहिते ऽभिरतो ऽनवद्यः  
भ्प्_११।०६।००९।१ शुद्धिर् नृणां न तु तथेड्य दुराशयानां  
भ्प्_११।०६।००९।२ विद्या-श्रुताध्ययन-दान-तपः-क्रियाभिः  
भ्प्_११।०६।००९।३ सत्त्वात्मनाम् ऋषभ ते यशसि प्रवृद्ध-  
भ्प्_११।०६।००९।४ सच्-छ्रद्धया श्रवण-सम्भृतया यथा स्यात्  
भ्प्_११।०६।०१०।१ स्यान् नस् तवाङ्घ्रिर् अशुभाशय-धूमकेतुः  
भ्प्_११।०६।०१०।२ क्षेमाय यो मुनिभिर् आर्द्र-हृदोह्यमानः  
भ्प्_११।०६।०१०।३ यः सात्वतैः सम-विभूतय आत्मवद्भिर्  
भ्प्_११।०६।०१०।४ व्यूहे ऽर्चितः सवनशः स्वर्-अतिक्रमाय  
भ्प्_११।०६।०११।१ यस् चिन्त्यते प्रयत-पाणिभिर् अध्वराग्नौ  
भ्प्_११।०६।०११।२ त्रय्या निरुक्त-विधिनेश हविर् गृहीत्वा  
भ्प्_११।०६।०११।३ अध्यात्म-योग उत योगिभिर् आत्म-मायां  
भ्प्_११।०६।०११।४ जिज्ञासुभिः परम-भागवतैः परीष्टः  
भ्प्_११।०६।०१२।१ पर्युष्टया तव विभो वन-मालयेयं  
भ्प्_११।०६।०१२।२ संस्पार्धिनी भगवती प्रतिपत्नी-वच् छ्रीः  
भ्प्_११।०६।०१२।३ यः सु-प्रणीतम् अमुयार्हणम् आददन् नो  
भ्प्_११।०६।०१२।४ भूयात् सदाङ्घ्रिर् अशुभाशय-धूमकेतुः  
भ्प्_११।०६।०१३।१ केतुस् त्रि-विक्रम-युतस् त्रि-पतत्-पताको  
भ्प्_११।०६।०१३।२ यस् ते भयाभय-करो ऽसुर-देव-चम्वोः  
भ्प्_११।०६।०१३।३ स्वर्गाय साधुषु खलेष्व् इतराय भूमन्  
भ्प्_११।०६।०१३।४ पदः पुनातु भगवन् भजताम् अघं नः  
भ्प्_११।०६।०१४।१ नस्य् ओत-गाव इव यस्य वशे भवन्ति  
भ्प्_११।०६।०१४।२ ब्रह्मादयस् तनु-भृतो मिथुर् अर्द्यमानाः  
भ्प्_११।०६।०१४।३ कालस्य ते प्रकृति-पूरुषयोः परस्य  
भ्प्_११।०६।०१४।४ शं नस् तनोतु चरणः पुरुषोत्तमस्य  
भ्प्_११।०६।०१५।१ अस्यासि हेतुर् उदय-स्थिति-संयमानाम्  
भ्प्_११।०६।०१५।२ अव्यक्त-जीव-महताम् अपि कालम् आहुः  
भ्प्_११।०६।०१५।३ सो ऽयं त्रि-णाभिर् अखिलापचये प्रवृत्तः  
भ्प्_११।०६।०१५।४ कालो गभीर-रय उत्तम-पूरुषस् त्वम्  
भ्प्_११।०६।०१६।१ त्वत्तः पुमान् समधिगम्य ययास्य वीर्यं  
भ्प्_११।०६।०१६।२ धत्ते महान्तम् इव गर्भम् अमोघ-वीर्यः  
भ्प्_११।०६।०१६।३ सो ऽयं तयानुगत आत्मन आण्ड-कोशं  
भ्प्_११।०६।०१६।४ हैमं ससर्ज बहिर् आवरणैर् उपेतम्  
भ्प्_११।०६।०१७।१ तत् तस्थूषश् च जगतश् च भवान् अधीशो  
भ्प्_११।०६।०१७।२ यन् माययोत्थ-गुण-विक्रिययोपनीतान्  
भ्प्_११।०६।०१७।३ अर्थाञ् जुषन्न् अपि हृषीक-पते न लिप्तो  
भ्प्_११।०६।०१७।४ ये ऽन्ये स्वतः परिहृताद् अपि बिभ्यति स्म  
भ्प्_११।०६।०१८।१ स्मायावलोक-लव-दर्शित-भाव-हारि-  
भ्प्_११।०६।०१८।२ भ्रू-मण्डल-प्रहित-सौरत-मन्त्र-शौण्डैः  
भ्प्_११।०६।०१८।३ पत्न्यस् तु षोडश-सहस्रम् अनङ्ग-बाणैर्  
भ्प्_११।०६।०१८।४ यस्येन्द्रियं विमथितुं करणैर् न विभ्व्यः  
भ्प्_११।०६।०१९।१ विभ्व्यस् तवामृत-कथोद-वहास् त्रि-लोक्याः  
भ्प्_११।०६।०१९।२ पादावने-ज-सरितः शमलानि हन्तुम्  
भ्प्_११।०६।०१९।३ आनुश्रवं श्रुतिभिर् अङ्घ्रि-जम् अङ्ग-सङ्गैस्  
भ्प्_११।०६।०१९।४ तीर्थ-द्वयं शुचि-षदस् त उपस्पृशन्ति  
भ्प्_११।०६।०२०।० श्री-बादरायणिर् उवाच  
भ्प्_११।०६।०२०।१ इत्य् अभिष्टूय विबुधैः सेशः शत-धृतिर् हरिम्  
भ्प्_११।०६।०२०।३ अभ्यभाषत गोविन्दं प्रणम्याम्बरम् आश्रितः  
भ्प्_११।०६।०२१।० श्री-ब्रह्मोवाच  
भ्प्_११।०६।०२१।१ भूमेर् भारावताराय पुरा विज्ञापितः प्रभो  
भ्प्_११।०६।०२१।३ त्वम् अस्माभिर् अशेषात्मन् तत् तथैवोपपादितम्  
भ्प्_११।०६।०२२।१ धर्मश् च स्थापितः सत्सु सत्य-सन्धेषु वै त्वया  
भ्प्_११।०६।०२२।३ कीर्तिश् च दिक्षु विक्षिप्ता सर्व-लोक-मलापहा  
भ्प्_११।०६।०२३।१ अवतीर्य यदोर् वंशे बिभ्रद् रूपम् अनुत्तमम्  
भ्प्_११।०६।०२३।३ कर्माण्य् उद्दाम-वृत्तानि हिताय जगतो ऽकृथाः  
भ्प्_११।०६।०२४।१ यानि ते चरितानीश मनुष्याः साधवः कलौ  
भ्प्_११।०६।०२४।३ शृण्वन्तः कीर्तयन्तश् च तरिष्यन्त्य् अञ्जसा तमः  
भ्प्_११।०६।०२५।१ यदु-वंशे ऽवतीर्णस्य भवतः पुरुषोत्तम  
भ्प्_११।०६।०२५।३ शरच्-छतं व्यतीयाय पञ्च-विंशाधिकं प्रभो  
भ्प्_११।०६।०२६।१ नाधुना ते ऽखिलाधार देव-कार्यावशेषितम्  
भ्प्_११।०६।०२६।३ कुलं च विप्र-शापेन नष्ट-प्रायम् अभूद् इदम्  
भ्प्_११।०६।०२७।१ ततः स्व-धाम परमं विशस्व यदि मन्यसे  
भ्प्_११।०६।०२७।३ स-लोकाल् लोक-पालान् नः पाहि वैकुण्ठ-किङ्करान्  
भ्प्_११।०६।०२८।० श्री-भगवान् उवाच  
भ्प्_११।०६।०२८।१ अवधारितम् एतन् मे यद् आत्थ विबुधेश्वर  
भ्प्_११।०६।०२८।३ कृतं वः कार्यम् अखिलं भूमेर् भारो ऽवतारितः  
भ्प्_११।०६।०२९।१ तद् इदं यादव-कुलं वीर्य-शौर्य-श्रियोद्धतम्  
भ्प्_११।०६।०२९।३ लोकं जिघृक्षद् रुद्धं मे वेलयेव महार्णवः  
भ्प्_११।०६।०३०।१ यद्य् असंहृत्य दृप्तानां यदूनां विपुलं कुलम्  
भ्प्_११।०६।०३०।३ गन्तास्म्य् अनेन लोको ऽयम् उद्वेलेन विनङ्क्ष्यति  
भ्प्_११।०६।०३१।१ इदानीं नाश आरब्धः कुलस्य द्विज-शाप-जः  
भ्प्_११।०६।०३१।३ यास्यामि भवनं ब्रह्मन्न् एतद्-अन्ते तवानघ  
भ्प्_११।०६।०३२।० श्री-शुक उवाच  
भ्प्_११।०६।०३२।१ इत्य् उक्तो लोक-नाथेन स्वयम्-भूः प्रणिपत्य तम्  
भ्प्_११।०६।०३२।३ सह देव-गणैर् देवः स्व-धाम समपद्यत  
भ्प्_११।०६।०३३।१ अथ तस्यां महोत्पातान् द्वारवत्यां समुत्थितान्  
भ्प्_११।०६।०३३।३ विलोक्य भगवान् आह यदु-वृद्धान् समागतान्  
भ्प्_११।०६।०३४।० श्री-भगवान् उवाच  
भ्प्_११।०६।०३४।१ एते वै सु-महोत्पाता व्युत्तिष्ठन्तीह सर्वतः  
भ्प्_११।०६।०३४।३ शापश् च नः कुलस्यासीद् ब्राह्मणेभ्यो दुरत्ययः  
भ्प्_११।०६।०३५।१ न वस्तव्यम् इहास्माभिर् जिजीविषुभिर् आर्यकाः  
भ्प्_११।०६।०३५।३ प्रभासं सु-महत्-पुण्यं यास्यामो ऽद्यैव मा चिरम्  
भ्प्_११।०६।०३६।१ यत्र स्नात्वा दक्ष-शापाद् गृहीतो यक्ष्मणोदु-राट्  
भ्प्_११।०६।०३६।३ विमुक्तः किल्बिषात् सद्यो भेजे भूयः कलोदयम्  
भ्प्_११।०६।०३७।१ वयं च तस्मिन्न् आप्लुत्य तर्पयित्वा पितॄन् सुरान्  
भ्प्_११।०६।०३७।३ भोजयित्वोषिजो विप्रान् नाना-गुणवतान्धसा  
भ्प्_११।०६।०३८।१ तेषु दानानि पात्रेषु श्रद्धयोप्त्वा महान्ति वै  
भ्प्_११।०६।०३८।३ वृजिनानि तरिष्यामो दानैर् नौभिर् इवार्णवम्  
भ्प्_११।०६।०३९।० श्री-शुक उवाच  
भ्प्_११।०६।०३९।१ एवं भगवतादिष्टा यादवाः कुरु-नन्दन  
भ्प्_११।०६।०३९।३ गन्तुं कृत-धियस् तीर्थं स्यन्दनान् समयूयुजन्  
भ्प्_११।०६।०४०।१ तन् निरीक्ष्योद्धवो राजन् श्रुत्वा भगवतोदितम्  
भ्प्_११।०६।०४०।३ दृष्ट्वारिष्टानि घोराणि नित्यं कृष्णम् अनुव्रतः  
भ्प्_११।०६।०४१।१ विविक्त उपसङ्गम्य जगताम् ईश्वरेश्वरम्  
भ्प्_११।०६।०४१।३ प्रणम्य शिरिसा पादौ प्राञ्जलिस् तम् अभाषत  
भ्प्_११।०६।०४२।० श्री-उद्धव उवाच  
भ्प्_११।०६।०४२।१ देव-देवेश योगेश पुण्य-श्रवण-कीर्तन  
भ्प्_११।०६।०४२।३ संहृत्यैतत् कुलं नूनं लोकं सन्त्यक्ष्यते भवान्  
भ्प्_११।०६।०४२।५ विप्र-शापं समर्थो ऽपि प्रत्यहन् न यद् ईश्वरः  
भ्प्_११।०६।०४३।१ नाहं तवाङ्घ्रि-कमलं क्षणार्धम् अपि केशव  
भ्प्_११।०६।०४३।३ त्यक्तुं समुत्सहे नाथ स्व-धाम नय माम् अपि  
भ्प्_११।०६।०४४।१ तव विक्रीडितं कृष्ण नृनां परम-मङ्गलम्  
भ्प्_११।०६।०४४।३ कर्ण-पीयूषम् आसाद्य त्यजन्त्य् अन्य-स्पृहां जनाः  
भ्प्_११।०६।०४५।१ शय्यासनाटन-स्थान- स्नान-क्रीडाशनादिषु  
भ्प्_११।०६।०४५।३ कथं त्वां प्रियम् आत्मानं वयं भक्तास् त्यजेम हि  
भ्प्_११।०६।०४६।१ त्वयोपभुक्त-स्रग्-गन्ध- वासो-ऽलङ्कार-चर्चिताः  
भ्प्_११।०६।०४६।३ उच्छिष्ट-भोजिनो दासास् तव मायां जयेम हि  
भ्प्_११।०६।०४७।१ वात-वसना य ऋषयः श्रमणा ऊर्ध्र-मन्थिनः  
भ्प्_११।०६।०४७।३ ब्रह्माख्यं धाम ते यान्ति शान्ताः सन्न्यासीनो ऽमलाः  
भ्प्_११।०६।०४८।१ वयं त्व् इह महा-योगिन् भ्रमन्तः कर्म-वर्त्मसु  
भ्प्_११।०६।०४८।३ त्वद्-वार्तया तरिष्यामस् तावकैर् दुस्तरं तमः  
भ्प्_११।०६।०४९।१ स्मरन्तः कीर्तयन्तस् ते कृतानि गदितानि च  
भ्प्_११।०६।०४९।३ गत्य्-उत्स्मितेक्षण-क्ष्वेलि यन् नृ-लोक-विडम्बनम्  
भ्प्_११।०६।०५०।० श्री-शुक उवाच  
भ्प्_११।०६।०५०।१ एवं विज्ञापितो राजन् भगवान् देवकी-सुतः  
भ्प्_११।०६।०५०।३ एकान्तिनं प्रियं भृत्यम् उद्धवं समभाषत  
भ्प्_११।०७।००१।० श्री-भगवान् उवाच  
भ्प्_११।०७।००१।१ यद् आत्थ मां महा-भाग तच्-चिकीर्षितम् एव मे  
भ्प्_११।०७।००१।३ ब्रह्मा भवो लोक-पालाः स्वर्-वासं मे ऽभिकाङ्क्षिणः  
भ्प्_११।०७।००२।१ मया निष्पादितं ह्य् अत्र देव-कार्यम् अशेषतः  
भ्प्_११।०७।००२।३ यद्-अर्थम् अवतीर्णो ऽहम् अंशेन ब्रह्मणार्थितः  
भ्प्_११।०७।००३।१ कुलं वै शाप-निर्दग्धं नङ्क्ष्यत्य् अन्योन्य-विग्रहात्  
भ्प्_११।०७।००३।३ समुद्रः सप्तमे ह्य् एनां पुरीं च प्लावयिष्यति  
भ्प्_११।०७।००४।१ यर्ह्य् एवायं मया त्यक्तो लोको ऽयं नष्ट-मङ्गलः  
भ्प्_११।०७।००४।३ भविष्यत्य् अचिरात् साधो कलिनापि निराकृतः  
भ्प्_११।०७।००५।१ न वस्तव्यं त्वयैवेह मया त्यक्ते मही-तले  
भ्प्_११।०७।००५।३ जनो ऽभद्र-रुचिर् भद्र भविष्यति कलौ युगे  
भ्प्_११।०७।००६।१ त्वं तु सर्वं परित्यज्य स्नेहं स्व-जन-बन्धुषु  
भ्प्_११।०७।००६।३ मय्य् आवेश्य मनः संयक् सम-दृग् विचरस्व गाम्  
भ्प्_११।०७।००७।१ यद् इदं मनसा वाचा चक्षुर्भ्यां श्रवणादिभिः  
भ्प्_११।०७।००७।३ नश्वरं गृह्यमाणं च विद्धि माया-मनो-मयम्  
भ्प्_११।०७।००८।१ पुंसो ऽयुक्तस्य नानार्थो भ्रमः स गुण-दोष-भाक्  
भ्प्_११।०७।००८।३ कर्माकर्म-विकर्मेति गुण-दोष-धियो भिदा  
भ्प्_११।०७।००९।१ तस्माद् युक्तेन्द्रिय-ग्रामो युक्त-चित्त इदम् जगत्  
भ्प्_११।०७।००९।३ आत्मनीक्षस्व विततम् आत्मानं मय्य् अधीश्वरे  
भ्प्_११।०७।०१०।१ ज्ञान-विज्ञान-संयुक्त आत्म-भूतः शरीरिणाम्  
भ्प्_११।०७।०१०।३ अत्मानुभव-तुष्टात्मा नान्तरायैर् विहन्यसे  
भ्प्_११।०७।०११।१ दोष-बुद्ध्योभयातीतो निषेधान् न निवर्तते  
भ्प्_११।०७।०११।३ गुण-बुद्ध्या च विहितं न करोति यथार्भकः  
भ्प्_११।०७।०१२।१ सर्व-भूत-सुहृच् छान्तो ज्ञान-विज्ञान-निश्चयः  
भ्प्_११।०७।०१२।३ पश्यन् मद्-आत्मकं विश्वं न विपद्येत वै पुनः  
भ्प्_११।०७।०१३।० श्री-शुक उवाच  
भ्प्_११।०७।०१३।१ इत्य् आदिष्टो भगवता महा-भागवतो नृप  
भ्प्_११।०७।०१३।३ उद्धवः प्रणिपत्याह तत्त्वं जिज्ञासुर् अच्युतम्  
भ्प्_११।०७।०१४।० श्री-उद्धव उवाच  
भ्प्_११।०७।०१४।१ योगेश योग-विन्यास योगात्मन् योग-सम्भव  
भ्प्_११।०७।०१४।३ निःश्रेयसाय मे प्रोक्तस् त्यागः सन्न्यास-लक्षणः  
भ्प्_११।०७।०१५।१ त्यागो ऽयं दुष्करो भूमन् कामानां विषयात्मभिः  
भ्प्_११।०७।०१५।३ सुतरां त्वयि सर्वात्मन्न् अभक्तैर् इति मे मतिः  
भ्प्_११।०७।०१६।१ सो ऽहं ममाहम् इति मूढ-मतिर् विगाढस्  
भ्प्_११।०७।०१६।२ त्वन्-मायया विरचितात्मनि सानुबन्धे  
भ्प्_११।०७।०१६।३ तत् त्व् अञ्जसा निगदितं भवता यथाहं  
भ्प्_११।०७।०१६।४ संसाधयामि भगवन्न् अनुशाधि भृत्यम्  
भ्प्_११।०७।०१७।१ सत्यस्य ते स्व-दृश आत्मन आत्मनो ऽन्यं  
भ्प्_११।०७।०१७।२ वक्तारम् ईश विबुधेष्व् अपि नानुचक्षे  
भ्प्_११।०७।०१७।३ सर्वे विमोहित-धियस् तव माययेमे  
भ्प्_११।०७।०१७।४ ब्रह्मादयस् तनु-भृतो बहिर्-अर्थ-भावाः  
भ्प्_११।०७।०१८।१ तस्माद् भवन्तम् अनवद्यम् अनन्त-पारं  
भ्प्_११।०७।०१८।२ सर्व-ज्ञम् ईश्वरम् अकुण्ठ-विकुण्ठ-धिष्ण्यम्  
भ्प्_११।०७।०१८।३ निर्विण्ण-धीर् अहम् उ हे वृजिनाभितप्तो  
भ्प्_११।०७।०१८।४ नारायणं नर-सखं शरणं प्रपद्ये  
भ्प्_११।०७।०१९।० श्री-भगवान् उवाच  
भ्प्_११।०७।०१९।१ प्रायेण मनुजा लोके लोक-तत्त्व-विचक्षणाः  
भ्प्_११।०७।०१९।३ समुद्धरन्ति ह्य् आत्मानम् आत्मनैवाशुभाशयात्  
भ्प्_११।०७।०२०।१ आत्मनो गुरुर् आत्मैव पुरुषस्य विशेषतः  
भ्प्_११।०७।०२०।३ यत् प्रत्यक्षानुमानाभ्यां श्रेयो ऽसाव् अनुविन्दते  
भ्प्_११।०७।०२१।१ पुरुषत्वे च मां धीराः साङ्ख्य-योग-विशारदाः  
भ्प्_११।०७।०२१।३ आविस्तरां प्रपश्यन्ति सर्व-शक्त्य्-उपबृंहितम्  
भ्प्_११।०७।०२२।१ एक-द्वि-त्रि-चतुस्-पादो बहु-पादस् तथापदः  
भ्प्_११।०७।०२२।३ बह्व्यः सन्ति पुरः सृष्टास् तासां मे पौरुषी प्रिया  
भ्प्_११।०७।०२३।१ अत्र मां मृगयन्त्य् अद्धा युक्ता हेतुभिर् ईश्वरम्  
भ्प्_११।०७।०२३।३ गृह्यमाणैर् गुणैर् लिङ्गैर् अग्राह्यम् अनुमानतः  
भ्प्_११।०७।०२४।१ अत्राप्य् उदाहरन्तीमम् इतिहासं पुरातनम्  
भ्प्_११।०७।०२४।३ अवधूतस्य संवादं यदोर् अमित-तेजसः  
भ्प्_११।०७।०२५।१ अवधूतं द्वियं कञ्चिच् चरन्तम् अकुतो-भयम्  
भ्प्_११।०७।०२५।३ कविं निरीक्ष्य तरुणं यदुः पप्रच्छ धर्म-वित्  
भ्प्_११।०७।०२६।० श्री-यदुर् उवाच  
भ्प्_११।०७।०२६।१ कुतो बुद्धिर् इयं ब्रह्मन्न् अकर्तुः सु-विशारदा  
भ्प्_११।०७।०२६।३ याम् आसाद्य भवाल् लोकं विद्वांश् चरति बाल-वत्  
भ्प्_११।०७।०२७।१ प्रायो धर्मार्थ-कामेषु विवित्सायां च मानवाः  
भ्प्_११।०७।०२७।३ हेतुनैव समीहन्त आयुषो यशसः श्रियः  
भ्प्_११।०७।०२८।१ त्वं तु कल्पः कविर् दक्षः सु-भगो ऽमृत-भाषणः  
भ्प्_११।०७।०२८।३ न कर्ता नेहसे किञ्चिज् जडोन्मत्त-पिशाच-वत्  
भ्प्_११।०७।०२९।१ जनेषु दह्यमानेषु काम-लोभ-दवाग्निना  
भ्प्_११।०७।०२९।३ न तप्यसे ऽग्निना मुक्तो गङ्गाम्भः-स्थ इव द्विपः  
भ्प्_११।०७।०३०।१ त्वं हि नः पृच्छतां ब्रह्मन्न् आत्मन्य् आनन्द-कारणम्  
भ्प्_११।०७।०३०।३ ब्रूहि स्पर्श-विहीनस्य भवतः केवलात्मनः  
भ्प्_११।०७।०३१।० श्री-भगवान् उवाच  
भ्प्_११।०७।०३१।१ यदुनैवं महा-भागो ब्रह्मण्येन सु-मेधसा  
भ्प्_११।०७।०३१।३ पृष्टः सभाजितः प्राह प्रश्रयावनतं द्विजः  
भ्प्_११।०७।०३२।० श्री-ब्राह्मण उवाच  
भ्प्_११।०७।०३२।१ सन्ति मे गुरवो राजन् बहवो बुद्ध्य्-उपश्रिताः  
भ्प्_११।०७।०३२।३ यतो बुद्धिम् उपादाय मुक्तो ऽटामीह तान् शृणु  
भ्प्_११।०७।०३३।१ पृथिवी वायुर् आकाशम् आपो ऽग्निश् चन्द्रमा रविः  
भ्प्_११।०७।०३३।३ कपोतो ऽजगरः सिन्धुः पतङ्गो मधुकृद् गजः  
भ्प्_११।०७।०३४।१ मधु-हा हरिणो मीनः पिङ्गला कुररो ऽर्भकः  
भ्प्_११।०७।०३४।३ कुमारी शर-कृत् सर्प ऊर्णनाभिः सुपेशकृत्  
भ्प्_११।०७।०३५।१ एते मे गुरवो राजन् चतुर्-विंशतिर् आश्रिताः  
भ्प्_११।०७।०३५।३ शिक्षा वृत्तिभिर् एतेषाम् अन्वशिक्षम् इहात्मनः  
भ्प्_११।०७।०३६।१ यतो यद् अनुशिक्षामि यथा वा नाहुषात्मज  
भ्प्_११।०७।०३६।३ तत् तथा पुरुष-व्याघ्र निबोध कथयामि ते  
भ्प्_११।०७।०३७।१ भूतैर् आक्रम्यमाणो ऽपि धीरो दैव-वशानुगैः  
भ्प्_११।०७।०३७।३ तद् विद्वान् न चलेन् मार्गाद् अन्वशिक्षं क्षितेर् व्रतम्  
भ्प्_११।०७।०३८।१ शश्वत् परार्थ-सर्वेहः परार्थैकान्त-सम्भवः  
भ्प्_११।०७।०३८।३ साधुः शिक्षेत भू-भृत्तो नग-शिष्यः परात्मताम्  
भ्प्_११।०७।०३९।१ प्राण-वृत्त्यैव सन्तुष्येन् मुनिर् नैवेन्द्रिय-प्रियैः  
भ्प्_११।०७।०३९।३ ज्ञानं यथा न नश्येत नावकीर्येत वाङ्-मनः  
भ्प्_११।०७।०४०।१ विषयेष्व् आविशन् योगी नाना-धर्मेषु सर्वतः  
भ्प्_११।०७।०४०।३ गुण-दोष-व्यपेतात्मा न विषज्जेत वायु-वत्  
भ्प्_११।०७।०४१।१ पार्थिवेष्व् इह देहेषु प्रविष्टस् तद्-गुणाश्रयः  
भ्प्_११।०७।०४१।३ गुणैर् न युज्यते योगी गन्धैर् वायुर् इवात्म-दृक्  
भ्प्_११।०७।०४२।१ अन्तर्हितश् च स्थिर-जङ्गमेषु ब्रह्मात्म-भावेन समन्वयेन  
भ्प्_११।०७।०४२।३ व्याप्त्याव्यवच्छेदम् असङ्गम् आत्मनो मुनिर् नभस्त्वं विततस्य भावयेत्  
भ्प्_११।०७।०४३।१ तेजो-ऽब्-अन्न-मयैर् भावैर् मेघाद्यैर् वायुनेरितैः  
भ्प्_११।०७।०४३।३ न स्पृश्यते नभस् तद्वत् काल-सृष्टैर् गुणैः पुमान्  
भ्प्_११।०७।०४४।१ स्वच्छः प्रकृतितः स्निग्धो माधुर्यस् तीर्थ-भूर् नृणाम्  
भ्प्_११।०७।०४४।३ मुनिः पुनात्य् अपां मित्रम् ईक्षोपस्पर्श-कीर्तनैः  
भ्प्_११।०७।०४५।१ तेजस्वी तपसा दीप्तो दुर्धर्षोदर-भाजनः  
भ्प्_११।०७।०४५।३ सर्व-भक्ष्यो ऽपि युक्तात्मा नादत्ते मलम् अग्नि-वत्  
भ्प्_११।०७।०४६।१ क्वचिच् छन्नः क्वचित् स्पष्ट उपास्यः श्रेय इच्छताम्  
भ्प्_११।०७।०४६।३ भुङ्क्ते सर्वत्र दातृणां दहन् प्राग्-उत्तराशुभम्  
भ्प्_११।०७।०४७।१ स्व-मायया सृष्टम् इदं सद्-असल्-लक्षणं विभुः  
भ्प्_११।०७।०४७।३ प्रविष्ट ईयते तत्-तत्- स्वरूपो ऽग्निर् इवैधसि  
भ्प्_११।०७।०४८।१ विसर्गाद्याः श्मशानान्ता भावा देहस्य नात्मनः  
भ्प्_११।०७।०४८।३ कलानाम् इव चन्द्रस्य कालेनाव्यक्त-वर्त्मना  
भ्प्_११।०७।०४९।१ कालेन ह्य् ओघ-वेगेन भूतानां प्रभवाप्ययौ  
भ्प्_११।०७।०४९।३ नित्याव् अपि न दृश्येते आत्मनो ऽग्नेर् यथार्चिषाम्  
भ्प्_११।०७।०५०।१ गुणैर् गुणान् उपादत्ते यथा-कालं विमुञ्चति  
भ्प्_११।०७।०५०।३ न तेषु युज्यते योगी गोभिर् गा इव गो-पतिः  
भ्प्_११।०७।०५१।१ बुध्यते स्वे न भेदेन व्यक्ति-स्थ इव तद्-गतः  
भ्प्_११।०७।०५१।३ लक्ष्यते स्थूल-मतिभिर् आत्मा चावस्थितो ऽर्क-वत्  
भ्प्_११।०७।०५२।१ नाति-स्नेहः प्रसङ्गो वा कर्तव्यः क्वापि केनचित्  
भ्प्_११।०७।०५२।३ कुर्वन् विन्देत सन्तापं कपोत इव दीन-धीः  
भ्प्_११।०७।०५३।१ कपोतः कश्चनारण्ये कृत-नीडो वनस्पतौ  
भ्प्_११।०७।०५३।३ कपोत्या भार्यया सार्धम् उवास कतिचित् समाः  
भ्प्_११।०७।०५४।१ कपोतौ स्नेह-गुणित- हृदयौ गृह-धर्मिणौ  
भ्प्_११।०७।०५४।३ दृष्टिं दृष्ट्याङ्गम् अङ्गेन बुद्धिं बुद्ध्या बबन्धतुः  
भ्प्_११।०७।०५५।१ शय्यासनाटन-स्थान वार्ता-क्रीडाशनादिकम्  
भ्प्_११।०७।०५५।३ मिथुनी-भूय विश्रब्धौ चेरतुर् वन-राजिषु  
भ्प्_११।०७।०५६।१ यं यं वाञ्छति सा राजन् तर्पयन्त्य् अनुकम्पिता  
भ्प्_११।०७।०५६।३ तं तं समनयत् कामं कृच्छ्रेणाप्य् अजितेन्द्रियः  
भ्प्_११।०७।०५७।१ कपोती प्रथमं गर्भं गृह्णन्ती काल आगते  
भ्प्_११।०७।०५७।३ अण्डानि सुषुवे नीडे स्त-पत्युः सन्निधौ सती  
भ्प्_११।०७।०५८।१ तेषु काले व्यजायन्त रचितावयवा हरेः  
भ्प्_११।०७।०५८।३ शक्तिभिर् दुर्विभाव्याभिः कोमलाङ्ग-तनूरुहाः  
भ्प्_११।०७।०५९।१ प्रजाः पुपुषतुः प्रीतौ दम्पती पुत्र-वत्सलौ  
भ्प्_११।०७।०५९।३ शृण्वन्तौ कूजितं तासां निर्वृतौ कल-भाषितैः  
भ्प्_११।०७।०६०।१ तासां पतत्रैः सु-स्पर्शैः कूजितैर् मुग्ध-चेष्टितैः  
भ्प्_११।०७।०६०।३ प्रत्युद्गमैर् अदीनानां पितरौ मुदम् आपतुः  
भ्प्_११।०७।०६१।१ स्नेहानुबद्ध-हृदयाव् अन्योन्यं विष्णु-मायया  
भ्प्_११।०७।०६१।३ विमोहितौ दीन-धियौ शिशून् पुपुषतुः प्रजाः  
भ्प्_११।०७।०६२।१ एकदा जग्मतुस् तासाम् अन्नार्थं तौ कुटुम्बिनौ  
भ्प्_११।०७।०६२।३ परितः कानने तस्मिन्न् अर्थिनौ चेरतुश् चिरम्  
भ्प्_११।०७।०६३।१ दृष्ट्वा तान् लुब्धकः कश्चिद् यदृच्छातो वने-चरः  
भ्प्_११।०७।०६३।३ जगृहे जालम् आतत्य चरतः स्वालयान्तिके  
भ्प्_११।०७।०६४।१ कपोतश् च कपोती च प्रजा-पोषे सदोत्सुकौ  
भ्प्_११।०७।०६४।३ गतौ पोषणम् आदाय स्व-नीडम् उपजग्मतुः  
भ्प्_११।०७।०६५।१ कपोती स्वात्मजान् वीक्ष्य बालकान् जाल-सम्वृतान्  
भ्प्_११।०७।०६५।३ तान् अभ्यधावत् क्रोशन्ती क्रोशतो भृश-दुःखिता  
भ्प्_११।०७।०६६।१ सासकृत् स्नेह-गुणिता दीन-चित्ताज-मायया  
भ्प्_११।०७।०६६।३ स्वयं चाबध्यत शिचा बद्धान् पश्यन्त्य् अपस्मृतिः  
भ्प्_११।०७।०६७।१ कपोतः स्वात्मजान् बद्धान् आत्मनो ऽप्य् अधिकान् प्रियान्  
भ्प्_११।०७।०६७।३ भार्यां चात्म-समां दीनो विललापाति-दुःखितः  
भ्प्_११।०७।०६८।१ अहो मे पश्यतापायम् अल्प-पुण्यस्य दुर्मतेः  
भ्प्_११।०७।०६८।३ अतृप्तस्याकृतार्थस्य गृहस् त्रै-वर्गिको हतः  
भ्प्_११।०७।०६९।१ अनुरूपानुकूला च यस्य मे पति-देवता  
भ्प्_११।०७।०६९।३ शून्ये गृहे मां सन्त्यज्य पुत्रैः स्वर् याति साधुभिः  
भ्प्_११।०७।०७०।१ सो ऽहं शून्ये गृहे दीनो मृत-दारो मृत-प्रजः  
भ्प्_११।०७।०७०।३ जिजीविषे किम् अर्थं वा विधुरो दुःख-जीवितः  
भ्प्_११।०७।०७१।१ तांस् तथैवावृतान् शिग्भिर् मृत्यु-ग्रस्तान् विचेष्टतः  
भ्प्_११।०७।०७१।३ स्वयं च कृपणः शिक्षु पश्यन्न् अप्य् अबुधो ऽपतत्  
भ्प्_११।०७।०७२।१ तं लब्ध्वा लुब्धकः क्रूरः कपोतं गृह-मेधिनम्  
भ्प्_११।०७।०७२।३ कपोतकान् कपोतीं च सिद्धार्थः प्रययौ गृहम्  
भ्प्_११।०७।०७३।१ एवं कुटुम्ब्य् अशान्तात्मा द्वन्द्वारामः पतत्रि-वत्  
भ्प्_११।०७।०७३।३ पुष्णन् कुटुम्बं कृपणः सानुबन्धो ऽवसीदति  
भ्प्_११।०७।०७४।१ यः प्राप्य मानुषं लोकं मुक्ति-द्वारम् अपावृतम्  
भ्प्_११।०७।०७४।३ गृहेषु खग-वत् सक्तस् तम् आरूढ-च्युतं विदुः  
भ्प्_११।०८।००१।० श्री-ब्राह्मण उवाच  
भ्प्_११।०८।००१।१ सुखम् ऐन्द्रियकं राजन् स्वर्गे नरक एव च  
भ्प्_११।०८।००१।३ देहिनां यद् यथा दुःखं तस्मान् नेच्छेत तद्-बुधः  
भ्प्_११।०८।००२।१ ग्रासं सु-मृष्टं विरसं महान्तं स्तोकम् एव वा  
भ्प्_११।०८।००२।३ यदृच्छयैवापतितं ग्रसेद् आजगरो ऽक्रियः  
भ्प्_११।०८।००३।१ शयीताहानि भूरीणि निराहारो ऽनुपक्रमः  
भ्प्_११।०८।००३।३ यदि नोपनयेद् ग्रासो महाहिर् इव दिष्ट-भुक्  
भ्प्_११।०८।००४।१ ओजः-सहो-बल-युतं बिभ्रद् देहम् अकर्मकम्  
भ्प्_११।०८।००४।३ शयानो वीत-निद्रश् च नेहेतेन्द्रियवान् अपि  
भ्प्_११।०८।००५।१ मुनिः प्रसन्न-गम्भीरो दुर्विगाह्यो दुरत्ययः  
भ्प्_११।०८।००५।३ अनन्त-पारो ह्य् अक्षोभ्यः स्तिमितोद इवार्णवः  
भ्प्_११।०८।००६।१ समृद्ध-कामो हीनो वा नारायण-परो मुनिः  
भ्प्_११।०८।००६।३ नोत्सर्पेत न शुष्येत सरिद्भिर् इव सागरः  
भ्प्_११।०८।००७।१ दृष्ट्वा स्त्रियं देव-मायां तद्-भावैर् अजितेन्द्रियः  
भ्प्_११।०८।००७।३ प्रलोभितः पतत्य् अन्धे तमस्य् अग्नौ पतङ्ग-वत्  
भ्प्_११।०८।००८।१ योषिद्-धिरण्याभरणाम्बरादि- द्रव्येषु माया-रचितेषु मूढः  
भ्प्_११।०८।००८।३ प्रलोभितात्मा ह्य् उपभोग-बुद्ध्या पतङ्ग-वन् नश्यति नष्ट-दृष्टिः  
भ्प्_११।०८।००९।१ स्तोकं स्तोकं ग्रसेद् ग्रासं देहो वर्तेत यावता  
भ्प्_११।०८।००९।३ गृहान् अहिंसन्न् आतिष्ठेद् वृत्तिं माधुकरीं मुनिः  
भ्प्_११।०८।०१०।१ अणुभ्यश् च महद्भ्यश् च शास्त्रेभ्यः कुशलो नरः  
भ्प्_११।०८।०१०।३ सर्वतः सारम् आदद्यात् पुष्पेभ्य इव षट्पदः  
भ्प्_११।०८।०११।१ सायन्तनं श्वस्तनं वा न सङ्गृह्णीत भिक्षितम्  
भ्प्_११।०८।०११।३ पाणि-पात्रोदरामत्रो मक्षिकेव न सङ्ग्रही  
भ्प्_११।०८।०१२।१ सायन्तनं श्वस्तनं वा न सङ्गृह्णीत भिक्षुकः  
भ्प्_११।०८।०१२।३ मक्षिका इव सङ्गृह्णन् सह तेन विनश्यति  
भ्प्_११।०८।०१३।१ पदापि युवतीं भिक्षुर् न स्पृशेद् दारवीम् अपि  
भ्प्_११।०८।०१३।३ स्पृशन् करीव बध्येत करिण्या अङ्ग-सङ्गतः  
भ्प्_११।०८।०१४।१ नाधिगच्छेत् स्त्रियं प्राज्ञः कर्हिचिन् मृत्युम् आत्मनः  
भ्प्_११।०८।०१४।३ बलाधिकैः स हन्येत गजैर् अन्यैर् गजो यथा  
भ्प्_११।०८।०१५।१ न देयं नोपभोग्यं च लुब्धैर् यद् दुःख-सञ्चितम्  
भ्प्_११।०८।०१५।३ भुङ्क्ते तद् अपि तच् चान्यो मधु-हेवार्थविन् मधु  
भ्प्_११।०८।०१६।१ सु-दुःखोपार्जितैर् वित्तैर् आशासानां गृहाशिषः  
भ्प्_११।०८।०१६।३ मधु-हेवाग्रतो भुङ्क्ते यतिर् वै गृह-मेधिनाम्  
भ्प्_११।०८।०१७।१ ग्राम्य-गीतं न शृणुयाद् यतिर् वन-चरः क्वचित्  
भ्प्_११।०८।०१७।३ शिक्षेत हरिणाद् बद्धान् मृगयोर् गीत-मोहितात्  
भ्प्_११।०८।०१८।१ नृत्य-वादित्र-गीतानि जुषन् ग्राम्याणि योषिताम्  
भ्प्_११।०८।०१८।३ आसां क्रीडनको वश्य ऋष्यशृङ्गो मृगी-सुतः  
भ्प्_११।०८।०१९।१ जिह्वयाति-प्रमाथिन्या जनो रस-विमोहितः  
भ्प्_११।०८।०१९।३ मृत्युम् ऋच्छत्य् असद्-बुद्धिर् मीनस् तु बडिशैर् यथा  
भ्प्_११।०८।०२०।१ इन्द्रियाणि जयन्त्य् आशु निराहारा मनीषिणः  
भ्प्_११।०८।०२०।३ वर्जयित्वा तु रसनं तन् निरन्नस्य वर्धते  
भ्प्_११।०८।०२१।१ तावज् जितेन्द्रियो न स्याद् विजितान्येन्द्रियः पुमान्  
भ्प्_११।०८।०२१।३ न जयेद् रसनं यावज् जितं सर्वं जिते रसे  
भ्प्_११।०८।०२२।१ पिङ्गला नाम वेश्यासीद् विदेह-नगरे पुरा  
भ्प्_११।०८।०२२।३ तस्या मे शिक्षितं किञ्चिन् निबोध नृप-नन्दन  
भ्प्_११।०८।०२३।१ सा स्वैरिण्य् एकदा कान्तं सङ्केत उपनेष्यती  
भ्प्_११।०८।०२३।३ अभूत् काले बहिर् द्वारे बिभ्रती रूपम् उत्तमम्  
भ्प्_११।०८।०२४।१ मार्ग आगच्छतो वीक्ष्य पुरुषान् पुरुषर्षभ  
भ्प्_११।०८।०२४।३ तान् शुल्क-दान् वित्तवतः कान्तान् मेने ऽर्थ-कामुकी  
भ्प्_११।०८।०२५।१ आगतेष्व् अपयातेषु सा सङ्केतोपजीविनी  
भ्प्_११।०८।०२५।३ अप्य् अन्यो वित्तवान् को ऽपि माम् उपैष्यति भूरि-दः  
भ्प्_११।०८।०२६।१ एवं दुराशया ध्वस्त- निद्रा द्वार्य् अवलम्बती  
भ्प्_११।०८।०२६।३ निर्गच्छन्ती प्रविशती निशीथं समपद्यत  
भ्प्_११।०८।०२७।१ तस्या वित्ताशया शुष्यद्- वक्त्राया दीन-चेतसः  
भ्प्_११।०८।०२७।३ निर्वेदः परमो जज्ञे चिन्ता-हेतुः सुखावहः  
भ्प्_११।०८।०२८।१ तस्या निर्विण्ण-चित्ताया गीतं शृणु यथा मम  
भ्प्_११।०८।०२८।३ निर्वेद आशा-पाशानां पुरुषस्य यथा ह्य् असिः  
भ्प्_११।०८।०२९।१ न ह्य् अङ्गाजात-निर्वेदो देह-बन्धं जिहासति  
भ्प्_११।०८।०२९।३ यथा विज्ञान-रहितो मनुजो ममतां नृप  
भ्प्_११।०८।०३०।० पिङ्गलोवाच  
भ्प्_११।०८।०३०।१ अहो मे मोह-विततिं पश्यताविजितात्मनः  
भ्प्_११।०८।०३०।३ या कान्ताद् असतः कामं कामये येन बालिशा  
भ्प्_११।०८।०३१।१ सन्तं समीपे रमणं रति-प्रदं वित्त-प्रदं नित्यम् इमं विहाय  
भ्प्_११।०८।०३१।३ अकाम-दं दुःख-भयाधि-शोक- मोह-प्रदं तुच्छम् अहं भजे ऽज्ञा  
भ्प्_११।०८।०३२।१ अहो मयात्मा परितापितो वृथा साङ्केत्य-वृत्त्याति-विगर्ह्य-वार्तया  
भ्प्_११।०८।०३२।३ स्त्रैणान् नराद् यार्थ-तृषो ऽनुशोच्यात् क्रीतेन वित्तं रतिम् आत्मनेच्छती  
भ्प्_११।०८।०३३।१ यद् अस्थिभिर् निर्मित-वंश-वंस्य-  
भ्प्_११।०८।०३३।२ स्थूणं त्वचा रोम-नखैः पिनद्धम्  
भ्प्_११।०८।०३३।३ क्षरन्-नव-द्वारम् अगारम् एतद्  
भ्प्_११।०८।०३३।४ विण्-मूत्र-पूर्णं मद् उपैति कान्या  
भ्प्_११।०८।०३४।१ विदेहानां पुरे ह्य् अस्मिन्न् अहम् एकैव मूढ-धीः  
भ्प्_११।०८।०३४।३ यान्यम् इच्छन्त्य् असत्य् अस्माद् आत्म-दात् कामम् अच्युतात्  
भ्प्_११।०८।०३५।१ सुहृत् प्रेष्ठतमो नाथ आत्मा चायं शरीरिणाम्  
भ्प्_११।०८।०३५।३ तं विक्रीयात्मनैवाहं रमे ऽनेन यथा रमा  
भ्प्_११।०८।०३६।१ कियत् प्रियं ते व्यभजन् कामा ये काम-दा नराः  
भ्प्_११।०८।०३६।३ आद्य्-अन्तवन्तो भार्याया देवा वा काल-विद्रुताः  
भ्प्_११।०८।०३७।१ नूनं मे भगवान् प्रीतो विष्णुः केनापि कर्मणा  
भ्प्_११।०८।०३७।३ निर्वेदो ऽयं दुराशाया यन् मे जातः सुखावहः  
भ्प्_११।०८।०३८।१ मैवं स्युर् मन्द-भाग्यायाः क्लेशा निर्वेद-हेतवः  
भ्प्_११।०८।०३८।३ येनानुबन्धं निर्हृत्य पुरुषः शमम् ऋच्छति  
भ्प्_११।०८।०३९।१ तेनोपकृतम् आदाय शिरसा ग्राम्य-सङ्गताः  
भ्प्_११।०८।०३९।३ त्यक्त्वा दुराशाः शरणं व्रजामि तम् अधीश्वरम्  
भ्प्_११।०८।०४०।१ सन्तुष्टा श्रद्दधत्य् एतद् यथा-लाभेन जीवती  
भ्प्_११।०८।०४०।३ विहराम्य् अमुनैवाहम् आत्मना रमणेन वै  
भ्प्_११।०८।०४१।१ संसार-कूपे पतितं विषयैर् मुषितेक्षणम्  
भ्प्_११।०८।०४१।३ ग्रस्तं कालाहिनात्मानं को ऽन्यस् त्रातुम् अधीश्वरः  
भ्प्_११।०८।०४२।१ आत्मैव ह्य् आत्मनो गोप्ता निर्विद्येत यदाखिलात्  
भ्प्_११।०८।०४२।३ अप्रमत्त इदं पश्येद् ग्रस्तं कालाहिना जगत्  
भ्प्_११।०८।०४३।० श्री-ब्राह्मण उवाच  
भ्प्_११।०८।०४३।१ एवं व्यवसित-मतिर् दुराशां कान्त-तर्ष-जाम्  
भ्प्_११।०८।०४३।३ छित्त्वोपशमम् आस्थाय शय्याम् उपविवेश सा  
भ्प्_११।०८।०४४।१ आशा हि परमं दुःखं नैराश्यं परमं सुखम्  
भ्प्_११।०८।०४४।३ यथा सञ्छिद्य कान्ताशां सुखं सुष्वाप पिङ्गला  
भ्प्_११।०९।००१।० श्री-ब्राह्मण उवाच  
भ्प्_११।०९।००१।१ परिग्रहो हि दुःखाय यद् यत् प्रियतमं नृणाम्  
भ्प्_११।०९।००१।३ अनन्तं सुखम् आप्नोति तद् विद्वान् यस् त्व् अकिञ्चनः  
भ्प्_११।०९।००२।१ सामिषं कुररं जघ्नुर् बलिनो ऽन्ये निरामिषाः  
भ्प्_११।०९।००२।३ तदामिषं परित्यज्य स सुखं समविन्दत  
भ्प्_११।०९।००३।१ न मे मानापमानौ स्तो न चिन्ता गेह-पुत्रिणाम्  
भ्प्_११।०९।००३।३ आत्म-क्रीड आत्म-रतिर् विचरामीह बाल-वत्  
भ्प्_११।०९।००४।१ द्वाव् एव चिन्तया मुक्तौ परमानन्द आप्लुतौ  
भ्प्_११।०९।००४।३ यो विमुग्धो जडो बालो यो गुणेभ्यः परं गतः  
भ्प्_११।०९।००५।१ क्वचित् कुमारी त्व् आत्मानं वृणानान् गृहम् आगतान्  
भ्प्_११।०९।००५।३ स्वयं तान् अर्हयाम् आस क्वापि यातेषु बन्धुषु  
भ्प्_११।०९।००६।१ तेषाम् अभ्यवहारार्थं शालीन् रहसि पार्थिव  
भ्प्_११।०९।००६।३ अवघ्नन्त्याः प्रकोष्ठ-स्थाश् चक्रुः शङ्खाः स्वनं महत्  
भ्प्_११।०९।००७।१ सा तज् जुगुप्सितं मत्वा महती वृईडिता ततः  
भ्प्_११।०९।००७।३ बभञ्जैकैकशः शङ्खान् द्वौ द्वौ पाण्योर् अशेषयत्  
भ्प्_११।०९।००८।१ उभयोर् अप्य् अभूद् घोषो ह्य् अवघ्नन्त्याः स्व-शङ्खयोः  
भ्प्_११।०९।००८।३ तत्राप्य् एकं निरभिदद् एकस्मान् नाभवद् ध्वनिः  
भ्प्_११।०९।००९।१ अन्वशिक्षम् इमं तस्या उपदेशम् अरिन्दम  
भ्प्_११।०९।००९।३ लोकान् अनुचरन्न् एतान् लोक-तत्त्व-विवित्सया  
भ्प्_११।०९।०१०।१ वासे बहूनां कलहो भवेद् वार्ता द्वयोर् अपि  
भ्प्_११।०९।०१०।३ एक एव वसेत् तस्मात् कुमार्या इव कङ्कणः  
भ्प्_११।०९।०११।१ मन एकत्र संयुञ्ज्याज् जित-श्वासो जितासनः  
भ्प्_११।०९।०११।३ वैराग्याभ्यास-योगेन ध्रियमाणम् अतन्द्रितः  
भ्प्_११।०९।०१२।१ यस्मिन् मनो लब्ध-पदं यद् एतच् छनैः शनैर् मुञ्चति कर्म-रेणून्  
भ्प्_११।०९।०१२।३ सत्त्वेन वृद्धेन रजस् तमश् च विधूय निर्वाणम् उपैत्य् अनिन्धनम्  
भ्प्_११।०९।०१३।१ तदैवम् आत्मन्य् अवरुद्ध-चित्तो न वेद किञ्चिद् बहिर् अन्तरं वा  
भ्प्_११।०९।०१३।३ यथेषु-कारो नृपतिं व्रजन्तम् इषौ गतात्मा न ददर्श पार्श्वे  
भ्प्_११।०९।०१४।१ एक-चार्य् अनिकेतः स्याद् अप्रमत्तो गुहाशयः  
भ्प्_११।०९।०१४।३ अलक्ष्यमाण आचारैर् मुनिर् एको ऽल्प-भाषणः  
भ्प्_११।०९।०१५।१ गृहारम्भो हि दुःखाय विफलश् चाध्रुवात्मनः  
भ्प्_११।०९।०१५।३ सर्पः पर-कृतं वेश्म प्रविश्य सुखम् एधते  
भ्प्_११।०९।०१६।१ एको नारायणो देवः पूर्व-सृष्टं स्व-मायया  
भ्प्_११।०९।०१६।३ संहृत्य काल-कलया कल्पान्त इदम् ईश्वरः  
भ्प्_११।०९।०१६।५ एक एवाद्वितीयो ऽभूद् आत्माधारो ऽखिलाश्रयः  
भ्प्_११।०९।०१७।१ कालेनात्मानुभावेन साम्यं नीतासु शक्तिषु  
भ्प्_११।०९।०१७।३ सत्त्वादिष्व् आदि-पुरुषः प्रधान-पुरुषेश्वरः  
भ्प्_११।०९।०१८।१ परावराणां परम आस्ते कैवल्य-सञ्ज्ञितः  
भ्प्_११।०९।०१८।३ केवलानुभवानन्द- सन्दोहो निरुपाधिकः  
भ्प्_११।०९।०१९।१ केवलात्मानुभावेन स्व-मायां त्रि-गुणात्मिकाम्  
भ्प्_११।०९।०१९।३ सङ्क्षोभयन् सृजत्य् आदौ तया सूत्रम् अरिन्दम  
भ्प्_११।०९।०२०।१ ताम् आहुस् त्रि-गुण-व्यक्तिं सृजन्तीं विश्वतो-मुखम्  
भ्प्_११।०९।०२०।३ यस्मिन् प्रोतम् इदं विश्वं येन संसरते पुमान्  
भ्प्_११।०९।०२१।१ यथोर्णनाभिर् हृदयाद् ऊर्णां सन्तत्य वक्त्रतः  
भ्प्_११।०९।०२१।३ तया विहृत्य भूयस् तां ग्रसत्य् एवं महेश्वरः  
भ्प्_११।०९।०२२।१ यत्र यत्र मनो देही धारयेत् सकलं धिया  
भ्प्_११।०९।०२२।३ स्नेहाद् द्वेषाद् भयाद् वापि याति तत्-तत्-स्वरूपताम्  
भ्प्_११।०९।०२३।१ कीटः पेशस्कृतं ध्यायन् कुड्यां तेन प्रवेशितः  
भ्प्_११।०९।०२३।३ याति तत्-सात्मतां राजन् पूर्व-रूपम् असन्त्यजन्  
भ्प्_११।०९।०२४।१ एवं गुरुभ्य एतेभ्य एषा मे शिक्षिता मतिः  
भ्प्_११।०९।०२४।३ स्वात्मोपशिक्षितां बुद्धिं शृणु मे वदतः प्रभो  
भ्प्_११।०९।०२५।१ देहो गुरुर् मम विरक्ति-विवेक-हेतुर्  
भ्प्_११।०९।०२५।२ बिभ्रत् स्म सत्त्व-निधनं सततार्त्य्-उदर्कम्  
भ्प्_११।०९।०२५।३ तत्त्वान्य् अनेन विमृशामि यथा तथापि  
भ्प्_११।०९।०२५।४ पारक्यम् इत्य् अवसितो विचराम्य् असङ्गः  
भ्प्_११।०९।०२६।१ जायात्मजार्थ-पशु-भृत्य-गृहाप्त-वर्गान्  
भ्प्_११।०९।०२६।२ पुष्नाति यत्-प्रिय-चिकीर्षया वितन्वन्  
भ्प्_११।०९।०२६।३ स्वान्ते स-कृच्छ्रम् अवरुद्ध-धनः स देहः  
भ्प्_११।०९।०२६।४ सृष्ट्वास्य बीजम् अवसीदति वृक्ष-धर्मः  
भ्प्_११।०९।०२७।१ जिह्वैकतो ऽमुम् अपकर्षति कर्हि तर्षा  
भ्प्_११।०९।०२७।२ शिश्नो ऽन्यतस् त्वग् उदरं श्रवणं कुतश्चित्  
भ्प्_११।०९।०२७।३ घ्राणो ऽन्यतश् चपल-दृक् क्व च कर्म-शक्तिर्  
भ्प्_११।०९।०२७।४ बह्व्यः सपत्न्य इव गेह-पतिं लुनन्ति  
भ्प्_११।०९।०२८।१ सृष्ट्वा पुराणि विविधान्य् अजयात्म-शक्त्या  
भ्प्_११।०९।०२८।२ वृक्षान् सरीसृप-पशून् खग-दन्दशूकान्  
भ्प्_११।०९।०२८।३ तैस् तैर् अतुष्ट-हृदयः पुरुषं विधाय  
भ्प्_११।०९।०२८।४ ब्रह्मावलोक-धिषणं मुदम् आप देवः  
भ्प्_११।०९।०२९।१ लब्ध्वा सु-दुर्लभम् इदं बहु-सम्भवान्ते  
भ्प्_११।०९।०२९।२ मानुष्यम् अर्थ-दम् अनित्यम् अपीह धीरः  
भ्प्_११।०९।०२९।३ तूर्णं यतेत न पतेद् अनु-मृत्यु यावन्  
भ्प्_११।०९।०२९।४ निःश्रेयसाय विषयः खलु सर्वतः स्यात्  
भ्प्_११।०९।०३०।१ एवं सञ्जात-वैराग्यो विज्ञानालोक आत्मनि  
भ्प्_११।०९।०३०।३ विचरामि महीम् एतां मुक्त-सङ्गो ऽनहङ्कृतः  
भ्प्_११।०९।०३१।१ न ह्य् एकस्माद् गुरोर् ज्ञानं सु-स्थिरं स्यात् सु-पुष्कलम्  
भ्प्_११।०९।०३१।३ ब्रह्मैतद् अद्वितीयं वै गीयते बहुधर्षिभिः  
भ्प्_११।०९।०३२।० श्री-भगवान् उवाच  
भ्प्_११।०९।०३२।१ इत्य् उक्त्वा स यदुं विप्रस् तम् आमन्त्र्य गभीर-धीः  
भ्प्_११।०९।०३२।३ वन्दितः स्व्-अर्चितो राज्ञा ययौ प्रीतो यथागतम्  
भ्प्_११।०९।०३३।१ अवधूत-वचः श्रुत्वा पूर्वेषां नः स पूर्व-जः  
भ्प्_११।०९।०३३।३ सर्व-सङ्ग-विनिर्मुक्तः सम-चित्तो बभूव ह  
भ्प्_११।१०।००१।० श्री-भगवान् उवाच  
भ्प्_११।१०।००१।१ मयोदितेष्व् अवहितः स्व-धर्मेषु मद्-आश्रयः  
भ्प्_११।१०।००१।३ वर्णाश्रम-कुलाचारम् अकामात्मा समाचरेत्  
भ्प्_११।१०।००२।१ अन्वीक्षेत विशुद्धात्मा देहिनां विषयात्मनाम्  
भ्प्_११।१०।००२।३ गुणेषु तत्त्व-ध्यानेन सर्वारम्भ-विपर्ययम्  
भ्प्_११।१०।००३।१ सुप्तस्य विषयालोको ध्यायतो वा मनोरथः  
भ्प्_११।१०।००३।३ नानात्मकत्वाद् विफलस् तथा भेदात्म-धीर् गुणैः  
भ्प्_११।१०।००४।१ निवृत्तं कर्म सेवेत प्रवृत्तं मत्-परस् त्यजेत्  
भ्प्_११।१०।००४।३ जिज्ञासायां सम्प्रवृत्तो नाद्रियेत् कर्म-चोदनाम्  
भ्प्_११।१०।००५।१ यमान् अभीक्ष्णं सेवेत नियमान् मत्-परः क्वचित्  
भ्प्_११।१०।००५।३ मद्-अभिज्ञं गुरुं शान्तम् उपासीत मद्-आत्मकम्  
भ्प्_११।१०।००६।१ अमान्य् अमत्सरो दक्षो निर्ममो दृढ-सौहृदः  
भ्प्_११।१०।००६।३ असत्वरो ऽर्थ-जिज्ञासुर् अनसूयुर् अमोघ-वाक्  
भ्प्_११।१०।००७।१ जायापत्य-गृह-क्षेत्र- स्वजन-द्रविणादिषु  
भ्प्_११।१०।००७।३ उदासीनः समं पश्यन् सर्वेष्व् अर्थम् इवात्मनः  
भ्प्_११।१०।००८।१ विलक्षणः स्थूल-सूक्ष्माद् देहाद् आत्मेक्षिता स्व-दृक्  
भ्प्_११।१०।००८।३ यथाग्निर् दारुणो दाह्याद् दाहको ऽन्यः प्रकाशकः  
भ्प्_११।१०।००९।१ निरोधोत्पत्त्य्-अणु-बृहन्- नानात्वं तत्-कृतान् गुणान्  
भ्प्_११।१०।००९।३ अन्तः प्रविष्ट आधत्त एवं देह-गुणान् परः  
भ्प्_११।१०।०१०।१ यो ऽसौ गुणैर् विरचितो देहो ऽयं पुरुषस्य हि  
भ्प्_११।१०।०१०।३ संसारस् तन्-निबन्धो ऽयं पुंसो विद्या च्छिद् आत्मनः  
भ्प्_११।१०।०११।१ तस्माज् जिज्ञासयात्मानम् आत्म-स्थं केवलं परम्  
भ्प्_११।१०।०११।३ सङ्गम्य निरसेद् एतद् वस्तु-बुद्धिं यथा-क्रमम्  
भ्प्_११।१०।०१२।१ आचार्यो ऽरणिर् आद्यः स्याद् अन्ते-वास्य् उत्तरारणिः  
भ्प्_११।१०।०१२।३ तत्-सन्धानं प्रवचनं विद्या-सन्धिः सुखावहः  
भ्प्_११।१०।०१३।१ वैशारदी साति-विशुद्ध-बुद्धिर् धुनोति मायां गुण-सम्प्रसूताम्  
भ्प्_११।१०।०१३।३ गुनांश् च सन्दह्य यद्-आत्मम् एतत् स्वयं च शांयत्य् असमिद् यथाग्निः  
भ्प्_११।१०।०१४।१ अथैषाम् कर्म-कर्तॄणां भोक्तॄणां सुख-दुःखयोः  
भ्प्_११।१०।०१४।३ नानात्वम् अथ नित्यत्वं लोक-कालागमात्मनाम्  
भ्प्_११।१०।०१५।१ मन्यसे सर्व-भावानां संस्था ह्य् औत्पत्तिकी यथा  
भ्प्_११।१०।०१५।३ तत्-तद्-आकृति-भेदेन जायते भिद्यते च धीः  
भ्प्_११।१०।०१६।१ एवम् अप्य् अङ्ग सर्वेषां देहिनां देह-योगतः  
भ्प्_११।१०।०१६।३ कालावयवतः सन्ति भावा जन्मादयो ऽसकृत्  
भ्प्_११।१०।०१७।१ तत्रापि कर्मणां कर्तुर् अस्वातन्त्र्यं च लक्ष्यते  
भ्प्_११।१०।०१७।३ भोक्तुश् च दुःख-सुखयोः को न्व् अर्थो विवशं भजेत्  
भ्प्_११।१०।०१८।१ न देहिनां सुखं किञ्चिद् विद्यते विदुषाम् अपि  
भ्प्_११।१०।०१८।३ तथा च दुःखं मूढानां वृथाहङ्करणं परम्  
भ्प्_११।१०।०१९।१ यदि प्राप्तिं विघातं च जानन्ति सुख-दुःखयोः  
भ्प्_११।१०।०१९।३ ते ऽप्य् अद्धा न विदुर् योगं मृत्युर् न प्रभवेद् यथा  
भ्प्_११।१०।०२०।१ को ऽन्व् अर्थः सुखयत्य् एनं कामो वा मृत्युर् अन्तिके  
भ्प्_११।१०।०२०।३ आघातं नीयमानस्य वध्यस्येव न तुष्टि-दः  
भ्प्_११।१०।०२१।१ श्रुतं च दृष्ट-वद् दुष्टं स्पर्धासूयात्यय-व्ययैः  
भ्प्_११।१०।०२१।३ बह्व्-अन्तराय-कामत्वात् कृषि-वच् चापि निष्फलम्  
भ्प्_११।१०।०२२।१ अन्तरायैर् अविहितो यदि धर्मः स्व्-अनुष्ठितः  
भ्प्_११।१०।०२२।३ तेनापि निर्जितं स्थानं यथा गच्छति तच् छृणु  
भ्प्_११।१०।०२३।१ इष्ट्वेह देवता यज्ञैः स्वर्-लोकं याति याज्ञिकः  
भ्प्_११।१०।०२३।३ भुञ्जीत देव-वत् तत्र भोगान् दिव्यान् निजार्जितान्  
भ्प्_११।१०।०२४।१ स्व-पुण्योपचिते शुभ्रे विमान उपगीयते  
भ्प्_११।१०।०२४।३ गन्धर्वैर् विहरन् मध्ये देवीनां हृद्य-वेष-धृक्  
भ्प्_११।१०।०२५।१ स्त्रीभिः कामग-यानेन किङ्किनी-जाल-मालिना  
भ्प्_११।१०।०२५।३ क्रीडन् न वेदात्म-पातं सुराक्रीडेषु निर्वृतः  
भ्प्_११।१०।०२६।१ तावत् स मोदते स्वर्गे यावत् पुण्यं समाप्यते  
भ्प्_११।१०।०२६।३ क्षीण-पुन्यः पतत्य् अर्वाग् अनिच्छन् काल-चालितः  
भ्प्_११।१०।०२७।१ यद्य् अधर्म-रतः सङ्गाद् असतां वाजितेन्द्रियः  
भ्प्_११।१०।०२७।३ कामात्मा कृपणो लुब्धः स्त्रैणो भूत-विहिंसकः  
भ्प्_११।१०।०२८।१ पशून् अविधिनालभ्य प्रेत-भूत-गणान् यजन्  
भ्प्_११।१०।०२८।३ नरकान् अवशो जन्तुर् गत्वा यात्य् उल्बणं तमः  
भ्प्_११।१०।०२९।१ कर्माणि दुःखोदर्काणि कुर्वन् देहेन तैः पुनः  
भ्प्_११।१०।०२९।३ देहम् आभजते तत्र किं सुखं मर्त्य-धर्मिणः  
भ्प्_११।१०।०३०।१ लोकानां लोक-पालानां मद् भयं कल्प-जीविनाम्  
भ्प्_११।१०।०३०।३ ब्रह्मणो ऽपि भयं मत्तो द्वि-परार्ध-परायुषः  
भ्प्_११।१०।०३१।१ गुणाः सृजन्ति कर्माणि गुणो ऽनुसृजते गुणान्  
भ्प्_११।१०।०३१।३ जीवस् तु गुण-संयुक्तो भुङ्क्ते कर्म-फलान्य् असौ  
भ्प्_११।१०।०३२।१ यावत् स्याद् गुण-वैषम्यं तावन् नानात्वम् आत्मनः  
भ्प्_११।१०।०३२।३ नानात्वम् आत्मनो यावत् पारतन्त्र्यं तदैव हि  
भ्प्_११।१०।०३३।१ यावद् अस्यास्वतन्त्रत्वं तावद् ईश्वरतो भयम्  
भ्प्_११।१०।०३३।३ य एतत् समुपासीरंस् ते मुह्यन्ति शुचार्पिताः  
भ्प्_११।१०।०३४।१ काल आत्मागमो लोकः स्वभावो धर्म एव च  
भ्प्_११।१०।०३४।३ इति मां बहुधा प्राहुर् गुण-व्यतिकरे सति  
भ्प्_११।१०।०३५।० श्री-उद्धव उवाच  
भ्प्_११।१०।०३५।१ गुणेषु वर्तमानो ऽपि देह-जेष्व् अनपावृतः  
भ्प्_११।१०।०३५।३ गुणैर् न बध्यते देही बध्यते वा कथं विभो  
भ्प्_११।१०।०३६।१ कथं वर्तेत विहरेत् कैर् वा ज्ञायेत लक्षणैः  
भ्प्_११।१०।०३६।३ किं भुञ्जीतोत विसृजेच् छयीतासीत याति वा  
भ्प्_११।१०।०३७।१ एतद् अच्युत मे ब्रूहि प्रश्नं प्रश्न-विदां वर  
भ्प्_११।१०।०३७।३ नित्य-बद्धो नित्य-मुक्त एक एवेति मे भ्रमः  
भ्प्_११।११।००१।० श्री-भगवान् उवाच  
भ्प्_११।११।००१।१ बद्धो मुक्त इति व्याख्या गुणतो मे न वस्तुतः  
भ्प्_११।११।००१।३ गुणस्य माया-मूलत्वान् न मे मोक्षो न बन्धनम्  
भ्प्_११।११।००२।१ शोक-मोहौ सुखं दुःखं देहापत्तिश् च मायया  
भ्प्_११।११।००२।३ स्वप्नो यथात्मनः ख्यातिः संसृतिर् न तु वास्तवी  
भ्प्_११।११।००३।१ विद्याविद्ये मम तनू विद्ध्य् उद्धव शरीरिणाम्  
भ्प्_११।११।००३।३ मोक्ष-बन्ध-करी आद्ये मायया मे विनिर्मिते  
भ्प्_११।११।००४।१ एकस्यैव ममांशस्य जीवस्यैव महा-मते  
भ्प्_११।११।००४।३ बन्धो ऽस्याविद्ययानादिर् विद्यया च तथेतरः  
भ्प्_११।११।००५।१ अथ बद्धस्य मुक्तस्य वैलक्षण्यं वदामि ते  
भ्प्_११।११।००५।३ विरुद्ध-धर्मिणोस् तात स्थितयोर् एक-धर्मिणि  
भ्प्_११।११।००६।१ सुपर्णाव् एतौ सदृशौ सखायौ यदृच्छयैतौ कृत-नीडौ च वृक्षे  
भ्प्_११।११।००६।३ एकस् तयोः खादति पिप्पलान्नम् अन्यो निरन्नो ऽपि बलेन भूयान्  
भ्प्_११।११।००७।१ आत्मानम् अन्यं च स वेद विद्वान् अपिप्पलादो न तु पिप्पलादः  
भ्प्_११।११।००७।३ यो ऽविद्यया युक् स तु नित्य-बद्धो विद्या-मयो यः स तु नित्य-मुक्तः  
भ्प्_११।११।००८।१ देह-स्थो ऽपि न देह-स्थो विद्वान् स्वप्नाद् यथोत्थितः  
भ्प्_११।११।००८।३ अदेह-स्थो ऽपि देह-स्थः कुमतिः स्वप्न-दृग् यथा  
भ्प्_११।११।००९।१ इन्द्रियैर् इन्द्रियार्थेषु गुणैर् अपि गुणेषु च  
भ्प्_११।११।००९।३ गृह्यमाणेष्व् अहं कुर्यान् न विद्वान् यस् त्व् अविक्रियः  
भ्प्_११।११।०१०।१ दैवाधीने शरीरे ऽस्मिन् गुण-भाव्येन कर्मणा  
भ्प्_११।११।०१०।३ वर्तमानो ऽबुधस् तत्र कर्तास्मीति निबध्यते  
भ्प्_११।११।०११।१ एवं विरक्तः शयन आसनाटन-मज्जने  
भ्प्_११।११।०११।३ दर्शन-स्पर्शन-घ्राण- भोजन-श्रवणादिषु  
भ्प्_११।११।०११।५ न तथा बध्यते विद्वान् तत्र तत्रादयन् गुणान्  
भ्प्_११।११।०१२।१ प्रकृति-स्थो ऽप्य् असंसक्तो यथा खं सवितानिलः  
भ्प्_११।११।०१२।३ वैशारद्येक्षयासङ्ग- शितया छिन्न-संशयः  
भ्प्_११।११।०१२।५ प्रतिबुद्ध इव स्वप्नान् नानात्वाद् विनिवर्तते  
भ्प्_११।११।०१४।१ यस्य स्युर् वीत-सङ्कल्पाः प्राणेन्द्रिय-र्ननो-धियाम्  
भ्प्_११।११।०१४।३ वृत्तयः स विनिर्मुक्तो देह-स्थो ऽपि हि तद्-गुणैः  
भ्प्_११।११।०१५।१ यस्यात्मा हिंस्यते हिंस्रैर् येन किञ्चिद् यदृच्छया  
भ्प्_११।११।०१५।३ अर्च्यते वा क्वचित् तत्र न व्यतिक्रियते बुधः  
भ्प्_११।११।०१६।१ न स्तुवीत न निन्देत कुर्वतः साध्व् असाधु वा  
भ्प्_११।११।०१६।३ वदतो गुण-दोषाभ्यां वर्जितः सम-दृङ् मुनिः  
भ्प्_११।११।०१७।१ न कुर्यान् न वदेत् किञ्चिन् न ध्यायेत् साध्व् असाधु वा  
भ्प्_११।११।०१७।३ आत्मारामो ऽनया वृत्त्या विचरेज् जड-वन् मुनिः  
भ्प्_११।११।०१८।१ शब्द-ब्रह्मणि निष्णातो न निष्णायात् परे यदि  
भ्प्_११।११।०१८।३ श्रमस् तस्य श्रम-फलो ह्य् अधेनुम् इव रक्षतः  
भ्प्_११।११।०१९।१ गां दुग्ध-दोहाम् असतीं च भार्यां देहं पराधीनम् असत्-प्रजां च  
भ्प्_११।११।०१९।३ वित्तं त्व् अतीर्थी-कृतम् अङ्ग वाचं हीनां मया रक्षति दुःख-दुःखी  
भ्प्_११।११।०२०।१ यस्यां न मे पावनम् अङ्ग कर्म स्थित्य्-उद्भव-प्राण-निरोधम् अस्य  
भ्प्_११।११।०२०।३ लीलावतारेप्सित-जन्म वा स्याद् वन्ध्यां गिरं तां बिभृयान् न धीरः  
भ्प्_११।११।०२१।१ एवं जिज्ञासयापोह्य नानात्व-भ्रमम् आत्मनि  
भ्प्_११।११।०२१।३ उपारमेत विरजं मनो मय्य् अर्प्य सर्व-गे  
भ्प्_११।११।०२२।१ यद्य् अनीशो धारयितुं मनो ब्रह्मणि निश्चलम्  
भ्प्_११।११।०२२।३ मयि सर्वाणि कर्माणि निरपेक्षः समाचर  
भ्प्_११।११।०२३।१ श्रद्धालुर् मत्-कथाः शृण्वन् सु-भद्रा लोक-पावनीः  
भ्प्_११।११।०२३।३ गायन्न् अनुस्मरन् कर्म जन्म चाभिनयन् मुहुः  
भ्प्_११।११।०२४।१ मद्-अर्थे धर्म-कामार्थान् आचरन् मद्-अपाश्रयः  
भ्प्_११।११।०२४।३ लभते निश्चलां भक्तिं मय्य् उद्धव सनातने  
भ्प्_११।११।०२५।१ सत्-सङ्ग-लब्धया भक्त्या मयि मां स उपासिता  
भ्प्_११।११।०२५।३ स वै मे दर्शितं सद्भिर् अञ्जसा विन्दते पदम्  
भ्प्_११।११।०२६।० श्री-उद्धव उवाच  
भ्प्_११।११।०२६।१ साधुस् तवोत्तम-श्लोक मतः कीदृग्-विधः प्रभो  
भ्प्_११।११।०२६।३ भक्तिस् त्वय्य् उपयुज्येत कीदृशी सद्भिर् आदृता  
भ्प्_११।११।०२७।१ एतन् मे पुरुषाध्यक्ष लोकाध्यक्ष जगत्-प्रभो  
भ्प्_११।११।०२७।३ प्रणतायानुरक्ताय प्रपन्नाय च कथ्यताम्  
भ्प्_११।११।०२८।१ त्वं ब्रह्म परमं व्योम पुरुषः प्रकृतेः परः  
भ्प्_११।११।०२८।३ अवतीर्नो ऽसि भगवन् स्वेच्छोपात्त-पृथग्-वपुः  
भ्प्_११।११।०२९।० श्री-भगवान् उवाच  
भ्प्_११।११।०२९।१ कृपालुर् अकृत-द्रोहस् तितिक्षुः सर्व-देहिनाम्  
भ्प्_११।११।०२९।३ सत्य-सारो ऽनवद्यात्मा समः सर्वोपकारकः  
भ्प्_११।११।०३०।१ कामैर् अहत-धीर् दान्तो मृदुः शुचिर् अकिञ्चनः  
भ्प्_११।११।०३०।३ अनीहो मित-भुक् शान्तः स्थिरो मच्-छरणो मुनिः  
भ्प्_११।११।०३१।१ अप्रमत्तो गभीरात्मा धृतिमाञ् जित-षड्-गुणः  
भ्प्_११।११।०३१।३ अमानी मान-दः कल्यो मैत्रः कारुणिकः कविः  
भ्प्_११।११।०३२।१ आज्ञायैवं गुणान् दोषान् मयादिष्टान् अपि स्वकान्  
भ्प्_११।११।०३२।३ धर्मान् सन्त्यज्य यः सर्वान् मां भजेत स तु सत्तमः  
भ्प्_११।११।०३३।१ ज्ञात्वाज्ञात्वाथ ये वै मां यावान् यश् चास्मि यादृशः  
भ्प्_११।११।०३३।३ भजन्त्य् अनन्य-भावेन ते मे भक्ततमा मताः  
भ्प्_११।११।०३४।१ मल्-लिङ्ग-मद्-भक्त-जन- दर्शन-स्पर्शनार्चनम्  
भ्प्_११।११।०३४।३ परिचर्या स्तुतिः प्रह्व- गुण-कर्मानुकीर्तनम्  
भ्प्_११।११।०३५।१ मत्-कथा-श्रवणे श्रद्धा मद्-अनुध्यानम् उद्धव  
भ्प्_११।११।०३५।३ सर्व-लाभोपहरणं दास्येनात्म-निवेदनम्  
भ्प्_११।११।०३६।१ मज्-जन्म-कर्म-कथनं मम पर्वानुमोदनम्  
भ्प्_११।११।०३६।३ गीत-ताण्डव-वादित्र- गोष्ठीभिर् मद्-गृहोत्सवः  
भ्प्_११।११।०३७।१ यात्रा बलि-विधानं च सर्व-वार्षिक-पर्वसु  
भ्प्_११।११।०३७।३ वैदिकी तान्त्रिकी दीक्षा मदीय-व्रत-धारणम्  
भ्प्_११।११।०३८।१ ममार्चा-स्थापने श्रद्धा स्वतः संहत्य चोद्यमः  
भ्प्_११।११।०३८।३ उद्यानोपवनाक्रीड- पुर-मन्दिर-कर्मणि  
भ्प्_११।११।०३९।१ सम्मार्जनोपलेपाभ्यां सेक-मण्डल-वर्तनैः  
भ्प्_११।११।०३९।३ गृह-शुश्रूषणं मह्यं दास-वद् यद् अमायया  
भ्प्_११।११।०४०।१ अमानित्वम् अदम्भित्वं कृतस्यापरिकीर्तनम्  
भ्प्_११।११।०४०।३ अपि दीपावलोकं मे नोपयुञ्ज्यान् निवेदितम्  
भ्प्_११।११।०४१।१ यद् यद् इष्टतमं लोके यच् चाति-प्रियम् आत्मनः  
भ्प्_११।११।०४१।३ तत् तन् निवेदयेन् मह्यं तद् आनन्त्याय कल्पते  
भ्प्_११।११।०४२।१ सूर्यो ऽग्निर् ब्राह्मणा गावो वैष्णवः खं मरुज् जलम्  
भ्प्_११।११।०४२।३ भूर् आत्मा सर्व-भूतानि भद्र पूजा-पदानि मे  
भ्प्_११।११।०४३।१ सूर्ये तु विद्यया त्रय्या हविषाग्नौ यजेत माम्  
भ्प्_११।११।०४३।३ आतिथ्येन तु विप्राग्र्ये गोष्व् अङ्ग यवसादिना  
भ्प्_११।११।०४४।१ वैष्णवे बन्धु-सत्-कृत्या हृदि खे ध्यान-निष्ठया  
भ्प्_११।११।०४४।३ वायौ मुख्य-धिया तोये द्रव्यैस् तोय-पुरःसरैः  
भ्प्_११।११।०४५।१ स्थण्डिले मन्त्र-हृदयैर् भोगैर् आत्मानम् आत्मनि  
भ्प्_११।११।०४५।३ क्षेत्र-ज्ञं सर्व-भूतेषु समत्वेन यजेत माम्  
भ्प्_११।११।०४६।१ धिष्ण्येष्व् इत्य् एषु मद्-रूपं शङ्ख-चक्र-गदाम्बुजैः  
भ्प्_११।११।०४६।३ युक्तं चतुर्-भुजं शान्तं ध्यायन्न् अर्चेत् समाहितः  
भ्प्_११।११।०४७।१ इष्टा-पूर्तेन माम् एवं यो यजेत समाहितः  
भ्प्_११।११।०४७।३ लभते मयि सद्-भक्तिं मत्-स्मृतिः साधु-सेवया  
भ्प्_११।११।०४८।१ प्रायेण भक्ति-योगेन सत्-सङ्गेन विनोद्धव  
भ्प्_११।११।०४८।३ नोपायो विद्यते सम्यक् प्रायणं हि सताम् अहम्  
भ्प्_११।११।०४९।१ अथैतत् परमं गुह्यं शृण्वतो यदु-नन्दन  
भ्प्_११।११।०४९।३ सु-गोप्यम् अपि वक्ष्यामि त्वं मे भृत्यः सुहृत् सखा  
भ्प्_११।१२।००१।० श्री-भगवान् उवाच  
भ्प्_११।१२।००१।१ न रोधयति मां योगो न साङ्ख्यं धर्म एव च  
भ्प्_११।१२।००१।३ न स्वाध्यायस् तपस् त्यागो नेष्टा-पूर्तं न दक्षिणा  
भ्प्_११।१२।००२।१ व्रतानि यज्ञश् छन्दांसि तीर्थानि नियमा यमाः  
भ्प्_११।१२।००२।३ यथावरुन्धे सत्-सङ्गः सर्व-सङ्गापहो हि माम्  
भ्प्_११।१२।००३।१ सत्-सङ्गेन हि दैतेया यातुधाना मृगाः खगाः  
भ्प्_११।१२।००३।३ गन्धर्वाप्सरसो नागाः सिद्धाश् चारण-गुह्यकाः  
भ्प्_११।१२।००४।१ विद्याधरा मनुष्येषु वैश्याः शूद्राः स्त्रियो ऽन्त्य-जाः  
भ्प्_११।१२।००४।३ रजस्-तमः-प्रकृतयस् तस्मिंस् तस्मिन् युगे युगे  
भ्प्_११।१२।००५।१ बहवो मत्-पदं प्राप्तास् त्वाष्ट्र-कायाधवादयः  
भ्प्_११।१२।००५।३ वृषपर्वा बलिर् बाणो मयश् चाथ विभीषणः  
भ्प्_११।१२।००६।१ सुग्रीवो हनुमान् ऋक्षो गजो गृध्रो वणिक्पथः  
भ्प्_११।१२।००६।३ व्याधः कुब्जा व्रजे गोप्यो यज्ञ-पत्न्यस् तथापरे  
भ्प्_११।१२।००७।१ ते नाधीत-श्रुति-गणा नोपासित-महत्तमाः  
भ्प्_११।१२।००७।३ अव्रतातप्त-तपसः मत्-सङ्गान् माम् उपागताः  
भ्प्_११।१२।००८।१ केवलेन हि भावेन गोप्यो गावो नगा मृगाः  
भ्प्_११।१२।००८।३ ये ऽन्ये मूढ-धियो नागाः सिद्धा माम् ईयुर् अञ्जसा  
भ्प्_११।१२।००९।१ यं न योगेन साङ्ख्येन दान-व्रत-तपो-ऽध्वरैः  
भ्प्_११।१२।००९।३ व्याख्या-स्वाध्याय-सन्न्यासैः प्राप्नुयाद् यत्नवान् अपि  
भ्प्_११।१२।०१०।१ रामेण सार्धं मथुरां प्रणीते श्वाफल्किना मय्य् अनुरक्त-चित्ताः  
भ्प्_११।१२।०१०।३ विगाढ-भावेन न मे वियोग- तीव्राधयो ऽन्यं ददृशुः सुखाय  
भ्प्_११।१२।०११।१ तास् ताः क्षपाः प्रेष्ठतमेन नीता मयैव वृन्दावन-गोचरेण  
भ्प्_११।१२।०११।३ क्षणार्ध-वत् ताः पुनर् अङ्ग तासां हीना मया कल्प-समा बभूवुः  
भ्प्_११।१२।०१२।१ ता नाविदन् मय्य् अनुषङ्ग-बद्ध- धियः स्वम् आत्मानम् अदस् तथेदम्  
भ्प्_११।१२।०१२।३ यथा समाधौ मुनयो ऽब्धि-तोये नद्यः प्रविष्टा इव नाम-रूपे  
भ्प्_११।१२।०१३।१ मत्-कामा रमणं जारम् अस्वरूप-विदो ऽबलाः  
भ्प्_११।१२।०१३।३ ब्रह्म मां परमं प्रापुः सङ्गाच् छत-सहस्रशः  
भ्प्_११।१२।०१४।१ तस्मात् त्वम् उद्धवोत्सृज्य चोदनां प्रतिचोदनाम्  
भ्प्_११।१२।०१४।३ प्रवृत्तिं च निवृत्तिं च श्रोतव्यं श्रुतम् एव च  
भ्प्_११।१२।०१५।१ माम् एकम् एव शरणम् आत्मानं सर्व-देहिनाम्  
भ्प्_११।१२।०१५।३ याहि सर्वात्म-भावेन मया स्या ह्य् अकुतो-भयः  
भ्प्_११।१२।०१६।० श्री-उद्धव उवाच  
भ्प्_११।१२।०१६।१ संशयः शृण्वतो वाचं तव योगेश्वरेश्वर  
भ्प्_११।१२।०१६।३ न निवर्तत आत्म-स्थो येन भ्राम्यति मे मनः  
भ्प्_११।१२।०१७।० श्री-भगवान् उवाच  
भ्प्_११।१२।०१७।१ स एष जीवो विवर-प्रसूतिः प्राणेन घोषेण गुहां प्रविष्टः  
भ्प्_११।१२।०१७।३ मनो-मयं सूक्ष्मम् उपेत्य रूपं मात्रा स्वरो वर्ण इति स्थविष्ठः  
भ्प्_११।१२।०१८।१ यथानलः खे ऽनिल-बन्धुर् उष्मा बलेन दारुण्य् अधिमथ्यमानः  
भ्प्_११।१२।०१८।३ अणुः प्रजातो हविषा समेधते तथैव मे व्यक्तिर् इयं हि वाणी  
भ्प्_११।१२।०१९।१ एवं गदिः कर्म गतिर् विसर्गो घ्राणो रसो दृक् स्पर्शः श्रुतिश् च  
भ्प्_११।१२।०१९।३ सङ्कल्प-विज्ञानम् अथाभिमानः सूत्रं रजः-सत्त्व-तमो-विकारः  
भ्प्_११।१२।०२०।१ अयं हि जीवस् त्रि-वृद् अब्ज-योनिर् अव्यक्त एको वयसा स आद्यः  
भ्प्_११।१२।०२०।३ विश्लिष्ट-शक्तिर् बहुधेव भाति बीजानि योनिं प्रतिपद्य यद्वत्  
भ्प्_११।१२।०२१।१ यस्मिन्न् इदं प्रोतम् अशेषम् ओतं पटो यथा तन्तु-वितान-संस्थः  
भ्प्_११।१२।०२१।३ य एष संसार-तरुः पुराणः कर्मात्मकः पुष्प-फले प्रसूते  
भ्प्_११।१२।०२२।१ द्वे अस्य बीजे शत-मूलस् त्रि-नालः पञ्च-स्कन्धः पञ्च-रस-प्रसूतिः  
भ्प्_११।१२।०२२।३ दशैक-शाखो द्वि-सुपर्ण-नीडस् त्रि-वल्कलो द्वि-फलो ऽर्कं प्रविष्टः  
भ्प्_११।१२।०२३।१ अदन्ति चैकं फलम् अस्य गृध्रा ग्रामे-चरा एकम् अरण्य-वासाः  
भ्प्_११।१२।०२३।३ हंसा य एकं बहु-रूपम् इज्यैर् माया-मयं वेद स वेद वेदम्  
भ्प्_११।१२।०२४।१ एवं गुरूपासनयैक-भक्त्या विद्या-कुठारेण शितेन धीरः  
भ्प्_११।१२।०२४।३ विवृश्च्य जीवाशयम् अप्रमत्तः सम्पद्य चात्मानम् अथ त्यजास्त्रम्  
भ्प्_११।१३।००१।० श्री-भगवान् उवाच  
भ्प्_११।१३।००१।१ सत्त्वं रजस् तम इति गुणा बुद्धेर् न चात्मनः  
भ्प्_११।१३।००१।३ सत्त्वेनान्यतमौ हन्यात् सत्त्वं सत्त्वेन चैव हि  
भ्प्_११।१३।००२।१ सत्त्वाद् धर्मो भवेद् वृद्धात् पुंसो मद्-भक्ति-लक्षणः  
भ्प्_११।१३।००२।३ सात्त्विकोपासया सत्त्वं ततो धर्मः प्रवर्तते  
भ्प्_११।१३।००३।१ धर्मो रजस् तमो हन्यात् सत्त्व-वृद्धिर् अनुत्तमः  
भ्प्_११।१३।००३।३ आशु नश्यति तन्-मूलो ह्य् अधर्म उभये हते  
भ्प्_११।१३।००४।१ आगमो ऽपः प्रजा देशः कालः कर्म च जन्म च  
भ्प्_११।१३।००४।३ ध्यानं मन्त्रो ऽथ संस्कारो दशैते गुण-हेतवः  
भ्प्_११।१३।००५।१ तत् तत् सात्त्विकम् एवैषां यद् यद् वृद्धाः प्रचक्षते  
भ्प्_११।१३।००५।३ निन्दन्ति तामसं तत् तद् राजसं तद्-उपेक्षितम्  
भ्प्_११।१३।००६।१ सात्त्विकान्य् एव सेवेत पुमान् सत्त्व-विवृद्धये  
भ्प्_११।१३।००६।३ ततो धर्मस् ततो ज्ञानं यावत् स्मृतिर् अपोहनम्  
भ्प्_११।१३।००७।१ वेणु-सङ्घर्ष-जो वह्निर् दग्ध्वा शाम्यति तद्-वनम्  
भ्प्_११।१३।००७।३ एवं गुण-व्यत्यय-जो देहः शाम्यति तत्-क्रियः  
भ्प्_११।१३।००८।० श्री-उद्धव उवाच  
भ्प्_११।१३।००८।१ विदन्ति मर्त्याः प्रायेण विषयान् पदम् आपदाम्  
भ्प्_११।१३।००८।३ तथापि भुञ्जते कृष्ण तत् कथं श्व-खराज-वत्  
भ्प्_११।१३।००९।० श्री-भगवान् उवाच  
भ्प्_११।१३।००९।१ अहम् इत्य् अन्यथा-बुद्धिः प्रमत्तस्य यथा हृदि  
भ्प्_११।१३।००९।३ उत्सर्पति रजो घोरं ततो वैकारिकं मनः  
भ्प्_११।१३।०१०।१ रजो-युक्तस्य मनसः सङ्कल्पः स-विकल्पकः  
भ्प्_११।१३।०१०।३ ततः कामो गुण-ध्यानाद् दुःसहः स्याद् धि दुर्मतेः  
भ्प्_११।१३।०११।१ करोति काम-वश-गः कर्माण्य् अविजितेन्द्रियः  
भ्प्_११।१३।०११।३ दुःखोदर्काणि सम्पश्यन् रजो-वेग-विमोहितः  
भ्प्_११।१३।०१२।१ रजस्-तमोभ्यां यद् अपि विद्वान् विक्षिप्त-धीः पुनः  
भ्प्_११।१३।०१२।३ अतन्द्रितो मनो युञ्जन् दोष-दृष्टिर् न सज्जते  
भ्प्_११।१३।०१३।१ अप्रमत्तो ऽनुयुञ्जीत मनो मय्य् अर्पयञ् छनैः  
भ्प्_११।१३।०१३।३ अनिर्विण्णो यथा-कालं जित-श्वासो जितासनः  
भ्प्_११।१३।०१४।१ एतावान् योग आदिष्टो मच्-छिष्यैः सनकादिभिः  
भ्प्_११।१३।०१४।३ सर्वतो मन आकृष्य मय्य् अद्धावेश्यते यथा  
भ्प्_११।१३।०१५।० श्री-उद्धव उवाच  
भ्प्_११।१३।०१५।१ यदा त्वं सनकादिभ्यो येन रूपेण केशव  
भ्प्_११।१३।०१५।३ योगम् आदिष्टवान् एतद् रूपम् इच्छामि वेदितुम्  
भ्प्_११।१३।०१६।० श्री-भगवान् उवाच  
भ्प्_११।१३।०१६।१ पुत्रा हिरण्यगर्भस्य मानसाः सनकादयः  
भ्प्_११।१३।०१६।३ पप्रच्छुः पितरं सूक्ष्मां योगस्यैकान्तिकीम् गतिम्  
भ्प्_११।१३।०१७।० सनकादय ऊचुः  
भ्प्_११।१३।०१७।१ गुणेष्व् आविशते चेतो गुणाश् चेतसि च प्रभो  
भ्प्_११।१३।०१७।३ कथम् अन्योन्य-सन्त्यागो मुमुक्षोर् अतितितीर्षोः  
भ्प्_११।१३।०१८।० श्री-भगवान् उवाच  
भ्प्_११।१३।०१८।१ एवं पृष्टो महा-देवः स्वयम्भूर् भूत-भावनः  
भ्प्_११।१३।०१८।३ ध्यायमानः प्रश्न-बीजं नाभ्यपद्यत कर्म-धीः  
भ्प्_११।१३।०१९।१ स माम् अचिन्तयद् देवः प्रश्न-पार-तितीर्षया  
भ्प्_११।१३।०१९।३ तस्याहं हंस-रूपेण सकाशम् अगमं तदा  
भ्प्_११।१३।०२०।१ दृष्ट्वा माम् त उपव्रज्य कृत्व पादाभिवन्दनम्  
भ्प्_११।१३।०२०।३ ब्रह्माणम् अग्रतः कृत्वा पप्रच्छुः को भवान् इति  
भ्प्_११।१३।०२१।१ इत्य् अहं मुनिभिः पृष्टस् तत्त्व-जिज्ञासुभिस् तदा  
भ्प्_११।१३।०२१।३ यद् अवोचम् अहं तेभ्यस् तद् उद्धव निबोध मे  
भ्प्_११।१३।०२२।१ वस्तुनो यद्य् अनानात्व आत्मनः प्रश्न ईदृशः  
भ्प्_११।१३।०२२।३ कथं घटेत वो विप्रा वक्तुर् वा मे क आश्रयः  
भ्प्_११।१३।०२३।१ पञ्चात्मकेषु भूतेषु समानेषु च वस्तुतः  
भ्प्_११।१३।०२३।३ को भवान् इति वः प्रश्नो वाचारम्भो ह्य् अनर्थकः  
भ्प्_११।१३।०२४।१ मनसा वचसा दृष्ट्या गृह्यते ऽन्यैर् अपीन्द्रियैः  
भ्प्_११।१३।०२४।३ अहम् एव न मत्तो ऽन्यद् इति बुध्यध्वम् अञ्जसा  
भ्प्_११।१३।०२५।१ गुणेष्व् आविशते चेतो गुणाश् चेतसि च प्रजाः  
भ्प्_११।१३।०२५।३ जीवस्य देह उभयं गुणाश् चेतो मद्-आत्मनः  
भ्प्_११।१३।०२६।१ गुणेषु चाविशच् चित्तम् अभीक्ष्णं गुण-सेवया  
भ्प्_११।१३।०२६।३ गुणाश् च चित्त-प्रभवा मद्-रूप उभयं त्यजेत्  
भ्प्_११।१३।०२७।१ जाग्रत् स्वप्नः सुषुप्तं च गुणतो बुद्धि-वृत्तयः  
भ्प्_११।१३।०२७।३ तासां विलक्षणो जीवः साक्षित्वेन विनिश्चितः  
भ्प्_११।१३।०२८।१ यर्हि संसृति-बन्धो ऽयम् आत्मनो गुण-वृत्ति-दः  
भ्प्_११।१३।०२८।३ मयि तुर्ये स्थितो जह्यात् त्यागस् तद् गुण-चेतसाम्  
भ्प्_११।१३।०२९।१ अहङ्कार-कृतं बन्धम् आत्मनो ऽर्थ-विपर्ययम्  
भ्प्_११।१३।०२९।३ विद्वान् निर्विद्य संसार- चिन्तां तुर्ये स्थितस् त्यजेत्  
भ्प्_११।१३।०३०।१ यावन् नानार्थ-धीः पुंसो न निवर्तेत युक्तिभिः  
भ्प्_११।१३।०३०।३ जागर्त्य् अपि स्वपन्न् अज्ञः स्वप्ने जागरणं यथा  
भ्प्_११।१३।०३१।१ असत्त्वाद् आत्मनो ऽन्येषां भावानां तत्-कृता भिदा  
भ्प्_११।१३।०३१।३ गतयो हेतवश् चास्य मृषा स्वप्न-दृशो यथा  
भ्प्_११।१३।०३२।१ यो जागरे बहिर् अनुक्षण-धर्मिणो ऽर्थान्  
भ्प्_११।१३।०३२।२ भुङ्क्ते समस्त-करणैर् हृदि तत्-सदृक्षान्  
भ्प्_११।१३।०३२।३ स्वप्ने सुषुप्त उपसंहरते स एकः  
भ्प्_११।१३।०३२।४ स्मृत्य्-अन्वयात् त्रि-गुण-वृत्ति-दृग् इन्द्रियेशः  
भ्प्_११।१३।०३३।१ एवं विमृश्य गुणतो मनसस् त्र्य्-अवस्था  
भ्प्_११।१३।०३३।२ मन्-मायया मयि कृता इति निश्चितार्थाः  
भ्प्_११।१३।०३३।३ सञ्छिद्य हार्दम् अनुमान-सद्-उक्ति-तीक्ष्ण  
भ्प्_११।१३।०३३।४ ज्ञानासिना भजत माखिल-संशयाधिम्  
भ्प्_११।१३।०३४।१ ईक्षेत विभ्रमम् इदं मनसो विलासं  
भ्प्_११।१३।०३४।२ दृष्टं विनष्टम् अति-लोलम् अलात-चक्रम्  
भ्प्_११।१३।०३४।३ विज्ञानम् एकम् उरुधेव विभाति माया  
भ्प्_११।१३।०३४।४ स्वप्नस् त्रिधा गुण-विसर्ग-कृतो विकल्पः  
भ्प्_११।१३।०३५।१ दृष्टिम् ततः प्रतिनिवर्त्य निवृत्त-तृष्णस्  
भ्प्_११।१३।०३५।२ तूष्णीं भवेन् निज-सुखानुभवो निरीहः  
भ्प्_११।१३।०३५।३ सन्दृश्यते क्व च यदीदम् अवस्तु-बुद्ध्या  
भ्प्_११।१३।०३५।४ त्यक्तं भ्रमाय न भवेत् स्मृतिर् आ-निपातात्  
भ्प्_११।१३।०३६।१ देहं च नश्वरम् अवस्थितम् उत्थितं वा  
भ्प्_११।१३।०३६।२ सिद्धो न पश्यति यतो ऽध्यगमत् स्वरूपम्  
भ्प्_११।१३।०३६।३ दैवाद् अपेतम् अथ दैव-वशाद् उपेतं  
भ्प्_११।१३।०३६।४ वासो यथा परिकृतं मदिरा-मदान्धः  
भ्प्_११।१३।०३७।१ देहो ऽपि दैव-वश-गः खलु कर्म यावत्  
भ्प्_११।१३।०३७।२ स्वारम्भकं प्रतिसमीक्षत एव सासुः  
भ्प्_११।१३।०३७।३ तं स-प्रपञ्चम् अधिरूढ-समाधि-योगः  
भ्प्_११।१३।०३७।४ स्वाप्नं पुनर् न भजते प्रतिबुद्ध-वस्तुः  
भ्प्_११।१३।०३८।१ मयैतद् उक्तं वो विप्रा गुह्यं यत् साङ्ख्य-योगयोः  
भ्प्_११।१३।०३८।३ जानीत मागतं यज्ञं युष्मद्-धर्म-विवक्षया  
भ्प्_११।१३।०३९।१ अहं योगस्य साङ्ख्यस्य सत्यस्यर्तस्य तेजसः  
भ्प्_११।१३।०३९।३ परायणं द्विज-श्रेष्ठाः श्रियः कीर्तेर् दमस्य च  
भ्प्_११।१३।०४०।१ मां भजन्ति गुणाः सर्वे निर्गुणं निरपेक्षकम्  
भ्प्_११।१३।०४०।३ सुहृदं प्रियम् आत्मानं साम्यासङ्गादयो ऽगुणाः  
भ्प्_११।१३।०४१।१ इति मे छिन्न-सन्देहा मुनयः सनकादयः  
भ्प्_११।१३।०४१।३ सभाजयित्वा परया भक्त्यागृणत संस्तवैः  
भ्प्_११।१३।०४२।१ तैर् अहं पूजितः संयक् संस्तुतः परमर्षिभिः  
भ्प्_११।१३।०४२।३ प्रत्येयाय स्वकं धाम पश्यतः परमेष्ठिनः  
भ्प्_११।१४।००१।० श्री-उद्धव उवाच  
भ्प्_११।१४।००१।१ वदन्ति कृष्ण श्रेयांसि बहूनि ब्रह्म-वादिनः  
भ्प्_११।१४।००१।३ तेषां विकल्प-प्राधान्यम् उताहो एक-मुख्यता  
भ्प्_११।१४।००२।१ भवतोदाहृतः स्वामिन् भक्ति-योगो ऽनपेक्षितः  
भ्प्_११।१४।००२।३ निरस्य सर्वतः सङ्गं येन त्वय्य् आविशेन् मनः  
भ्प्_११।१४।००३।० श्री-भगवान् उवाच  
भ्प्_११।१४।००३।१ कालेन नष्टा प्रलये वाणीयं वेद-सञ्ज्ञिता  
भ्प्_११।१४।००३।३ मयादौ ब्रह्मणे प्रोक्ता धर्मो यस्यां मद्-आत्मकः  
भ्प्_११।१४।००४।१ तेन प्रोक्ता स्व-पुत्राय मनवे पूर्व-जाय सा  
भ्प्_११।१४।००४।३ ततो भृग्व्-आदयो ऽगृह्णन् सप्त ब्रह्म-महर्षयः  
भ्प्_११।१४।००५।१ तेभ्यः पितृभ्यस् तत्-पुत्रा देव-दानव-गुह्यकाः  
भ्प्_११।१४।००५।३ मनुष्याः सिद्ध-गन्धर्वाः स-विद्याधर-चारणाः  
भ्प्_११।१४।००६।१ किन्देवाः किन्नरा नागा रक्षः-किम्पुरुषादयः  
भ्प्_११।१४।००६।३ बह्व्यस् तेषां प्रकृतयो रजः-सत्त्व-तमो-भुवः  
भ्प्_११।१४।००७।१ याभिर् भूतानि भिद्यन्ते भूतानां पतयस् तथा  
भ्प्_११।१४।००७।३ यथा-प्रकृति सर्वेषां चित्रा वाचः स्रवन्ति हि  
भ्प्_११।१४।००८।१ एवं प्रकृति-वैचित्र्याद् भिद्यन्ते मतयो नृणाम्  
भ्प्_११।१४।००८।३ पारम्पर्येण केषाञ्चित् पाषण्ड-मतयो ऽपरे  
भ्प्_११।१४।००९।१ मन्-माया-मोहित-धियः पुरुषाः पुरुषर्षभ  
भ्प्_११।१४।००९।३ श्रेयो वदन्त्य् अनेकान्तं यथा-कर्म यथा-रुचि  
भ्प्_११।१४।०१०।१ धर्मम् एके यशश् चान्ये कामं सत्यं दमं शमम्  
भ्प्_११।१४।०१०।३ अन्ये वदन्ति स्वार्थं वा ऐश्वर्यं त्याग-भोजनम्  
भ्प्_११।१४।०१०।५ केचिद् यज्ञं तपो दानं व्रतानि नियमान् यमान्  
भ्प्_११।१४।०११।१ आद्य्-अन्त-वन्त एवैषां लोकाः कर्म-विनिर्मिताः  
भ्प्_११।१४।०११।३ दुःखोदर्कास् तमो-निष्ठाः क्षुद्रा मन्दाः शुचार्पिताः  
भ्प्_११।१४।०१२।१ मय्य् अर्पितात्मनः सभ्य निरपेक्षस्य सर्वतः  
भ्प्_११।१४।०१२।३ मयात्मना सुखं यत् तत् कुतः स्याद् विषयात्मनाम्  
भ्प्_११।१४।०१३।१ अकिञ्चनस्य दान्तस्य शान्तस्य सम-चेतसः  
भ्प्_११।१४।०१३।३ मया सन्तुष्ट-मनसः सर्वाः सुख-मया दिशः  
भ्प्_११।१४।०१४।१ न पारमेष्ठ्यं न महेन्द्र-धिष्ण्यं  
भ्प्_११।१४।०१४।२ न सार्वभौमं न रसाधिपत्यम्  
भ्प्_११।१४।०१४।३ न योग-सिद्धीर् अपुनर्-भवं वा  
भ्प्_११।१४।०१४।४ मय्य् अर्पितात्मेच्छति मद् विनान्यत्  
भ्प्_११।१४।०१५।१ न तथा मे प्रियतम आत्म-योनिर् न शङ्करः  
भ्प्_११।१४।०१५।३ न च सङ्कर्षणो न श्रीर् नैवात्मा च यथा भवान्  
भ्प्_११।१४।०१६।१ निरपेक्षं मुनिं शान्तं निर्वैरं सम-दर्शनम्  
भ्प्_११।१४।०१६।३ अनुव्रजाम्य् अहं नित्यं पूयेयेत्य् अङ्घ्रि-रेणुभिः  
भ्प्_११।१४।०१७।१ निष्किञ्चना मय्य् अनुरक्त-चेतसः शान्ता महान्तो ऽखिल-जीव-वत्सलाः  
भ्प्_११।१४।०१७।३ कामैर् अनालब्ध-धियो जुषन्ति ते यन् नैरपेक्ष्यं न विदुः सुखं मम  
भ्प्_११।१४।०१८।१ बाध्यमानो ऽपि मद्-भक्तो विषयैर् अजितेन्द्रियः  
भ्प्_११।१४।०१८।३ प्रायः प्रगल्भया भक्त्या विषयैर् नाभिभूयते  
भ्प्_११।१४।०१९।१ यथाग्निः सु-समृद्धार्चिः करोत्य् एधांसि भस्मसात्  
भ्प्_११।१४।०१९।३ तथा मद्-विषया भक्तिर् उद्धवैनांसि कृत्स्नशः  
भ्प्_११।१४।०२०।१ न साधयति मां योगो न साङ्ख्यं धर्म उद्धव  
भ्प्_११।१४।०२०।३ न स्वाध्यायस् तपस् त्यागो यथा भक्तिर् ममोर्जिता  
भ्प्_११।१४।०२१।१ भक्त्याहम् एकया ग्राह्यः श्रद्धयात्मा प्रियः सताम्  
भ्प्_११।१४।०२१।३ भक्तिः पुनाति मन्-निष्ठा श्व-पाकान् अपि सम्भवात्  
भ्प्_११।१४।०२२।१ धर्मः सत्य-दयोपेतो विद्या वा तपसान्विता  
भ्प्_११।१४।०२२।३ मद्-भक्त्यापेतम् आत्मानं न सम्यक् प्रपुनाति हि  
भ्प्_११।१४।०२३।१ कथं विना रोम-हर्षं द्रवता चेतसा विना  
भ्प्_११।१४।०२३।३ विनानन्दाश्रु-कलया शुध्येद् भक्त्या विनाशयः  
भ्प्_११।१४।०२४।१ वाग् गद्गदा द्रवते यस्य चित्तं रुदत्य् अभीक्ष्णं हसति क्वचिच् च  
भ्प्_११।१४।०२४।३ विलज्ज उद्गायति नृत्यते च मद्-भक्ति-युक्तो भुवनं पुनाति  
भ्प्_११।१४।०२५।१ यथाग्निना हेम मलं जहाति ध्मातं पुनः स्वं भजते च रूपम्  
भ्प्_११।१४।०२५।३ आत्मा च कर्मानुशयं विधूय मद्-भक्ति-योगेन भजत्य् अथो माम्  
भ्प्_११।१४।०२६।१ यथा यथात्मा परिमृज्यते ऽसौ मत्-पुण्य-गाथा-श्रवणाभिधानैः  
भ्प्_११।१४।०२६।३ तथा तथा पश्यति वस्तु सूक्ष्मं चक्षुर् यथैवाञ्जन-सम्प्रयुक्तम्  
भ्प्_११।१४।०२७।१ विषयान् ध्यायतश् चित्तं विषयेषु विषज्जते  
भ्प्_११।१४।०२७।३ माम् अनुस्मरतश् चित्तं मय्य् एव प्रविलीयते  
भ्प्_११।१४।०२८।१ तस्माद् असद्-अभिध्यानं यथा स्वप्न-मनोरथम्  
भ्प्_११।१४।०२८।३ हित्वा मयि समाधत्स्व मनो मद्-भाव-भावितम्  
भ्प्_११।१४।०२९।१ स्त्रीणां स्त्री-सङ्गिनां सङ्गं त्यक्त्वा दूरत आत्मवान्  
भ्प्_११।१४।०२९।३ क्षेमे विविक्त आसीनश् चिन्तयेन् माम् अतन्द्रितः  
भ्प्_११।१४।०३०।१ न तथास्य भवेत् क्लेशो बन्धश् चान्य-प्रसङ्गतः  
भ्प्_११।१४।०३०।३ योषित्-सङ्गाद् यथा पुंसो यथा तत्-सङ्गि-सङ्गतः  
भ्प्_११।१४।०३१।० श्री-उद्धव उवाच  
भ्प्_११।१४।०३१।१ यथा त्वाम् अरविन्दाक्ष यादृशं वा यद्-आत्मकम्  
भ्प्_११।१४।०३१।३ ध्यायेन् मुमुक्षुर् एतन् मे ध्यानं त्वं वक्तुम् अर्हसि  
भ्प्_११।१४।०३२।० श्री-भगवान् उवाच  
भ्प्_११।१४।०३२।१ सम आसन आसीनः सम-कायो यथा-सुखम्  
भ्प्_११।१४।०३२।३ हस्ताव् उत्सङ्ग आधाय स्व-नासाग्र-कृतेक्षणः  
भ्प्_११।१४।०३३।१ प्राणस्य शोधयेन् मार्गं पूर-कुम्भक-रेचकैः  
भ्प्_११।१४।०३३।३ विपर्ययेणापि शनैर् अभ्यसेन् निर्जितेन्द्रियः  
भ्प्_११।१४।०३४।१ हृद्य् अविच्छिनम् ओङ्कारं घण्टा-नादं बिसोर्ण-वत्  
भ्प्_११।१४।०३४।३ प्राणेनोदीर्य तत्राथ पुनः संवेशयेत् स्वरम्  
भ्प्_११।१४।०३५।१ एवं प्रणव-संयुक्तं प्राणम् एव समभ्यसेत्  
भ्प्_११।१४।०३५।३ दश-कृत्वस् त्रि-षवणं मासाद् अर्वाग् जितानिलः  
भ्प्_११।१४।०३६।१ हृत्-पुण्डरीकम् अन्तः-स्थम् ऊर्ध्व-नालम् अधो-मुखम्  
भ्प्_११।१४।०३६।३ ध्यात्वोर्ध्व-मुखम् उन्निद्रम् अष्ट-पत्रं स-कर्णिकम्  
भ्प्_११।१४।०३७।१ कर्णिकायां न्यसेत् सूर्य- सोमाग्नीन् उत्तरोत्तरम्  
भ्प्_११।१४।०३७।३ वह्नि-मध्ये स्मरेद् रूपं ममैतद् ध्यान-मङ्गलम्  
भ्प्_११।१४।०३८।१ समं प्रशान्तं सु-मुखं दीर्घ-चारु-चतुर्-भुजम्  
भ्प्_११।१४।०३८।३ सु-चारु-सुन्दर-ग्रीवं सु-कपोलं शुचि-स्मितम्  
भ्प्_११।१४।०३९।१ समान-कर्ण-विन्यस्त- स्फुरन्-मकर-कुण्डलम्  
भ्प्_११।१४।०३९।३ हेमाम्बरं घन-श्यामं श्रीवत्स-श्री-निकेतनम्  
भ्प्_११।१४।०४०।१ शङ्ख-चक्र-गदा-पद्म- वनमाला-विभूषितम्  
भ्प्_११।१४।०४०।३ नूपुरैर् विलसत्-पादं कौस्तुभ-प्रभया युतम्  
भ्प्_११।१४।०४१।१ द्युमत्-किरीट-कटक- कटि-सूत्राङ्गदायुतम्  
भ्प्_११।१४।०४१।३ सर्वाङ्ग-सुन्दरं हृद्यं प्रसाद-सुमुखेक्षनम्  
भ्प्_११।१४।०४२।१ सु-कुमारम् अभिध्यायेत् सर्वाङ्गेषु मनो दधत्  
भ्प्_११।१४।०४२।३ इन्द्रियाणीन्द्रियार्थेभ्यो मनसाकृष्य तन् मनः  
भ्प्_११।१४।०४२।५ बुद्ध्या सारथिना धीरः प्रणयेन् मयि सर्वतः  
भ्प्_११।१४।०४३।१ तत् सर्व-व्यापकं चित्तम् आकृष्यैकत्र धारयेत्  
भ्प्_११।१४।०४३।३ नान्यानि चिन्तयेद् भूयः सु-स्मितं भावयेन् मुखम्  
भ्प्_११।१४।०४४।१ तत्र लब्ध-पदं चित्तम् आकृष्य व्योम्नि धारयेत्  
भ्प्_११।१४।०४४।३ तच् च त्यक्त्वा मद्-आरोहो न किञ्चिद् अपि चिन्तयेत्  
भ्प्_११।१४।०४५।१ एवं समाहित-मतिर् माम् एवात्मानम् आत्मनि  
भ्प्_११।१४।०४५।३ विचष्टे मयि सर्वात्मन् ज्योतिर् ज्योतिषि संयुतम्  
भ्प्_११।१४।०४६।१ ध्यानेनेत्थं सु-तीव्रेण युञ्जतो योगिनो मनः  
भ्प्_११।१४।०४६।३ संयास्यत्य् आशु निर्वाणं द्रव्य ज्ञान-क्रिया-भ्रमः  
भ्प्_११।१५।००१।० श्री-भगवान् उवाच  
भ्प्_११।१५।००१।१ जितेन्द्रियस्य युक्तस्य जित-श्वासस्य योगिनः  
भ्प्_११।१५।००१।३ मयि धारयतश् चेत उपतिष्ठन्ति सिद्धयः  
भ्प्_११।१५।००२।० श्री-उद्धव उवाच  
भ्प्_११।१५।००२।१ कया धारणया का स्वित् कथं वा सिद्धिर् अच्युत  
भ्प्_११।१५।००२।३ कति वा सिद्धयो ब्रूहि योगिनां सिद्धि-दो भवान्  
भ्प्_११।१५।००३।० श्री-भगवान् उवाच  
भ्प्_११।१५।००३।१ सिद्धयो ऽष्टादश प्रोक्ता धारणा योग-पार-गैः  
भ्प्_११।१५।००३।३ तासाम् अष्टौ मत्-प्रधाना दशैव गुण-हेतवः  
भ्प्_११।१५।००४।१ अणिमा महिमा मूर्तेर् लघिमा प्राप्तिर् इन्द्रियैः  
भ्प्_११।१५।००४।३ प्राकाम्यं श्रुत-दृष्टेषु शक्ति-प्रेरणम् ईशिता  
भ्प्_११।१५।००५।१ गुणेष्व् असङ्गो वशिता यत्-कामस् तद् अवस्यति  
भ्प्_११।१५।००५।३ एता मे सिद्धयः सौम्य अष्टाव् औत्पत्तिका मताः  
भ्प्_११।१५।००६।१ अनूर्मिमत्त्वं देहे ऽस्मिन् दूर-श्रवण-दर्शनम्  
भ्प्_११।१५।००६।३ मनो-जवः काम-रूपं पर-काय-प्रवेशनम्  
भ्प्_११।१५।००७।१ स्वच्छन्द-मृत्युर् देवानां सह-क्रीडानुदर्शनम्  
भ्प्_११।१५।००७।३ यथा-सङ्कल्प-संसिद्धिर् आज्ञाप्रतिहता गतिः  
भ्प्_११।१५।००८।१ त्रि-काल-ज्ञत्वम् अद्वन्द्वं पर-चित्ताद्य्-अभिज्ञता  
भ्प्_११।१५।००८।३ अग्न्य्-अर्काम्बु-विषादीनां प्रतिष्टम्भो ऽपराजयः  
भ्प्_११।१५।००९।१ एताश् चोद्देशतः प्रोक्ता योग-धारण-सिद्धयः  
भ्प्_११।१५।००९।३ यया धारणया या स्याद् यथा वा स्यान् निबोध मे  
भ्प्_११।१५।०१०।१ भूत-सूक्ष्मात्मनि मयि तन्-मात्रं धारयेन् मनः  
भ्प्_११।१५।०१०।३ अणिमानम् अवाप्नोति तन्-मात्रोपासको मम  
भ्प्_११।१५।०११।१ महत्-तत्त्वात्मनि मयि यथा-संस्थं मनो दधत्  
भ्प्_११।१५।०११।३ महिमानम् अवाप्नोति भूतानां च पृथक् पृथक्  
भ्प्_११।१५।०१२।१ परमाणु-मये चित्तं भूतानां मयि रञ्जयन्  
भ्प्_११।१५।०१२।३ काल-सूक्ष्मार्थतां योगी लघिमानम् अवाप्नुयात्  
भ्प्_११।१५।०१३।१ धारयन् मय्य् अहं-तत्त्वे मनो वैकारिके ऽखिलम्  
भ्प्_११।१५।०१३।३ सर्वेन्द्रियाणाम् आत्मत्वं प्राप्तिं प्राप्नोति मन्-मनाः  
भ्प्_११।१५।०१४।१ महत्य् आत्मनि यः सूत्रे धारयेन् मयि मानसम्  
भ्प्_११।१५।०१४।३ प्राकाम्यं पारमेष्ठ्यं मे विन्दते ऽव्यक्त-जन्मनः  
भ्प्_११।१५।०१५।१ विष्णौ त्र्य्-अधीश्वरे चित्तं धारयेत् काल-विग्रहे  
भ्प्_११।१५।०१५।३ स ईशित्वम् अवाप्नोति क्षेत्रज्ञ-क्षेत्र-चोदनाम्  
भ्प्_११।१५।०१६।१ नारायणे तुरीयाख्ये भगवच्-छब्द-शब्दिते  
भ्प्_११।१५।०१६।३ मनो मय्य् आदधद् योगी मद्-धर्मा वशिताम् इयात्  
भ्प्_११।१५।०१७।१ निर्गुणे ब्रह्मणि मयि धारयन् विशदं मनः  
भ्प्_११।१५।०१७।३ परमानन्दम् आप्नोति यत्र कामो ऽवसीयते  
भ्प्_११।१५।०१८।१ श्वेतद्वीप-पतौ चित्तं शुद्धे धर्म-मये मयि  
भ्प्_११।१५।०१८।३ धारयञ् छ्वेततां याति षड्-ऊर्मि-रहितो नरः  
भ्प्_११।१५।०१९।१ मय्य् आकाशात्मनि प्राणे मनसा घोषम् उद्वहन्  
भ्प्_११।१५।०१९।३ तत्रोपलब्धा भूतानां हंसो वाचः शृणोत्य् असौ  
भ्प्_११।१५।०२०।१ चक्षुस् त्वष्टरि संयोज्य त्वष्टारम् अपि चक्षुषि  
भ्प्_११।१५।०२०।३ मां तत्र मनसा ध्यायन् विश्वं पश्यति दूरतः  
भ्प्_११।१५।०२१।१ मनो मयि सु-संयोज्य देहं तद्-अनुवायुना  
भ्प्_११।१५।०२१।३ मद्-धारणानुभावेन तत्रात्मा यत्र वै मनः  
भ्प्_११।१५।०२२।१ यदा मन उपादाय यद् यद् रूपं बुभूषति  
भ्प्_११।१५।०२२।३ तत् तद् भवेन् मनो-रूपं मद्-योग-बलम् आश्रयः  
भ्प्_११।१५।०२३।१ पर-कायं विशन् सिद्ध आत्मानं तत्र भावयेत्  
भ्प्_११।१५।०२३।३ पिण्डं हित्वा विशेत् प्राणो वायु-भूतः षडङ्घ्रि-वत्  
भ्प्_११।१५।०२४।१ पार्ष्ण्यापीड्य गुदं प्राणं हृद्-उरः-कण्ठ-मूर्धसु  
भ्प्_११।१५।०२४।३ आरोप्य ब्रह्म-रन्ध्रेण ब्रह्म नीत्वोत्सृजेत् तनुम्  
भ्प्_११।१५।०२५।१ विहरिष्यन् सुराक्रीडे मत्-स्थं सत्त्वं विभावयेत्  
भ्प्_११।१५।०२५।३ विमानेनोपतिष्ठन्ति सत्त्व-वृत्तीः सुर-स्त्रियः  
भ्प्_११।१५।०२६।१ यथा सङ्कल्पयेद् बुद्ध्या यदा वा मत्-परः पुमान्  
भ्प्_११।१५।०२६।३ मयि सत्ये मनो युञ्जंस् तथा तत् समुपाश्नुते  
भ्प्_११।१५।०२७।१ यो वै मद्-भावम् आपन्न ईशितुर् वशितुः पुमान्  
भ्प्_११।१५।०२७।३ कुतश्चिन् न विहन्येत तस्य चाज्ञा यथा मम  
भ्प्_११।१५।०२८।१ मद्-भक्त्या शुद्ध-सत्त्वस्य योगिनो धारणा-विदः  
भ्प्_११।१५।०२८।३ तस्य त्रै-कालिकी बुद्धिर् जन्म-मृत्यूपबृंहिता  
भ्प्_११।१५।०२९।१ अग्न्य्-आदिभिर् न हन्येत मुनेर् योग-मयं वपुः  
भ्प्_११।१५।०२९।३ मद्-योग-शान्त-चित्तस्य यादसाम् उदकं यथा  
भ्प्_११।१५।०३०।१ मद्-विभूतीर् अभिध्यायन् श्रीवत्सास्त्र-विभूषिताः  
भ्प्_११।१५।०३०।३ ध्वजातपत्र-व्यजनैः स भवेद् अपराजितः  
भ्प्_११।१५।०३१।१ उपासकस्य माम् एवं योग-धारणया मुनेः  
भ्प्_११।१५।०३१।३ सिद्धयः पूर्व-कथिता उपतिष्ठन्त्य् अशेषतः  
भ्प्_११।१५।०३२।१ जितेन्द्रियस्य दान्तस्य जित-श्वासात्मनो मुनेः  
भ्प्_११।१५।०३२।३ मद्-धारणां धारयतः का सा सिद्धिः सु-दुर्लभा  
भ्प्_११।१५।०३३।१ अन्तरायान् वदन्त्य् एता युञ्जतो योगम् उत्तमम्  
भ्प्_११।१५।०३३।३ मया सम्पद्यमानस्य काल-क्षपण-हेतवः  
भ्प्_११।१५।०३४।१ जन्मौषधि-तपो-मन्त्रैर् यावतीर् इह सिद्धयः  
भ्प्_११।१५।०३४।३ योगेनाप्नोति ताः सर्वा नान्यैर् योग-गतिं व्रजेत्  
भ्प्_११।१५।०३५।१ सर्वासाम् अपि सिद्धीनां हेतुः पतिर् अहं प्रभुः  
भ्प्_११।१५।०३५।३ अहं योगस्य साङ्ख्यस्य धर्मस्य ब्रह्म-वादिनाम्  
भ्प्_११।१५।०३६।१ अहम् आत्मान्तरो बाह्यो ऽनावृतः सर्व-देहिनाम्  
भ्प्_११।१५।०३६।३ यथा भूतानि भूतेषु बहिर् अन्तः स्वयं तथा  
भ्प्_११।१६।००१।० श्री-उद्धव उवाच  
भ्प्_११।१६।००१।१ त्वं ब्रह्म परमं साक्षाद् अनाद्य्-अन्तम् अपावृतम्  
भ्प्_११।१६।००१।३ सर्वेषाम् अपि भावानां त्राण-स्थित्य्-अप्ययोद्भवः  
भ्प्_११।१६।००२।१ उच्चावचेषु भूतेषु दुर्ज्ञेयम् अकृतात्मभिः  
भ्प्_११।१६।००२।३ उपासते त्वां भगवन् याथा-तथ्येन ब्राह्मणाः  
भ्प्_११।१६।००३।१ येषु येषु च भूतेषु भक्त्या त्वां परमर्षयः  
भ्प्_११।१६।००३।३ उपासीनाः प्रपद्यन्ते संसिद्धिं तद् वदस्व मे  
भ्प्_११।१६।००४।१ गूढश् चरसि भूतात्मा भूतानां भूत-भावन  
भ्प्_११।१६।००४।३ न त्वां पश्यन्ति भूतानि पश्यन्तं मोहितानि ते  
भ्प्_११।१६।००५।१ याः काश् च भूमौ दिवि वै रसायां विभूतयो दिक्षु महा-विभूते  
भ्प्_११।१६।००५।३ ता मह्यम् आख्याह्य् अनुभावितास् ते नमामि ते तीर्थ-पदाङ्घ्रि-पद्मम्  
भ्प्_११।१६।००६।० श्री-भगवान् उवाच  
भ्प्_११।१६।००६।१ एवम् एतद् अहं पृष्टः प्रश्नं प्रश्न-विदां वर  
भ्प्_११।१६।००६।३ युयुत्सुना विनशने सपत्नैर् अर्जुनेन वै  
भ्प्_११।१६।००७।१ ज्ञात्वा ज्ञाति-वधं गर्ह्यम् अधर्मं राज्य-हेतुकम्  
भ्प्_११।१६।००७।३ ततो निवृत्तो हन्ताहं हतो ऽयम् इति लौकिकः  
भ्प्_११।१६।००८।१ स तदा पुरुष-व्याघ्रो युक्त्या मे प्रतिबोधितः  
भ्प्_११।१६।००८।३ अभ्यभाषत माम् एवं यथा त्वं रण-मूर्धनि  
भ्प्_११।१६।००९।१ अहम् आत्मोद्धवामीषां भूतानां सुहृद् ईश्वरः  
भ्प्_११।१६।००९।३ अहं सर्वाणि भूतानि तेषां स्थित्य्-उद्भवाप्ययः  
भ्प्_११।१६।०१०।१ अहं गतिर् गतिमतां कालः कलयताम् अहम्  
भ्प्_११।१६।०१०।३ गुनाणां चाप्य् अहं साम्यं गुणिन्य् औत्पत्तिको गुणः  
भ्प्_११।१६।०११।१ गुणिनाम् अप्य् अहं सूत्रं महतां च महान् अहम्  
भ्प्_११।१६।०११।३ सूक्ष्माणाम् अप्य् अहं जीवो दुर्जयानाम् अहं मनः  
भ्प्_११।१६।०१२।१ हिरण्यगर्भो वेदानां मन्त्राणां प्रणवस् त्रि-वृत्  
भ्प्_११।१६।०१२।३ अक्षराणाम् अ-कारो ऽस्मि पदानि च्छन्दुसाम् अहम्  
भ्प्_११।१६।०१३।१ इन्द्रो ऽहं सर्व-देवानां वसूनाम् अस्मि हव्य-वाट्  
भ्प्_११।१६।०१३।३ आदित्यानाम् अहं विष्णू रुद्राणां नील-लोहितः  
भ्प्_११।१६।०१४।१ ब्रह्मर्षीणां भृगुर् अहं राजर्षीणाम् अहं मनुः  
भ्प्_११।१६।०१४।३ देवर्षीणां नारदो ऽहं हविर्धान्य् अस्मि धेनुषु  
भ्प्_११।१६।०१५।१ सिद्धेश्वराणां कपिलः सुपर्णो ऽहं पतत्रिणाम्  
भ्प्_११।१६।०१५।३ प्रजापतीनां दक्षो ऽहं पितॄणाम् अहम् अर्यमा  
भ्प्_११।१६।०१६।१ मां विद्ध्य् उद्धव दैत्यानां प्रह्लादम् असुरेश्वरम्  
भ्प्_११।१६।०१६।३ सोमं नक्षत्रौषधीनां धनेशं यक्ष-रक्षसाम्  
भ्प्_११।१६।०१७।१ ऐरावतं गजेन्द्राणां यादसां वरुणं प्रभुम्  
भ्प्_११।१६।०१७।३ तपतां द्युमतां सूर्यं मनुष्याणां च भू-पतिम्  
भ्प्_११।१६।०१८।१ उच्चैःश्रवास् तुरङ्गाणां धातूनाम् अस्मि काञ्चनम्  
भ्प्_११।१६।०१८।३ यमः संयमतां चाहम् सर्पाणाम् अस्मि वासुकिः  
भ्प्_११।१६।०१९।१ नागेन्द्राणाम् अनन्तो ऽहं मृगेन्द्रः शृङ्गि-दंष्ट्रिणाम्  
भ्प्_११।१६।०१९।३ आश्रमाणाम् अहं तुर्यो वर्णानां प्रथमो ऽनघ  
भ्प्_११।१६।०२०।१ तीर्थानां स्रोतसां गङ्गा समुद्रः सरसाम् अहम्  
भ्प्_११।१६।०२०।३ आयुधानां धनुर् अहं त्रिपुर-घ्नो धनुष्मताम्  
भ्प्_११।१६।०२१।१ धिष्ण्यानाम् अस्म्य् अहं मेरुर् गहनानां हिमालयः  
भ्प्_११।१६।०२१।३ वनस्पतीनाम् अश्वत्थ ओषधीनाम् अहं यवः  
भ्प्_११।१६।०२२।१ पुरोधसां वसिष्ठो ऽहं ब्रह्मिष्ठानां बृहस्पतिः  
भ्प्_११।१६।०२२।३ स्कन्दो ऽहं सर्व-सेनान्याम् अग्रण्यां भगवान् अजः  
भ्प्_११।१६।०२३।१ यज्ञानां ब्रह्म-यज्ञो ऽहं व्रतानाम् अविहिंसनम्  
भ्प्_११।१६।०२३।३ वाय्व्-अग्न्य्-अर्काम्बु-वाग्-आत्मा शुचीनाम् अप्य् अहं शुचिः  
भ्प्_११।१६।०२४।१ योगानाम् आत्म-संरोधो मन्त्रो ऽस्मि विजिगीषताम्  
भ्प्_११।१६।०२४।३ आन्वीक्षिकी कौशलानां विकल्पः ख्याति-वादिनाम्  
भ्प्_११।१६।०२५।१ स्त्रीणां तु शतरूपाहं पुंसां स्वायम्भुवो मनुः  
भ्प्_११।१६।०२५।३ नारायणो मुनीनां च कुमारो ब्रह्मचारिणाम्  
भ्प्_११।१६।०२६।१ धर्माणाम् अस्मि सन्न्यासः क्षेमाणाम् अबहिर्-मतिः  
भ्प्_११।१६।०२६।३ गुह्यानां सु-नृतं मौनं मिथुनानाम् अजस् त्व् अहम्  
भ्प्_११।१६।०२७।१ संवत्सरो ऽस्म्य् अनिमिषाम् ऋतूनां मधु-माधवौ  
भ्प्_११।१६।०२७।३ मासानां मार्गशीर्षो ऽहं नक्षत्राणां तथाभिजित्  
भ्प्_११।१६।०२८।१ अहं युगानां च कृतं धीराणां देवलो ऽसितः  
भ्प्_११।१६।०२८।३ द्वैपायनो ऽस्मि व्यासानां कवीनां काव्य आत्मवान्  
भ्प्_११।१६।०२९।१ वासुदेवो भगवतां त्वं तु भागवतेष्व् अहम्  
भ्प्_११।१६।०२९।३ किम्पुरुषानां हनुमान् विद्याध्राणां सुदर्शनः  
भ्प्_११।१६।०३०।१ रत्नानां पद्म-रागो ऽस्मि पद्म-कोशः सु-पेशसाम्  
भ्प्_११।१६।०३०।३ कुशो ऽस्मि दर्भ-जातीनां गव्यम् आज्यं हविःष्व् अहम्  
भ्प्_११।१६।०३१।१ व्यवसायिनाम् अहं लक्ष्मीः कितवानां छल-ग्रहः  
भ्प्_११।१६।०३१।३ तितिक्षास्मि तितिक्षूणां सत्त्वं सत्त्ववताम् अहम्  
भ्प्_११।१६।०३२।१ ओजः सहो बलवतां कर्माहं विद्धि सात्वताम्  
भ्प्_११।१६।०३२।३ सात्वतां नव-मूर्तीनाम् आदि-मूर्तिर् अहं परा  
भ्प्_११।१६।०३३।१ विश्वावसुः पूर्वचित्तिर् गन्धर्वाप्सरसाम् अहम्  
भ्प्_११।१६।०३३।३ भूधराणाम् अहं स्थैर्यं गन्ध-मात्रम् अहं भुवः  
भ्प्_११।१६।०३४।१ अपां रसश् च परमस् तेजिष्ठानां विभावसुः  
भ्प्_११।१६।०३४।३ प्रभा सूर्येन्दु-ताराणां शब्दो ऽहं नभसः परः  
भ्प्_११।१६।०३५।१ ब्रह्मण्यानां बलिर् अहं वीराणाम् अहम् अर्जुनः  
भ्प्_११।१६।०३५।३ भूतानां स्थितिर् उत्पत्तिर् अहं वै प्रतिसङ्क्रमः  
भ्प्_११।१६।०३६।१ गत्य्-उक्त्य्-उत्सर्गोपादानम् आनन्द-स्पर्श-लक्षनम्  
भ्प्_११।१६।०३६।३ आस्वाद-श्रुत्य्-अवघ्राणम् अहं सर्वेन्द्रियेन्द्रियम्  
भ्प्_११।१६।०३७।१ पृथिवी वायुर् आकाश आपो ज्योतिर् अहं महान्  
भ्प्_११।१६।०३७।३ विकारः पुरुषो ऽव्यक्तं रजः सत्त्वं तमः परम्  
भ्प्_११।१६।०३७।५ अहम् एतत् प्रसङ्ख्यानं ज्ञानं तत्त्व-विनिश्चयः  
भ्प्_११।१६।०३८।१ मयेश्वरेण जीवेन गुणेन गुणिना विना  
भ्प्_११।१६।०३८।३ सर्वात्मनापि सर्वेण न भावो विद्यते क्वचित्  
भ्प्_११।१६।०३९।१ सङ्ख्यानं परमाणूनां कालेन क्रियते मया  
भ्प्_११।१६।०३९।३ न तथा मे विभूतीनां सृजतो ऽण्डानि कोटिशः  
भ्प्_११।१६।०४०।१ तेजः श्रीः कीर्तिर् ऐश्वर्यं ह्रीस् त्यागः सौभगं भगः  
भ्प्_११।१६।०४०।३ वीर्यं तितिक्षा विज्ञानं यत्र यत्र स मे ऽंशकः  
भ्प्_११।१६।०४१।१ एतास् ते कीर्तिताः सर्वाः सङ्क्षेपेण विभूतयः  
भ्प्_११।१६।०४१।३ मनो-विकारा एवैते यथा वाचाभिधीयते  
भ्प्_११।१६।०४२।१ वाचं यच्छ मनो यच्छ प्राणान् यच्छेद्रियाणि च  
भ्प्_११।१६।०४२।३ आत्मानम् आत्मना यच्छ न भूयः कल्पसे ऽध्वने  
भ्प्_११।१६।०४३।१ यो वै वाङ्-मनसी संयग् असंयच्छन् धिया यतिः  
भ्प्_११।१६।०४३।३ तस्य व्रतं तपो दानं स्रवत्य् आम-घटाम्बु-वत्  
भ्प्_११।१६।०४४।१ तस्माद् वचो मनः प्राणान् नियच्छेन् मत्-परायणः  
भ्प्_११।१६।०४४।३ मद्-भक्ति-युक्तया बुद्ध्या ततः परिसमाप्यते  
भ्प्_११।१७।००१।० श्री-उद्धव उवाच  
भ्प्_११।१७।००१।१ यस् त्वयाभिहितः पूर्वं धर्मस् त्वद्-भक्ति-लक्षणः  
भ्प्_११।१७।००१।३ वर्णाशमाचारवतां सर्वेषां द्वि-पदाम् अपि  
भ्प्_११।१७।००२।१ यथानुष्ठीयमानेन त्वयि भक्तिर् नृणां भवेत्  
भ्प्_११।१७।००२।३ स्व-धर्मेणारविन्दाक्ष तन् ममाख्यातुम् अर्हसि  
भ्प्_११।१७।००३।१ पुरा किल महा-बाहो धर्मं परमकं प्रभो  
भ्प्_११।१७।००३।३ यत् तेन हंस-रूपेण ब्रह्मणे ऽभ्यात्थ माधव  
भ्प्_११।१७।००४।१ स इदानीं सु-महता कालेनामित्र-कर्शन  
भ्प्_११।१७।००४।३ न प्रायो भविता मर्त्य- लोके प्राग् अनुशासितः  
भ्प्_११।१७।००५।१ वक्ता कर्ताविता नान्यो धर्मस्याच्युत ते भुवि  
भ्प्_११।१७।००५।३ सभायाम् अपि वैरिञ्च्यां यत्र मूर्ति-धराः कलाः  
भ्प्_११।१७।००६।१ कर्त्रावित्रा प्रवक्त्रा च भवता मधुसूदन  
भ्प्_११।१७।००६।३ त्यक्ते मही-तले देव विनष्टं कः प्रवक्ष्यति  
भ्प्_११।१७।००७।१ तत् त्वं नः सर्व-धर्म-ज्ञ धर्मस् त्वद्-भक्ति-लक्षणः  
भ्प्_११।१७।००७।३ यथा यस्य विधीयेत तथा वर्णय मे प्रभो  
भ्प्_११।१७।००८।० श्री-शुक उवाच  
भ्प्_११।१७।००८।१ इत्थं स्व-भृत्य-मुख्येन पृष्टः स भगवान् हरिः  
भ्प्_११।१७।००८।३ प्रीतः क्षेमाय मर्त्यानां धर्मान् आह सनातनान्  
भ्प्_११।१७।००९।० श्री-भगवान् उवाच  
भ्प्_११।१७।००९।१ धर्म्य एष तव प्रश्नो नैःश्रेयस-करो नृणाम्  
भ्प्_११।१७।००९।३ वर्णाश्रमाचारवतां तम् उद्धव निबोध मे  
भ्प्_११।१७।०१०।१ आदौ कृत-युगे वर्णो नृणां हम्स इति स्मृतः  
भ्प्_११।१७।०१०।३ कृत-कृत्याः प्रजा जात्या तस्मात् कृत-युगं विदुः  
भ्प्_११।१७।०११।१ वेदः प्रणव एवाग्रे धर्मो ऽहं वृष-रूप-धृक्  
भ्प्_११।१७।०११।३ उपासते तपो-निष्ठा हंसं मां मुक्त-किल्बिषाः  
भ्प्_११।१७।०१२।१ त्रेता-मुखे महा-भाग प्राणान् मे हृदयात् त्रयी  
भ्प्_११।१७।०१२।३ विद्या प्रादुरभूत् तस्या अहम् आसं त्रि-वृन् मखः  
भ्प्_११।१७।०१३।१ विप्र-क्षत्रिय-विट्-शूद्रा मुख-बाहूरु-पाद-जाः  
भ्प्_११।१७।०१३।३ वैराजात् पुरुषाज् जाता य आत्माचार-लक्षणाः  
भ्प्_११।१७।०१४।१ गृहाश्रमो जघनतो ब्रह्मचर्यं हृदो मम  
भ्प्_११।१७।०१४।३ वक्षः-स्थलाद् वने-वासः सन्न्यासः शिरसि स्थितः  
भ्प्_११।१७।०१५।१ वर्णानाम् आश्रमाणां च जन्म-भूम्य्-अनुसारिणीः  
भ्प्_११।१७।०१५।३ आसन् प्रकृतयो नॄनां नीचैर् नीचोत्तमोत्तमाः  
भ्प्_११।१७।०१६।१ शमो दमस् तपः शौचं सन्तोषः क्षान्तिर् आर्जवम्  
भ्प्_११।१७।०१६।३ मद्-भक्तिश् च दया सत्यं ब्रह्म-प्रकृतयस् त्व् इमाः  
भ्प्_११।१७।०१७।१ तेजो बलं धृतिः शौर्यं तितिक्षौदार्यम् उद्यमः  
भ्प्_११।१७।०१७।३ स्थैर्यं ब्रह्मन्यम् ऐश्वर्यं क्षत्र-प्रकृतयस् त्व् इमाः  
भ्प्_११।१७।०१८।१ आस्तिक्यं दान-निष्ठा च अदम्भो ब्रह्म-सेवनम्  
भ्प्_११।१७।०१८।३ अतुष्टिर् अर्थोपचयैर् वैश्य-प्रकृतयस् त्व् इमाः  
भ्प्_११।१७।०१९।१ शुश्रूषणं द्विज-गवां देवानां चाप्य् अमायया  
भ्प्_११।१७।०१९।३ तत्र लब्धेन सन्तोषः शूद्र-प्रकृतयस् त्व् इमाः  
भ्प्_११।१७।०२०।१ अशौचम् अनृतं स्तेयं नास्तिक्यं शुष्क-विग्रहः  
भ्प्_११।१७।०२०।३ कामः क्रोधश् च तर्षश् च स भावो ऽन्त्यावसायिनाम्  
भ्प्_११।१७।०२१।१ अहिंसा सत्यम् अस्तेयम् अकाम-क्रोध-लोभता  
भ्प्_११।१७।०२१।३ भूत-प्रिय-हितेहा च धर्मो ऽयं सार्व-वर्णिकः  
भ्प्_११।१७।०२२।१ द्वितीयं प्राप्यानुपूर्व्याज् जन्मोपनयनं द्विजः  
भ्प्_११।१७।०२२।३ वसन् गुरु-कुले दान्तो ब्रह्माधीयीत चाहूतः  
भ्प्_११।१७।०२३।१ मेखलाजिन-दण्डाक्ष- ब्रह्म-सूत्र-कमण्डलून्  
भ्प्_११।१७।०२३।३ जटिलो ऽधौत-दद्-वासो ऽरक्त-पीठः कुशान् दधत्  
भ्प्_११।१७।०२४।१ स्नान-भोजन-होमेषु जपोच्चारे च वाग्-यतः  
भ्प्_११।१७।०२४।३ न च्छिन्द्यान् नख-रोमाणि कक्षोपस्थ-गतान्य् अपि  
भ्प्_११।१७।०२५।१ रेतो नावकिरेज् जातु ब्रह्म-व्रत-धरः स्वयम्  
भ्प्_११।१७।०२५।३ अवकीर्णे ऽवगाह्याप्सु यतासुस् त्रि-पदां जपेत्  
भ्प्_११।१७।०२६।१ अग्न्य्-अर्काचार्य-गो-विप्र- गुरु-वृद्ध-सुराञ् शुचिः  
भ्प्_११।१७।०२६।३ समाहित उपासीत सन्ध्ये द्वे यत-वाग् जपन्  
भ्प्_११।१७।०२७।१ आचार्यं मां विजानीयान् नावन्मन्येत कर्हिचित्  
भ्प्_११।१७।०२७।३ न मर्त्य-बुद्ध्यासूयेत सर्व-देव-मयो गुरुः  
भ्प्_११।१७।०२८।१ सायं प्रातर् उपानीय भैक्ष्यं तस्मै निवेदयेत्  
भ्प्_११।१७।०२८।३ यच् चान्यद् अप्य् अनुज्ञातम् उपयुञ्जीत संयतः  
भ्प्_११।१७।०२९।१ शुश्रूषमाण आचार्यं सदोपासीत नीच-वत्  
भ्प्_११।१७।०२९।३ यान-शय्यासन-स्थानैर् नाति-दूरे कृताञ्जलिः  
भ्प्_११।१७।०३०।१ एवं-वृत्तो गुरु-कुले वसेद् भोग-विवर्जितः  
भ्प्_११।१७।०३०।३ विद्या समाप्यते यावद् बिभ्रद् व्रतम् अखण्डितम्  
भ्प्_११।१७।०३१।१ यद्य् असौ छन्दसां लोकम् आरोक्ष्यन् ब्रह्म-विष्टपम्  
भ्प्_११।१७।०३१।३ गुरवे विन्यसेद् देहं स्वाध्यायार्थं बृहद्-व्रतः  
भ्प्_११।१७।०३२।१ अग्नौ गुराव् आत्मनि च सर्व-भूतेषु मां परम्  
भ्प्_११।१७।०३२।३ अपृथग्-धीर् उपसीत ब्रह्म-वर्चस्व्य् अकल्मषः  
भ्प्_११।१७।०३३।१ स्त्रीणां निरीक्षण-स्पर्श- संलाप-क्ष्वेलनादिकम्  
भ्प्_११।१७।०३३।३ प्राणिनो मिथुनी-भूतान् अगृहस्थो ऽग्रतस् त्यजेत्  
भ्प्_११।१७।०३४।१ शौचम् आचमनं स्नानं सन्ध्योपास्तिर् ममार्चनम्  
भ्प्_११।१७।०३४।३ तीर्थ-सेवा जपो ऽस्पृश्या- भक्ष्यासम्भाष्य-वर्जनम्  
भ्प्_११।१७।०३५।१ सर्वाश्रम-प्रयुक्तो ऽयं नियमः कुल-नन्दन  
भ्प्_११।१७।०३५।३ मद्-भावः सर्व-भूतेषु मनो-वाक्-काय-संयमः  
भ्प्_११।१७।०३६।१ एवं बृहद्-व्रत-धरो ब्राह्मणो ऽग्निर् इव ज्वलन्  
भ्प्_११।१७।०३६।३ मद्-भक्तस् तीव्र-तपसा दग्ध-कर्माशयो ऽमलः  
भ्प्_११।१७।०३७।१ अथानन्तरम् आवेक्ष्यन् यथा-जिज्ञासितागमः  
भ्प्_११।१७।०३७।३ गुरवे दक्षिणां दत्त्वा स्नायाद् गुर्व्-अनुमोदितः  
भ्प्_११।१७।०३८।१ गृहं वनं वोपविशेत् प्रव्रजेद् वा द्विजोत्तमः  
भ्प्_११।१७।०३८।३ आश्रमाद् आश्रमं गच्छेन् नान्यथामत्-परश् चरेत्  
भ्प्_११।१७।०३९।१ गृहार्थी सदृशीं भार्याम् उद्वहेद् अजुगुप्सिताम्  
भ्प्_११।१७।०३९।३ यवीयसीं तु वयसा यं स-वर्णाम् अनु क्रमात्  
भ्प्_११।१७।०४०।१ इज्याध्ययन-दानानि सर्वेषां च द्वि-जन्मनाम्  
भ्प्_११।१७।०४०।३ प्रतिग्रहो ऽध्यापनं च ब्राह्मणस्यैव याजनम्  
भ्प्_११।१७।०४१।१ प्रतिग्रहं मन्यमानस् तपस्-तेजो-यशो-नुदम्  
भ्प्_११।१७।०४१।३ अन्याभ्याम् एव जीवेत शिलैर् वा दोष-दृक् तयोः  
भ्प्_११।१७।०४२।१ ब्राह्मणस्य हि देहो ऽयं क्षुद्र-कामाय नेष्यते  
भ्प्_११।१७।०४२।३ कृच्छ्राय तपसे चेह प्रेत्यानन्त-सुखाय च  
भ्प्_११।१७।०४३।१ शिलोञ्छ-वृत्त्या परितुष्ट-चित्तो धर्मं महान्तं विरजं जुषाणः  
भ्प्_११।१७।०४३।३ मय्य् अर्पितात्मा गृह एव तिष्ठन् नाति-प्रसक्तः समुपैति शान्तिम्  
भ्प्_११।१७।०४४।१ समुद्धरन्ति ये विप्रं सीदन्तं मत्-परायणम्  
भ्प्_११।१७।०४४।३ तान् उद्धरिष्ये न चिराद् आपद्भ्यो नौर् इवार्णवात्  
भ्प्_११।१७।०४५।१ सर्वाः समुद्धरेद् राजा पितेव व्यसनात् प्रजाः  
भ्प्_११।१७।०४५।३ आत्मानम् आत्मना धीरो यथा गज-पतिर् गजान्  
भ्प्_११।१७।०४६।१ एवं-विधो नर-पतिर् विमानेनार्क-वर्चसा  
भ्प्_११।१७।०४६।३ विधूयेहाशुभं कृत्स्नम् इन्द्रेण सह मोदते  
भ्प्_११।१७।०४७।१ सीदन् विप्रो वणिग्-वृत्त्या पण्यैर् एवापदं तरेत्  
भ्प्_११।१७।०४७।३ खड्गेन वापदाक्रान्तो न श्व-वृत्त्या कथञ्चन  
भ्प्_११।१७।०४८।१ वैश्य-वृत्त्या तु राजन्यो जीवेन् मृगययापदि  
भ्प्_११।१७।०४८।३ चरेद् वा विप्र-रूपेण न श्व-वृत्त्या कथञ्चन  
भ्प्_११।१७।०४९।१ शूद्र-वृत्तिं भजेद् वैश्यः शूद्रः कारु-कट-क्रियाम्  
भ्प्_११।१७।०४९।३ कृच्छ्रान् मुक्तो न गर्ह्येण वृत्तिं लिप्सेत कर्मणा  
भ्प्_११।१७।०५०।१ वेदाध्याय-स्वधा-स्वाहा- बल्य्-अन्नाद्यैर् यथोदयम्  
भ्प्_११।१७।०५०।३ देवर्षि-पितृ-भूतानि मद्-रूपाण्य् अन्व्-अहं यजेत्  
भ्प्_११।१७।०५१।१ यदृच्छयोपपन्नेन शुक्लेनोपार्जितेन वा  
भ्प्_११।१७।०५१।३ धनेनापीडयन् भृत्यान् न्यायेनैवाहरेत् क्रतून्  
भ्प्_११।१७।०५२।१ कुटुम्बेषु न सज्जेत न प्रमाद्येत् कुटुम्ब्य् अपि  
भ्प्_११।१७।०५२।३ विपश्चिन् नश्वरं पश्येद् अदृष्टम् अपि दृष्ट-वत्  
भ्प्_११।१७।०५३।१ पुत्र-दाराप्त-बन्धूनां सङ्गमः पान्थ-सङ्गमः  
भ्प्_११।१७।०५३।३ अनु-देहं वियन्त्य् एते स्वप्नो निद्रानुगो यथा  
भ्प्_११।१७।०५४।१ इत्थं परिमृशन् मुक्तो गृहेष्व् अतिथि-वद् वसन्  
भ्प्_११।१७।०५४।३ न गृहैर् अनुबध्येत निर्ममो निरहङ्कृतः  
भ्प्_११।१७।०५५।१ कर्मभिर् गृह-मेधीयैर् इष्ट्वा माम् एव भक्तिमान्  
भ्प्_११।१७।०५५।३ तिष्ठेद् वनं वोपविशेत् प्रजावान् वा परिव्रजेत्  
भ्प्_११।१७।०५६।१ यस् त्व् आसक्त-मतिर् गेहे पुत्र-वित्तैषणातुरः  
भ्प्_११।१७।०५६।३ स्त्रैणः कृपण-धीर् मूढो ममाहम् इति बध्यते  
भ्प्_११।१७।०५७।१ अहो मे पितरौ वृद्धौ भार्या बालात्मजात्मजाः  
भ्प्_११।१७।०५७।३ अनाथा माम् ऋते दीनाः कथं जीवन्ति दुःखिताः  
भ्प्_११।१७।०५८।१ एवं गृहाशयाक्षिप्त- हृदयो मूढ-धीर् अयम्  
भ्प्_११।१७।०५८।३ अतृप्तस् तान् अनुध्यायन् मृतो ऽन्धं विशते तमः  
भ्प्_११।१८।००१।० श्री-भगवान् उवाच  
भ्प्_११।१८।००१।१ वनं विविक्षुः पुत्रेषु भार्यां न्यस्य सहैव वा  
भ्प्_११।१८।००१।३ वन एव वसेच् छान्तस् तृतीयं भागम् आयुषः  
भ्प्_११।१८।००२।१ कन्द-मूल-फलैर् वन्यैर् मेध्यैर् वृत्तिं प्रकल्पयेत्  
भ्प्_११।१८।००२।३ वसीत वल्कलं वासस् तृण-पर्णाजिनानि वा  
भ्प्_११।१८।००३।१ केश-रोम-नख-श्मश्रु- मलानि बिभृयाद् दतः  
भ्प्_११।१८।००३।३ न धावेद् अप्सु मज्जेत त्रि कालं स्थण्डिले-शयः  
भ्प्_११।१८।००४।१ ग्रीष्मे तप्येत पञ्चाग्नीन् वर्षास्व् आसार-षाड् जले  
भ्प्_११।१८।००४।३ आकण्थ-मग्नः शिशिर एवं वृत्तस् तपश् चरेत्  
भ्प्_११।१८।००५।१ अग्नि-पक्वं समश्नीयात् काल-पक्वम् अथापि वा  
भ्प्_११।१८।००५।३ उलूखलाश्म-कुट्टो वा दन्तोलूखल एव वा  
भ्प्_११।१८।००६।१ स्वयं सञ्चिनुयात् सर्वम् आत्मनो वृत्ति-कारणम्  
भ्प्_११।१८।००६।३ देश-काल-बलाभिज्ञो नाददीतान्यदाहृतम्  
भ्प्_११।१८।००७।१ वन्यैश् चरु-पुरोडाशैर् निर्वपेत् काल-चोदितान्  
भ्प्_११।१८।००७।३ न तु श्रौतेन पशुना मां यजेत वनाश्रमी  
भ्प्_११।१८।००८।१ अग्निहोत्रं च दर्शश् च पौर्णमासश् च पूर्व-वत्  
भ्प्_११।१८।००८।३ चातुर्मास्यानि च मुनेर् आम्नातानि च नैगमैः  
भ्प्_११।१८।००९।१ एवं चीर्णेन तपसा मुनिर् धमनि-सन्ततः  
भ्प्_११।१८।००९।३ मां तपो-मयम् आराध्य ऋषि-लोकाद् उपैति माम्  
भ्प्_११।१८।०१०।१ यस् त्व् एतत् कृच्छ्रतश् चीर्णं तपो निःश्रेयसं महत्  
भ्प्_११।१८।०१०।३ कामायाल्पीयसे युञ्ज्याद् बालिशः को ऽपरस् ततः  
भ्प्_११।१८।०११।१ यदासौ नियमे ऽकल्पो जरया जात-वेपथुः  
भ्प्_११।१८।०११।३ आत्मन्य् अग्नीन् समारोप्य मच्-चित्तो ऽग्निं समाविशेत्  
भ्प्_११।१८।०१२।१ यदा कर्म-विपाकेषु लोकेषु निरयात्मसु  
भ्प्_११।१८।०१२।३ विरागो जायते सम्यङ् न्यस्ताग्निः प्रव्रजेत् ततः  
भ्प्_११।१८।०१३।१ इष्ट्वा यथोपदेशं मां दत्त्वा सर्व-स्वम् ऋत्विजे  
भ्प्_११।१८।०१३।३ अग्नीन् स्व-प्राण आवेश्य निरपेक्षः परिव्रजेत्  
भ्प्_११।१८।०१४।१ विप्रस्य वै सन्न्यसतो देवा दारादि-रूपिणः  
भ्प्_११।१८।०१४।३ विघ्नान् कुर्वन्त्य् अयं ह्य् अस्मान् आक्रम्य समियात् परम्  
भ्प्_११।१८।०१५।१ बिभृयाच् चेन् मुनिर् वासः कौपीनाच्छादनं परम्  
भ्प्_११।१८।०१५।३ त्यक्तं न दण्ड-पात्राभ्याम् अन्यत् किञ्चिद् अनापदि  
भ्प्_११।१८।०१६।१ दृष्टि-पूतं न्यसेत् पादं वस्त्र-पूतं पिबेज् जलम्  
भ्प्_११।१८।०१६।३ सत्य-पूतां वदेद् वाचं मनः-पूतं समाचरेत्  
भ्प्_११।१८।०१७।१ मौनानीहानिलायामा दण्डा वाग्-देह-चेतसाम्  
भ्प्_११।१८।०१७।३ न ह्य् एते यस्य सन्त्य् अङ्ग वेणुभिर् न भवेद् यतिः  
भ्प्_११।१८।०१८।१ भिक्षां चतुर्षु वर्णेषु विगर्ह्यान् वर्जयंश् चरेत्  
भ्प्_११।१८।०१८।३ सप्तागारान् असङ्कॢप्तांस् तुष्येल् लब्धेन तावता  
भ्प्_११।१८।०१९।१ बहिर् जलाशयं गत्वा तत्रोपस्पृश्य वाग्-यतः  
भ्प्_११।१८।०१९।३ विभज्य पावितं शेषं भुञ्जीताशेषम् आहृतम्  
भ्प्_११।१८।०२०।१ एकश् चरेन् महीम् एतां निःसङ्गः संयतेन्द्रियः  
भ्प्_११।१८।०२०।३ आत्म-क्रीड आत्म-रत आत्म-वान् सम-दर्शनः  
भ्प्_११।१८।०२१।१ विविक्त-क्षेम-शरणो मद्-भाव-विमलाशयः  
भ्प्_११।१८।०२१।३ आत्मानं चिन्तयेद् एकम् अभेदेन मया मुनिः  
भ्प्_११।१८।०२२।१ अन्वीक्षेतात्मनो बन्धं मोक्षं च ज्ञान-निष्ठया  
भ्प्_११।१८।०२२।३ बन्ध इन्द्रिय-विक्षेपो मोक्ष एषां च संयमः  
भ्प्_११।१८।०२३।१ तस्मान् नियम्य षड्-वर्गं मद्-भावेन चरेन् मुनिः  
भ्प्_११।१८।०२३।३ विरक्तः क्षुद्र-कामेभ्यो लब्ध्वात्मनि सुखं महत्  
भ्प्_११।१८।०२४।१ पुर-ग्राम-व्रजान् सार्थान् भिक्षार्थं प्रविशंश् चरेत्  
भ्प्_११।१८।०२४।३ पुण्य-देश-सरिच्-छैल- वनाश्रम-वतीं महीम्  
भ्प्_११।१८।०२५।१ वानप्रस्थाश्रम-पदेष्व् अभीक्ष्णं भैक्ष्यम् आचरेत्  
भ्प्_११।१८।०२५।३ संसिध्यत्य् आश्व् असम्मोहः शुद्ध-सत्त्वः शिलान्धसा  
भ्प्_११।१८।०२६।१ नैतद् वस्तुतया पश्येद् दृश्यमानं विनश्यति  
भ्प्_११।१८।०२६।३ असक्त-चित्तो विरमेद् इहामुत्र-चिकीर्षितात्  
भ्प्_११।१८।०२७।१ यद् एतद् आत्मनि जगन् मनो-वाक्-प्राण-संहतम्  
भ्प्_११।१८।०२७।३ सर्वं मायेति तर्केण स्व-स्थस् त्यक्त्वा न तत् स्मरेत्  
भ्प्_११।१८।०२८।१ ज्ञान-निष्ठो विरक्तो वा मद्-भक्तो वानपेक्षकः  
भ्प्_११।१८।०२८।३ स-लिङ्गान् आश्रमांस् त्यक्त्वा चरेद् अविधि-गोचरः  
भ्प्_११।१८।०२९।१ बुधो बालक-वत् क्रीडेत् कुशलो जड-वच् चरेत्  
भ्प्_११।१८।०२९।३ वदेद् उन्मत्त-वद् विद्वान् गो-चर्यां नैगमश् चरेत्  
भ्प्_११।१८।०३०।१ वेद-वाद-रतो न स्यान् न पाषण्डी न हैतुकः  
भ्प्_११।१८।०३०।३ शुष्क-वाद-विवादे न कञ्चित् पक्षं समाश्रयेत्  
भ्प्_११।१८।०३१।१ नोद्विजेत जनाद् धीरो जनं चोद्वेजयेन् न तु  
भ्प्_११।१८।०३१।३ अति-वादांस् तितिक्षेत नावमन्येत कञ्चन  
भ्प्_११।१८।०३१।५ देहम् उद्दिश्य पशु-वद् वैरं कुर्यान् न केनचित्  
भ्प्_११।१८।०३२।१ एक एव परो ह्य् आत्मा भूतेष्व् आत्मन्य् अवस्थितः  
भ्प्_११।१८।०३२।३ यथेन्दुर् उद-पात्रेषु भूतान्य् एकात्मकानि च  
भ्प्_११।१८।०३३।१ अलब्ध्वा न विषीदेत काले काले ऽशनं क्वचित्  
भ्प्_११।१८।०३३।३ लब्ध्वा न हृष्येद् धृतिमान् उभयं दैव-तन्त्रितम्  
भ्प्_११।१८।०३४।१ आहारार्थं समीहेत युक्तं तत्-प्राण-धारणम्  
भ्प्_११।१८।०३४।३ तत्त्वं विमृश्यते तेन तद् विज्ञाय विमुच्यते  
भ्प्_११।१८।०३५।१ यदृच्छयोपपन्नान्नम् अद्याच् छ्रेष्ठम् उतापरम्  
भ्प्_११।१८।०३५।३ तथा वासस् तथा शय्यां प्राप्तं प्राप्तं भजेन् मुनिः  
भ्प्_११।१८।०३६।१ शौचम् आचमनं स्नानं न तु चोदनया चरेत्  
भ्प्_११।१८।०३६।३ अन्यांश् च नियमाञ् ज्ञानी यथाहं लीलयेश्वरः  
भ्प्_११।१८।०३७।१ न हि तस्य विकल्पाख्या या च मद्-वीक्षया हता  
भ्प्_११।१८।०३७।३ आ-देहान्तात् क्वचित् ख्यातिस् ततः सम्पद्यते मया  
भ्प्_११।१८।०३८।१ दुःखोदर्केषु कामेषु जात-निर्वेद आत्मवान्  
भ्प्_११।१८।०३८।३ अज्ज्ञासित-मद्-धर्मो मुनिं गुरुम् उपव्रजेत्  
भ्प्_११।१८।०३९।१ तावत् परिचरेद् भक्तः श्रद्धावान् अनसूयकः  
भ्प्_११।१८।०३९।३ यावद् ब्रह्म विजानीयान् माम् एव गुरुम् आदृतः  
भ्प्_११।१८।०४०।१ यस् त्व् असंयत-षड्-वर्गः प्रचण्डेन्द्रिय-सारथिः  
भ्प्_११।१८।०४०।३ ज्ञान-वैराग्य-रहितस् त्रि-दण्डम् उपजीवति  
भ्प्_११।१८।०४१।१ सुरान् आत्मानम् आत्म-स्थं निह्नुते मां च धर्म-हा  
भ्प्_११।१८।०४१।३ अविपक्व-कषायो ऽस्माद् अमुष्माच् च विहीयते  
भ्प्_११।१८।०४२।१ भिक्षोर् धर्मः शमो ऽहिंसा तप ईक्षा वनौकसः  
भ्प्_११।१८।०४२।३ गृहिणो भूत-रक्षेज्या द्विजस्याचार्य-सेवनम्  
भ्प्_११।१८।०४३।१ ब्रह्मचर्यं तपः शौचं सन्तोषो भूत-सौहृदम्  
भ्प्_११।१८।०४३।३ गृहस्थस्याप्य् ऋतौ गन्तुः सर्वेषां मद्-उपासनम्  
भ्प्_११।१८।०४४।१ इति मां यः स्व-धर्मेण भजेन् नित्यम् अनन्य-भाक्  
भ्प्_११।१८।०४४।३ सर्व-भूतेषु मद्-भावो मद्-भक्तिं विन्दते दृढाम्  
भ्प्_११।१८।०४५।१ भक्त्योद्धवानपायिन्या सर्व-लोक-महेश्वरम्  
भ्प्_११।१८।०४५।३ सर्वोत्पत्त्य्-अप्ययं ब्रह्म कारणं मोपयाति सः  
भ्प्_११।१८।०४६।१ इति स्व-धर्म-निर्णिक्त- सत्त्वो निर्ज्ञात-मद्-गतिः  
भ्प्_११।१८।०४६।३ ज्ञान-विज्ञान-सम्पन्नो न चिरात् समुपैति माम्  
भ्प्_११।१८।०४७।१ वर्णाश्रमवतां धर्म एष आचार-लक्षणः  
भ्प्_११।१८।०४७।३ स एव मद्-भक्ति-युतो निःश्रेयस-करः परः  
भ्प्_११।१८।०४८।१ एतत् ते ऽभिहितं साधो भवान् पृच्छति यच् च माम्  
भ्प्_११।१८।०४८।३ यथा स्व-धर्म-संयुक्तो भक्तो मां समियात् परम्  
भ्प्_११।१९।००१।० श्री-भगवान् उवाच  
भ्प्_११।१९।००१।१ यो विद्या-श्रुत-सम्पन्नः आत्मवान् नानुमानिकः  
भ्प्_११।१९।००१।३ मया-मात्रम् इदं ज्ञात्वा ज्ञानं च मयि सन्न्यसेत्  
भ्प्_११।१९।००२।१ ज्ञानिनस् त्व् अहम् एवेष्टः स्वार्थो हेतुश् च सम्मतः  
भ्प्_११।१९।००२।३ स्वर्गश् चैवापवर्गश् च नान्यो ऽर्थो मद्-ऋते प्रियः  
भ्प्_११।१९।००३।१ ज्ञान-विज्ञान-संसिद्धाः पदं श्रेष्ठं विदुर् मम  
भ्प्_११।१९।००३।३ ज्ञानी प्रियतमो ऽतो मे ज्ञानेनासौ बिभर्ति माम्  
भ्प्_११।१९।००४।१ तपस् तीर्थं जपो दानं पवित्राणीतराणि च  
भ्प्_११।१९।००४।३ नालं कुर्वन्ति तां सिद्धिं या ज्ञान-कलया कृता  
भ्प्_११।१९।००५।१ तस्माज् ज्ञानेन सहितं ज्ञात्वा स्वात्मानम् उद्धव  
भ्प्_११।१९।००५।३ ज्ञान-विज्ञान-सम्पन्नो भज मां भक्ति-भावतः  
भ्प्_११।१९।००६।१ ज्ञान-विज्ञान-यज्ञेन माम् इष्ट्वात्मानम् आत्मनि  
भ्प्_११।१९।००६।३ सर्व-यज्ञ-पतिं मां वै संसिद्धिं मुनयो ऽगमन्  
भ्प्_११।१९।००७।१ त्वय्य् उद्धवाश्रयति यस् त्रि-विधो विकारो  
भ्प्_११।१९।००७।२ मायान्तरापतति नाद्य्-अपवर्गयोर् यत्  
भ्प्_११।१९।००७।३ जन्मादयो ऽस्य यद् अमी तव तस्य किं स्युर्  
भ्प्_११।१९।००७।४ आद्य्-अन्तयोर् यद् असतो ऽस्ति तद् एव मध्ये  
भ्प्_११।१९।००८।० श्री-उद्धव उवाच  
भ्प्_११।१९।००८।१ ज्ञानं विशुद्धं विपुलं यथैतद् वैराग्य-विज्ञान-युतं पुराणम्  
भ्प्_११।१९।००८।३ आख्याहि विश्वेश्वर विश्व-मूर्ते त्वद्-भक्ति-योगं च महद्-विमृग्यम्  
भ्प्_११।१९।००९।१ ताप-त्रयेणाभिहतस्य घोरे सन्तप्यमानस्य भवाध्वनीश  
भ्प्_११।१९।००९।३ पश्यामि नान्यच् छरणं तवाङ्घ्रि- द्वन्द्वातपत्राद् अमृताभिवर्षात्  
भ्प्_११।१९।०१०।१ दष्टं जनं सम्पतितं बिले ऽस्मिन् कालाहिना क्षुद्र-सुखोरु-तर्षम्  
भ्प्_११।१९।०१०।३ समुद्धरैनं कृपयापवर्ग्यैर् वचोभिर् आसिञ्च महानुभाव  
भ्प्_११।१९।०११।० श्री-भगवान् उवाच  
भ्प्_११।१९।०११।१ इत्थम् एतत् पुरा राजा भीष्मं धर्म-भृतां वरम्  
भ्प्_११।१९।०११।३ अजात-शत्रुः पप्रच्छ सर्वेषां नो ऽनुशृण्वताम्  
भ्प्_११।१९।०१२।१ निवृत्ते भारते युद्धे सुहृन्-निधन-विह्वलः  
भ्प्_११।१९।०१२।३ श्रुत्वा धर्मान् बहून् पश्चान् मोक्ष-धर्मान् अपृच्छत  
भ्प्_११।१९।०१३।१ तान् अहं ते ऽभिधास्यामि देव-व्रत-मखाच् छ्रुतान्  
भ्प्_११।१९।०१३।३ ज्ञान-वैराग्य-विज्ञान- श्रद्धा-भक्त्य्-उपबृंहितान्  
भ्प्_११।१९।०१४।१ नवैकादश पञ्च त्रीन् भावान् भूतेषु येन वै  
भ्प्_११।१९।०१४।३ ईक्षेताथाइकम् अप्य् एषु तज् ज्ञानं मम निश्चितम्  
भ्प्_११।१९।०१५।१ एतद् एव हि विज्ञानं न तथैकेन येन यत्  
भ्प्_११।१९।०१५।३ स्थित्य्-उत्पत्त्य्-अप्ययान् पश्येद् भावानां त्रि-गुणात्मनाम्  
भ्प्_११।१९।०१६।१ आदाव् अन्ते च मध्ये च सृज्यात् सृज्यं यद् अन्वियात्  
भ्प्_११।१९।०१६।३ पुनस् तत्-प्रतिसङ्क्रामे यच् छिष्येत तद् एव सत्  
भ्प्_११।१९।०१७।१ श्रुतिः प्रत्यक्षम् ऐतिह्यम् अनुमानं चतुष्टयम्  
भ्प्_११।१९।०१७।३ प्रमाणेष्व् अनवस्थानाद् विकल्पात् स विरज्यते  
भ्प्_११।१९।०१८।१ कर्मणां परिणामित्वाद् आ-विरिञ्च्याद् अमङ्गलम्  
भ्प्_११।१९।०१८।३ विपश्चिन् नश्वरं पश्येद् अदृष्टम् अपि दृष्ट-वत्  
भ्प्_११।१९।०१९।१ भक्ति-योगः पुरैवोक्तः प्रीयमाणाय ते ऽनघ  
भ्प्_११।१९।०१९।३ पुनश् च कथयिष्यामि मद्-भक्तेः कारणं परं  
भ्प्_११।१९।०२०।१ श्रद्धामृत-कथायां मे शश्वन् मद्-अनुकीर्तनम्  
भ्प्_११।१९।०२०।३ परिनिष्ठा च पूजायां स्तुतिभिः स्तवनं मम  
भ्प्_११।१९।०२१।१ आदरः परिचर्यायां सर्वाङ्गैर् अभिवन्दनम्  
भ्प्_११।१९।०२१।३ मद्-भक्त-पूजाभ्यधिका सर्व-भूतेषु मन्-मतिः  
भ्प्_११।१९।०२२।१ मद्-अर्थेष्व् अङ्ग-चेष्टा च वचसा मद्-गुणेरणम्  
भ्प्_११।१९।०२२।३ मय्य् अर्पणं च मनसः सर्व-काम-विवर्जनम्  
भ्प्_११।१९।०२३।१ मद्-अर्थे ऽर्थ-परित्यागो भोगस्य च सुखस्य च  
भ्प्_११।१९।०२३।३ इष्टं दत्तं हुतं जप्तं मद्-अर्थं यद् व्रतं तपः  
भ्प्_११।१९।०२४।१ एवं धर्मैर् मनुष्याणाम् उद्धवात्म-निवेदिनाम्  
भ्प्_११।१९।०२४।३ मयि सञ्जायते भक्तिः को ऽन्यो ऽर्थो ऽस्यावशिष्यते  
भ्प्_११।१९।०२५।१ यदात्मन्य् अर्पितं चित्तं शान्तं सत्त्वोपबृंहितम्  
भ्प्_११।१९।०२५।३ धर्मं ज्ञानं स वैराग्यम् ऐश्वर्यं चाभिपद्यते  
भ्प्_११।१९।०२६।१ यद् अर्पितं तद् विकल्पे इन्द्रियैः परिधावति  
भ्प्_११।१९।०२६।३ रजस्-वलं चासन्-निष्ठं चित्तं विद्धि विपर्ययम्  
भ्प्_११।१९।०२७।१ धर्मो मद्-भक्ति-कृत् प्रोक्तो ज्ञानं चैकात्म्य-दर्शनम्  
भ्प्_११।१९।०२७।३ गुणेस्व् असङ्गो वैराग्यम् ऐश्वर्यं चाणिमादयः  
भ्प्_११।१९।०२८।१ श्री-उद्धव उवाच यमः कति-विधः प्रोक्तो  
भ्प्_११।१९।०२८।३ नियमो वारि-कर्षण कः शमः को दमः कृष्ण  
भ्प्_११।१९।०२९।१ का तितिक्षा धृतिः प्रभो किं दानं किं तपः शौर्यं  
भ्प्_११।१९।०२९।३ किम् सत्यम् ऋतम् उच्यते कस् त्यागः किं धनं चेष्टं  
भ्प्_११।१९।०३०।१ को यज्ञः का च दक्षिणा पुंसः किं स्विद् बलं श्रीमन्  
भ्प्_११।१९।०३०।३ भगो लाभश् च केशव का विद्या ह्रीः परा का श्रीः  
भ्प्_११।१९।०३१।१ किं सुखं दुःखम् एव च कः पण्डितः कश् च मूर्खः  
भ्प्_११।१९।०३१।३ कः पन्था उत्पथश् च कः कः स्वर्गो नरकः कः स्वित्  
भ्प्_११।१९।०३२।१ को बन्धुर् उत किं गृहम् क आढ्यः को दरिद्रो वा  
भ्प्_११।१९।०३२।३ कृपणः कः क ईश्वरः एतान् प्रश्नान् मम ब्रूहि  
भ्प्_११।१९।०३२।५ विपरीतांश् च सत्-पते श्री-भगवान् उवाच  
भ्प्_११।१९।०३३।१ अहिंसा सत्यम् अस्तेयम् असङ्गो ह्रीर् असञ्चयः  
भ्प्_११।१९।०३३।३ आस्तिक्यं ब्रह्मचर्यं च मौनं स्थैर्यं क्षमाभयम्  
भ्प्_११।१९।०३४।१ शौचं जपस् तपो होमः श्रद्धातिथ्यं मद्-अर्चनम्  
भ्प्_११।१९।०३४।३ तीर्थाटनं परार्थेहा तुष्टिर् आचार्य-सेवनम्  
भ्प्_११।१९।०३५।१ एते यमाः स-नियमा उभयोर् द्वादश स्मृताः  
भ्प्_११।१९।०३५।३ पुंसाम् उपासितास् तात यथा-कामं दुहन्ति हि  
भ्प्_११।१९।०३६।१ शमो मन्-निष्ठता बुद्धेर् दम इन्द्रिय-संयमः  
भ्प्_११।१९।०३६।३ तितिक्षा दुःख-सम्मर्षो जिह्वोपस्थ-जयो धृतिः  
भ्प्_११।१९।०३७।१ दण्ड-न्यासः परं दानं काम-त्यागस् तपः स्मृतम्  
भ्प्_११।१९।०३७।३ स्वभाव-विजयः शौर्यं सत्यं च सम-दर्शनम्  
भ्प्_११।१९।०३८।१ अन्यच् च सुनृता वाणी कविभिः परिकीर्तिता  
भ्प्_११।१९।०३८।३ कर्मस्व् असङ्गमः शौचं त्यागः सन्न्यास उच्यते  
भ्प्_११।१९।०३९।१ धर्म इष्टं धनं नॄणां यज्ञो ऽहं भगवत्तमः  
भ्प्_११।१९।०३९।३ दक्षिणा ज्ञान-सन्देशः प्राणायामः परं बलम्  
भ्प्_११।१९।०४०।१ भगो म ऐश्वरो भावो लाभो मद्-भक्तिर् उत्तमः  
भ्प्_११।१९।०४०।३ विद्यात्मनि भिदा-बाधो जुगुप्सा ह्रीर् अकर्मसु  
भ्प्_११।१९।०४१।१ श्रीर् गुणा नैरपेक्ष्याद्याः सुखं दुःख-सुखात्ययः  
भ्प्_११।१९।०४१।३ दुःखं काम-सुखापेक्षा पण्डितो बन्ध-मोक्ष-वित्  
भ्प्_११।१९।०४२।१ मूर्खो देहाद्य्-अहं-बुद्धिः पन्था मन्-निगमः स्मृतः  
भ्प्_११।१९।०४२।३ उत्पथश् चित्त-विक्षेपः स्वर्गः सत्त्व-गुणोदयः  
भ्प्_११।१९।०४३।१ नरकस् तम-उन्नाहो बन्धुर् गुरुर् अहं सखे  
भ्प्_११।१९।०४३।३ गृहं शरीरं मानुष्यं गुणाढ्यो ह्य् आढ्य उच्यते  
भ्प्_११।१९।०४४।१ दरिद्रो यस् त्व् असन्तुष्टः कृपणो यो ऽजितेन्द्रियः  
भ्प्_११।१९।०४४।३ गुणेष्व् असक्त-धीर् ईशो गुण-सङ्गो विपर्ययः  
भ्प्_११।१९।०४५।१ एत उद्धव ते प्रश्नाः सर्वे साधु निरूपिताः  
भ्प्_११।१९।०४५।३ किं वर्णितेन बहुना लक्षणं गुण-दोषयोः  
भ्प्_११।१९।०४५।५ गुण-दोष-दृशिर् दोषो गुणस् तूभय-वर्जितः  
भ्प्_११।२०।००१।० श्री-उद्धव उवाच  
भ्प्_११।२०।००१।१ विधिश् च प्रतिषेधश् च निगमो हीश्वरस्य ते  
भ्प्_११।२०।००१।३ अवेक्षते ऽरविण्डाक्ष गुणं दोषं च कर्मणाम्  
भ्प्_११।२०।००२।१ वर्णाश्रम-विकल्पं च प्रतिलोमानुलोमजम्  
भ्प्_११।२०।००२।३ द्रव्य-देश-वयः-कालान् स्वर्गं नरकम् एव च  
भ्प्_११।२०।००३।१ गुण-दोष-भिदा-दृष्टिम् अन्तरेण वचस् तव  
भ्प्_११।२०।००३।३ निःश्रेयसं कथं नॄणां निषेध-विधि-लक्षणम्  
भ्प्_११।२०।००४।१ पितृ-देव-मनुष्यानां वेदश् चक्षुस् तवेश्वर  
भ्प्_११।२०।००४।३ श्रेयस् त्व् अनुपलब्धे ऽर्थे साध्य-साधनयोर् अपि  
भ्प्_११।२०।००५।१ गुण-दोष-भिदा-दृष्टिर् निगमात् ते न हि स्वतः  
भ्प्_११।२०।००५।३ निगमेनापवादश् च भिदाया इति ह भ्रमः  
भ्प्_११।२०।००६।० श्री-भगवान् उवाच  
भ्प्_११।२०।००६।१ योगास् त्रयो मया प्रोक्ता नॄणां श्रेयो-विधित्सया  
भ्प्_११।२०।००६।३ ज्ञानं कर्म च भक्तिश् च नोपायो ऽन्यो ऽस्ति कुत्रचित्  
भ्प्_११।२०।००७।१ निर्विण्णानां ज्ञान-योगो न्यासिनाम् इह कर्मसु  
भ्प्_११।२०।००७।३ तेष्व् अनिर्विण्ण-चित्तानां कर्म-योगस् तु कामिनाम्  
भ्प्_११।२०।००८।१ यदृच्छया मत्-कथादौ जात-श्रद्धस् तु यः पुमान्  
भ्प्_११।२०।००८।३ न निर्विण्णो नाति-सक्तो भक्ति-योगो ऽस्य सिद्धि-दः  
भ्प्_११।२०।००९।१ तावत् कर्माणि कुर्वीत न निर्विद्येत यावता  
भ्प्_११।२०।००९।३ मत्-कथा-श्रवणादौ वा श्रद्धा यावन् न जायते  
भ्प्_११।२०।०१०।१ स्व-धर्म-स्थो यजन् यज्ञैर् अनाशीः-काम उद्धव  
भ्प्_११।२०।०१०।३ न याति स्वर्ग-नरकौ यद्य् अन्यन् न समाचरेत्  
भ्प्_११।२०।०११।१ अस्मिंल् लोके वर्तमानः स्व-धर्म-स्थो ऽनघः शुचिः  
भ्प्_११।२०।०११।३ ज्ञानं विशुद्धम् आप्नोति मद्-भक्तिं वा यदृच्छया  
भ्प्_११।२०।०१२।१ स्वर्गिणो ऽप्य् एतम् इच्छन्ति लोकं निरयिणस् तथा  
भ्प्_११।२०।०१२।३ साधकं ज्ञान-भक्तिभ्याम् उभयं तद्-असाधकम्  
भ्प्_११।२०।०१३।१ न नरः स्वर्-गतिं काङ्क्षेन् नारकीं वा विचक्षणः  
भ्प्_११।२०।०१३।३ नेमं लोकं च काङ्क्षेत देहावेशात् प्रमाद्यति  
भ्प्_११।२०।०१४।१ एतद् विद्वान् पुरा मृत्योर् अभवाय घटेत सः  
भ्प्_११।२०।०१४।३ अप्रमत्त इदं ज्ञात्वा मर्त्यम् अप्य् अर्थ-सिद्धि-दम्  
भ्प्_११।२०।०१५।१ छिद्यमानं यमैर् एतैः कृत-नीडं वनस्पतिम्  
भ्प्_११।२०।०१५।३ खगः स्व-केतम् उत्सृज्य क्षेमं याति ह्य् अलम्पटः  
भ्प्_११।२०।०१६।१ अहो-रात्रैश् छिद्यमानं बुद्ध्वायुर् भय-वेपथुः  
भ्प्_११।२०।०१६।३ मुक्त-सङ्गः परं बुद्ध्वा निरीह उपशाम्यति  
भ्प्_११।२०।०१७।१ नृ-देहम् आद्यं सु-लभं सु-दुर्लभं  
भ्प्_११।२०।०१७।२ प्लवं सु-कल्पं गुरु-कर्णधारम्  
भ्प्_११।२०।०१७।३ मयानुकूलेन नभस्वतेरितं  
भ्प्_११।२०।०१७।४ पुमान् भवाब्धिं न तरेत् स आत्म-हा  
भ्प्_११।२०।०१८।१ यदारम्भेषु निर्विण्णो विरक्तः संयतेन्द्रियः  
भ्प्_११।२०।०१८।३ अभ्यासेनात्मनो योगी धारयेद् अचलं मनः  
भ्प्_११।२०।०१९।१ धार्यमाणं मनो यर्हि भ्राम्यद् अश्व् अनवस्थितम्  
भ्प्_११।२०।०१९।३ अतन्द्रितो ऽनुरोधेन मार्गेणात्म-वशं नयेत्  
भ्प्_११।२०।०२०।१ मनो-गतिं न विसृजेज् जित-प्राणो जितेन्द्रियः  
भ्प्_११।२०।०२०।३ सत्त्व-सम्पन्नया बुद्ध्या मन आत्म-वशं नयेत्  
भ्प्_११।२०।०२१।१ एष वै परमो योगो मनसः सङ्ग्रहः स्मृतः  
भ्प्_११।२०।०२१।३ हृदय-ज्ञत्वम् अन्विच्छन् दम्यस्येवार्वतो मुहुः  
भ्प्_११।२०।०२२।१ साङ्ख्येन सर्व-भावानां प्रतिलोमानुलोमतः  
भ्प्_११।२०।०२२।३ भवाप्ययाव् अनुध्यायेन् मनो यावत् प्रसीदति  
भ्प्_११।२०।०२३।१ निर्विण्णस्य विरक्तस्य पुरुषस्योक्त-वेदिनः  
भ्प्_११।२०।०२३।३ मनस् त्यजति दौरात्म्यं चिन्तितस्यानुचिन्तया  
भ्प्_११।२०।०२४।१ यमादिभिर् योग-पथैर् आन्वीक्षिक्या च विद्यया  
भ्प्_११।२०।०२४।३ ममार्चोपासनाभिर् वा नान्यैर् योग्यं स्मरेन् मनः  
भ्प्_११।२०।०२५।१ यदि कुर्यात् प्रमादेन योगी कर्म विगर्हितम्  
भ्प्_११।२०।०२५।३ योगेनैव दहेद् अंहो नान्यत् तत्र कदाचन  
भ्प्_११।२०।०२६।१ स्वे स्वे ऽधिकारे या निष्ठा स गुणः परिकीर्तितः  
भ्प्_११।२०।०२६।३ कर्मणां जात्य्-अशुद्धानाम् अनेन नियमः कृतः  
भ्प्_११।२०।०२६।५ गुण-दोष-विधानेन सङ्गानां त्याजनेच्छया  
भ्प्_११।२०।०२७।१ जात-श्रद्धो मत्-कथासु निर्विण्णः सर्व-कर्मसु  
भ्प्_११।२०।०२७।३ वेद दुःखात्मकान् कामान् परित्यागे ऽप्य् अनीश्वरः  
भ्प्_११।२०।०२८।१ ततो भजेत मां प्रीतः श्रद्धालुर् दृढ-निश्चयः  
भ्प्_११।२०।०२८।३ जुषमाणश् च तान् कामान् दुःखोदर्कांश् च गर्हयन्  
भ्प्_११।२०।०२९।१ प्रोक्तेन भक्ति-योगेन भजतो मासकृन् मुनेः  
भ्प्_११।२०।०२९।३ कामा हृदय्या नश्यन्ति सर्वे मयि हृदि स्थिते  
भ्प्_११।२०।०३०।१ भिद्यते हृदय-ग्रन्थिश् छिद्यन्ते सर्व-संशयाः  
भ्प्_११।२०।०३०।३ क्षीयन्ते चास्य कर्माणि मयि दृष्टे ऽखिलात्मनि  
भ्प्_११।२०।०३१।१ तस्मान् मद्-भक्ति-युक्तस्य योगिनो वै मद्-आत्मनः  
भ्प्_११।२०।०३१।३ न ज्ञानं न च वैराग्यं प्रायः श्रेयो भवेद् इह  
भ्प्_११।२०।०३२।१ यत् कर्मभिर् यत् तपसा ज्ञान-वैराग्यतश् च यत्  
भ्प्_११।२०।०३२।३ योगेन दान-धर्मेण श्रेयोभिर् इतरैर् अपि  
भ्प्_११।२०।०३३।१ सर्वं मद्-भक्ति-योगेन मद्-भक्तो लभते ऽञ्जसा  
भ्प्_११।२०।०३३।३ स्वर्गापवर्गं मद्-धाम कथञ्चिद् यदि वाञ्छति  
भ्प्_११।२०।०३४।१ न किञ्चित् साधवो धीरा भक्ता ह्य् एकान्तिनो मम  
भ्प्_११।२०।०३४।३ वाञ्छन्त्य् अपि मया दत्तं कैवल्यम् अपुनर्-भवम्  
भ्प्_११।२०।०३५।१ नैरपेक्ष्यं परं प्राहुर् निःश्रेयसम् अनल्पकम्  
भ्प्_११।२०।०३५।३ तस्मान् निराशिषो भक्तिर् निरपेक्षस्य मे भवेत्  
भ्प्_११।२०।०३६।१ न मय्य् एकान्त-भक्तानां गुण-दोषोद्भवा गुणाः  
भ्प्_११।२०।०३६।३ साधूनां सम-चित्तानां बुद्धेः परम् उपेयुषाम्  
भ्प्_११।२०।०३७।१ एवम् एतान् मया दिष्टान् अनुतिष्ठन्ति मे पथः  
भ्प्_११।२०।०३७।३ क्षेमं विन्दन्ति मत्-स्थानं यद् ब्रह्म परमं विदुः  
भ्प्_११।२१।००१।० श्री-भगवान् उवाच  
भ्प्_११।२१।००१।१ य एतान् मत्-पथो हित्वा भक्ति-ज्ञान-क्रियात्मकान्  
भ्प्_११।२१।००१।३ क्षुद्रान् कामांश् चलैः प्राणैर् जुषन्तः संसरन्ति ते  
भ्प्_११।२१।००२।१ स्वे स्वे ऽधिकारे या निष्ठा स गुणः परिकीर्तितः  
भ्प्_११।२१।००२।३ विपर्ययस् तु दोषः स्याद् उभयोर् एष निश्चयः  
भ्प्_११।२१।००३।१ शुद्ध्य्-अशुद्धी विधीयेते समानेष्व् अपि वस्तुषु  
भ्प्_११।२१।००३।३ द्रव्यस्य विचिकित्सार्थं गुण-दोषौ शुभाशुभौ  
भ्प्_११।२१।००३।५ धर्मार्थं व्यवहारार्थं यात्रार्थम् इति चानघ  
भ्प्_११।२१।००४।१ दर्शितो ऽयं मयाचारो  
भ्प्_११।२१।००४।२ धर्मम् उद्वहतां धुरम्  
भ्प्_११।२१।००५।१ भूम्य्-अम्ब्व्-अग्न्य्-अनिलाकाशा भूतानां पञ्च-धातवः  
भ्प्_११।२१।००५।३ आ-ब्रह्म-स्थावरादीनां शारीरा आत्म-संयुताः  
भ्प्_११।२१।००६।१ वेदेन नाम-रूपाणि विषमाणि समेष्व् अपि  
भ्प्_११।२१।००६।३ धातुषूद्धव कल्प्यन्त एतेषां स्वार्थ-सिद्धये  
भ्प्_११।२१।००७।१ देश-कालादि-भावानां वस्तूनां मम सत्तम  
भ्प्_११।२१।००७।३ गुण-दोषौ विधीयेते नियमार्थं हि कर्मणाम्  
भ्प्_११।२१।००८।१ अकृष्ण-सारो देशानाम् अब्रह्मण्यो ऽसुचिर् भवेत्  
भ्प्_११।२१।००८।३ कृष्ण-सारो ऽप्य् असौवीर- कीकटासंस्कृतेरिणम्  
भ्प्_११।२१।००९।१ कर्मण्यो गुणवान् कालो द्रव्यतः स्वत एव वा  
भ्प्_११।२१।००९।३ यतो निवर्तते कर्म स दोषो ऽकर्मकः स्मृतः  
भ्प्_११।२१।०१०।१ द्रव्यस्य शुद्ध्य्-अशुद्धी च द्रव्येण वचनेन च  
भ्प्_११।२१।०१०।३ संस्कारेणाथ कालेन महत्वाल्पतयाथ वा  
भ्प्_११।२१।०११।१ शक्त्याशक्त्याथ वा बुद्ध्या समृद्ध्या च यद् आत्मने  
भ्प्_११।२१।०११।३ अघं कुर्वन्ति हि यथा देशावस्थानुसारतः  
भ्प्_११।२१।०१२।१ धान्य-दार्व्-अस्थि-तन्तूनां रस-तैजस-चर्मणाम्  
भ्प्_११।२१।०१२।३ काल-वाय्व्-अग्नि-मृत्-तोयैः पार्थिवानां युतायुतैः  
भ्प्_११।२१।०१३।१ अमेध्य-लिप्तं यद् येन गन्ध-लेपं व्यपोहति  
भ्प्_११।२१।०१३।३ भजते प्रकृतिं तस्य तच् छौचं तावद् इष्यते  
भ्प्_११।२१।०१४।१ स्नान-दान-तपो-ऽवस्था- वीर्य-संस्कार-कर्मभिः  
भ्प्_११।२१।०१४।३ मत्-स्मृत्या चात्मनः शौचं शुद्धः कर्माचरेद् द्विजः  
भ्प्_११।२१।०१५।१ मन्त्रस्य च परिज्ञानं कर्म-शुद्धिर् मद्-अर्पणम्  
भ्प्_११।२१।०१५।३ धर्मः सम्पद्यते षड्भिर् अधर्मस् तु विपर्ययः  
भ्प्_११।२१।०१६।१ क्वचिद् गुणो ऽपि दोषः स्याद् दोषो ऽपि विधिना गुणः  
भ्प्_११।२१।०१६।३ गुण-दोषार्थ-नियमस् तद्-भिदाम् एव बाधते  
भ्प्_११।२१।०१७।१ समान-कर्माचरणं पतितानां न पातकम्  
भ्प्_११।२१।०१७।३ औत्पत्तिको गुणः सङ्गो न शयानः पतत्य् अधः  
भ्प्_११।२१।०१८।१ यतो यतो निवर्तेत विमुच्येत ततस् ततः  
भ्प्_११।२१।०१८।३ एष धर्मो नृणां क्षेमः शोक-मोह-भयापहः  
भ्प्_११।२१।०१९।१ विषयेषु गुणाध्यासात् पुंसः सङ्गस् ततो भवेत्  
भ्प्_११।२१।०१९।३ सङ्गात् तत्र भवेत् कामः कामाद् एव कलिर् नृणाम्  
भ्प्_११।२१।०२०।१ कलेर् दुर्विषहः क्रोधस् तमस् तम् अनुवर्तते  
भ्प्_११।२१।०२०।३ तमसा ग्रस्यते पुंसश् चेतना व्यापिनी द्रुतम्  
भ्प्_११।२१।०२१।१ तया विरहितः साधो जन्तुः शून्याय कल्पते  
भ्प्_११।२१।०२१।३ ततो ऽस्य स्वार्थ-विभ्रंशो मूर्च्छितस्य मृतस्य च  
भ्प्_११।२१।०२२।१ विषयाभिनिवेशेन नात्मानं वेद नापरम्  
भ्प्_११।२१।०२२।३ वृक्ष जीविकया जीवन् व्यर्थं भस्त्रेव यः श्वसन्  
भ्प्_११।२१।०२३।१ फल-श्रुतिर् इयं नॄणां न श्रेयो रोचनं परम्  
भ्प्_११।२१।०२३।३ श्रेयो-विवक्षया प्रोक्तं यथा भैषज्य-रोचनम्  
भ्प्_११।२१।०२४।१ उत्पत्त्यैव हि कामेषु प्राणेषु स्व-जनेषु च  
भ्प्_११।२१।०२४।३ आसक्त-मनसो मर्त्या आत्मनो ऽनर्थ-हेतुषु  
भ्प्_११।२१।०२५।१ नतान् अविदुषः स्वार्थं भ्राम्यतो वृजिनाध्वनि  
भ्प्_११।२१।०२५।३ कथं युञ्ज्यात् पुनस् तेषु तांस् तमो विशतो बुधः  
भ्प्_११।२१।०२६।१ एवं व्यवसितं केचिद् अविज्ञाय कुबुद्धयः  
भ्प्_११।२१।०२६।३ फल-श्रुतिं कुसुमितां न वेद-ज्ञा वदन्ति हि  
भ्प्_११।२१।०२७।१ कामिनः कृपणा लुब्धाः पुष्पेषु फल-बुद्धयः  
भ्प्_११।२१।०२७।३ अग्नि-मुग्धा धूम-तान्ताः स्वं लोकं न विदन्ति ते  
भ्प्_११।२१।०२८।१ न ते माम् अङ्ग जानन्ति हृदि-स्थं य इदं यतः  
भ्प्_११।२१।०२८।३ उक्थ-शस्त्रा ह्य् असु-तृपो यथा नीहार-चक्षुषः  
भ्प्_११।२१।०२९।१ ते मे मतम् अविज्ञाय परोक्षं विषयात्मकाः  
भ्प्_११।२१।०२९।३ हिंसायां यदि रागः स्याद् यज्ञ एव न चोदना  
भ्प्_११।२१।०३०।१ हिंसा-विहारा ह्य् आलब्धैः पशुभिः स्व-सुखेच्छया  
भ्प्_११।२१।०३०।३ यजन्ते देवता यज्ञैः पितृ-भूत-पतीन् खलाः  
भ्प्_११।२१।०३१।१ स्वप्नोपमम् अमुं लोकम् असन्तं श्रवण-प्रियम्  
भ्प्_११।२१।०३१।३ आशिषो हृदि सङ्कल्प्य त्यजन्त्य् अर्थान् यथा वणिक्  
भ्प्_११।२१।०३२।१ रजः-सत्त्व-तमो-निष्ठा रजः-सत्त्व-तमो-जुषः  
भ्प्_११।२१।०३२।३ उपासत इन्द्र-मुख्यान् देवादीन् न यथैव माम्  
भ्प्_११।२१।०३३।१ इष्ट्वेह देवता यज्ञैर् गत्वा रंस्यामहे दिवि  
भ्प्_११।२१।०३३।३ तस्यान्त इह भूयास्म महा-शाला महा-कुलाः  
भ्प्_११।२१।०३४।१ एवं पुष्पितया वाचा व्याक्षिप्त-मनसां नृणाम्  
भ्प्_११।२१।०३४।३ मानिनां चाति-लुब्धानां मद्-वार्तापि न रोचते  
भ्प्_११।२१।०३५।१ वेदा ब्रह्मात्म-विषयास् त्रि-काण्ड-विषया इमे  
भ्प्_११।२१।०३५।३ परोक्ष-वादा ऋषयः परोक्षं मम च प्रियम्  
भ्प्_११।२१।०३६।१ शब्द-ब्रह्म सु-दुर्बोधं प्राणेन्द्रिय-मनो-मयम्  
भ्प्_११।२१।०३६।३ अनन्त-पारं गम्भीरं दुर्विगाह्यं समुद्र-वत्  
भ्प्_११।२१।०३७।१ मयोपबृंहितं भूम्ना ब्रह्मणानन्त-शक्तिना  
भ्प्_११।२१।०३७।३ भूतेषु घोष-रूपेण विसेषूर्णेव लक्ष्यते  
भ्प्_११।२१।०३८।१ यथोर्णनाभिर् हृदयाद् ऊर्णाम् उद्वमते मुखात्  
भ्प्_११।२१।०३८।३ आकाशाद् घोषवान् प्राणो मनसा स्पर्श-रूपिणा  
भ्प्_११।२१।०३९।१ छन्दो-मयो ऽमृत-मयः सहस्र-पदवीं प्रभुः  
भ्प्_११।२१।०३९।३ ओङ्काराद् व्यञ्जित-स्पर्श- स्वरोष्मान्तस्थ-भूषिताम्  
भ्प्_११।२१।०४०।१ विचित्र-भाषा-विततां छन्दोभिश् चतुर्-उत्तरैः  
भ्प्_११।२१।०४०।३ अनन्त-पारां बृहतीं सृजत्य् आक्षिपते स्वयम्  
भ्प्_११।२१।०४१।१ गायत्र्य् उष्णिग् अनुष्टुप् च बृहती पङ्क्तिर् एव च  
भ्प्_११।२१।०४१।३ त्रिष्टुब् जगत्य् अतिच्छन्दो ह्य् अत्यष्ट्य्-अतिजगद्-विराट्  
भ्प्_११।२१।०४२।१ किं विधत्ते किम् आचष्टे किम् अनूद्य विकल्पयेत्  
भ्प्_११।२१।०४२।३ इत्य् अस्या हृदयं लोके नान्यो मद् वेद कश्चन  
भ्प्_११।२१।०४३।१ मां विधत्ते ऽभिधत्ते मां विकल्प्यापोह्यते त्व् अहम्  
भ्प्_११।२१।०४३।३ एतावान् सर्व-वेदार्थः शब्द आस्थाय मां भिदाम्  
भ्प्_११।२१।०४३।५ माया-मात्रम् अनूद्यान्ते प्रतिषिध्य प्रसीदति  
भ्प्_११।२२।००१।० श्री-उद्धव उवाच  
भ्प्_११।२२।००१।१ कति तत्त्वानि विश्वेश सङ्ख्यातान्य् ऋषिभिः प्रभो  
भ्प्_११।२२।००१।३ नवैकादश पञ्च त्रीण्य् आत्थ त्वम् इह शुश्रुम  
भ्प्_११।२२।००२।१ केचित् षड्-विंशतिं प्राहुर् अपरे पञ्च-विंशतिं  
भ्प्_११।२२।००२।३ सप्तैके नव षट् केचिच् चत्वार्य् एकादशापरे  
भ्प्_११।२२।००२।५ केचित् सप्तदश प्राहुः षोडशैके त्रयोदश  
भ्प्_११।२२।००३।१ एतावत्त्वं हि सङ्ख्यानाम् ऋषयो यद्-विवक्षया  
भ्प्_११।२२।००३।३ गायन्ति पृथग् आयुष्मन्न् इदं नो वक्तुम् अर्हसि  
भ्प्_११।२२।००४।० श्री-भगवान् उवाच  
भ्प्_११।२२।००४।१ युक्तं च सन्ति सर्वत्र भाषन्ते ब्राह्मणा यथा  
भ्प्_११।२२।००४।३ मायां मदीयाम् उद्गृह्य वदतां किं नु दुर्घटम्  
भ्प्_११।२२।००५।१ नैतद् एवं यथात्थ त्वं यद् अहं वच्मि तत् तथा  
भ्प्_११।२२।००५।३ एवं विवदतां हेतुं शक्तयो मे दुरत्ययाः  
भ्प्_११।२२।००६।१ यासां व्यतिकराद् आसीद् विकल्पो वदतां पदम्  
भ्प्_११।२२।००६।३ प्राप्ते शम-दमे ऽप्येति वादस् तम् अनु शाम्यति  
भ्प्_११।२२।००७।१ परस्परानुप्रवेशात् तत्त्वानां पुरुषर्षभ  
भ्प्_११।२२।००७।३ पौर्वापर्य-प्रसङ्ख्यानं यथा वक्तुर् विवक्षितम्  
भ्प्_११।२२।००८।१ एकस्मिन्न् अपि दृश्यन्ते प्रविष्टानीतराणि च  
भ्प्_११।२२।००८।३ पूर्वस्मिन् वा परस्मिन् वा तत्त्वे तत्त्वानि सर्वशः  
भ्प्_११।२२।००९।१ पौर्वापर्यम् अतो ऽमीषां प्रसङ्ख्यानम् अभीप्सताम्  
भ्प्_११।२२।००९।३ यथा विविक्तं यद्-वक्त्रं गृह्णीमो युक्ति-सम्भवात्  
भ्प्_११।२२।०१०।१ अनाद्य्-अविद्या-युक्तस्य पुरुषस्यात्म-वेदनम्  
भ्प्_११।२२।०१०।३ स्वतो न सम्भवाद् अन्यस् तत्त्व-ज्ञो ज्ञान-दो भवेत्  
भ्प्_११।२२।०११।१ पुरुषेश्वरयोर् अत्र न वैलक्षण्यम् अण्व् अपि  
भ्प्_११।२२।०११।३ तद्-अन्य-कल्पनापार्था ज्ञानं च प्रकृतेर् गुणः  
भ्प्_११।२२।०१२।१ प्रकृतिर् गुण-साम्यं वै प्रकृतेर् नात्मनो गुणाः  
भ्प्_११।२२।०१२।३ सत्त्वं रजस् तम इति स्थित्य्-उत्पत्त्य्-अन्त-हेतवः  
भ्प्_११।२२।०१३।१ सत्त्वं ज्ञानं रजः कर्म तमो ऽज्ञानम् इहोच्यते  
भ्प्_११।२२।०१३।३ गुण-व्यतिकरः कालः स्वभावः सूत्रम् एव च  
भ्प्_११।२२।०१४।१ पुरुषः प्रकृतिर् व्यक्तम् अहङ्कारो नभो ऽनिलः  
भ्प्_११।२२।०१४।३ ज्योतिर् आपः क्षितिर् इति तत्त्वान्य् उक्तानि मे नव  
भ्प्_११।२२।०१५।१ श्रोत्रं त्वग् दर्शनं घ्राणो जिह्वेति ज्ञान-शक्तयः  
भ्प्_११।२२।०१५।३ वाक्-पाण्य्-उपस्थ-पाय्व्-अङ्घ्रिः कर्माण्य् अङ्गोभयं मनः  
भ्प्_११।२२।०१६।१ शब्दः स्पर्शो रसो गन्धो रूपं चेत्य् अर्थ-जातयः  
भ्प्_११।२२।०१६।३ गत्य्-उक्त्य्-उत्सर्ग-शिल्पानि कर्मायतन-सिद्धयः  
भ्प्_११।२२।०१७।१ सर्गादौ प्रकृतिर् ह्य् अस्य कार्य-कारण-रूपिणी  
भ्प्_११।२२।०१७।३ सत्त्वादिभिर् गुणैर् धत्ते पुरुषो ऽव्यक्त ईक्षते  
भ्प्_११।२२।०१८।१ व्यक्तादायो विकुर्वाणा धातवः पुरुषेक्षया  
भ्प्_११।२२।०१८।३ लब्ध-वीर्याः सृजन्त्य् अण्डं संहताः प्रकृतेर् बलात्  
भ्प्_११।२२।०१९।१ सप्तैव धातव इति तत्रार्थाः पञ्च खादयः  
भ्प्_११।२२।०१९।३ ज्ञानम् आत्मोभयाधारस् ततो देहेन्द्रियासवः  
भ्प्_११।२२।०२०।१ षड् इत्य् अत्रापि भूतानि पञ्च षष्ठः परः पुमान्  
भ्प्_११।२२।०२०।३ तैर् युइत आत्म-सम्भूतैः सृष्ट्वेदं समपाविशत्  
भ्प्_११।२२।०२१।१ चत्वार्य् एवेति तत्रापि तेज आपो ऽन्नम् आत्मनः  
भ्प्_११।२२।०२१।३ जातानि तैर् इदं जातं जन्मावयविनः खलु  
भ्प्_११।२२।०२२।१ सङ्ख्याने सप्तदशके भूत-मात्रेन्द्रियाणि च  
भ्प्_११।२२।०२२।३ पञ्च पञ्चैक-मनसा आत्मा सप्तदशः स्मृतः  
भ्प्_११।२२।०२३।१ तद्वत् षोडश-सङ्ख्याने आत्मैव मन उच्यते  
भ्प्_११।२२।०२३।३ भूतेन्द्रियाणि पञ्चैव मन आत्मा त्रयोदश  
भ्प्_११।२२।०२४।१ एकादशत्व आत्मासौ महा-भूतेन्द्रियाणि च  
भ्प्_११।२२।०२४।३ अष्टौ प्रकृतयश् चैव पुरुषश् च नवेत्य् अथ  
भ्प्_११।२२।०२५।१ इति नाना-प्रसङ्ख्यानं तत्त्वानाम् ऋषिभिः कृतम्  
भ्प्_११।२२।०२५।३ सर्वं न्याय्यं युक्तिमत्त्वाद् विदुषां किम् अशोभनम्  
भ्प्_११।२२।०२६।० श्री-उद्धव उवाच  
भ्प्_११।२२।०२६।१ प्रकृतिः पुरुषश् चोभौ यद्य् अप्य् आत्म-विलक्षणौ  
भ्प्_११।२२।०२६।३ अन्योन्यापाश्रयात् कृष्ण दृश्यते न भिदा तयोः  
भ्प्_११।२२।०२६।५ प्रकृतौ लक्ष्यते ह्य् आत्मा प्रकृतिश् च तथात्मनि  
भ्प्_११।२२।०२७।१ एवं मे पुण्डरीकाक्ष महान्तं संशयं हृदि  
भ्प्_११।२२।०२७।३ छेत्तुम् अर्हसि सर्व-ज्ञ वचोभिर् नय-नैपुणैः  
भ्प्_११।२२।०२८।१ त्वत्तो ज्ञानं हि जीवानां प्रमोषस् ते ऽत्र शक्तितः  
भ्प्_११।२२।०२८।३ त्वम् एव ह्य् आत्म-मायाया गतिं वेत्थ न चापरः  
भ्प्_११।२२।०२९।० श्री-भगवान् उवाच  
भ्प्_११।२२।०२९।१ प्रकृतिः पुरुषश् चेति विकल्पः पुरुषर्षभ  
भ्प्_११।२२।०२९।३ एष वैकारिकः सर्गो गुण-व्यतिकरात्मकः  
भ्प्_११।२२।०३०।१ ममाङ्ग माया गुण-मय्य् अनेकधा विकल्प-बुद्धीश् च गुणैर् विधत्ते  
भ्प्_११।२२।०३०।३ वैकारिकस् त्रि-विधो ऽध्यात्मम् एकम् अथाधिदैवम् अधिभूतम् अन्यत्  
भ्प्_११।२२।०३१।१ दृग् रूपम् आर्कं वपुर् अत्र रन्ध्रे परस्परं सिध्यति यः स्वतः खे  
भ्प्_११।२२।०३१।३ आत्मा यद् एषाम् अपरो य आद्यः स्वयानुभूत्याखिल-सिद्ध-सिद्धिः  
भ्प्_११।२२।०३२।१ एवं त्वग्-आदि श्रवणादि चक्षुर्  
भ्प्_११।२२।०३२।२ जिह्वादि नासादि च चित्त-युक्तम्  
भ्प्_११।२२।०३३।१ यो ऽसौ गुण-क्षोभ-कृतो विकारः प्रधान-मूलान् महतः प्रसूतः  
भ्प्_११।२२।०३३।३ अहं त्रि-वृन् मोह-विकल्प-हेतुर् वैकारिकस् तामस ऐन्द्रियश् च  
भ्प्_११।२२।०३४।१ आत्मापरिज्ञान-मयो विवादो ह्य् अस्तीति नास्तीति भिदार्थ-निष्ठः  
भ्प्_११।२२।०३४।३ व्यर्थो ऽपि नैवोपरमेत पुंसां मत्तः परावृत्त-धियां स्व-लोकात्  
भ्प्_११।२२।०३५।० श्री-उद्धव उवाच  
भ्प्_११।२२।०३५।१ त्वत्तः परावृत्त-धियः स्व-कृतैः कर्मभिः प्रभो  
भ्प्_११।२२।०३५।३ उच्चावचान् यथा देहान् गृह्णन्ति विसृजन्ति च  
भ्प्_११।२२।०३६।१ तन् ममाख्याहि गोविन्द दुर्विभाव्यम् अनात्मभिः  
भ्प्_११।२२।०३६।३ न ह्य् एतत् प्रायशो लोके विद्वांसः सन्ति वञ्चिताः  
भ्प्_११।२२।०३७।० श्री-भगवान् उवाच  
भ्प्_११।२२।०३७।१ मनः कर्म-मयं णॄणाम् इन्द्रियैः पञ्चभिर् युतम्  
भ्प्_११।२२।०३७।३ लोकाल् लोकं प्रयात्य् अन्य आत्मा तद् अनुवर्तते  
भ्प्_११।२२।०३८।१ ध्यायन् मनो ऽनु विषयान् दृष्टान् वानुश्रुतान् अथ  
भ्प्_११।२२।०३८।३ उद्यत् सीदत् कर्म-तन्त्रं स्मृतिस् तद् अनु शाम्यति  
भ्प्_११।२२।०३९।१ विषयाभिनिवेशेन नात्मानं यत् स्मरेत् पुनः  
भ्प्_११।२२।०३९।३ जन्तोर् वै कस्यचिद् धेतोर् मृत्युर् अत्यन्त-विस्मृतिः  
भ्प्_११।२२।०४०।१ जन्म त्व् आत्मतया पुंसः सर्व-भावेन भूरि-द  
भ्प्_११।२२।०४०।३ विषय-स्वीकृतिं प्राहुर् यथा स्वप्न-मनोरथः  
भ्प्_११।२२।०४१।१ स्वप्नं मनोरथं चेत्थं प्राक्तनं न स्मरत्य् असौ  
भ्प्_११।२२।०४१।३ तत्र पूर्वम् इवात्मानम् अपूर्वम् चानुपश्यति  
भ्प्_११।२२।०४२।१ इन्द्रियायन-सृष्ट्येदं त्रै-विध्यं भाति वस्तुनि  
भ्प्_११।२२।०४२।३ बहिर्-अन्तर्-भिदा-हेतुर् जनो ऽसज्-जन-कृद् यथा  
भ्प्_११।२२।०४३।१ नित्यदा ह्य् अङ्ग भूतानि भवन्ति न भवन्ति च  
भ्प्_११।२२।०४३।३ कालेनालक्ष्य-वेगेन सूक्ष्मत्वात् तन् न दृश्यते  
भ्प्_११।२२।०४४।१ यथार्चिषां स्रोतसां च फलानां वा वनस्पतेः  
भ्प्_११।२२।०४४।३ तथैव सर्व-भूतानां वयो-ऽवस्थादयः कृताः  
भ्प्_११।२२।०४५।१ सो ऽयं दीपो ऽर्चिषां यद्वत् स्रोतसां तद् इदं जलम्  
भ्प्_११।२२।०४५।३ सो ऽयं पुमान् इति नृणां मृषा गीर् धीर् मृषायुषाम्  
भ्प्_११।२२।०४६।१ मा स्वस्य कर्म-बीजेन जायते सो ऽप्य् अयं पुमान्  
भ्प्_११।२२।०४६।३ म्रियते वामरो भ्रान्त्या यथाग्निर् दारु-संयुतः  
भ्प्_११।२२।०४७।१ निषेक-गर्भ-जन्मानि बाल्य-कौमार-यौवनम्  
भ्प्_११।२२।०४७।३ वयो-मध्यं जरा मृत्युर् इत्य् अवस्थास् तनोर् नव  
भ्प्_११।२२।०४८।१ एता मनोरथ-मयीर् हान्यस्योच्चावचास् तनूः  
भ्प्_११।२२।०४८।३ गुण-सङ्गाद् उपादत्ते क्वचित् कश्चिज् जहाति च  
भ्प्_११।२२।०४९।१ आत्मनः पितृ-पुत्राभ्याम् अनुमेयौ भवाप्ययौ  
भ्प्_११।२२।०४९।३ न भवाप्यय-वस्तूनाम् अभिज्ञो द्वय-लक्षणः  
भ्प्_११।२२।०५०।१ तरोर् बीज-विपाकाभ्यां यो विद्वाञ् जन्म-संयमौ  
भ्प्_११।२२।०५०।३ तरोर् विलक्षणो द्रष्टा एवं द्रष्टा तनोः पृथक्  
भ्प्_११।२२।०५१।१ प्रकृतेर् एवम् आत्मानम् अविविच्याबुधः पुमान्  
भ्प्_११।२२।०५१।३ तत्त्वेन स्पर्श-सम्मूढः संसारं प्रतिपद्यते  
भ्प्_११।२२।०५२।१ सत्त्व-सङ्गाद् ऋषीन् देवान् रजसासुर-मानुषान्  
भ्प्_११।२२।०५२।३ तमसा भूत-तिर्यक्त्वं भ्रामितो याति कर्मभिः  
भ्प्_११।२२।०५३।१ नृत्यतो गायतः पश्यन् यथैवानुकरोति तान्  
भ्प्_११।२२।०५३।३ एवं बुद्धि-गुणान् पश्यन्न् अनीहो ऽप्य् अनुकार्यते  
भ्प्_११।२२।०५४।१ यथाम्भसा प्रचलता तरवो ऽपि चला इव  
भ्प्_११।२२।०५४।३ चक्षुसा भ्राम्यमाणेन दृश्यते भ्रमतीव भूः  
भ्प्_११।२२।०५५।१ यथा मनोरथ-धियो विषय्षानुभवो मृषा  
भ्प्_११।२२।०५५।३ स्वप्न-दृष्टाश् च दाशार्ह तथा संसार आत्मनः  
भ्प्_११।२२।०५६।१ अर्थे ह्य् अविद्यमाने ऽपि संसृतिर् न निवर्तते  
भ्प्_११।२२।०५६।३ ध्यायतो विषयान् अस्य स्वप्ने ऽनर्थागमो यथा  
भ्प्_११।२२।०५७।१ तस्माद् उद्धव मा भुङ्क्ष्व विषयान् असद्-इन्द्रियैः  
भ्प्_११।२२।०५७।३ आत्माग्रहण-निर्भातं पश्य वैकल्पिकं भ्रमम्  
भ्प्_११।२२।०५८।१ क्षिप्तो ऽवमानितो ऽसद्भिः प्रलब्धो ऽसूयितो ऽथ वा  
भ्प्_११।२२।०५८।३ ताडितः सन्निरुद्धो वा वृत्त्या वा परिहापितः  
भ्प्_११।२२।०५९।१ निष्ठ्युतो मूत्रितो वाज्ञैर् बहुधैवं प्रकम्पितः  
भ्प्_११।२२।०५९।३ श्रेयस्-कामः कृच्छ्र-गत आत्मनात्मानम् उद्धरेत्  
भ्प्_११।२२।०६०।० श्री-उद्धव उवाच  
भ्प्_११।२२।०६०।१ यथैवम् अनुबुध्येयं  
भ्प्_११।२२।०६०।२ वद नो वदतां वर  
भ्प्_११।२२।०६१।१ सु-दुःषहम् इमं मन्य आत्मन्य् असद्-अतिक्रमम्  
भ्प्_११।२२।०६१।३ विदुषाम् अपि विश्वात्मन् प्रकृतिर् हि बलीयसी  
भ्प्_११।२२।०६१।५ ऋते त्वद्-धर्म-निरतान् शान्तांस् ते चरणालयान्  
भ्प्_११।२३।००१।० श्री-बादरायणिर् उवाच  
भ्प्_११।२३।००१।१ स एवम् आशंसित उद्धवेन भागवत-मुख्येन दाशार्ह-मुख्यः  
भ्प्_११।२३।००१।३ सभाजयन् भृत्य-वचो मुकुन्दस् तम् आबभाषे श्रवणीय-वीर्यः  
भ्प्_११।२३।००२।० श्री-भगवान् उवाच  
भ्प्_११।२३।००२।१ बार्हस्पत्य स नास्त्य् अत्र साधुर् वै दुर्जनेरितैः  
भ्प्_११।२३।००२।३ दुरक्तैर् भिन्नम् आत्मानं यः समाधातुम् ईश्वरः  
भ्प्_११।२३।००३।१ न तथा तप्यते विद्धः पुमान् बाणैस् तु मर्म-गैः  
भ्प्_११।२३।००३।३ यथा तुदन्ति मर्म-स्था ह्य् असतां परुषेषवः  
भ्प्_११।२३।००४।१ कथयन्ति महत् पुण्यम् इतिहासम् इहोद्धव  
भ्प्_११।२३।००४।३ तम् अहं वर्णयिष्यामि निबोध सु-समाहितः  
भ्प्_११।२३।००५।१ केनचिद् भिक्षुणा गीतं परिभूतेन दुर्जनैः  
भ्प्_११।२३।००५।३ स्मरता धृति-युक्तेन विपाकं निज-कर्मणाम्  
भ्प्_११।२३।००६।१ अवन्तिषु द्विजः कश्चिद् आसीद् आढ्यतमः श्रिया  
भ्प्_११।२३।००६।३ वार्ता-वृत्तिः कदर्यस् तु कामी लुब्धो ऽति-कोपनः  
भ्प्_११।२३।००७।१ ज्ञातयो ऽतिथयस् तस्य वाङ्-मात्रेणापि नार्चिताः  
भ्प्_११।२३।००७।३ शून्यावसथ आत्मापि काले कामैर् अनर्चितः  
भ्प्_११।२३।००८।१ दुह्शीलस्य कदर्यस्य द्रुह्यन्ते पुत्र-बान्धवाः  
भ्प्_११।२३।००८।३ दारा दुहितरो भृत्या विषण्णा नाचरन् प्रियम्  
भ्प्_११।२३।००९।१ तस्यैवं यक्ष-वित्तस्य च्युतस्योभय-लोकतः  
भ्प्_११।२३।००९।३ धर्म-काम-विहीनस्य चुक्रुधुः पञ्च-भागिनः  
भ्प्_११।२३।०१०।१ तद्-अवध्यान-विस्रस्त- पुण्य-स्कन्धस्य भूरि-द  
भ्प्_११।२३।०१०।३ अर्थो ऽप्य् अगच्छन् निधनं बह्व्-आयास-परिश्रमः  
भ्प्_११।२३।०११।१ ज्ञात्यो जगृहुः किञ्चित् किञ्चिद् दस्यव उद्धव  
भ्प्_११।२३।०११।३ दैवतः कालतः किञ्चिद् ब्रह्म-बन्धोर् नृ-पार्थिवात्  
भ्प्_११।२३।०१२।१ स एवं द्रविणे नष्टे धर्म-काम-विवर्जितः  
भ्प्_११।२३।०१२।३ उपेक्षितश् च स्व-जनैश् चिन्ताम् आप दुरत्ययाम्  
भ्प्_११।२३।०१३।१ तस्यैवं ध्यायतो दीर्घं नष्ट-रायस् तपस्विनः  
भ्प्_११।२३।०१३।३ खिद्यतो बाष्प-कण्ठस्य निर्वेदः सु-महान् अभूत्  
भ्प्_११।२३।०१४।१ स चाहेदम् अहो कष्टं वृथात्मा मे ऽनुतापितः  
भ्प्_११।२३।०१४।३ न धर्माय न कामाय यस्यार्थायास ईदृशः  
भ्प्_११।२३।०१५।१ प्रायेणाथाः कदर्याणां न सुखाय कदाचन  
भ्प्_११।२३।०१५।३ इह चात्मोपतापाय मृतस्य नरकाय च  
भ्प्_११।२३।०१६।१ यशो यशस्विनां शुद्धं श्लाघ्या ये गुणिनां गुणाः  
भ्प्_११।२३।०१६।३ लोभः स्व्-अल्पो ऽपि तान् हन्ति श्वित्रो रूपम् इवेप्सितम्  
भ्प्_११।२३।०१७।१ अर्थस्य साधने सिद्धे उत्कर्षे रक्षणे व्यये  
भ्प्_११।२३।०१७।३ नाशोपभोग आयासस् त्रासश् चिन्ता भ्रमो नृणाम्  
भ्प्_११।२३।०१८।१ स्तेयं हिंसानृतं दम्भः कामः क्रोधः स्मयो मदः  
भ्प्_११।२३।०१८।३ भेदो वैरम् अविश्वासः संस्पर्धा व्यसनानि च  
भ्प्_११।२३।०१९।१ एते पञ्चदशानर्था ह्य् अर्थ-मूला मता नृणाम्  
भ्प्_११।२३।०१९।३ तस्माद् अनर्थम् अर्थाख्यं श्रेयो-ऽर्थी दूरतस् त्यजेत्  
भ्प्_११।२३।०२०।१ भिद्यन्ते भ्रातरो दाराः पितरः सुहृदस् तथा  
भ्प्_११।२३।०२०।३ एकास्निग्धाः काकिणिना सद्यः सर्वे ऽरयः कृताः  
भ्प्_११।२३।०२१।१ अर्थेनाल्पीयसा ह्य् एते संरब्धा दीप्त-मन्यवः  
भ्प्_११।२३।०२१।३ त्यजन्त्य् आशु स्पृधो घ्नन्ति सहसोत्सृज्य सौहृदम्  
भ्प्_११।२३।०२२।१ लब्ध्वा जन्मामर-प्रार्थ्यं मानुष्यं तद् द्विजाग्र्यताम्  
भ्प्_११।२३।०२२।३ तद् अनादृत्य ये स्वार्थं घ्नन्ति यान्त्य् अशुभां गतिम्  
भ्प्_११।२३।०२३।१ स्वर्गापवर्गयोर् द्वारं प्राप्य लोकम् इमं पुमान्  
भ्प्_११।२३।०२३।३ द्रविणे को ऽनुषज्जेत मर्त्यो ऽनर्थस्य धामनि  
भ्प्_११।२३।०२४।१ देवर्षि-पितृ-भूतानि ज्ञातीन् बन्धूंश् च भागिनः  
भ्प्_११।२३।०२४।३ असंविभज्य चात्मानं यक्ष-वित्तः पतत्य् अधः  
भ्प्_११।२३।०२५।१ व्यर्थयार्थेहया वित्तं प्रमत्तस्य वयो बलम्  
भ्प्_११।२३।०२५।३ कुशला येन सिध्यन्ति जरठः किं नु साधये  
भ्प्_११।२३।०२६।१ कस्मात् सङ्क्लिश्यते विद्वान् व्यर्थयार्थेहयासकृत्  
भ्प्_११।२३।०२६।३ कस्यचिन् मायया नूनं लोको ऽयं सु-विमोहितः  
भ्प्_११।२३।०२७।१ किं धनैर् धन-दैर् वा किं कामैर् वा काम-दैर् उत  
भ्प्_११।२३।०२७।३ मृत्युना ग्रस्यमानस्य कर्मभिर् वोत जन्म-दैः  
भ्प्_११।२३।०२८।१ नूनं मे भगवांस् तुष्टः सर्व-देव-मयो हरिः  
भ्प्_११।२३।०२८।३ येन नीतो दशाम् एतां निर्वेदश् चात्मनः प्लवः  
भ्प्_११।२३।०२९।१ सो ऽहं कालावशेषेण शोषयिष्ये ऽङ्गम् आत्मनः  
भ्प्_११।२३।०२९।३ अप्रमत्तो ऽखिल-स्वार्थे यदि स्यात् सिद्ध आत्मनि  
भ्प्_११।२३।०३०।१ तत्र माम् अनुमोदेरन् देवास् त्रि-भुवनेश्वराः  
भ्प्_११।२३।०३०।३ मुहूर्तेन ब्रह्म-लोकं खट्वाङ्गः समसाधयत्  
भ्प्_११।२३।०३१।० श्री-भगवान् उवाच  
भ्प्_११।२३।०३१।१ इत्य् अभिप्रेत्य मनसा ह्य् आवन्त्यो द्विज-सत्तमः  
भ्प्_११।२३।०३१।३ उन्मुच्य हृदय-ग्रन्थीन् शान्तो भिक्षुर् अभून् मुनिः  
भ्प्_११।२३।०३२।१ स चचार महीम् एतां संयतात्मेन्द्रियानिलः  
भ्प्_११।२३।०३२।३ भिक्षार्थं नगर-ग्रामान् असङ्गो ऽलक्षितो ऽविशत्  
भ्प्_११।२३।०३३।१ तं वै प्रवयसं भिक्षुम् अवधूतम् असज्-जनाः  
भ्प्_११।२३।०३३।३ दृष्ट्वा पर्यभवन् भद्र बह्वीभिः परिभूतिभिः  
भ्प्_११।२३।०३४।१ केचित् त्रि-वेणुं जगृहुर् एके पात्रं कमण्डलुम्  
भ्प्_११।२३।०३४।३ पीठं चैके ऽक्ष-सूत्रं च कन्थां चीराणि केचन  
भ्प्_११।२३।०३४।५ प्रदाय च पुनस् तानि दर्शितान्य् आददुर् मुनेः  
भ्प्_११।२३।०३५।१ अन्नं च भैक्ष्य-सम्पन्नं भुञ्जानस्य सरित्-तटे  
भ्प्_११।२३।०३५।३ मूत्रयन्ति च पापिष्ठाः ष्ठीवन्त्य् अस्य च मूर्धनि  
भ्प्_११।२३।०३६।१ यत-वाचं वाचयन्ति ताडयन्ति न वक्ति चेत्  
भ्प्_११।२३।०३६।३ तर्जयन्त्य् अपरे वाग्भिः स्तेनो ऽयम् इति वादिनः  
भ्प्_११।२३।०३६।५ बध्नन्ति रज्ज्वा तं केचिद् बध्यतां बध्यताम् इति  
भ्प्_११।२३।०३७।१ क्षिपन्त्य् एके ऽवजानन्त एष धर्म-ध्वजः शठः  
भ्प्_११।२३।०३७।३ क्षीण-वित्त इमां वृत्तिम् अग्रहीत् स्व-जनोज्झितः  
भ्प्_११।२३।०३८।१ अहो एष महा-सारो धृतिमान् गिरि-राड् इव  
भ्प्_११।२३।०३८।३ मौनेन साधयत्य् अर्थं बक-वद् दृढ-निश्चयः  
भ्प्_११।२३।०३९।१ इत्य् एके विहसन्त्य् एनम् एके दुर्वातयन्ति च  
भ्प्_११।२३।०३९।३ तं बबन्धुर् निरुरुधुर् यथा क्रीडनकं द्विजम्  
भ्प्_११।२३।०४०।१ एवं स भौतिकं दुःखं दैविकं दैहिकं च यत्  
भ्प्_११।२३।०४०।३ भोक्तव्यम् आत्मनो दिष्टं प्राप्तं प्राप्तम् अबुध्यत  
भ्प्_११।२३।०४१।१ परिभूत इमां गाथाम् अगायत नराधमैः  
भ्प्_११।२३।०४१।३ पातयद्भिः स्व धर्म-स्थो धृतिम् आस्थाय सात्त्विकीम्  
भ्प्_११।२३।०४२।० द्विज उवाच  
भ्प्_११।२३।०४२।१ नायं जनो मे सुख-दुःख-हेतुर् न देवतात्मा ग्रह-कर्म-कालाः  
भ्प्_११।२३।०४२।३ मनः परं कारणम् आमनन्ति संसार-चक्रं परिवर्तयेद् यत्  
भ्प्_११।२३।०४३।१ मनो गुणान् वै सृजते बलीयस् ततश् च कर्माणि विलक्षणानि  
भ्प्_११।२३।०४३।३ शुक्लानि कृष्णान्य् अथ लोहितानि तेभ्यः स-वर्णाः सृतयो भवन्ति  
भ्प्_११।२३।०४४।१ अनीह आत्मा मनसा समीहता हिरण्-मयो मत्-सख उद्विचष्टे  
भ्प्_११।२३।०४४।३ मनः स्व-लिङ्गं परिगृह्य कामान् जुषन् निबद्धो गुण-सङ्गतो ऽसौ  
भ्प्_११।२३।०४५।१ दानं स्व-धर्मो नियमो यमश् च श्रुतं च कर्माणि च सद्-व्रतानि  
भ्प्_११।२३।०४५।३ सर्वे मनो-निग्रह-लक्षणान्ताः परो हि योगो मनसः समाधिः  
भ्प्_११।२३।०४६।१ समाहितं यस्य मनः प्रशान्तं दानादिभिः किं वद तस्य कृत्यम्  
भ्प्_११।२३।०४६।३ असंयतं यस्य मनो विनश्यद् दानादिभिश् चेद् अपरं किम् एभिः  
भ्प्_११।२३।०४७।१ मनो-वशे ऽन्ये ह्य् अभवन् स्म देवा मनश् च नान्यस्य वशं समेति  
भ्प्_११।२३।०४७।३ भीष्मो हि देवः सहसः सहीयान् युञ्ज्याद् वशे तं स हि देव-देवः  
भ्प्_११।२३।०४८।१ तम् दुर्जयं शत्रुम् असह्य-वेगम् अरुन्-तुदं तन् न विजित्य केचित्  
भ्प्_११।२३।०४८।३ कुर्वन्त्य् असद्-विग्रहम् अत्र मर्त्यैर् मित्राण्य् उदासीन-रिपून् विमूढाः  
भ्प्_११।२३।०४९।१ देहं मनो-मात्रम् इमं गृहीत्वा ममाहम् इत्य् अन्ध-धियो मनुष्याः  
भ्प्_११।२३।०४९।३ एषो ऽहम् अन्यो ऽयम् इति भ्रमेण दुरन्त-पारे तमसि भ्रमन्ति  
भ्प्_११।२३।०५०।१ जनस् तु हेतुः सुख-दुःखयोश् चेत् किम् आत्मनश् चात्र हि भौमयोस् तत्  
भ्प्_११।२३।०५०।३ जिह्वां क्वचित् सन्दशति स्व-दद्भिस् तद्-वेदनायां कतमाय कुप्येत्  
भ्प्_११।२३।०५१।१ दुःखस्य हेतुर् यदि देवतास् तु किम् आत्मनस् तत्र विकारयोस् तत्  
भ्प्_११।२३।०५१।३ यद् अङ्गम् अङ्गेन निहन्यते क्वचित् क्रुध्येत कस्मै पुरुषः स्व-देहे  
भ्प्_११।२३।०५२।१ आत्मा यदि स्यात् सुख-दुःख-हेतुः किम् अन्यतस् तत्र निज-स्वभावः  
भ्प्_११।२३।०५२।३ न ह्य् आत्मनो ऽन्यद् यदि तन् मृषा स्यात् क्रुध्येत कस्मान् न सुखं न दुःखम्  
भ्प्_११।२३।०५३।१ ग्रहा निमित्तं सुख-दुःखयोश् चेत् किम् आत्मनो ऽजस्य जनस्य ते वै  
भ्प्_११।२३।०५३।३ ग्रहैर् ग्रहस्यैव वदन्ति पीडां क्रुध्येत कस्मै पुरुषस् ततो ऽन्यः  
भ्प्_११।२३।०५४।१ कर्मास्तु हेतुः सुख-दुःखयोश् चेत् किम् आत्मनस् तद् धि जडाजडत्वे  
भ्प्_११।२३।०५४।३ देहस् त्व् अचित् पुरुषो ऽयं सुपर्णः क्रुध्येत कस्मै न हि कर्म मूलम्  
भ्प्_११।२३।०५५।१ कालस् तु हेतुः सुख-दुःखयोश् चेत् किम् आत्मनस् तत्र तद्-आत्मको ऽसौ  
भ्प्_११।२३।०५५।३ नाग्नेर् हि तापो न हिमस्य तत् स्यात् क्रुध्येत कस्मै न परस्य द्वन्द्वम्  
भ्प्_११।२३।०५६।१ न केनचित् क्वापि कथञ्चनास्य द्वन्द्वोपरागः परतः परस्य  
भ्प्_११।२३।०५६।३ यथाहमः संसृति-रूपिणः स्याद् एवं प्रबुद्धो न बिभेति भूतैः  
भ्प्_११।२३।०५७।१ एतां स आस्थाय परात्म-निष्ठाम् अध्यासितां पूर्वतमैर् महर्षिभिः  
भ्प्_११।२३।०५७।३ अहं तरिष्यामि दुरन्त-पारं तमो मुकुन्दाङ्घ्रि-निषेवयैव  
भ्प्_११।२३।०५८।० श्री-भगवान् उवाच  
भ्प्_११।२३।०५८।१ निर्विद्य नष्ट-द्रविणे गत-क्लमः प्रव्रज्य गां पर्यटमान इत्थम्  
भ्प्_११।२३।०५८।३ निराकृतो ऽसद्भिर् अपि स्व-धर्माद् अकम्पितो ऽमूं मुनिर् आह गाथाम्  
भ्प्_११।२३।०५९।१ सुख-दुःख-प्रदो नान्यः पुरुषस्यात्म-विभ्रमः  
भ्प्_११।२३।०५९।३ मित्रोदासीन-रिपवः संसारस् तमसः कृतः  
भ्प्_११।२३।०६०।१ तस्मात् सर्वात्मना तात निगृहाण मनो धिया  
भ्प्_११।२३।०६०।३ मय्य् आवेशितया युक्त एतावान् योग-सङ्ग्रहः  
भ्प्_११।२३।०६१।१ य एतां भिक्षुणा गीतां ब्रह्म-निष्ठां समाहितः  
भ्प्_११।२३।०६१।३ धारयञ् छ्रावयञ् छृण्वन् द्वन्द्वैर् नैवाभिभूयते  
भ्प्_११।२४।००१।० श्री-भगवान् उवाच  
भ्प्_११।२४।००१।१ अथ ते सम्प्रवक्ष्यामि साङ्ख्यं पूर्वैर् विनिश्चितम्  
भ्प्_११।२४।००१।३ यद् विज्ञाय पुमान् सद्यो जह्याद् वैकल्पिकं भ्रमम्  
भ्प्_११।२४।००२।१ आसीज् ज्ञानम् अथो अर्थ एकम् एवाविकल्पितम्  
भ्प्_११।२४।००२।३ यदा विवेक-निपुणा आदौ कृत-युगे ऽयुगे  
भ्प्_११।२४।००३।१ तन् माया-फल-रूपेण केवलं निर्विकल्पितम्  
भ्प्_११।२४।००३।३ वाङ्-मनो-ऽगोचरं सत्यं द्विधा समभवद् बृहत्  
भ्प्_११।२४।००४।१ तयोर् एकतरो ह्य् अर्थः प्रकृतिः सोभयात्मिका  
भ्प्_११।२४।००४।३ ज्ञानं त्व् अन्यतमो भावः पुरुषः सो ऽभिधीयते  
भ्प्_११।२४।००५।१ तमो रजः सत्त्वम् इति प्रकृतेर् अभवन् गुणाः  
भ्प्_११।२४।००५।३ मया प्रक्षोभ्यमाणायाः पुरुषानुमतेन च  
भ्प्_११।२४।००६।१ तेभ्यः समभवत् सूत्रं महान् सूत्रेण संयुतः  
भ्प्_११।२४।००६।३ ततो विकुर्वतो जातो यो ऽहङ्कारो विमोहनः  
भ्प्_११।२४।००७।१ वैकारिकस् तैजसश् च तामसश् चेत्य् अहं त्रि-वृत्  
भ्प्_११।२४।००७।३ तन्-मात्रेन्द्रिय-मनसां कारणं चिद्-अचिन्-मयः  
भ्प्_११।२४।००८।१ अर्थस् तन्-मात्रिकाज् जज्ञे तामसाद् इन्द्रियाणि च  
भ्प्_११।२४।००८।३ तैजसाद् देवता आसन्न् एकादश च वैकृतात्  
भ्प्_११।२४।००९।१ मया सञ्चोदिता भावाः सर्वे संहत्य-कारिणः  
भ्प्_११।२४।००९।३ अण्डम् उत्पादयाम् आसुर् ममायतनम् उत्तमम्  
भ्प्_११।२४।०१०।१ तस्मिन्न् अहं समभवम् अण्डे सलिल-संस्थितौ  
भ्प्_११।२४।०१०।३ मम नाभ्याम् अभूत् पद्मं विश्वाख्यं तत्र चात्म-भूः  
भ्प्_११।२४।०११।१ सो ऽसृजत् तपसा युक्तो रजसा मद्-अनुग्रहात्  
भ्प्_११।२४।०११।३ लोकान् स-पालान् विश्वात्मा भूर् भुवः स्वर् इति त्रिधा  
भ्प्_११।२४।०१२।१ देवानाम् ओक आसीत् स्वर् भूतानां च भुवः पदम्  
भ्प्_११।२४।०१२।३ मर्त्यादीनां च भूर् लोकः सिद्धानां त्रितयात् परम्  
भ्प्_११।२४।०१३।१ अधो ऽसुराणां नागानां भूमेर् ओको ऽसृजत् प्रभुः  
भ्प्_११।२४।०१३।३ त्रि-लोक्यां गतयः सर्वाः कर्मणां त्रि-गुणात्मनाम्  
भ्प्_११।२४।०१४।१ योगस्य तपसश् चैव न्यासस्य गतयो ऽमलाः  
भ्प्_११।२४।०१४।३ महर् जनस् तपः सत्यं भक्ति-योगस्य मद्-गतिः  
भ्प्_११।२४।०१५।१ मया कालात्मना धात्रा कर्म-युक्तम् इदं जगत्  
भ्प्_११।२४।०१५।३ गुण-प्रवाह एतस्मिन्न् उन्मज्जति निमज्जति  
भ्प्_११।२४।०१६।१ अणुर् बृहत् कृशः स्थूलो यो यो भावः प्रसिध्यति  
भ्प्_११।२४।०१६।३ सर्वो ऽप्य् उभय-संयुक्तः प्रकृत्या पुरुषेण च  
भ्प्_११।२४।०१७।१ यस् तु यस्यादिर् अन्तश् च स वै मध्यं च तस्य सन्  
भ्प्_११।२४।०१७।३ विकारो व्यवहारार्थो यथा तैजस-पार्थिवाः  
भ्प्_११।२४।०१८।१ यद् उपादाय पूर्वस् तु भावो विकुरुते ऽपरम्  
भ्प्_११।२४।०१८।३ आदिर् अन्तो यदा यस्य तत् सत्यम् अभिधीयते  
भ्प्_११।२४।०१९।१ प्रकृतिर् यस्योपादानम् आधारः पुरुषः परः  
भ्प्_११।२४।०१९।३ सतो ऽभिव्यञ्जकः कालो ब्रह्म तत् त्रितयं त्व् अहम्  
भ्प्_११।२४।०२०।१ सर्गः प्रवर्तते तावत् पौर्वापर्येण नित्यशः  
भ्प्_११।२४।०२०।३ महान् गुण-विसर्गार्थः स्थित्य्-अन्तो यावद् ईक्षणम्  
भ्प्_११।२४।०२१।१ विराण् मयासाद्यमानो लोक-कल्प-विकल्पकः  
भ्प्_११।२४।०२१।३ पञ्चत्वाय विशेषाय कल्पते भुवनैः सह  
भ्प्_११।२४।०२२।१ अन्ने प्रलीयते मर्त्यम् अन्नं धानासु लीयते  
भ्प्_११।२४।०२२।३ धाना भूमौ प्रलीयन्ते भूमिर् गन्धे प्रलीयते  
भ्प्_११।२४।०२३।१ अप्सु प्रलीयते गन्ध आपश् च स्व-गुणे रसे  
भ्प्_११।२४।०२३।३ लीयते ज्योतिषि रसो ज्योती रूपे प्रलीयते  
भ्प्_११।२४।०२४।१ रूपं वायौ स च स्पर्शे लीयते सो ऽपि चाम्बरे  
भ्प्_११।२४।०२४।३ अम्बरं शब्द-तन्-मात्र इन्द्रियाणि स्व-योनिषु  
भ्प्_११।२४।०२५।१ योनिर् वैकारिके सौम्य लीयते मनसीश्वरे  
भ्प्_११।२४।०२५।३ शब्दो भूतादिम् अप्येति भूतादिर् महति प्रभुः  
भ्प्_११।२४।०२६।१ स लीयते महान् स्वेषु गुणेसु गुण-वत्तमः  
भ्प्_११।२४।०२६।३ ते ऽव्यक्ते सम्प्रलीयन्ते तत् काले लीयते ऽव्यये  
भ्प्_११।२४।०२७।१ कालो माया-मये जीवे जीव आत्मनि मय्य् अजे  
भ्प्_११।२४।०२७।३ आत्मा केवल आत्म-स्थो विकल्पापाय-लक्षणः  
भ्प्_११।२४।०२८।१ एवम् अन्वीक्षमाणस्य कथं वैकल्पिको भ्रमः  
भ्प्_११।२४।०२८।३ मनसो हृदि तिष्ठेत व्योम्नीवार्कोदये तमः  
भ्प्_११।२४।०२९।१ एष साङ्ख्य-विधिः प्रोक्तः संशय-ग्रन्थि-भेदनः  
भ्प्_११।२४।०२९।३ प्रतिलोमानुलोमाभ्यां परावर-दृश मया  
भ्प्_११।२५।००१।० श्री-भगवान् उवाच  
भ्प्_११।२५।००१।१ गुणानाम् असम्मिश्राणां पुमान् येन यथा भवेत्  
भ्प्_११।२५।००१।३ तन् मे पुरुष-वर्येदम् उपधारय शंसतः  
भ्प्_११।२५।००२।१ शमो दमस् तितिक्षेक्षा तपः सत्यं दया स्मृतिः  
भ्प्_११।२५।००२।३ तुष्टिस् त्यागो ऽस्पृहा श्रद्धा ह्रीर् दयादिः स्व-निर्वृतिः  
भ्प्_११।२५।००३।१ काम ईहा मदस् तृष्णा स्तम्भ आशीर् भिदा सुखम्  
भ्प्_११।२५।००३।३ मदोत्साहो यशः-प्रीतिर् हास्यं वीर्यं बलोद्यमः  
भ्प्_११।२५।००४।१ क्रोधो लोभो ऽनृतं हिंसा याच्ञा दम्भः क्लमः कलिः  
भ्प्_११।२५।००४।३ शोक-मोहौ विषादार्ती निद्राशा भीर् अनुद्यमः  
भ्प्_११।२५।००५।१ सत्त्वस्य रजसश् चैतास् तमसश् चानुपूर्वशः  
भ्प्_११।२५।००५।३ वृत्तयो वर्णित-प्रायाः सन्निपातम् अथो शृणु  
भ्प्_११।२५।००६।१ सन्निपातस् त्व् अहम् इति ममेत्य् उद्धव या मतिः  
भ्प्_११।२५।००६।३ व्यवहारः सन्निपातो मनो-मात्रेन्द्रियासुभिः  
भ्प्_११।२५।००७।१ धर्मे चार्थे च कामे च यदासौ परिनिष्ठितः  
भ्प्_११।२५।००७।३ गुणानां सन्निकर्षो ऽयं श्रद्धा-रति-धनावहः  
भ्प्_११।२५।००८।१ प्रवृत्ति-लक्षणे निष्ठा पुमान् यर्हि गृहाश्रमे  
भ्प्_११।२५।००८।३ स्व-धर्मे चानु तिष्ठेत गुणानां समितिर् हि सा  
भ्प्_११।२५।००९।१ पुरुषं सत्त्व-संयुक्तम् अनुमीयाच् छमादिभिः  
भ्प्_११।२५।००९।३ कामादिभी रजो-युक्तं क्रोधाद्यैस् तमसा युतम्  
भ्प्_११।२५।०१०।१ यदा भजति मां भक्त्या निरपेक्षः स्व-कर्मभिः  
भ्प्_११।२५।०१०।३ तं सत्त्व-प्रकृतिं विद्यात् पुरुषं स्त्रियम् एव वा  
भ्प्_११।२५।०११।१ यदा आशिष आशास्य मां भजेत स्व-कर्मभिः  
भ्प्_११।२५।०११।३ तं रजः-प्रकृतिं विद्यात् हिंसाम् आशास्य तामसम्  
भ्प्_११।२५।०१२।१ सत्त्वं रजस् तम इति गुणा जीवस्य नैव मे  
भ्प्_११।२५।०१२।३ चित्त-जा यैस् तु भूतानां सज्जमानो निबध्यते  
भ्प्_११।२५।०१३।१ यदेतरौ जयेत् सत्त्वं भास्वरं विशदं शिवम्  
भ्प्_११।२५।०१३।३ तदा सुखेन युज्येत धर्म-ज्ञानादिभिः पुमान्  
भ्प्_११।२५।०१४।१ यदा जयेत् तमः सत्त्वं रजः सङ्गं भिदा चलम्  
भ्प्_११।२५।०१४।३ तदा दुःखेन युज्येत कर्मणा यशसा श्रिया  
भ्प्_११।२५।०१५।१ यदा जयेद् रजः सत्त्वं तमो मूढं लयं जडम्  
भ्प्_११।२५।०१५।३ युज्येत शोक-मोहाभ्यां निद्रया हिंसयाशया  
भ्प्_११।२५।०१६।१ यदा चित्तं प्रसीदेत इन्द्रियाणां च निर्वृतिः  
भ्प्_११।२५।०१६।३ देहे ऽभयं मनो-ऽसङ्गं तत् सत्त्वं विद्धि मत्-पदम्  
भ्प्_११।२५।०१७।१ विकुर्वन् क्रियया चा-धीर् अनिवृत्तिश् च चेतसाम्  
भ्प्_११।२५।०१७।३ गात्रास्वास्थ्यं मनो भ्रान्तं रज एतैर् निशामय  
भ्प्_११।२५।०१८।१ सीदच् चित्तं विलीयेत चेतसो ग्रहणे ऽक्षमम्  
भ्प्_११।२५।०१८।३ मनो नष्टं तमो ग्लानिस् तमस् तद् उपधारय  
भ्प्_११।२५।०१९।१ एधमाने गुणे सत्त्वे देवानां बलम् एधते  
भ्प्_११।२५।०१९।३ असुराणां च रजसि तमस्य् उद्धव रक्षसाम्  
भ्प्_११।२५।०२०।१ सत्त्वाज् जागरणं विद्याद् रजसा स्वप्नम् आदिशेत्  
भ्प्_११।२५।०२०।३ प्रस्वापं तमसा जन्तोस् तुरीयं त्रिषु सन्ततम्  
भ्प्_११।२५।०२१।१ उपर्य् उपरि गच्छन्ति सत्त्वेन ब्राह्मणा जनाः  
भ्प्_११।२५।०२१।३ तमसाधो ऽध आ-मुख्याद् रजसान्तर-चारिणः  
भ्प्_११।२५।०२२।१ सत्त्वे प्रलीनाः स्वर् यान्ति नर-लोकं रजो-लयाः  
भ्प्_११।२५।०२२।३ तमो-लयास् तु निरयं यान्ति माम् एव निर्गुणाः  
भ्प्_११।२५।०२३।१ मद्-अर्पणं निष्फलं वा सात्त्विकं निज-कर्म तत्  
भ्प्_११।२५।०२३।३ राजसं फल-सङ्कल्पं हिंसा-प्रायादि तामसम्  
भ्प्_११।२५।०२४।१ कैवल्यं सात्त्विकं ज्ञानं रजो वैकल्पिकं च यत्  
भ्प्_११।२५।०२४।३ प्राकृतं तामसं ज्ञानं मन्-निष्ठं निर्गुणं स्मृतम्  
भ्प्_११।२५।०२५।१ वनं तु सात्त्विको वासो ग्रामो राजस उच्यते  
भ्प्_११।२५।०२५।३ तामसं द्यूत-सदनं मन्-निकेतं तु निर्गुणम्  
भ्प्_११।२५।०२६।१ सात्त्विकः कारको ऽसङ्गी रागान्धो राजसः स्मृतः  
भ्प्_११।२५।०२६।३ तामसः स्मृति-विभ्रष्टो निर्गुणो मद्-अपाश्रयः  
भ्प्_११।२५।०२७।१ सात्त्विक्य् आध्यात्मिकी श्रद्धा कर्म-श्रद्धा तु राजसी  
भ्प्_११।२५।०२७।३ तामस्य् अधर्मे या श्रद्धा मत्-सेवायां तु निर्गुणा  
भ्प्_११।२५।०२८।१ पथ्यं पूतम् अनायस्तम् आहार्यं सात्त्विकं स्मृतम्  
भ्प्_११।२५।०२८।३ राजसं चेन्द्रिय-प्रेष्ठं तामसं चार्ति-दाशुचि  
भ्प्_११।२५।०२९।१ सात्त्विकं सुखम् आत्मोत्थं विषयोत्थं तु राजसम्  
भ्प्_११।२५।०२९।३ तामसं मोह-दैन्योत्थं निर्गुणं मद्-अपाश्रयम्  
भ्प्_११।२५।०३०।१ द्रव्यं देशः फलं कालो ज्ञानं कर्म च कारकः  
भ्प्_११।२५।०३०।३ श्रद्धावस्थाकृतिर् निष्ठा त्रै-गुण्यः सर्व एव हि  
भ्प्_११।२५।०३१।१ सर्वे गुण-मया भावाः पुरुषाव्यक्त-धिष्ठिताः  
भ्प्_११।२५।०३१।३ दृष्टं श्रुतं अनुध्यातं बुद्ध्या वा पुरुषर्षभ  
भ्प्_११।२५।०३२।१ एताः संसृतयः पुंसो गुण-कर्म-निबन्धनाः  
भ्प्_११।२५।०३२।३ येनेमे निर्जिताः सौम्य गुणा जीवेन चित्त-जाः  
भ्प्_११।२५।०३२।५ भक्ति-योगेन मन्-निष्ठो मद्-भावाय प्रपद्यते  
भ्प्_११।२५।०३३।१ तस्माद् देहम् इमं लब्ध्वा ज्ञान-विज्ञान-सम्भवम्  
भ्प्_११।२५।०३३।३ गुण-सङ्गं विनिर्धूय मां भजन्तु विचक्षणाः  
भ्प्_११।२५।०३४।१ निःसङ्गो मां भजेद् विद्वान् अप्रमत्तो जितेन्द्रियः  
भ्प्_११।२५।०३४।३ रजस् तमश् चाभिजयेत् सत्त्व-संसेवया मुनिः  
भ्प्_११।२५।०३५।१ सत्त्वं चाभिजयेद् युक्तो नैरपेक्ष्येण शान्त-धीः  
भ्प्_११।२५।०३५।३ सम्पद्यते गुणैर् मुक्तो जीवो जीवं विहाय माम्  
भ्प्_११।२५।०३६।१ जीवो जीव-विनिर्मुक्तो गुणैश् चाशय-सम्भवैः  
भ्प्_११।२५।०३६।३ मयैव ब्रह्मणा पूर्णो न बहिर् नान्तरश् चरेत्  
भ्प्_११।२६।००१।० श्री-भगवान् उवाच  
भ्प्_११।२६।००१।१ मल्-लक्षणम् इमं कायं लब्ध्वा मद्-धर्म आस्थितः  
भ्प्_११।२६।००१।३ आनन्दं परमात्मानम् आत्म-स्थं समुपैति माम्  
भ्प्_११।२६।००२।१ गुण-मय्या जीव-योन्या विमुक्तो ज्ञान-निष्ठया  
भ्प्_११।२६।००२।३ गुणेषु माया-मात्रेषु दृश्यमानेष्व् अवस्तुतः  
भ्प्_११।२६।००२।५ वर्तमानो ऽपि न पुमान् युज्यते ऽवस्तुभिर् गुणैः  
भ्प्_११।२६।००३।१ सङ्गं न कुर्याद् असतां शिश्नोदर-तृपां क्वचित्  
भ्प्_११।२६।००३।३ तस्यानुगस् तमस्य् अन्धे पतत्य् अन्धानुगान्ध-वत्  
भ्प्_११।२६।००४।१ ऐलः सम्राड् इमां गाथाम् अगायत बृहच्-छ्रवाः  
भ्प्_११।२६।००४।३ उर्वशी-विरहान् मुह्यन् निर्विण्णः शोक-संयमे  
भ्प्_११।२६।००५।१ त्यक्त्वात्मानं व्रयन्तीं तां नग्न उन्मत्त-वन् नृपः  
भ्प्_११।२६।००५।३ विलपन्न् अन्वगाज् जाये घोरे तिष्ठेति विक्लवः  
भ्प्_११।२६।००६।१ कामान् अतृप्तो ऽनुजुषन् क्षुल्लकान् वर्ष-यामिनीः  
भ्प्_११।२६।००६।३ न वेद यान्तीर् नायान्तीर् उर्वश्य्-आकृष्ट-चेतनः  
भ्प्_११।२६।००७।० ऐल उवाच  
भ्प्_११।२६।००७।१ अहो मे मोह-विस्तारः काम-कश्मल-चेतसः  
भ्प्_११।२६।००७।३ देव्या गृहीत-कण्ठस्य नायुः-खण्डा इमे स्मृताः  
भ्प्_११।२६।००८।१ नाहं वेदाभिनिर्मुक्तः सूर्यो वाभ्युदितो ऽमुया  
भ्प्_११।२६।००८।३ मूषितो वर्ष-पूगानां बताहानि गतान्य् उत  
भ्प्_११।२६।००९।१ अहो मे आत्म-सम्मोहो येनात्मा योषितां कृतः  
भ्प्_११।२६।००९।३ क्रीडा-मृगश् चक्रवर्ती नरदेव-शिखामणिः  
भ्प्_११।२६।०१०।१ स-परिच्छदम् आत्मानं हित्वा तृणम् इवेश्वरम्  
भ्प्_११।२६।०१०।३ यान्तीं स्त्रियं चान्वगमं नग्न उन्मत्त-वद् रुदन्  
भ्प्_११।२६।०११।१ कुतस् तस्यानुभावः स्यात् तेज ईशत्वम् एव वा  
भ्प्_११।२६।०११।३ यो ऽन्वगच्छं स्त्रियं यान्तीं खर-वत् पाद-ताडितः  
भ्प्_११।२६।०१२।१ किं विद्यया किं तपसा किं त्यागेन श्रुतेन वा  
भ्प्_११।२६।०१२।३ किं विविक्तेन मौनेन स्त्रीभिर् यस्य मनो हृतम्  
भ्प्_११।२६।०१३।१ स्वार्थस्याकोविदं धिङ् मां मूर्खं पण्डित-मानिनम्  
भ्प्_११।२६।०१३।३ यो ऽहम् ईश्वरतां प्राप्य स्त्रीभिर् गो-खर-वज् जितः  
भ्प्_११।२६।०१४।१ सेवतो वर्ष-पूगान् मे उर्वश्या अधरासवम्  
भ्प्_११।२६।०१४।३ न तृप्यत्य् आत्म-भूः कामो वह्निर् आहुतिभिर् यथा  
भ्प्_११।२६।०१५।१ पुंश्चल्यापहृतं चित्तं को न्व् अन्यो मोचितुं प्रभुः  
भ्प्_११।२६।०१५।३ आत्मारामेश्वरम् ऋते भगवन्तम् अधोक्षजम्  
भ्प्_११।२६।०१६।१ बोधितस्यापि देव्या मे सूक्त-वाक्येन दुर्मतेः  
भ्प्_११।२६।०१६।३ मनो-गतो महा-मोहो नापयात्य् अजितात्मनः  
भ्प्_११।२६।०१७।१ किम् एतया नो ऽपकृतं रज्ज्वा वा सर्प-चेतसः  
भ्प्_११।२६।०१७।३ द्रष्टुः स्वरूपाविदुषो यो ऽहं यद् अजितेन्द्रियः  
भ्प्_११।२६।०१८।१ क्वायं मलीमसः कायो दौर्गन्ध्याद्य्-आत्मको ऽशुचिः  
भ्प्_११।२६।०१८।३ क्व गुणाः सौमनस्याद्या ह्य् अध्यासो ऽविद्यया कृतः  
भ्प्_११।२६।०१९।१ पित्रोः किं स्वं नु भार्यायाः स्वामिनो ऽग्नेः श्व-गृध्रयोः  
भ्प्_११।२६।०१९।३ किम् आत्मनः किं सुहृदाम् इति यो नावसीयते  
भ्प्_११।२६।०२०।१ तस्मिन् कलेवरे ऽमेध्ये तुच्छ-निष्ठे विषज्जते  
भ्प्_११।२६।०२०।३ अहो सु-भद्रं सु-नसं सु-स्मितं च मुखं स्त्रियः  
भ्प्_११।२६।०२१।१ त्वङ्-मांस-रुधिर-स्नायु- मेदो-मज्जास्थि-संहतौ  
भ्प्_११।२६।०२१।३ विण्-मूत्र-पूये रमतां कृमीणां कियद् अन्तरम्  
भ्प्_११।२६।०२२।१ अथापि नोपसज्जेत स्त्रीषु स्त्रैणेषु चार्थ-वित्  
भ्प्_११।२६।०२२।३ विषयेन्द्रिय-संयोगान् मनः क्षुभ्यति नान्यथा  
भ्प्_११।२६।०२३।१ अदृष्टाद् अश्रुताद् भावान् न भाव उपजायते  
भ्प्_११।२६।०२३।३ असम्प्रयुञ्जतः प्राणान् शाम्यति स्तिमितं मनः  
भ्प्_११।२६।०२४।१ तस्मात् सङ्गो न कर्तव्यः स्त्रीषु स्त्रैणेषु चेन्द्रियैः  
भ्प्_११।२६।०२४।३ विदुषां चाप्य् अविस्रब्धः षड्-वर्गः किम् उ मादृशाम्  
भ्प्_११।२६।०२५।० श्री-भगवान् उवाच  
भ्प्_११।२६।०२५।१ एवं प्रगायन् नृप-देव-देवः स उर्वशी-लोकम् अथो विहाय  
भ्प्_११।२६।०२५।३ आत्मानम् आत्मन्य् अवगम्य मां वै उपारमज् ज्ञाअन-विधूत-मोहः  
भ्प्_११।२६।०२६।१ ततो दुःसङ्गम् उत्सृज्य सत्सु सज्जेत बुद्धिमान्  
भ्प्_११।२६।०२६।३ सन्त एवास्य छिन्दन्ति मनो-व्यासङ्गम् उक्तिभिः  
भ्प्_११।२६।०२७।१ सन्तो ऽनपेक्षा मच्-चित्ताः प्रशान्ताः सम-दर्शिनः  
भ्प्_११।२६।०२७।३ निर्ममा निरहङ्कारा निर्द्वन्द्वा निष्परिग्रहाः  
भ्प्_११।२६।०२८।१ तेषु नित्यं महा-भाग महा-भागेषु मत्-कथाः  
भ्प्_११।२६।०२८।३ सम्भवन्ति हि ता नॄणां जुषतां प्रपुनन्त्य् अघम्  
भ्प्_११।२६।०२९।१ ता ये शृण्वन्ति गायन्ति ह्य् अनुमोदन्ति चादृताः  
भ्प्_११।२६।०२९।३ मत्-पराः श्रद्दधानाश् च भक्तिं विन्दन्ति ते मयि  
भ्प्_११।२६।०३०।१ भक्तिं लब्धवतः साधोः किम् अन्यद् अवशिष्यते  
भ्प्_११।२६।०३०।३ मय्य् अनन्त-गुणे ब्रह्मण्य् आनन्दानुभवात्मनि  
भ्प्_११।२६।०३१।१ यथोपश्रयमाणस्य भगवन्तं विभावसुम्  
भ्प्_११।२६।०३१।३ शीतं भयं तमो ऽप्येति साधून् संसेवतस् तथा  
भ्प्_११।२६।०३२।१ निमज्ज्योन्मज्जतां घोरे भवाब्धौ परमायणम्  
भ्प्_११।२६।०३२।३ सन्तो ब्रह्म-विदः शान्ता नौर् दृढेवाप्सु मज्जताम्  
भ्प्_११।२६।०३३।१ अन्नं हि प्राणिनां प्राण आर्तानां शरणं त्व् अहम्  
भ्प्_११।२६।०३३।३ धर्मो वित्तं नृणां प्रेत्य सन्तो ऽर्वाग् बिभ्यतो ऽरणम्  
भ्प्_११।२६।०३४।१ सन्तो दिशन्ति चक्षूंसि बहिर् अर्कः समुत्थितः  
भ्प्_११।२६।०३४।३ देवता बान्धवाः सन्तः सन्त आत्माहम् एव च  
भ्प्_११।२६।०३५।१ वैतसेनस् ततो ऽप्य् एवम् उर्वश्या लोक-निष्पृहः  
भ्प्_११।२६।०३५।३ मुक्त-सङ्गो महीम् एताम् आत्मारामश् चचार ह  
भ्प्_११।२७।००१।० श्री-उद्धव उवाच  
भ्प्_११।२७।००१।१ क्रिया-योगं समाचक्ष्व भवद्-आराधनं प्रभो  
भ्प्_११।२७।००१।३ यस्मात् त्वां ये यथार्चन्ति सात्वताः सात्वतर्षभ  
भ्प्_११।२७।००२।१ एतद् वदन्ति मुनयो मुहुर् निःश्रेयसं नृणाम्  
भ्प्_११।२७।००२।३ नारदो भगवान् व्यास आचार्यो ऽङ्गिरसः सुतः  
भ्प्_११।२७।००३।१ निःसृतं ते मुखाम्भोजाद् यद् आह भगवान् अजः  
भ्प्_११।२७।००३।३ पुत्रेभ्यो भृगु-मुख्येभ्यो देव्यै च भगवान् भवः  
भ्प्_११।२७।००४।१ एतद् वै सर्व-वर्णानाम् आश्रमाणां च सम्मतम्  
भ्प्_११।२७।००४।३ श्रेयसाम् उत्तमं मन्ये स्त्री-शूद्राणां च मान-द  
भ्प्_११।२७।००५।१ एतत् कमल-पत्राक्ष कर्म-बन्ध-विमोचनम्  
भ्प्_११।२७।००५।३ भक्ताय चानुरक्ताय ब्रूहि विश्वेश्वरेश्वर  
भ्प्_११।२७।००६।० श्री-भगवान् उवाच  
भ्प्_११।२७।००६।१ न ह्य् अन्तो ऽनन्त-पारस्य कर्म-काण्डस्य चोद्धव  
भ्प्_११।२७।००६।३ सङ्क्षिप्तं वर्णयिष्यामि यथावद् अनुपूर्वशः  
भ्प्_११।२७।००७।१ वैदिकस् तान्त्रिको मिश्र इति मे त्रि-विधो मखः  
भ्प्_११।२७।००७।३ त्रयाणाम् ईप्सितेनैव विधिना मां समर्चरेत्  
भ्प्_११।२७।००८।१ यदा स्व-निगमेनोक्तं द्विजत्वं प्राप्य पूरुषः  
भ्प्_११।२७।००८।३ यथा यजेत मां भक्त्या श्रद्धया तन् निबोध मे  
भ्प्_११।२७।००९।१ अर्चायां स्थण्डिले ऽग्नौ वा सूर्ये वाप्सु हृदि द्विजः  
भ्प्_११।२७।००९।३ द्रव्येण भक्ति-युक्तो ऽर्चेत् स्व-गुरुं माम् अमायया  
भ्प्_११।२७।०१०।१ पूर्वं स्नानं प्रकुर्वीत धौत-दन्तो ऽङ्ग-शुद्धये  
भ्प्_११।२७।०१०।३ उभयैर् अपि च स्नानं मन्त्रैर् मृद्-ग्रहणादिना  
भ्प्_११।२७।०११।१ सन्ध्योपास्त्यादि-कर्माणि वेदेनाचोदितानि मे  
भ्प्_११।२७।०११।३ पूजां तैः कल्पयेत् सम्यक्- सङ्कल्पः कर्म-पावनीम्  
भ्प्_११।२७।०१२।१ शैली दारु-मयी लौही लेप्या लेख्या च सैकती  
भ्प्_११।२७।०१२।३ मनो-मयी मणि-मयी प्रतिमाष्ट-विधा स्मृता  
भ्प्_११।२७।०१३।१ चलाचलेति द्वि-विधा प्रतिष्ठा जीव-मन्दिरम्  
भ्प्_११।२७।०१३।३ उद्वासावाहने न स्तः स्थिरायाम् उद्धवार्चने  
भ्प्_११।२७।०१४।१ अस्थिरायां विकल्पः स्यात् स्थण्डिले तु भवेद् द्वयम्  
भ्प्_११।२७।०१४।३ स्नपनं त्व् अविलेप्यायाम् अन्यत्र परिमार्जनम्  
भ्प्_११।२७।०१५।१ द्रव्यैः प्रसिद्धैर् मद्-यागः प्रतिमादिष्व् अमायिनः  
भ्प्_११।२७।०१५।३ भक्तस्य च यथा-लब्धैर् हृदि भावेन चैव हि  
भ्प्_११।२७।०१६।१ स्नानालङ्करणं प्रेष्ठम् अर्चायाम् एव तूद्धव  
भ्प्_११।२७।०१६।३ स्थण्डिले तत्त्व-विन्यासो वह्नाव् आज्य-प्लुतं हविः  
भ्प्_११।२७।०१७।१ सूर्ये चाभ्यर्हणं प्रेष्ठं सलिले सलिलादिभिः  
भ्प्_११।२७।०१७।३ श्रद्धयोपाहृतं प्रेष्ठं भक्तेन मम वार्य् अपि  
भ्प्_११।२७।०१८।१ भूर्य् अप्य् अभक्तोपाहृतं न मे तोषाय कल्पते  
भ्प्_११।२७।०१८।३ गन्धो धूपः सुमनसो दीपो ऽन्नाद्यं च किं पुनः  
भ्प्_११।२७।०१९।१ शुचिः सम्भृत-सम्भारः प्राग्-दर्भैः कल्पितासनः  
भ्प्_११।२७।०१९।३ आसीनः प्राग् उदग् वार्चेद् अर्चायां त्व् अथ सम्मुखः  
भ्प्_११।२७।०२०।१ कृत-न्यासः कृत-न्यासां मद्-अर्चां पाणिनामृजेत्  
भ्प्_११।२७।०२०।३ कलशं प्रोक्षणीयं च यथावद् उपसाधयेत्  
भ्प्_११।२७।०२१।१ तद्-अद्भिर् देव-यजनं द्रव्याण्य् आत्मानम् एव च  
भ्प्_११।२७।०२१।३ प्रोक्ष्य पात्राणि त्रीण्य् अद्भिस् तैस् तैर् द्रव्यैश् च साधयेत्  
भ्प्_११।२७।०२२।१ पाद्यार्घ्याचमनीयार्थं त्रीणि पात्राणि देशिकः  
भ्प्_११।२७।०२२।३ हृदा शीर्ष्णाथ शिखया गायत्र्या चाभिमन्त्रयेत्  
भ्प्_११।२७।०२३।१ पिण्डे वाय्व्-अग्नि-संशुद्धे हृत्-पद्म-स्थां परां मम  
भ्प्_११।२७।०२३।३ अण्वीं जीव-कलां ध्यायेन् नादान्ते सिद्ध-भाविताम्  
भ्प्_११।२७।०२४।१ तयात्म-भूतया पिण्डे व्याप्ते सम्पूज्य तन्-मयः  
भ्प्_११।२७।०२४।३ आवाह्यार्चादिषु स्थाप्य न्यस्ताङ्गं मां प्रपूजयेत्  
भ्प्_११।२७।०२५।१ पाद्योपस्पर्शार्हणादीन् उपचारान् प्रकल्पयेत्  
भ्प्_११।२७।०२५।३ धर्मादिभिश् च नवभिः कल्पयित्वासनं मम  
भ्प्_११।२७।०२६।१ पद्मम् अष्ट-दलं तत्र कर्णिका-केसरोज्ज्वलम्  
भ्प्_११।२७।०२६।३ उभाभ्यां वेद-तन्त्राभ्यां मह्यं तूभय-सिद्धये  
भ्प्_११।२७।०२७।१ सुदर्शनं पाञ्चजन्यं गदासीषु-धनुर्-हलान्  
भ्प्_११।२७।०२७।३ मुषलं कौस्तुभं मालां श्रीवत्सं चानुपूजयेत्  
भ्प्_११।२७।०२८।१ नन्दं सुनन्दं गरुडं प्रचण्डं चण्डं एव च  
भ्प्_११।२७।०२८।३ महाबलं बलं चैव कुमुदं कमुदेक्षणम्  
भ्प्_११।२७।०२९।१ दुर्गां विनायकं व्यासं विष्वक्षेनं गुरून् सुरान्  
भ्प्_११।२७।०२९।३ स्वे स्वे स्थाने त्व् अभिमुखान् पूजयेत् प्रोक्षणादिभिः  
भ्प्_११।२७।०३०।१ चन्दनोशीर-कर्पूर- कुङ्कुमागुरु-वासितैः  
भ्प्_११।२७।०३०।३ सलिलैः स्नापयेन् मन्त्रैर् नित्यदा विभवे सति  
भ्प्_११।२७।०३१।१ स्वर्ण-घर्मानुवाकेन महापुरुष-विद्यया  
भ्प्_११।२७।०३१।३ पौरुषेणापि सूक्तेन सामभी राजनादिभिः  
भ्प्_११।२७।०३२।१ वस्त्रोपवीताभरण- पत्र-स्रग्-गन्ध-लेपनैः  
भ्प्_११।२७।०३२।३ अलङ्कुर्वीत स-प्रेम मद्-भक्तो मां यथोचितम्  
भ्प्_११।२७।०३३।१ पाद्यम् आचमनीयं च गन्धं सुमनसो ऽक्षतान्  
भ्प्_११।२७।०३३।३ धूप-दीपोपहार्याणि दद्यान् मे श्रद्धयार्चकः  
भ्प्_११।२७।०३४।१ गुड-पायस-सर्पींषि शष्कुल्य्-आपूप-मोदकान्  
भ्प्_११।२७।०३४।३ संयाव-दधि-सूपांश् च नैवेद्यं सति कल्पयेत्  
भ्प्_११।२७।०३५।१ अभ्यङ्गोन्मर्दनादर्श- दन्त-धावाभिषेचनम्  
भ्प्_११।२७।०३५।३ अन्नाद्य-गीत-नृत्यानि पर्वणि स्युर् उतान्व्-अहम्  
भ्प्_११।२७।०३६।१ विधिना विहिते कुण्डे मेखला-गर्त-वेदिभिः  
भ्प्_११।२७।०३६।३ अग्निम् आधाय परितः समूहेत् पाणिनोदितम्  
भ्प्_११।२७।०३७।१ परिस्तीर्याथ पर्युक्षेद् अन्वाधाय यथा-विधि  
भ्प्_११।२७।०३७।३ प्रोक्षण्यासाद्य द्रव्याणि प्रोक्ष्याग्नौ भावयेत माम्  
भ्प्_११।२७।०३८।१ तप्त-जाम्बूनद-प्रख्यं शङ्ख-चक्र-गदाम्बुजैः  
भ्प्_११।२७।०३८।३ लसच्-चतुर्-भुजं शान्तं पद्म-किञ्जल्क-वाससम्  
भ्प्_११।२७।०३९।१ स्फुरत्-किरीट-कटक कटि-सूत्र-वराङ्गदम्  
भ्प्_११।२७।०३९।३ श्रीवत्स-वक्षसं भ्राजत्- कौस्तुभं वन-मालिनम्  
भ्प्_११।२७।०४०।१ ध्यायन्न् अभ्यर्च्य दारूणि हविषाभिघृतानि च  
भ्प्_११।२७।०४१।३ प्रास्याज्य-भागाव् आघारौ दत्त्वा चाज्य-प्लुतं हविः  
भ्प्_११।२७।०४१।१ जुहुयान् मूल-मन्त्रेण षोडशर्चावदानतः  
भ्प्_११।२७।०४१।३ धर्मादिभ्यो यथा-न्यायं मन्त्रैः स्विष्टि-कृतं बुधः  
भ्प्_११।२७।०४२।१ अभ्यर्च्याथ नमस्कृत्य पार्षदेभ्यो बलिं हरेत्  
भ्प्_११।२७।०४२।३ मूल-मन्त्रं जपेद् ब्रह्म स्मरन् नारायणात्मकम्  
भ्प्_११।२७।०४३।१ दत्त्वाचमनम् उच्छेषं विष्वक्षेनाय कल्पयेत्  
भ्प्_११।२७।०४३।३ मुख-वासं सुरभिमत् ताम्बूलाद्यम् अथार्हयेत्  
भ्प्_११।२७।०४४।१ उपगायन् गृणन् नृत्यन् कर्माण्य् अभिनयन् मम  
भ्प्_११।२७।०४४।३ मत्-कथाः श्रावयन् शृण्वन् मुहूर्तं क्षणिको भवेत्  
भ्प्_११।२७।०४५।१ स्तवैर् उच्चावचैः स्तोत्रैः पौराणैः प्राकृतैर् अपि  
भ्प्_११।२७।०४५।३ स्तुत्वा प्रसीद भगवन्न् इति वन्देत दण्ड-वत्  
भ्प्_११।२७।०४६।१ शिरो मत्-पादयोः कृत्वा बाहुभ्यां च परस्परम्  
भ्प्_११।२७।०४६।३ प्रपन्नं पाहि माम् ईश भीतं मृत्यु-ग्रहार्णवात्  
भ्प्_११।२७।०४७।१ इति शेषां मया दत्तां शिरस्य् आधाय सादरम्  
भ्प्_११।२७।०४७।३ उद्वासयेच् चेद् उद्वास्यं ज्योतिर् ज्योतिषि तत् पुनः  
भ्प्_११।२७।०४८।१ अर्चादिषु यदा यत्र श्रद्धा मां तत्र चार्चयेत्  
भ्प्_११।२७।०४८।३ सर्व-भूतेष्व् आत्मनि च सर्वात्माहम् अवस्थितः  
भ्प्_११।२७।०४९।१ एवं क्रिया-योग-पथैः पुमान् वैदिक-तान्त्रिकैः  
भ्प्_११।२७।०४९।३ अर्चन्न् उभयतः सिद्धिं मत्तो विन्दत्य् अभीप्सिताम्  
भ्प्_११।२७।०५०।१ मद्-अर्चां सम्प्रतिष्ठाप्य मन्दिरं कारयेद् दृढम्  
भ्प्_११।२७।०५०।३ पुष्पोद्यानानि रम्याणि पूजा-यात्रोत्सवाश्रितान्  
भ्प्_११।२७।०५१।१ पूजादीनां प्रवाहार्थं महा-पर्वस्व् अथान्व्-अहम्  
भ्प्_११।२७।०५१।३ क्षेत्रापण-पुर-ग्रामान् दत्त्वा मत्-सार्ष्टिताम् इयात्  
भ्प्_११।२७।०५२।१ प्रतिष्ठया सार्वभौमं सद्मना भुवन-त्रयम्  
भ्प्_११।२७।०५२।३ पूजादिना ब्रह्म-लोकं त्रिभिर् मत्-साम्यताम् इयात्  
भ्प्_११।२७।०५३।१ माम् एव नैरपेक्ष्येण भक्ति-योगेन विन्दति  
भ्प्_११।२७।०५३।३ भक्ति-योगं स लभत एवं यः पूजयेत माम्  
भ्प्_११।२७।०५४।१ यः स्व-दत्तां परैर् दत्तां हरेत सुर-विप्रयोः  
भ्प्_११।२७।०५४।३ वृत्तिं स जायते विड्-भुग् वर्षाणाम् अयुतायुतम्  
भ्प्_११।२७।०५५।१ कर्तुश् च सारथेर् हेतोर् अनुमोदितुर् एव च  
भ्प्_११।२७।०५५।३ कर्मणां भागिनः प्रेत्य भूयो भूयसि तत्-फलम्  
भ्प्_११।२८।००१।० श्री-भगवान् उवाच  
भ्प्_११।२८।००१।१ पर-स्वभाव-कर्माणि न प्रशंसेन् न गर्हयेत्  
भ्प्_११।२८।००१।३ विश्वम् एकामकं पश्यन् प्रकृत्या पुरुषेण च  
भ्प्_११।२८।००२।१ पर-स्वभाव-कर्माणि यः प्रशंसति निन्दति  
भ्प्_११।२८।००२।३ स आशु भ्रश्यते स्वार्थाद् असत्य् अभिनिवेशतः  
भ्प्_११।२८।००३।१ तैजसे निद्रयापन्ने पिण्ड-स्थो नष्ट-चेतनः  
भ्प्_११।२८।००३।३ मायां प्राप्नोति मृत्युं वा तद्वन् नानार्थ-दृक् पुमान्  
भ्प्_११।२८।००४।१ किं भद्रं किम् अभद्रं वा द्वैतस्यावस्तुनः कियत्  
भ्प्_११।२८।००४।३ वाचोदितं तद् अनृतं मनसा ध्यातम् एव च  
भ्प्_११।२८।००५।१ छाया-प्रत्याह्वयाभासा ह्य् असन्तो ऽप्य् अर्थ-कारिणः  
भ्प्_११।२८।००५।३ एवं देहादयो भावा यच्छन्त्य् आ-मृत्युतो भयम्  
भ्प्_११।२८।००६।१ आत्मैव तद् इदं विश्वं सृज्यते सृजति प्रभुः  
भ्प्_११।२८।००६।३ त्रायते त्राति विश्वात्मा ह्रियते हरतीश्वरः  
भ्प्_११।२८।००७।१ तस्मान् न ह्य् आत्मनो ऽन्यस्माद् अन्यो भावो निरूपितः  
भ्प्_११।२८।००७।३ निरूपिते ऽयं त्रि-विधा निर्मूल भातिर् आत्मनि  
भ्प्_११।२८।००७।५ इदं गुण-मयं विद्धि त्रि-विधं मायया कृतम्  
भ्प्_११।२८।००८।१ एतद् विद्वान् मद्-उदितं ज्ञान-विज्ञान-नैपुणम्  
भ्प्_११।२८।००८।३ न निन्दति न च स्तौति लोके चरति सूर्य-वत्  
भ्प्_११।२८।००९।१ प्रत्यक्षेणानुमानेन निगमेनात्म-संविदा  
भ्प्_११।२८।००९।३ आद्य्-अन्तवद् असज् ज्ञात्वा निःसङ्गो विचरेद् इह  
भ्प्_११।२८।०१०।० श्री-उद्धव उवाच  
भ्प्_११।२८।०१०।१ नैवात्मनो न देहस्य संसृतिर् द्रष्टृ-दृश्ययोः  
भ्प्_११।२८।०१०।३ अनात्म-स्व-दृशोर् ईश कस्य स्याद् उपलभ्यते  
भ्प्_११।२८।०११।१ आत्माव्ययो ऽगुणः शुद्धः स्वयं-ज्योतिर् अनावृतः  
भ्प्_११।२८।०११।३ अग्नि-वद् दारु-वद् अचिद् देहः कस्येह संसृतिः  
भ्प्_११।२८।०१२।० श्री-भगवान् उवाच  
भ्प्_११।२८।०१२।१ यावद् देहेन्द्रिय-प्राणैर् आत्मनः सन्निकर्षणम्  
भ्प्_११।२८।०१२।३ संसारः फलवांस् तावद् अपार्थो ऽप्य् अविवेकिनः  
भ्प्_११।२८।०१३।१ अर्थे ह्य् अविद्यमाने ऽपि संसृतिर् न निवर्तते  
भ्प्_११।२८।०१३।३ ध्यायतो विषयान् अस्य स्वप्ने ऽनर्थागमो यथा  
भ्प्_११।२८।०१४।१ यथा ह्य् अप्रतिबुद्धस्य प्रस्वापो बह्व्-अनर्थ-भृत्  
भ्प्_११।२८।०१४।३ स एव प्रतिबुद्धस्य न वै मोहाय कल्पते  
भ्प्_११।२८।०१५।१ शोक-हर्ष-भय-क्रोध- लोभ-मोह-स्पृहादयः  
भ्प्_११।२८।०१५।३ अहङ्कारस्य दृश्यन्ते जन्म-मृत्युश् च नात्मनः  
भ्प्_११।२८।०१६।१ देहेन्द्रिय-प्राण-मनो-ऽभिमानो जीवो ऽन्तर्-आत्मा गुण-कर्म-मूर्तिः  
भ्प्_११।२८।०१६।३ सूत्रं महान् इत्य् उरुधेव गीतः संसार आधावति काल-तन्त्रः  
भ्प्_११।२८।०१७।१ अमूलम् एतद् बहु-रूप-रूपितं मनो-वचः-प्राण-शरीर-कर्म  
भ्प्_११।२८।०१७।३ ज्ञानासिनोपासनया शितेन च्छित्त्वा मुनिर् गां विचरत्य् अतृष्णः  
भ्प्_११।२८।०१८।१ ज्ञानं विवेको निगमस् तपश् च प्रत्यक्षम् ऐतिह्यम् अथानुमानम्  
भ्प्_११।२८।०१८।३ आद्य्-अन्तयोर् अस्य यद् एव केवलं कालश् च हेतुश् च तद् एव मध्ये  
भ्प्_११।२८।०१९।१ यथा हिरण्यं स्व्-अकृतं पुरस्तात् पश्चाच् च सर्वस्य हिरण्-मयस्य  
भ्प्_११।२८।०१९।३ तद् एव मध्ये व्यवहार्यमाणं नानापदेशैर् अहम् अस्य तद्वत्  
भ्प्_११।२८।०२०।१ विज्ञानम् एतत् त्रिय्-अवस्थम् अङ्ग गुण-त्रयं कारण-कर्य-कर्तृ  
भ्प्_११।२८।०२०।३ समन्वयेन व्यतिरेकतश् च येनैव तुर्येण तद् एव सत्यम्  
भ्प्_११।२८।०२१।१ न यत् पुरस्ताद् उत यन् न पश्चान् मध्ये च तन् न व्यपदेश-मात्रम्  
भ्प्_११।२८।०२१।३ भूतं प्रसिद्धं च परेण यद् यत् तद् एव तत् स्याद् इति मे मनीषा  
भ्प्_११।२८।०२२।१ अविद्यमानो ऽप्य् अवभासते यो वैकारिको राजस-सर्ग एसः  
भ्प्_११।२८।०२२।३ ब्रह्म स्वयं ज्योतिर् अतो विभाति ब्रह्मेन्द्रियार्थात्म-विकार-चित्रम्  
भ्प्_११।२८।०२३।१ एवं स्फुतं ब्रह्म-विवेक-हेतुभिः  
भ्प्_११।२८।०२३।२ परापवादेन विशारदेन  
भ्प्_११।२८।०२३।३ छित्त्वात्म-सन्देहम् उपारमेत  
भ्प्_११।२८।०२३।४ स्वानन्द-तुष्टो ऽखिल-कामुकेभ्यः  
भ्प्_११।२८।०२४।१ नात्मा वपुः पार्थिवम् इन्द्रियाणि देवा ह्य् असुर् वायुर् जलम् हुताशः  
भ्प्_११।२८।०२४।३ मनो ऽन्न-मात्रं धिषणा च सत्त्वम् अहङ्कृतिः खं क्षितिर् अर्थ-साम्यम्  
भ्प्_११।२८।०२५।१ समाहितैः कः करणैर् गुणात्मभिर्  
भ्प्_११।२८।०२५।२ गुणो भवेन् मत्-सुविविक्त-धाम्नः  
भ्प्_११।२८।०२५।३ विक्षिप्यमाणैर् उत किं नु दूषणं  
भ्प्_११।२८।०२५।४ घनैर् उपेतैर् विगतै रवेः किम्  
भ्प्_११।२८।०२६।१ यथा नभो वाय्व्-अनलाम्बु-भू-गुणैर्  
भ्प्_११।२८।०२६।२ गतागतैर् वर्तु-गुणैर् न सज्जते  
भ्प्_११।२८।०२६।३ तथाक्षरं सत्त्व-रजस्-तमो-मलैर्  
भ्प्_११।२८।०२६।४ अहं-मतेः संसृति-हेतुभिः परम्  
भ्प्_११।२८।०२७।१ तथापि सङ्गः परिवर्जनीयो गुणेषु माया-रचितेषु तावत्  
भ्प्_११।२८।०२७।३ मद्-भक्ति-योगेन दृढेन यावद् रजो निरस्येत मनः-कषायः  
भ्प्_११।२८।०२८।१ यथामयो ऽसाधु चिकित्सितो नृणां पुनः पुनः सन्तुदति प्ररोहन्  
भ्प्_११।२८।०२८।३ एवं मनो ऽपक्व-कषाय-कर्म कुयोगिनं विध्यति सर्व-सङ्गम्  
भ्प्_११।२८।०२९।१ कुयोगिनो ये विहितान्तरायैर् मनुष्य-भूतैस् त्रिदशोपसृष्टैः  
भ्प्_११।२८।०२९।३ ते प्राक्तनाभ्यास-बलेन भूयो युञ्जन्ति योगं न तु कर्म-तन्त्रम्  
भ्प्_११।२८।०३०।१ करोति कर्म क्रियते च जन्तुः केनाप्य् असौ चोदित आ-निपतात्  
भ्प्_११।२८।०३०।३ न तत्र विद्वान् प्रकृतौ स्थितो ऽपि निवृत्त-तृष्णः स्व-सुखानुभूत्या  
भ्प्_११।२८।०३१।१ तिष्ठन्तम् आसीनम् उत व्रजन्तं शयानम् उक्षन्तम् अदन्तम् अन्नम्  
भ्प्_११।२८।०३१।३ स्वभावम् अन्यत् किम् अपीहमानम् आत्मानम् आत्म-स्थ-मतिर् न वेद  
भ्प्_११।२८।०३२।१ यदि स्म पश्यत्य् असद्-इन्द्रियार्थं नानानुमानेन विरुद्धम् अन्यत्  
भ्प्_११।२८।०३२।३ न मन्यते वस्तुतया मनीषी स्वाप्नं यथोत्थाय तिरोदधानम्  
भ्प्_११।२८।०३३।१ पूर्वं गृहीतं गुण-कर्म-चित्रम् अज्ञानम् आत्मन्य् अविविक्तम् अङ्ग  
भ्प्_११।२८।०३३।३ निवर्तते तत् पुनर् ईक्षयैव न गृह्यते नापि विसृय्य आत्मा  
भ्प्_११।२८।०३४।१ यथा हि भानोर् उदयो नृ-चक्षुषां तमो निहन्यान् न तु सद् विधत्ते  
भ्प्_११।२८।०३४।३ एवं समीक्षा निपुणा सती मे हन्यात् तमिस्रं पुरुषस्य बुद्धेः  
भ्प्_११।२८।०३५।१ एष स्वयं-ज्योतिर् अजो ऽप्रमेयो महानुभूतिः सकलानुभूतिः  
भ्प्_११।२८।०३५।३ एको ऽद्वितीयो वचसां विरामे येनेषिता वाग्-असवश् चरन्ति  
भ्प्_११।२८।०३६।१ एतावान् आत्म-सम्मोहो यद् विकल्पस् तु केवले  
भ्प्_११।२८।०३६।३ आत्मन् ऋते स्वम् आत्मानम् अवलम्बो न यस्य हि  
भ्प्_११।२८।०३७।१ यन् नामाकृतिभिर् ग्राह्यं पञ्च-वर्णम् अबाधितम्  
भ्प्_११।२८।०३७।३ व्यर्थेनाप्य् अर्थ-वादो ऽयं द्वयं पण्डित-मानिनाम्  
भ्प्_११।२८।०३८।१ योगिनो ऽपक्व-योगस्य युञ्जतः काय उत्थितैः  
भ्प्_११।२८।०३८।३ उपसर्गैर् विहन्येत तत्रायं विहितो विधिः  
भ्प्_११।२८।०३९।१ योग-धारणया कांश्चिद् आसनैर् धारणान्वितैः  
भ्प्_११।२८।०३९।३ तपो-मन्त्रौषधैः कांश्चिद् उपसर्गान् विनिर्दहेत्  
भ्प्_११।२८।०४०।१ कांश्चिन् ममानुध्यानेन नाम-सङ्कीर्तनादिभिः  
भ्प्_११।२८।०४०।३ योगेश्वरानुवृत्त्या वा हन्याद् अशुभ-दान् शनैः  
भ्प्_११।२८।०४१।१ केचिद् देहम् इमं धीराः सु-कल्पं वयसि स्थिरम्  
भ्प्_११।२८।०४१।३ विधाय विविधोपायैर् अथ युञ्जन्ति सिद्धये  
भ्प्_११।२८।०४२।१ न हि तत् कुशलादृत्यं तद्-आयासो ह्य् अपार्थकः  
भ्प्_११।२८।०४२।३ अन्तवत्त्वाच् छरीरस्य फलस्येव वनस्पतेः  
भ्प्_११।२८।०४३।१ योगं निषेवतो नित्यं कायश् चेत् कल्पताम् इयात्  
भ्प्_११।२८।०४३।३ तच् छ्रद्दध्यान् न मतिमान् योगम् उत्सृज्य मत्-परः  
भ्प्_११।२८।०४४।१ योग-चर्याम् इमां योगी विचरन् मद्-अपाश्रयः  
भ्प्_११।२८।०४४।३ नान्तरायैर् विहन्येत निःस्पृहः स्व-सुखानुभूः  
भ्प्_११।२९।००१।० श्री-उद्धव उवाच  
भ्प्_११।२९।००१।१ सु-दुस्तराम् इमां मन्ये योग-चर्याम् अनात्मनः  
भ्प्_११।२९।००१।३ यथाञ्जसा पुमान् सिद्ध्येत् तन् मे ब्रूह्य् अञ्जसाच्युत  
भ्प्_११।२९।००२।१ प्रायशः पुण्दरीकाक्ष युञ्यन्तो योगिनो मनः  
भ्प्_११।२९।००२।३ विषीदन्त्य् असमाधानान् मनो-निग्रह-कर्शिताः  
भ्प्_११।२९।००३।१ अथात आनन्द-दुघं पदाम्बुजं हंसाः श्रयेरन्न् अरविन्द-लोचन  
भ्प्_११।२९।००३।३ सुखं नु विश्वेश्वर योग-कर्मभिस् त्वन्-माययामी विहता न मानिनः  
भ्प्_११।२९।००४।१ किं चित्रम् अच्युत तवैतद् अशेष-बन्धो दासेष्व् अनन्य-शरणेसु यद् आत्म-सात्त्वम्  
भ्प्_११।२९।००४।३ यो ऽरोचयत् सह मृगैः स्वयम् ईश्वराणां श्रीमत्-किरीट-तट-पीडित-पाद-पीठः  
भ्प्_११।२९।००५।१ तं त्वाखिलात्म-दयितेश्वरम् आश्रितानां  
भ्प्_११।२९।००५।२ सर्वार्थ-दं स्व-कृत-विद् विसृजेत को नु  
भ्प्_११।२९।००५।३ को वा भजेत् किम् अपि विस्मृतये ऽनु भूत्यै  
भ्प्_११।२९।००५।४ किं वा भवेन् न तव पाद-रजो-जुषां नः  
भ्प्_११।२९।००६।१ नैवोपयन्त्य् अपचितिं कवयस् तवेश  
भ्प्_११।२९।००६।२ ब्रह्मायुषापि कृतम् ऋद्ध-मुदः स्मरन्तः  
भ्प्_११।२९।००६।३ यो ऽन्तर् बहिस् तनु-भृताम् अशुभं विधुन्वन्न्  
भ्प्_११।२९।००६।४ आचार्य-चैत्त्य-वपुषा स्व-गतिं व्यनक्ति  
भ्प्_११।२९।००७।० श्री-शुक उवाच  
भ्प्_११।२९।००७।१ इत्य् उद्धवेनात्य्-अनुरक्त-चेतसा पृष्टो जगत्-क्रीडनकः स्व-शक्तिभिः  
भ्प्_११।२९।००७।३ गृहीत-मूर्ति-त्रय ईश्वरेश्वरो जगाद स-प्रेम-मनोहर-स्मितः  
भ्प्_११।२९।००८।० श्री-भगवान् उवाच  
भ्प्_११।२९।००८।१ हन्त ते कथयिष्यामि मम धर्मान् सु-मङ्गलान्  
भ्प्_११।२९।००८।३ यान् श्रद्धयाचरन् मर्त्यो मृत्युं जयति दुर्जयम्  
भ्प्_११।२९।००९।१ कुर्यात् सर्वाणि कर्माणि मद्-अर्थं शनकैः स्मरन्  
भ्प्_११।२९।००९।३ मय्य् अर्पित-मनश्-चित्तो मद्-धर्मात्म-मनो-रतिः  
भ्प्_११।२९।०१०।१ देशान् पुण्यान् आश्रयेत मद्-भक्तैः साधुभिः श्रितान्  
भ्प्_११।२९।०१०।३ देवासुर-मनुष्येषु मद्-भक्ताचरितानि च  
भ्प्_११।२९।०११।१ पृथक् सत्रेण वा मह्यं पर्व-यात्रा-महोत्सवान्  
भ्प्_११।२९।०११।३ कारयेद् गीत-नृत्याद्यैर् महाराज-विभूतिभिः  
भ्प्_११।२९।०१२।१ माम् एव सर्व-भूतेषु बहिर् अन्तर् अपावृतम्  
भ्प्_११।२९।०१२।३ ईक्षेतात्मनि चात्मानं यथा खम् अमलाशयः  
भ्प्_११।२९।०१३।१ इति सर्वाणि भूतानि मद्-भावेन महा-द्युते  
भ्प्_११।२९।०१३।३ सभाजयन् मन्यमानो ज्ञानं केवलम् आश्रितः  
भ्प्_११।२९।०१४।१ ब्राह्मणे पुक्कसे स्तेने ब्रह्मण्ये ऽर्के स्फुलिङ्गके  
भ्प्_११।२९।०१४।३ अक्रूरे क्रूरके चैव सम-दृक् पण्डितो मतः  
भ्प्_११।२९।०१५।१ नरेष्व् अभीक्ष्णं मद्-भावं पुंसो भावयतो ऽचिरात्  
भ्प्_११।२९।०१५।३ स्पर्धासूया-तिरस्काराः साहङ्कारा वियन्ति हि  
भ्प्_११।२९।०१६।१ विसृज्य स्मयमानान् स्वान् दृशं व्रीडां च दैहिकीम्  
भ्प्_११।२९।०१६।३ प्रणमेद् दण्ड-वद् भूमाव् आ-श्व-चाण्डाल-गो-खरम्  
भ्प्_११।२९।०१७।१ यावत् सर्वेषु भूतेषु मद्-भावो नोपजायते  
भ्प्_११।२९।०१७।३ तावद् एवम् उपासीत वाङ्-मनः-काय-वृत्तिभिः  
भ्प्_११।२९।०१८।१ सर्वं ब्रह्मात्मकं तस्य विद्ययात्म-मनीषया  
भ्प्_११।२९।०१८।३ परिपश्यन्न् उपरमेत् सर्वतो मुइत-संशयः  
भ्प्_११।२९।०१९।१ अयं हि सर्व-कल्पानां सध्रीचीनो मतो मम  
भ्प्_११।२९।०१९।३ मद्-भावः सर्व-भूतेषु मनो-वाक्-काय-वृत्तिभिः  
भ्प्_११।२९।०२०।१ न ह्य् अङ्गोपक्रमे ध्वंसो मद्-धर्मस्योद्धवाण्व् अपि  
भ्प्_११।२९।०२०।३ मया व्यवसितः सम्यङ् निर्गुणत्वाद् अनाशिषः  
भ्प्_११।२९।०२१।१ यो यो मयि परे धर्मः कल्प्यते निष्फलाय चेत्  
भ्प्_११।२९।०२१।३ तद्-आयासो निरर्थः स्याद् भयादेर् इव सत्तम  
भ्प्_११।२९।०२२।१ एषा बुद्धिमतां बुद्धिर् मनीषा च मनीषिणाम्  
भ्प्_११।२९।०२२।३ यत् सत्यम् अनृतेनेह मर्त्येनाप्नोति मामृतम्  
भ्प्_११।२९।०२३।१ एष ते ऽभिहितः कृत्स्नो ब्रह्म-वादस्य सङ्ग्रहः  
भ्प्_११।२९।०२३।३ समास-व्यास-विधिना देवानाम् अपि दुर्गमः  
भ्प्_११।२९।०२४।१ अभीक्ष्णशस् ते गदितं ज्ञानं विस्पष्ट-युक्तिमत्  
भ्प्_११।२९।०२४।३ एतद् विज्ञाय मुच्येत पुरुषो नष्ट-संशयः  
भ्प्_११।२९।०२५।१ सु-विविक्तं तव प्रश्नं मयैतद् अपि धारयेत्  
भ्प्_११।२९।०२५।३ सनातनं ब्रह्म-गुह्यं परं ब्रह्माधिगच्छति  
भ्प्_११।२९।०२६।१ य एतन् मम भक्तेषु सम्प्रदद्यात् सु-पुष्कलम्  
भ्प्_११।२९।०२६।३ तस्याहं ब्रह्म-दायस्य ददाम्य् आत्मानम् आत्मना  
भ्प्_११।२९।०२७।१ य एतत् समधीयीत पवित्रं परमं शुचि  
भ्प्_११।२९।०२७।३ स पूयेताहर् अहर् मां ज्ञान-दीपेन दर्शयन्  
भ्प्_११।२९।०२८।१ य एतच् छ्रद्धया नित्यम् अव्यग्रः शृणुयान् नरः  
भ्प्_११।२९।०२८।३ मयि भक्तिं परां कुर्वन् कर्मभिर् न स बध्यते  
भ्प्_११।२९।०२९।१ अप्य् उद्धव त्वया ब्रह्म सखे समवधारितम्  
भ्प्_११।२९।०२९।३ अपि ते विगतो मोहः शोकश् चासौ मनो-भवः  
भ्प्_११।२९।०३०।१ नैतत् त्वया दाम्भिकाय नास्तिकाय शठाय च  
भ्प्_११।२९।०३०।३ अशुश्रूषोर् अभक्ताय दुर्विनीताय दीयताम्  
भ्प्_११।२९।०३१।१ एतैर् दोषैर् विहीनाय ब्रह्मण्याय प्रियाय च  
भ्प्_११।२९।०३१।३ साधवे शुचये ब्रूयाद् भक्तिः स्याच् छूद्र-योषिताम्  
भ्प्_११।२९।०३२।१ नैतद् विज्ञाय जिज्ञासोर् ज्ञातव्यम् अवशिष्यते  
भ्प्_११।२९।०३२।३ पीत्वा पीयूषम् अमृतं पातव्यं नावशिष्यते  
भ्प्_११।२९।०३३।१ ज्ञाने कर्मणि योगे च वार्तायां दण्ड-धारणे  
भ्प्_११।२९।०३३।३ यावान् अर्थो नृणां तात तावांस् ते ऽहं चतुर्-विधः  
भ्प्_११।२९।०३४।१ मर्त्यो यदा त्यक्त-समस्त-कर्मा निवेदितात्मा विचिकीर्षितो मे  
भ्प्_११।२९।०३४।३ तदामृतत्वं प्रतिपद्यमानो मयात्म-भूयाय च कल्पते वै  
भ्प्_११।२९।०३५।० श्री-शुक उवाच  
भ्प्_११।२९।०३५।१ स एवम् आदर्शित-योग-मार्गस् तदोत्तमःश्लोक-वचो निशम्य  
भ्प्_११।२९।०३५।३ बद्धाञ्जलिः प्रीत्य्-उपरुद्ध-कण्ठो न किञ्चिद् ऊचे ऽश्रु-परिप्लुताक्षः  
भ्प्_११।२९।०३६।१ विष्टभ्य चित्तं प्रणयावघूर्णं धैर्येण राजन् बहु-मन्यमानः  
भ्प्_११।२९।०३६।३ कृताञ्जलिः प्राह यदु-प्रवीरं शीर्ष्णा स्पृशंस् तच्-चरणारविन्दम्  
भ्प्_११।२९।०३७।० श्री-उद्धव उवाच  
भ्प्_११।२९।०३७।१ विद्रावितो मोह-महान्धकारो य आश्रितो मे तव सन्निधानात्  
भ्प्_११।२९।०३७।३ विभावसोः किं नु समीप-गस्य शीतं तमो भीः प्रभवन्त्य् अजाद्य  
भ्प्_११।२९।०३८।१ प्रत्यर्पितो मे भवतानुकम्पिना भृत्याय विज्ञान-मयः प्रदीपः  
भ्प्_११।२९।०३८।३ हित्वा कृत-ज्ञस् तव पाद-मूलं को ऽन्यं समीयाच् छरणं त्वदीयम्  
भ्प्_११।२९।०३९।१ वृक्णश् च मे सु-दृढः स्नेह-पाशो दाशार्ह-वृष्ण्य्-अन्धक-सात्वतेषु  
भ्प्_११।२९।०३९।३ प्रसारितः सृष्टि-विवृद्धये त्वया स्व-मायया ह्य् आत्म-सुबोध-हेतिना  
भ्प्_११।२९।०४०।१ नमो ऽस्तु ते महा-योगिन् प्रपन्नम् अनुशाधि माम्  
भ्प्_११।२९।०४०।३ यथा त्वच्-चरणाम्भोजे रतिः स्याद् अनपायिनी  
भ्प्_११।२९।०४१।० श्री-भगवान् उवाच  
भ्प्_११।२९।०४१।१ गच्छोद्धव मयादिष्टो बदर्य्-आख्यं ममाश्रमम्  
भ्प्_११।२९।०४१।३ तत्र मत्-पाद-तीर्थोदे स्नानोपस्पर्शनैः शुचिः  
भ्प्_११।२९।०४२।१ ईक्षयालकनन्दाया विधूताशेष-कल्मषः  
भ्प्_११।२९।०४२।३ वसानो वल्कलान्य् अङ्ग वन्य-भुक् सुख-निःस्पृहः  
भ्प्_११।२९।०४३।१ तितिक्षुर् द्वन्द्व-मात्राणां सुशीलः संयतेन्द्रियः  
भ्प्_११।२९।०४३।३ शान्तः समाहित-धिया ज्ञान-विज्ञान-संयुतः  
भ्प्_११।२९।०४४।१ मत्तो ऽनुशिक्षितं यत् ते विविक्तम् अनुभावयन्  
भ्प्_११।२९।०४४।३ मय्य् आवेशित-वाक्-चित्तो मद्-धर्म-निरतो भव  
भ्प्_११।२९।०४४।५ अतिव्रज्य गतीस् तिस्रो माम् एष्यसि ततः परम्  
भ्प्_११।२९।०४५।० श्री-शुक उवाच  
भ्प्_११।२९।०४५।१ स एवम् उक्तो हरि-मेधसोद्धवः प्रदक्षिणं तं परिसृत्य पादयोः  
भ्प्_११।२९।०४५।३ शिरो निधायाश्रु-कलाभिर् आर्द्र-धीर् न्यषिञ्चद् अद्वन्द्व-परो ऽप्य् अपक्रमे  
भ्प्_११।२९।०४६।१ सु-दुस्त्यज-स्नेह-वियोग-कातरो न शक्नुवंस् तं परिहातुम् आतुरः  
भ्प्_११।२९।०४६।३ कृच्छ्रं ययौ मूर्धनि भर्तृ-पादुके बिभ्रन् नमस्कृत्य ययौ पुनः पुनः  
भ्प्_११।२९।०४७।१ ततस् तम् अन्तर् हृदि सन्निवेश्य गतो महा-भागवतो विशालाम्  
भ्प्_११।२९।०४७।३ यथोपदिष्टां जगद्-एक-बन्धुना तपः समास्थाय हरेर् अगाद् गतिम्  
भ्प्_११।२९।०४८।१ य एतद् आनन्द-समुद्र-सम्भृतं ज्ञानामृतं भागवताय भाषितम्  
भ्प्_११।२९।०४८।३ कृष्णेन योगेश्वर-सेविताङ्घ्रिणा सच्-छ्रद्धयासेव्य जगद् विमुच्यते  
भ्प्_११।२९।०४९।१ भव-भयम् अपहन्तुं ज्ञान-विज्ञान-सारं  
भ्प्_११।२९।०४९।२ निगम-कृद् उपजह्रे भृङ्ग-वद् वेद-सारम्  
भ्प्_११।२९।०४९।३ अमृतम् उदधितश् चापाययद् भृत्य-वर्गान्  
भ्प्_११।२९।०४९।४ पुरुषम् ऋषभम् आद्यं कृष्ण-सञ्ज्ञं नतो ऽस्मि  
भ्प्_११।३०।००१।० श्री-राजोवाच  
भ्प्_११।३०।००१।१ ततो महा-भागवत उद्धवे निर्गते वनम्  
भ्प्_११।३०।००१।३ द्वारवत्यां किम् अकरोद् भगवान् भूत-भावनः  
भ्प्_११।३०।००२।१ ब्रह्म-शापोपसंसृष्टे स्व-कुले यादवर्षभः  
भ्प्_११।३०।००२।३ प्रेयसीं सर्व-नेत्राणां तनुं स कथम् अत्यजत्  
भ्प्_११।३०।००३।१ प्रत्याक्रष्टुं नयनम् अबला यत्र लग्नं न शेकुः  
भ्प्_११।३०।००३।२ कर्णाविष्टं न सरति ततो यत् सताम् आत्म-लग्नम्  
भ्प्_११।३०।००३।३ यच्-छ्रीर् वाचां जनयति रतिं किं नु मानं कवीनां  
भ्प्_११।३०।००३।४ दृष्ट्वा जिष्णोर् युधि रथ-गतं यच् च तत्-साम्यम् ईयुः  
भ्प्_११।३०।००४।० श्री ऋषिर् उवाच  
भ्प्_११।३०।००४।१ दिवि भुव्य् अन्तरिक्षे च महोत्पातान् समुत्थितान्  
भ्प्_११।३०।००४।३ दृष्ट्वासीनान् सु-धर्मायां कृष्णः प्राह यदून् इदम्  
भ्प्_११।३०।००५।० श्री-भगवान् उवाच  
भ्प्_११।३०।००५।१ एते घोरा महोत्पाता द्वार्वत्यां यम-केतवः  
भ्प्_११।३०।००५।३ मुहूर्तम् अपि न स्थेयम् अत्र नो यदु-पुङ्गवाः  
भ्प्_११।३०।००६।१ स्त्रियो बालाश् च वृद्धाश् च शङ्खोद्धारं व्रजन्त्व् इतः  
भ्प्_११।३०।००६।३ वयं प्रभासं यास्यामो यत्र प्रत्यक् सरस्वती  
भ्प्_११।३०।००७।१ तत्राभिषिच्य शुचय उपोष्य सु-समाहिताः  
भ्प्_११।३०।००७।३ देवताः पूजयिष्यामः स्नपनालेपनार्हणैः  
भ्प्_११।३०।००८।१ ब्राह्मणांस् तु महा-भागान् कृत-स्वस्त्ययना वयम्  
भ्प्_११।३०।००८।३ गो-भू-हिरण्य-वासोभिर् गजाश्व-रथ-वेश्मभिः  
भ्प्_११।३०।००९।१ विधिर् एष ह्य् अरिष्ट-घ्नो मङ्गलायनम् उत्तमम्  
भ्प्_११।३०।००९।३ देव-द्विज-गवां पूजा भूतेषु परमो भवः  
भ्प्_११।३०।०१०।१ इति सर्वे समाकर्ण्य यदु-वृद्धा मधु-द्विषः  
भ्प्_११।३०।०१०।३ तथेति नौभिर् उत्तीर्य प्रभासं प्रययू रथैः  
भ्प्_११।३०।०११।१ तस्मिन् भगवतादिष्टं यदु-देवेन यादवाः  
भ्प्_११।३०।०११।३ चक्रुः परमया भक्त्या सर्व-श्रेयोपबृंहितम्  
भ्प्_११।३०।०१२।१ ततस् तस्मिन् महा-पानं पपुर् मैरेयकं मधु  
भ्प्_११।३०।०१२।३ दिष्ट-विभ्रंशित-धियो यद्-द्रवैर् भ्रश्यते मतिः  
भ्प्_११।३०।०१३।१ महा-पानाभिमत्तानां वीराणां दृप्त-चेतसाम्  
भ्प्_११।३०।०१३।३ कृष्ण-माया-विमूढानां सङ्घर्षः सु-महान् अभूत्  
भ्प्_११।३०।०१४।१ युयुधुः क्रोध-संरब्धा वेलायाम् आततायिनः  
भ्प्_११।३०।०१४।३ धनुर्भिर् असिभिर् भल्लैर् गदाभिस् तोमरर्ष्टिभिः  
भ्प्_११।३०।०१५।१ पतत्-पताकै रथ-कुञ्जरादिभिः खरोष्ट्र-गोभिर् महिषैर् नरैर् अपि  
भ्प्_११।३०।०१५।३ मिथः समेत्याश्वतरैः सु-दुर्मदा न्यहन् शरैर् दद्भिर् इव द्विपा वने  
भ्प्_११।३०।०१६।१ प्रद्युम्न-साम्बौ युधि रूढ-मत्सराव्  
भ्प्_११।३०।०१६।२ अक्रूर-भोजाव् अनिरुद्ध-सात्यकी  
भ्प्_११।३०।०१६।३ सुभद्र-सङ्ग्रामजितौ सु-दारुणौ  
भ्प्_११।३०।०१६।४ गदौ सुमित्रा-सुरथौ समीयतुः  
भ्प्_११।३०।०१७।१ अन्ये च ये वै निशठोल्मुकादयः सहस्रजिच्-छतजिद्-भानु-मुख्याः  
भ्प्_११।३०।०१७।३ अन्योन्यम् आसाद्य मदान्ध-कारिता जघ्नुर् मुकुन्देन विमोहिता भृशम्  
भ्प्_११।३०।०१८।१ दाशार्ह-वृष्ण्य्-अन्धक-भोज-सात्वता  
भ्प्_११।३०।०१८।२ मध्व्-अर्बुदा माथुर-शूरसेनाः  
भ्प्_११।३०।०१८।३ विसर्जनाः कुकुराः कुन्तयश् च  
भ्प्_११।३०।०१८।४ मिथस् तु जघ्नुः सु-विसृज्य सौहृदम्  
भ्प्_११।३०।०१९।१ पुत्रा अयुध्यन् पितृभिर् भ्रातृभिश् च  
भ्प्_११।३०।०१९।२ स्वस्रीय-दौहित्र-पितृव्य-मातुलैः  
भ्प्_११।३०।०१९।३ मित्राणि मित्रैः सुहृदः सुहृद्भिर्  
भ्प्_११।३०।०१९।४ ज्ञातींस् त्व् अहन् ज्ञातय एव मूढाः  
भ्प्_११।३०।०२०।१ शरेषु हीयमाएषु भज्यमानेसु धन्वसु  
भ्प्_११।३०।०२०।३ शस्त्रेषु क्षीयमानेषु मुष्टिभिर् जह्रुर् एरकाः  
भ्प्_११।३०।०२१।१ ता वज्र-कल्पा ह्य् अभवन् परिघा मुष्टिना भृताः  
भ्प्_११।३०।०२१।३ जघ्नुर् द्विषस् तैः कृष्णेन वार्यमाणास् तु तं च ते  
भ्प्_११।३०।०२२।१ प्रत्यनीकं मन्यमाना बलभद्रं च मोहिताः  
भ्प्_११।३०।०२२।३ हन्तुं कृत-धियो राजन्न् आपन्ना आततायिनः  
भ्प्_११।३०।०२३।१ अथ ताव् अपि सङ्क्रुद्धाव् उद्यम्य कुरु-नन्दन  
भ्प्_११।३०।०२३।३ एरका-मुष्टि-परिघौ चरन्तौ जघ्नतुर् युधि  
भ्प्_११।३०।०२४।१ ब्रह्म-शापोपसृष्टानां कृष्ण-मायावृतात्मनाम्  
भ्प्_११।३०।०२४।३ स्पर्धा-क्रोधः क्षयं निन्ये वैणवो ऽग्निर् यथा वनम्  
भ्प्_११।३०।०२५।१ एवं नष्टेषु सर्वेषु कुलेषु स्वेषु केशवः  
भ्प्_११।३०।०२५।३ अवतारितो भुवो भार इति मेने ऽवशेषितः  
भ्प्_११।३०।०२६।१ रामः समुद्र-वेलायां योगम् आस्थाय पौरुषम्  
भ्प्_११।३०।०२६।३ तत्याज लोकं मानुष्यं संयोज्यात्मानम् आत्मनि  
भ्प्_११।३०।०२७।१ राम-निर्याणम् आलोक्य भगवान् देवकी-सुतः  
भ्प्_११।३०।०२७।३ निषसाद धरोपस्थे तुष्णीम् आसाद्य पिप्पलम्  
भ्प्_११।३०।०२८।१ बिभ्रच् चतुर्-भुजं रूपं भ्रायिष्णु प्रभया स्वया  
भ्प्_११।३०।०२८।३ दिशो वितिमिराः कुर्वन् विधूम इव पावकः  
भ्प्_११।३०।०२९।१ श्रीवत्साङ्कं घन-श्यामं तप्त-हाटक-वर्चसम्  
भ्प्_११।३०।०२९।३ कौशेयाम्बर-युग्मेन परिवीतं सु-मङ्गलम्  
भ्प्_११।३०।०३०।१ सुन्दर-स्मित-वक्त्राब्जं नील-कुन्तल-मण्डितम्  
भ्प्_११।३०।०३०।३ पुण्डरीकाभिरामाक्षं स्फुरन् मकर-कुण्डलम्  
भ्प्_११।३०।०३१।१ कटि-सूत्र-ब्रह्म-सूत्र- किरीट-कटकाङ्गदैः  
भ्प्_११।३०।०३१।३ हार-नूपुर-मुद्राभिः कौस्तुभेन विराजितम्  
भ्प्_११।३०।०३२।१ वन-माला-परीताङ्गं मूर्तिमद्भिर् निजायुधैः  
भ्प्_११।३०।०३२।३ कृत्वोरौ दक्षिणे पादम् आसीनं पङ्कजारुणम्  
भ्प्_११।३०।०३३।१ मुषलावशेषायः-खण्ड- कृतेषुर् लुब्धको जरा  
भ्प्_११।३०।०३३।३ मृगास्याकारं तच्-चरणं विव्याध मृग-शङ्कया  
भ्प्_११।३०।०३४।१ चतुर्-भुजं तं पुरुषं दृष्ट्वा स कृत-किल्बिषः  
भ्प्_११।३०।०३४।३ भीतः पपात शिरसा पादयोर् असुर-द्विषः  
भ्प्_११।३०।०३५।१ अजानता कृतम् इदं पापेन मधुसूदन  
भ्प्_११।३०।०३५।३ क्षन्तुम् अर्हसि पापस्य उत्तमःश्लोक मे ऽनघ  
भ्प्_११।३०।०३६।१ यस्यानुस्मरणं नृणाम् अज्ञान-ध्वान्त-नाशनम्  
भ्प्_११।३०।०३६।३ वदन्ति तस्य ते विष्णो मयासाधु कृतं प्रभो  
भ्प्_११।३०।०३७।१ तन् माशु जहि वैकुण्ठ पाप्मानं मृग-लुब्धकम्  
भ्प्_११।३०।०३७।३ यथा पुनर् अहं त्व् एवं न कुर्यां सद्-अतिक्रमम्  
भ्प्_११।३०।०३८।१ यस्यात्म-योग-रचितं न विदुर् विरिञ्चो  
भ्प्_११।३०।०३८।२ रुद्रादयो ऽस्य तनयाः पतयो गिरां ये  
भ्प्_११।३०।०३८।३ त्वन्-मायया पिहित-दृष्टय एतद् अञ्जः  
भ्प्_११।३०।०३८।४ किं तस्य ते वयम् असद्-गतयो गृणीमः  
भ्प्_११।३०।०३९।० श्री-भगवान् उवाच  
भ्प्_११।३०।०३९।१ मा भैर् जरे त्वम् उत्तिष्ठ काम एष कृतो हि मे  
भ्प्_११।३०।०३९।३ याहि त्वं मद्-अनुज्ञातः स्वर्गं सु-कृतिनां पदम्  
भ्प्_११।३०।०४०।१ इत्य् आदिष्टो भगवता कृष्णेनेच्छा-शरीरिणा  
भ्प्_११।३०।०४०।३ त्रिः परिक्रम्य तं नत्वा विमानेन दिवं ययौ  
भ्प्_११।३०।०४१।१ दारुकः कृष्ण-पदवीम् अन्विच्छन्न् अधिगम्य ताम्  
भ्प्_११।३०।०४१।३ वायुं तुलसिकामोदम् आघ्रायाभिमुखं ययौ  
भ्प्_११।३०।०४२।१ तं तत्र तिग्म-द्युभिर् आयुधैर् वृतं  
भ्प्_११।३०।०४२।२ ह्य् अश्वत्थ-मूले कृत-केतनं पतिम्  
भ्प्_११।३०।०४२।३ स्नेह-प्लुतात्मा निपपात पादयो  
भ्प्_११।३०।०४२।४ रथाद् अवप्लुत्य स-बाष्प-लोचनः  
भ्प्_११।३०।०४३।१ अपश्यतस् त्वच्-चरणाम्बुजं प्रभो दृष्टिः प्रणष्टा तमसि प्रविष्टा  
भ्प्_११।३०।०४३।३ दिशो न जाने न लभे च शान्तिं यथा निशायाम् उडुपे प्रणष्टे  
भ्प्_११।३०।०४४।१ इति ब्रुवति सूते वै रथो गरुड-लाञ्छनः  
भ्प्_११।३०।०४४।३ खम् उत्पपात राजेन्द्र साश्व-ध्वज उदीक्षतः  
भ्प्_११।३०।०४५।१ तम् अन्वगच्छन् दिव्यानि विष्णु-प्रहरणानि च  
भ्प्_११।३०।०४५।३ तेनाति-विस्मितात्मानं सूतम् आह जनार्दनः  
भ्प्_११।३०।०४६।१ गच्छ द्वारवतीं सूत ज्ञातीनां निधनं मिथः  
भ्प्_११।३०।०४६।३ सङ्कर्षणस्य निर्याणं बन्धुभ्यो ब्रूहि मद्-दशाम्  
भ्प्_११।३०।०४७।१ द्वारकायां च न स्थेयं भवद्भिश् च स्व-बन्धुभिः  
भ्प्_११।३०।०४७।३ मया त्यक्तां यदु-पुरीं समुद्रः प्लावयिष्यति  
भ्प्_११।३०।०४८।१ स्वं स्वं परिग्रहं सर्वे आदाय पितरौ च नः  
भ्प्_११।३०।०४८।३ अर्जुनेनाविताः सर्व इन्द्रप्रस्थं गमिष्यथ  
भ्प्_११।३०।०४९।१ त्वं तु मद्-धर्मम् आस्थाय ज्ञान-निष्ठ उपेक्षकः  
भ्प्_११।३०।०४९।३ मन्-माया-रचिताम् एतां विज्ञयोपशमं व्रज  
भ्प्_११।३०।०५०।१ इत्य् उक्तस् तं परिक्रम्य नमस्कृत्य पुनः पुनः  
भ्प्_११।३०।०५०।३ तत्-पादौ शीर्ष्ण्य् उपाधाय दुर्मनाः प्रययौ पुरीम्  
भ्प्_११।३१।००१।० श्री-शुक उवाच  
भ्प्_११।३१।००१।१ अथ तत्रागमद् ब्रह्मा भवान्या च समं भवः  
भ्प्_११।३१।००१।३ महेन्द्र-प्रमुखा देवा मुनयः स-प्रजेश्वराः  
भ्प्_११।३१।००२।१ पितरः सिद्ध-गन्धर्वा विद्याधर-महोरगाः  
भ्प्_११।३१।००२।३ चारणा यक्ष-रक्षांसि किन्नराप्सरसो द्विजाः  
भ्प्_११।३१।००३।१ द्रष्टु-कामा भगवतो निर्याणं परमोत्सुकाः  
भ्प्_११।३१।००३।३ गायन्तश् च गृणन्तश् च शौरेः कर्माणि जन्म च  
भ्प्_११।३१।००४।१ ववृषुः पुष्प-वर्षाणि विमानावलिभिर् नभः  
भ्प्_११।३१।००४।३ कुर्वन्तः सङ्कुलं राजन् भक्त्या परमया युताः  
भ्प्_११।३१।००५।१ भगवान् पितामहं वीक्ष्य विभूतीर् आत्मनो विभुः  
भ्प्_११।३१।००५।३ संयोज्यात्मनि चात्मानं पद्म-नेत्रे न्यमीलयत्  
भ्प्_११।३१।००६।१ लोकाभिरामां स्व-तनुं धारणा-ध्यान-मङ्गलम्  
भ्प्_११।३१।००६।३ योग-धारणयाग्नेय्या- दग्ध्वा धामाविशत् स्वकम्  
भ्प्_११।३१।००७।१ दिवि दुन्दुभयो नेदुः पेतुः सुमनसश् च खात्  
भ्प्_११।३१।००७।३ सत्यं धर्मो धृतिर् भूमेः कीर्तिः श्रीश् चानु तं ययुः  
भ्प्_११।३१।००८।१ देवादयो ब्रह्म-मुख्या न विशन्तं स्व-धामनि  
भ्प्_११।३१।००८।३ अविज्ञात-गतिं कृष्णं ददृशुश् चाति-विस्मिताः  
भ्प्_११।३१।००९।१ सौदामन्या यथाक्लाशे यान्त्या हित्वाभ्र-मण्डलम्  
भ्प्_११।३१।००९।३ गतिर् न लक्ष्यते मर्त्यैस् तथा कृष्णस्य दैवतैः  
भ्प्_११।३१।०१०।१ ब्रह्म-रुद्रादयस् ते तु दृष्ट्वा योग-गतिं हरेः  
भ्प्_११।३१।०१०।३ विस्मितास् तां प्रशंसन्तः स्वं स्वं लोकं ययुस् तदा  
भ्प्_११।३१।०११।१ राजन् परस्य तनु-भृज्-जननाप्ययेहा  
भ्प्_११।३१।०११।२ माया-विडम्बनम् अवेहि यथा नटस्य  
भ्प्_११।३१।०११।३ सृष्ट्वात्मनेदम् अनुविश्य विहृत्य चान्ते  
भ्प्_११।३१।०११।४ संहृत्य चात्म-महिनोपरतः स आस्ते  
भ्प्_११।३१।०१२।१ मर्त्येन यो गुरु-सुतं यम-लोक-नीतं  
भ्प्_११।३१।०१२।२ त्वां चानयच् छरण-दः परमास्त्र-दग्धम्  
भ्प्_११।३१।०१२।३ जिग्ये ऽन्तकान्तकम् अपीशम् असाव् अनीशः  
भ्प्_११।३१।०१२।४ किं स्वावने स्वर् अनयन् मृगयुं स-देहम्  
भ्प्_११।३१।०१३।१ तथाप्य् अशेष-स्थिति-सम्भवाप्ययेष्व्  
भ्प्_११।३१।०१३।२ अनन्य-हेतुर् यद् अशेष-शक्ति-धृक्  
भ्प्_११।३१।०१३।३ नैच्छत् प्रणेतुं वपुर् अत्र शेषितं  
भ्प्_११।३१।०१३।४ मर्त्येन किं स्व-स्थ-गतिं प्रदर्शयन्  
भ्प्_११।३१।०१४।१ य एतां प्रातर् उत्थाय कृष्णस्य पदवीं पराम्  
भ्प्_११।३१।०१४।३ प्रयतः कीर्तयेद् भक्त्या ताम् एवाप्नोत्य् अनुत्तमाम्  
भ्प्_११।३१।०१५।१ दारुको द्वारकाम् एत्य वसुदेवोग्रसेनयोः  
भ्प्_११।३१।०१५।३ पतित्वा चरणाव् अस्रैर् न्यषिञ्चत् कृष्ण-विच्युतः  
भ्प्_११।३१।०१६।१ कथयाम् आस निधनं वृष्णीनां कृत्स्नशो नृप  
भ्प्_११।३१।०१६।३ तच् छ्रुत्वोद्विग्न-हृदया जनाः शोक-विर्मूर्च्छिताः  
भ्प्_११।३१।०१७।१ तत्र स्म त्वरिता जग्मुः कृष्ण-विश्लेष-विह्वलाः  
भ्प्_११।३१।०१७।३ व्यसवः शेरते यत्र ज्ञातयो घ्नन्त आननम्  
भ्प्_११।३१।०१८।१ देवकी रोहिणी चैव वसुदेवस् तथा सुतौ  
भ्प्_११।३१।०१८।३ कृष्ण-रामाव् अपश्यन्तः शोकार्ता विजहुः स्मृतिम्  
भ्प्_११।३१।०१९।१ प्राणांश् च विजहुस् तत्र भगवद्-विरहातुराः  
भ्प्_११।३१।०१९।३ उपगुह्य पतींस् तात चिताम् आरुरुहुः स्त्रियः  
भ्प्_११।३१।०२०।१ राम-पत्न्यश् च तद्-देहम् उपगुह्याग्निम् आविशन्  
भ्प्_११।३१।०२०।३ वसुदेव-पत्न्यस् तद्-गात्रं प्रद्युम्नादीन् हरेः स्नुषाः  
भ्प्_११।३१।०२०।५ कृष्ण-पत्न्यो ऽविशन्न् अग्निं रुक्मिण्य्-आद्यास् तद्-आत्मिकाः  
भ्प्_११।३१।०२१।१ अर्जुनः प्रेयसः सख्युः कृष्णस्य विरहातुरः  
भ्प्_११।३१।०२१।३ आत्मानं सान्त्वयाम् आस कृष्ण-गीतैः सद्-उक्तिभिः  
भ्प्_११।३१।०२२।१ बन्धूनां नष्ट-गोत्राणाम् अर्जुनः साम्परायिकम्  
भ्प्_११।३१।०२२।३ हतानां कारयाम् आस यथा-वद् अनुपूर्वशः  
भ्प्_११।३१।०२३।१ द्वारकां हरिणा त्यक्तां समुद्रो ऽप्लावयत् क्षणात्  
भ्प्_११।३१।०२३।३ वर्जयित्वा महा-राज श्रीमद्-भगवद्-आलयम्  
भ्प्_११।३१।०२४।१ नित्यं सन्निहितस् तत्र भगवान् मधुसूदनः  
भ्प्_११।३१।०२४।३ स्मृत्याशेषाशुभ-हरं सर्व-मङ्गल-मङ्गलम्  
भ्प्_११।३१।०२५।१ स्त्री-बाल-वृद्धान् आदाय हत-शेषान् धनञ्जयः  
भ्प्_११।३१।०२५।३ इन्द्रप्रस्थं समावेश्य वज्रं तत्राभ्यषेचयत्  
भ्प्_११।३१।०२६।१ श्रुत्वा सुहृद्-वधं राजन्न् अर्जुनात् ते पितामहाः  
भ्प्_११।३१।०२६।३ त्वां तु वंश-धरं कृत्वा जग्मुः सर्वे महा-पथम्  
भ्प्_११।३१।०२७।१ य एतद् देव-देवस्य विष्णोः कर्माणि जन्म च  
भ्प्_११।३१।०२७।३ कीर्तयेच् छ्रद्धया मर्त्यः सर्व-पापैः प्रमुच्यते  
भ्प्_११।३१।०२८।१ इत्थं हरेर् भगवतो रुचिरावतार-  
भ्प्_११।३१।०२८।२ वीर्याणि बाल-चरितानि च शन्तमानि  
भ्प्_११।३१।०२८।३ अन्यत्र चेह च श्रुतानि गृणन् मनुष्यो  
भ्प्_११।३१।०२८।४ भक्तिं परां परमहंस-गतौ लभेत

