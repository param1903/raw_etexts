+++
"Catalog number" = "M00279"
"Uniform title" = "dīkṣottara"
"Main title" = "dīkṣottara of the nisvāsakārika"
Subjects = [ "tantric / āgamic literature", "śaiva", "śaiva-siddhānta",]
Manuscript = [ "IFP Transcript T0017B from page 795 to end",]
Description = "IFP Transcript T0017B from folio 795 to the end.\n\nThe Dīkṣottara of the Nisvāsakārika which is the fifth section of the Niśvāsatattva saṃjitā.  An important early Agama of the śaivasiddhānta  ."
"Publication country" = "India"
title_iast = "dīkṣottara"
title = "दीक्षोत्तर"

+++
  
  
  
  
प्। ७९५)  
  
निष्कलं परमं तत्वं तृटिगात्रं प्रकीर्तितम् ।  
कथं विज्ञायते शम्भो एतदिच्छामि वेदितुम् ॥ १ ॥  
  
ईश्वरः -   
  
शृणु देवि परं गुह्यं यत्त्वया परिपृच्छ्रितम् ।  
तदहं सम्प्रवक्ष्यामि हिताय तव सुवृते ॥ १ आ ॥  
  
भुवनाध्वा कलाध्वा च तत्वाध्वा च वरानने ।  
वर्णमन्त्र पदाध्वा च कथयाम्यनुपूर्वशः ॥ २ ॥  
  
प्राणैके संस्थिता देवि वेदितव्यं हि देशिकैः ।  
भुवनाध्वा तु यत्प्रोक्तो मया पूर्वं हि सुव्रते ॥ ३ ॥  
  
षड्विंशत्तत्वैराक्षिप्तं वेदितव्यं प्रयत्नतः ।  
  
प्। ७९६)  
  
पुनश्चाष्टादशैस्तत्वैः कलाभेदैः पुनस्थितम् ॥ ४ ॥  
  
पुनश्च नवभिस्तत्वैः कथितं सुरसुन्दरि ।  
तत्सर्वञ्चाष्टभिर्भेदैराक्षिप्तं पुनरेव तु ॥ ५ ॥  
  
एकेषु **? ल्कं तत्वं तत्वयुक्तं समुद्वहेत् ।  
षट्त्रिंशदङ्गुलञ्चारं यन्मया कथितं तव ॥ ६ ॥  
  
हृत्पद्माद्यवधिं देवि वेदितव्यं प्रयत्नतः ।  
आपादतलमध्वानमुत्सहेत वरानने ॥ ७ ॥  
  
भुवनाध्वा स विज्ञेयो देशिकेन महात्मना ।  
तत्त्वाध्वा च वरारोहे तेषाञ्चोर्ध्वं व्यवस्थितः ॥ ८ ॥  
  
कलिकालिक्तमात्मानमुच्छ्वसन्तं बहिस्थितः ।  
  
प्। ७९७)  
  
कलाध्वा तु स एवेति कथितस्तत्र पूर्वशः ॥ ९ ॥  
  
एवमन्योऽपि देवेशि वेदितव्यः प्रयत्नतः ।   
षट्तृंशाङ्गुलं परित्यज्य क्रमवच्च सुमध्यमे ॥ १० ॥  
  
तृटिमात्रं स विज्ञेयो देहमुक्तस्तु निष्कलः ।  
स्वामिभावं तु यत्तस्मिन् द्वादशान्तमवस्थितः ॥ ११ ॥  
  
संयुक्तशक्तिना बुद्धं तृटिमात्रस्तु निष्कलः ।  
शक्त्या देहस्थितो ह्यात्मा निष्कलः परमेश्वरः ॥ १२ ॥  
  
तत्वस्थो व्यापयेद्देवि देहान्मुक्तस्तु निष्कलः ।  
सुसमिद्धे यथा वह्नौ शिखालिहति चाम्बरे ॥ १३ ॥  
  
देहस्य तद्वरारोहे लीलायति तत्पदे ।  
  
प्। ७९८)  
  
दीक्षाकालेऽभिमानन्तु तद्वत् कुर्यात्तु देशिकः ॥ १४ ॥  
  
अहमेव परं तत्वं तत्वलीनस्तथैव च ।  
शक्त्यारणिभूताया पुनस्तत्र क्षिपाम्यहम् ॥ १५ ॥  
  
एवं यो वेत्ति तत्वेन वह्निवद्देहमध्यतः ।  
अतीतश्शिव तद्वह्नेः स तु योजयते परे ॥ १६ ॥  
  
शक्त्या तावत्स युज्येत यावत्तत्वन्न विन्दति ।  
उदिते तु परे तत्वे तत्रस्थोऽपि न वार्यते ॥ १७ ॥  
  
बन्धमुक्तः परेशान्ते परे लीयन्ति शाश्वते ।  
लीनस्सर्वगतो देवि धर्माधर्म विवर्जितः ॥ १८ ॥  
  
हृत्पद्माद्यावत्तत्पद्मं पृथक् संहारलक्षितम् ।  
  
प्। ७९९)  
  
यावद्वक्त्रमनुप्राप्तं द्विभागं त्यजते तु सः ॥ १९ ॥  
  
तृतीयं त्यजते स्वल्पो त्र्यंशैर्मुक्तस्तु निष्कलः ।  
अतीतं द्वादशान्ते तु शक्तिपद्मं प्रकीर्तितम् ॥ २० ॥  
  
तत्रस्थं तृटिमात्रन्तु कालं तस्य प्रकीर्तितम् ।  
निष्कलश्शक्तिपद्मे तु प्रबुद्धस्तत्र तिष्ठति ॥ २१ ॥  
  
अतीतस्सुप्रबुद्धस्तु उन्मनत्वं यदा प्रिये ।  
न कालं न कलाचारं न तत्वा न च देवता ॥ २२ ॥  
  
सुनिर्वाणं परं शुद्धं गुरुवक्त्रे प्रतिष्ठितम् ।  
तं प्राप्य न निवर्तन्ते भयसंसारबन्धने ॥ २३ ॥  
  
न तस्य चामराख्यातं निष्कलावस्थितस्य तु ।  
  
प्। ८००)  
  
एतत्ते निष्कलं तत्वमुक्तमेव समासतः ॥ २४ ॥  
  
चतुर्विधं मया देवि कथितं तत्वमुत्तमम् ।  
त्रिविधं तु परित्यज्य शक्त्यन्तं यस्तृटि स्मृतः ॥ २५ ॥  
  
तृटौ पटौ तु स्थित्वा वै षोडशांशे व्यवस्थितः ।  
स भोक्ता सर्वतत्वानां शक्त्यन्ते यस्तृटिस्मृतः ॥ २६ ॥  
  
स भोक्ता सर्वतत्वानां शक्तिना सहसंयुतः ।  
शक्त्यतीतो वरारोहे तत्वेन सह युज्यते ॥ २७ ॥  
  
चतुः पद्मं भवेत्पद्मं व्यापिणी कर्णिकास्थिता ।  
तत्र शक्तिचतुष्कन्तु सूक्ष्माख्यं परिकीर्तितम् ॥ २८ ॥  
  
श्रुत्वा बुध्वा विमुच्यन्ते नात्र कार्या विचारणा ।  
  
प्। ८०१)  
  
सर्वतन्त्रेषु सामान्यं तत्रस्थं विषुवं स्मृतम् ॥ २९ ॥  
  
प्राणस्य तल्लयं देवि तत्रस्थोऽपि निवर्तते ।  
सकलं निष्कलञ्चैव मयनञ्च तृतीयकम् ॥ ३० ॥  
  
प्रशान्तं प्राप्य देवेशि निष्कलं विषुवं स्मृतम् ।  
त्रिभागभाजिते चारे निष्कलः प्रणवः स्मृतः ॥ ३१ ॥  
  
प्रशान्तस्तु स्मृतो बिन्दुः निष्कलः प्रणवस्य तु ।  
स चेतस्य स्मृतो जीवो यदा शक्त्या तु युज्यते ॥ ३२ ॥  
  
अन्यथा निष्कलोह्यात्मा सुषुप्ताविव लक्ष्यते ।  
चिन्मात्रन्तु स्मृतो हुत्वा चेता शक्तिः प्रकीर्तिता ॥ ३३ ॥  
  
श्रुत्वा बुध्वा विमुच्यन्ते नात्र कार्या विचारणा ।  
  
प्। ८०२)  
  
सर्वतन्त्रेषु सामान्यं तन्त्रस्थे विषुवं वदेत् ॥ ३४ ॥  
  
प्राणस्य तल्लयं देवि तत्रस्थेन निवर्तते ।  
तथा युक्तमिदं सर्वं नानाचेष्टानि कारयेत् ॥ ३५ ॥  
  
तत्स्थाने लीयते ज्ञानी ज्ञे * * *? परं लयम् ।  
कल्पनारहितं ज्ञां सर्वतत्वविवर्जितम् ॥ ३६ ॥  
  
व्यापकं सर्वतत्वानां पारम्पर्येण संस्थितम् ।  
एतत्ते निष्कलञ्चारं कथितन्तु मयाखिलम् ॥ ३७ ॥  
  
न देयञ्च त्वया देवि अन्यायपथवर्तिने ।  
कपटेनोपपन्नाय श्रवस्यपि न दापयेत् ॥ ३८ ॥  
  
व्यापिनी व्योमरूपा च अनन्ता नायका स्मृता ।  
  
प्। ८०३)  
  
मूर्तिदेवस्य विख्याता शक्त्या देवभुवस्य तु ॥ ३९ ॥  
  
पञ्चव्योमस्मृताह्येते शून्यावस्था तु देवता ।  
ब्रह्मादीनां वरारोहे शून्यदेहः परः स्मृतः ॥ ४० ॥  
  
एतत्ते देवतायोगं प्रथमं परिकीर्तितम् ।  
शक्त्यवस्थान्तरी भूतास्सूक्ष्माद्याः परिकीर्तिताः ॥ ४१ ॥  
  
तत्स्थचेतात्मका देवाश्शब्दरूपाः प्रकीर्तिताः ।  
तृतीया तु वरारोहे ज्ञातव्या देशिकेन तु ॥ ४२ ॥  
  
द्विविधस्थान्तरे देवि ज्योतीरूपं विचिन्तयेत् ।  
त एवमनुरूपन्तु पञ्चमां कथितं तव ॥ ४३ ॥  
  
ईशवक्त्रे तथा घोरे वामस्सद्यस्तथैव च ।  
  
प्। ८०४)  
  
त्रिविधं मन्त्रदेहन्तु वेदितव्यं प्रयत्नतः ॥ ४४ ॥  
  
ब्रह्माविष्णुस्तथा रुद्रो ईश्वरस्तु सदाशिवः ।  
पृथिव्यापस्तथा तेजो वायुराकाशमेव च ॥ ४५ ॥  
  
शून्यस्पर्शस्तथा शब्दो ज्योतीरूपं तथैव च ।  
मन्त्ररूपं तथैवेह कथितं तत्वतो मया ॥ ४६ ॥  
  
स्थूलात्स्थूलतरैर्भावैः सूक्ष्मात्सूक्ष्मतरैः पुनः ।  
पञ्चब्रह्माणि देवेशि वेदितव्यानि यत्नतः ॥ ४७ ॥  
  
शून्यस्पर्शस्तथा शब्दो ज्योरूपं तथैव च ।  
तत्वरूपं तथैवेह पञ्चब्रह्माः प्रकीर्तिताः ॥ ४८ ॥  
  
एवं ज्ञात्वा च बुध्वा च मुच्यते पाशबन्धनात् ।  
  
प्। ८०५)  
  
व्रजते शिवसायुज्यं शिवेन सहमोदते ॥ ४९ ॥  
  
षट्पदार्थमिदं देवि मन्त्राणां कथितं तव ।  
वेदितव्यं प्रयत्नेन सिद्धिमोक्षार्थकाङ्क्षिभिः ॥ ५० ॥  
  
एवं सर्वेषु मन्त्रेषु कथितं तव शोभने ।  
  
इति निश्वासकारिकायां दीक्षोत्तरे प्रथमः पटलः ॥  
देव उवाच-   
  
शृणु देवि प्रवक्ष्यामि साधकानां हितावहम् ।  
येन विज्ञातमात्रेण विधिमुक्तं लभेद्धृवम् ॥ १ ॥  
  
षड्विधस्तु शिवो ज्ञेयो योगिना सुमहात्मना ।  
  
प्। ८०६)  
  
शब्दव्योमतया ज्योतिः विग्रहो भुवनस्तथा ॥ २ ॥  
  
मन्त्रमूर्तिस्तु परमः षड्विधस्तु शिवोऽव्ययः ।  
मन्त्रमूर्तिं विदित्वा तु मन्त्रसिद्धिमवाप्नुयात् ॥ ३ ॥  
  
भुवनेशत्वमाप्नोति भुवनासक्तमानसः ।  
ब्रह्मादीनां सुरेन्द्राणां साधने विग्रहं स्मरेत् ॥ ४ ॥  
  
योगिनामधिपत्यर्थं ज्योतिस्थो योगमभ्यसेत् ।  
शब्दतत्वे परे लीनः शब्दान्तर्गतमानसः ॥ ५ ॥  
  
परमेमाक्षमाप्नोति शब्दात्सर्वार्थसिद्धये ।  
तस्यातीतं परं देवि शक्तिव्योमप्रकीर्तितम् ॥ ६ ॥  
  
तस्य ध्यानाद्भवेत्सिद्धिः मुक्तिश्चैव न संशयः ।  
  
प्। ८०७)  
  
विग्रहो भुवनो ज्योतिः शब्दच्छामन्तथैव च ॥ ७ ॥  
  
एते परप्रकाशन्तु शिवध्यानपरश्शिवः ।  
शिवमेवं विधं ज्ञात्वा साधकस्तु समाहितः ॥ ८ ॥  
  
प्राप्नोति विविधां सिद्धिं मुक्तिञ्चैव न संशयः ।  
मन्त्रमूर्तिपरं ज्ञात्वा सिद्धिं मुक्तिमाप्नुयात् ॥ ९ ॥  
  
जपे होमार्चनाध्यानात् सिद्धयश्च यथार्थतः ।  
भुवनन्तु भुवनाकारं ब्रह्माण्डादि यथाक्रमम् ॥ १० ॥  
  
नानारत्नमयं दिव्यमनौपम्यगुणान्वितम् ।  
इन्द्रनीलमहानीलैः राजतैश्च विभूषितम् ॥ ११ ॥  
  
पद्मरागमयस्तम्भैः नानारत्नोपशोभितम् ।  
  
प्। ८०८)  
  
दिव्यसृग्गन्धवस्त्राढ्यं दिव्यैश्वर्यसमन्वितम् ॥ १२ ॥  
  
भुवनं देवदेवस्य ज्ञात्वा तल्लयमाप्नुयात् ।  
विग्रहं विग्रहाकारं शिववर्णादिलक्षणम् ॥ १३ ॥  
  
शशाङ्कार्धधनं त्र्यक्षं नागयज्ञोपवीतिनम् ।  
शून्यहस्तं वृषारूढमुमादेहार्धसंयुतम् ॥ १४ ॥  
  
शङ्खकुन्देन्दुधवलं सहस्रादित्यवर्चसम् ।  
विग्रहं देवदेवस्य सर्वकामार्थसाधनम् ॥ १५ ॥  
  
साधनं सर्वमन्त्राणां भूम्यर्थे च स्मरेत्सदा ।  
ज्योतिध्यानात्सदायोगी योगसिद्धिमवाप्नुयात् ॥ १६ ॥  
  
अणिमादिगुणैश्वर्यं योगी क्रीडादिलक्षणम् ।  
  
प्।८०९)  
  
व्यालाकारमनाकारं व्योमव्यापी परश्शिवः ॥ १७ ॥  
  
सर्वव्यापिनमीशानं चिन्तया शिवमाप्नुयात् ।  
निर्गुणं साञ्जनातीतं गृहनक्षत्रवर्जितम् ॥ १८ ॥  
  
शुद्धस्फटिकसङ्काशं परं व्योम विचिन्तयेत् ।  
व्योमलीनमनाः सम्यक् व्योमस्थो व्योमतन्मयः ॥ १९ ॥  
  
परं मोक्षमवाप्नोति यत्र शब्दे लयं गतः ।  
शब्दध्यानात् परोमोक्षः सिद्धयश्च न संशयः ॥ २० ॥  
  
तस्मात् सर्वप्रयत्नेन शब्दध्यानं समाश्रयेत् ।  
वामपार्श्वे इडा तस्य चिञ्चिणीशब्दमुत्तमम् ॥ २१ ॥  
  
प्राकृतं नाम चैतद्धि स्थूलश्च परिकीर्तितः ।  
  
प्। ८१०)  
  
दक्षिणेन सुषुम्ना हि चिरव्यक्रिनी स्मृता ॥ २२ ॥  
  
पौरुषन्नाम चेत्युक्त सूक्ष्मस्य परिकीर्तितम् ।  
घण्टानादविरामान्तान्त्यमध्यपरं स्मृतम् ॥ २३ ॥  
  
निरालम्बो निराधारः तदेव परमं पदम् ।  
चिञ्चिणीचारवक्यन्ते निरालम्बो निराश्रयः ॥ २४ ॥  
  
घण्डानादविरामान्ते शिवोऽहं या निराश्रयः ।  
हृदिस्थं मन्त्रसङ्घातं कृत्वा मूर्तिन्यसेद्बुधः ॥ २५ ॥  
  
ब्रह्मादिभिः कलैस्तत्वैः सर्वसिद्धिकरस्मृतः ।  
स तु चिन्तयते नित्यं तत्रस्थं बिन्दुमीश्वरम् ॥ २६ ॥  
  
चित्रस्थ ईश्वरो नादः स तु साक्षाच्छिवस्मृतः ।  
  
प्। ८११)  
  
हंसाख्यश्चैव बिन्दुश्च नादो नादान्त एव च ॥ २७ ॥  
  
एवं ज्ञात्वा भवेन्मन्त्री शिवः साक्षादलेपकः ।  
एतत्तत्परमं गुह्यमेतत्तत्परमं शिवम् ॥ २८ ॥  
  
एतत्तत्परमं गुह्यमेतत्तत्परमं पदम् ।  
एतत्तत्परमं ज्ञानमेतत्तत्परमाक्षरम् ॥ २९ ॥  
  
नातः परतरो ध्येयो नातः परतरं शिवम् ।  
विदिते संयगेवं हि मुच्यते नात्र संशयः ॥ ३० ॥  
  
साधकस्य विधिह्येषा सर्वकामार्थसिद्धिदा ।  
एतेषां परतो देवः शब्दरूपविवर्जितः ॥ ३१ ॥  
  
व्यापकस्सर्वतत्वानां मया पूर्वमुदाहृतम् ।  
  
प्। ८१२)  
  
तं विदित्वा विमुच्यन्ते सिध्यन्ते नात्र संशयः ॥ ३२ ॥  
  
इति निश्वासकारिकायां दीक्षोत्तरे द्वितीयः पटलः ।  
देव्युवाच -   
  
भगवन् श्रोतुमिच्छामि शून्यभेदमनुत्तमम् ।  
कथं विज्ञायते शम्भो रतिगुह्यतरं परम् ॥ १ ॥  
  
ईश्वरः -   
  
विशून्यं सर्वतत्वेषु गीयते सुरसुन्दरि ।  
तस्याहं सम्प्रवक्ष्यामि लक्षणन्तु सुरार्चिते ॥ २ ॥  
  
व्यापकेन समायुक्तमयनं तत्प्रकीर्तितम् ।  
  
प्। ८१३)  
  
दिवारात्र्योश्च मध्ये तु वेदितव्यं प्रयत्नतः ॥ ३ ॥  
  
न रात्रिर्न दिवा चैव न निन्दुकलकला तथा ।  
पञ्चधा तु परित्यज्य प्रशान्तं शून्यमुच्यते ॥ ४ ॥  
  
देहातीतं तृतीयन्तु निष्कलेति विभाव्यते ।  
नासायान्तु यदातीतं तच्छून्यञ्च तृतीयकम् ॥ १५ ॥  
  
घटिकान्तु परिच्छेदं यावत्तन्मुखमण्डलम् ।  
अयनं शून्यमित्युक्तं कथितं ज्ञानमुत्तमम् ॥ ६ ॥  
  
रसानां शून्यतस्थाप्य विज्ञानमुपजायते ।  
अधस्तात्तु परित्यज्य पञ्चधा परमेश्वरि ॥ ७ ॥  
  
प्रशान्तं शून्यमित्युक्तमूर्ध्वं किञ्चिन्न संस्पृशेत् ।  
  
प्। ८१४)  
  
एतत्प्रशान्तशून्यन्तु ज्ञात्वा मुच्येत बन्धनात् ॥ ८ ॥  
  
गमागममयोगेन तृतीयं परिकीर्तितम् ।  
विदितं तद्वरारोहे देहमुक्तमिदं स्मृतम् ॥ ९ ॥  
  
तदेवं कथितं देवि शून्यमुक्तं शिवागमे ।  
ऊर्ध्वशून्यमधश्शून्यं मध्यश्शून्यं तृतीयकम् ॥ १० ॥  
  
निरामयं चतुर्थन्तु कथितं ह्यनुपूर्वशः ।  
सा मया कथिता ह्येते चतुर्थन्तु निरामयम् ॥ ११ ॥  
  
सा माया अपि देवेशि तत्वावस्थेन संस्थिता ।  
तेन दोषाय वर्तन्ते शेषं महानुलक्षणम् ॥ १२ ॥  
  
चतुर्थं यन्महच्छून्यं विज्ञप्तिः सा तु कीर्तिता ।  
  
प्। ८१५)  
  
न तस्य कल्पना देवि पारम्पर्येण संस्थितः ॥ १३ ॥  
  
तं ज्ञात्वा कथ्यते ज्ञेयं ज्ञानी शेषेषु कथ्यते ।  
क्रियातीतन्तु तत्तत्वं गीयते सर्वतश्शुभे ॥ १४ ॥  
  
तस्यागमी तु सम्प्राप्तिः यस्य तुष्टा स एव च ।  
एवं त्रिशून्यभेदन्तु कथितं तव सुवृते ॥ १५ ॥  
  
चतुर्थं यन्महच्छून्यं विज्ञप्तिः सा तु कीर्तिता ।  
न तस्य कल्पना देवि पारम्पर्येण संस्थितः ॥ १६ ॥  
  
तं ज्ञात्वा कथ्यते ज्ञेयं ज्ञानी शेषेषु कथ्यते ।  
क्रियातीतन्तु तत्तत्वं गीयते सर्वतश्शुभे ॥ १७ ॥  
  
तस्यागमी तु सम्प्राप्तिः यस्य तुष्टा स एव च ।  
  
प्। ८१६)  
  
एवं त्रिशून्यभेदन्तु कथितं तव सुव्रते ॥ १८ ॥  
  
चतुर्थं यन्महच्छून्यं सर्वं तच्च प्रबोधकम् ।  
तेन ज्ञातेन सञ्ज्ञेयी दीक्षानुग्रहकृत् भवेत् ॥ १९ ॥  
  
अन्यथा न गुरुर्ज्ञेयो न दीक्षा न च मुक्तिदा ।  
पञ्चव्योमाः पुरा प्रोक्ताः ते त्वया विदिताः शुभे ॥ २० ॥  
  
ना ज्ञातेन विमुच्यन्ति स्वे स्वे विविधगोचरे ।  
ब्रह्माणमादितः कृत्वा यावद्देवः सदाशिवः ॥ २१ ॥  
  
पञ्चव्योमाः समाख्याताः संहारेण वरानने ।  
एकैकं पञ्चधा देवि वेदितव्यं प्रयत्नतः ॥ २२ ॥  
  
शून्यभेदं परं तेषाम् उक्तावस्था तु कीर्तिता ।  
  
प्। ८१७)  
  
स्वभाववर्णतो देवि ज्ञेयं विज्ञायते यथा ॥ २३ ॥  
  
तथा ते कथयिष्यामि तन्मे निगदतः शृणु ।  
अणवस्त्रयमाख्यातं हृत्कर्णं तालुमाश्रितम् ॥ २४ ॥  
  
निम्नवत्तद्वरारोहे वर्णो भवति नित्यशः ।  
ब्रह्माविष्णस्तथा रुद्र अभावः सूत्रवत्स्मृताः ॥ २५ ॥  
  
चतुर्थस्त्वीश्वरश्शान्तो वेदितव्यं प्रयत्नतः ।  
तच्छब्दो नाद इत्युक्तः स जीवः कथितस्तव ॥ २६ ॥  
  
स्पर्शस्त्वस्मिंस्तु देवेशि सा शक्तिः परिकीर्तिता ।  
तत्क्षयेन न किञ्चित् स्यात् गुरुवक्त्रं सदुच्यते ॥ २७ ॥  
  
संयोगमेवमेवं स्यात् व्याख्यातं तव शोभने ।  
  
प्। ८१८)  
  
मन्त्रास्तथैव ज्ञातव्या देशिकेन महात्मना ॥ २८ ॥  
  
नादं बिन्दुं तथा देवं वाङ्मयं स चराचरम् ।  
श्रूयते उच्यते चैव शिवशक्तिविचेष्टितम् ॥ २९ ॥  
  
एवं ज्ञात्वा च बुध्वा च मन्त्रास्तस्य वशो भवेत् ।  
सिध्यते नात्र सन्देहः शिवशक्त्युपबृंहितः ॥ ३० ॥  
  
अज्ञात्वा तु वरारोहे शिवशक्तिविचेष्टितम् ।  
मन्त्रास्तस्य न सिध्यन्ति न च याति परं पदम् ॥ ३१ ॥  
  
इति निश्वासकारिकायां दीक्षोत्तरे तृतीयः पटलः ।  
देव्युवाच -   
  
प्। ८१९)  
  
सृष्टिसंहारभेदेन देव देव त्वया पुरा ।  
कथितं तत्र सद्भावं तन्मया विदितं प्रभो ॥ १ ॥  
  
पुनश्च श्रोतुमिच्छामि भगवन् वक्तुमर्हसि ।  
के च कस्मिन् गृहादेव दीक्षिता देवदानवाः ॥ २ ॥  
  
ऋषिविद्याधरास्सिद्धा गन्धर्वाप्सरसः प्रभो ।  
यक्षराक्षसभूताश्च पिशाचोरगकिन्नरा ॥ ३ ॥  
  
गुह्यकाश्च महादेव क्रूराश्चैव विनायकाः ।  
स्वान्तेन दीक्षितादेव यस्य सिद्धि ध्रुवं भवेत् ॥ ४ ॥  
  
तदहं श्रोतुमिच्छामि भगवन् कथयस्व मे ।  
कोटिभेदाः समाख्याताः शाखाभेदाश्च शङ्कर ॥ ५ ॥  
  
प्। ८२०)  
  
शिवभेदञ्च देवेश सर्वमेतद्ब्रवीहि मे ।  
  
ईश्वरः -   
  
शृणु देवि प्रवक्ष्यामि तन्त्रभेदमनुत्तमम् ॥ ६ ॥  
  
मन्त्रमण्डलसङ्ख्याञ्च शास्त्राणाञ्चैव सङ्ग्रहम् ।  
दीक्षितानि मया यस्मिन् न शङ्काश्च यथा पुरा ॥ ७ ॥  
  
सर्वेषामेव मन्त्राणां शैवानां मन्त्रमूर्तिना ।  
प्रकाशितं पुरा देवि ममेदं परमेष्ठिना ॥ ८ ॥  
  
सर्वजगतश्चेह सृष्टा च परमेश्वरः ।  
संहर्ता च न सन्देहः मन्त्रमूर्तिः परश्शिवः ॥ ९ ॥  
  
अवतारमहं वक्ष्ये नामसङ्ग्रहनिर्णयम् ।  
  
प्। ८२१)  
  
दीक्षाविधिनियोगञ्च कृतं पूर्वं यथाश्रुतम् ॥ १० ॥  
  
मन्त्रयोगप्रभेदञ्च प्रवक्ष्याम्यनुपूर्वशः ।  
तस्यादिर्भगवान् देवश्शिवो वै मन्त्रमूर्तिमान् ॥ ११ ॥  
  
मन्त्रतन्त्रप्रणेता च मन्त्रतन्त्रप्रकाशकः ॥ ११ १।२ ॥  
  
तेन प्रकाशितं पूर्वं शिवेनानन्दमूर्तिमान् ॥ १२ ॥  
  
तदेव वचनं ज्ञानं मम वक्त्रे निवेशितम् ।  
मयापि तत्वदेवेशि त्वया दत्तं पितामहे ॥ १३ ॥  
  
ब्रह्मणापि सुराध्यक्षे विष्णवे प्रतिपादितम् ।  
विष्णुनापि हुताशाय तेन दत्तन्तु वायवे ॥ १४ ॥  
  
वायुनापि पुरादत्तं सूर्याय च न संशयः ।  
  
प्। ८२२)  
  
सूर्येण चापि सोमाय कथितं पुनरेव तु ॥ १५ ॥  
  
सोमेनैव तु देवेशि धर्माय प्रतिपादितम् ।  
एवं तद्दशधा ज्ञानं शिवोक्तं तत्र सङ्ग्रहे ॥ १६ ॥  
  
ख्यापितं तत्वमीशेन मन्त्रमूर्तिनिवेशितम् ।  
स एव जगतश्चास्य मन्त्रमूर्तिर्महेश्वरः ॥ १७ ॥  
  
तत्प्रसादादिदं सर्वं ज्ञानविज्ञानमुत्तमम् ।  
प्राप्यते देवदेवेशि मोक्षञ्च भुवि दुर्लभम् ॥ १८ ॥  
  
सार्वकामिकमित्येवं प्रोवाच भगवाञ्च्छिवः ।  
लोकोद्भवेति रुद्रेण पुनरेव प्रकीर्तितम् ॥ १९ ॥  
  
देव्यायणं यदा ज्ञानमजितेति प्रकीर्तितम् ।  
  
प्। ८२३)  
  
कारणं भगवान् ब्रह्मा अजितेति जनार्दनः ॥ २० ॥  
  
दीप्ताभेति यथाग्निश्च वायुः सूक्ष्मेति वै पुनः ।  
सहस्रांशेति धर्माय अंशुमानिति भास्करः ॥ २१ ॥  
  
सुव्रताः चन्द्रमाः प्रोक्तो दशतन्त्रप्रकाशकः ।  
शिवशक्तिमधिष्ठाय विभिन्नं वै पुनस्थितः ॥ २२ ॥  
  
दशधा नामभेदेन लोकानां हितकाम्यया ।  
एवमेति सुरास्सर्वे शिवज्ञानस्य पारगाः ॥ २३ ॥  
  
अवतारं पुनश्चैव बहुधा परिकीर्तितम् ।  
अस्यैव ज्ञानमुख्यस्य शिवज्ञानस्य साम्पृतम् ॥ २४ ॥  
  
भेदमष्टतरं प्रोक्तं तथाऽष्टादशधा पुनः ।  
  
प्। ८२४)  
  
अष्टादशविधैर्भेदैः तत्र भेदैः पुनस्थितः ॥ २५ ॥  
  
आजगाम सुवर्लोकभुवर्लोकक्रमागतः ।  
तस्य भेदा भवन्त्येते सञ्ज्ञा च परिकीर्त्यते ॥ २६ ॥  
  
ऋषिभिस्तत्र कल्पज्ञैः विदितं तत्र मुत्तमम् ।  
विजयं प्रथमं तेषां निश्वासं तदनन्तरम् ॥ २७ ॥  
  
स्वायम्भुवमतश्चैव वातुलं तदनन्तरम् ।  
वीरभद्रमिति ख्यातं रौरवं माकुटं तथा ॥ २८ ॥  
ꣳꣳꣳꣳꣳꣳꣳꣳ  
विमलं चन्द्रभागञ्च ज्ञानञ्च मुखवालकम् ।  
प्रोद्गीतं ललितञ्चैव सिद्धिसन्तानमेव च ॥ २९ ॥  
  
शर्वोद्गीतञ्च विज्ञेयं किरणं पारमेश्वरम् ।  
  
प्। ८२६)  
  
ईश्वरः प्रथमः प्रोक्तो देवी च तदनन्तरम् ॥ ३० ॥  
  
ब्रह्मा च षण्मुखश्चैव वीरभद्रस्तथैव च ।  
नन्दीश्वरो महाकाल ईशानं चन्द्रमास्तथा ॥ ३१ ॥  
  
बृहस्पतिः समाख्यातो देवी वीका च वासवः ।  
ललिता चैव चण्डश्च शान्तपाणी तथैव च ॥ ३२ ॥  
  
सनत्कुमारो विष्णुश्च पारमेश्वरमेव च ॥ ३२ १।२ ॥  
  
विजयमीश्वरज्ञानं देव्या निश्वाससंहिताम् ॥ ३३ ॥  
  
ब्रह्मा स्वायम्भुवश्चैव कुमारो ज्ञेयवातुले ।  
वीरेण वीरभद्रस्तु नन्दीरौरवमेव च ॥ ३४ ॥  
  
मकुटेति महाकालं विसन्नरमुशनसा ।  
  
प्। ८२७)  
  
चन्द्रमाश्चन्द्रभासञ्च ज्ञानञ्चाङ्गिरसं तथा ॥ ३५ ॥  
  
दधीची मुखभिन्नन्तु प्रोद्गीतं कवचमेव तु ।  
ललितं ललिता देवि दण्डहस्तं तथैव च ॥ ३६ ॥  
  
सन्तानं नाशपाणिः स्यात् शर्वोद्गीतञ्च विष्णुना ।  
किरणं ब्रह्मणा चैव परमेशे पारमेश्वरम् ॥ ३७ ॥  
  
एते तन्त्राः पूर्वं शिवज्ञानस्य पारगाः ।  
ते चाप्यन्ते महाभागाः क्रमाराद्याश्शचीपतिः ॥ ३८ ॥  
  
मन्त्रसिद्धास्तथा चान्ये ऋषयश्च तपोधनाः ।  
मन्त्रभेद प्रणेतारो मन्त्रकल्पकरास्तथा ॥ ३९ ॥  
  
एभिरेव शिवज्ञानं स्थापितं वसुधातले ।  
  
प्। ८२८)  
  
नामभेदप्रसङ्ख्यातमाराध्य परमेश्वरम् ॥ ४० ॥  
  
मन्त्रकल्पे तथा ख्यातं भूतकल्पे तथैव च ।  
गणगुह्यकभेदैश्च रुद्रभेदैश्च सञ्ज्ञितम् ॥ ४१ ॥  
  
तस्य भेदाः स्मृताः पूर्वं दशधा परिकीर्तिताः ।  
पुनश्चैव समाख्याता नष्टा दशविधास्तथा ॥ ४२ ॥  
  
विजये भगवान् रुद्रः प्रोवाच ब्रह्मणे पुरा ।  
तस्मिन् मन्त्राः समाख्याताः श्रूयतां वरवर्णिनी ॥ ४३ ॥  
  
अष्टौ मन्त्रसहस्राणि तथा पञ्चशतानि च ।  
एकपञ्चाशतञ्चैव तथा वै सप्तसप्ततिः ॥ ४४ ॥  
  
देवैर्ज्ञातमिदं देवि किञ्चित्तस्मादिहागतम् ।  
  
प्। ८२९)  
  
विजये तु समाख्यातं तस्मिन् ब्रह्मा तु दीक्षितः ॥ ४५ ॥  
  
त्रीणि मन्त्रसहस्राणि नियुतं त्रीणि चापरे ।  
अष्टौ चैव तु लक्षाणि दशभिर्मण्डलैस्थितम् ॥ ४६ ॥  
  
निश्वासे तु समाख्यातं नन्दीशो यत्र दीक्षितः ।  
शुक्रः कुबेरो वरुणो यमश्चैवाश्विनावपि ॥ ४७ ॥  
  
गणाश्चैव महाभागा रुद्राश्चैव तु दीक्षिताः ।  
निश्वासे तु परे तन्त्रे कथितं तव शोभने ॥ ४८ ॥  
  
सहस्रमेकं विज्ञेयं नियता षष्टिसङ्ग्रहम् ।  
शतमेकं तथा चान्यं मन्त्राणां परिसङ्ख्यया ॥ ४९ ॥  
  
एकादशविधैर्भेदैः तथा सप्तविधैः पुनः ।  
  
प्। ८३०)  
  
सप्तविद्याधरं तन्त्रं तथा स्वायम्भुवेति च ॥ ५० ॥  
  
नामद्वयं समाख्यातं दक्षाद्या यत्र दीक्षिताः ।  
प्रजानां पतयश्चैव तथा ब्रह्मसुताश्च ये ॥ ५१ ॥  
  
दीक्षिताश्च नियुक्ताश्च असुराश्चैव सन्ततम् ।  
यक्षराक्षसगन्धर्वाः पिशाचोरगकिन्नराः ॥ ५२ ॥  
  
गरुडाद्यो द्विजाश्चैव ये च लोकेषु संस्थिताः ।  
सहस्रमेकं मन्त्राणां त्रिंशद्भिर्मण्डलैः स्थितम् ॥ ५३ ॥  
  
पञ्चधा भेदभिन्नन्तु आग्नेयो यत्र दीक्षिताः ।  
गातरोधे गृहाश्चैव ये च विघ्नादयो गणाः ॥ ५४ ॥  
  
आग्नेयमिति तन्त्रेऽस्मिन् तेजस्सम्भवसे भवम् ।  
  
प्। ८३१)  
  
एकादश सहस्राणि कोटित्रीणि च सङ्ग्रहे ॥ ५५ ॥  
  
मण्डलानां शतञ्चैव अष्टधा वरणे स्थितम् ।  
अष्टादश विधैर्भेदैः लोके मन्त्रगणान् बहून् ॥ ५६ ॥  
  
बहुधा परिसङ्ख्यातं पञ्चगर्भपुरस्सरम् ।  
विसर्पितञ्च सम्बोधैः कूटमुद्भूतकारणैः ॥ ५७ ॥  
  
अतिशयान्वितश्चैव गोह्यगुह्यकसम्भवैः ।  
अत्र ते ऋषयंस्सिद्धाः बलखिल्यास्तपोधनाः ॥ ५८ ॥  
  
अयने दक्षिणे देवा ये च वै उत्तरे स्थिताः ।  
अनेन चैव सिद्धान्ते देवा वै मानवादयः ॥ ५९ ॥  
  
तत्साध्यस्तन्त्रमेतत्तु वीरभद्रेऽत्रसञ्ज्ञितम् ।  
  
प्। ८३२)  
  
कोटिरेकं सहस्रञ्च मन्त्रमण्डलविंशकम् ॥ ६० ॥  
  
द्विविधं नामसञ्ज्ञाभिः रौरवेति च विश्रुतम् ।  
पञ्चमन्त्रशता ज्ञेयाः चतुर्मूर्तिव्यवस्थिताः ॥ ६१ ॥  
  
मकुटेति समाख्यातो निधनक्षेत्रवादिभिः ।  
नलान्तर्मातृकल्पैश्च ऋषिभिः सेव्यते सदा ॥ ६२ ॥  
  
शतमेकन्तु विज्ञेयं भिन्नश्चापि तथा विधाः ।  
मण्डलाष्टकसंयुक्तं विसरन्नामनामतः ॥ ६३ ॥  
  
दशमन्त्रसहस्राणि दशभिर्मण्डलैर्युतः ।  
दशभेदाः समाख्याताः चन्द्रभासमिति स्मृतम् ॥ ६४ ॥  
  
शतार्धमेकमन्त्राणाम् एकवीरप्रतिष्टितम् ।  
  
प्। ८३३)  
  
एकमण्डलगूढन्तु नारसिह्मेति विश्रुतम् ॥ ६५ ॥  
  
यत्रेते दीक्षिता दैत्याः नलिनो देवकण्टकाः ।  
मयाद्या नलिनश्चैव नलिनाद्याश्च यत्र वै ॥ ६६ ॥  
  
रसक्षेत्रक्रियापादा विज्ञेया बहुभेदतः ।  
मन्त्रैर्द्वादशभिर्युक्तं मण्डलद्वयसंयुतम् ॥ ६७ ॥  
  
द्विधावस्थेन देवेशि मुखबिम्बमिति स्मृतम् ।  
द्विसहस्रे शते द्वे च मण्डाश्च त्रिसप्ततिः ॥ ६८ ॥  
  
सप्तशाखाप्रभेदश्च प्रोद्गीतन्नाम नामतः ।  
योगिनां परमो यत्र मन्त्रभेदः प्रवर्तते ॥ ६९ ॥  
  
एकवीरधरैर्मन्त्रैः जपकर्मादिसिद्धये ।  
  
प्। ८३४)  
  
त्रयस्त्रिंशत्समायुक्तं विद्याशक्तिविचेष्टितम् ॥ ७० ॥  
  
महामहादिप्रमुखैः विद्याभिश्च सुसंस्कृतैः ।  
महाव्रतविधानञ्च दीक्षाविधिसमुद्भवः ॥ ७१ ॥  
  
कपालोत्तरकल्पैश्च सिद्धिकल्पैश्च योजितः ।  
नाडीसञ्चारसंयुक्तं ललितं पञ्चमं चलम् ॥ ७२ ॥  
  
आज्ञासिद्धिस्तु विज्ञेया मन्त्राणां शतयोजितम् ।  
दशधा मण्डलाख्यातं सिद्धमित्येव सञ्ज्ञितम् ॥ ७३ ॥  
  
त्रीणि मन्त्रसहस्राणि विंशतिश्चैव मण्डलाः ।  
कोटिद्वयन्तु मन्त्राणां शतानां परिकीर्तितम् ॥ ७४ ॥  
  
मन्त्रपञ्चसमायुक्तमेकमण्डलपूजितम् ।  
  
प्। ८३५)  
  
त्रिमण्डलमथाज्ञेयं गूढदेवैस्तु कीर्तितम् ॥ ७५ ॥  
  
मन्त्राणान्तु सहस्रे द्वे शताः पञ्चशतानि च ।  
मण्डलानां शतञ्चैव शर्वोद्गीतमिति स्मृतम् ॥ ७६ ॥  
  
शृणु मन्त्रसहस्राणि मण्डलाश्चापि विंशतिः ।  
किरणे हि समाख्यातमादित्यो यत्र दीक्षितः ॥ ७७ ॥  
  
कोटिसप्तसमाख्यातमादित्यो यत्र दीक्षितः ।  
कोटिसप्तसमाख्यातं मन्त्राणां नियुतं तथा ॥ ७८ ॥  
  
मण्डलानां सहस्रन्तु सङ्ग्रहः परिकीर्तितः ।  
सङ्ख्याता मन्त्रभेदाश्च शाखाभेदाश्च तत्वतः ॥ ७९ ॥  
  
मण्डलाश्चापि मन्त्राणां सर्वतन्त्रोत्तराणि च ।  
  
प्। ८३६)  
  
शिवप्रोक्ता स्मृतांह्येते तन्त्रकल्पबहु स्मृताः ॥ ८० ॥  
  
अनित्यता च भूतानां दृष्ट्वा लोकानिमान् पुरा ।  
  
देवासुरमनुष्याश्च मन्त्रसिद्धाश्च ये स्मृताः ।  
गन्धर्व यक्षरक्षाश्च पिशाचा ऋषयस्तथा ॥ ८२ ॥  
  
सर्वे ते मन्त्रसिद्धास्तु तेषामायुस्तु मन्त्रजाः ।  
मन्त्रजापेन सिद्धास्तु सर्वे ते साधकाः स्मृताः ॥ ८३ ॥  
  
तत्वं विज्ञाय मुक्तिस्तु सत्यमेतन्महेश्वरि ।  
इदं सारमिदं सारं यस्सर्वं ज्ञातुमिच्छति ॥ ८४ ॥  
  
अपि वर्षसहस्रान्ते शास्त्रान्तेनाधिगच्छति ।  
  
प्। ८३७)  
  
विज्ञायाक्षरतन्मात्रं गुरुमाराध्य यत्नतः ॥ ८५ ॥  
  
प्रार्थयेत महादेव गुरुं तत्वविशारदम् ।  
तत्प्रसादाद्भवेन्मुक्तिः संसारभवबन्धनात् ॥ ८६ ॥  
  
इति निश्वासकारिकायां दीक्षोत्तरे तन्त्रावतारः चतुर्थः पटलः ।  
देवी -   
  
भगवन् श्रोतुमिच्छामि किञ्चित्कौतूहलान्विता ।  
तत्वमाचक्ष्व देवेश यदि स्याद्वरदो मम ॥ १ ॥  
  
बिन्दुनादं तथा शक्तिनाडीत्रयमिदं शुभम् ।  
यत्र तत्वञ्च देवेश उत्क्रान्तिसिद्धिसाधनम् ॥ २ ॥  
  
प्। ८३८)  
  
एकादशविधञ्चैव नवात्मे सर्वमाश्रितम् ।  
तेन सर्वमिदं कार्यं तेन सर्वमिदं ततम् ॥ ३ ॥  
  
दृश्यते च कथं बिन्दुः कतिरक्षरयोजितः ।  
कस्मिन् कस्मिन् प्रदेशे तु द्रष्टव्यं बिन्दुमीश्वरम् ॥ ४ ॥  
  
करण एव कथं तस्य येन दृश्यते तत्वतः ।  
नादञ्चैव तथा शक्तिः हृल्लक्षस्य च दर्शनम् ॥ ५ ॥  
  
सर्वमेतद्यथा न्यायं कथयस्व प्रसादतः ।  
  
ईश्वरः -  
  
शृणु देवि परं गुह्यं रहस्यमिदमुत्तमम् ॥ ६ ॥  
  
तदहं सम्प्रवक्ष्यामि साधकानां हितावहम् ।  
  
प्। ८३९)  
  
नवात्मकेन सर्वेशि यथा भवति तच्छृणु ॥ ७ ॥  
  
वर्णाष्टकं धृवं देवि बिन्दुव्यापक उच्यते ।  
नादं तस्य शिखा प्रोक्ता शक्तिस्तु परमं स्थिता ॥ ८ ॥  
  
एकादश पदार्थन्तु कारणं परमस्ति च ।  
गुरुवक्राच्च लभ्येत यथा तेनैव चोदितः ॥ ९ ॥  
  
अकार उकार भेदेन मकारेण तथैव च ।  
यथा कर्माणि कुरुते कथयामि तवाखिलम् ॥ १० ॥  
  
सर्वज्ञानपरं सूक्ष्मं सर्वज्ञानं सुदुर्लभम् ।  
अनादिपरमं ज्ञानम् अनादि परमव्ययम् ॥ ११ ॥  
  
बिन्दुनादं तथा शक्तिं सूक्ष्मं परमव्ययम् ।  
  
प्। ८४०)  
  
यथा प्राप्स्यसि तन्नादं बिन्दुश्च भुवि दुर्लभम् ॥ १२ ॥  
  
न मया कस्यचित्ख्यातं तत्ते वक्ष्यामि सुव्रते ।  
भ्रुवोर्मध्ये समाख्यातं देवदेवं महेश्वर ॥ १३ ॥  
  
शुद्धस्फटिकसङ्काशं सर्वतत्वप्रकाशकम् ।  
वर्जितं दर्शतत्वैश्च दर्शतत्वप्रकाशकम् ॥ १४ ॥  
  
दृश्यते च तदा तेजो ज्वलन्तं स्वेन तेजसा ।  
दीपौ तस्य समाख्यातौ उभौ तौ शशि भास्करौ ॥ १५ ॥  
  
अवस्था स्थिता चेताख्यातयन्तौ सन्ततः ।  
इडा दृश्यति वामेन सुषुम्ना दक्षिणेन तु ॥ १६ ॥  
  
ताभ्यां मध्ये परं स्थानं यत्र बिन्दुर्व्यवस्थितः ।  
  
प्। ८४१)  
  
घटमध्ये यथा दीपः तद्घटं वै प्रकाशते ॥ १७ ॥  
  
उपदेशविहीनस्तु परं तत्वं न दृश्यते ।  
यथाऽदर्शो मलैर्ग्रस्तः प्रतिबिम्बं न दृश्यते ॥ १८ ॥  
  
तद्वद्योगविहीनस्य प्रत्यक्षं न च दृश्यते ।  
उभयोरपि पाणिभ्यां धारसंस्थाप्य बुद्धिमान् ॥ १९ ॥  
  
उपदेशसमायोगात् दृश्यते बिन्दुरीश्वरः ।  
नासा श्रोत्रं तथा चक्षुः उभयोरपिच्छादयेत् ॥ २० ॥  
  
षड् द्वाराणि च संस्थाप्य पश्यते बिन्दुमीश्वरम् ।  
छादनात् त्यज्यते बिन्दुः शुद्धस्फटिकनिर्मलः ॥ २१ ॥  
  
विधुं निर्मलं बिन्दुं स बिन्दुं तेजसान्वितम् ।  
  
प्। ८४२)  
  
शब्दनादविनिर्मुक्तं ध्यातव्यं परमं शिवम् ॥ २२ ॥  
  
बिन्दुलीनमनः कृत्वा ध्यायेद्बिन्दुसुयन्त्रितः ।  
यथा सर्वगतो वायुं पीठस्थो न च दृश्यते ॥ २३ ॥  
  
एवं सर्वगतो बिन्दुः योगहीनो न दृश्यते ।  
अरणिस्थो यथा वह्निः विद्यमानो न दृश्यते ॥ २४ ॥  
  
योगहीनस्तथा बिन्दुः न तु दृश्यति सुन्दरि ।  
संयोगेन तथा बिन्दुः प्रत्यक्षो दृश्यते तदा ॥ २५ ॥  
  
सर्पिः क्षीरे यथाऽव्यक्तं विद्यमानं न दृश्यते ।  
तद्वत् सर्वगतो बिन्दुः योगहीनो न दृश्यते ॥ २६ ॥  
  
यथा सर्पि च अग्निश्च प्रयोगेण तु सुन्दरि ।  
  
प्। ८४३)  
  
प्राप्यते च तथा बिन्दुः योगिनाञ्च महात्मनाम् ॥ २७ ॥  
  
तोयकान्तो मणिर्यद्वत् प्रक्षिप्तोऽपि महाहदे ।  
प्रकाशयति तत्तोयम् आत्मकीडेन तेजसा ॥ २८ ॥  
  
उद्धृतेन मणिर्यद्वत् जलमग्नौ प्रकाशके ।  
तद्वद्योगविहीनस्य बिन्दुश्चैव न दृश्यते ॥ २९ ॥  
  
ध्यानात्सा जायते बिन्दुः संयोगाद्दृश्यते पुनः ।  
ध्यानं योगं समाख्याय पश्यते बिन्दुमीश्वरम् ॥ ३० ॥  
  
योगिनां प्रत्ययो बिन्दुः प्रत्ययात्प्राप्यते परम् ।  
परत्वादपरं नास्ति नित्ययुक्तं सदा भवेत् ॥ ३१ ॥  
  
कारणेन तु सम्प्राप्तिः प्रयोगाच्चैव सुन्दरि ।  
  
प्। ८४४)  
  
कथितं स रहस्यन्तु ज्ञातव्यं योगिभिस्सदा ॥ ३२ ॥  
  
दृष्ट्वा बिन्दुर्ज्वलन्तं तु नेत्र मध्ये व्यवस्थितः ।  
विज्ञेया च सदा देवि शिखा तस्यैव मध्यतः ॥ ३३ ॥  
  
दृश्यते तत्परं सूक्ष्मं बिन्दुकोटिसमप्रभम् ।  
तल्लयस्सततं योगी लक्षयेत्सुसमाहितः ॥ ३४ ॥  
  
शृणुष्वावहिता देवि नादञ्च बिन्दुदुर्लभम् ।  
नव तत्वानि देवेशि यान्युक्तानि नवात्मके ॥ ३५ ॥  
  
तेषां मध्ये यकाराद्याः सप्तबीजाः समाहिताः ।  
आदिहुङ्कारसंयुक्तः सप्तैते भुविदुर्लभाः ॥ ३६ ॥  
  
फट्कारेण समायुक्ताः सद्योद्भ्रमण विश्रुताः ।  
  
प्। ८४५)  
  
सद्यस्सङ्क्रामणन्त्येते एकमेव नियोजिताः ॥ ३७ ॥  
  
षष्ठञ्च यत्परं बीजं वर्गान्ते च व्यवस्थितः ।  
हाकाररूपसंयोगात् चिन्त्यमानस्तु सोत्क्रमात् ॥ ३८ ॥  
  
एवमन्ये समाख्याताः पञ्चबीजं समासतः ।  
अकारादिमकारान्ता मकारोकारयोजिताः ॥ ३९ ॥  
  
सद्योत्क्रामकराह्येते कथितास्तव शोभने ।  
एतास्सप्तसमाख्याताः क्षुरिकाः प्राणहारिकाः ॥ ४० ॥  
  
लक्षञ्जपेन्न सन्देहः सत्यं देवि वदाम्यहम् ।  
सप्तानान्तु समाख्यातमष्ट ओङ्कार उच्यते ॥ ४१ ॥  
  
हुम्फट्कारसमायुक्ताः सद्य उत्क्रामयेत्प्रभुः ।  
  
प्। ८४६)  
  
ओङ्कारं सर्वदेवत्यं सर्वव्यापी परश्शिवः ॥ ४२ ॥  
  
त्र्यक्षरञ्च त्रिदेवत्यं त्रिमात्राद्यधिकं तथा ।  
तत्र चोत्पद्यते शम्भुः शब्दातीतस्तु निष्कलः ॥ ४३ ॥  
  
परस्सूक्ष्मतरो देवः सर्वपाशविमोचकः ।  
नानामार्गस्थितो व्यापी सर्वलोकस्य दुर्लभः ॥ ४४ ॥  
  
त्रीणि स्थानानि देहेऽस्मिन् यत्र नादो व्यवस्थितः ।  
हृदये चैव कर्णे च भ्रुवोर्मध्ये तथैव च ॥ ४५ ॥  
  
यत्र सूत्राकृतिः सूक्ष्मं शुद्धस्फटिकसप्रभम् ।  
तुर्यद्वारमिति प्रोक्तं देवयानमिति स्मृतम् ॥ ४६ ॥  
  
मार्गत्रयमिति प्रोक्तं नाडीत्रयमिति स्मृतम् ।  
  
प्। ८४७)  
  
देवतानां त्रयञ्चैव शक्तित्रयमिति स्मृतम् ॥ ४७ ॥  
  
फलत्रयमिति ख्यातं देहेऽस्मिन् परमेश्वरि ।  
सर्वगः सर्वतो व्यापी सर्वमापूर्यतिष्ठति ॥ ४८ ॥  
  
अकारं हृदि मध्ये तु जागर्तीत्यवस्थितः ।  
पद्मस्य कर्णिकामध्ये ब्रह्मा तत्र व्यवस्थितः ॥ ४९ ॥  
  
उकारं कर्णमाश्रित्य ब्रह्मस्थानं तदुच्यते ।  
तालुजिह्वमिति ख्यातं द्वितीयं स्थानमुच्यते ॥ ५० ॥  
  
अकारन्नेत्रमाध्ये तु सुषुप्तपदमुच्यते ।  
लवं कस्य तु तत्स्थानं कथितं तव शोभने ॥ ५१ ॥  
  
अर्धमात्रपदे तस्य तुर्यब्रह्मपदे स्थितः ।  
  
प्। ८४८)  
  
मूर्ध्नि स्थानं परं सूक्ष्मं मोक्षमार्गप्रदायकम् ॥ ५२ ॥  
  
तुर्यातीतं परं देवि सुसूक्ष्मपदमव्ययम् ।  
तं ज्ञात्वा मुच्यते जन्तुः भवेत्संसारबन्धनात् ॥ ५३ ॥  
  
तुर्यातीतमिति प्रोक्तं यत्र गत्वा न शोचति ।  
एवं व्याप्तमिदं सर्वं वाङ्मयं स चराचरम् ॥ ५४ ॥  
  
एतेषां नादमध्ये तु शिवं तत्र व्यवस्थितः ।  
हृदयं देहमध्ये तु तत्र पद्मं व्यवस्थितम् ॥ ५५ ॥  
  
कर्णिकापद्ममध्ये तु अकारं तस्य मध्यतः ।  
तस्य मध्ये विनिष्क्रान्तं नादं परमदुर्लभम् ॥ ५६ ॥  
  
उकारञ्च मकारञ्च भित्वा नादो विनिर्गतः ।  
  
प्। ८४९)  
  
तुर्यद्वारविनिष्क्रान्तं द्वयन्तस्य विचिन्तयेत् ॥ ५७ ॥  
  
अकारे तु समुत्थाय ब्रह्मद्वारसमुद्गतम् ।  
एष शब्दस्समाख्यातो मोक्षमार्गप्रदायकम् ॥ ५८ ॥  
  
एतद्ध्यानवरं दिव्यं सेवितव्यं प्रयत्नतः ।  
ध्यानेन तु किमन्येन तपसोग्रेण वा पुनः ॥ ५९ ॥  
  
किं तीर्थगमनैर्वापि ध्यानैर्वापि सुपुष्कलैः ।  
विदन्ते नादसद्भावे बिन्दुदेवे च शोभने ॥ ६० ॥  
  
यद्येकं विदितं नादं सूक्ष्ममेकं परापरम् ।  
अथापि दीपदेहस्तु आकाशे तु यथा शिवा ॥ ६१ ॥  
  
लीना सर्वगता तद्वत् न दृश्यति चाम्बरम् ।  
  
प्। ८५०)  
  
एवं सूक्ष्माति सूक्ष्मस्य नादतत्वस्य निर्णयः ॥ ६२ ॥  
  
एष नादः समुद्दिष्टः सर्वतन्त्रेषु चोत्तमः ।  
सूर्यरश्मिसहस्राभा मध्ये नाडी प्रकीर्तिता ॥ ६३ ॥  
  
सहिता सर्वतत्वैश्च शक्तिना सह संयुता ।  
सा नाडी सर्वशब्दानां तत्वानाञ्चैव शोभने ॥ ६४ ॥  
  
सङ्गृह्य समुदायेन शिवतत्वे तु लीयते ।  
सूक्ष्मा च सर्वगा चैव ज्ञात्वा ज्ञानी विमुच्यते ॥ ६५ ॥  
  
हित्वा सूर्यञ्च सोमञ्च सर्वगः स शिवो भवेत् ।  
  
  
प्। ८५१)  
  
सूर्यमण्डलमध्ये तु अकारस्तु व्यवस्थितः ॥ ६७ ॥  
  
तत्र चोत्पद्यते शब्दो विश्रमेच्छशिमण्डले ।  
स्वयं विष्णुस्समुत् * * * * * * * * *   
  
मकारेति च विख्यातो भित्वा नादो लयं स्थितः ॥ ६९ ॥  
  
पिङ्गलामार्गमापन्ना तुर्यद्वारेति विश्रुता ।  
अर्धमात्रा तु * * * * * * * * * *   
  
ध्यायेत्तु परमं नादं तुर्यद्वारेण योगवित् ।  
लयं तस्य तु देवेशे यत्रासौ परमश्शिवः ॥ ७१ ॥  
  
तदेव निष्कलं तत्वं चिन्त्यते मोक्षवादिभिः ।  
  
प्। ८५२)  
  
॥  
  
देव्युवाच -   
  
मण्डलानाञ्च देवानां तत्वानाञ्च महेश्वर ।  
हृल्लक्षः परमो ज्ञेयो योगिनाञ्च तथैव हि ॥ ७३ ॥  
  
तस्मिन् प्रवर्तते सिद्धिः योगञ्च भु * * * * ? ।  
  
ईश्वरः -   
  
सबीजनिर्बीजविभागेन नवमात्मा परिकीर्तितः ।  
ह्रासह्रासविभागेन नानासिद्धिफलप्रदा ॥ ७५ ॥  
  
षडक्षरपरञ्चैव पञ्चाक्षरपरं शुभम् ।  
  
प्। ८५३)  
  
चतुरक्षरं विजानीयात् * * * * * * * ? ॥ ७६ ॥  
  
सम्पूर्णः शिव इत्युक्तः स एव परमेश्वरि ॥ ७७ ॥  
  
एकैकह्रसिता ये तु बिन्दुरुकारयोजिता ।  
हृदयादि समुद्दिष्टा ज्ञातव्यास्तु वरानने ॥ ७८ ॥  
  
हृल्लक्षदर्शनं देवि अचिरादेव जायते ॥ ७९ ॥  
  
इदमन्यत्परं देवि कथिताम्यनु * * * ? ।  
श्च तथैव च ॥ ८० ॥  
  
यकार उकारसंयुक्तं वर्णत्रयविवर्जितम् ।  
  
प्। ८५४)  
  
ध्यायमानो वरारोहे बीजदीपेन बोधितः ॥ ८१ ॥  
  
सप्तरात्रेण पश्येत हृल्लक्षं परमेश्वरि ।  
विष्णुलिङ्गानि सङ्का * * * * * * * * *   
? ॥ ८२ ॥  
  
कृष्णशुक्लांस्तथा चान्यान् पश्यते रक्तवर्णकान् ॥ ८३ ॥  
  
निजैर्दीपितहृल्लक्षं संहरेत्सप्तमेऽहनि ।   
ज्वलते हृदि पद्मे तु निजदीपसुबो * * ? ॥ ८४ ॥  
  
ज्वलते दीप्तवद्देवि हृदयं निजदीपितम् ॥ ८५ ॥  
  
हृल्लक्षमेवं विख्यातं ज्ञातव्यं योगिभिस्सदा ।  
  
प्। ८५५)  
  
नाभेरूर्ध्वं वितन्तुकम् * * * * * * * *   
? ॥ ८६ ॥  
  
  
कर्णिकापद्ममध्ये तु बिन्दुस्तस्यैव मध्यतः ।  
ज्वलते भगवान् बिन्दुः दीपस्योर्ध्वशिखोपमः ॥ ८७ ॥  
  
हृदयं षडक्षरं प्राप्तं बीजं परमदुर्लभम् ।  
यथा कविः ॥ ८८ ॥  
  
एवमन्येऽपि ये प्रोक्ता वेदितव्या हितैषिभिः ।  
कथितं ते महाज्ञानं सर्वज्ञानेषु चोत्तमम् ॥ ८९ ॥  
  
इदं तत्परमं * * * * * * * * *   
सुवर्णेन सहैकत्वं गच्छते नात्र संशयः ॥ ९० ॥  
  
प्। ८५६)  
  
ज्ञानसिद्धिस्तथा देवि पशुर्याति परं पदम् ।  
शिवेन च संहैकत्वं गच्छते * * * * * ? ॥ ९१ ॥  
  
दशाहान्नपरं लङ्घेत् पश्यते नात्र संशयः ॥ ९२ ॥  
  
एतल्लक्षपरं दिव्यं सेवितव्यं प्रयत्नतः ।  
हिताय स * * * * * * * ? तव शोभने ॥ ९३ ॥  
  
नवशक्तिसमायुक्तं धर्मज्ञानसमन्वितम् ।  
आसनं कल्प्य देवेशि तत्र न्यासन्तु कारयेत् ॥ ९४ ॥  
  
पूजयेत्सकलं देवि पञ्चब्रह्म समन्वितम् ।  
एकनावरणेनैव पूजनीयो महेश्वरः ॥ ९५ ॥  
  
प्। ८५७)  
  
सर्वसिद्धिकरो देवः पूज्यमानो दिने दिने ।  
एवं पूज्य यथा न्यायं जपेध्यायेत्प्रयोगवित् ॥ ९६ ॥  
  
दशलक्षेण देवेशि मनसा यद्यदीप्सितम् ।  
तत्तत्प्राप्नोत्ययत्नेन साधको नात्र संशयः ॥ ९७ ॥  
  
इति निश्वासकारिकायां दीक्षोत्तरे बिन्दुनादयोगप्रकरणे पञ्चमः पटलः -    
देव्युवाच -   
  
भगवन् श्रोतुमिच्छामि यजनञ्चानुपूर्वशः ।  
येन विज्ञातमात्रेण सिध्यते नात्र संशयः ॥  
  
प्। ८५८)  
  
ईश्वरः -   
  
प्रकृतिञ्चादितः कृत्वा शिवतत्वमपश्चिमम् ।  
आद्यमध्ये तु ये तत्वाः कथयामि यथाक्रमम् ॥ २ ॥  
  
आदिवक्त्रं लिखेत्पद्मं केसरालं स कर्णिकम् ।  
तस्मिन् सर्वमशेषन्तु विधिं कुर्याद्वरानने ॥ ३ ॥  
  
देवतमण्डलांश्चैव त्रितत्वेन समन्वितम् ।  
प्रकृतिर्विन्यसेन्मध्ये मूर्तिना सहसंयुतम् ॥ ४ ॥  
  
सकलीकृततत्वैस्तु शिवस्यावाहनं कुरु ।  
अनन्तं हृदयं तस्य व्योमरूपं शिरस्मृतम् ॥ ५ ॥  
  
व्यापिनी तु शिखा प्रोक्ता अनायकं कवचं स्मृतम् ।  
  
प्। ८५९)  
  
अनासिताभवेदस्तं शिवाङ्गाः परिकीर्तिताः ॥ ६ ॥  
  
मकारं हृदयं प्रोक्तमुकारन्तु शिरस्मृतम् ।  
ईकारन्तु शिवा देवि आकारं कवचं विदुः ॥ ७ ॥  
  
अङ्कारमस्त्रमित्युक्तं कथितं ह्यनुपूर्वशः ।  
ब्रह्माणमस्त्रदैवत्यं कवचं विष्णुदैवतम् ॥ ८ ॥  
  
शिवा तु देवदेवेशि त्वमेव परिकीर्तिता ॥ ९ ॥  
  
नवात्मानं शिवं विद्यात् सर्वतः परिकीर्तिताः ।  
पुरुषं पूर्वतोन्यस्य आग्नेय्यां नियतिं न्यसेत् ॥ १० ॥  
  
कालं दक्षिणपत्रे तु मायां वै नैरृते दिशि ।  
  
प्। ८६०)  
  
विद्या पश्चिमतः प्रोक्ता ईश्वरं वायुगोचरे ॥ ११ ॥  
  
सदाशिवं परं तत्वम् उत्तरेण तु विन्यसेत् ।  
शिवतत्वं परं शुद्धमीशान्यं परिकल्पयेत् ॥ १२ ॥  
  
एष ते यजनं देवि प्रकृतेः परिकीर्तितः ।  
स्वतत्वं मध्यतः कृत्वा यष्टव्यानि दिने दिने ॥ १३ ॥  
  
एवं तत्वान्यजेद्देवि प्रकृत्यादिशिवात्मिकाम् ।  
शिवाङ्गा ये जनाः प्रोक्ताः कर्णिकायां व्यवस्थिताः ॥ १४ ॥  
  
केयूराः पुष्कलान्तैस्तु कार्या नित्यं सदा बुधैः ।  
एष एव विधिर्देविः प्रकृत्यादि शिवान्तिकाः ॥ १५ ॥  
  
विधिमेवं सकृत् ज्ञात्वा न भूयो जन्मभाक् भवेत् ।  
  
प्। ८६१)  
  
उत्तिष्ठन्तर्धाने च पादचारे तथैव च ॥ १६ ॥  
  
खड्गे च पादुके चैव अञ्जने रेचने तथा ।  
गुडिकाकाशगमने दन्तकाष्ठे पवित्रके ॥ १७ ॥  
  
विद्वेषाकर्षणेचैव शान्तिके पौष्टिके तथा ।  
पूर्वसूत्रेण तु ये प्रोक्ताः तत्सर्वं लभते नरः ॥ १८ ॥  
  
एकैकं जपतो मन्त्री जपेन्नानेन मन्त्रतः ।  
पुनश्च शृणु देवेशि यजनं कथयामि ते ॥ १९ ॥  
  
चिरावरणसंयुक्त * * * * * * * * ? ।   
सकलीकृत्य देवेशि निष्कलेन शिवं स्मरेत् ॥ २० ॥  
  
चोदिताः पूर्वसूत्रे तु शिवाङ्गाः कथयामि ते ।  
  
प्। ८६२)  
  
सकलं हृदयं देवि सकलाढ्यं शिरस्मृतम् ॥ २१ ॥  
  
खमलन्तु शिखा प्रोक्ता क्षपणं कवचं तथा ।  
क्षयान्तमस्त्रमित्युक्तं शिवाङ्गाः परिकीर्तिताः ॥ २२ ॥  
  
शून्येनैव तु देवेशि तेन तत्वं विचिन्तयेत् ।  
विद्याङ्गास्ते तु विज्ञेयाः पूर्वसूत्रे तु ये स्मृताः ॥ २३ ॥  
  
हृदयं मध्यतो न्यस्य शिरः पूर्वदले न्यसेत् ।  
दक्षिणेन शिखां दद्यात् कवचं पश्चिमेन तु ॥ २४ ॥  
  
उत्तरेणास्त्रमित्युक्तं विन्यसेत्तु यथाक्रमम् ।  
विद्याङ्गा हृदयं देवि आग्नेय्यां परिकल्पयेत् ॥ २५ ॥  
  
ईशान्यान्तु शिरो दद्यात् एवमादिक्रमेण तु ।  
  
प्। ८६३)  
  
द्वितीयावरणे मन्त्रतत्वानि परिकल्पयेत् ॥ २६ ॥  
  
पूर्वमादिक्रमेणैव विन्यसेत्तु यथाक्रमम् ।  
एषते कथ्यते देवि तत्वानां यजनं प्रति ॥ २७ ॥  
  
प्रकृत्यादि विभागेन यजेत्तमनुपूर्वशः ।  
एवं यष्ट्वा तु तत्वानि जपेच्चैव नवात्मकम् ॥ २८ ॥  
  
लक्षैकैकं जपेन्मन्त्रं सर्वसिद्धिमवाप्नुयात् ।  
मनसा चिन्तितं सर्वं सम्पादयति मन्त्रिणः ॥ २९ ॥  
  
सूत्रेणैव तु यत्प्रोक्तं तत्सिद्धिफलमाप्नुयात् ।  
द्विरावरणमेतद्धि यजनं समुदाहृतम् ॥ ३० ॥  
  
पुनश्च यजनं वक्ष्ये तत्वानां वरवर्णिनी ।  
  
प्। ८६४)  
  
त्रिभिरावरणैस्तत्वान्यष्ट्वा सिद्धिमवाप्नुयात् ॥ ३१ ॥  
  
पञ्चब्रह्मसमायुक्तं शिवाङ्गैश्च समन्वितम् ।  
गर्भावरणमेतद्धि कर्तव्यं सुरसुन्दरि ॥ ३२ ॥  
  
द्वितीयं तत्वभिः कार्यं विद्याङ्गैश्च तृतीयकम् ।  
एवं तत्वगणान् देवि यष्ट्वा सिद्धिमवाप्नुयात् ॥ ३३ ॥  
  
चतुरावरणेनैव यष्टव्या तु तवध्यति ।  
यं यष्ट्वा सिध्यते मन्त्रं मुच्यते नात्र संशयः ॥ ३४ ॥  
  
तत्वानि सिद्धितान्येव कर्मणा मनसा गिरा ।  
नानेन सदृशं यागं त्रिषु लोकेषु विद्यते ॥ ३५ ॥  
  
साधकानां हितार्थन्तु कथितन्तु तवाखिलम् ।  
  
प्। ८६५)  
  
पञ्चब्रह्म शिवाङ्गैश्च गर्भमेतत्तु कल्पयेत् ॥ ३६ ॥  
  
सकलादि शिवाङ्गा ये द्वितीयावरणे न्यसेत् ।  
पूर्वसूत्रे तु यत्प्रोक्ता अङ्गाश्चैव नवात्मके ॥ ३७ ॥  
  
तृतीयावरणे ते तु यष्टव्या सुसमाहितैः ।  
नवात्मपञ्चभिर्भेदैः यन्मया परिकीर्तितम् ॥ ३८ ॥  
  
चतुरावरणे ते तु यष्टव्याः साधकोत्तमैः ।  
एवं यष्ट्वा ततो मन्त्री जपयोगं समारभेत् ॥ ३९ ॥  
  
एष ते कथितो देवि चतुरावरणेन तु ।  
बुध्वा स्मृत्वा च मुच्यन्ते साधकाज्जन्मबन्धनात् ॥ ४० ॥  
  
पुनरेव प्रवक्ष्यामि शृणु देवि समाहिता ।  
  
प्। ८६६)  
  
यन्न कस्यचिदाख्यातं कथयामि तवाखिलम् ॥ ४१ ॥  
  
आवाहरोधसान्निध्यविसर्जनविसर्जितम् ।  
न्यासमात्रेण मुच्यन्ते साधकाज्जन्मबन्धनात् ॥ ४२ ॥  
  
पूर्वोक्तन्तु विधिं कृत्वा साधकः परमेश्वरि ।  
परमाक्षरं न्यसेत्तत्र कर्णिकायान्तु मन्त्रिणा ॥ ४३ ॥  
  
सकलादि क्रमेणैव पूर्वादारभ्य विन्यसेत् ।  
परमाक्षरस्य योगोयमेवं ते समुदाहृतम् ॥ ४४ ॥  
  
सकलं पूर्वदिग्भागे कर्णिकायान्तु विन्यसेत् ।  
पूर्वपत्रे पुनर्देवि विन्यसेत्परमाक्षरम् ॥ ४५ ॥  
  
आग्नेय्यां निष्कलं तत्र शून्यतत्वन्तु दक्षिणे ।  
  
प्। ८६७)  
  
कलाढ्यं नैऋते चैव खमलं पश्चिमे तथा ॥ ४६ ॥  
  
क्षपणं वायुदेशे तु क्षयान्तञ्चोत्तरे तथा ।  
ईशान्यां विन्यसेन्मन्त्री कण्ठोष्ठं परमेश्वरि ॥ ४७ ॥  
  
सकलं पद्मपीठन्तु कथितं ह्यनुपूर्वशः ।  
आग्नेय्यां निष्कलं तत्र कर्णिकायान्तु विन्यसेत् ॥ ४८ ॥  
  
पूर्वपत्रे तु सकलमाग्नेय्यां परमाक्षरम् ।  
दक्षिणे शून्यतत्वन्तु कलाढ्यं नैर्-ऋतेन तु ॥ ४९ ॥  
  
पश्चिमे खमलं प्रोक्तं क्षपणं वायुगोचरे ।  
क्षयान्तमुत्तरेणैव कण्ठोष्ठं नैशगोचरे ॥ ५० ॥  
  
निष्कलं पद्मपीठन्तु आग्नेय्यां परिकल्पयेत् ।  
  
प्। ८६८)  
  
दक्षिणे कर्णिकायान्तु शून्यतत्वन्तु विन्यसेत् ॥ ५१ ॥  
  
समलं पूर्वपत्रे तु आग्नेय्यां निष्कलं न्यसेत् ।  
परमाक्षरं न्यसेद्देवि दक्षिणे समुदाहृतम् ॥ ५२ ॥  
  
कण्ठोष्ठ्यं नैर्-ऋते चैव खमलं पश्चिमे न्यसेत् ।  
क्षपणं वायुदेशे तु विन्यसेत्समुदाहृतम् ॥ ५३ ॥  
  
शून्यस्य पद्मपीठन्तु कथितं ह्यनुपूर्वशः ।  
नैर्-ऋते कर्णिकायान्तु कलाढ्यं विन्यसेच्छुभे ॥ ५४ ॥  
  
पूर्वपत्रे तु सकलमाग्नेय्यां निष्कलं न्यसेत् ।  
शून्यं दक्षिणतो न्यस्य नैर्-ऋत्यां परमाक्षरम् ॥ ५५ ॥  
  
पश्चिमे खमलं प्रोक्तम् आग्नेय्यां क्षपणं स्मृतम् ।  
  
प्। ८६९)  
  
क्षयान्तमुत्तरेणैव कण्ठोष्ठमीशगोचरे ॥ ५६ ॥  
  
चतुर्थन्ते समाख्यातं पञ्चमं शृणु साम्प्रतम् ।  
पश्चिमे कर्णिकायान्तु खमलः परिकीर्तितः ॥ ५७ ॥  
  
पूर्वपत्रे तु सकलमाग्नेय्यां निष्कलस्मृतः ।  
दक्षिणे शून्यतत्वन्तु कलाढ्यं नैर्-ऋतेन तु ॥ ५८ ॥  
  
परमाक्षरन्तु देवेशि पश्चिमेव तु विन्यसेत् ।  
वायव्यां क्षपणं चैव क्षयान्तञ्चोत्तरेण तु ॥ ५९ ॥  
  
कण्ठोष्ठमीशदेशे तु पञ्चमं कथितं तव ।  
वायव्यां कर्णिकायान्तु क्षपणः परिकीर्तितः ॥ ६० ॥  
  
सकलं पूर्वपत्रे तु आग्नेय्यां निष्कलं न्यसेत् ।  
  
प्। ८७०)  
  
शून्यञ्च दक्षिणे चैव कलाढ्यं नैऋतेन तु ॥ ६१ ॥  
  
खमलं पश्चिमेनैव वायव्यां परमाक्षरम् ।  
उत्तरे तु क्षयान्तञ्च कण्ठोष्ठ्यमीशगोचरे ॥ ६२ ॥  
  
षष्ठ एष समाख्यातः पीठस्ते परिकीर्तितः ।  
उत्तरे कर्णिकापीठे क्षयान्तं तत्वविन्यसेत् ॥ ६३ ॥  
  
पूर्वतः सकलं देवि आग्नेय्यां निष्कलं परम् ।  
दक्षिणे शून्यमित्युक्तं कलाढ्यं नैऋतेन तु ॥ ६४ ॥  
  
पश्चिमे खमलञ्चैव वायव्यां क्षपणं स्मृतम् ।  
परमाक्षरन्तु देवेशि उत्तरेण तु विन्यसेत् ॥ ६५ ॥  
  
कण्ठोष्ठ्यं परमं तत्वमीशान्यां परिकल्पयेत् ।  
  
प्। ८७१)  
  
सप्तमं ते समाख्यातं तत्वं सुखरार्चिते ॥ ६६ ॥  
  
ईशान्यां कर्णिकापीठे कण्ठोष्ठ्यं परिकल्पयेत् ।  
पूर्वपत्रे तु सकलमाग्नेय्यां निष्कलं परम् ॥ ६७ ॥  
  
शून्यं तु दक्षिणे पत्रे कलाढ्यं नैऋतेन तु ।  
खमलं पश्चिमे चैव क्षपणं वायुगोचरे ॥ ६८ ॥  
  
क्षयान्तमुत्तरे चैव ईशान्यां परमाक्षरम् ।  
अष्टमं ते समाख्यातं पीठं परमदुर्लभम् ॥ ६९ ॥  
  
नवभागं स्मृतो यागः सर्वभागेषु चोत्तमः ।  
न मया कस्यचित्ख्यात याग एष सुदुर्लभः ॥ ७० ॥  
  
यष्टेनानेन यागेन कृतार्थच्छिन्नसंशयः ।  
  
प्। ८७२)  
  
व्रजते शिवसायुज्यं निर्मलो विगतज्वरः ॥ ७१ ॥  
  
शोध्यं दशदशाहुत्या विंशपञ्चाधिकेन तु ।  
पञ्चांशेन शतेनैव दीक्षां कुर्वीत देशिकः ॥ ७२ ॥  
  
त्रिशक्तिदीपनं कृत्वा शान्तिके पौष्टितर्पणे ।  
कर्तव्यं देशिकेन्द्रेण होमकर्म यथाक्रमम् ॥ ७३ ॥  
  
विस्तरे विस्तरं कुर्याद्वित्तशाठ्यन्न कारयेत् ।  
स्वचित्तस्यानुसारेण यजनन्तु समारभेत् ॥ ७४ ॥  
  
सर्वसंहितसामान्यं सर्वतन्त्रेषु चोत्तमम् ।  
एकाशीति विभागन्तु कथितं तव शोभने ॥ ७५ ॥  
  
करणैस्सह संयुक्ता पृथिव्यादिरनुक्रमात् ।  
  
प्। ८७३)  
  
एकेनावरणेनैव यजेन्नित्यं समाहितः ॥ ७६ ॥  
  
कालयासस्स विज्ञेयः सह तत्वेन सुव्रते ।  
एवं * * * * ? यागाः कथिता ह्यनुपूर्वशः ॥ ७७ ॥  
  
एवं योजयते देवि साधकस्तु समाहितः ।  
पृथिवी तेन सकला सराष्ट्रा नापसंयुता ॥ ७८ ॥  
  
यजितं तेन सुश्रोणि भवते नात्र संशयः ।  
स ज्ञानी भूतले नित्यं साधकः स शिवं नयेत् ॥ ७९ ॥  
  
येन दीक्षितमात्रास्तु पशवः शिवसम्मुखाः ।  
प्रयान्ति नात्र सन्देहो ज्ञानविच्छिन्नबन्धनात् ॥ ८० ॥  
  
सदाशिवशिवश्चैव नादशक्तिस्तथैव च ।  
  
प्। ८७४)  
  
चत्वारो हि महायागाः अकथ्येया वरानने ॥ ८१ ॥  
  
तदहं सम्प्रवक्ष्यामि तदेकाग्रमना शृणु ।  
स्थण्डिले मण्डले वाऽपि वायुराकाशमेव च ॥ ८२ ॥  
  
अग्निरप्सु च देवेशि यागहोमं समारभेत् ।  
मनसा चक्षुषा चैव वचसा च न संशयः ॥ ८३ ॥  
  
धारणा कर्मयोगेन मोचयेन्नात्र संशयः ।  
एभ्यः प्रवर्तते सर्वम् अस्मिन् सर्वमिदं स्मृतम् ॥ ८४ ॥  
  
एभ्यः सिद्धिश्च मुक्तिश्च भिक्षिता जायते शुभे ।  
पूर्वोक्तन्तु विधिं कुर्यात् कर्णिकायां महेश्वरि ॥ ८५ ॥  
  
मूर्तिं विन्यस्य तत्रैव सकलीकरणं ततः ।  
  
प्। ८७५)  
  
पञ्चब्रह्मकलैश्चैव शिवाङ्गैश्च समन्वितः ॥ ८६ ॥  
  
आवाहरोधसंयुक्तं ध्यानयोगसमन्वितम् ।  
पञ्चभिः ब्रह्मभिश्चैव विधिं कुर्यादशेषतः ॥ ८७ ॥  
  
चतुरावरणैर्युक्तं यजेत सुसमाहितः ।  
ईशानं मध्यतो दद्यात् पूर्वं तत्पुरुषं न्यसेत् ॥ ८८ ॥  
  
अघोरं दक्षिणेचैव वामदेवं तथोत्तरे ।  
सद्योजातन्तु देवेशि पश्चिमेन तु विन्यसेत् ॥ ८९ ॥  
  
आग्नेय्यां हृदयं न्यस्य शिर ईशानगोचरे ।  
नैऋत्यान्तु शिखां देवि वायव्यां कवचं न्यसेत् ॥ ९० ॥  
  
गर्भावरणमेतद्धि कथितं तव सुन्दरि ।  
  
प्। ८७६)  
  
द्वितीयावरणं देवि कथ्यमानं मया शृणु ॥ ९१ ॥  
  
घोषं पूर्वेण विन्यस्य रावमग्निं दिशि न्यसेत् ।  
स्वनं दक्षिणतो न्यस्य शब्दं नैऋतके न्यसेत् ॥ ९२ ॥  
  
स्फोटं पश्चिमतो दद्यात् ध्वनिशब्दन्तु वायवे ।  
उत्तरेणैव झङ्कारं ध्वङ्कृतन्त्वीशगोचरे ॥ ९३ ॥  
  
नवमं यन्महच्छब्दं मध्ये कर्णिकया न्यसेत् ।  
उकारादि स्मृता ये तु घोषादीनाञ्च वाचकाः ॥ ९४ ॥  
  
तृतीयावरणे देवि कथ्यमानं मया शृणु ।  
सकलं पूर्ववक्त्रे तु आग्नेय्यां निष्कलं न्यसेत् ॥ ९५ ॥  
  
शून्यं दक्षिणतो दद्यात् कलाढ्यं नैऋते न्यसेत् ।  
  
प्। ८७७)  
  
खमलं पश्चिमेनैव क्षपणं वायुगोचरे ॥ ९६ ॥  
  
क्षयान्तमुत्तरेचैव कण्ठोष्ठन्तु ईशगोचरे ।  
परमाक्षरन्तु देवेशि मध्यदेशे तु विन्यसेत् ॥ ९७ ॥  
  
तृतीयावरणं देवि कथितं तव शोभने ।  
चतुरावरणं देवि प्रकृत्यन्तं तु विन्यसेत् ॥ ९८ ॥  
  
पूर्वमादिक्रमेणैव विन्यसेत् यथाक्रमम् ।  
एष यागपरं देवि कथितं ह्यनुपूर्वशः ॥ ९९ ॥  
  
सर्वस्वं गोपितं ह्येतत् साधकानां हितावहम् ।  
सिद्धिदं मुक्तिदञ्चैव नानेन सदृशं भवेत् ॥ १०० ॥  
  
निन्दाश्चतुष्कलश्चैव शृणु देवि वदाम्यहम् ।  
  
प्। ८७८)  
  
शान्त्यतीतन्तु हृदयम् आग्नेय्यां परिकल्पयेत् ॥ १०१ ॥  
  
सकलाद्याः पुनःपश्चान्नवतत्वा यथाक्रमम् ।  
एष सादाशिवो योगः कथितस्तव शोभने ॥ १०२ ॥  
  
नादस्यैव प्रवक्ष्यामि कथ्यमानं निबोध मे ।  
इडिका दीपिका चैव रेचिका मोचिका तथा ॥ १०३ ॥  
  
ऊर्ध्वगामिनि संयुक्तं गर्भमावरणं स्थितम् ।  
ऊर्ध्वगामिनि देवेशि न्यसेदाग्नेयगोचरे ॥ १०४ ॥  
  
मोचिकेशानदिग्भागे रेचिका नैऋते दले ।  
दीपिकान्तु महाभागे वायव्यां परिकल्पयेत् ॥ १०५ ॥  
  
हौङ्कारं हृदयं तस्य हुङ्कारन्तु शिरस्मृतम् ।  
  
प्। ८७९)  
  
हुङ्कारन्तु शिखा प्रोक्ता हैङ्कारं कवचं भवेत् ॥ १०६ ॥  
  
हःकारमास्त्रमित्युक्तं चतुर्दिक्षु च विन्यसेत् ।  
गर्भावरणमेतद्धि कथितं सुरसुन्दरि ॥ १०७ ॥  
  
शेषं पूर्ववद्देवेशि आचरेच्च यथाक्रमम् ।  
अस्य गुह्यतरं वक्ष्ये शक्तियागमनुत्तमम् ॥ १०८ ॥  
  
अस्मात्समाप्यते योगमस्मात्सर्वं प्रवर्तते ।  
नानेन कथिता मर्त्या दीक्षानुग्रहकारकाः ॥ १०९ ॥  
  
न शक्तिरहितासिद्धि न च याति परं पदम् ।  
तस्माच्छ्रेष्ठोपरिष्ठश्च नाख्येन परिदीक्षणे ॥ ११० ॥  
  
न रजोमण्डलश्चैव न लुप्ते तु परिग्रहम् ।  
  
प्। ८८०)  
  
अधिवासनञ्चैवत्रि सर्वशेषविवर्जितम् ॥ १११ ॥  
  
सानुमेतत्समाख्यातं साधकानां हितावहम् ।  
सर्वसंहितसामान्यं यन्महत्सर्वतोमुखम् ॥ ११२ ॥  
  
आवाहरोधसान्निध्य विसर्जनविवर्जितम् ।  
न्यासमात्रेण मुच्यन्ते साधकाजन्मबन्धनात् ॥ ११३ ॥  
  
चतुष्वक्त्रं लिखेत्पद्मं केसरोज्वलसकर्णिकम् ।  
आसनं कल्पयेन्मन्त्री तत्र न्यासन्तु कारयेत् ॥ ११४ ॥  
  
पञ्चब्रह्मशिवाङ्गैश्च शिवेन सहसंयुतम् ।  
पूजयित्वा विधानेन देवदेवं महेश्वरम् ॥ ११५ ॥  
  
ईशानं मध्यतो दद्यात् पूर्वे तत्पुरुषं न्यसेत् ।  
  
प्। ८८१)  
  
अघोरं दक्षिणे चैव वामदेवं तथोत्तरे ॥ ११६ ॥  
  
सद्योजातन्तु देवेशि पश्चिमेन तु विन्यसेत् ।  
आग्नेय्यां हृदयञ्चैव ईशान्यान्तु शिरो न्यसेत् ॥ ११७ ॥  
  
नैऋत्यां तु शिखां देवि वायव्यां कवचं न्यसेत् ।  
अस्त्रं दिशासु विन्यस्य मकाराद्यास्तु ये स्मृताः ॥ ११८ ॥  
  
परमाक्षरं न्यसेन्मध्ये कर्णिकायां महेश्वरि ।  
दक्षिणे कर्णिकापीठे विन्यसेच्च नवात्मकम् ॥ ११९ ॥  
  
विद्याङ्गा हृदयं तस्य विन्यसेत्सुरसुन्दरि ।  
शिरः शिखा च कवचमस्त्रञ्चैव यथाक्रमम् ॥ १२० ॥  
  
प्रकृतिः दक्षिणे पत्रे पुरुषं नैऋतेन तु ।  
  
प्। ८८२)  
  
पश्चिमे नियतिं दद्यात् वायव्यां कलविन्यसेत् ॥ १२१ ॥  
  
मायातत्वोत्तरेणैव ईशान्यां विद्य एव तु ।  
ईश्वरं पूर्वतत्वम् आग्नेय्यां तु सदाशिवम् ॥ १२२ ॥  
  
पश्चिमे कर्णिकामध्ये शान्त्यतीतन्तु विन्यसेत् ।  
आग्नेय्यां हृदयञ्चैव ईशान्यान्तु शिरोन्यसेत् ॥ १२३ ॥  
  
नैऋत्यान्तु शिखां देवि कवचं वायुगोचरे ।  
उत्तरे कर्णिकायान्तु प्रणवः परिकल्पयेत् ॥ १२४ ॥  
  
शान्त्यतीतन्तु हृदयं शान्तिश्च शिर उच्यते ।  
विद्याशिखा समाख्याता प्रतिष्ठां कवचं विदुः ॥ १२५ ॥  
  
निवृत्तिरस्रमित्युक्तं शिखाङ्गाः परिकीर्तिताः ।  
  
प्। ८८३)  
  
घोषन्तु पूर्वदिग्भागे आग्नेय्यां रवमेव च ॥ १२६ ॥  
  
दक्षिणे तु स्वनः प्रोक्तः शब्दं नैऋतगोचरे ।  
पश्चिमेन स्मृतः स्फोटो ध्वनिः वायव्यतो न्यसेत् ॥ १२७ ॥  
  
झङ्कारमुत्तरेणैव ध्वङ्कृतं शैवगोचरे ।  
पूर्वतः कर्णिकामध्ये रुद्रोङ्कारन्तु विन्यसेत् ॥ १२८ ॥  
  
आग्नेयां हृदयञ्चैव ईशान्यान्तु शिरो न्यसेत् ।  
नैऋत्यान्तु शिखा प्रोक्ता वायव्यां कवचं तथा ॥ १२९ ॥  
  
अस्त्रे हस्तप्रदेशे तु ह्रस्वं वै सम्प्रयोदयेत् ।  
शान्तिं पूर्वदिशाभागे विद्यां दक्षिणतो न्यसेत् ॥ १३० ॥  
  
प्रतिष्ठामुत्तरेणैव निवृत्तिः पश्चिमेन तु ।  
  
प्। ८८४)  
  
शान्त्यतीतं परं तत्वमस्त्रं देवस्य कीर्तितम् ॥ १३१ ॥  
  
सूक्ष्मवायुदिशाभागे सुसूक्ष्मा नैऋतेन तु ।  
अमृताचाग्निदिग्भागे कथिता तत्वशोभने ॥ १३२ ॥  
  
अमृता मृता तु ईशान्यां कथिता तु वरानने ।  
एष यागवरो देवि नामृतः कस्यचिन्मया ॥ १३३ ॥  
  
मम प्रियेति भक्तेति तेन ते कथितो मया ।  
एवं यष्ट्वा तु विधिना दीक्षां कुर्याद्विचक्षणः ॥ १३४ ॥  
  
शतेन पञ्चविंशेन पञ्चाशेन दशेन तु ।  
पञ्चस्वशिखां हुत्वा दीक्षानिर्वाणगामिनी ॥ १३५ ॥  
  
इति निश्वासकारिकायां दीक्षोत्तरे यागाधिकारः षष्ठः पटलः -  
प्। ८८५)  
  
देव्युवाच -   
  
भगवन् श्रोतुमिच्छामि दीक्षाविधिमनुत्तमम् ।  
प्रक्रियाशून्यमन्त्राणां शासनं ग्रहणं तथा ॥ १ ॥  
  
तद्वरञ्च महादेव कस्मिन् कार्यं महेश्वर ।  
छेदनं कुत्र वा तेषां शुद्धतत्वस्य शङ्कर ॥ २ ॥  
  
सकलं निष्कलञ्चैव तथा सकलनिष्कलम् ।  
त्रितत्वं परतत्वञ्च तदेव कथयस्व मे ॥ ३ ॥  
  
मन्त्राध्ययनकर्माणि अमृतीकरणं तथा ।  
  
प्। ८८६)  
  
यानि श्रेयस्तमानिस्युः कथयस्व प्रसादतः ॥ ४ ॥  
  
अन्यत् गुह्यतिमन्देव यन्नोक्तं न प्रचोदितम् ।  
तदस्मिन् सर्वमस्माकं कथयस्व प्रसादतः ॥ ५ ॥  
  
ईश्वरः -   
  
शृणु देवि परं गुह्यं कथयामि तवाखिलम् ।  
गुह्यात् गुह्यतरं देवि नाख्यातं कस्यचिन्मया ॥ ६ ॥  
  
प्रक्रिया सूत्रमन्त्राणां यथावदनुपूर्वशः ।  
अनन्तमादितः कृत्वा शिवतत्वमपश्चिमम् ॥ ७ ॥  
  
कथयामि समासेन सङ्ख्याध्वानस्य यावती ।  
अधस्तात्परमेशानो ह्यनन्तः परमेश्वरः ॥ ८ ॥  
  
प्। ८८७)  
  
तं हुत्वा देवदेवेशि कालाग्नं समुपक्रमेत् ।  
याम्ये श्रोता तव प्रोक्ता तस्य ते भुवना स्मृताः ॥ ९ ॥  
  
अनुक्रमेण तान् सर्वान् सहसैवाधिकारिभिः ।  
तस्योपरि समाख्याता नरका घोररूपिणः ॥ १० ॥  
  
शतमेकन्तु देवेशि चत्वारिंशत्तथैव च ।  
अनुक्रमेण तान् सर्वान् शोधयेत् परमेश्वरि ॥ ११ ॥  
  
उपरिष्टात्तु देवेशि पातालास्सप्त एव तु ।  
शोधनीयास्तु देवेशि क्रमेण वरवर्णिनी ॥ १२ ॥  
  
भुवना भुवनाधीना भुवनान्तर्निवासिनः ।  
कथितास्तु समासेन एकविंशदनुक्रमात् ॥ १३ ॥  
  
प्। ८८८)  
  
उपरिष्टात्तु भूर्लोकम् आदितः कथयाम्यहम् ।  
त्रिगुणेन स्थिता देवि पातालेन समासतः ॥ १४ ॥  
  
अष्टधा देवयोन्यस्तु पञ्चधा तिर्यगादयः ।  
एकधा चैव मानुष्या ज्ञेयं संसारमण्डलम् ॥ १५ ॥  
  
ब्रह्मादिमुद्धरेद्देवि यावद्ब्रह्मादिमागतम् ।  
एवं संसारचक्रन्तु कथितं तव शोभने ॥ १६ ॥  
  
गर्भाधानादिमारभ्य तथा देवव्रतानि तु ।  
हविर्यज्ञाः पाकयज्ञाः सोमसङ्ख्यास्तथैव तु ॥ १७ ॥  
  
संस्काराश्च समाख्याताश्चत्वारिंशत्क्रमेण तु ।  
अष्टाधिकाश्च ज्ञातव्यं देशिकेन तु ॥ १८ ॥  
  
प्। ८८९)  
  
एतान् हुत्वा ततो मन्त्री सहस्रक्रतवो न्यसेत् ।  
पदं प्राप्य परित्यज्य अन्त्येष्टस्तदनन्तरम् ॥ १९ ॥  
  
अन्त्येष्टिञ्च ततो हुत्वा ऊर्ध्वं कृत्वा नियोजयेत् ।  
भोगस्थानेषु संयोज्य तस्माद्भोगाद्वियोजयेत् ॥ २० ॥  
  
वियोजयित्वा तद्भोगान् पुर्यष्टकसमन्वितान् ।  
भूर्लोके तु ततो योज्य भुवर्लोकं ततो नयेत् ॥ २१ ॥  
  
एवमादिक्रमेणैव ब्रह्मणि स्वासने तथा ।  
रुद्रासने ततो योज्य सद्धि दण्डक्रमेण तु ॥ २२ ॥  
  
ध्यात्वा पाशुपतं देवि अस्त्रं परमदुर्जयम् ।  
तेन चाहुतयस्सप्त दद्याच्छुध्यर्थकारणात् ॥ २३ ॥  
  
प्। ८९०)  
  
शतरुद्रे तु संयोज्य शतस्थाने यथाक्रमम् ।  
एवन्तु पृथिवी शुद्धा शतरुद्रस्तु योजिता ॥ २४ ॥  
  
अनन्तमादितः कृत्वा पातालं हेमसञ्ज्ञितम् ।  
शतमेकोनषष्टिञ्च कथितं तव शोभने ॥ २५ ॥  
  
भुवनान् भुवनाधीशान् भुवनान्तर्निवासिनः ।  
प्रीणयित्वा कृतान् प्राज्ञः तत्वे तत्वे यथाक्रमम् ॥ २६ ॥  
  
ॐ भुवनाय नमः । ॐ भुवनाधिपतये नमः । ॐ   
भुवनान्तर्निवासिभ्यः ।   
  
भुवव्यूहहोमन्तु कर्तव्यं देशिकेन तु ।  
भुवनान्तर्निवासीनां शिखेनैवाहुतिं हुनेत् ॥ २७ ॥  
  
प्। ८९१)  
  
एवं स शोधनार्थस्तु देशिकेन महात्मना ।  
पार्थिवावरणं देवि अनन्तादिरनुक्रमात् ॥ २८ ॥  
  
कथयामि समासेन भुवनानां वरानने ।  
शतद्वयं समाख्यातं तथा चैकोन सप्ततिः ॥ २९ ॥  
  
कूश्माण्डेन सहैकत्वं कथितन्तु समासतः ।  
पञ्चाष्टकं पुनश्शोध्यं पञ्चधावरणैः क्रमात् ॥ ३० ॥  
  
येन येनाष्टकञ्चैव योगाष्टकमतः परम् ।  
क्रोधाष्टकन्तु ज्ञातव्यं देशिकेन महात्मना ॥ ३१ ॥  
  
तानेव शोधयेद्देवि तेजोष्टकमतः परम् ।  
तेजोष्टके तु संशुद्धे शिवद्वादशकं पुनः ॥ ३१ ॥  
  
प्। ८९२)  
  
महादेवाष्टकञ्चैव वीरभद्रं तथैव च ।  
मण्डलाधिपतिञ्चैव कथितं तव शोभने ॥ ३२ ॥  
  
एतान् शोध्यविधानेन प्रधानमुपरि हुनेत् ।  
गुणत्रयं बुद्धितत्वं शोधनीयं यथाक्रमम् ॥ ३३ ॥  
  
बुध्या च तत्वपर्यन्तं प्रधानस्य तदन्तरे ।  
क्रोधतेजोष्टकं शोध्यं योगिभिः स शिवैस्सह ॥ ३४ ॥  
  
वीरभद्रेण संयुक्तं मण्डलाधिपतेन तु ।  
गुरुपङ्क्तित्रयं देवि गुरोरन्तरितास्तथा ॥ ३५ ॥  
  
साम्यावस्था गुणानान्तु तत्प्रधानं प्रवक्ष्यते ।  
एतत्प्रधानमित्युक्तं बहुविस्तरतः स्थितम् ॥ ३६ ॥  
  
प्। ८९३)  
  
कथितन्तु समासेन वेदितव्यं वरानने ।  
तयो रूपाः समाख्याताः तत्वानान्तु पुरा मया ॥ ३७ ॥  
  
तेन रूपेण तान् रुद्रान् ज्ञात्वा शोध्येन सुवृते ।  
अनन्तमादितः कृत्वा प्रधानान्तस्तथावधि ॥ ३८ ॥  
  
शतानि चतुरः प्रोक्ताः चतुश्चत्वारिंशत्पुनः ।  
अतः परतरञ्चैव पुरुषं कथयामि ते ॥ ३९ ॥  
  
येन विज्ञातमात्रेण मुच्यन्ते नात्र संशयः ।  
अम्भाद्याः शोधने तत्र पौरुषे तु यथाक्रमम् ॥ ४० ॥  
  
मणिमातरमम्भानां कथयामि समासतः ।  
धर्मो दशविधः प्रोक्तः तव देवि न संशयः ॥ ४१ ॥  
  
प्। ८९४)  
  
विकारषोडशः प्रोक्ताः बुद्धिरष्टविधा स्मृताः ।  
अहङ्कारस्तु त्रिविधो गुणत्रयमुदाहृतम् ॥ ४२ ॥  
  
प्राणः पञ्चविधश्चैव विद्धि विद्याष्टकं तथा ।  
विग्रहाष्टकसंयुक्ता शोधनीयाः प्रयत्नतः ॥ ४३ ॥  
  
कामक्रोधश्च लोभश्च जन्ममृत्युजरास्तथा ।  
व्याधिश्च शाश्वतो लोके क्षुत्तृष्णाशोकमेव च ॥ ४४ ॥  
  
विवादश्च भयश्चैव मदमोहस्सुदारुणः ।  
राणश्शोकश्च मोहश्च मदमात्सर्यमेव च ॥ ४५ ॥  
  
धर्माधर्मश्च तृष्णा च अस्वतन्त्रा सदा तनुः ।  
एते बन्धात्मका पाशाः गणपाशीमतोऽन्यथा ॥ ४६ ॥  
  
प्। ८९५)  
  
तत्वपाशाश्च विविधा तत्वे तत्वे व्यवस्थिताः ।  
देशपाशास्तु ये तस्य शिवेन परिकीर्तिताः ॥ ४७ ॥  
  
वौषट्कारन्तु युक्तेन शोधनीयास्तु देशिकैः ।  
शतपञ्चाशतेनैव पञ्चविंशेन वा पुनः ॥ ४८ ॥  
  
दशपञ्च दशेनापि त्रयः पञ्चद्वयेन वा ।  
एकाहुत्या तु देवेशि शोधनीयाः शिवाध्वरे ॥ ४९ ॥  
  
एष ते होमभेदस्तु कथितो वरवर्णिनी ।  
ध्यात्वा भक्तिमयं शिष्यं दीक्षां कुर्यात्तु देशिकः ॥ ५० ॥  
  
भुवनानान्तु या सङ्ख्या शिवेन कथिता पुरा ।  
शतमेकन्तु विख्याता नियत्यां भुवनाधिपाः ॥ ५१ ॥  
  
प्। ८९६)  
  
सर्वे पद्मासनासीनाः विद्याविद्येश्वरैर्व्रताः ।  
शुक्लकृष्णविभागस्थां ध्यात्वा शोध्येत मोक्षकः ॥ ५२ ॥  
  
शुद्धबुद्धप्रबुद्धश्च दशैते भुवनाधिपाः ।  
कालतत्वे तु विख्याता कोट्यनेकपरिग्रहाः ॥ ५३ ॥  
  
रागतत्वे दशप्रोक्ताः भुवनेशा महाबलाः ।  
सुहृष्टः सुप्रहृष्टश्च सुरूपो रूपवर्धनिः ॥ ५४ ॥  
  
एवमादिक्रमेणैव वेदनीयो मुमुक्षुभिः ।  
अतः परतरेणैव विद्येशानाः प्रकीर्तिताः ॥ ५५ ॥  
  
कल्याणः पिठलो हंसाः एवमादि प्रकीर्तिताः ।  
विद्यातत्वे तु ज्ञातव्याः देशिकेन महात्मना ॥ ५६ ॥  
  
प्। ८९७)  
  
कालतत्वे तु विज्ञेया ये रुद्रा भुवनाधिपाः ।  
विधिना शोधनीयास्तु देशिकेन महात्मना ॥ ५७ ॥  
  
वामज्येष्ठः तथा भीमः एवमादि प्रकीर्तिताः ।  
गोपतेश्च तदोर्ध्वन्तु ग्रथिद्वारे व्यवस्थिताः ॥ ५८ ॥  
  
असङ्ख्या रुद्रकोटीभिः गोपतिः परिवारितः ।  
अतः परतरेणैव त्रिकालः क्षेमीश एव च ॥ ५९ ॥  
  
एवमादिक्रमेणैव पञ्चरुद्राः प्रकीर्तिताः ।  
योगक्षेमप्रदातारा दीक्षाध्वानविशोधिताः ॥ ६० ॥  
  
अत ऊर्ध्वमनन्तेश पाशाश्चैव तु संस्थिताः ।  
मदमोहसमायुक्तम् एवमादिमहाशये ॥ ६१ ॥  
  
प्। ८९८)  
  
पुना ऋषिकुले प्रोक्तं ततो वागीश्वरी पुनः ।  
छङ्कारसाध्यमोङ्कार दातारदवनेशिकम् ॥ ६२ ॥  
  
ध्यानाहारञ्च भस्मेशं परिवार्य विचक्षणः ।  
प्रमाणाष्टकमेवापि मायावरणसंस्थितः ॥ ६३ ॥  
  
रुद्राङ्कुशन्तु प्रथमं व्यूहमन्त्रे प्रतिष्ठितम् ।  
एवमादीनि हुत्वा तु मुनेत्मनां विधानवित् ॥ ६४ ॥  
  
नियमादितः कृत्वा मायातत्वमपश्चिमम् ।  
एभ्यो मध्ये तु ये रुद्राः कथयाम्यनुपूर्वशः ॥ ६५ ॥  
  
नियत्यां दश रुद्रास्तु कालतत्वे दश स्थिताः ।  
रगेऽपि च दश प्रोक्ताः विद्यायां न पुनर्दश ॥ ६६ ॥  
  
प्। ८९९)  
  
कालतत्वे दश प्रोक्ताः ग्रन्थेरेकः प्रकीर्तितः ।  
उपरिष्टात्पुनः पञ्चमायातत्वा तु संस्थिताः ॥ ६७ ॥  
  
अत ऊर्ध्वमनन्तेशपाशाश्चैव तु संस्थिताः ।  
मदमोहादि संयुक्ताः पाशहस्ता महाबलाः ॥ ६८ ॥  
  
एवमादिक्रमेणैव यावन्मायान्त संस्थिताः ।  
सङ्ख्या वै भुवनानान्तु सप्ततिः सप्तचाधिकाः ॥ ६९ ॥  
  
आत्मतत्वमिदं प्रोक्तमशुद्धं परिकीर्तितम् ।  
अनन्तमादितः कृत्वा मायातत्वमपश्चिमम् ॥ ७० ॥  
  
येभ्यो मध्ये तु ये रुद्रास्तान् प्रवक्ष्यामि सङ्ख्यया ।  
एकसंशीकृतास्सर्वे कथयामि तवाखिलम् ॥ ७१ ॥  
  
प्। ९००)  
  
शतास्तु षट् समुद्दिष्टा चत्वारिंशत्तथैव च ।  
भुवना सप्तचाधिक्यं कथितं तव शोभने ॥ ७२ ॥  
  
एवं ध्यात्वा विधानन्तु शोधयेदविशङ्कितः ।  
आत्मतत्वमिदं ख्यातं मायान्तं सुरसुन्दरि ॥ ७३ ॥  
  
वेदितव्यं प्रयत्नेन विद्याया शृणु साम्प्रतम् ।  
अनन्तेशादितः कृत्वा होतव्यमनुपूर्वशः ॥ ७४ ॥  
  
भुवने संस्थितास्सर्वे बोधनीया विचक्षणैः ।  
ईश्वरे शोधनीयास्तु मायाञ्जनविवर्जिताः ॥ ७५ ॥  
  
अतो रूपचतुष्टयं होतव्यमनुपूर्वशः ।  
वामाज्ज्येष्ठादयस्तस्मात् शक्तयः परिकीर्तिताः ॥ ७६ ॥  
  
प्। ९०१)  
  
अतो ज्ञानक्रियाशक्तिः ज्ञातव्याः पुनरेव हि ।  
तां विदित्वा महादेवि देशिकः पाशहा भवेत् ॥ ७७ ॥  
  
तेजीशश्च ब्रवीशश्च प्रमाणे परमं पदम् ।  
द्वौ रुद्रौ तु समाख्यातौ योगमोक्षफलप्रदौ ॥ ७८ ॥  
  
ततः प्राणः स्मृतो देवि ब्रह्मदत्तं ततः पुनः ।  
चत्वारस्तु स्मृता रुद्राः योगमोक्ष फलप्रदाः ॥ ७९ ॥  
  
एकाहः पिङ्गलो हंसो रुद्रत्रयमुदाहृतम् ।  
अतोपरि ध्रुवं देवि रुद्रैकादशकं पुनः ॥ ८० ॥  
  
ब्रह्मदत्तादि संयुक्ता जम्भिकान्ताः प्रकीर्तिताः ।  
तेषां तु परतो देवि ध्रुवश्चैव तृतीयकः ॥ ८१ ॥  
  
प्। ९०२)  
  
सप्तकोटिपरीवारा स्थिता भुवननायकाः ।  
अतो निरञ्जनं प्रोक्तं तस्य सङ्ख्या न विद्यते ॥ ८२ ॥  
  
निरञ्जनमतिक्रम्य इच्छाशक्तिर्व्यवस्थिता ।  
अतश्चैवोपरिष्टात्तु अष्टौ ते भुवनेश्वराः ॥ ८३ ॥  
  
प्रतिराद्या स्मृता देवि प्रद्यतान्ताः प्रकीर्तिताः ।  
शोधनीया वरारोहे योगक्षेमप्रदायकाः ॥ ८४ ॥  
  
संस्थिता सूक्ष्मरूपेण प्रतिच्छाया विधायिनी ।  
अतः परं निरालम्बं सर्वध्यान विवर्जितम् ॥ ८५ ॥  
  
स्वशक्तिकिरणायानं सर्वं व्याप्य व्यवस्थितम् ।  
नापरं न परञ्चैव परापरविवर्जितम् ॥ ८६ ॥  
  
प्। ९०३)  
  
सर्वज्ञानपरातीतं निस्सन्दिग्धमवस्थितम् ।  
पारम्पर्येण संस्थञ्च निर्मलं परमं पदम् ॥ ८७ ॥  
  
न तस्य शक्यते वक्तुं विज्ञेयो निष्कलश्शिवः ।  
तेन सर्वमिदं व्याप्तं कल्पनातीतलक्षणम् ॥ ८८ ॥  
  
न च वस्त्वन्तरं किञ्चित् न्यस्तत्वाद्ध्वनिरुच्यते ।  
ओतप्रोतमनाद्यन्तं सर्वतत्वावभासकम् ॥ ८९ ॥  
  
एतत् ज्ञानं परातीतं ज्ञानसद्भावमिष्यते ।  
एतत्ते कथितं देवि भुवनानां समासतः ॥ ९० ॥  
  
सङ्क्षेपेण मया प्रोक्तं भुवनाध्वा तु शोभने ।  
विद्यातत्वे तु देवेशि भुवनेशाः प्रकीर्तिताः ॥ ९१ ॥  
  
प्। ९०४)  
  
ईश्वरेऽपि तथैवाह तथा चैव सदाशिवे ।  
तान् प्रवक्ष्याहं देवि गुणतत्वेन सुव्रते ॥ ९२ ॥  
  
अतीतभुवनाः प्रोक्ताः विद्यातत्वे समासतः ।  
विदित्वा शोधने देवि देशिकः तत्वपारगः ॥ ९३ ॥  
  
शिवतत्वे तु ये प्रोक्ताः शिवेन परमात्मना ।  
एकसङ्ख्यैकतः कृत्वा प्रवक्ष्यामि वरानने ॥ ९४ ॥  
  
शतं वै सप्तदेवेशि भुवनानां प्रकीर्तिताः ।  
विंशद्वयञ्च ज्ञातव्यं देशिकेन महात्मना ॥ ९५ ॥  
  
अमनस्का इति सहस्रेण भुवनाध्वानि शुद्ध्यति ।  
पूर्णाहुत्या शतेनापि विशुद्ध्यते नात्र संशयः ॥ ९६ ॥  
  
प्। ९०५)  
  
निष्कलेन दशेनैव शून्ये पञ्चाहुतिस्तथा ।  
प्रशान्तेन त्रयः प्रोक्ताः सर्वाध्वानमशेषतः ॥ ९७ ॥  
  
षट्त्रिंशत्तत्वैरध्वानं सकलेन तु होमयेत् ।  
प्रणवेन समाख्यातं शान्त्यतीतेन वा पुनः ॥ ९८ ॥  
  
परमाक्षरेण होतव्यं परात्मनो महेश्वरि ।  
कालाध्वनं वरारोहे भुवनाध्वेन होमयेत् ॥ ९९ ॥  
  
तथा ध्वनेषु तज्जेता होमयेच्च शतं शतम् ।  
कलाध्वाने तथैवेह कथितं तव शोभने ॥ १०० ॥  
  
एवं सङ्क्षेपतः प्रोक्तं तत्वाध्वानं विशेषतः ।  
वेदितव्यं प्रयत्नेन देशिकेन महात्मना ॥ १०१ ॥  
  
प्। ९०६)  
  
समयी पुत्रको वाऽथ साधकाचार्य एव च ।  
उपपन्नाय दान्ताय गुरुदेवरताय च ॥ १०२ ॥  
  
तेषामनुग्रहं कार्यमाचार्येण महात्मना ।  
पूजयित्वा विधानेन देवदेवं महेश्वरम् ॥ १०३ ॥  
  
अग्नौ हुत्वा यथा न्यायं हस्ते यागं यजेद्बुधः ।  
सव्यहस्ते तु यष्टव्यं वामहस्तेन संव्रते ॥ १०४ ॥  
  
पूजयित्वा विधानेन अध्वाधः क्रमशो न्यसेत् ।  
गन्धैः पुष्पैः यथा न्यायं पूजयित्वा विधानवित् ॥ १०५ ॥  
  
ध्यात्वा देवं महेशानं शिष्यमाहूय मन्त्रवित् ।  
आत्मन्येवं वशीकृत्य शिष्यस्य परमेश्वरि ॥ १०६ ॥  
  
प्। ९०७)  
  
आलभ्य शिवहस्तेन तस्य देहं समन्ततः ।  
तत्वानि देहतोऽन्यस्य स्थानन्तु शिरसि न्यसेत् ॥ १०७ ॥  
  
ज्वालामालाकलाकारं ध्यात्वा देवं महेश्वरि ।  
ध्यात्वा देवं महेशानं भूमिमध्ये तु तत्ववित् ॥ १०८ ॥  
  
पुण्यपापं दहेत्तस्य ध्यात्वा देहं न संशयः ।  
एवं कृते ततो देवि शिवहस्तेति स स्मृतः ॥ १०९ ॥  
  
शिवहस्तप्रदानेन समयी स विधीयते ।  
अनेन विधिना देवि कुर्यात्तस्याप्यनुग्रहम् ॥ ११० ॥  
  
सायुज्यमीश्वरे तत्वे भवते नात्र संशयः ।  
भूतप्रेतपिशाचेभ्यो राक्षसेभ्यस्समाधिपे ॥ १११ ॥  
  
प्। ९०८)  
  
पन्नकेभ्यस्तु सुश्रोणि अवध्यस्त्रिदशैरपि ।  
अध्वानं कुरुते सोहि न तु न व्यापयेत्परम् ॥ ११२ ॥  
  
समयी सर्वतन्त्रेषु भवते नात्र संशयः ।  
पुत्रको येन देवेशि कथ्यते शिवयोगिभिः ॥ ११३ ॥  
  
तदहं सम्प्रवक्ष्यामि कथ्यमानं निबोध मे ।  
गणयागादितः कृत्वा दृष्ट्वा खेर्मण्डलानि तु ॥ ११४ ॥  
  
हुत्वा तु विधिवद्देवि तत्वपाशैर्वियोजितः ।  
योजितस्तु परे तत्वे पुत्रकस्स विधीयते ॥ ११५ ॥  
  
स एव मन्त्रकल्पज्ञो मन्त्रतन्त्र विधानवित् ।  
मन्त्रकल्पसुवेत्ता च देशकालविधानवित् ॥ ११६ ॥  
  
प्। ९०९)  
  
जपयोगविधानज्ञः तत्वज्ञश्च विधानवित् ।  
तापने दीपने चैव छेदने च तथैव च ॥ ११७ ॥  
  
मोहनस्तम्भने चैव सम्पुटज्ञस्तथैव च ।  
परमन्त्रविभेदज्ञो मन्त्राप्यायनतत्परः ॥ ११८ ॥  
  
देशजातिविभेदज्ञः योजनाय च तत्परः ।  
पातने दैत्यभूतेभ्यः सिंहविद्याधरेष्वपि ॥ ११९ ॥  
  
सर्वज्ञश्च कृतज्ञश्च शौचाचार समन्वितः ।  
समर्थश्च परित्यागी जपासक्तस्सदा मतः ॥ १२० ॥  
  
चतुष्पात् सञ्ज्ञिताभिज्ञः कलाभिज्ञस्तथैव च ।  
उत्साहवान् सदा दक्षः साधकस्स विधीयते ॥ १२१ ॥  
  
प्। ९१०)  
  
कलशाष्टदशेनैव नवपञ्चदशेन वा ।  
अभिषेकप्रदातव्यं देशिकेन महात्मना ॥ १२२ ॥  
  
सम्पुटीकृत्य विद्याख्यं कलशं सुरसुन्दरी ।  
अभिषिञ्चेत्ततः शिष्यं विधिदृष्टेन कर्मणा ॥ १२३ ॥  
  
पृथिव्यादि समारभ्य मायातत्वमपश्चिमम् ।  
सम्पुटीकृत्य पश्चात्तु विद्याख्येनाभिषेचयेत् ॥ १२४ ॥  
  
एवञ्चैवाभिषिक्तस्तु साधकस्स विधीयते ।  
पृथिवीमादितः कृत्वा निर्वाणान्तेन शोभने ॥ १२५ ॥  
  
अभिषिक्तस्तु देवेशे आचार्यस्स विधीयते ।  
मण्डलस्येशभागे तु कुर्याद्वै चतुरङ्गकम् ॥ १२६ ॥  
  
प्। ९११)  
  
चतुर्हस्तसुविस्तारं हस्तमात्रसमुच्छ्रितम् ।  
तोरणैस्सपताकैश्च दिशासु विदिशासु च ॥ १२७ ॥  
  
पीठमेवं विधं कृत्वा आचार्यस्सुसमाहितः ।  
अकालमूलकलशैश्चन्दनेनोपलेपितैः ॥ १२८ ॥  
  
चूतपल्लवसंयुक्तैः दूर्वाङ्कुरसमन्वितैः ।  
सर्वोषधि समायुक्तैः एकैकं कलशं कुरु ॥ १२९ ॥  
  
पञ्चब्रह्म शिवाङ्गैश्च शिवेन सहसंयुतम् ।  
एकैककलशे देवि विन्यसेत यथाक्रमम् ॥ १३० ॥  
  
समुद्रास्सप्त सप्तैव एकैककलशे न्यसेत् ।  
पृथिव्यादीनि कलशे विन्यसेत यथाक्रमम् ॥ १३१ ॥  
  
प्। ९१२)  
  
कौतुकैर्मङ्गलैश्चैव स्त्रीसङ्गीतकसंयुतैः ।  
वेदशब्दजयाकारैः पूर्वादारभ्य शोभने ॥ १३२ ॥  
  
अभिषिञ्चेच्च मतिमान् पृथिव्यादि समायुतम् ।  
निर्वाणकलशं यावत् एष एव विधिस्मृतः ॥ १३३ ॥  
  
अभिषिक्तं तदा शिष्यम् आनयेच्छिवसन्निधौ ।  
अर्घ्यादिभिस्समभ्यर्च्य अधिकारं समर्पयेत् ॥ १३४ ॥  
  
संहितां सुक् स्रुवञ्चैव करणीं कर्तरीं तथा ।  
कर्तव्योऽनुग्रहं नित्यं चतुराश्रमसंयुतम् ॥ १३५ ॥  
  
व्याख्याचानुग्रहश्चैव गुरुशिष्यप्रबोधनम् ।  
स्वल्पमह्नि जपं कार्यं स्वल्पमन्हौ तु होमयेत् ॥ १३६ ॥  
  
प्। ९१३)  
  
स्वल्पं वै ध्यानमुत्तिष्ठेत् सत्रमेतत्सदा गुरौ ।  
एतेऽधिकारा ये प्रोक्ताः शिवज्ञाने विकल्पिताः ॥ १३७ ॥  
  
एवन्तु श्रावयेद्देवि आचार्यस्तत्वपारगाः ।  
एवं कुर्वामहे तात यत्त्वया कथितं मम ॥ १३८ ॥  
  
सुविकल्पेन मे कार्या शिवाज्ञा यत्त्वयोदिता ।  
एवं त्वं पूजयित्वा तु आचार्यः सुमहामतिः ॥ १३९ ॥  
  
प्रणिपत्य यथा न्यायं ततो देवं विसर्जयेत् ।  
विसर्जिते ततो देवि गुरुपूजामुपक्रमेत् ॥ १४० ॥  
  
मण्डलं हस्तमात्रन्तु लिखित्वा तु समाहितः ।  
तत्रस्थं स्थाप्य पूज्येत यथाविधि पुरस्सरम् ॥ १४१ ॥  
  
प्। ९१४)  
  
मन्त्रैकादशकेनैव पूजयेत यथाक्रमम् ।  
यथा भगवतः पूजां कुर्यादाचार्यकस्य तु ॥ १४२ ॥  
  
वित्तशाठ्यन्न कुर्वीत आचार्यं प्रतिसाधकः ।  
शिववत्पूजयेद्देवि आचार्यं तन्त्रपारगम् ॥ १४३ ॥  
  
तेन पूजितमात्रेण शिवो भवति देशिकः ।  
तत्प्रसादाद्भवेत्सिद्धिः मुक्तिश्चैव शिवोदिता ॥ १४४ ॥  
  
तस्मात्पूज्येत देवेशि आचार्यं तत्र पारगम् ।  
कर्णिकाकटकैर्वस्त्रैः मेखलैर्मकुटैस्तथा ॥ १४५ ॥  
  
ग्रामदेशप्रदानैश्च विषयाखेटकैस्तथा ।  
हस्त्यश्वरथयानैश्च रुक्मभेदैश्च संयुतम् ॥ १४६ ॥  
  
प्। ९१५)  
  
बस्त्रखण्ड समायुक्तां धेनुं दद्यात् सुशोभनाम् ।  
येन येन सुतुष्टेन न तत्तत् दद्यात्तु पुत्रकः ॥ १४७ ॥  
  
प्रदक्षिणं ततः कृत्वा आत्मानन्तु निवेदयेत् ।  
निवेदिते ततो देवि अनृणो जायते गुरोः ॥ १४८ ॥  
  
सम्पूज्य विधिना देवि गुरुञ्च सुसमाहितः ।  
भोजयेद्गुरुभक्तांश्च दीनानाथांश्च तर्पयेत् ॥ १४९ ॥  
  
शुक्ला तु दक्षिणा दद्यात् भोजयित्वा विधानतः ।  
वक्तव्यन्तु ततो देवि प्रीयतां भगवाञ्च्छिवः ॥ १५० ॥  
  
एवं यः कुरुते देवि स सिद्धिफलभाक् भवेत् ।  
अन्यथा कुरुते यस्तु आचार्यं प्रतिसाधकः ॥ १५१ ॥  
  
प्। ९१७)  
  
दीक्षाज्ञानं गुरुत्वञ्च हित्वा नरकगामिकः ।  
आचार्यं शिववन्मन्ता विद्याच्चैश्वरसाधकम् ॥ १५२ ॥  
  
पुत्रकं भ्रातृवच्चैव समं चैव तथैव च ।  
मान्याः पूज्याश्च देवेशि अन्योन्यप्रीतितां व्रजेत् ॥ १५३॥  
  
एवं विदिविधानज्ञो लभते शाश्वतं पदम् ।  
तत्वेनापि विधिज्ञेन दीक्षितः शिवतां व्रजेत् ॥ १५४ ॥  
  
स्वच्छन्दः सर्वगो भूत्वा विचरेत्तु यथा सुखम् ।  
न तस्य हन्यते सिद्धिः यावद्देवः सदाशिवः ॥ १५५ ॥  
  
साधकस्य विधिः ख्यातः सर्वकामार्थसाधकः ।  
आचार्यस्य तु देवेशे समयी पुत्रकस्य च ॥ १५६ ॥  
  
प्। ९१८)  
  
सर्वेषान्तु समाख्यातं यथाविधिपुरस्सरम् ।  
सर्वथा सर्वमानोऽपि तत्वविन्मोचयेत्पशुम् ॥ १५७ ॥  
  
तत्ववित् स शिवः साक्षात् तस्मात्तं प्रतिपूजयेत् ।  
मानुषीं तनुमासाद्य शिवे ज्ञातं प्रयच्छति ॥ १५८ ॥  
  
तस्मात्तत्वविदाचार्यः शिववत् पूजयेत् सदा ।  
माया तस्य न कर्तव्या कृत्वा मायां व्रजत्ययम् ॥ १५९ ॥  
  
इति निश्वासकारिकायां दीक्षोत्तरे सप्तमः पटलः ।  
ईश्वरः -   
  
अतः परं प्रवक्ष्यामि मन्त्राणां परमेश्वरि ।  
  
प्। ९१९)  
  
प्रत्येकं संस्मृता मन्त्राः मया प्रोक्तास्तु सुव्रते ॥ १ ॥  
  
साधारणविशेषाणि शिवेन कथितानि वै ।  
पञ्चब्रह्मशिवाङ्गैश्च विद्याङ्गानि तथैव च ॥ २ ॥  
  
गायत्री चैव सावित्री तथैव परमाक्षरम् ।  
शान्त्यतीतञ्च प्रणवं तथा चैव नवात्मकम् ॥ ३ ॥  
  
विद्येशा लोकपालाश्च ज्ञेयास्साधारणानि वै ।  
यत्र प्रत्येकहोमस्यात् तत्र साधारणैर्यजेत् ॥ ४ ॥  
  
प्रत्येकशस्तु देवेशि तास्तु तत्रैव पूजयेत् ।  
प्रणवे कथिता ये तु ते तु प्रत्येकशस्मृताः ॥ ५ ॥  
  
निवृत्याद्याः कलायास्तु तासु प्रत्येकशस्मृताः ।  
  
प्। ९२०)  
  
पदभेदविभागेन अष्टत्रिंशत्कलैस्तथा ॥ ६ ॥  
  
मातृकायां तथा देवि प्रत्येकं समुदाहृतम् ।  
शोध्यशोधकभावेन तथा चान्ये प्रकीर्तिताः ॥ ७ ॥  
  
एवं ज्ञात्वा वरारोहे होमकर्म समारभेत् ।  
दशया दीपितैर्मन्त्रैः कर्मकुर्याद्यथेप्सितम् ॥ ८ ॥  
  
ओङ्कारदीपिता मन्त्राः नमस्कारान्तयोजिताः ।  
हुङ्कारमादियोगेन स्वाहान्तेन तु मन्त्रिणम् ॥ ९ ॥  
  
आकर्षयन्ति भूतानि दिव्यमानुषपन्नगाः ।  
ओङ्कारमादितः कृत्वा वौषडन्तेन मन्त्रिणः ॥ १० ॥  
  
शान्तिकं फलदं श्रेष्ठं कथितं तव शोभने ।  
  
प्। ९२१)  
  
ओङ्कारदीपिता मन्त्रा नमस्कारान्तयोजिताः ॥ ११ ॥  
  
अर्चने तु प्रयोक्तव्या अग्नौ स्वाहान्तयोजिताः ।  
सुवौषट्कारसंयुक्तं पुष्यर्थे विनियोजयेत् ॥ १२ ॥  
  
वषट्कारेण संयुक्तममृतीकरणं हितम् ।  
मनोन्मनेति मन्त्राणाम् इन्द्यनार्थं प्रयोजयेत् ॥ १३ ॥  
  
उत्सादने प्रयोक्तव्यं फट्कारेण समन्वितम् ।  
मारणे फट् फडित्येव मन्त्रं कुर्याद्विचक्षणः ॥ १४ ॥  
  
आदिहुङ्कारसंयुक्तं मध्ये मन्त्रसमन्वितम् ।  
फट्कारमन्त्रयोगेन पाशच्छेदकरस्मृतिम् ॥ १५ ॥  
  
एष मन्त्रप्रयोगस्तु कथितस्तव शोभने ।  
  
प्। ९२२)  
  
अविदित्वा न सिध्येत न च याति परं पदम् ॥ १६ ॥  
  
तस्मान्मन्त्रपदस्यैव भेदनन्तु प्रयोजयेत् ।  
सिध्यन्ते साधकेन्द्रास्तु प्रयोगैर्मन्त्रयोजितैः ॥ १७ ॥  
  
या योगेन सिध्यन्ते न च यान्ति परं पदम् ।  
दीक्षा होमं सदा कुर्यात् स्वाहाकारान्तिकं पदम् ॥ १८ ॥  
  
हुम्फट्कारकृतेनैव पाशच्छेदन्तु कारयेत् ।  
वौषडन्तेन देवेशि पूर्णाहुत्यान्तु दापयेत् ॥ १९ ॥  
  
एकाक्षरस्मृतो मन्त्रो द्व्यक्षरत्र्यक्षरो परः ।  
पञ्चषट् सप्तचाष्टौ तु बह्वक्षरमयः परः ॥ २० ॥  
  
एकाक्षरस्य मन्त्रस्य प्लुतेनोच्चारमिष्यते ।  
  
प्। ९२३)  
  
आपादतलमूर्धान्तं व्यापयित्वा व्यवस्थितः ॥ २१ ॥  
  
हृदि पादकलं यावत् ब्रह्मा तत्र व्यवस्थितः ।  
चतुर्विंशतिभिस्तत्वैः प्रकृतिभिः परिकीर्तितः ॥ २२ ॥  
  
एतद्ब्रह्माधिदैवत्यं व्याख्यातं तव शोभने ।  
भुवनार्थं चतुर्विंशत् व्याख्यातानि शिवेन तु ॥ २३ ॥  
  
पुरुषञ्चादितः कृत्वा मायातत्वञ्च पश्चिमम् ।  
कथितं विष्णुदैवत्यं हृदयात् कर्णिकावधि ॥ २४ ॥  
  
अस्मिन् मध्ये तु ये रुद्रा कीर्तिता भुवनैस्सह ।  
विष्णुना सह मोदन्ते विष्णुतुल्यपराक्रमाः ॥ २५ ॥  
  
तालुमध्ये गतोच्चारो रुद्रस्तत्र प्रकीर्तितः ।  
  
प्। ९२४)  
  
विद्याविद्येश्वरैश्चैव तत्र ते भुवनैस्सह ॥ २६ ॥  
  
तं विदित्वा महादेवि रुद्रतुल्यपराक्रमः ।  
क्रीडते रुद्रलोके तु रुद्रतुल्यबलो भुवि ॥ २७ ॥  
  
मूर्ध्नि स्थानगतोच्चारमैश्वरं तं विनिर्दिशेत् ।  
स तत्र ईश्वरो देवः आधिपत्येन संस्थितः ॥ २८ ॥  
  
तच्छब्दन्तु यथा भिन्नं विद्यातत्वं ततोपरि ।  
तत्र देवः सदाख्यस्तु आधिपत्येन संस्थितः ॥ २९ ॥  
  
शक्तित्रयं कृताधारो द्विधावस्थेन संस्थितः ।  
स्थूलसूक्ष्मविभागेन विदित्वा मोक्षमाप्नुयात् ॥ ३० ॥  
  
चतुर्थावस्थितं सूक्ष्मं स्थूलमेकविधं स्मृतम् ।  
  
प्। ९२५)  
  
इडिकादीपिका चैव रोचिका मोचिका तथा ॥ ३१ ॥  
  
स्थूलमेतत्स्मृतो नादः विदित्वा मोक्षमाप्नुयात् ।  
कलाह्येतास्तु चत्वारः एकत्वे तु यदा स्थिताः ॥ ३२ ॥  
  
यथा स्थूलं स्मृतन्नादं मया ते कथितं शुभे ।  
सूक्ष्ममेकविधञ्चैव ऊर्ध्वगामीति विश्रुतम् ॥ ३३ ॥  
  
तत्रस्था देवताः सर्वास्समुदायेन संस्थिताः ।  
व्याप्तियोगेन ज्ञातव्या देवताह्यघनाशनाः ॥ ३४ ॥  
  
तस्मात्परतरा शक्तिः पञ्चधा संव्यवस्थिताः ।  
सूक्ष्मा चैव सुसूक्ष्मा च अमृता च मृतामृता ॥ ३५ ॥  
  
सूक्ष्मभावा स्मृता ह्येताश्शक्तेस्तु परमेश्वरि ।  
  
प्। ९२६)  
  
तस्यापि परतः सूक्ष्मा व्यापिनीत्यभिधीयते ॥ ३६ ॥  
  
तस्याः परतरो देवि गुरुपारम्परागतम् ।  
तं विदित्वा विमुच्यन्ते नरास्संसारसागरात् ॥ ३७ ॥  
  
मया ते कथिता देवि शक्तिः परमकारणा ।  
तस्मिन् शून्यलयं देवि विघ्नन्तीं विनिर्दिशेत् ॥ ३८ ॥  
  
उच्चारेण विना देवि वर्णा निजलयं गतः ।  
कण्ठस्थो विरमेच्छब्दः अर्धचन्द्र इति स्मृतः ॥ ३९ ॥  
  
तस्य शब्दस्य यच्छब्द ऋषिमन्तं विभाव्य ये ।  
निरोधी सा विनिर्दिष्टा ललाटे तु लयं विदुः ॥ ४० ॥  
  
भिन्नमेतद्यदा देवि तदा नादं विनिर्दिशेत् ।  
  
प्। ९२७)  
  
अभिन्नो घाटमित्युक्तं ललाटे तु लयं विदुः ॥ ४१ ॥  
  
भिन्नं तद्वद्यदा देवि तदा नादं विनिर्दिशेत् ।  
अभिन्नो घाटमित्युक्तं ललाटस्थो निवर्तते ॥ ४२ ॥  
  
बिन्दोः परतरेणैव नादतत्वं लयं व्रजेत् ।  
नादतत्वलये लीना स परत्वेन गच्छति ॥ ४३ ॥  
  
परत्वे संस्थिता शक्तिः तच्छेष व्यापिनी तथा ।  
तस्माद्गुरुतरो देवि गुरुपारम्परागतः ॥ ४४ ॥  
  
कालदेशविनिर्मुक्तमुच्चारालम्बना ऋतम् ।  
जपयोगविनिर्मुक्तं करणाधारवर्जितम् ॥ ४५ ॥  
  
बिन्दुमात्रविनिर्मुक्तं हेतुवादविवर्जितम् ।  
  
प्। ९२८)  
  
क्लिश्यन्ते देवतास्सर्वे ऋषयः सांशतव्रताः ॥ ४६ ॥  
  
तं प्राप्य न निवर्तन्ते ये चान्ये भुवि मानवाः ।  
एतत्सर्वं परत्वेन कथितं तत्वमुत्तमम् ॥ ४७ ॥  
  
मन्त्रस्य विषुवं देवि शृणुष्व कथयामि ते ।  
मन्त्रमुच्चारतो देवि यावन्नान्यमनो भवेत् ॥ ४८ ॥  
  
तावन्मन्त्रयतीरात्मा देहमध्ये व्यवस्थितः ।  
नमस्कारं ततः प्रोक्तं स्वाहाकारान्तयोजितम् ॥ ४९ ॥  
  
बिन्दुद्वयं यदातीतं तन्मन्त्रं विषुवं स्मृतम् ।  
प्राणे तु तच्चतुर्थी तु विभेदवरवर्णिनी ॥ ५० ॥  
  
प्रशान्तं प्राप्य देवेशि निष्कलं विषुवं स्मृतम् ।  
  
प्। ९२९)  
  
उत्तरायणपूर्वाह्णे द्वितीये दक्षिणायनम् ॥ ५१ ॥  
  
उभयोर्मध्यदेशे तु कालेन विषुवं स्मृतम् ।  
चत्वारो विषुवा देवि जानीते देशिकोत्तमः ॥ ५२ ॥  
  
स विमोचयते बन्धं क्षिप्रं संसारबन्धनात् ।  
एतत्सर्वं समासेन मया तु कथितं तव ॥ ५३ ॥  
  
मन्त्रे समरसो भूत्वा तिष्ठते परमेश्वरि ।  
मन्त्रं समरसो देवि शिवेन परिकीर्तितः ॥ ५४ ॥  
  
नाडिमध्यगतोह्यात्मा शिवभक्तिभिरीश्वर ।  
नाडीसमरसो देवि कथितस्तव शोभने ॥ ५५ ॥  
  
भूतेषु व्याप्य देवेशि तिष्ठते परमेश्वरः ।  
  
प्। ९३०)  
  
स भूतसमरसो देवि मया ते परिकीर्तितः ॥ ५६ ॥  
  
सर्वेषां समरसानान्तु श्रेष्ठं सर्वगुणोद्गतम् ।  
तत्वं समासतो देवि शिवेन कथितं मम ॥ ५७ ॥  
  
तत्वं समासयेत्तत्तु दुर्लभं त्रिदशैरपि ।  
न मया कस्यचित्ख्यातं तत्वं समरसं शुभम् ॥ ५८ ॥  
  
चत्वारः समरसा देवि कथितास्तु ततो मया ।  
तत्वसन्धानदेवेशि तत्वतः कथयामि ते ॥ ५९ ॥  
  
मन्त्राणां सन्धानञ्चैव अध्वरे तु यथा शृणु ।  
शिवादि तर्पणं कृत्वा अनुपूर्वेण मन्त्रवित् ॥ ६० ॥  
  
प्रायश्चित्तं ततो हुत्वा आत्मनश्च तु देशिकः ।  
  
प्। ९३१)  
  
नातिचित्रमपायस्य सूत्रच्छेदं तथैव च ॥ ६१ ॥  
  
कृशे स्थूले रजे चैव प्रायश्चित्तन्तु होमयेत् ।  
एतान् हुत्वा ततो मन्त्री मन्त्राणां दीपनं हुनेत् ॥ ६२ ॥  
  
पशोह्यालम्भनं कृत्वा प्रायश्चित्तन्तु होमयेत् ।  
हुङ्कारमादिमध्येषु अन्ते चैव प्रयोजयेत् ॥ ६३ ॥  
  
फट्कारं तत्परत्वेन दापनन्तु प्रकीर्तितम् ।  
एवं सन्दीपनं कृत्वा पशोरथे वरानने ॥ ६४ ॥  
  
ततस्तु सन्धयीन्मन्त्री त्रितत्वञ्च यथाक्रमम् ।  
शिवतत्वे तु विद्याख्यामात्मतत्वञ्च विद्यया ॥ ६५ ॥  
  
विद्यातत्वात्मतत्वेन एकीकृत्य तु बुद्धिमान् ।  
  
प्। ९३२)  
  
ततस्तु शिवतत्वेन सन्धयीत विचक्षणः ॥ ६६ ॥  
  
ततस्त्रितत्वसन्धानं मन्त्राणां सन्धनं शृणु ।  
विद्येशां शिवतत्वेन लोकेशान् विद्यसञ्ज्ञिते ॥ ६७ ॥  
  
अस्त्राणि चात्मतत्वे तु सन्धयेत् परमेश्वरि ।  
एवन्तु सन्धानं कृत्वा पूर्णाहुत्या तु पातयेत् ॥ ६८ ॥  
  
पात्यमाने विकाराणि अग्निमध्ये स पश्यति ।  
स धूमश्चिटचिटाशब्दो विष्णुलिङ्गैर्विराजितः ॥ ६९ ॥  
  
एवन्तु लक्षणं ज्ञात्वा ब्रह्मघ्नं तं विनिर्दिशेत् ।  
नीलमम्रनिभाकारं स धूमं शालिका मतः ॥ ७० ॥  
  
श्रूयमाणे यदा वह्नौ सुरापन्तु विनिर्दिशेत् ।  
  
प्। ९३३)  
  
अस्मिन् धेयने हव्ये चैव परिप्लुते * * *? ॥ ७१ ॥  
  
क्षणाज्ज्वलननिर्वाति स्तेयकारं विनिर्दिशेत् ।  
विस्तरं घोररूपञ्च स धूमञ्च लिखेन्महीम् ॥ ७२ ॥  
  
एवं लक्षणविज्ञाने कृतगुर्वङ्गनागमः ।  
सर्वेषां रूपमाधत्ते कृष्यमानोऽपि पावकः ॥ ७३ ॥  
  
स तु संयोगिको देवि पातकं तस्य निर्दिशेत् ।  
उपपातकिनाश्चान्ये तान्येवमुपलक्षयेत् ॥ ७४ ॥  
  
ध्याक्षस्वरस्तथा रूक्षकाकोलूकश्वरश्वरः ।  
उष्ट्रगृध्रस्वराघोराः शिवावानररावकाः ॥ ७५ ॥  
  
स धूमन्धूमलन्नीचयो भूम्याञ्च विलिखेत्सकृत् ।  
  
प्। ९३४)  
  
जलते क्रधुका शब्दः फट्कारश्च सकृत् सकृत् ॥ ७६ ॥  
  
एवं वै लक्षणं ज्ञात्वा उपपातकिनो नराः ।  
दृष्ट्वैतान्यपचिह्नानि दीक्षाकर्म न कारयेत् ॥ ७७ ॥  
  
कोणदेशे च तं स्थाप्य तमुद्दिश्य च देशिकः ।  
होमयेद्दीपनञ्चैव नवतत्वालयं प्रभुः ॥ ७८ ॥  
  
खट् खटेति च चत्वारः फट् फटेति पुनः पुनः ।  
पश्चात्तत्वकृतं तत्वं पुनर्होमकृतेन तु ॥ ७९ ॥  
  
शुध्यते तु किमाश्चर्यं ततो होमेन पातयः ।  
यथा विषं महाघोरं सप्तधातुगतं हरेत् ॥ ८० ॥  
  
एवं हरति तत्पापं तत्ववित्पापकर्मणाम् ।  
  
प्। ९३५)  
  
ब्रह्महत्यादिपापानि उपपातकिनां तथा ॥ ८१ ॥  
  
शतमष्टशतेनापि शोधयेन्नात्र संशयः ।  
एवं संशोध्य शिष्यन्तु दीक्षाकर्म समारभेत् ॥ ८२ ॥  
  
न तु सङ्कीर्तयेत्पापमन्येषां देशिकोत्तमः ।  
कथया दोषमायाति तस्मात्क्रुद्धं विवर्जयेत् ॥ ८३ ॥  
  
कथितं मन्त्रसद्भावं सर्वेषामुत्तमोत्तमम् ।  
  
इति निश्वासकारिकायां दीक्षोत्तरे अष्टमः पटलः ।  
ईश्वरः -   
  
अतः परं प्रवक्ष्यामि श्रूयतां सुरसुन्दरि ।  
  
प्। ९३६)  
  
प्रक्रियासूत्रयोगञ्च पाशानां ग्रहणं तथा ॥ १ ॥  
  
यद्यविज्ञाय कर्तव्यं कथयामि तवाखिलम् ।  
कन्या कर्तृत्वसूत्रेण त्रिगुणीत्रिगुणी कृते ॥ २ ॥  
  
पञ्चगव्येन चाभ्युक्ष्य गन्धतोयेन वा पुनः ।  
अर्च्येकादशकेनैव तत्सूत्रन्तु विचक्षणः ॥ ३ ॥  
  
अर्चयित्वा तु तत्सूत्रमाचार्यस्सुसमाहितः ।  
पादाङ्गुष्ठप्रदेशे तु सूत्रं कृत्वा प्रधारयेत् ॥ ४ ॥  
  
प्रसारयेत्ततः सूत्रं शिखाग्राद्यावस्थितम् ।  
सकलीकृत्य तत्सूत्रं सर्वमन्त्रैर्विचक्षणः ॥ ५ ॥  
  
यश्शिवः पूजितो देवि देशिकेन महात्मना ।  
  
प्। ९३७)  
  
तेन पाशानि सङ्गृह्य सूत्रग्रन्थ्या तु कारयेत् ॥ ६ ॥  
  
सम्पुटीकृत्य तं पाश गृहेत्संहारमुद्रया ।  
तत्वेन बन्धयेद्भूयः तान् पाशांस्तु विचक्षणः ॥ ७ ॥  
  
क्रमेण सर्वपाशानि बन्धयेद्देशिकोत्तमः ।  
बध्वा पाशं यथान्यायं वासयेद्देव संयुतम् ॥ ८ ॥  
  
गन्धैः पुष्पैः समभ्यर्च्य देवदेवेन सम्मतः ।  
दीपयेत ततः पाशां हुम्फडन्तः क्रमेण तु ॥ ९ ॥  
  
एकैकमाहुतिं दत्वा पाशे पाशे न संशयः ।  
प्रभाते विमले मन्त्री प्रदीप्तेहनि सुवृते ॥ १० ॥  
  
संहारक्रमयोगेन हुनेत्तत्वान्यथाक्रमम् ।  
होमान्ते तु ततो मन्त्री पाशच्छेदन्तु कारयेत् ॥ ११ ॥  
  
हुम्फडन्तशिवेनैव छित्वा तेनैव होमयेत् ।  
  
प्। ९३८)  
  
हुत्वा पाशां ततो मन्त्री पूर्णाहुत्या तु पातयेत् ॥ १२ ॥  
  
पूर्णाहुति क्रमेणैव सर्वतत्वान् समुद्धरेत् ।  
तत्स्थानात्ततः पाशान् तत्वं तत्वेन सन्धयेत् ॥ १३ ॥  
  
शुद्धतत्वं भवेद्ध्रस्वमशुद्धदीर्घसंयुतम् ।  
विलीनमानं सञ्चिन्त्य सन्धीतकरणान्वितम् ॥ १४ ॥  
  
एवं क्रमेण तान् सर्वान् हुनेत्सन्धेन सुव्रते ।  
पृथिवीमादितः कृत्वा शिवतत्वमपश्चिमम् ॥ १५ ॥  
  
एष एव विधिः प्रोक्तः पाशानां छेदनं प्रति ।  
तत्वानां सन्धनञ्चैव एष एव विधिस्मृतः ॥ १६ ॥  
  
भुवनाध्वकलाध्वे च तत्वाध्वे च वरानने ।  
  
प्। ९३९)  
  
वर्णाध्वे च पदाध्वे च मन्त्राध्वे च तथैव हि ॥ १७ ॥  
  
यश्शिवः कल्पितस्तत्र तेन पाशानि छेदयेत् ।  
भुवनाध्वे ततः कुर्यात् कथयामि समासतः ॥ १८ ॥  
  
तत्वं संस्थापयेत्पूर्वं ततो भुवनजल्पनम् ।  
गन्धैर्धूपैः समभ्यर्च्य ततो योनिविकल्पनम् ॥ १९ ॥  
  
गन्धपुष्पैः समभ्यर्च्य ताडनञ्च पशोस्मृतः ।  
शिखया ताडनं कृत्वा ग्राह्यसंहारमुद्रया ॥ २० ॥  
  
शक्त्या सन्ताडिते पुंसि तत ऊर्ध्वं प्रयात्यसौ ।  
द्वादशान्तमनुप्राप्तं ततो ग्राह्यं विचक्षणः ॥ २१ ॥  
  
वामया योजयेन्मन्त्री तेन दद्यात्तु आहुती ।  
  
प्। ९४०)  
  
अधिकारे दशा दद्यात् भोगे दद्याद्दशाहुतिः ॥ २२ ॥  
  
लये दद्याद्दश प्राज्ञः ततस्तत्वाद्वियोजयेत् ।  
वियोज्य मन्त्रवित् प्राज्ञः पाशच्छेदन्तु कारयेत् ॥ २३ ॥  
  
वियोजनन्तु ज्येष्ठ्यायां शिवः पाशन्निकृन्तति ।  
पूर्णाहुतिं ततोन्ते तु रौद्रं तस्मात्तु उद्धरेत् ॥ २४ ॥  
  
एष एव विधिः प्रोक्तः सर्वाध्वानमशेषतः ।  
विधिमेवं सकृत् ज्ञात्वा मोचयेन्नात्र संशयः ॥ २५ ॥  
  
तत्वाध्वाने तु मन्त्रज्ञः कथयामि तवाखिलम् ।  
तत्वमावाहयेद्देवि ततो होमं प्रकल्पयेत् ॥ २६ ॥  
  
गन्धैः पुष्पैः समभ्यर्च्य ताडनन्तु ततः पुनः ।  
  
प्। ९४१)  
  
शिवेन योजयेत्तत्र हुनेत्तेनैव सुवृते ॥ २७ ॥  
  
त्रितत्वाध्वरशुद्धे च शिखाच्छेदन्तु कारयेत् ॥ २८ ॥  
  
तत्वात्मस्थं पशुं कृत्वा योजयेत् परमे पदे ।  
योजिते तु परे तत्वे स्तौम्यमाहुतयो हुनेत् ॥ २९ ॥  
  
ॐ सर्वज्ञतायै च परिपूर्णेति च परम् ।  
परितृप्तो भवस्वेति निर्वाणं भवस्वेति च ॥ ३० ॥  
  
यथा सर्वङ्गतोह्येवमाहुतिः प्रतिपादयेत् ।  
सर्वव्यापीति होतव्यं देशिकेन महात्मना ॥ ३१ ॥  
  
भवेत्सर्वज्ञता देवि स पशुः कारणाज्ञया ।  
  
प्। ९४२)  
  
यदुक्तं देवदेवेन तद्भवेन्नात्र संशयः ॥ ३२ ॥  
  
कलास्तथैव ज्ञातव्याः पदेनैव तथैव च ।  
वर्णाध्वाने तथा प्रोक्तं कर्तव्यं देशिकेन तु ॥ ३३ ॥  
  
वर्णा एव स्मृतास्तत्वा वर्णयोनिस्तथैव च ।  
प्रणवे योजनञ्चैव ताडने प्रणवस्मृतः ॥ ३४ ॥  
  
ग्रहणं प्रणवेनैव उत्क्षेपः प्रणवेन तु ।  
वर्णाध्वाने यथा प्रोक्तं पदाध्वाने तथैव च ॥ ३५ ॥  
  
कलाध्वाने तथैवेह आचार्येण महात्मना ।  
मन्त्राध्वानं प्रवक्ष्यामि सङ्क्षेपान्न तु विस्तरात् ॥ ३६ ॥  
  
गायत्री तु भवेद्योनिः तया मन्त्रान्विशोधयेत् ।  
  
प्। ९४३)  
  
सावित्र्या ताडनं कुर्यात् ग्राह्यं तेनैव मन्त्रतः ॥ ३७ ॥  
  
योजनं तेन कर्तव्यं तथा चैव वियोजनम् ।  
उत्कर्षणन्तु तेनैव सावित्र्या तु विचक्षणः ॥ ३८ ॥  
  
पाशच्छेदं शिवेनैव कर्तव्यं देशिकेन तु ।  
पूर्णाहुतिः प्रदातव्या योजनाय परे शिवे ॥ ३९ ॥  
  
वसोर्धाराप्रयोगेन पातयेत्तु विचक्षणः ।  
एष एव विधिर्देवि कथितो ह्यनुपूर्वशः ॥ ४० ॥  
  
ज्ञातव्यं देशिकेनैव योजनाय परे शिवे ।  
सर्वसंहितसामान्यं कथितं तव शोभने ॥ ४१ ॥  
  
दीक्षा पञ्चविधा देवि कर्तव्या देशिकेन तु ।  
  
प्। ९४४)  
  
तदहं सम्प्रवक्ष्यामि साधकानां हितावहम् ॥ ४२ ॥  
  
आसनं प्रणवेनैव कर्तव्यं देशिकेन तु ।  
अनन्तधर्मज्ञानञ्च वैराग्यैश्वर्यमेव च ॥ ४३ ॥  
  
नवधा शक्तिदेवेन प्रणवं विन्यसेद्बुधः ।  
पद्मञ्च चन्दनं तेन कर्णिकान्तेन कारयेत् ॥ ४४ ॥  
  
पुष्करान्तेन कर्तव्या मण्डलान्तेन कारयेत् ।  
देवतान्तेन कर्तव्या मूर्त्यन्तेनैव कारयेत् ॥ ४५ ॥  
  
पञ्चब्रह्मा तु तेनैव अष्टत्रिंशत्कलैर्युतः ।  
आवाहनन्तु तेनैव कर्तव्यं सुरसुन्दरि ॥ ४६ ॥  
  
ब्रह्मणस्तु न सन्देहो देशिकेन महात्मना ।  
  
प्। ९४५)  
  
निवृत्तिस्तु शिरस्तस्य इडिकाहृदयं विदुः ॥ ४८ ॥  
  
सूक्ष्मां शिखान्तु विज्ञेया सद्यस्तु कवचं भवेत् ।  
पृथिवी तु भवेदस्त्रं ब्रह्मणाङ्गाः प्रकीर्तिताः ॥ ४९ ॥  
  
पूर्वेण प्रणवं दद्यात् दक्षिणेन तथैव च ।  
पश्चिमेनोत्तरेणैव मध्ये प्रणवसंयुतम् ॥ ५० ॥  
  
आग्नेय्यां हृदयञ्चैव ईशान्यान्तु शिरस्मृतम् ।  
शिखा नैऋतदिग्भागे कवचं वायुगोचरे ॥ ५१ ॥  
  
रुद्रोङ्कारेण कर्तव्यं रुद्रतत्वस्य शोभने ।  
इकारस्तु शिखा देवि अकारस्तु शिरस्मृतम् ॥ ५२ ॥  
  
गकारो हृदयञ्चैव सद्यस्तु कवचं विदुः ।  
  
प्। ९४६)  
  
लकारमस्त्रमित्युक्तं ग्राहकाः परिकीर्तिताः ॥ ५३ ॥  
  
हन्ताख्य भेदयेत्तैस्तु ग्राहकैस्सुरसुन्दरि ।  
भूतत्वं ब्रह्मतत्वस्य प्रणवेन तु होमयेत् ॥ ५४ ॥  
  
एवं हुत्वा विधानेन पूर्णाहुत्या तु पातयेत् ।  
योजने साधकेन्द्राय प्रजनत्वमपाश्रिते ॥ ५५ ॥  
  
तस्मिन् युक्तं ततो मन्त्री ब्रह्मसायुज्यतां व्रजेत् ।  
ब्रह्मणे तु यथा प्रोक्तं विष्णवेऽपि तथा स्मृतम् ॥ ५६ ॥  
  
प्रतिष्ठा तु शिवस्यैव आकारः परिकीर्तितः ।  
रुकारो हृदयं प्रोक्तमीकारस्तु शिखा स्मृता ॥ ५७ ॥  
  
वामन्तु कवचं प्रोक्तं वकारोस्त्रं प्रकीर्तितम् ।  
  
प्। ९४७)  
  
पूर्वोक्तेन विधानेन कुर्यादावाहनं बुधः ॥ ५८ ॥  
  
सायुज्यं तादृशं प्रोक्तं शिवेन परमात्मना ।  
अनाद्ये तु पदे देवि विष्णुसायुज्यतां व्रजेत् ॥ ५९ ॥  
  
तस्मिन्युक्तमया देवि विष्णुतुल्यपराक्रमः ।  
विद्याशिरस्समाख्यातमङ्गारं नाम नामतः ॥ ६० ॥  
  
ऋकारं हृदयं तस्य कथितं तव शोभने ।  
अघोरं कवचं देवि रुद्रतत्वस्य शोभने ॥ ६१ ॥  
  
ब्रह्मणे विष्णवे यद्वत् तद्वत्कुर्यात्तु देशिकः ।  
आसनेऽयं विधिर्देवि मया ते परिकीर्तिताः ॥ ६२ ॥  
  
अमृता तु शिखा तस्य इकारः परिकीर्तितः ।  
  
प्। ९४८)  
  
विद्याशिरस्समाख्यातं मकारं नाम नामतः ॥ ६३ ॥  
  
आकारं हृदयं तस्य पुरुषं कवचं विदुः ।  
यकारमस्त्रमित्युक्तमङ्गान्येतानि चेश्वरि ॥ ६४ ॥  
  
यो विधी रुद्रतत्वस्य ईश्वरेऽपि तथा स्मृताः ।  
अनन्ता रुद्रतत्वस्य निर्वाणं परमं पदम् ॥ ६५ ॥  
  
ईश्वरे व्योमरूपा तु कथिता तव शोभने ।  
निधनेन तु कर्तव्यं तत्वेन तु सदाशिवे ॥ ६६ ॥  
  
यथा पूर्वं मयाख्यातमत्रापि विधिरेव सः ।  
परमाक्षरं शिखा तस्य शान्त्यतीतं शिरस्मृतम् ॥ ६७ ॥  
  
बिन्दुदेवन्तु हृदयम् ईशानं कवचं विदुः ।  
  
प्। ९४९)  
  
शून्यतत्वं हकारस्तु अस्त्रं तत्परिकीर्तितम् ॥ ६८ ॥  
  
सायुज्यं पूर्वमेवोक्तं यथा कुर्यात्तु नान्यथा ।  
एते पञ्चमहायागा नाख्याता कस्यचिन्मया ॥ ६९ ॥  
  
नैष्ठिका ब्रह्मचर्येषु स्थिता भुवि च मानवाः ।  
तेषामुद्धरणार्थाय मया तु कथितं तव ॥ ७० ॥  
  
लिङ्गोद्धारविधिह्येष कथितस्तव सुव्रते ।  
नैष्ठिकानान्तु कर्तव्यं लिङ्गोद्धारं समीरितम् ॥ ७१ ॥  
  
स्वजातीयपदे स्थाप्य ततो दीक्षान्तु कारयेत् ।  
अथवा ब्रह्मविद्ये तु अभियुक्तस्तु साधकः ॥ ७२ ॥  
  
तत्र दीक्षा तु कर्तव्या अभिषेकन्तु शोभने ।  
  
प्। ९५०)  
  
वैष्णवेऽपि तथैवेह कथितं परमेष्ठिना ॥ ७३ ॥  
  
रुद्ररुद्रगणानान्तु साधनं परिकीर्तितम् ।  
गणगुह्यकमन्त्रेषु साधनेनैव साधकः ॥ ७४ ॥  
  
विनायकानां सर्वेषां तत्र दीक्षान्तु कारयेत् ।  
डाकिन्यो मातरश्चैव योगिन्योऽपि तथा पराः ॥ ७५ ॥  
  
अस्मिंस्तु दीक्षितेनैव साधकस्स विधीयते ।  
ईश्वरे पाशुपत्यानाम् उद्धारे तु विचक्षणः ॥ ७६ ॥  
  
लिङ्गोद्धारविधानन्तु कर्तव्यं देशिकेन तु ।  
शुद्धायुक्तस्तु एतस्मिन् दीक्षितेन मुक्तिमिच्छता ॥ ७७ ॥  
  
सर्वतत्वफलोपेतं सर्वतत्वफलोदयम् ।  
  
प्। ९५१)  
  
यजेद्देवादिदेवेशं सर्वेषां फलमाप्नुयात् ॥ ७८ ॥  
  
एष सर्वोदयो नाम सर्वमुक्तिफलप्रदः ।  
एष ते योग आख्यातः पञ्चव्योमात्मकश्शुभः ॥ ७९ ॥  
  
शिवयागं प्रवक्ष्यामि सर्वयागमनौपमम् ।  
चतुरावरणैर्यागं कर्तव्यं देशिकेन तु ॥ ८१ ॥  
  
पञ्चब्रह्म शिवाङ्गाच्च गर्भमेतदुदाहृतम् ।  
द्वितीयावरणे देवि कला शक्त्यात्मकानि तु ॥ ८२ ॥  
  
दिशासु विन्यसेद्देवि शक्तेस्तु विदिशाः कलाः ।  
नादस्येककला यास्तु दिशासु विदिशासु च ॥ ८३ ॥  
  
य * * *? द कला देवि निन्दोश्चौ तथैव च ।  
एष ते याग आख्यातो दुर्लभस्त्रिदशैरपि ॥ ८४ ॥  
  
सर्वस्वं गोपितं ह्येतत् व्याख्यातं तव शोभने ।  
  
प्। ९५२)  
  
एष सर्वादयो यागाः कथितास्तव शोभने ॥ ८५ ॥  
  
ज्ञात्वा बुध्वा च यष्ट्वा च मुच्यते नात्र संशयः ।  
प्रणवं ह्यासनं कृत्वा मातृकां तु यजेद्बुधः ॥ ८६ ॥  
  
मुक्तिन्तु प्रणवं कृत्वा योजयेत् सुसमाहितः ।  
दक्षिणे योजयेद्बीजं वामे योनिन्तु विन्यसेत् ॥ ८७ ॥  
  
सकलीकरणं ह्येतत् कथितं तव शोभने ।  
अवर्गं पूर्वपत्रे तु कवर्गञ्चाग्निगोचरे ॥ ८८ ॥  
  
चवर्गं दक्षिणे चैव टवर्गं नैऋतेन तु ।  
तवर्गं पश्चिमे चैव पवर्गं वायुगोचरे ॥ ८९ ॥  
  
यवर्गमुत्तरेणैव शवर्गन्त्वीशगोचरे ।  
  
प्। ९५३)  
  
एष वै मातृकायागः कथितं तव शोभने ॥ ९० ॥  
  
अवर्गं प्रथमं तत्वं कवर्गं पुरुषं स्मृतम् ।  
एवं वर्गक्रमेणैव शिवतत्वन्तु मातृकान् ॥ ९१ ॥  
  
ओङ्कारमात्मतत्वन्तु प्रथमं परिकीर्तितम् ।  
रुद्रोङ्कारेण देवेशि विद्यातत्वन्तु कारयेत् ॥ ९२ ॥  
  
निधनेन तु होतव्यं शिवतत्वं समाहितैः ।  
एवन्ते मातृकायागो दुर्लभस्त्रिदशैरपि ॥ ९३ ॥  
  
कथितं सुरहस्यन्तु न मया गोपितं तव ।  
इति निश्वासकारिकायां दीक्षोत्तरे नवमः पटलः ॥  
प्। ९५४)  
  
देव्युवाच -   
  
दीक्षाकाले समुत्पन्ने आचार्यैश्शास्त्र तत्परैः ।  
कथं तस्मिन् प्रदेशे च शिष्यास्स्थाप्या महेश्वर ॥ १ ॥  
  
कस्मिंस्तु यतयस्थाप्या ब्राह्मणाश्च महेश्वर ।  
क्षत्रियाणान्तु यत्स्थानं वैश्यानां वद शङ्कर ॥ २ ॥  
  
शूद्राणां स्थानमाख्याहि स्त्रीणाञ्चैव तथैव हि ।  
ग्रहमेधि यथा कार्यो दीक्षाकाले महेश्वर ॥ ३ ॥  
  
एतत्सर्वं यथान्यायं ब्रूहि मे भक्तवत्सल ।  
ईश्वरः -  
शृणु देवि प्रवक्ष्यामि नियोगविधिमुत्तमम् ॥ ४ ॥  
  
येन विज्ञातमात्रेण सर्वदोषैर्न लिप्यते ।  
  
प्। ९५५)  
  
ईशान्यां यतयस्थाप्या विप्राश्चोत्तरतः स्थिताः ॥ ५ ॥  
  
शिवाद्दक्षिणतः स्थाप्या क्षत्रवर्णसमुद्भवाः ।  
वैश्याः पश्चिमदिग्भागे शूद्रा वै नैऋतेन तु ॥ ६ ॥  
  
शिवा वायव्यदिग्भागे संस्कारे योजयेत्स्त्रियम् ।  
एवं संस्थाप्य विधिवत् कुर्यादालभनक्रियाम् ॥ ७ ॥  
  
स्वदारापत्यभृत्यात्मा गृहमेधी यदा भवेत् ।  
तस्य संस्कारयोगोऽयमतिरुद्धा समाचरेत् ॥ ८ ॥  
  
प्रणवं विनियुञ्जीयात् गुरवे गृहमेधिने ।  
गृहस्थं शिववद्भावं तद्भार्यामग्निकातनौ ॥ ९ ॥  
  
कुमारं तदपत्यानां सुहृदा मन्त्रनायके ।  
  
प्। ९५६)  
  
दिक्पालैः कुलजान् गृह्यात् शेषानस्त्रगणान्यसेत् ॥ १० ॥  
  
एकाध्वरिकसंस्कारमीहतां गृहमेधिनाम् ।  
सदारापत्यपत्यानां नियोगः परिकीर्तितः ॥ ११ ॥  
  
गृहमेधीमये यागे पुष्पपान्तं विसर्जयेत् ।  
अत्रैव विनियुक्तस्य स्त्रियायानन्तु कारयेत् ॥ १२ ॥  
  
स्वामिने पतितैः पुष्पैः स्त्रियस्वपतये यदा ।  
महादोषमवाप्नोति चर्यायुः परिपाल्यते ॥ १३ ॥  
  
चर्यादोषसमुत्पन्ने जायते गुरुतल्पगः ।  
गुरुतल्पसमं पापं हृष्टसंस्कारपापकृत् ॥ १४ ॥  
  
प्राप्नोति नरकं शिष्यः पर्याया दुहिता क्रिया ।  
  
प्। ९५७)  
  
पुष्पलातचितानस्य क्रिययोः परिपूरणम् ॥ १५ ॥  
  
सर्पिषा होमयेदग्नौ शिवेन तु शताहुतिम् ।  
अनेन विधिना देवि दोषहीनो भवेद्गुरुः ॥ १६ ॥  
  
याग सम्पूर्णतामेति हुतं मोक्षफलावहम् ।  
ग्रहिणान्तु विधानोऽयं कथितस्तव शोभने ॥ १७ ॥  
  
यतीनामादितः कृत्वा मान्या शिवसंहिता ।  
होमः कार्यस्तु देवेशि आचार्येण महात्मना ॥ १८ ॥  
  
मन्त्राध्ययनयोग्यस्तु शिवहस्तेन जायते ।  
शिवमन्त्रस्य समयी मन्त्रतन्त्रोत्तरो भवेत् ॥ १९ ॥  
  
दीक्षां प्राप्य ममासिध्यो महासिद्धारुहो भवेत् ।  
  
प्। ९५८)  
  
त्रितत्वविनिविष्टस्तु मोक्षयोग्यः प्रजायते ॥ २० ॥  
  
लब्धानुज्ञोऽभिषिक्तस्तु बिन्दुस्थो योगसिद्धिभाक् ।  
प्रत्ययानि यथा सम्यक् अणिमादिगुणाष्टकम् ॥ २१ ॥  
  
नादस्थः समवाप्नोति ततो भयविवर्जितः ।  
विशोकः परमं स्थानं यत्र गत्वा मृती भवेत् ॥ २२ ॥  
  
य एवं वेत्ति तत्वेन गुरुकर्म विनिश्चयम् ।  
स दीक्षां कर्तुमर्हेत अन्यथा पापकृत् भवेत् ॥ २३ ॥  
  
एवं कृत्वा तु विन्यासं शिष्याणान्तु महेश्वरि ।  
अग्निस्थानमुपक्रम्य कर्म निर्वर्तयेद्गुरुः ॥ २४ ॥  
  
अग्निकर्मविधानज्ञो जिह्वालक्षण तत्ववित् ।  
  
प्। ९५९)  
  
सिद्धासिद्धविभागज्ञो वर्णरूपहुताशने ॥ २५ ॥  
  
अग्निस्तु देवतास्सर्वा अग्निरूपो महेश्वरः ।  
तस्य मन्त्राः परा मूर्तिः आद्यं वै सोमसम्भवम् ॥ २६ ॥  
  
लक्षयेत्सप्तजिह्वास्तु हुताशनमुखैस्तथा ।  
सप्तजिह्वाविधानज्ञो होमकर्म समारभेत् ॥ २७ ॥  
  
जिह्वाभेदनतत्वज्ञो जुहुयाद्यो हुताशने ।  
यथा दाहरते कर्म तत्सर्वं सफलं भवेत् ॥ २८ ॥  
  
हुत्वास्याग्निं विधानेन पूज्याहुत्य प्रतर्पितम् ।  
तुष्यते यजमानस्य सन्तुष्ठो वृषभध्वजः ॥ २९ ॥  
  
अङ्गुष्ठपर्वविस्तीर्णा बहुहव्येन्धनोचिता ।  
  
प्। ९६०)  
  
एकीभूतास्तु तिष्ठन्ति स्वलहव्येन्धनेन तु ॥ ३० ॥  
  
तत्कुण्डानप्रमाणेन मुखमेतद्धुताशने ।  
ज्वालामालासहस्रैस्तु पातालं वदनं स्मृतम् ॥ ३१ ॥  
  
अग्नेः प्रबोधनं कृत्वा जिह्वानां लक्षयेत्तदा ।  
देवतारूपकञ्चैव फलं तस्यैव यादृशम् ॥ ३२ ॥  
  
पूर्वपश्चिमतो जिह्वा ग्रहास्तत्र प्रतिष्ठिताः ।  
होमकाले प्रयत्नेन द्वे जिह्वे परिवर्जयेत् ॥ ३३ ॥  
  
प्रथमा धर्मजिह्वा तु नीलवर्णेन संस्मृता ।  
द्वितीया यक्षदैवत्या ताम्राकारसमप्रभा ॥ ३४ ॥  
  
तृतीया सोमदेवत्या शुक्ला सा चामृतोद्भवा ।  
  
प्। ९६१)  
  
पञ्चमी विष्णुदेवत्या अतसीपुष्पसन्निभा ॥ ३५ ॥  
  
षष्ठी च सूर्यदेवत्या शुक्ला रक्ता च सा स्मृता ।  
सप्तमी बहुदेवत्या सर्वरूपैस्तु दीप्यते ॥ ३६ ॥  
  
प्रथमा निष्फला जिह्वा द्वितीयार्थप्रदायिका ।  
तृतीया प्रणयेत्सर्वां जननं स्थाप्य सङ्गमान् ॥ ३७ ॥  
  
यमजिह्वा जयं गोत्रं पञ्चमी कुलवर्धिनी ।  
षष्ठी तु सूर्यदेवत्या आरोग्यं सा प्रयच्छति ॥ ३८ ॥  
  
सप्तमी धर्मकामार्थान् ददाति विधिपूजिताः ।  
तस्मात्सर्वप्रयत्नेन मध्ये होमं प्रशस्यते ॥ ३९ ॥  
  
गृहजिह्वा यमजिह्वा पूर्वपश्चिमतस्थिता ।  
  
९६२)  
  
तस्मात्सर्वप्रयत्नेन द्वे जिह्वे परिवर्जयेत् ॥ ४० ॥  
  
अग्निवर्णा दशप्रोक्ताः कर्मसिद्धिमयावहा ।  
आदित्योदयवर्णाभा स्निग्धवैडूर्यसन्निभा ॥ ४१ ॥  
  
घृतवर्णनिभाश्चैव लोहवर्णास्तथैव च ।  
तप्तायससवर्णाभा कुसम्भरससन्निभाः ॥ ४२ ॥  
  
हरितालनिभाश्चैव धूम्रवर्णास्तथैव च ।  
इन्द्रायुधसवर्णाभा इन्दुगोपकसन्निभाः ॥ ४३ ॥  
  
बहुहव्येन्धनैश्चैव स समिद्धे हुताशने ।  
विधूमे लेलिहाने च होतव्यं कर्मसिद्धये ॥ ४४ ॥  
  
अर्चिष्मान् पिण्डितशिखः तप्तकाञ्चनसन्निभः ।  
  
प्। ९६३)  
  
स्निग्धः प्रदक्षिणावर्तस्सर्वकर्मफलप्रदः ॥ ४५ ॥  
  
एवं विज्ञाय विधिवत् गुरुणा साधकस्य तु ।  
संस्कारयोगः कर्तव्यो यथावत्तन्निबोधये ॥ ४६ ॥  
  
कृत्वा सूत्रमयान् पाशान् नवात्मेनाभिमन्त्रितान् ।  
उच्चार्य नवतत्वानि अकारेण तु भेदितान् ॥ ४७ ॥  
  
मूर्ध्नि कण्ठे च हृदये नाभिरूरुः कटिस्तथा ।  
जङ्घे गुल्फे तथा पादे सर्वत्र विनियोजयेत् ॥ ४८ ॥  
  
बाहुभ्यां हस्तयोश्चैव सर्वदेहन्तु वेष्टयेत् ।  
नवात्मनाहुतिशतं स्वाहाकारेण पातयेत् ॥ ४९ ॥  
  
विद्यते न तु देवेशि पश्चाच्छून्येन होमयेत् ।  
  
प्। ९६४)  
  
सान्निध्यबन्धनार्थन्तु एवं भवति शोभने ॥ ५० ॥  
  
बध्वा पाशं यथा न्यायं छेदनञ्च तथोच्यते ।  
योजितव्यं शिवे पश्चात् पुत्रको देशिकेन तु ॥ ५१ ॥  
  
शोधयित्वा महात्मा तु पूर्वोक्तविधिना गुरुः ।  
गर्भाधानादितः कृत्वा चत्वारिंशाष्टकं क्रमात् ॥ ५२ ॥  
  
संस्कारं विधिवत्कृत्वा मन्त्रैः ब्रह्मोद्भवैः क्रमात् ।  
निक्षेपोद्धारयोगादीन् संस्कारांश्च यथाक्रमम् ॥ ५३ ॥  
  
ततश्च्छेदन्तु पाशानाम् अनेन विधिना भवेत् ।  
नकारसम्पुटं देवि पकारोकारयोजितः ॥ ५४ ॥  
  
मस्तकं बिन्दुनाक्रान्तं शिष्यदेहे नियोजयेत् ।  
  
प्। ९६५)  
  
शिवेन सह देवेशि नात्रकार्या विचारणा ॥ ५५ ॥  
  
अतिगुह्यमिदं देवि नाख्यातं कस्यचिन्मया ।  
एष सर्वविधानन्तु श्रेष्ठसर्वगुणोत्तमम् ॥ ५६ ॥  
  
सर्वसंहितसामान्यं कथितन्तु तवाखिलम् ।  
इति निश्वासकारिकायां दीक्षोत्तरे दशमः पटलः ।  
देव्युवाच -   
  
भगवन् श्रोतुमिच्छामि मातृकाध्वानमुत्तमम् ।  
निस्संशयकरञ्चैव निर्वाणफलसाधनम् ॥ १ ॥  
  
ईश्वरः -   
  
प्। ९६६)  
  
शृणु देवि परं गुह्यं कथयामि तवाखिलम् ।  
तेन विज्ञातमात्रेण प्राप्नोति परमं पदम् ॥ २ ॥  
  
मातृकायान्तु होतव्यमध्वानन्तु यथाक्रमम् ।  
षकारं शतरुद्रे तु दशधा परिकल्पयेत् ॥ ३ ॥  
  
पञ्चाष्टके शकारन्तु वकारो योनिरष्टके ।  
योगाष्टके यकारस्तु सुशिवेरं प्रभुस्मृतः ॥ ४ ॥  
  
पङ्क्तित्रये यकारस्तु मकारं पञ्चविंशके ।  
भकारस्संहितस्साध्ये बकारश्शिवसङ्करे ॥ ५ ॥  
  
असाध्ये तु फकारो वै वकारो हरिरुद्रके ।  
दशघाते नकारस्तु पञ्चशिष्ये च य स्मृतः ॥ ६ ॥  
  
प्। ९६७)  
  
महादेवे दकारस्तु थकारो गोपति स्मृतः ।  
शिवब्रह्मपदे तन्तु णकारो नन्दहेमके ॥ ७ ॥  
  
ढकारस्याद्दृषिकुले महामाया दृढप्रभुः ।  
वागेशान्ते ठकारस्तु टकारः प्रतिपाधिपः ॥ ८ ॥  
  
साधुस्थाने तृकारस्तु झकारो विमले स्थितः ।  
ध्यानाहारे झकारो वै विज्ञेयं साधकोत्तमैः ॥ ९ ॥  
  
दमने फस्तु विज्ञेयं चकारञ्चैव रुद्रके ।  
धातारो वै दकारश्च घकारं भस्ममीश्वरे ॥ १० ॥  
  
प्रणवाष्टगकारन्तु महविद्याष्टके च खम् ।  
ककारो मूर्तिरष्टासु ओष्ठान्तो रूपकं विदुः ॥ ११ ॥  
  
प्। ९६८)  
  
शक्तित्रये बिन्दुयुतं द्वे विद्ये औ तु कीर्तितम् ।  
ओङ्कारोप्यस्त्रमित्युक्तमैङ्कारं कवचं विदुः ॥ १२ ॥  
  
ए शिखा तु समाख्याता शिरं रूकार उच्यते ।  
हृदयन्तु ऌ विज्ञेयम् ऋ सावित्री निगद्यते ॥ १३ ॥  
  
गायत्री तु ऋकारन्तु धर्मादि ऊ प्रकीर्तितम् ।  
आसने उ इति ज्ञेयं विज्ञेयम् ई ति कर्णिका ॥ १४ ॥  
  
इकारः शक्तिसंसक्तः आकारं पञ्चमीश्वरे ।  
सदाशिवं विजानीयादकारः परमश्शिवः ॥ १५ ॥  
  
पञ्चाशदक्षरैह्येतैः अध्वानं यस्तु विन्दति ।  
स ज्ञानात् स शिवस्साक्षात् स योगी स शिवं विदुः ॥ १६ ॥  
  
प्। ९६९)  
  
पञ्चपञ्चभिराहुत्यैर्दशभिर्दशभिस्तथा ।  
विंशविंशतिभिश्चैव पञ्चविंशतिभिस्तथा ॥ १७ ॥  
  
पञ्चाशच्च शतञ्चैव ज्ञात्वा शक्तिबलाद्बलम् ।  
दीक्षाकार्या तु मन्त्रज्ञः पशूनाञ्च यथेच्छया ॥ १८ ॥  
  
निष्कले चतुराहुत्या शून्ये चैव त्रयं पुनः ।  
प्रशान्तेन द्वयं दद्यात् तत्तु एकाहुतिं हुनेत् ॥ १९ ॥  
  
सर्वाध्वानमशेषस्य एष एव विधिस्मृतः ।  
एतद्रहस्यं परमं गोपितं न प्रकाशितम् ॥ २० ॥  
  
दीक्षिताय प्रशान्ताय अभिषिक्ताय धीमते ।  
गुरुप्रियाय दातव्यं शिवभक्तिरताय च ॥ २१ ॥  
  
प्। ९७०)  
  
अन्यथा नैव दातव्यं शिवभक्तिरताय च ।  
अन्यथा नैव दातव्यं दीक्षाज्ञानमिदं शुभम् ॥ २२ ॥  
  
सर्वसंहितसामान्यं सर्वतन्त्रेषु चोत्तमम् ।  
विदित्वा ज्ञानविज्ञानं मोचयेन्मुच्यतेति च ॥ २३ ॥  
  
विस्तरं कथितं यत्तु सकलेन तु होमयेत् ।  
वर्णमन्त्रपदेनैव कलया च चतुर्विधम् ॥ २४ ॥  
  
भुवनाध्वा कलाध्वा च तत्वाध्वा च वरानने ।  
ज्ञानाध्वा च पदाध्वा च वर्णाध्वा च यथा पुनः ॥ २५ ॥  
  
षट् प्रकारमिदं देवि अध्वानं परिकीर्तितम् ।  
एषामेकदशं शोध्यं देशिकेन महात्मना ॥ २६ ॥  
  
प्। ९७१)  
  
पूर्णाहुतिस्तु दातव्या योजनाय परे शिवे ।  
वसोर्धारप्रयोगेन दातव्यं देशिकेन तु ॥ २७ ॥  
  
मन्त्रद्रव्यप्रयोगेन युज्यते पशु तत्पदे ।  
तस्मान्मन्त्रञ्च तत्वञ्च महिमानञ्च शोभने ॥ २८ ॥  
  
देवतानां परित्यागं स्वशरीरे यथाक्रमम् ।  
बिन्दुनादलयञ्चैव लयातीतं परं पदम् ॥ २९ ॥  
  
एवं क्रमेण देवेशि योजयेत्परमं पदम् ।  
अतः सङ्क्षेपतो देवि कथयामि तवाखिलम् ॥ ३० ॥  
  
न रजो नाधिवासञ्च न भूक्षेत्रपरिग्रहः ।  
यत्र यत्र प्रदेशे तु पूजयित्वा महेश्वरम् ॥ ३१ ॥  
  
प्। ९७२)  
  
अध्वानं मनसा ध्यात्वा आचार्यस्तन्त्रपारगः ।  
भुवनाध्वा तु यः प्रोक्तो मया तु तव सुवृते ॥ ३२ ॥  
  
तं ध्यात्वाह्यात्मदेहे तु पशुदेशे तथैव च ।  
होमयेत्तन्त्रवित्प्राज्ञः तत्वमार्गविचक्षणः ॥ ३३ ॥  
  
आहुतीनां सहस्रन्तु अमनस्केन देशिकः ।  
सहस्रेण तु युध्येत अमनस्केन शोभने ॥ ३४ ॥  
  
भुवनाध्वैष विख्यातः शिवेन परमात्मना ।  
स्रुवानुपूरणं यावत्तावत्कालं समादिशेत् ॥ ३५ ॥  
  
अमनस्केन संयुक्तो देशिकः परमेश्वरि ।  
सर्वमन्त्रमयः प्रोक्तः सर्वतत्वमयस्तथा ॥ ३६ ॥  
  
प्। ९७३)  
  
सर्वदेवमयश्चैव सर्वभूतमयस्सदा ।  
एतं हुत्वा तु पातव्यं पूर्णाहुत्या तु शोभने ॥ ३७ ॥  
  
अन्ते तु योजनं कृत्वा शिवसायुज्यमिच्छता ।  
एवं हुत्वा महादेवि लभते शाश्वतं शिवम् ॥ ३८ ॥  
  
सर्वदीक्षामयं सारं शोभनं गोपितं मया ।  
अन्याया कथिता दीक्षा एकाहुत्या तु शुध्यति ॥ ३९ ॥  
  
एकाहुत्यापि देवेशि नियुज्येत्परमे पदे ।  
किं पुनर्बहुधा हुत्या शुध्यतेति किमद्भुतम् ॥ ४० ॥  
  
आहुतीनां सहस्रेण शुध्यते नात्र संशयः ।  
अत एवं पुनर्वक्ष्ये सङ्क्षेपं शृणु सुव्रते ॥ ४१ ॥  
  
प्। ९७४)  
  
परमाक्षरेण होतव्यं सर्वाध्वानमशेषतः ।  
पूर्णाहुतिशतेनैव शुध्यते च शिवाध्वरे ॥ ४२ ॥  
  
एवं विधेन देवेशि दीक्षा निर्वाणगामिनी ।  
निष्कलेन मया ख्यातं शून्येनैव तथा पुनः ॥ ४३ ॥  
  
प्रशान्तेन समाख्यातं तत्वेनैव तथैव च ।  
अकथ्येयमिदं शुद्धं गोपनीयं प्रयत्नतः ॥ ४४ ॥  
  
एवं वै यो न जानाति न हि मोचयते पशुम् ।  
न चासौ देशिकः प्रोक्तो न च योज्यः शिवाध्वरे ॥ ४५ ॥  
  
इति निश्वासकारिकायां दीक्षोत्तरे शिवयागपटलः एकादशः ।  
प्। ९७५)  
  
ईश्वरः -   
  
अतः परं प्रवक्ष्यामि सकलं परमेश्वरि ।  
यस्मिन् प्रतिष्ठितं सर्वं त्रैलोक्यं स चराचरम् ॥ १ ॥  
  
सिद्धयो विविधाश्चैव यस्मिन् देवि प्रतिष्ठिताः ।  
स ज्ञेयस्सकलो देवो वर्णरूपधरः प्रभुः ॥ २ ॥  
  
सितरक्तञ्च कृष्णञ्च कपिलं नालमेव च ।  
पीतस्वच्छकपोतञ्च शबलं कर्बुरं तथा ॥ ३ ॥  
  
मूर्धा चतुः पञ्चवक्त्रं दशबाहुं त्रिलोचनम् ।  
सर्वायुधधरं शम्भुं जटाभारविभूषितम् ॥ ४ ॥  
  
पद्मासनस्थं देवेशं ध्यायेत्सकलविग्रहम् ।  
सर्वसिद्धिकरं देवं साधकानां न संशयः ॥ ५ ॥  
  
प्। ९७६)  
  
उत्तिष्ठे चातर्वामे च पादलेपाञ्जने तथा ।  
गुलिकाकाशगमने दन्तकाष्ठपरित्रके ॥ ६ ॥  
  
सर्वसिद्धिकरं देवं मनसा यद्यदीप्सितम् ।  
सर्वं सम्पद्यते सम्यक् जपतः सकलं प्रिये ॥ ७ ॥  
  
ध्यायतः सकलं देवं तस्य सिद्धिर्न दूरतः ।  
पूजयेत्सकलं देवं जपेत्सकलनिष्कलम् ॥ ८ ॥  
  
ध्यायेज्ज्योतिर्मयं सूक्ष्मं कलाभिन्नन्तु तर्पयेत् ।  
पूजयेच्छकलं देवं शिरः पाण्यादिभिर्युतम् ॥ ९ ॥  
  
पञ्चमूर्ध्नि तु संयुक्तं पूजाकाले सदा स्मरेत् ।  
जपकाले सदा देवं कुर्याच्छकलनिष्कलम् ॥ १० ॥  
  
प्। ९७७)  
  
सकलं मन्त्ररूपन्तु कलारूपन्तु निष्कलम् ।  
ध्यायेज्ज्योतिर्मयं सूक्ष्मं रक्तं पीतं सितासितम् ॥ ११ ॥  
  
एवं ध्यानपरो भूत्वा योगसिद्धिमवाप्नुयात् ।  
तर्पणे सर्वमन्त्राणां स्वाहाकारसमन्वितम् ॥ १२ ॥  
  
वौषट्कारवषट्कार सुवौषट्कारमेव च ।  
हुङ्कारः फट्कृतश्चैव द्विरभ्यस्तं भवेदिव ॥ १३ ॥  
  
सुवषट्स्वाहा नमश्चैव ज्ञात्वा कर्मणि योजयेत् ।  
स्वाहाकारे यदाभिन्नो प्रतिष्ठा नाम सा कला ॥ १४ ॥  
  
हुत्वा मात्रनिवृत्तिश्च प्रतिष्ठादि सभेदिता ।  
विद्याबिन्दुसमायुक्ता शान्तिस्तु स विसर्गतः ॥ १५ ॥  
  
प्। ९७८)  
  
तर्पणं सर्वमन्त्राणां कथितं तव शोभने ।  
साधकानां हितार्थाय शिवेन कथितं पुरा ॥ १६ ॥  
  
विपरीता कला या तु मरणोच्चाटने स्मृता ।  
उच्चाटने च विद्वेषस्तम्भने च प्रयोजयेत् ॥ १७ ॥  
  
सकलं देवदेवेशि कथितन्तु समासतः ।  
पञ्चतत्वमयं देवं सर्वतत्वमयं तथा ॥ १८ ॥  
  
सर्वभूतमयञ्चैव सर्वतः पर्यवस्थितम् ।  
यस्मिन् यस्मिंश्च देवेशि ज्ञायते सु परिस्फुटम् ॥ १९ ॥  
  
तदहं सम्प्रवक्ष्यामि तन्मे निगदतः शृणु ।  
सप्ततत्वपरं देवि तत्वमेकादश प्रभुम् ॥ २० ॥  
  
षोडशावयवमात्मानम् एकविंशात्मकं प्रभुम् ।  
  
प्। ९७९)  
  
षट्त्रिंशात्मा तु विज्ञेयं कलातत्वं स एव तु ॥ २१ ॥  
  
मातृकात्मा तु विज्ञेयमेकाशीति पदात्मकम् ।  
मन्त्रात्मा तु स विज्ञेयो भुवनाध्वा स एव तु ॥ २२ ॥  
  
पञ्चविंशः स विज्ञेयः साङ्ख्यानां परमेश्वर ।  
षट्त्रिंशकस्सविज्ञेयः ईश्वरः परमेश्वरः ॥ २३ ॥  
  
वेदान्तविदुषैश्चैव गीयते परमेश्वरः ।  
पञ्चरात्रं तु तत्वज्ञैः स एव परिकीर्तितः ॥ २४ ॥  
  
वैमलाकारकश्चैव तथा पाशुपताश्च ये ।  
बौद्धश्चार्हताश्चैव न्यायवैशेषिकास्तथा ॥ २५ ॥  
  
इतिहासपुराणज्ञा धर्मशास्त्रपरायणाः ।  
  
प्। ९८०)  
  
सर्वे मोक्षविदो देवि स्वसञ्ज्ञाप्रतिपादिताः ॥ २६ ।  
  
सेवन्ते देवदेवेशं वेदवेदाङ्गपारगाः ।  
स एव कथितो हंसः सकलः परमेश्वरि ॥ २७ ॥  
  
तिष्ठते देवदेवेशि सकलः कलसंयुतः ।  
शक्तिनादार्धचन्द्रश्च बिन्दुदेवस्तथैव च ॥ २८ ॥  
  
अकारश्च उकारश्च वर्णस्सकलस्मृतः *? ।  
एष देहे समाख्यातः सकलस्य विनिर्णयः ॥ २९ ॥  
  
अथवाचान्यभेदेन सकलः परमेश्वरः ।  
कथयेद्देवदेवस्य तन्निबोध समासतः ॥ ३० ॥  
  
विकारः प्रथमः प्रोक्त अकारस्तद्वितीयकः ।  
  
प्। ९८१)  
  
उकारस्तु तृतीयस्तु मकारस्तु चतुर्थकम् ॥ ३१ ॥  
  
पञ्चमो बिन्दुनादस्तु ईकारः षष्ठ उच्यते ।  
एभिर्वणैर्यदा हीनं निष्कलं परमेश्वरम् ॥ ३२ ॥  
  
अकारेण भकारेण इकारेण तु शोभने ।  
त एते संस्थितैकस्थो हुकारः परिकीर्तितः ॥ ३३ ॥  
  
तुष्टा या तु यदा युक्तो मकारः परिकीर्तितः ।  
यदा बिन्दुगतो शम्भुः नासिकायां प्रवर्तते ॥ ३४ ॥  
  
ककारान्तं विजानीयात् तिरोधयति योगिनाम् ।  
नाभिवर्णैर्यदा हीनं तदा शून्यं विनिर्दिशेत् ॥ ३५ ॥  
  
आकारश्च हकारश्च ईकारस्सह संयुतः ।  
  
प्। ९८२)  
  
अकारः कथितो देवि बिन्दुनादपरे स्थितः ॥ ३६ ॥  
  
तस्यापि परतरेणैव शक्तिस्तु परिकीर्तिता ।  
शक्त्यातीतं यदा देवि किञ्चिच्छेषमवस्थितम् ॥ ३७ ॥  
  
व्यापिनी सा विनिर्दिष्टा सार्णो यद्वत्पिपीलिका ।  
सकलानुग्रहेणैव कथितं तव शोभने ॥ ३८ ॥  
  
सकलाल्लभते सर्वं यत्किञ्चिद्भुवि दुर्लभम् ।  
एष देवि समाख्यातो देहे यस्मात्प्रतिष्ठिता ॥ ३९ ॥  
  
स योगेन समायुक्तः उच्चारः स तु कीर्तितः ।  
देहयुक्तस्तु देवेशे सकलः परिपठ्यते ॥ ४० ॥  
  
ब्रह्माविष्णुस्तथारुद्र ईश्वरश्च सदाशिवः ।  
  
प्। ९८३)  
  
ईकारसहसंयुक्तं देहं तस्य वरानने ॥ ४१ ॥  
  
एतत्त्यक्तो यदात्मा तु निष्कलस्स तु पठ्यते ।  
कथितं पूर्वसूत्रे तु तत्त्वया विदितं पुरा ॥ ४२ ॥  
  
स्वयं निष्क्रमते देवो देहं त्यक्त्वा स मारुतः ।  
निष्कलस्स समाख्यातो वेदितव्यः सुशोभने ॥ ४३ ॥  
  
पञ्चदेव विनिर्मुक्त आत्मानं यत्तु विन्दति ।  
आत्मज्ञानेन संयुक्तो गच्छते स सदाशिवे ॥ ४४ ॥  
  
ऊर्ध्वगामी कलाह्येका कलाशक्ति चतुष्टयम् ।  
व्यापिन्या तु यदायुक्तं षड्वर्णरहितश्शिवः ॥ ४५ ॥  
  
शुद्धस्फटिकसङ्काशं विद्युत्कोटिसमप्रभम् ।  
  
प्। ९८४)  
  
असङ्ख्यानञ्च सूर्याणाम् उदितोदितसुप्रभम् ॥ ४६ ॥  
  
ऊर्ध्वगामी तदेतद्धि कथितं तव शोभने ।  
तत्स्थाने तु यदाह्यात्मा तद्रूपः प्रतिभाति सः ॥ ४७ ॥  
  
सूक्ष्मा नामकला या तु शुद्धस्फटिकनिर्मला ।  
तस्यां मध्ये तदाह्यात्मा तद्रूपः प्रतिभाति सः ॥ ४८ ॥  
  
अमृता नाम कला या तु अनेककिरणप्रभा ।  
तस्मिंस्थाने तदाह्यात्मा तद्रूपप्रतिमो भवेत् ॥ ४९ ॥  
  
अमृतामृतेति या प्रोक्ता तस्या रूपं यथा शृणु ।  
चन्द्रातपप्रतीकाशा अमृतं स्रवते सदा ॥ ५० ॥  
  
अमृतामृतेति सा प्रोक्ता कलाशक्तिचतुर्थिका ।  
  
प्। ९८५)  
  
तत्स्थाने तु तदाह्यात्मा तद्रूपः प्रतिभाति सः ॥ ५१ ॥  
  
एतत् षड्वर्णमुद्दिष्टं मया ते वरवर्णिनी ।  
एभिर्वर्णैर्यदाहीनं षड्वर्णरहितश्शिवः ॥ ५२ ॥  
  
एवं ज्ञात्वा वरारोहे देशिकः पाशहा भवेत् ।  
षट्पदार्थमिदं ज्ञानं कथितं परमेष्ठिना ॥ ५३ ॥  
  
एतत्स्थानवरं दिव्यं ज्ञात्वाह्यात्मा प्रकीर्तितः ।  
येन येन च ते तत्तत् भावाभावमवाप्नुयात् ॥ ५४ ॥  
  
स्फटिकोपलवद्देवि आत्मा तु परिकीर्तितः ।  
यद्यद्रूपेण संयुज्येत् तद्रूपं प्रतिभाति च ॥ ५५ ॥  
  
रूपवर्णविनिर्मुक्तः करणेन्द्रियवर्जितः ।  
  
प्। ९८६)  
  
तस्मात्करणसंयुक्तो बध्यते मुच्यतेति च ॥ ५६ ॥  
  
बुध्यमानो परो भूत्वा ज्ञान यज्ञं स विन्दति ।  
ज्ञानेन तल्लयं ज्ञेयं ज्ञेयं सर्वगतो भवेत् ॥ ५७ ॥  
  
ज्ञानज्ञेयः सदाह्यात्मा ज्ञात्वा मुच्येत मोचयेत् ।  
ज्ञात्वा ह्यात्मा विनिर्दिष्टो ज्ञानज्ञेयं स जानते ॥ ५८ ॥  
  
विदित्वा मुच्यते जन्तुः संसारभवबन्धनात् ।  
एवन्ते ज्ञानमाख्यातं षड्वर्णं परमेश्वरि ॥ ५९ ॥  
  
एतेषां परतो देवि अरूपाख्यो निरामयः ।  
न तस्य शक्यते वक्तुं पारम्पर्येण संस्थितम् ॥ ६० ॥  
  
तं विदित्वा महादेवि दीक्षकस्स गुरुर्भवेत् ।  
  
प्। ९८७)  
  
ज्ञानविज्ञानवान् सो हि मोचकस्स गुरुस्सदा ॥ ६१ ॥  
  
स चानुग्रहकर्ता च पाशहा देशिकोत्तमः ।  
ब्रह्मादयस्मृतास्ते तु ये रूपाः कथिता मया ॥ ६२ ॥  
  
व्यापिनी तु पराशक्तिः सर्वतत्वप्रबोधिका ।  
एतद्देवि मया ख्यातं तत्वं परमदुर्लभम् ॥ ६३ ॥  
  
त्वया गुह्यतरं कार्यं न दद्याद्यस्य कस्यचित् ।  
सकलं निष्कलञ्चैव तथा सकलनिष्कलम् ॥ ६४ ॥  
  
ब्रह्माविष्णुस्तथा रुद्रस्त्रिभिस्तु सकलस्मृतः ।  
बिन्दुदेवं परं तत्वं ज्ञेयं सकलनिष्कलम् ॥ ६५ ॥  
  
सदाशिवं महात्मानं विज्ञेयं निष्कलं शिवम् ।  
  
प्। ९८८)  
  
आत्मतत्वे त्रयो देवा विद्यातत्वे तथैव च ॥ ६६ ॥  
  
शिवतत्वेऽथवा देवि विज्ञेयस्तु सदाशिवः ।  
शक्तिस्तु परमा देवि त्रितत्वपरमा स्थिता ॥ ६७ ॥  
  
सर्वतत्वपदातीतः तत्वानां योऽव्ययः परः ।  
तस्मात् सर्वमिदं देवि ततो सर्वमिदं ततम् ॥ ६८ ॥  
  
इति निश्वासकारिकायां दीक्षोत्तरे सकलविचारो नाम द्वादशः पटलः ।  
देव्युवाच-   
  
भगवन् श्रोतुमिच्छामि सकलस्य विनिर्णयम् ।  
व्याप्तिर्बहुविधा प्रोक्ता समया नावधारिता ॥ १ ॥  
  
प्। ९८९)  
  
पञ्चदेवमयं देवं कथं नु सकलः प्रभुः ।  
सर्वतत्वमयञ्चैव सर्वभूतमयं कथम् ॥ २ ॥  
  
सप्ततत्वधरं देवं तत्वमेकादशात्मकम् ।  
षोडशावयवात्मानम् एकविंशात्मकं कथम् ॥ ३ ॥  
  
षट्त्रिंशात्मकमेवोक्तं कलातत्वस्स एव तु ।  
मातृकात्मेति यत्प्रोक्तम् एकाशीति पदात्मकम् ॥ ४ ॥  
  
मन्त्रात्मा सर्वमन्त्राणां भुवनाध्वा स एव तु ।  
पञ्चविंशसविज्ञेयः षड्विंशकस्तथैव च ॥ ५ ॥  
  
वेदान्तवादिनो देवस्त्वमेव परमेश्वरम् ।  
पाञ्चरात्रिकतत्वज्ञः स एव परमं पदम् ॥ ६ ॥  
  
प्। ९९०)  
  
वैमलाकारकाश्चैव तथा पाशुपताश्च ये ।  
सर्वेषु संस्थितं देवं सकलः परमेश्वरः ॥ ७ ॥  
  
बौद्धाश्चैवार्हताश्चैव न्यायवैशेषिकास्तथा ।  
इतिहासपुराणज्ञा धर्मशास्त्ररताश्च ये ॥ ८ ॥  
  
सर्वमोक्षविदो ये तु वेदवेदाङ्गपारगाः ।  
सेवन्ते देवदेवेशं सकलं परमेश्वरम् ॥ ९ ॥  
  
एतदेव त्वया प्रोक्तं न मया विदितः प्रभो ।  
सर्वमेतदशेषन्तु विस्तरेण ब्रवीहि मे ॥ १० ॥  
  
स्वकीयान्तत्र युक्त्या तु ब्रूहि देव सविस्तरम् ।  
  
ईश्वरः -   
  
प्। ९९१)  
  
शृणु देवि प्रवक्ष्यामि सकलस्य विनिर्णयम् ॥ ११ ॥  
  
अनुक्रमेण वक्ष्यामि चोदितस्तु यथा त्वया ।  
पञ्चदेवमयं देवि ब्रह्मविष्णुमहेश्वराः ॥ १२ ॥  
  
ईश्वरञ्च तथा प्रोक्तं तथा देवं सदाशिवम् ।  
पञ्चदेवा स्मृता ह्येते सर्वतः पर्यवस्थिताः ॥ १३ ॥  
  
अकारं ब्रह्मदेवत्यं मकारं रुद्रदेवतम् ।  
ऊकारं विष्णुदेवत्यं बिन्दुदेवं तथेश्वरम् ॥ १४ ॥  
  
नादरूपी तु यत्तस्य विज्ञेयन्तु सदाशिवम् ।  
सकलं निष्कलञ्चैव कलाढ्यं शून्यमेव च ॥ १५ ॥  
  
खमलं क्षपणञ्चैव क्षयं कण्ठोष्ठ्यमेव च ।  
  
प्। ९९२)  
  
एते भूतास्समाख्याताः करणैः सहसंयुताः ॥ १६ ॥  
  
विकाराष्षोडश प्रोक्ताः सप्तप्रकृति सूक्ष्मगाः ।  
गुणत्रयं तथा देवि भूतात्मकमिदं स्मृतम् ॥ १७ ॥  
  
भूताः प्रकाशमायान्ति तेन भूतात्मका स्मृताः ।  
भूतैः परिवृता यस्मिन् करणाशेषशोभने ॥ १८ ॥  
  
एतद्भूतात्मकं सर्वं कथितं तव शोभने ।  
विद्याचेश्वरमाया च कालो नियतिरेव च ॥ १९ ॥  
  
पुरुषः प्रकृतिश्चैव सप्तैते कथितानि तु ।  
ईश्वरस्तु शिरश्चैव विद्यादक्षिणरेखिणी ॥ २० ॥  
  
मायावामेन विज्ञेया त्रिलोका च संस्थिताः ।  
  
प्। ९९३)  
  
नियतिः कालोऽधस्तात्तु बोद्धव्यमनुपूर्वशः ॥ २१ ॥  
  
पुरुषं वक्त्रदेशे तु तस्याधः प्रकृतिस्थिता ।  
सप्ततत्वधरं देवमेष ते समुदाहृतम् ॥ २२ ॥  
  
तत्वमेकादशात्मेति यदुक्तं हि मया पुरा ।  
शृणुष्वावहिता देवि कथयामि तवाखिलम् ॥ २३ ॥  
  
सप्ततत्वोपरिष्ठात्तु ज्ञेयं तत्वं सदाशिवम् ।  
उपरिष्टाच्छिवं तत्व मूर्ध्वशक्तिप्रतिष्ठितम् ॥ २४ ॥  
  
व्यापिनी तु परा तस्य तत्वमेकादशात्मकम् ।  
षोडशावयवात्मानं यदुक्तं हि मया पुरा ॥ २५ ॥  
  
कखाख्या षोडशा देवि ज्ञातव्या देशिकेन तु ।  
  
प्। ९९४)  
  
तृटिर्लवं निमेषस्तु कलाकाष्ठा मुहूर्तता ॥ २६ ॥  
  
रात्र्यहः पक्षमासर्तु अयनं वत्सरं तथा ।  
युगं मन्वन्तरं कल्पं महाकल्पस्तथैव च ॥ २७ ॥  
  
षोडशावयवं ह्येतत् कालस्सप्तदश स्मृतः ।  
षट्त्रिंशात्मेति यत्प्रोक्तं शृणु तस्य वदाम्यहम् ॥ २८ ॥  
  
पृथिवीमादितः कृत्वा प्रधानान्तं तु सुव्रते ।  
चतुर्विंशति तत्वं हि पुरुषं पञ्चविंशकम् ॥ २९ ॥  
  
षड्विंशकस्तु नियतिः कालः सप्ताधिको भवेत् ।  
अष्टाविंश स्मृतं रागं विद्या ज्ञेया तथा परा ॥ ३० ॥  
  
ऊनत्त्रिंशस्तु विज्ञेयं देशिकेन महात्मना ।  
  
प्। ९९५)  
  
त्रिंशतस्तु कलातत्वं कथितं हि शिवेन तु ॥ ३१ ॥  
  
एकत्रिंशद्वरारोहे मायातत्वं प्रकीर्तितम् ।  
द्वात्रिंशकस्मृता विद्या त्रयस्त्रिंशाधिकेश्वरम् ॥ ३२ ॥  
  
सदाशिवं चतुस्त्रिंशत् पञ्चत्रिंशच्छिवास्मृता ।  
शिवष्षट्त्रिंशमाख्याता शिवेन परमात्मना ॥ ३३ ॥  
  
षट्त्रिंशात्मा समाख्यातो यथावत्तव शोभने ।  
कला चतुर्थी सा ज्ञेया देशिकेन महात्मना ॥ ३४ ॥  
  
प्रथमं पञ्चब्रह्माणमष्टत्रिंशत्क्रमात् स्मृतम् ।  
सद्या कलाभिरष्टाभिः वामदेवस्त्रयोदशम् ॥ ३५ ॥  
  
अघोरमभिचाष्टाभिः चतुर्भिर्वदनं स्मृतम् ।  
  
प्। ९९६)  
  
ईशानं पञ्चधा देवि तस्य देहाद्विनिस्सृताः ॥ ३६ ॥  
  
ब्रह्मादीन् पञ्चधा **? पञ्चब्रह्मा प्रकीर्तिताः ।  
बिन्दुदेवे च चत्वारः कला देवि वदाम्यहम् ॥ ३७ ॥  
  
निवृत्तिश्च प्रतिष्ठा च विद्याशान्तिस्तथैव च ।  
कलाह्येतास्तु चत्वारः स एव परमेश्वरः ॥ ३८ ॥  
  
नादस्य याः कला प्रोक्ता शक्त्यायाश्च महेश्वरि ।  
सूक्ष्मासूक्ष्मतरैर्भावैः सकलः परमेश्वरः ॥ ३९ ॥  
  
कलातत्वं सचैवेह कथितं तव शोभने ।  
मातृकात्मेति यत्प्रोक्तं मया ते सुरसुन्दरि ॥ ४० ॥  
  
अकारादिक्षकारान्ता मातृका परिकीर्तिताः ।  
  
प्। ९९७)  
  
स कामस्य तु देवेशि देहो ज्ञेयास्सदा बुधैः ॥ ४१ ॥  
  
प्रणवे संस्थिता तस्मिन् ज्ञातव्या तु वरानने ।  
एकाशीति पदात्मे तु यदुक्तं परमेश्वरि ॥ ४२ ॥  
  
नवभेद विभागेन कथितं विदितं त्वया ।  
मन्त्रात्मा तु क्रिया प्रोक्तः स एव परमेश्वरः ॥ ४३ ॥  
  
कला षोडशमित्युक्तं सर्वतन्त्रेषु गीयते ।  
ताभ्यो बिन्दुद्वयमन्ते ताभ्यां ते अलिकद्वयम् ॥ ४४ ॥  
  
बिन्दुद्वयस्य मध्ये तु एकं मध्ये नियोजयेत् ।  
द्वितीया बिन्द्वधस्तात्तु मन्त्रात्मा स तु कीर्तितः ॥ ४५ ॥  
  
स जीवः सर्वमन्त्राणां कथितं तव शोभने ।  
  
प्। ९९८)  
  
तेन सर्वमिदं देवि त्रैलोक्यं स चराचरम् ॥ ४६ ॥  
  
व्यापितं परमेशेन नात्र कार्या विचारणा ।  
तिर्यङ्मृगनराख्यानां स जीवः परिकीर्तितः ॥ ४७ ॥  
  
तेन सर्वमिदं व्याप्तं पयसीव यथा घृतम् ।  
सर्वेषामेव मन्त्राणां कथितं तव शोभने ॥ ४८ ॥  
  
एतत् ज्ञानपरं देवि अविज्ञातं सुरैरपि ।  
सञ्ज्ञेयस्सर्वमन्त्रेषु सर्वतन्त्रेषु शोभने ॥ ४९ ॥  
  
उच्छवसेद्देव देवेशे हंसः परमकारणम् ।  
एष ते ज्ञानसद्भावं मन्त्रसद्भाव एव च ॥ ५० ॥  
  
मन्त्रसद्भावमित्युक्तं जीवसद्भावमुत्तमम् ।  
  
प्। ९९९)  
  
गोपितव्यं प्रयत्नेन ज्ञानमेतत्सुदुर्लभम् ॥ ५१ ॥  
  
अविदित्वा इदं देवि जीवसद्भावमुत्तमम् ।  
नैव मन्त्राः प्रसिध्यन्ति जप्ताः कोटिशतैरपि ॥ ५२ ॥  
  
गीयते सर्वलोकेषु जीवं परमदुर्लभम् ।  
सुभाषितमिदं वाक्यं कलानार्हन्ति षोडशी ॥ ५३ ॥  
  
यस्मात्परतरं देवि ज्ञानज्ञेयं वरानने ।  
सर्वस्वं गोपितं ज्ञातं न ख्यातं यस्य कस्यचित् ॥ ५४ ॥  
  
देयं दान्ताय शान्ताय गुरुभक्तरताय च ।  
सर्वतन्त्रविधिज्ञाय साधकाय च धीमते ॥ ५५ ॥  
  
अभिषिक्ताय दातव्यमाचार्यस्य महात्मनः ।  
  
प्। १०००)  
  
अन्यायै गृह्यते ये तु नाभिनन्दन्ति ये गुरुम् ॥ ५६ ॥  
  
ज्ञेनं ज्ञेयं विदित्वा तु प्रायश्चित्तीयते नरः ।  
तस्मात् ज्ञानं गुरुञ्चैव अ * * * * *? वृते ॥ ५७ ॥  
  
ज्ञानवित् तत्वविच्चैव शिवश्चैव वरानने ।  
विभक्तिञ्चैव कुर्वीत परमेशेन भाषितम् ॥ ५८ ॥  
  
एष ते कथितं देवि मन्त्रात्मा परमेश्वरः ।  
विदित्वा सर्वकर्माणि कुरु देवि यथेच्छया ॥ ५९ ॥  
  
सर्वतन्त्रेषु सामान्यं कथितं तव शोभने ।  
नातः परतरं ज्ञानं सत्यं देवि वदाम्यहम् ॥ ६० ॥  
  
भुवनाध्वा स एवोक्तः सकलः परमेश्वरः ।  
  
प्। १००१)  
  
तत्प्रवक्ष्याम्यहं देवि सङ्क्षेपान्न तु विस्तरात् ॥ ६१ ॥  
  
पञ्चधा पञ्चदेवत्वं सकलं पर्यवस्थितम् ।  
ते मया पूर्वमाख्यातं यथा तु विदितं त्वया ॥ ६२ ॥  
  
अनन्तमादितः कृत्वा प्रधानान्ते च शोभने ।  
ब्रह्मा तत्राधिपत्येन संस्थितं परमेश्वरि ॥ ६३ ॥  
  
पौरुषमादितः कृत्वा कलातत्वमपश्चिमम् ।  
विष्णुस्तत्वाधिपत्येन संस्थितं परमेश्वरि ॥ ६४ ॥  
  
ग्रन्थ्या तु आदितः कृत्वा कलातत्वमपश्चिमम् ।  
रुद्रस्तत्वाधिपत्येन संस्थितः परमेश्वरः ॥ ६५ ॥  
  
विद्या तु आदितः कृत्वा यावत्तत्वं सदाशिवम् ।  
  
प्। १००२)  
  
ईश्वर आधिपत्येन संस्थितो नात्र संशयः ॥ ६६ ॥  
  
उपरिष्टाच्छिवं तत्वं तत्र देवं सदाशिवम् ।  
व्यापिनं पञ्चधा देवि भुवनाध्वमशेषतः ॥ ६७ ॥  
  
पञ्चविंशति तत्प्रोक्तं मया पूर्वं वरानने ।  
तदहं सम्प्रवक्ष्यामि तदेकाग्रमना शृणु ॥ ६८ ॥  
  
परिसङ्ख्यानुपूर्वेण सङ्क्षेपात्कथयाम्यहम् ।  
पृथिव्यापस्तथा तेजो वायुराकाशमेव च ॥ ६९ ॥  
  
कर्मेन्द्रियस्तथा पञ्चपञ्च बुद्धीन्द्रियाणि च ।  
तन्मात्राणि तथा पञ्च कतितं तव शोभने ॥ ७० ॥  
  
बुद्धिर्मनस्वहङ्कारं प्रधानं सहसंयुतम् ।  
  
प्। १००३)  
  
चतुर्विंशत् स्मृतं क्षेत्रं क्षेत्रज्ञः पञ्चविंशकः ॥ ७१ ॥  
  
स एष परमो देवि क्षेत्रभुक् कारणं स्मृतम् ।  
व्यक्ताव्यक्तविज्ञानात् ज्ञात्वा कुच्यति बन्धनात् ॥ ७२ ॥  
  
व्यक्ता बुद्धिस्समाख्याता अव्यक्ता प्रकृतिः स्मृता ।  
ज्ञस्वभावो भवेदात्मा पुरुषं पञ्चविंशकम् ॥ ७३ ॥  
  
तुर्यरूपस्वभावस्थं स एष परमं पदम् ।  
निष्क्रियं तत्स्वभावेन अकर्ता कर्मणः प्रभुः ॥ ७४ ॥  
  
कर्ता प्रधानमित्याहुः क्षययुक्तं गुणान्वितम् ।  
एवं वदन्ति देवेशि षष्टितन्त्राध्ववादिनः ॥ ७५ ॥  
  
महदादिक्रमेणैव भूतादिविधिवाचकैः ।  
  
प्। १००४)  
  
विषयेन्द्रियतन्मात्रैः गुणादिविधिवाचकैः ॥ ७६ ॥  
  
प्रकृतिस्सा तु विज्ञेया भेदैर्नामाङ्गलक्षणैः ।  
भोक्ता तु पुरुषः प्रोक्तः चिन्मात्रो गुणवर्जितः ॥ ७७ ॥  
  
पञ्चविंशकमित्युक्तं साङ्ख्यज्ञानार्थवादिभिः ।  
निष्कलत्वेन मन्यन्ते सर्वज्ञं सर्वतोमुखम् ॥ ७८ ॥  
  
निर्गुणं गुणसंयुक्तं चिन्त्यते साङ्ख्यवादिभिः ।  
इत्येतत्पौरुषं तत्वं साङ्ख्यानां परमं पदम् ॥ ७९ ॥  
  
अस्य दोषं शृणु देवि स्वसिद्धान्ते यथा भवेत् ।   
यैर्बद्धः पशुतानैति अज्ञत्वञ्च प्रजायते ॥ ८० ॥  
  
भोक्तृत्वा नित्यता चैव अकर्ता निष्क्रयस्तथा ।  
  
प्। १००५)  
  
अर्थित्वं पारतन्त्रञ्च धर्माष्षट् पौरुषास्त्विमे ॥ ८१ ॥  
  
भोक्ता यस्स अतृप्तस्तु मर्त्यधर्मा अनित्यता ।  
निष्क्रयत्वादुदासीनो अकर्ता अज्ञता पुनः ॥ ८२ ॥  
  
मध्यस्थता पराशीति पारतन्त्र्यदरिद्रता ।  
धर्माह्येते स्मृतास्तस्य मातृकैः प्रतिपादिताः ॥ ८३ ॥  
  
सर्वज्ञता न च तस्य निर्गुणत्वं न चैव हि ।  
निष्कलत्वं न तस्यैव शक्त्याग्रकलना श्रुतः ॥ ८४ ॥  
  
गुणैस्सुप्रतिबद्धस्तु मुक्तिस्तस्य न शाश्वति ।  
किञ्चित्कालं भवेन्मुक्तिः प्रधानगुणबन्धनात् ॥ ८५ ॥  
  
स्वाकयं भावं कला तस्य चैतन्येन समन्विता ।  
  
प्। १००६)  
  
रोगमानन्दभावेन विद्याह्यर्थविवेकिनी ॥ ८६ ॥  
  
त्रिविधं बन्धनाख्यातं पुरुषस्य महात्मने ।  
मायात्मकमिदं देवि अधोभागप्रवर्तकम् ॥ ८७ ॥  
  
एष ते देवि आख्यातः साङ्ख्यज्ञानस्वनिर्णयम् ।  
सकलं व्यापयित्वा तु संस्थितं तन्तु सुव्रते ॥ ८८ ॥  
  
षड्विंशेति यथा प्रोक्तं मया पूर्वं हि सुवृते ।  
तदहं सम्प्रवक्ष्यामि तदेकाग्रमनाः शृणु ॥ ८९ ॥  
  
कलाधस्तात्कर्मकला पुरुषः परिकीर्तितः ।  
नराणां नयने सूक्ष्मे योगी नारायणेश्वरः ॥ ९० ॥  
  
सा निष्ठा वेदवादीनां योगिनाञ्च निगद्यते ।  
  
प्। १००७)  
  
स चैव पठ्यते तैस्तु षडूर्मिरहिता तनुः ॥ ९१ ॥  
  
वदन्ते नैव जानन्ते अन्यार्थेन वदन्ति ते ।  
अस्मिन्नेव शृणु देवि षडूर्मिरहितं यथा ॥ ९२ ॥  
  
ब्रह्माविष्णुस्तथा रुद्रो ईश्वरश्च सदाशिवः ।  
शक्तिना रहितं देवि षडूर्मिरहितं शिवम् ॥ ९३ ॥  
  
मूलतत्वं समाख्यातं विज्ञानानन्दकारकम् ।  
नेति नेति च हंसाख्यं परमं ब्रह्मवाचकम् ॥ ९४ ॥  
  
इदं तत्त्परमं तत्वमिदं तत्परमं पदम् ।  
इदं सा परमामुक्तिः या सा वेदविदो ध्रुवम् ॥ ९५ ॥  
  
त्रिप्रकारेण भेदेन योगिभिः समुदाहृतम् ।  
  
प्। १००८)  
  
आत्मानमन्तरात्मानं परमात्मानमेव च ॥ ९६ ॥  
  
एवं त्रिधा वदन्त्येव हङ्कारं तथापरे ।  
बुद्धिमन्ये तथा देवि प्रधानगुणगोचरम् ॥ ९७ ॥  
  
पञ्चविंशञ्च षड्विंशं वेदमन्ये तथा परे ।  
बद्धा वदन्ति बहवः ऋषयस्संशितव्रताः ॥ ९८ ॥  
  
एकं तत्सकलं देवमुपास्यं विदिवौकसः ।  
ऋषयो यक्षरक्षांसि पिशाचोरगकिन्नराः ॥ ९९ ॥  
  
गन्धर्वासुरदैत्याश्च तथा विद्याधरादयः ।  
सिद्धाश्चैव तथा देवि ये चान्ये भुवि मानवाः ॥ १०० ॥  
  
ह्रस्वं दीर्घं कृशं सूक्ष्मं सूक्ष्मात्सूक्ष्मतरं तथा ।  
  
प्। १००९)  
  
स्थूलात्स्थूलतरं देवं कल्पयन्ति मनीषिणः ॥ १०१ ॥  
  
अरूपं रूपवान् देवं कल्पयन्ति अनेकधा ।  
हरितं कपिलञ्चैव मञ्जिष्ठः सगरेव च ॥ १०२ ॥  
  
बभ्रुः पिङ्गः कपोतश्च धूम्रश्शबलकं तथा ।  
श्यामं तदुलमान्त्रन्तु आपबद्धे च पुष्करे ॥ १०३ ॥  
  
खद्योताभनिभञ्चैव तारामात्रं तथैव च ।  
चन्द्रबिम्बनिभं केचित् आदित्योदयसन्निभम् ॥ १०४ ॥  
  
इन्द्रनीलनिभञ्चैव पद्मरागनिभं तथा ।  
एवं बहुविधं देव सकलं परमेश्वरि ॥ १०५ ॥  
  
सकलं सर्वविद्यानाम् आधारं परिकीर्तितम् ।  
  
प्। १०१०)  
  
अस्मात्प्रभूयते सर्वमस्मिन्नेव लयं पुनः ॥ १०६ ॥  
  
अस्मात्सिद्धिश्च मुक्तिश्च संस्थिता नात्र संशयः ।  
उत्तिष्ठमादितः कृत्वा विद्वेषाकर्षणं तथा ॥ १०७ ॥  
  
करोति साधकेन्द्रस्तु यस्तत्वं जपते सदा ।  
किं तस्य बहुभिर्मन्त्रैः ज्ञातैस्तु वरवर्णिनी ॥ १०८ ॥  
  
चिन्तामणिरिव परं तत्वं सकलं सर्वतोमुखम् ।  
यागे यागे जपे होमे यथा सिध्यन्ति योगिनः ॥ १०९ ॥  
  
यथा च यजनं कुर्यात् शृणु देवि समासतः ।  
यागस्थं सकलं देवं शिरः पाण्यादिलक्षणम् ॥ ११० ॥  
  
त्र्यक्षं दशभुजं देवं सर्वायुधधरं तथा ।  
  
प्। १०११)  
  
एवं जपं तथा ध्यायन् पूजयेत्परमेश्वरम् ॥ १११ ॥  
  
न रूपेण विना सिद्धिः तस्माद्रूपं विचिन्तयेत् ।  
चिन्त्यमानस्य देवेशे सर्वविघ्नक्षयो भवेत् ॥ ११२ ॥  
  
निर्विघ्नस्सिध्यते मन्त्री कथितं सर्वतो मया ।  
योगकाले तथा देवि ध्यातव्यं सकलं प्रिये ॥ ११३ ॥  
  
पूर्वमुच्चारयेत्तत्वं सकलं यत्प्रकीर्तितम् ।  
बिन्दुस्थं शब्दलीनन्तु ज्योतीरूपं शिखान्वितम् ॥ ११४ ॥  
  
ध्यानकाले तु योगीभिः ध्यातव्यं सकलं सदा ।  
जपकाले जपं कुर्यात् एवं सकलनिष्कलम् ॥ ११५ ॥  
  
नमस्कारस्य अन्ते तु ज्ञेयं बिन्दुद्वयं बुधः ।  
  
प्। १०१२)  
  
बिन्दुद्वयात्परो देवि स वै निष्कलमुच्यते ॥ ११६ ॥  
  
होमकाले यथा होमः कर्तव्यः साधकेन तु ।  
स्वाहाकार समायुक्तं होमकाले तु होमयेत् ॥ ११७ ॥  
  
प्रतिष्ठा नाम सा ज्ञेया बिन्दुदेवकला प्रिये ।  
तया होमविकल्पस्तु कर्तव्यन्तु सदा बुधैः ॥ ११८ ॥  
  
शान्त्यर्थे वौषडित्येवं पुष्ट्यर्थे नमसुवौषट् ॥ ११९ ॥  
  
अमृतीकरणे चैव वषट्कारेण होमयेत् ।  
मारणे ताडने चैव इच्छा देवि विचक्षणम् ॥ १२० ॥  
  
फट् फट्कार समायुक्तं होमं कुर्याज्जपं तथा ।  
  
प्। १०१३)  
  
एवं विज्ञाय कर्तव्यं जपयोगं समाधिना ॥ १२१ ॥  
  
अन्यथा नैव सिध्येत कल्पकोटिशतैरपि ।  
सकलं जपमानस्तु निष्कलं जपितं भवेत् ॥ १२२ ॥  
  
निष्कलं जपते यस्तु सकलस्योपरि स्थितम् ।  
अचिराद्देवि सिद्ध्येत परमेशेन भाषितम् ॥ १२३ ॥  
  
नैव पुण्यं भवेत्तस्य नैव पापं कथञ्चन ।  
कथितं स रहस्यन्तु न मया गोपितं तव ॥ १२४ ॥  
  
त्वयापि देवदेवेशि गोपनीयं न संशयः ।  
अन्याये पृच्छते यस्तु गुरुवुत्क्रान्तिगोचरम् ॥ १२५ ॥  
  
तस्य देवि न दातव्या आज्ञैषा परमेश्वरि ।  
  
प्। १०१४)  
  
धर्मशीलविनीतस्य गुरुभक्तस्य धीमते ॥ १२६ ॥  
  
ज्ञानमेतत्प्रदातव्यं ममाज्ञापरिपालके ।  
तस्माच्छ्रेयार्थिभिर्नित्यं पूजनीयो गुरुस्सदा ॥ १२७ ॥  
  
इति निश्वासकारिकायां दीक्षोत्तरे सकलविचारो नाम त्रयोदशः पटलः ॥  
ईश्वरः -   
  
अतः परं प्रवक्ष्यामि अधिवासनमुत्तमम् ।  
तिथिनक्षत्रयोगाश्च इतरानुकूलमेव च ॥ १ ॥  
  
तारा चन्द्रकलेनैव कुर्याद्भूमिपरिग्रहम् ।  
  
प्। १०१५)  
  
पूर्वेण ब्रह्मणे कुर्यात् क्षत्रियस्योत्तरेण तु ॥ २ ॥  
  
वैश्यस्य वसुधा पीता कृष्णा शूद्रस्य कीर्तिता ।  
ब्राह्मणे मधुरास्वादा कषाया क्षत्रियस्य तु ॥ ३ ॥  
  
वैश्यस्य षड्डूसा ज्ञेया शूद्रस्य कटुका स्मृता ।  
आज्यगन्धाद्विजे भूमीरक्तगन्धा तु क्षत्रिये ॥ ४ ॥  
  
धान्यगन्धाविशे भूमी शूद्रस्य क्षारगन्धिनी ।  
परीक्ष्य निपुणो भूमिं वारयोगविधानवित् ॥ ५ ॥  
  
पूजयित्वा विधानज्ञो रिक्तां राशिगणैस्सह ।  
होराद्द्रेक्काणि अंशाश्च तारा चैव बलाबलम् ॥ ६ ॥  
  
प्। १०१६)  
  
लौकिकं धार्मिकाश्चैव कलज्ञानविचक्षणः ।  
यदि स्याल्लौकिको देवि कालज्ञानं न जानति ॥ ७ ॥  
  
तदात्वाध्यात्मिकं कालं परीक्षेत विचक्षणः ।  
ततस्सम्पूज्य देवेशं लक्षयेच्च क्रमाद्बुधः ॥ ८ ॥  
  
दिव्यान्तरिक्षभौमानि प्रञ्चान्तरिनितराणि च ।  
लक्षयित्वा विधानेन आचार्यस्सुसमाहितः ॥ ९ ॥  
  
शङ्घदुन्दुभिनिर्घोषैः वेदशब्दादिमङ्गलैः ।  
गीतवाद्यरवोद्घोषं जयशब्दसमन्वितम् ॥ १० ॥  
  
सिंहनादरवञ्चैव कुमारीजनक्रीडनम् ।  
भौमान्येतानि शब्दानि अन्तरिक्षाः प्रकीर्तिताः ॥ ११ ॥  
  
प्। १०१७)  
  
मेघस्तनितनिर्घोषं मेघसञ्जनमम्बरम् ।  
स्निग्धविद्युल्लतारम्यं सर्वसम्पत्करं शुभम् ॥ १२ ॥  
  
प्रशान्तानि तु गृह्णीयात् अप्रशस्तानि वर्जयेत् ।  
काकवृद्धचलोलूकश्वानमार्जारकूजितम् ॥ १३ ॥  
  
उष्ट्रगर्दभशब्दानि वानरम् ऋक्षसूकरम् ।  
एतेषाञ्चैव यश्शब्द प्रशस्तन्तु शोभने ॥ १४ ॥  
  
पूजति ग्रहचक्रे तु सङ्क्रमाद्गृह्य यत्नतः ।  
खातयेज्जानुमात्रन्तु पांसुमुद्धृत्य पूरयेत् ॥ १५ ॥  
  
पांसुरभ्यधिको यत्र सा भूमिः सर्वकामदा ।  
ज्ञात्वा भूमिर्विधानज्ञो वास्तुयागं यजेद्बुधः ॥ १६ ॥  
  
प्। १०१८)  
  
विद्याङ्गावरणं यष्ट्वा हुनेदष्टशतं क्रमात् ।  
वास्तुयाग स्मृतो ह्येषः ततो भूम्यां विशोधनम् ॥ १७ ॥  
  
शोधयित्वा ततो भूमिं कीटकेशास्थिवर्जिताम् ।  
सेचयेत्पञ्चगव्येन तां भूमिं सुपरीक्षिताम् ॥ १८ ॥  
  
प्रशस्ततरमुद्भूतैः पलाशाश्वत्थमुद्गरैः ।  
कोष्टयेत् सुदृढां भूमिं निम्नोन्नतविवर्जिताम् ॥ १९ ॥  
  
पर्वोत्तरप्लुवा कार्या यागभूमिस्सुशोभना ।  
समं सर्वत्र कर्तव्यं भूमिभागमिदं शुभम् ॥ २० ॥  
  
एवं कृत्वा विधानेन परितः परिवारयेत् ।  
पुरुषाया न कर्तव्यमिष्टकं मृण्मयञ्च वा ॥ २१ ॥  
  
प्। १०१९)  
  
द्वारमेकन्तु कर्तव्यं सकवाटार्गलान्वितम् ।  
एवं कृत्वा ततो देवि विष्णुभूमिपरिग्रहम् ॥ २२ ॥  
  
गणयागं यजेदादौ ततो भूमिपरिग्रहम् ।  
पञ्चाङ्गञ्च शिवं यष्ट्वा जुहुयादष्टशतं क्रमात् ॥ २२ ॥  
  
गणयागे त्रिकोणन्तु मण्डलं पद्मलाञ्छितम् ।  
पीठोङ्कारसमायुक्तं पूजयेत गणेश्वरम् ॥ २४ ॥  
  
वास्तुयागे चतुष्कोणं मध्ये पङ्कजभूषितम् ।  
भूम्यां परिग्रहोह्येष कथितं तव शोभने ॥ २५ ॥  
  
अधिवासनं ततः कुर्यात् शास्त्रदृष्टेन कर्मणा ।  
सम्भारैः सम्भृतो मन्त्री अधिवासनमारभेत् ॥ २६ ॥  
  
प्। १०२०)  
  
अष्टौ तु कलशान् कुर्याद्दिशासु विदिशासु च ।  
एवं विन्यस्य यत्नेन शिवाख्यं कलशं न्यसेत् ॥ २७ ॥  
  
हेमजं ताम्रजं वापि ऋग्मजं वापि कारयेत् ।  
अथवा मृण्मयं वापि कारयेत विचक्षणः ॥ २८ ॥  
  
अकालमूलकलशाश्चन्दनेनोपलेपितम् ।  
सु सुगन्धैस्तथा गन्धैः कण्ठसूत्रविभूषितम् ॥ २९ ॥  
  
अक्षतैः पञ्चगव्येन धूपैर्गन्धैस्तथैव च ।  
आसनं कल्पयेत्तत्र ईशान्यादिशमाश्रितम् ॥ ३० ॥  
  
कलशं स हिरण्यन्तु मूर्तिना सहसंयुतम् ।  
पञ्चब्रह्मा न्यसेत्पूर्वम् अष्टत्त्रिंशत्कलां ततः ॥ ३१ ॥  
  
प्। १०२१)  
  
पृथिवीमादितः कृत्वा तत्वानि परिकल्पयेत् ।  
एवं विन्यस्य तत्वानि त्रितत्वांस्तु त्रिधा न्यसेत् ॥ ३२ ॥  
  
विद्याङ्गानि ततो दद्यान्नेत्रादि क्षुरिका न्यसेत् ।  
एवं विन्यस्य यत्नेन शिवस्यावाहनं कुरु ॥ ३३ ॥  
  
सद्येनावाहयेद्देवं वामदेवेन स्थापयेत् ।  
अघोरेण तु सान्निध्यमर्घ्यं तत्पुरुषेण तु ॥ ३४ ॥  
  
ईशानेन तु पुष्पाणि शिवस्य परिकल्पयेत् ।  
हृदये हृदयं दद्यात् शिरः शिरसि विन्यसेत् ॥ ३५ ॥  
  
शिखायान्तु शिखा दद्यात् कवचं सर्वगात्रिकम् ।  
अस्त्रं हस्तप्रदेशे तु विन्यस्य परमेश्वरि ॥ ३६ ॥  
  
प्। १०२२)  
  
एवं विन्यस्य देवेशि चिन्तयेच्छिवमव्ययम् ।  
मन्त्रातीतं परं देवं तत्वातीतं परं पदम् ॥ ३७ ॥  
  
अनेन विधिना पूज्य सकलं परमेश्वरि ।  
अस्त्रं जप्त्वा ततो देवि विकिरान् सर्वतो दिशि ॥ ३८ ॥  
  
विकिरेन्मन्त्रविच्चैव पञ्चगव्यं ततः पुनः ।  
गन्धोदकेन संशोध्य कलशं भ्रामयेत्ततः ॥ ३९ ॥  
  
वर्धन्यामस्त्रजप्तायां जपन्नस्त्रन्तु भ्रामयेत् ।  
अच्छिन्नोदकधारान्तु दद्यात् बाह्ये तु मन्त्रवित् ॥ ४० ॥  
  
चतुरस्रं तस्य मध्ये तु दर्पणञ्चैव बाह्यतः ।  
वर्धनीमग्रतो गच्छेत् कलशं तस्य पृष्टतः ॥ ४१ ॥  
  
प्। १०२३)  
  
शिवन्तु जपतश्चैव आचार्येण समन्वितः ।  
भ्रामयित्वा ततो देवि पुनस्तत्रैव स्थापयेत् ॥ ४२ ॥  
  
स्थापयित्वा ततो मन्त्री अर्घ्यं दद्यात्ततः पुनः ।  
स्थण्डिलन्तु ततो गच्छेत् विधिना पूजयेत्ततः ॥ ४३ ॥  
  
शिवं पूज्य ततो देवि गच्छेन्मन्त्र्यनलं पुनः ।  
आग्नेय्यां दिशि आश्रित्य अग्निकुण्डन्तु कारयेत् ॥ ४४ ॥  
  
हस्तमात्रप्रमाणन्तु कुण्डं कुर्यात्त्रिमेखलम् ।  
चतुरङ्गुलमेकैका ह्रस्वा ह्रस्वतरा स्मृताः ॥ ४५ ॥  
  
एवं कृत्वा विधानेन प्रोक्ष्या स्त्रेण विचक्षणः ।  
उल्लेखनन्तु तेनैव उद्धृत्याभ्युक्षयेत् पुनः ॥ ४६ ॥  
  
प्। १०२४)  
  
अवकुण्डन्तु अस्त्रेण गायत्र्यावोपलेपयेत् ।  
उपलेपिते तु पश्चात् कुर्याद्रेखोपकल्पनम् ॥ ४७ ॥  
  
रेखत्रयन्तु कर्तव्यं पूर्वपश्चिमतश्शुभम् ।  
एका उत्तरतः कार्या दक्षिणायतमुत्तरा ॥ ४८ ॥  
  
वज्र एष समाख्यातो द्रढीकरणमुत्तमम् ।  
विष्टरं कुण्डमध्ये तु वागीश्वर्याः प्रकल्पयेत् ॥ ४९ ॥  
  
नीलोत्पलदलश्यामां ध्यात्वा रूपवतीं शुभाम् ।  
तस्मिन् ततो मन्त्री ऋतुमतीं विचिन्तयेत् ॥ ५० ॥  
  
ताम्रपात्रे शरावे वा आनयेज्जातवेदसम् ।  
अभ्यर्च्य पञ्चभिर्मन्त्रैः विद्याङ्गैश्च यथाक्रमम् ॥ ५१ ॥  
  
प्। १०२५)  
  
अवकुण्ठनं तु कर्तव्यं कवचेन विचक्षणः ।  
त्रिधा कुण्डन्तु तं भ्राम्य हृदयेन विधानवित् ॥ ५२ ॥  
  
प्रक्षिपेद्योनिमार्गेण हेतिभूतं विचिन्तयेत् ।  
गर्भाधानं प्रतिमन्त्री सद्येन तु त्रिधा हुतिः ॥ ५३ ॥  
  
पुं प्रशान्ते त्रयं दद्यात् आहुतीनान्तु मन्त्रवित् ।  
अर्घ्यं पाद्यं ततो दद्यात् गर्भाधानं कृतं भवेत् ॥ ५४ ॥  
  
वामे पुंसुवनं कार्यं दद्यान्मन्त्री त्रयाहुतिः ।  
रुद्राण्या तु त्रयं दद्यात् कृतं पुंसुवनं भवेत् ॥ ५५ ॥  
  
अघोरेण त्रयं दद्यात् सीमन्तोन्नयनं बुधः ।  
त्रयो ब्रह्मशिरेणैव अर्घ्यं पाद्यं ततः पुनः ॥ ५६ ॥  
  
प्। १०२६)  
  
वक्त्रपञ्चकसंयुक्तं वक्तृनिष्कृतिमेव च ।  
वक्त्रोद्घाटन्तु कुर्यादानुपूर्वेण मन्त्रवित् ॥ ५७ ॥  
  
सद्याद्या ईशपर्यन्तं दद्यादाहुतयस्त्रयः ।  
एकेनैव तु मन्त्रेण जुहुयान्नत्र संशयः ॥ ५८ ॥  
  
अस्त्रेण निष्कृतिं कुर्यात् वक्त्राणान्तु वरानने ।  
आहुतीनां त्रयं दद्यात् वक्त्रे वक्त्रे न संशयः ॥ ५९ ॥  
  
उद्घाटन्तु तत्वेन दद्याद् वै आहुतित्रयम् ।  
उद्घाटिते ततो वक्त्रे जातकर्मन्तु होमयेत् ॥ ६० ॥  
  
आहुतीनां त्रयं मन्त्री दद्यात् तत्पुरुषेण तु ।  
अस्त्रेणैव त्रयं दद्यात् आहुतीनां वरानने ॥ ६१ ॥  
  
प्। १०२७)  
  
एवं हुते ततो मन्त्री जातकर्म कृतं भवेत् ।  
जातकर्म कृते पश्चात् रक्षां कुर्याद्विचक्षणः ॥ ६२ ॥  
  
पूर्वेण ब्रह्मा तत्रैव विन्यसेत् * * * * * ? ।  
दक्षिणे रुद्रदेवत्यं कल्पयेद्विष्टरोपरि ॥ ६३ ॥  
  
पश्चिमे विष्णुदेवत्यं कल्पयेत् स विष्टरम् ।  
उत्तरेण शिवस्यैव कल्पयेत यथाक्रमम् ॥ ६४ ॥  
  
एवं कृत्वा ततो मन्त्री नामकर्मन्तु कारयेत् ।  
ईशानेन तु होतव्यं नामकर्म विचक्षणः ॥ ६५ ॥  
  
कवचेन तथैवेह जुहुयादाहुतित्रयम् ।  
हुत्वा ह्येवं ततो देवी शिवाग्निर्जनितो भवेत् ॥ ६६ ॥  
  
प्। १०२८)  
  
संस्कारसिद्धिहेत्वर्थं पूर्णाहुत्या तु पातयेत् ।  
संस्कारेण यदा शुद्धम् अग्निमाहुत्य सुवृते ॥ ६७ ॥  
  
चरुं श्रुपेत मन्त्रज्ञा विधिदृष्टेन कर्मणा ।  
साङ्गेन देवदेवेन पञ्चब्रह्मयुतेन च ॥ ६८ ॥  
  
सकलीकृत्य तां स्थालीं शिवं तत्रैव विन्यसेत् ।  
त्रितत्वं विन्यसेत् पूर्वं शिवं तत्त्वात्तु विन्यसेत् ॥ ६९ ॥  
  
घृतदिग्धान्तु तां कृत्वा क्षीरपूर्णाञ्च कारयेत् ।  
यवगोधूमनीवारैश्शालिषष्टिकतण्डलैः ॥ ७० ॥  
  
कङ्गुनावाथ कुर्वीत चरुकं सु समाहितः ।  
मध्यमं पाकसंयुक्तं पाचयेत विचक्षणः ॥ ७१ ॥  
  
प्। १०२९)  
  
यदा स्विन्नं विजानीयात् तदा तमवतारयेत् ।  
चालनं घट्टनालेपं कुर्यादेकादशेन तु ॥ ७२ ॥  
  
तप्ताभिधारणञ्चैव तथा भूताभिधारणम् ।  
एकादशात्मदेवेन जुहुयादाहुतित्रयम् ॥ ७३ ॥  
  
सम्पाताभिर्हुतञ्चैव कृत्वा मन्त्री विचक्षणः ।  
विभागभाजितं कृत्वा चरुकं मन्त्रसंस्कृतम् ॥ ७४ ॥  
  
भागं देवाय कल्पेत द्वितीयं होमकर्मणि ।  
तृतीयं साधकेभ्यश्च पञ्चगव्यपुरस्सरम् ॥ ७५ ॥  
  
विधिना कल्पितं देवि दद्याद्वक्त्राभिमन्त्रितम् ।  
गोमूत्रं गोमयं क्षीरं दधिसर्पिः कुशोदकम् ॥ ७६ ॥  
  
प्। १०३०)  
  
अभिमन्त्र्य सर्वमन्त्रैस्तु अमृतत्वं शिवेन तु ।  
पञ्चगव्यन्तु कर्तव्यं विधिनाऽनेन सुवृते ॥ ७७ ॥  
  
आशु शुद्धिमतो वक्ष्ये शृणुष्व कथयामि ते ।  
आज्याधिश्रयणं कुर्यादुद्वास्योप्लवनं ततः ॥ ७८ ॥  
  
सम्प्लावनं ततः पश्चात् कुर्याच्चाप्यवद्योतनम् ।  
नीरायणं ततः कुर्यात् आज्यशुद्धिं विधानवित् ॥ ७९ ॥  
  
गायत्र्या कारयेत्सर्वमाज्यसंस्कारकं शोभने ।  
संस्कारैश्शोधिते आज्ये आज्यभागन्तु होमयेत् ॥ ८० ॥  
  
दक्षिणेनोत्तरेणैव मध्यदेशे तथैव च ।  
  
ॐ अग्नये नमः । ॐ सोमाय नमः । ओमग्नीषोमाभ्यां नमः ।  
  
प्। १०३१)  
  
ओमग्नये स्विष्टकृते नमः ।   
आज्यभागविभागन्तु कथितं तव शोभने ॥ ८१ ॥  
  
शुद्धे आज्ये ततो मन्त्रं बिन्दुं बिन्दुन्तु प्रक्षिपेत् ।  
आज्यशुद्धिविधिर्ह्येषः कथितन्तु यथाक्रमम् ॥ ८२ ॥  
  
आज्ये शुद्धे ततो देवि कुर्याद्वक्त्राभिधारणम् ।  
सद्यादि ईशपर्यन्तमेकैकाहुतयो हुनेत् ॥ ८३ ॥  
  
वक्त्राभिधारणं ह्येष कथितं वै शिवेन तु ।  
अनेन सर्वकर्माणि कर्तव्यानि तु देशिकैः ॥ ८४ ॥  
  
आज्याधिश्रयणे ब्रह्मा पूर्वं तत्रैव चिन्तयेत् ।  
उद्वासने तु गायत्री उत्प्लवने विष्णुदैवतम् ॥ ८५ ॥  
  
प्। १०३२)  
  
सम्प्लवेचैवमित्युक्तं रुद्रं तत्रैव चिन्तयेत् ।  
अवद्योतस्वरो ज्ञेयो देशिकेन महात्मना ॥ ८६ ॥  
  
निरात्मने तथा देवि स्वयं देवस्सदाशिवः ।  
अभिमन्त्र्य समन्त्रैस्तु शिवं तत्रैव चिन्तयेत् ॥ ८७ ॥  
  
सावित्र्या बिन्दुबिन्दुन्तु सर्वमाज्येषु प्रक्षिपेत् ।  
कर्ममन्त्रप्रयोगेन अधिदेवैश्च संयुतम् ॥ ८८ ॥  
  
सर्वकर्मप्रसिध्येत साधकस्य न संशयः ।  
आसनं कल्पयेत्तत्र विधिदृष्टेन कर्मणा ॥ ८९ ॥  
  
हृन्मध्ये कल्पयेद्देवि आसनं तव सञ्ज्ञितम् ।  
अनन्तं विन्यसेत्पूर्वं धर्मज्ञानं तथैव च ॥ ९० ॥  
  
प्। १०३३)  
  
नवशक्तिं तथा देवि कर्णिकापद्मसन्धिषु ।  
अकारं विन्यसेद्देवि कर्णिकायां वरानने ॥ ९१ ॥  
  
आदित्यमण्डलं तेन चिन्तयेत् सुसमाहितः ।  
ह्रस्वोङ्कारसमायुक्तं सोममण्डलकल्पितम् ॥ ९२ ॥  
  
उकारो ह्रस्वं देवेशि अग्निमण्डलमुत्तमम् ।  
आकारं ब्रह्मदेवत्यमादित्यस्याधिदैवतम् ॥ ९३ ॥  
  
इकारं विष्णुदेवत्यं सोममण्डलदैवतम् ।  
उकारं रुद्रदैवत्यमग्निमण्डलदैवतम् ॥ ९४ ॥  
  
एवं विन्यस्य यत्नेन मूर्तिं तत्रैव विन्यसेत् ।  
ईश्वरेण समायुक्तं विन्यसेत वरानने ॥ ९५ ॥  
  
प्। १०३४)  
  
बिन्दुस्तु ईश्वरो ज्ञेय आत्मा हंसः प्रकीर्तितः ।  
न्यस्या तु देवदेवेशि पञ्चब्रह्माणि विन्यसेत् ॥ ९६ ॥  
  
आदित्यं सोममग्निञ्च न्यस्तमात्मनि सुवृते ।  
आत्मतत्वे तु वक्तव्यमात्मा तु परमेश्वरि ॥ ९७ ॥  
  
ईशानः पुरुषेणैव अघोरेण तु सुवृते ।  
वामदेवेन सद्येन लक्षमात्रं प्रकीर्तितम् ॥ ९८ ॥  
  
अष्टत्रिंशत् कलाभिस्तु शिरोवक्त्रन्तु कल्पयेत् ।  
अङ्गप्रत्यङ्गसंयुक्तं कर्तव्यं सुसमाहितैः ॥ ९९ ॥  
  
सद्योजातकलाभिस्तु स्थिरत्वं परिकल्पयेत् ।  
पञ्चमूर्धानमीशेन पूर्वादारभ्य मन्त्रतः ॥ १०० ॥  
  
प्। १०३५)  
  
क्रमेण कल्पयेद्देवि ईशानस्य कला बुधैः ।  
वक्त्रे तत्पुरुषस्यैव कलानि परिकल्पयेत् ॥ १०१ ॥  
  
पूर्वमादिक्रमेणैव सकलं मूर्ध्नि विन्यसेत् ।  
अघोरस्य कलां देवि हृदयादिविनिर्दिशेत् ॥ १०२ ॥  
  
हृदि ग्रीवा च अंसौ च नाभौ च जठरे तथा ।  
पृष्ठेह्युरसि मन्त्रज्ञ अघोरस्य कला न्यसेत् ॥ १०३ ॥  
  
वामस्य गुह्यदेशे तु विन्यसेत यथाक्रमम् ।  
गुदे चैव तु लिङ्गे च ऊरुभ्यां जानुनी तथा ॥ १०४ ॥  
  
जङ्घे स्फिजौ च कट्याञ्च पादपार्श्वौ च तावुभौ ।  
गुह्याङ्गक्रमयोगेन वामदेवकला न्यसेत् ॥ १०५ ॥  
  
प्। १०३६)  
  
पादौ हस्तौ च नासायां शिरश्चैव भुजावुभौ ।  
सद्योजातकला देवि सद्यः सर्वत्र मूर्तिषु ॥ १०६ ॥  
  
एवन्तु सकलीकृत्य तत्वानि परिकल्पयेत् ।  
तत्वान्यष्टादशं देवि नवतत्वान्यथापि वा ॥ १०७ ॥  
  
पञ्चतत्वानि देवेशे तथा षट्तृंशमेव च ।  
पञ्चतत्वानि विन्यस्य त्रितत्वमुपरि न्यसेत् ॥ १०८ ॥  
  
विद्याङ्गानि ततो दद्यात् शिवस्यावाहनं कुरु ।  
आवाहिते ततो देवि अङ्गानि परिकल्पयेत् ॥ १०९ ॥  
  
हृदये हृदयं दद्यात् शिरे चैव शिरो न्यसेत् ।  
शिखायान्तु शिखां दद्यात् कवचं सर्वगात्रकम् ॥ ११० ॥  
  
प्। १०३७)  
  
अस्रं हस्तप्रदेशे तु विन्यसेत शुभानने ।  
आवाहयेत सद्येन वामदेवेन स्थापयेत् ॥ १११ ॥  
  
अघोरेण तु सान्निध्यमर्घ्यं तत्पुरुषेण तु ।  
ईशानेन तु पुष्पाणि मकुटं कुण्डलानि च ॥ ११२ ॥  
  
ईशानं मध्यतो दद्यात् पूर्वे तत्पुरुषं न्यसेत् ।  
अघोरं दक्षिणेनैव वामदेवं तथोत्तरे ॥ ११३ ॥  
  
सद्योजातन्तु देवेशे पश्चिमेन तु विन्यसेत् ।  
आग्नेय्यां हृदयञ्चैव ईशान्यान्तु शिरो न्यसेत् ॥ ११४ ॥  
  
नैऋत्यान्तु शिखां दद्यात् वायव्यां कवचं तथा ।  
अस्त्रं द्वारप्रदेशे तु विन्यसेत यथा बुधः ॥ ११५ ॥  
  
प्। १०३८)  
  
गर्भावरणमेतत्तु द्वितीयावरणं शृणु ।  
अनन्तं पूर्वतो दद्यात् सूक्ष्मं दक्षिणतो न्यसेत् ॥ ११६ ॥  
  
शिवोत्तमं तथा देवं पश्चिमेन तु विन्यसेत् ।  
एकनेत्रोत्तरेणैव विन्यसेत सदा बुधः ॥ ११७ ॥  
  
ईशान्यामेकरुद्रस्तु त्रिमूर्तिं ह्यग्निगोचरे ।  
श्रीकण्ठं नैऋतेनैव शिखण्डिं वायुगोचरे ॥ ११८ ॥  
  
द्वितीयावरणं ह्येवं कथितं तव शोभने ।  
तृतीयावरणं देवि शृणुष्व कथयामि ते ॥ ११९ ॥  
  
ऐन्द्रीन्तु दिशमाश्रित्य इन्द्राद्यास्तु यथाक्रमम् ।  
एवं विन्यस्य यत्नेन चतुर्थेऽस्त्राणि विन्यसेत् ॥ १२० ॥  
  
प्। १०३९)  
  
यष्ट्वा एवं विधं देवि दीक्षां कुर्वीत मन्त्रवित् ।  
पूर्वोक्तेन विधानेन कुर्वीत विधिविस्तरम् ॥ १२१ ॥  
  
अपरेऽहनि देवेशे यजेच्छण्डेश्वरं गुरुः ।  
पञ्चाङ्गेन समायुक्तमर्धचन्द्रपुरोत्तरे ॥ १२२ ॥  
  
त्रिभागहोमं कृत्वा वै विज्ञाप्यैवं महेश्वरम् ।  
समयाष्टकदोषस्य कृतं होमं मया तव ॥ १२३ ॥  
  
एवं विज्ञापयेद्देवि देशिकस्तु महात्मनः ।  
समयाष्टकदोषेण साधकेनैव लिप्यते ॥ १२४ ॥  
  
हुते चण्डेश्वरे पश्चात् गुरुपूजान्तु कारयेत् ।  
पूजयेत्तद्गुरुं प्राज्ञो यथा विभवविस्तरैः ॥ १२५ ॥  
  
प्। १०४०)  
  
ग्रामैर्हिरण्यगोश्वाद्यैः देशदानैस्तथैव च ।  
कर्णिकाकटकेयूरैः पूजयेत सदा गुरुम् ॥ १२६ ॥  
  
येन येन च सन्तुष्टः तत्तद्दद्यात्तु देशिकः ।  
निवेदयेत्तदात्मानं तदा तु निनृणो भवेत् ॥ १२७ ॥  
  
सर्वसंहितसामान्यं कथितं तव शोभने ।  
षड्विधं यजते यस्तु आचार्यः सुसमाहितः ॥ १२८ ॥  
  
तेन तुष्टेन तुष्टास्तु अशेषभुवनाधिपाः ।  
शिववत्पूजयेद्देवि आचार्यं तत्वपारगम् ॥ १२९ ॥  
  
यथाहं तादृशस्सोहि गुरुस्तत्वविशारदः ।  
  
इति निश्वासकारिकायां दीक्षोत्तरे अधिवासनः पटलः चतुर्दशः ।  
प्। १०४१)  
  
ईश्वरः -   
  
शरीरं सर्वजन्तूनां सर्वदेवमयं स्मृतम् ।  
वेदितव्यं प्रयत्नेन साधकैस्तत्वचिन्तकैः ॥ १ ॥  
  
तत्वानि चोदितान्यादौ मया तु तव शोभने ।  
शरीरे तानि सर्वाणि ज्ञातव्यानि विपश्चितैः ॥ २ ॥  
  
इडा चैव सुषुम्ना च पिङ्गला च तथैव हि ।  
नासां सञ्चारयोगं वै ज्ञातव्यं तत्ववेदिभिः ॥ ३ ॥  
  
कलानाञ्चैव सर्वासां नाडीनां वायुभिस्सह ।  
सञ्चारं ह्येष तत्वानां भोक्ता भोज्यं तथैव च ॥ ४ ॥  
  
प्। १०४२)  
  
कालवेलविभागानि सङ्क्रमानि तथैव हि ।  
ज्ञात्वा सर्वमशेषेण साधकस्सविधीयते ॥ ५ ॥  
  
दक्षिणेन सुषुम्ना तु यदा वहति सुवृते ।  
विज्ञेयस्स सदा तज्ज्ञो उत्तरायणमुत्तमम् ॥ ६ ॥  
  
इडायान्तु यदा देवि तिष्ठते परमेश्वरः ।  
दक्षिणायनमित्येव कथितं तव सुवृते ॥ ७ ॥  
  
मध्यस्थन्तु यदा देवि पिङ्गलायां व्यवस्थितः ।  
विषुवं स तु विज्ञेयं योगकालः प्रकीर्तितः ॥ ८ ॥  
  
सुषुम्नायां स्थितो ब्रह्मा अकाराक्षरसंयुतः ।  
आदित्यः स तु विज्ञेयो ज्येष्ठा शक्तिः प्रकीर्तिता ॥ ९ ॥  
  
प्। १०४३)  
  
ज्ञानशक्तिरिति ज्ञेया सत्वस्थं तं विनिर्दिशेत् ।  
साङ्ग्रत्स्थानं स विज्ञेयं दक्षिणेन व्यवस्थितः ॥ १० ॥  
  
इडायां संस्थितो विष्णुरीकाराक्षरसंयुतः ।  
सोमस्य तु स तु ज्ञेयो वामा शक्तिः प्रकीर्तिता ॥ ११ ॥  
  
क्रियाशक्तिः स विज्ञेयो राजसं गुणलक्षणम् ।  
स्वप्नस्थानं स विज्ञेयं वामतस्तु व्यवस्थितम् ॥ १२ ॥  
  
मध्यमं रुद्रमित्याहुः उकारः परिकीर्तितः ।  
रौद्री तन्तु विजानीयादिच्छाशक्तिः प्रकीर्तिताः ॥ १३ ॥  
  
वह्निस्थानं हि यत्प्रोक्तं सुषुप्तं परिकीर्तितम् ।  
तामसन्तु विजानीयात् मध्यमे तु व्यवस्थितम् ॥ १४ ॥  
  
प्। १०४४)  
  
त्रिकालविषयं ज्ञानमेभ्यो देवि प्रकीर्त्यते ।  
भूतं ब्रह्म विजानीयात् भविष्यं वैष्णवे पदे ॥ १५ ॥  
  
वर्तमानं हि रुद्रत्वे सर्वशास्त्रे प्रतिष्ठिते ।  
त्रिकालमेकतो देवि बिन्दुदेवं व्यवस्थितम् ॥ १६ ॥  
  
सार्वकालं स*? वोक्तं ज्ञानकालस्वत स्मृतः ।  
तस्यातीतं भवोन्नादं देवदेवं सदाशिवम् ॥ १७ ॥  
  
त्रिकालज्ञानसंयुक्तं ज्ञात्वा भवति साधकः ।  
पञ्चधा पञ्चदेवत्यं सकलं व्याप्य संस्थितम् ॥ १८ ॥  
  
अनन्तमादितः कृत्वा प्रधानान्ते तु सुवृते ।  
ब्रह्माणमाधिपत्येन वेदितव्यं प्रयत्नतः ॥ १९ ॥  
  
प्। १०४५)  
  
पौरुषमादितः कृत्वा कालतत्वमपश्चिमम् ।  
ज्ञातव्यं हि तत्वज्ञैः विष्णुस्तत्राधिदैवतम् ॥ २० ॥  
  
ग्रन्थिन्तु आदितः कृत्वा विद्यातत्वमपश्चिमम् ।  
विज्ञेयं तत्सदा तज्ज्ञैः रुद्रस्तत्राधिदैवतम् ॥ २१ ॥  
  
ईश्वरमादितः कृत्वा यावत्तत्वं सदाशिवम् ।  
ज्ञातव्यन्तु वरारोहे ईशस्तत्राधिदैवतम् ॥ २२ ॥  
  
उपरिष्टाच्छिवं तत्वं तत्र देवं सदाशिवम् ।  
एतत्सर्वमशेषेण ज्ञातव्यं देशिकेन तु ॥ २३ ॥  
  
सर्वेषामेव तत्वानां शिवो व्याप्य व्यवस्थितः ।  
ज्ञात्वा सर्वमशेषेण आचार्यस्स विधीयते ॥ २४ ॥  
  
प्। १०४६)  
  
निवृत्तिः कथितो ब्रह्मा प्रतिष्ठा विष्णुरुच्यते ।  
विद्या रुद्रस्समाख्यातः शान्तिरीश्वर उच्यते ॥ २५ ॥  
  
शान्त्यतीतन्तु देवेशि देवदेवं सदाशिवम् ।  
नादस्यैव क्रमेणैव देवता कथिता मया ॥ २६ ॥  
  
इण्डिका दीपिका चैव रेचिका मोचिका तथा ।  
  
ब्रह्माणमादितः कृत्वा ज्ञातव्यानि वरानने ।  
सूक्ष्मान्यायेन मया प्रोक्ता देवता ते प्रकीर्तिताः ॥ २८ ॥  
  
एताः कलाः समाख्याताः देवता नाडयस्तथा ।  
ज्ञातव्यं तत्वतो देवि साधकेन महात्मना ॥ २९ ॥  
  
प्। १०४७)  
  
कलानां देवतानाञ्च व्यापयित्वा व्यवस्थितः ।  
सञ्चारं कुरुते देवि स तु आत्मा विजानतः ॥ ३० ॥  
  
अष्टतत्वा स्मृता देवि यैर्व्याप्तमखिलं जगत् ।  
तस्मिंस्तैस्तु समायुक्तसञ्चरेत् परमेश्वरः ॥ ३१ ॥  
  
तिर्यङ्मृगनराख्येषु तत्वभावेन्द्रियेषु च ।  
इष्टसेत्सर्वभूतेषु तत्वैर्युक्तो न संशयः ॥ ३२ ॥  
  
गमागमं ततो देवि विदित्वा साधको भवेत् ।  
अविदित्वा न सिध्येत न च याति परं पदम् ॥ ३३ ॥  
  
भोज्यं भोक्ता च दाता च तत्वैर्युक्तः करोति यः ।  
  
देव्युवाच -   
  
प्। १०४८)  
  
भगवन् श्रोतुमिच्छामि भोक्ता भोज्यञ्च शङ्कर ॥ ३४ ॥  
  
पानं पिबति कस्तत्र स्वादं गृह्णाति कः पुनः ।  
को वा क्षिपति गर्भे तु ग्रासं गृह्णाति कः प्रभो ॥ ३५ ॥  
  
रसानां विविधानान्तु विचारयति कः पुनः ।  
एतत्सर्वमशेषेण कथयस्व प्रसादतः ॥ ३६ ॥  
  
ईश्वरः -   
  
शृणु देवि प्रवक्ष्यामि समासात्साधकस्य तु ।  
येन विज्ञातमात्रेण अन्नदोषे न लिप्यते ॥ ३७ ॥  
  
दाता भोक्ता च मन्ता च सादाख्यपदमाप्नुयात् ।  
अन्नं ब्रह्मा रसो विष्णुर्भोक्ता देवो महेश्वरः ॥ ३८ ॥  
  
प्। १०४९)  
  
स्थितस्सर्वशरीरेषु भुङ्क्ते चैव ददाति च ।  
यो विजानाति कर्तारं भोक्ता भोज्यञ्च हे प्रिये ॥ ३९ ॥  
  
श्वपचेष्वपि भुञ्जानो न स पापे न लिप्यते ।  
तत्वानि मनसा चिन्त्य स्वशरीरे यथाक्रमम् ॥ ४० ॥  
  
कर्णौ च चक्षुषी चैव नासायां वदने तथा ।  
दक्षिणे श्रवणे चैव खमलः परिकीर्तितः ॥ ४१ ॥  
  
वामे चैव कलाढ्यन्तु श्रवणे परिचिन्तयेत् ।  
सकलं निष्कलञ्चैव नासायां परिकल्पयेत् ॥ ४२ ॥  
  
क्षपणं क्षयमन्तञ्च चक्षुषी तौ विचिन्तयेत् ।  
शून्येन पश्यते चान्नं वेदितव्यं प्रयत्नतः ॥ ४३ ॥  
  
प्। १०५०)  
  
ग्रासं गृह्णाति देवेशे कण्ठोष्ठः परमेश्वरः ।  
ब्रह्मा च विष्णुश्श्रवणे रुद्रमीश्वरचक्षुषी ॥ ४४ ॥  
  
घ्राणे वक्त्रे स्थितो नित्यमुक्तिश्चैव सदाशिवः ।  
नासाशक्तिं विजानीयाद्वक्त्रे देवं सदाशिवम् ॥ ४५ ॥  
  
षण्मुख एककरणं कथितं तव शोभने ।  
एवं तत्वमयं ध्यात्वा शिवं परमकारणम् ॥ ४६ ॥  
  
शिवोऽहमिति सञ्चिन्त्य भुञ्जमानो न लिप्यते ।  
षण्मुखेनैव यागेन भुञ्जते सततं प्रभुः ॥ ४७ ॥  
  
त्रिविधेन प्रयोगेन सलिलं पिबते सदा ।  
खण्डखाद्यैश्च भुञ्जानः क्षपणे गृह्णते सदा ॥ ४८ ॥  
  
प्। १०५१)  
  
बध्यते सकलेनैव निष्कलेन तु स्वाद्विति ।  
ऊर्ध्वमुत्क्षिपते ग्रासन्न विद्यात्खमलं कृतम् ॥ ४९ ॥  
  
अन्तस्थो मुच्यते ग्राहिं नात्र कुर्याद्विचक्षणः ।  
शून्येनैव अन्नाद्य ग्रन्थेते सततं पुनः ॥ ५० ॥  
  
भोजनञ्चैव अन्नस्थो अन्नञ्चैव विचारति ।  
लेह्यं शोष्यञ्च पेयञ्च अन्नानि विविधानि च ॥ ५१ ॥  
  
कण्ठोष्ठं परमेशानो वेदितव्यं प्रयत्नतः ।  
एवं तत्वमयं दिव्यमाचार्यच्छिन्नसंशयः ॥ ५२ ॥  
  
सकृद्भोजितमात्रेण कोटिर्भवति भोजितः ।  
अथ तत्वविदश्चैव एवं भुञ्जते प्रिये ॥ ५३ ॥  
  
प्। १०५२)  
  
परिसङ्ख्या न विद्येत इत्याह भगवान् शिवः ।  
अतत्वप्रतिबुद्धस्य ज्ञानिने कोटिरुच्यते ॥ ५४ ॥  
  
ज्ञानितत्वविदश्चैव परिसङ्ख्या न विद्यते ।  
द्विजानां वेदविदुषां कोटिं सम्भोज्य यत्फलम् ॥ ५५ ॥  
  
ज्ञानिने शान्तिचित्ताय सकृत् भुङ्क्ते तु तत्फलम् ।  
भोज्यं मायात्मकं सर्वं कर्ता देवो महेश्वरः ॥ ५६ ॥  
  
भोक्ता चैव शिवस्साक्षात् एवमेव न संशयः ।  
एवं वै यो विजानाति देशिकस्तत्वपारगः ॥ ५७ ॥  
  
तं दृष्ट्वा गृहमायान्तं क्रीडन्त्योषधयो गृहे ।  
एवं भोज्यविधिं सम्यक् न तु सर्वत्र व्यापयेत् ॥ ५८ ॥  
  
प्। १०५३)  
  
पुत्रस्यापि न दातव्यं ये नराः पापबुद्धयः ।  
एवं वै यो विजानीयादज्ञानीचान्यथा भवेत् ॥ ५९ ॥  
  
आभुङ्क्ते सततं देवि अन्नपाने न संशयः ।  
ऊर्ध्वेन वहते प्राण आपानोधः प्रवर्तते ॥ ६० ॥  
  
एवं ज्ञात्वा तु भोक्तव्यं मुच्यते सर्वकिल्विषैः ।  
तेन भुक्तेन देवेशे दातरोडस्य कुलानि तु ॥ ६१ ॥  
  
मुच्यन्ते यातना क्षिप्रं सुचिरं नरकार्णवात् ।  
  
इति निश्वासकारिकायां दीक्षोत्तरे देवतातत्वभोज्यविधिः पञ्चदशः   
पटलः ।  
प्। १०५४)  
  
देव्युवाच -   
  
पुर्यष्टकसमायुक्त आत्मा सर्वत्र युज्यते ।  
तदहं श्रोतुमिच्छामि भगवन् वक्तुमर्हसि ॥ १ ॥  
  
सुकृते कर्मभोक्तृत्वे दुष्कृते च तथैव हि ।  
पुर्यष्टके यदाह्यात्मा वायुभूतो व्यवस्थितः ॥ २ ॥  
  
विद्यमानेऽपि तद्देहे प्रत्यक्षेण तु दृश्यते ।  
श्रूयते यातना तस्य नरकेषु अनेकधा ॥ ३ ॥  
  
स्वर्गे च विविधं भोगमणिमाद्या महेश्वर ।  
तनुभूतश्शरीरात्मा भोगान् भुञ्जति शङ्कर ॥ ४ ॥  
  
नरके यातना तस्य कथयस्व प्रसादतः ।  
  
ईश्वरः -   
  
प्। १०५५)  
  
शृणु देवि इदं गुह्यं कथयामि तवाखिलम् ॥ ५ ॥  
  
स्वर्गे वा नरके वाऽपि यथा सुकृतदुष्कृतौ ।  
भुञ्जते पूजितं कर्म कथयामि महेश्वरि ॥ ६ ॥  
  
त्यक्ते स्थूलशरीरे तु लौकिके भूतसम्भवे ।  
पुर्यष्टके यदाह्यात्मा वायुभूतो व्यवस्थितः ॥ ७ ॥  
  
शब्दस्पर्शं तथा रूपं गन्धादिविषयोरगः ।  
त्रिधान्तः करणं देवि तैर्न मुच्येत्क्षणादपि ॥ ८ ॥  
  
सर्वथा वर्तमानस्य गच्छन्तमनुगच्छति ।  
तिष्ठन्तमनुतिष्ठेत धावन्तमनुधावति ॥ ९ ॥  
  
न तैर्विना क्षणमपि आत्मा तिष्ठेत सुवृते ।  
  
प्। १०५६)  
  
तैस्तु युक्तं पुनर्देहं सम्प्रपद्ये वरानने ॥ १० ॥  
  
पूर्वदेहे विनिर्मुक्ते गच्छतस्तस्य देहिनः ।  
अकस्माज्जायते देहं क्षणमात्रेण शोभने ॥ ११ ॥  
  
पृथिव्यापस्तथा तेजो वायुराकाशसंयुतः ।  
भूतात्मकं तदा देहं जायते परमाणुभिः ॥ १२ ॥  
  
तदा भोगात्मकं देहम् अणिमादिगुणाष्टकम् ।  
ताराद्यं ज्ञानजं वापि अकृताद्यादिदेहजम् ॥ १३ ॥  
  
पैशाचादिषु देहेषु तत्वेषु विविधेषु च ।  
नरके च वरारोहे यातना तु पृथग्विधा ॥ १४ ॥  
  
भूतेभ्यो जायते देहं प्राणिद्वयं न संशयः ।  
  
प्। १०५७)  
  
ब्रह्मविष्ण्वात्मका भूता रुद्रात्मा ईश्वरात्मकाः ॥ १५ ॥  
  
सदाशिवात्मका देवि तैरेव परमाणुभिः ।  
विषयाश्चैव तेष्वेव ज्ञातव्यानि वरानने ॥ १६ ॥  
  
तैर्युक्तन्तु सम्बध्येत तैर्विमुक्तस्तु मुच्यति ।  
तस्मात्तु देवदेवेशे न्यसेद्देवि सदाशिवे ॥ १७ ॥  
  
एवं न्यस्ते तदा योगी निश्चयं शिवतां व्रजेत् ।  
सन्यास एष विख्यातः शिवेन परमात्मना ॥ १८ ॥  
  
न्यासदीक्षां प्रवक्ष्यामि यथावदनुपूर्वशः ।  
ब्रह्माणमादितः कृत्वा देवैश्च सहसंयुतः ॥ १९ ॥  
  
पुर्यष्टकं न्यसेद्देवि परिवारेण देशिकः ।  
  
प्। १०५८)  
  
पूर्वमादिक्रमेणैव शब्दादीनां यथाक्रमम् ॥ २० ॥  
  
तेषान्तु तर्पणं कृत्वा शतमेकैव होमयेत् ।  
एवं हुते शते देवि पूर्णाहुत्या तु पातयेत् ॥ २१ ॥  
  
ततश्शब्दञ्च स्पर्शञ्च शुद्धे ब्रह्मणि विन्यसेत् ।  
रसं वै विन्यसेद्विष्णोः रूपं गन्धस्तथैव च ॥ २२ ॥  
  
रुद्रतत्वे तु कर्तव्यं देशिकेन महात्मना ।  
अहङ्कारस्तथा बुद्धिरीश्वरे तन्तु विन्यसेत् ॥ २३ ॥  
  
मनस्तु विन्यसेद्देवि तत्वे चैव सदाशिवे ।  
न्यस्ते पुर्यष्टके देवि पूर्णाहुत्या तु पातयेत् ॥ २४ ॥  
  
ब्रह्मोङ्कारेण देवेशे ब्रह्मविष्णू तु होमयेत् ।  
  
प्। १०५९)  
  
पूर्णाहुत्या तु देवेशि पातयेत् सुसमाहितः ॥ २५ ॥  
  
रुद्रञ्च ईश्वरञ्चैव रुद्रोङ्कारेण होमयेत् ।  
सदाशिवस्य तत्वस्य निधनेन तु होमयेत् ॥ २६ ॥  
  
पूर्णाहुत्या तु दातव्यं देशिकेन महात्मना ।  
सकलादिक्रमेणैव ग्राहकाः परिकीर्तिताः ॥ २७ ॥  
  
इयं सन्यासिनी दीक्षा कथिता तव शोभने ।  
दीक्षा पञ्चविधा देवि कथिता तु समासतः ॥ २८ ॥  
  
अन्यायकथिता दीक्षा तस्मिंस्थैर्ये नियोजयेत् ।  
तत्र शुध्येन्न शुध्येत विशेषः कथितो मया ॥ २९ ॥  
  
दीक्षा संशुद्धदेहन्तु पञ्चत्वे समुपागते ।  
  
प्। १०६०)  
  
समयभेदे हेत्वर्थे अन्त्येष्टिन्तु समारभेत् ॥ ३० ॥  
  
षड्विधाध्वानमार्गस्य यद्रौच्येत वरानने ।  
एवं संहारयोगेन हुनेच्चैव यथाक्रमम् ॥ ३१ ॥  
  
एकैकामाहुतिं जुहुयादन्ते पूर्णाहुतिं ददेत् ।  
समयाचारदोषस्य प्रमादात्स्खलितस्य च ॥ ३२ ॥  
  
अन्त्येष्टिस्तु शिवेनैका प्रायश्चित्तं विशुद्धये ।  
अथवा मातृकाध्वानं क्षकारादि समासतः ॥ ३३ ॥  
  
अकारान्तैस्तु देवेशि पञ्चपञ्चाहुतिं हुनेत् ।  
एकैकेन तु वर्णेन होमयेत विचक्षणः ॥ ३४ ॥  
  
समस्तेन तु मन्त्रेण मातृकेण विचक्षणः ।  
  
प्। १०६१)  
  
तेन पूर्णाहुतिं दद्यादन्त्येष्टिन्तु समर्पयेत् ॥ ३५ ॥  
  
दीक्षितस्येह **? र्या अन्त्येष्टिर्देशिकेन तु ।  
अन्त्येष्टिः शुध्यते चैव प्रायश्चित्ताद्विशुध्यते ॥ ३६ ॥  
  
शुद्धान्पूर्वमिवान् पाशान् साधकस्सुसमाहितः ।  
सर्वाज्ञा लङ्घने चैव अन्त्येष्टि होमयेत्ततः ॥ ३७ ॥  
  
ज्ञानविज्ञानसम्पन्नः आचार्यस्तत्वपारगः ।  
कालचक्रविधानज्ञः कालज्ञस्स विधीयते ॥ ३८ ॥  
  
स वै मोचयतेजन्तु द्वारज्ञो नात्र संशयः ।  
  
इति निश्वासकारिकायां दीक्षोत्तरे षोडशः पटलः ।   
१०६२)  
  
देव्युवाच -   
  
भगवन् श्रोतुमिच्छामि कालचक्रमनुत्तमम् ।  
कस्मात्प्रवर्तते कालः कथं कालो निगद्यते ॥ १ ॥  
  
किमर्थं वर्तते कालः कः कालः प्रेरकस्तु कः ।  
येन सञ्चोद्यमानस्तु कालः कलयते प्रभो ॥ २ ॥  
  
कस्मिन् कस्मिन् प्रदेशे तु चरते काल ईश्वरः ।  
लौकिकाध्यात्मिकञ्चैव कथं विज्ञायते प्रभो ॥ ३ ॥  
  
गृहारिक्षास्तथांशाश्च होरादेक्काणधस्तथा ।  
विनाविनावयश्चैव मुहूर्तानां तथैव च ॥ ४ ॥  
  
वायव्यो नाडयश्चैव स्वराश्चैव कलास्तथा ।  
  
प्। १०६३)  
  
घटिकानां समाख्या हि तत्वानाञ्च यथाक्रमम् ॥ ५ ॥  
  
दक्षिणोत्तरसङ्क्रान्त्यो अयनं विषुवं तथा ।  
लौकिकाध्यात्मिकञ्चैव कथयस्व प्रसादतः ॥ ६ ॥  
  
शृणु देवि परं गुह्यं यत्त्वया परिपृच्छ्रितम् ।  
तदहं सम्प्रवक्ष्यामि यत्सुरैरपि दुर्लभम् ॥ ७ ॥  
  
लौकिकाध्यात्मिकञ्चैव यथा वै कालसञ्चरः ।  
यथा वै ज्ञायते देवि लौकिकं कालमुत्तमम् ॥ ८ ॥  
  
आध्यात्मिकं यथा कालं कथयामि विशेषतः ।  
एतत्कालविधानज्ञो लभते शाश्वतं पदम् ॥ ९ ॥  
  
सिध्यते नात्र सन्देहः कालज्ञस्तु महामते ।  
  
प्। १०६४)  
  
लौकिकाध्यात्मिकं कालं यो वेत्ति निखिलेन तु ॥ १० ॥  
  
स कालज्ञस्मृतो देवि लौकिके ख्यातिं च गच्छति ।  
शुभाशुभञ्च देवेशे लोकस्यैव हिताहितम् ॥ ११ ॥  
  
कथयेत्सर्ववृत्तान्त आश्चर्य अनेकधा ।  
कालचक्रं समाख्यातमादित्यात् सम्प्रवर्तते ॥ १२ ॥  
  
मुहूर्ता तिथयश्चैव अहोरात्रायनानि च ।  
ऋतुर्मासस्तथा पक्षो गृहऋक्षाथराशयः ॥ १३ ॥  
  
सर्वमेतन्महादेवि आदित्यात् सम्प्रवर्तते ।  
अंशास्सन्ध्यस्तथा तारा होराद्द्रेक्काणयस्तथा ॥ १४ ॥  
  
उदिते भास्करे चैव सर्वमेतत्प्रवर्तेते ।  
  
प्। १०६५)  
  
स एष कथितः कालः लौकिकः परमेश्वरि ॥ १५ ॥  
  
लौकिकेन तु कालेन यथा नाम व्यवस्थितम् ।  
तथा ते कथयिष्यामि शृणुष्वायतलोचने ॥ १६ ॥  
  
भास्करे उदिते चैव गृहचक्रं प्रवर्तते ।  
भास्करेण समास्सर्वे राशयश्च न संशयः ॥ १७ ॥  
  
भास्करः प्रथमः प्रोक्तः केतुरन्ते व्यवस्थितः ।  
ग्रहान् पत्रेषु संस्थाप्य पूर्वादिदलसंस्थितान् ॥ १८ ॥  
  
सोममादिक्रमेणैव केतुरन्ते वरानने ।  
गृहचक्रं स्मृतो ह्येष ज्ञातव्यं कालवेदिना ॥ १९ ॥  
  
सोमस्तु पूर्वदिग्भागे भौममाग्नेयदिग्दले ।  
  
प्। १०६६)  
  
रजपुत्रं न्यसेद्देवि दक्षिणे सुसमाहितः ॥ २० ॥  
  
शनैश्चरन्तु नैऋत्यां विन्यसेत यथाक्रमम् ।  
बृहस्पतिं न्यसेन्नित्यं पश्चिमे सुसमाहितः ॥ २१ ॥  
  
राहुं वायव्यतस्थाप्य शुक्रमुत्तरतो न्यसेत् ।  
केतुमीशानस्थाप्य ततो मन्त्राः प्रकल्पयेत् ॥ २२ ॥  
  
ब्रह्मस्थानन्तु यत्प्रोक्तं भास्करं तत्र विन्यसेत् ।  
सकलं निष्कलञ्चैव शून्यतत्वं तथैव च ॥ २३ ॥  
  
कलाढ्यं खमलञ्चैव क्षपणं क्षयमन्तकम् ।  
कण्ठोष्ठ्यञ्चैव देवेशे गृहाह्येते प्रकीर्तिताः ॥ २४ ॥  
  
सकलञ्चादितः कृत्वा यो जप्यानि वरानने ।  
  
प्। १०६७)  
  
पराक्षरं परं देवं ब्रह्मस्थानेन विन्यसेत् ॥ २५ ॥  
  
ब्रह्मस्थाने स्थितो नित्यं भास्करं सुरसुन्दरि ।  
कर्णिके देवतान्यासं कर्तव्यं कालवेदिना ॥ २६ ॥  
  
एवं गृहाणि विन्यस्य तत्र चारं समभ्यसेत् ।  
सकलादिक्रमेणैव कथयामि समासतः ॥ २७ ॥  
  
अयुते द्वे सहस्रञ्च षट्शतानि यथाक्रमम् ।  
एते प्राणा स्मृता देवि विभजेत यथाक्रमम् ॥ २८ ॥  
  
एकैकस्य तु कालज्ञस्सहस्रद्वयमेव च ।  
शतानि सप्तविज्ञेयमेकैकस्य वरानने ॥ २९ ॥  
  
गृहचारं समाख्यातं सङ्क्षेपान्न तु विस्तरात् ।  
  
प्। १०६८)  
  
पत्रे पत्रे तु संस्थाप्य गृहान् सर्वान् वरानने ॥ ३० ॥  
  
तत्क्रमानि तथा देवि कालज्ञः प्रविचारयेत् ।  
दीप्ताङ्गारिणि धूमा च स्थानत्रयमुदाहृतम् ॥ ३१ ॥  
  
कर्णिकास्थस्थितस्सूर्यः त्रीणि पत्राणि लोकयेत् ।  
आत्मना सह संयुक्तः कर्णिकास्थः प्रभु स्मृतः ॥ ३२ ॥  
  
पूर्वे होमं विजानीयात् सौम्यं कर्म समारभेत् ।  
रौद्रमाग्नेयदिग्भागे शान्तिं वै दक्षिणेन तु ॥ ३३ ॥  
  
नैऋत्योच्चाटनार्थाय श्रीकामः पश्चिमेन तु ।  
वायव्यां क्षिप्रनाशाय धनलाभाय चोत्तरे ॥ ३४ ॥  
  
ईशान्यां ज्ञानलाभाय कथितं कालवेदिना ।  
  
प्। १०६९)  
  
शान्तिके पौष्टिके चैव एवमादिक्रमेण तु ॥ ३५ ॥  
  
ये च रन्ध्रोपरन्ध्राश्च पत्रान्ते च व्यवस्थिताः ।  
अशुभमेकतः प्रोक्तं द्वितीयस्मिन् शुभं वदेत् ॥ ३६ ॥  
  
यद्विरोधायते देवि साधकस्य गृहोत्तमः ।  
तद्गृहं पूजयेन्नित्यं कर्णिकास्थं यदा बुधः ॥ ३७ ॥  
  
तदा सौनुग्रहं याति स गृहो नात्र संशयः ।  
एकैकस्य गृहो देवि होरात्राणि प्रकीर्तिताः ॥ ३८ ॥  
  
तत्राऽपि चरते ह्यात्मा कथयामि समासतः ।  
एकैकस्य तु होरायां शतानि नवसङ्ख्यया ॥ ३९ ॥  
  
प्राणानां देवदेवेशि ज्ञातव्यं कालवेदिना ।  
  
प्। १०७०)  
  
एतत्ते चारमाख्यातं शिवेन परमात्मना ॥ ४० ॥  
  
एतच्चारविधानज्ञः कालज्ञो नावसीदति ।  
गृहहोरबलेनैव वक्तव्यन्तु शुभाशुभम् ॥ ४१ ॥  
  
पापे पापमतिं विद्यात् शुभेन शुभमादिशेत् ।  
एवं बलाबलं ज्ञात्वा आत्मनस्य परस्य वा ॥ ४२ ॥  
  
कथनात्पुण्यमाप्नोति कालज्ञो नात्र संशयः ।  
देहस्थं कथितं देवि होरचारमनुत्तमम् ॥ ४३ ॥  
  
अतः परतरं वक्ष्ये राशिसञ्चारमुत्तमम् ।  
राशौ राशौ यदाह्यात्मा चरते कथयाम्यहम् ॥ ४४ ॥  
  
संवत्सरमयञ्चेति द्वादशारं सुशोभने ।  
  
प्। १०७१)  
  
अकारः प्रथमो देवि मेषराशिः प्रकीर्तितः ॥ ४५ ॥  
  
एवमादिक्रमेणैव वेदितव्यं प्रयत्नतः ।  
तत्रस्थश्चरते ह्यात्मा यथावत्तन्निबोधमे ॥ ४६ ॥  
  
एकैकस्य तु देवेशि शतान्यष्टादश क्रमात् ।  
एष चारः समाख्यातः राशौ राशौ न संशयः ॥ ४७ ॥  
  
योगमुत्पद्यते तस्य कालयोगविदस्य तु ।  
यत्पत्रे पश्यते दोषं तन्मासे दोषमादिशेत् ॥ ४८ ॥  
  
शस्त्रापातसुभिक्षञ्च दुर्भिक्षं नरकं तथा ।  
क्षेममारोग्यार्थलाभं वदते कालयोगवित् ॥ ४९ ॥  
  
राशौ राशौ पुनस्सर्वं द्रेक्काणन्तु समासतः ।  
  
प्। १०७२)  
  
तद्रेक्काणे नवे राशौ चारं तेषां ददाम्यहम् ॥ ५० ॥  
  
एकैकस्य तु द्रेक्काणे शतानि षट् प्रकीर्तिताः ।  
एकैकोदयस्थावज्ञः सिध्यते नात्र संशयः ॥ ५१ ॥  
  
योगमुत्पद्यते तस्य अचिरादेव योगिने ।  
उत्तिष्ठे चादधाने च पादलेपेऽञ्जने तथा ॥ ५२ ॥  
  
सिध्यते नात्र सन्देहः कालज्ञानविदस्य तु ।  
गृहोपरागवन्मासे हृत्पद्मे तु स पश्यति ॥ ५३ ॥  
  
चन्द्रसूर्योपरागे च सर्वं पश्यति योगिनः ।  
शुभाशुभन्तु द्रेक्काणैः कथयेत वरानने ॥ ५४ ॥  
  
अंशस्त्रयस्तु पञ्चैक एकैकस्य समासतः ।  
  
प्। १०७३)  
  
अंशाद्रेक्काणहोरैश्च एकैकस्य समासतः ॥ ५५ ॥  
  
अंशाद्रेक्काणहोरैश्च ग्रहराश्यादयो नव ।  
तारचन्द्रबलेनैव शुभाशुभं न संशयः ॥ ५६ ॥  
  
ताराचन्द्रबलेनैव शुभाशुभं न संशयः ।  
वदते योगिनः श्रीमान् लोकस्यैव हिताहितम् ॥ ५७ ॥  
  
एतेषु चरतेह्यात्मा तन्मे निगदतः शृणु ।  
सहस्रद्वयं विज्ञेयं शतानि चतुरेव तु ॥ ५८ ॥  
  
ताराणाञ्चारमाख्यातमंशानान्तु यथा शृणु ।  
ताराणां यावती सङ्ख्या अंशानां तावती स्मृताः ॥ ५९ ॥  
  
एष ते चारमाख्यातं चक्रे संवत्सरात्मिके ।  
  
प्। १०७४)  
  
ज्ञानेन मुच्यते देवि नात्र कार्या विचारणा ॥ ६० ॥  
  
एवं वै यो न जानाति कालज्ञानीत्थं भवेत् ।  
आत्मा तु कथितः काल ईश्वरस्स तु कथ्यते ॥ ६१ ॥  
  
तेन ज्ञातेन देवेशि कालज्ञो नावसीदति ।  
अतः परं प्रवक्ष्यामि कालचक्रमनुत्तमम् ॥ ६२ ॥  
  
नाडीवायुकलैस्सार्धं स्वरैश्चरससंयुतम् ।  
तदहं सम्प्रवक्ष्यामि याथातथ्येन मे शृणु ॥ ६३ ॥  
  
द्वात्रिंशमंशकां कृत्वा लिखेच्चक्रं समासतः ।  
कला तु देवदेवेशे षोडशैव तु विन्यसेत् ॥ ६४ ॥  
  
पूषा यशा च सुमना प्रीतितुष्टिरिति धृतिः ।  
  
प्। १०७५)  
  
तथा चक्रधृतिकरी सौमरी चिच्छुभं तथा ॥ ६५ ॥  
  
शशिनीत्वङ्गिरा चैव छाया सम्पूर्णमण्डला ।  
दशपञ्च कला ज्ञेया अमृता चैव षोडशी ॥ ६६ ॥  
  
कलाह्येतास्समाख्याता नाड्यो वै शृणु साम्पृतम् ।  
ज्वालिनी तु शमा धूम्रा कामदा विजया तथा ॥ ६७ ॥  
  
अमृता य हुला पक्षित्वचवाहात्यलम्बुषा ।  
तालुजिह्वोपजिह्वा च तथा जिह्वावहा च या ॥ ६८ ॥  
  
बुद्धिवाहा प्राणवाहा तथा चामृतवाहिनी ।  
षोडशैतास्समाख्याताः मरुतादिरलङ्कृता ॥ ६९ ॥  
  
कृकरो देवदत्तश्च पौण्डरीको धनञ्जयः ।  
  
प्। १०७६)  
  
वेपथुस्सम्भ्रमश्चैव विभ्रमो भ्रम एव च ॥ ७० ॥  
  
प्राणोपानसमानश्च उदानो व्यान एव च ।  
ऋषयो नागकूर्मश्च षोडशैते महानिलाः ॥ ७१ ॥  
  
अकाराद्या स्वरा देवि ते त्वया विदिताः पुरा ।  
बिभज्य कथयेत्प्राणान् कलादीनां यथाक्रमम् ॥ ७२ ॥  
  
सहस्रैकं समाख्यातमेकैकस्य वरानने ।  
शतत्रयञ्च ज्ञातव्यं प्राणाः पञ्चाशदेव तु ॥ ७३ ॥  
  
कलाध्वरं तथा वायुः नाडयश्च समासतः ।  
एकोदयेन ज्ञातव्यं देशिकेन महात्मना ॥ ७४ ॥  
  
नाडीवायुकलैस्सार्धं कथितं तव शोभने ।  
  
प्। १०७७)  
  
अतः परं प्रवक्ष्यामि ऋक्षेषु चमरे यथा ॥ ७५ ॥  
  
तथा ते कथयिष्यामि तन्मे निगदतः शृणु ।  
शतानि सप्त विज्ञेयाः * *? प्राणास्तथैव च ॥ ७६ ॥  
  
प्राणमेकादशश्चैव निमेषैकं तथैव च ।  
लवमेकञ्च ज्ञातव्यं कालज्ञेन महात्मना ॥ ७७ ॥  
  
तृटिश्च सप्तभागेन नक्षत्रे कथितं तव ।  
अंशाध्वा दशमाख्याता ऋक्षाणां वरवर्णिनी ॥ ७८ ॥  
  
शतमेकञ्च ज्ञातव्यं कालज्ञेन महात्मना ।  
एभ्यश्चरति आत्मा तु कथयामि समासतः ॥ ७९ ॥  
  
ऋक्षे ऋक्षे वरारोहे अंशाश्चत्वारि कीर्तिताः ।  
  
प्। १०७८)  
  
यथा चरति विश्वात्मा शृणुष्व कथयामि ते ॥ ८० ॥  
  
प्राणाश्शतं समाख्यातं प्राणायतिस्तथैव च ।  
प्राणा द्वादश विज्ञेया निमेषद्वय संयुतम् ॥ ८१ ॥  
  
लवद्वयं तथैवोक्तं शिवेन परमात्मना ।  
द्वा नवति शतैकन्तु प्राणसङ्ख्या प्रकीर्तिताः ॥ ८२ ॥  
  
निमेषत्रयञ्च विख्यातं त्रिभागेन तृटिद्वयम् ।  
तृटे शृङ्गाग्रमाख्यातं ज्ञातव्यं सुसमाहितैः ॥ ८३ ॥  
  
सप्तविंशति नक्षत्रां शाह्यष्टोत्तरं शतम् ।  
अशीति चतुरंशन्तु सर्वत्र परिकीर्तितम् ॥ ८४ ॥  
  
कालं मध्यन्दिने देवि अवीची परिकीर्तिताः ।  
  
प्। १०७९)  
  
कृत्तिकादिषु रत्नेषु ज्ञातव्यं कालवेदिना ॥ ८५ ॥  
  
सर्वेषु सिद्धिदा देवी ची **? परिकीर्तिता ।  
यस्यै तच्छुभऋक्षेण वीचायां व्रजते नरः ॥ ८६ ॥  
  
सर्वसिद्धिमवाप्नोति धनिको नात्र संशयः ।  
न तस्य अशुभं किञ्चित् व्याभीच्यां व्रजते तु यः ॥ ८७ ॥  
  
एष ते चारमाख्यातं कालचक्रमुपासिनाम् ।  
अहोरात्रेण ज्ञातव्यं कालज्ञेन महात्मना ॥ ८८ ॥  
  
एतच्चारविभागज्ञो लभते शाश्वतं पदम् ।  
दिने दिने स्थिरेद्यस्तु इदं चक्रं समाधिना ॥ ८९ ॥  
  
स लोके पूज्यतां याति परत्र च शिवान्तिकम् ।  
  
प्। १०८०)  
  
नैव पुण्यं भवेत्तस्य नैव पापं कथञ्चन ॥ ९० ॥  
  
दर्शनात्तस्य कर्तव्यं ये केचित्पापकर्मिणः ।  
अतः परं प्रवक्ष्यामि फलसङ्ख्या यथैव च ॥ ९१ ॥  
  
तत्परा कथिता षष्टिं विदुषः परिकीर्तिताः ।  
विदुषाणि तथा षष्टिं बिन्दुरेकं प्रचक्षते ॥ ९२ ॥  
  
षष्टिबिन्दुफलं प्रोक्तं कथितं तव शोभने ।  
फलस्य एषा सङ्ख्योक्ता कालं वै लौकिकस्य तु ॥ ९३ ॥  
  
पुनरेव प्रवक्ष्यामि अध्यात्मेन वरानने ।  
तरुणस्य प्रधानस्य निरुद्धः प्राणिनः स तु ॥ ९४ ॥  
  
षट् प्राणास्तु समाख्याता विना प्रीतिं समादिशेत् ।  
  
प्। १०८१)  
  
षष्टिमिर्वी नाड्येका घटिका कथिता तु सा ॥ ९५ ॥  
  
घटिकास्तु तथा षष्टि अहोरात्रं प्रचक्षते ।  
मुहूर्ता स्त्रिंशदाख्याता अहोरात्रविदो विदुः ॥ ९६ ॥  
  
अहोरात्रेण मर्त्यानां मुहूर्तास्त्रिंशत्कीर्तिताः ।  
एतान्येकैव सङ्ख्यातं मातस्य सुरसुन्दरि ॥ ९७ ॥  
  
मुहूर्ता नवशता ज्ञेयं कालज्ञेन महात्मना ।  
द्वादशे गणितं मासं संवत्सरमिहोच्यते ॥ ९८ ॥  
  
संवत्सरे मुहूर्तानि यावन्ति कथयामि ते ।  
सहस्राणि दशप्रोक्ता स्तथाह्यष्टशतानि तु ॥ ९९ ॥  
  
मुहूर्तानि वरारोहे मया ते कथितानि तु ।  
  
प्। १०८२)  
  
मुहूर्ते नवये देवि तथैव कथयामि ते ॥ १०० ॥  
  
शतानि सप्तदेवेशे विंशतिश्च न संशयः ।  
एषचारं मया प्रोक्तं वेदितव्यं हितैषिभिः ॥ १०१ ॥  
  
अनेन क्रमयोगेन जपसिद्धिमवाप्नुयात् ।  
त्रिकालविषयं तस्य जायते जापिनस्य तु ॥ १०२ ॥  
  
घटिका पञ्चदेवेशे राशौ राशौ न संशयः ।  
घटिका पञ्चदेवेशे अकारस्योदयस्मृतः ॥ १०३ ॥  
  
एवमादिक्रमेणैव वेदितव्यं प्रयत्नतः ।  
लौकिकं प्रहरञ्चैव षट्भागं परिकीर्तितम् ॥ १०४ ॥  
  
षण्मासास्तु समाख्याता उत्तरस्तु प्रचक्षते ।  
  
प्। १०८३)  
  
दक्षिणे तावती ज्ञेया कालज्ञेन महात्मना ॥ १०५ ॥  
  
यद्राशौ वर्तते कालः तस्यैव कथयामि ते ।  
उदयं प्रथमो देवि राशिभिः कथितस्तव ॥ १०६ ॥  
  
यस्मिन् राशौ स्थितो ह्यात्मा मासमादि करोति सः ।  
मकरः कुम्भमीनञ्च मेषञ्च वृषभस्तथा ॥ १०७ ॥  
  
मिथुनः कथितो षष्ठो राश्यः षण्मासकीर्तिताः ।  
कर्कटस्सिंह कन्यश्च तुलावृश्चिकमेव च ॥ १०८ ॥  
  
धनुषी च समाख्यातो दक्षिणे ऋतवास्त्रियः ।  
मासि मासि समाख्यातो यथावच्छृणु सुव्रते ॥ १०९ ॥  
  
शतानि चैव चत्वारि प्राणाः पञ्चदशैव तु ।  
  
प्। १०८४)  
  
मासि मासि समाख्यातो यथावत्तव शोभने ॥ ११० ॥  
  
उत्तरे वर्तमानस्तु यदा दक्षिणतो व्रजेत् ।  
यावन्तं क्रमते देवि मध्ये तु विषुवं स्मृतम् ॥ १११ ॥  
  
एषा सङ्क्रान्तिराख्याता दक्षिणोत्तरतस्थिता ।  
इन्द्रियार्थं परित्यज्य व्योमावस्थो भवेद्यदा ॥ ११२ ॥  
  
विषुवन्तं विनिर्दिष्टं वेदितव्यं हितैषिभिः ।  
यदा ऊर्ध्वत्वमायाति देवदेवो जगद्गुरुः ॥ ११३ ॥  
  
अह एवं विनिर्दिष्टं सर्वतन्त्रेषु भाषितम् ।  
अधोभागे स्मृता रात्रिः मध्ये तु अयनं भवेत् ॥ ११४ ॥  
  
निश्चलोर्ध्वमधश्चैव मध्यस्थन्तु विजृम्भिभिः ।  
  
प्। १०८५)  
  
हिक्कामुदाहृता चिक्का अष्टधा तु क्रमेण तु ॥ ११५ ॥  
  
ऊनरात्रं भवेद्धिक्का अधिमास्यो विजृम्भिका ।  
ऋणस्तु भवते कस्सो निश्वासो धन उच्यते ॥ ११६ ॥  
  
एष चारः समाख्यातः कालचक्रमुपासिनाम् ।  
एवञ्चारविधानज्ञो लभते शाश्वतं पदम् ॥ ११७ ॥  
  
प्रेरितः शक्तिना देवि नाना चेष्टानि कारयेत् ।  
चारसंयोगयोगेन आत्मानमुपचर्यते ॥ ११८ ॥  
  
एतच्चारमिति प्रोक्तं शिवेन परमात्मना ।  
सकालं कल्पनामन्तु शक्तिनां परमेश्वरि ॥ ११९ ॥  
  
विकारित्वमुपायाति स चारैरुपचर्यते ।  
  
प्। १०८६)  
  
अकालकलमित्युक्तं वादिनोऽपि द्विधोद्धृतम् ॥ १२० ॥  
  
स्वयं साक्षात् स्मृतः कालो देवदेवस्सदाशिवः ।  
नित्यावस्थमिदं कालं ब्रह्मादीनां वरानने ॥ १२१ ॥  
  
तदेव चारयोगेन सञ्चारैरुपचर्यते ।  
नित्यावस्थोऽन्यथा कालः केन तदुपचर्यते ॥ १२२ ॥  
  
अनेन उपचारेण कालमेवमुपास्यते ।  
चारेण ज्ञायते कालं चारात् सिद्धिर्न संशयः ॥ १२३ ॥  
  
चारे भुक्तिश्च मुक्तिश्च चारज्ञो नावसीदति ।  
तस्माच्चारमिदं देवि वेदितव्यं प्रयत्नतः ॥ १२४ ॥  
  
स बाह्याभ्यन्तरं कालं यो विजानाति कालवित् ।  
  
प्। १०८७)  
  
न कालज्ञस्स विज्ञेयो भवेन्नक्षत्र सूचकः ॥ १२५ ॥  
  
ज्योतिर्ज्ञानमिदं देवि मया ख्यातं समासतः ।  
वेदितव्यं प्रयत्नेन कालज्ञैस्स तु वेदिभिः ॥ १२६ ॥  
  
अहर्वृद्धिक्षयं रात्रौ रात्रौ वृद्धिक्षयेऽहनि ।  
अनेन उपचारेण लौकिकमुपचर्यते ॥ १२७ ॥  
  
न रात्रिर्न दिवा यस्य अयनं विषुवं तथा ।  
नित्यं नित्यस्थितो देवि स्वयं साक्षान्महेश्वरः ॥ १२८ ॥  
  
इच्छा तस्य महादेवि उपचारैरुपचर्यते ।  
एवं कालमिति प्रोक्तं सर्वतः सम्प्रवर्तते ॥ १२९ ॥  
  
इति निश्वासकारिकायां दीक्षोत्तरे कालचक्रप्रकरणं नाम सप्तदशः   
पटलः ।  
प्। १०८८)  
  
देव्युवाच -   
  
भगवन् श्रोतुमिच्छामि प्रसादात्कथयस्व मे ।  
त्वन्मुखामृतसारन्तु पीतं ज्ञानामृतं मया ॥ १ ॥  
  
कलाकलितसन्तानं जगज्जन्मलयोद्भवम् ।  
श्रुतमेतन्मया सर्वं त्वत्प्रसादात् सुदुर्लभम् ॥ २ ॥  
  
अधुना श्रोतुमिच्छामि प्रसादं कुरु शङ्कर ।  
आयुः प्रमाणं यद्भोगं मनुजानां महेश्वर ॥ ३ ॥  
  
विज्ञानं मरणं तेषां कथं ज्ञास्यन्ति मोहिताः ।  
उत्पन्नस्य विनाशोऽस्ति कृतिरेषा तु कीर्तिताः ॥ ४ ॥  
  
तद्विनाशे तु किं रूपं छिन्नं कालक्रमं यतः ।  
  
प्। १०८९)  
  
अत्र मृत्युसमीपस्थं कथं विज्ञायते प्रभो ॥ ४ ॥  
  
एतत्सर्वं समासेन कथयस्व प्रसादतः ।  
  
ईश्वरः -   
  
साधु साधु पुनस्साधु प्रश्नमेतत्सुदुर्लभम् ॥ ५ ॥  
  
पृष्टोस्मित्वत्प्रसन्नार्थं श्रूयतान्तु वरानने ।  
यथा चासन्नमृत्युस्तु जायते तु परस्य तु ॥ ६ ॥  
  
दिवसमुदासिदाद्वन्तु मुहूर्तं सद्य एव च ।  
येन येन च चिह्नेन लक्ष्यते तु शृणुष्व मे ॥ ७ ॥  
  
स च वै द्विविधो लक्ष्यो बहिरभ्यन्तरे नृणाम् ।  
ऋक्षाचक्रं गृहैश्चैव अङ्गारिष्टा विपर्ययात् ॥ ८ ॥  
  
प्। १०९०)  
  
बहिर्लिङ्गन्तु विज्ञेयम् अन्तर्लिङ्गन्तु नादजम् ।  
बहिर्लिङ्गानि वक्ष्यामि समासात्तु वरानने ॥ ९ ॥  
  
नवकोष्ठं कृतं चक्रं कृत्वा तु गणयेद्बुधः ।  
तत्रैव कोष्ठे कोष्ठे तु लिखेन्नक्षत्रमण्डलम् ॥ १० ॥  
  
कृत्तिकादि भरण्यन्तं लक्षयेत गृहा हितम् ।  
रिक्षात्रयस्मृतो जन्म तथा सम्पद्विपर्ययौ ॥ ११ ॥  
  
क्षेमञ्च प्रत्यरञ्चैव साधनं नैधनं तथा ।  
मैत्रं परममैत्रञ्च ताराचक्रं शुभाशुभम् ॥ १२ ॥  
  
तं वै क्रूरग्रहाक्रान्तं जन्मादौ लक्षयेद्बुधः ।  
आधानं कर्म जन्मैस्तु भौमादित्यशनैश्चरैः ॥ १३ ॥  
  
प्। १०९१)  
  
एते क्रूरग्रहा देवि यस्य तिष्ठन्ति सो हतः ।  
एते ग्रहा विरुद्धास्तु स नरो हि हतोद्धृवम् ॥ १४ ॥  
  
एकोऽपि सौम्यसम्पृक्तो भवते कृच्छ्रजीवनः ।  
सौम्यद्वये कपालस्थ सम्पदस्तु पदे पदे ॥ १५ ॥  
  
सौम्यत्रयेऽपि सुमना नित्यतुष्टो भवेन्नरः ।  
यथा जन्मत्रये देवि क्रूरास्सौम्यशुभाशुभाः ॥ १६ ॥  
  
वदन्त्येवं तथान्येऽपि वद्यन्तां तारसङ्गमम् ।  
पापघ्नास्सम्पदस्थास्स्युपीपत्स्था पदकारकाः ॥ १७ ॥  
  
क्षेमघ्ना क्षेमदाश्चैव प्रत्यरे बहुदोषजाः ।  
विद्यासिद्धिञ्च कार्यञ्च साधकस्य भवन्ति ते ॥ १८ ॥  
  
प्। १०९२)  
  
देहनाशं प्रकुर्वन्ति निधनस्थान संस्थिताः ।  
मैत्रे तु मैत्रतां कुर्युः यद्यस्यान्यापि क्रौर्यता ॥ १९ ॥  
  
गृहा हिंसन्ति भार्याञ्च गृहाः परममैत्रगाः ।  
सौम्याः शुभं प्रयच्छन्ति एकद्वित्रिगुणोदयाः ॥ २० ॥  
  
गुणक्रमाच्छुभं क्रूरा प्रयच्छन्ति गृहा यदा ।  
एवं गृहगतिं बुध्वा आत्मनश्च परस्य वा ॥ २१ ॥  
  
प्रबुध्यन्ति नरा देवि आत्मनश्च शुभाशुभम् ।  
अङ्गारिष्टं प्रवक्ष्यामि शृणु देवि यथा स्फुटम् ॥ २२ ॥  
  
शुष्ककण्ठोष्ठतालुश्च अकस्माद्रुधिरच्छविः ।  
स्कन्धोऽपि वक्रतामेति विनाशं वत्सरान्तिके ॥ २३ ॥  
  
प्। १०९३)  
  
अग्निलमण्डलं व्योम्नि पश्यते च दिने दिने ।  
सितं हरितकृष्णञ्च वत्सरार्धायुषो हि सः ॥ २४ ॥  
  
यदादित्यं विरश्मिञ्च चन्द्रं लाञ्च्छनवर्जितम् ।  
सुषुम्णान्तारकाज्योति सोऽपि षाण्मासिकायुषः ॥ २५ ॥  
  
हिरण्यवर्णं पुरुषं स्वप्ने वा कृष्णपिङ्गलम् ।  
पश्यते वा शिरच्छायाम् ऋतुत्रयं स जीवति ॥ २६ ॥  
  
तैलपानं तथाऽभ्यङ्गरक्तमाल्यांवरस्रजा ।  
खरोष्ट्रयानमासीनगृध्रकाकशिवादिभिः ॥ २७ ॥  
  
पश्येत्प्रेतपिशाचांश्च उद्वाहञ्चाङ्गभक्षणम् ।  
स्वप्ने च लप्स्यते चैव सो दैकं यदि जीवति ॥ २८ ॥  
  
प्। १०९४)  
  
शङ्खावर्तभुजे नृत्तज्जोममेधा गुल्फसन्धिषु ।  
यदा निष्पन्दतां याति सोऽवश्यं वधमाप्नुयात् ॥ २९ ॥  
  
अरुन्धतिधृवञ्चैव सोमार्कज्योतिमण्डलम् ।  
न पश्य* * *? धानं सोऽवश्यं म्रियते नरः ॥ ३० ॥  
  
अरुन्धती भवेज्जिह्वा न पश्येद्वर्षायुषः ।  
अल्पायुर्नैव पश्येत नासिकाग्रन्थि वा स्मृतम् ॥ ३१ ॥  
  
दु**? पाणिजैः कान्तै वक्ष्यले ज्योतिमण्डले ।  
पश्येदर्कसोममण्डलं चतुर्मासायुषो हि सः ॥ ३२ ॥  
  
तालुरन्ध्रगतं धूमं तन्म **? न मुच्यते ।  
न तु पश्यति मूढात्मा ऋतुमेकं स जीवति ॥ ३३ ॥  
  
प्। १०९५)  
  
अकस्माज्जायते स्थूलो अकस्माच्च कृशो भवेत् ।  
अतिभीतोऽति सं* * *? र्षमेकायुषो हि सः ॥ ३४ ॥  
  
लोहदण्डेन पाणिं कृष्णं कृष्णाम्बरच्छदम् ।  
पुरुषञ्चाभिमुखं स्वप्ने ऋतुध्या * * * *? ॥ ३५ ॥  
  
अनुष्णञ्च भवेद्गात्रं द्वौमासायुर्गतायुषः ॥ ३६ ॥  
  
अमेघविद्युदं पश्येद्दि * * * *? नुर्निशि ।  
दृष्टे देशेऽपि दिग्दाहो मासत्रयपरायुषः ॥ ३७ ॥  
  
न शृणोति स्फुटं शब्दं चक्षुषी श्रूयते सकृत् ।  
गन्धमाघ्राति चाण्धान्य * * *? विगतायुषः ॥ ३८ ॥  
  
प्। १०९६)  
  
पश्य जिह्वा भवेत्कृष्णा रक्तपद्मोत्पलं मुखम् ।  
वर्णञ्च विविधाङ्गेषु उदयं रुदते सकृत् ॥ ३९ ॥  
  
नाभिकम्पो **? शोश्च सोऽर्धमासाद्विपद्यते ।  
नाभिज्ञाय श्रीजिह्वं दीपमाघ्रानि पाषिषा *? ॥ ४० ॥  
  
काकैश्च कृतमासीन चतुर्मासायुषो नरः ।  
हिक्का * * *? ते नित्यं वक्त्ररन्ध्रानुगो मरुत् ॥ ४१ ॥  
  
लम्बकर्णैव पश्येत मासार्धे विगतायुषः ।  
एवं विधैर्बहुलिङ्गैः बोद्धव्यं मृत्युचोदितैः ॥ ४२ ॥  
  
अधुनाऽन्तर्गता देवि योगिनां नादजं शृणु ।  
इदं त्रिनेत्र सम्प्रोक्तं योगिनो भास्करोदये ॥ ४३ ॥  
  
प्। १०९७)  
  
तत्काले चात्मनो मृत्युं जीवितव्यं विचारयेत् ।  
ततो योगी शुचिर्भूत्वा धीरो योगासने स्थितः ॥ ४४ ॥  
  
बुध्यमानोत्मजन्नादं सुषुम्नान्तर्गतं बुधः ।  
अप्रमत्तस्सदा तिष्ठेत् युक्तो नादैकतां गतः ॥ ४५ ॥  
  
एकैकस्य तु नाड्यायाः प्राणान्नव शतं वहेत् ।  
नवशक्तीति सङ्क्रान्ति काले वै कलयेत्सदा ॥ ४६ ॥  
  
नाड्यावस्थः स्थितोह्यात्मा प्रकृत्या वहतीश्वरः ।  
ये तु सङ्क्रान्तिके प्राणा सुषुम्ना तु स्थितो वहेत् ॥ ४७ ॥  
  
विषु *? प्रवहे नाथ बुध्वा कालं समादिशेत् ।  
अहोरात्रेण चाब्दैकं योगी जीवितुमिच्छमि ॥ ४८ ॥  
  
प्। १०९८)  
  
अहोरात्रद्वयेनैव जीवेत्संवत्सरद्वयम् ।  
  
भवेत् पञ्चाब्दिकं मृत्युर्यस्य पञ्चाहनिर्गमम् ।  
षट्सप्ताष्टदिने व्यूढे तावद्वर्षाणि जीवति ॥ ५० ॥  
  
अहोरात्रेणैव कालः कलयतेश्वरः * *? ।  
कदाचिच्छकलेशानः सप्तप्रहरनिर्गमम् ॥ ५१ ॥  
  
षण्मासायुर्भवेद्देवि त्रिमासं षट्प्रहारिकम् ।  
पञ्चकोह्यर्ध * * *? चतुर्भिर्मासजीविनः ॥ ५२ ॥  
  
अर्धमासायुषो मन्त्री प्रहरत्रयनिर्गमम् ।  
प्रहरद्वयं तथा व्यूढं दिनान्यष्टौ स जीवति ॥ ५३ ॥  
  
प्। १०९९)  
  
व्युढं प्रहरमेकन्तु जीवेत् * *? चतुष्टयम् ।  
प्रहरार्धं वहेद्यस्य स जीवति दिनद्वयम् ॥ ५४ ॥  
  
सद्यो मृत्युमवाप्नोति यस्य द्वित्रिपथं गतः ।  
यं वा कालं समारुह्य प्रवहेत् * * * * ? यम् ॥ ५५ ॥  
  
मासार्धाह्नसमालक्ष्येत्तत्काले निश्चयो भवेत् ।  
उत्तरायणजे काले कथितं तव शोभने ॥ ५६ ॥  
  
अथवाऽन्योऽपि देवेशि * * * ? योगिभिस्सदा ।  
श्रोत्रमार्गकृताङ्गुष्ठौ घोषं न शृणुते नरः ॥ ५७ ॥  
  
षण्मासाभ्यन्तरे देवि मारणं तस्य निर्दिशेत् ।  
घोरमध्ये * * * * * * * *? न   
कारवम् ॥ ५८ ॥  
  
प्। ११००)  
  
न शृणोति सदा तस्य प्राप्यमासं म्रियेत सः ।  
उत्पाद्यञ्च तथाकर्ण्य मृत्युयोगं तथैव च ॥ ५९ ॥  
  
लक्ष्येत्सततयुक्तन्तु यो * * *? स्य चिन्तकः ।  
योगी वक्त्रान्तनिवहं कालसङ्क्रान्तिपञ्चकम् ॥ ६० ॥  
  
उत्पाद्यमानमपर * * * * * ? रन्नयेत् ।  
द्रव्यहानिर्मनोद्वेगं कुर्याद्रोगविवर्धनम् ॥ ६१ ॥  
  
गृहभेदं सुहृन्नाशं तेजोहानिर्विवर्धनम् ।  
नासिकादक्षिणपुटे दक्षिणायनजीविते ॥ ६२ ॥  
  
सङ्क्रान्त्यष्टौ यदा याति करणयोगोदयो हि सः ।  
कानल * * * * * * ? न ग्रन्थिभङ्गन्दरम् ॥   
६३ ॥  
  
प्। ११०१)  
  
स्फोटिका शूलरोगांश्च उरो दोषः प्रकोपनम् ।  
वामघ्राणपुटान्तस्थं सङ्क्रान्त्याह्यष्टपञ्चकम् ॥ ६४ ॥  
  
ज्वररोगशिरोर्तिं वा शूलसंस्तम्भनोरिषा ।  
नीरोग प्रमेहञ्च मूत्रकृच्छ्रकापयेत् ॥ ६५ ॥  
  
श्रेष्मलाव्याधिमर्धासंस्थो महेश्वरः * * *? ।  
यत्काले वहते वायुः तत्काले दिवसे परे ॥ ६६ ॥  
  
व्याधिभिः पीड्यते जन्तुर्वामयामे त *? नरे ।  
अतोर्ध्वस्पर्शभं लक्षं नासाधस्तात्तु **? रि ॥ ६७ ॥  
  
ऊर्ध्वेन ऊर्ध्वं विशशे तरुदोषाः पूर्वचोदिताः ।  
दक्षिणे दक्षिणे स्पर्शि वा *? क्रोशपराभवम् ॥ ६८ ॥  
  
प्। ११०२)  
  
मध्ये मध्यस्फुटस्पर्शि पराभिभवनं ययुः ।  
साङ्क्रान्त्येको बहुधा प्रवहन्ते इतस्ततः ॥ ६९ ॥  
  
तस्य ला * * * * * * * * * ? पू   
जनितम् ।  
यदा तु मन्दं चारिस्यान्निबीजस्था समाश्रितः ॥ ७० ॥  
  
धर्मैश्वर्याभिलाभं कुर्यात्प्रियसमागमम् ।  
यदा द्वादश * * * * * * * * *?   
द्वये ॥ ७१ ॥  
  
संवत्सरेण म **? प्राप्तवान्योगिनस्सदा ।  
  
नवशीति तु * * * * * ? प्राणक्षयो भवेत् ।  
दिवसैकैकविच्छेदाद्यावत्त्रिंशत्समागताः ॥ ७३ ॥  
  
प्। ११०३)  
  
यदा पूर्वेद्यु वेलायां मृत्युः प्रवर * * *? ।  
समादिशेत् ॥ ७४ ॥  
  
इडा सुषुम्नगेत्येवं बोद्धव्यं कालसञ्चरम् ।  
दक्षिणायनजं कालं क* * * * * * * ? ॥   
७५ ॥  
  
सुषम्ना दक्षिणे प्राणे तद्वहे चैव * * *? ॥ ७६ ॥  
  
मयनस्मृतम् ।  
त्रिरुच्छ्वासव *? ताभ्यां ते चैव विषुवायनम् ॥ ७७ ॥  
  
मकरं कुम्भमीनञ्च मेषञ्च मिथुनं तथा ।  
सुषुम्ना * * * * * * *? यचोत्तरायणा ॥ ७८   
॥  
  
प्। ११०४)  
  
कर्कसिंहकन्या च तुलावृश्चिर्धनुस्तथा ।  
इडयान्तर्महादेवि राशयो दि * * * * ? ॥ ७९ ॥  
  
मकरमादिसङ्क्रान्त्यै कैकेया बुधः ॥ ८० ॥  
  
आदित्यादि भवे * * * * * * ? चतुर्दश ।  
विज्ञेयः प्राणविक्षेपः प्रबुध्यन्ते च ते क्रमात् ॥ ८१ ॥  
  
दिवाचारो भवेद्यस्य वेत्ता तस्य द्वयं भवेत् ।  
प्र* * * ? मतिकालं समीपरार्धकल्पितम् ॥ ८२ ॥  
  
पूर्वोदयात्समारभ्य प्राणसप्तदश क्रमात् ।  
प्राणाष्षष्टिस्समाख्याता प्राणाश्चैकादशं पुनः ॥ ८३ ॥  
  
प्। ११०५)  
  
निमेषैकं लवं ह्येकं तृटिमेकादश न्यूनकम् ।  
कृत्तिकाद्या भवेच्चारं भरण्यान्तानि मोदिताः ॥ ८४ ॥  
  
एवं शरीरजञ्चाररिक्षेषु कथितं तव ।  
ज्ञात्वा योगी जपेन्मृत्युं ध्यात्वा दे* *? लक्षरम् ॥ ८५ ॥  
  
स एव भगवान् काल अजयः कृष्णपिङ्गलः ।  
नाडिकाग्रहसंस्थो हि कालः कलयते प्रभुः ॥ ८६ ॥  
  
तत्र चित्तं समाधाय कालबीजं विचिन्तयेत् ।  
शम्भुमम्बुजपादञ्च बीजं कालेश्वरं स्थितम् ॥ ८७ ॥  
  
नाडिकाग्रहसंस्थाने वृध्या तन्तु जपेत्कलम् ।  
तदा प्रवर्तते तस्य त्रिकालज्ञानमुत्तमम् ॥ ८८ ॥  
  
प्। ११०६)  
  
भूतं कथयते योगी भविष्यद्वर्तमानकम् ।  
षण्मासाभ्यन्तरे युक्तः कालज्ञानं प्रवर्तते ॥ ८९ ॥  
  
त्रिकालज्ञानसंसिद्धिः जायते योगिनस्य तु ।  
कालात्मा जपतो देवि यतो वा वा महेश्वरि ॥ ९० ॥  
  
न तस्य कलयते कालः काले स्वच्छां वृजेत् *? ।   
हतमृत्युजरारोहि सर्वरोगविवर्जितः ॥ ९१ ॥  
  
दूराच्छ्रवणविज्ञानं मननञ्चावलोकनम् ।  
जायते नात्र सन्देहो योगी कालजयेषिणः ॥ ९२ ॥  
  
एकचित्तस्समापन्नो नासिकारन्ध्रमाश्रितः ।  
जायते योगिनस्सर्वं कालमृत्युर्महद्भयम् ॥ ९३ ॥  
  
प्। ११०७)  
  
जपते ध्यायते योगी नात्र कुर्याद्विचारणाम् ।  
मन्त्रं वा जपते यस्तु पञ्चाक्षरं महामतिः ॥ ९४ ॥  
  
शतञ्च विंशतिं वाऽपि पञ्चाष्टकशतानि च ।  
जपतो मन्त्रराजानः ॐ जृंसश्शिवाय नमः ॥ ९५ ॥  
  
एतन्मृत्युजयं श्रेष्ठं सर्वदुःखापहं परम् ।  
नानेन सदृशो मन्त्रः त्रिषु लोकेषु विद्यते ॥ ९६ ॥  
  
इदं पञ्चाक्षरं मन्त्रं सर्वदेवनमस्कृतम् ।  
पूजितं त्रिदशैह्येतं मन्त्रराजं सुदुर्लभम् ॥ ९७ ॥  
  
तस्यादौ तु त्रयो देवाश्चतुर्थमीश्वरं परम् ।  
पञ्चमं देवदेवेशं सदाशिवं परं पदम् ॥ ९८ ॥  
  
प्। ११०८)  
  
एतत्पञ्चात्मकं देवं जपितं सर्वदेवतैः ।  
हुतञ्च सततं तैस्तु मृत्युजित् स तु ते सुराः ॥ ९९ ॥  
  
अस्य मन्त्रप्रसादेन देवैर्मृत्युर्जितः पुरा ।  
जरारोगविनिर्मुक्ताः परमैश्वर्यसमन्विताः ॥ १०० ॥  
  
सर्वकामसमृद्धास्तु पाशानुग्रहकारकाः ।  
निर्द्वन्द्वा निरहङ्काराः प्रलये भिन्नदेहजाः ॥ १०१ ॥  
  
न तेषां पुनरावृत्तिः गतास्तु परमां गतिम् ।  
एतन्मन्त्रवरं प्राप्यात्मानं पठते सदा ॥ १०२ ॥  
  
त्रिधा चैव बहुधा चैव पशुज्ञानाभिमानिनः ।  
आत्मानं प्राकृतं तत्वम् अन्तरात्मा तु पौरुषम् ॥ १०३ ॥  
  
प्। ११०९)  
  
परमात्मा भवेद्विष्णुः योगी नारायणेश्वरः ।  
आत्मा तु कर्मणः कर्ताऽन्तरात्मा तु कारकः ॥ १०४ ॥  
  
परमात्मेत्वुदासीनं धृवं ते गुणयोगिनः ।  
अणिमादिगुणैर्युक्तः परमात्मा महेश्वरः ॥ १०५ ॥  
  
ध्यायन्ति नित्ययुक्ता वै सनकाद्यास्तु योगिनः ।  
मोक्षं जानन्ति योगीनां व्याख्यातं तव शोभने ॥ १०६ ॥  
  
वेदवादिनमप्येवं सकलस्यमुपासिनः ।  
ओङ्कारवाक्यरूपेण ब्रह्मविद्यावदन्ति हि ॥ १०७ ॥  
  
ब्रह्मविष्णुस्तथा रुद्रः त्रयो देवास्समेकतः ।  
सत्वं रजस्तमश्चैव गुणत्रयमुदाहृतम् ॥ १०८ ॥  
  
प्। १११०)  
  
जाग्रत्स्वप्नसुषुप्तञ्च पदत्रयमुदाहृतम् ।  
ऋग्यजुस्सामवेदाश्च त्रयो वेदास्स एव तु ॥ १०९ ॥  
  
एष वै परमोङ्कारस्सर्वदेवमयं विदुः ।  
आनन्दं परमं ब्रह्म साम्यावस्थं तमोमयम् ॥ ११० ॥  
  
अग्निरग्नौ यदा क्षिप्तं तोये तोयमिव स्थितम् ।  
मृत्पिण्डदण्डपाषाणन्निस्सुखं निष्प्रचेतनम् ॥ १११ ॥  
  
निर्वाणं परमानन्दमेवं वेदविदो धृवम् ।  
अधुना सम्प्रवक्ष्यामि सादरं शृणु सुवृते ॥ ११२ ॥  
  
उपास्यते यथा देवं सकलं सर्वतो मुखम् ।  
प्रद्युम्नमनिरुद्धञ्च तथा सङ्कर्षणो महान् ॥ ११३ ॥  
  
प्। ११११)  
  
वासुदेवेति भगवान् सर्वावासो नरो हरिः ।  
प्रद्युम्नकारको नाम कामो वै कामरूपिणः ॥ ११४ ॥  
  
अनिरुद्धो निरुद्धा अहङ्कारः प्रपठ्यते ।  
सङ्कर्षणो भवेद्बुद्धिः प्राणापानमयी पुरी ॥ ११५ ॥  
  
वासुदेवेति प्रकृतिः गुणसाम्ये तमोमयी ।  
गुणसाम्ये स्थिता यस्मात् निर्विकल्पे निरामयः ॥ ११६ ॥  
  
प्रधानकिमहोरात्रमुषित्वा प्राणिनस्तथा ॥ ११७ ॥  
  
भूय एव व्रजन्त्ययं सृष्टिसंहारचोदिताः ।  
वसन्ते सर्वभूतेषु स्वभावगुणवासना ॥ ११८ ॥  
  
प्। १११२)  
  
वासनाद्वासना चैव वासुदेवेति गीयते ।  
नासौ देवदेवेति पठ्यते पाञ्चरात्रके ॥ ११९ ॥  
  
अकारोकारभेदेन मकारं माररूपिणम् ।  
जाग्रत्स्वप्नसुषुप्ताख्यैः सत्वराजसतामसैः ॥ १२० ॥  
  
रूपैरेतैस्समाख्याता वेदयोगमनीषिणः ।  
तेषां यस्तुर्यनामानं तस्याधः प्रकृतिस्थिता ॥ १२१ ॥  
  
साङ्ख्यानां पुरुषस्यैव प्रागेवोक्तं मयानघे ।  
एतत्ते कथितं सर्वं किं भूयः परिपृच्छसि ॥ १२२ ॥  
  
वैमलाकारकाश्चैव तथा पाशुपता च ये ।  
वैमलानां ध्रुवं देवं कारकाणां ततोपरि ॥ १२३ ॥  
  
प्। १११३)  
  
ग्रन्थिध्रुवं मायीनां शिवसृष्टेरवस्थिता ।  
तेषां तत्परमं स्थानं दीक्षाध्वानविशोधितम् ॥ १२४ ॥  
  
ईश्वरं पाशुपत्यानां स्थानञ्चैवमुदाहृतम् ।  
चर्याध्वानविशुद्धात्मा गच्छते नात्र संशयः ॥ १२५ ॥  
  
अस्ति नास्ति तथास्तीति अर्हन्ता पुद्गलेति च ।  
जीवाख्ये नियतं देवमुपास्यन्ते नात्र संशयः ॥ १२६ ॥  
  
एष देवि समाख्यातं साक्याच्चारहतैस्सह ।  
न्यायवैशेषिकाश्चैव नैश्रेयपदवादिनः ॥ १२७ ॥  
  
पुराणपुरुषेत्येवमितिहासेषु गीयते ।  
पुराणे कविरित्येवं पुरुषं परमेश्वरम् ॥ १२८ ॥  
  
प्। १११४)  
  
देवं विश्वपतिं शुद्धमीश्वरं विश्वतोमुखम् ।  
एकधा बहुधा चैव तथा शतसहस्रधा ॥ १२९ ॥  
  
गीयते येऽतितत्वज्ञा देवदेवं महेश्वरम् ।  
बहुभिर्नामभेदैस्तु ऋषिभिः परिगीयते ॥ १३० ॥  
  
जीवं केचिद्वदन्त्येवं पुरुषेति तथा परे ।  
प्राणिनः केचिदित्येवं पुद्गलं पशुरेव हि ॥ १३१ ॥  
  
सूक्ष्मं सर्वगतेत्येवमजमन्ये मनीषिणः ।  
आत्मानमन्तरात्मानं परमात्मा तथा परे ॥ १३२ ॥  
  
अतः परतरेणैव पातालानि यथाक्रमम् ॥ १३३ ॥  
  
प्। १११५)  
  
कथयामि समासेन तन्निबोध वरानने ।  
आभासतालसुतालञ्च श्रीतालञ्चगभस्तिकम् ॥ १३४ ॥  
  
शिलोच्चयं समाख्यातं पातालं हेमसञ्ज्ञकम् ।  
एतेषामुपरिष्टात्तु भुवनास्सप्त कीर्तिताः ॥ १३५ ॥  
  
भूलोकः प्रथमः प्रोक्तः यस्मिन् संस्कारमिष्यते ।  
चतुर्दशविधश्चैव यस्मिन् संसारमण्डलम् ॥ १३६ ॥  
  
उद्धरेत वरारोहे तथैव कथयामि ते ।  
ब्रह्माणमादितः कृत्वा पैशाचान्तन्तु शोभने ॥ १३७ ॥  
  
पशुस्तु प्रथमः प्रोक्तो मृगश्च तदनन्तरम् ।  
पक्षिणश्च तथा प्रोक्ता तथा चैव सरीसृपः ॥ १३८ ॥  
  
प्। १११६)  
  
स्थावरं पञ्चमं प्रोक्तं मानुष्यञ्च तथा पुनः ।  
चतुर्दशविधं देवि ज्ञेयं संसारमण्डलम् ॥ १३९ ॥  
  
एभ्यस्संसारतोह्यात्मा संसारी तेन स स्मृतः ।  
मानुष्येषु पुनः पश्चात् जातिरुद्धरणं स्मृतः ॥ १४० ॥  
  
अन्त्यजः प्रथमः प्रोक्तः शूद्रत्वं तदनन्तरम् ।  
वैश्यक्षत्रं तथा ब्रह्मजातिरुद्धरणं कुरु ॥ १४१ ॥  
  
ब्रह्मत्वे तु तथा योज्य कुर्यात् संस्कारकर्मणि ।  
गर्भाधानादितः कृत्वा अन्त्येष्टिन्तु पश्चिमम् ॥ १४२ ॥  
  
पूर्वमेव मया प्रोक्तं भूलोके चैव कारयेत् ।  
क्रतुभिश्शुद्धदेहे तु भूलोके तु नियोजयेत् ॥ १४३ ॥  
  
प्। १११७)  
  
भूलोकोऽथ भुवर्लोको स्वर्लोकोऽथ महत्तथा ।  
जनस्तपस्तथा सत्यं क्रमेण पुनरुद्धरेत् ॥ १४४ ॥  
  
लोकैश्शुद्धैस्तथा देवि ब्रह्मविष्ण्वासने तथा ।  
रुद्रासनं तथा प्रोक्तं ब्रह्माण्डाभ्यन्तरे तथा ॥ १४५ ॥  
  
नागाश्च गरुडाश्चैव सुराः किं पुरुषास्तथा ।  
अग्निकुमारकाश्चैव मयश्चैव बलिस्तथा ॥ १४६ ॥  
  
सप्तैते कथिता देवि पातालेषु व्यवस्थिताः ।  
बलोह्यतिबलश्चैव बलवान् बलविक्रमः ॥ १४७ ॥  
  
बलश्च बलनन्तश्च बलोग्रश्चैव कीर्तिताः ।  
एतैस्सप्त समाख्याताः भुवनीशा महाबलाः ॥ १४८ ॥  
  
प्। १११८)  
  
एतैश्शुद्धैरिमे शुद्धाः पातालास्सप्त एव तु ।  
शर्वो रुद्रस्तथा भीमो भव उग्रस्तथैव च ॥ १४९ ॥  
  
महादेवस्तथैशानो रुद्रलोकाधिपास्त्विमे ।  
कापालीशोप्यजो बुद्धो वज्रदेहप्रमर्दनः ॥ १५० ॥  
  
विभूतिख्ययः शास्ता पिनाकी त्रिदशाधिपः ।  
दशरुद्रास्समाख्याता पूर्वायाः दिशि संस्थिताः ॥ १५१ ॥  
  
अग्निरुद्रो हुताशी च पिङ्गलो खादको हरः ।  
ज्वलनो दहनो बभ्रुः भस्मान्तकः क्षयान्तकः ॥ १५२ ॥  
  
आग्नेय्यां दिशि रुद्रास्तु कथितास्तव शोभने ।  
यो धूम्रहरो धाता विधाता कर्त एव च ॥ १५३ ॥  
  
प्। १११९)  
  
कालरुद्रश्च विख्यातो धर्मो धर्मपतिस्तथा ।  
संयोक्ता च वियोक्ता च इत्येते कथिता मया ॥ १५४ ॥  
  
याम्यायां दशरुद्रास्तु कथिताह्यनुपूर्वशः ।  
नैऋतो मारणो हन्ता क्रूरदृष्टिर्भयानकः ॥ १५५ ॥  
  
ऊर्ध्वकेशो विरूपाक्षो धूम्रलोहितदृष्टवान् ।  
नैऋते दशरुद्रास्तु कथिताह्यनुपूर्वशः ॥ १५६ ॥  
  
बलोह्यति बलश्चैव पाशहस्तो महाबलः ।  
श्वेतोऽथ जयभद्रश्च दीर्घबाहुर्जलान्तकः ॥ १५७ ॥  
  
बडवामुखो भीषणेशो वरुणराज्ञा सुपूजिताः ।  
वारुण्यां दशरुद्रास्तु कथिता ह्यनुपूर्वशः ॥ १५८ ॥  
  
प्। ११२०)  
  
शीघ्रो लघुर्वायुवेगः सूक्ष्मस्तीक्ष्णः क्षयान्तकः ।  
पञ्चान्तकः पञ्चशिखः कपर्दी मेघवाहनः ॥ १५९ ॥  
  
वायव्यां दशरुद्रास्तु कथिताह्यनुपूर्वशः ।  
निधीशो रूपवान्धन्यः सौम्यदेहो जटाधरः ॥ १६० ॥  
  
लक्ष्मीधृक् रत्नधृक् श्रीधृक् प्रसादश्च प्रकाशनः ।  
उत्तरां दिशमाश्रित्य दशरुद्रा महाबलाः ॥ १६१ ॥  
  
विद्याधिपोऽथ सर्वज्ञो ज्ञानभुक् वेदपारगः ।  
सुरेश्वरश्च सर्वेशो भूतपालो बलिप्रियः ॥ १६२ ॥  
  
सर्वविद्या विधाता च सुखदुःखकरस्तथा ।  
ईशान्यां दशरुद्रास्तु कथिता ह्यनुपूर्वशः ॥ १६३ ॥  
  
प्। ११२१)  
  
वृषो वृषधरोऽनन्तो क्रोधनो मरुताशनः ।  
उग्रसेनोऽधिवीरश्च फणीन्द्रो वज्रदंष्ट्रवान् ॥ १६४ ॥  
  
अधस्ताद्दशरुद्रास्तु कथिताह्यनुपूर्वशः ।  
शम्भुर्विभुर्गुणाध्यक्षः स्त्र्यक्षस्त्रिदशवन्दितः ॥ १६५ ॥  
  
संवाहश्च विवाहश्च नभोलिप्सुर्विचक्षणः ।  
ऊर्ध्वां दिशं समाश्रित्य दशरुद्रा महाबलाः ॥ १६६ ॥  
  
भूर्लोके तु यदा प्राप्य कुर्यात् संस्कारकर्मणि ।  
स्थावरं प्रथमं शोध्यं ततश्शेध्यं सरीसृपम् ॥ १६७ ॥  
  
पक्षिणश्च मृगाश्चैव पशवश्चेत्यनुक्रमात् ।  
देवयोनिर्पुनश्शोध्य एवमेव विपश्चितैः ॥ १६८ ॥  
  
प्। ११२२)  
  
संसारोद्धरणं कृत्वा जातिरुद्धरणं कुरु ।  
अन्त्यजः प्रथमं प्रोक्तश्शूद्रश्च तदनन्तरम् ॥ १६९ ॥  
  
वैश्यक्षत्रक्रमेणैव ब्रह्मान्तमुद्धरेत् क्रमात् ।  
सद्यादिवक्त्रपर्यन्तैश्शोधयेत यथाक्रमम् ॥ १७० ॥  
  
अन्त्यजस्थमीशमन्त्रेण गायत्र्या देवयोनयः ।  
ध्येयञ्च विविधं यत्तद्विद्याङ्गैश्शोधयेत् क्रमात् ॥ १७१ ॥  
  
ब्रह्मत्वे योजयित्वा तु कुर्यात् संस्कारकर्मणि ।  
गर्भाधानं पुंसवनं सीमन्तं जातकर्मणि ॥ १७२ ॥  
  
नामनिष्क्रमणञ्चैवान्नप्राशनमेव च ।  
चूडोपनयनञ्चैव वृतबन्धं तथैव च ॥ १७३ ॥  
  
प्। ११२३)  
  
मेखलादन्तकाष्ठञ्च अजिनञ्च त्रियायुषम् ।  
  
भूतेशं पाशुपत्यञ्च गणञ्चैव तृतीयकम् ।  
गणेश्वरं चतुर्थन्तु उत्तमञ्चाधिसाककम् ॥ १७५ ॥  
  
सप्तं * * * * * *? अपूर्वेण प्रकीर्तिताः ।  
ऐष्टिकं दार्थकञ्चैव भौतिकं सौमिकं तथा ॥ १७६ ॥  
  
देवव्रतास्समाख्याताश्चत्वारोह्यनुपूर्वशः ।  
गोदानन्तु ततः कृत्वा पत्नीसंयोजनं तथा ॥ १७७ ॥  
  
अष्टकापर्वणि श्राद्धं श्रावण्याश्रयणी तथा ।  
चैत्री चाश्वयुजी चैव पाकयज्ञाः प्रकीर्तिताः ॥ १७८ ॥  
  
प्। ११२४)  
  
आधेयञ्चाग्निहोत्रञ्च दर्शञ्चैव ततः पुनः ।  
पौर्णमासीति विज्ञेया सौत्रामणी ततः परम् ॥ १७९ ॥  
  
हविर्यज्ञा स्मृता ह्येते ज्ञातव्यास्तु यथाक्रमम् ।  
अग्निष्टोमोत्यग्निष्टोममुथ्ययज्ञक्तृतीयकः ॥ १८० ॥  
  
चतुर्थी षोडशी ज्ञेया वाजपेयोऽथ पञ्चमः ।  
त्रिरात्रं षष्टमित्युक्तम् अप्तोर्यामञ्च सप्तमः ॥ १८१ ॥  
  
सोमसंस्थास्समाख्याताः सप्तचैव क्रमेण तु ।  
हिरण्यपादः प्रथमो हिरण्यगुह्यमतः परम् ॥ १८२ ॥  
  
हिरण्यमेढ्रं तृतीयन्तु हिरण्यपाणिश्चतुर्थकम् ।  
हिरण्यगर्भस्तथा प्रोक्ता पञ्चमः परमेश्वरि ॥ १८३ ॥  
  
प्। ११२५)  
  
हिरण्यश्रोत्रं तथा देवि षष्ठमेतत् प्रकीर्तितम् ।  
हिरण्यत्वक् समाख्यातं हिरण्याक्षं तथाऽष्टमम् ॥ १८४ ॥  
  
हिरण्यजिह्वो नवमो दशमोऽथ हिरण्यधृक् ।  
आसहस्रस्य यज्ञस्य दशयज्ञाः परः स्मृताः ॥ १८५ ॥  
  
एकैस्तु परिवारास्तु शतेन परिवारिताः ।  
दशयज्ञोपरिष्टात्तु अश्वमेधन्तु होमयेत् ॥ १८६ ॥  
  
एवं गृहस्थो भवति वानप्रस्थं तथा पुनः ।  
पारिव्राज्यं ततो योज्य अन्त्येष्टिन्तु ततो हुनेत् ॥ १८७ ॥  
  
अन्त्येष्टिन्तु ततो हुत्वा ऊर्ध्वं कृत्वा तु योजयेत् ।  
पुर्यष्टकसमायुक्तं पश्चात्तत्वेषु योजयेत् ॥ १८८ ॥  
  
प्। ११२६)  
  
जलानलानिलव्योम अहङ्कारं तथैव च ।  
बुद्धिर्गुणस्तथाऽव्यक्तं क्रमशः कथयामिते ॥ १८९ ॥  
  
अमरेशं प्रभासञ्च नैमिषं पुष्कलं तथा ।  
अषडिञ्चैव दण्डिञ्च भारभूतिञ्च लाकुलम् ॥ १९० ॥  
  
गुह्याष्टकमिदं प्रोक्तं शिवेन परमात्मना ।  
हरिश्चन्द्रश्श्रीशैलं जल्पेश्वरमतः परम् ॥ १९१ ॥  
  
आम्रातिकेशं महाकालं तथा मध्यमकेश्वरम् ।  
केदारं भैरवञ्च अतिगुह्याष्टकं स्मृतम् ॥ १९२ ॥  
  
गयाञ्चैव कुरुक्षेत्रं खलं नाखलं तथा ।  
विमलञ्चाट्टहासञ्च महेन्द्रं भीममष्टमम् ॥ १९३ ॥  
  
प्। ११२७)  
  
गुह्याद्गुह्यतरं ह्येतत् कथितन्तु मया तव ।  
वस्त्रापदं रुद्रकोटिमविमुक्तं महालयम् ॥ १९४ ॥  
  
गोकर्णं भद्रकर्णञ्च स्वर्णाक्षं स्थाणुमष्टकम् ।  
पवित्राष्टकमेतद्धि कथितं ह्यनुपूर्वशः ॥ १९५ ॥  
  
फटलञ्च द्विरण्डञ्च माकोटं मण्डलेश्वरम् ।  
कालञ्जरवनञ्चैव शङ्कुकर्णं स्थलेश्वरम् ॥ १९६ ॥  
  
स्थूलेश्वरं तथा प्रोक्तं सर्वेषामुपरि स्थितम् ।  
स्थानाष्टकमिदं ज्ञेयम् अहङ्कारे व्यवस्थितम् ॥ १९७ ॥  
  
पैशाचं राक्षसं याक्षं गान्धर्वञ्चैन्द्रमेव च ।  
सौम्यन्त्वथ प्रजेशञ्च ब्राह्मञ्चैवाष्टमं स्मृतम् ॥ १९८ ॥  
  
प्। ११२८)  
  
देवयोन्यष्टकं ह्येतत् बुध्यावरणमाश्रितम् ।  
संवर्त एकवीरश्च कृतान्तो जननाशनः ॥ १९९ ॥  
  
मृत्युहन्ता च रक्ताक्षो महाक्रोधश्च दुर्जयः ।  
एते क्रोधेश्वराः प्रोक्ताः अनुपूर्वं यथाक्रमम् ॥ २०० ॥  
  
तेजोष्टकं पुनर्वक्ष्ये कथ्यमानं मया शृणु ।  
लोकाध्यक्षगणाध्यक्षं त्रिदशे त्रिपुरान्तकम् ॥ २०१ ॥  
  
सर्वरूपश्च शान्तश्च निमेषो मेषणस्तथा ।  
तेजोष्टकं समाख्यातम् अनुपूर्वेण ते मया ॥ २०२ ॥  
  
तेजोष्टकोपरिष्टात्तु स्थितं योगाष्टकं पुनः ।  
अकृतञ्च कृतञ्चैव भैरवं ब्राह्ममेव च ॥ २०३ ॥  
  
प्। ११२९)  
  
वैष्णवन्त्वथ कौमारभौमं श्रैकण्ट्यमेव च ।  
योगिनः कथिता ह्येते यथावदनुपूर्वशः ॥ २०४ ॥  
  
एतेषामुपरिष्टात्तु सु शिवा द्वादश स्मृताः ।  
वामो भीमस्तथा रुद्र भवे * * * * * *? ॥ २०५   
॥  
  
ईश्वरोऽथ अजेशश्च अनन्तैकशिवस्तथा ॥ २०६ ॥  
  
सुशिवा द्वादशा ह्येते अनुपूर्वेण कीर्तिताः ।  
सुशिवादुपरिष्टात्तु वीरभद्रः प्रकीर्तितः ॥ २०७ ॥  
  
मण्डलाधिपतिश्चैव * * * * * * * * ?   
।  
वामदेवोद्भवश्चैव तथा चैव भवोद्भवः ॥ २०८ ॥  
  
प्। ११३०)  
  
एकपिङ्गेक्षणेशान कथिता अनुपूर्वशः ।  
अङ्गुष्ठमात्रसहिता महादेवाष्टकं स्मृतम् ॥ २०९ ॥  
  
एतेषामुपरिष्टात्तु गुरुपङ्क्तित्रयं स्मृतम् ।  
शिवप्रभु * * * * * * * ? व प्रतापनः ॥   
२१० ॥  
  
प्राणदः शिवभीमञ्च करालः पिङ्गलस्तथा ।  
महेन्द्रो दिनकृच्चैव प्रदोदक्षण एव च ॥ २११ ॥  
  
करेवरं तथा प्रोक्तम् अनुपूर्वे यथाक्रमम् ।  
कण्ठघण्टा बृहन्ता च नादाश्वेत एव च ॥ २१२ ॥  
  
यजुर्वेदसमा * * * * * * * * * *   
? ।  
आचार्यश्शिवरूपश्च ज्येष्ठे नारायणस्तथा ॥ २१३ ॥  
  
प्। ११३१)  
  
विप्रगण्डे दरश्चैव मयमाली तथैव च ।  
गहनेशः पीडनश्चैव * *? पङ्क्तिरिष्यते ॥ २१४ ॥  
  
श्वेतदामस्सुदामश्च लोका * * * * * * ।  
अक्षसूत्र एकपादञ्च तथा गृध्रशिवेश्वरः ॥ २१५ ॥  
  
हुस्तथैव च ।  
ऋषभश्चैव गोकर्णः तथा देवो गुहेश्वरः ॥ २१६ ॥  
  
गुहावासी शिखण्डी च तथा च जटमायिनः ।  
उग्रो भस्मश्शिखी शूली सुगीतिश्च तथैव हि ॥ २१७ ॥  
  
सुफलोत् गहासश्च कारको लाङ्गविस्तरः ।  
तथा त्रिदण्डी शवनं साज्यं लकुलीशं तथैव च ॥ २१८ ॥  
  
प्। ११३२)  
  
द्वितीया पङ्क्तिराख्याता अनुपूर्वं यथाक्रमम् ।  
देवा चरणा दीर्घं वा हरिभूश्चैव यथाक्रमम् ॥ २१९ ॥  
  
रितिभूतिस्समाख्याता स्थाणुश्चैवमतः परम् ।  
सद्योजातस्तथा रुण्डी षण्मुखश्चतुराननः ॥ २२० ॥  
  
चक्रपाणिस्तथा कूर्म अर्धनारीश्वरस्तथा ।  
मेषसंवर्तकश्चैव भस्मेशः कामनाशनः ॥ २२१ ॥  
  
कपाली भूर्भुवश्चैव वषट्कारस्तथैव च ।  
बुध्या घ्राणेन्द्रियः प्रोक्तो पृथिव्यान्ते ॥ २२२ ॥  
  
आपे तु रसतन्मात्रं विषयं रसमेव च ॥ २२३ ॥  
  
प्। ११३३)  
  
कर्मेन्द्रियं ततः पायु बुध्य जिह्वेन्द्रिय स्मृतः ।  
आपे तु शोधनीया तु अनुपूर्वं यथाक्रमम् ॥ २२४ ॥  
  
तेजे तु रूपतन्मात्रं विषयं रूपसञ्ज्ञकम् ।  
कर्मेन्द्रिय स्मृतः पादः बुध्या चक्षुः प्रकीर्तितः ॥ २२५ ॥  
  
तेजोवारणमेतत्तु शोधनीयं यथाक्रमम् ।  
वायौ तु स्पर्शतन्मात्रं विषयं स्पर्शसञ्ज्ञितम् ॥ २२६ ॥  
  
कर्मेन्द्रियः स्मृतं पाणि बुध्या चैव त्वगीन्द्रियम् ।  
वायुतत्वे तु संशोध्या अनुपूर्वेण देशिकः ॥ २२७ ॥  
  
आकाशे शब्दतन्मात्रं विषयं शब्दसञ्ज्ञितम् ।  
कर्मेन्द्रियं स्मृतो वाचा बध्वा श्रोत्रेन्द्रिय स्मृतः ॥ २२८ ॥  
  
प्। ११३४)  
  
आकाशे शोधनीयास्तु अनुपूर्वेण मन्त्रवित् ।  
रोमाणि लोहितं मांसं मातृकर्तृक उच्यते ॥ २२९ ॥  
  
मज्जास्थिशुक्लसङ्घातं पैतृकं तृक उच्यते ।  
अन्नपानं मनश्चैव क्रमेण परिकीर्तिताः ॥ २३० ॥  
  
पृथिव्यादिषु तत्वेषु एकैकेषु यथाक्रमम् ।  
शोधनीयं यथान्यायं प्रकृत्यायान्तु या विधी ॥ २३१ ॥  
  
एवं हुत्वा यथान्यायं हुनेद्योगाष्टकं पुनः ।  
गुरुपङ्क्तित्रयं हुत्वा प्रधानन्तु ततो हुनेत् ॥ २३२ ॥  
  
अतः परतरञ्चैव श्रूयतां सुरसुन्दरि ।  
पौरुषे चैव तत्वे तु कथयाम्यनु पूर्वशः ॥ २३३ ॥  
  
प्। ११३५)  
  
अम्भा च सलिला चैव तुषावृष्टिस्तथैव च ।  
सुतारा च सुपारा च सुनेत्रा च तथैव हि ॥ २३४ ॥  
  
सुमारी उत्तमाम्भा चतुष्टयः परिकीर्तिताः ।  
ताराद्या अधुना वक्ष्ये प्राप्यमान निबोधमे ॥ २३५ ॥  
  
तारा चैव सुतारा च तरयन्ती तथैव च ।  
प्रमोदा प्रमुदिता चैव मोदमाना तथैव च ॥ २३६ ॥  
  
रम्यका च समाख्याता सदा प्रमुदिता च या ।  
सिद्धिरष्टविधा ख्याता ज्ञातव्या देशिकेन तु ॥ २३७ ॥  
  
अणिमा लधिमा चैव महिमा प्राप्तिरेव च ।  
प्राकाम्यमीशितत्वञ्च वशित्वञ्च तथैव हि ॥ २३८ ॥  
  
प्। ११३६)  
  
सर्वकामावसायित्वमैश्वर्यं कथितं मया ।  
एतेषामुपरिष्टात्तु नाड्यो विद्याष्टकं हुनेत् ॥ २३९ ॥  
  
इडा च चन्द्रिणी चैव गौरी शान्तिकरी तथा ।  
माला च मालिनी चैव स्वहा चैव स्वधा तथा ॥ २४० ॥  
  
नाडी विद्या समाख्यातं वेदितव्यं प्रयत्नतः ।  
अत एव उपरिष्टात्तु कथितं विग्रहाष्टकम् ॥ २४१ ॥  
  
अनुग्रहार्थं लोकानां संस्थितं सर्वदेहिषु ।  
कार्यञ्च कारणञ्चैव सुखं दुःखं तथैव च ॥ २४२ ॥  
  
पुरुषत्वं स्मृता ह्येते ज्ञातव्यास्तु विचक्षणैः ।  
अन्ये ये कथिता देवि भुवनाध्वेन ये पुरा ॥ २४३ ॥  
  
प्। ११३७)  
  
देहपाशाह्यनेकानि वेदितव्यानि देशिकैः ।  
पौरुषस्योपरिष्टात्तु * * * * * * * * ? ॥   
२४४ ॥  
  
सुखपाशो दुःखपाशन्तु शुक्लकृष्णावुभावपि ॥ २४५ ॥  
  
अस्य तत्वे तु ये रुद्रा कथयामि निबोध मे ।  
वामदेवोद्भवश्चैव तथा चैव भवोद्भवः ॥ २४६ ॥  
  
धातारः क्रमशश्चैव विक्रमश्च तथैव च ॥ २४७ ॥  
  
प्रभेशानस्समाख्यातस्सुप्रभेशान एव च ।  
नियत्यां संस्थिता ह्येते दशरुद्रास्समासतः ॥ २४८ ॥  
  
प्। ११३८)  
  
अतोर्ध्वं संस्मृतः काल येस्मि रुद्र * * * *? ।  
रमाक्षरः ? ॥ २४९ ॥  
  
शिवश्च सुशिवश्चैव ध्रुवमक्षरमेव च ।  
दशैते तु समाख्याता अनुपूर्वं यथाक्रमम् ॥ २५० ॥  
  
कालतत्वे स्थिता * * * * * * * * * *   
? ।  
मातृका प्रक्षेपः विद्यते * * * * * * * ?   
॥ २५१ ॥  
  
नाडीत्रयमिदं देवि या प्रोक्तास्तत्र योऽक्षराः ॥ २५२ ॥  
  
इडा च पिङ्गला चैव सुषुम्ना च त्रय स्मृताः ।  
इच्छाज्ञानक्रिया चैव परं शक्तित्रयं स्मृतम् ॥ २५३ ॥  
  
प्। ११३९)  
  
वामा ज्येष्ठा च रौद्री च अधिकारात्मिका त्रयः ।  
गार्हपत्यो दक्षिणाग्निराहवनीयं तृतीयकम् ॥ २५४ ॥  
  
यज्ञाधिकारिका ह्येते अग्नयस्त्रीणि कीर्तिताः ।  
गुणत्रयन्तु त्रैरेव पदत्रयमुदाहृतम् ॥ २५५ ॥  
  
त्रैलोक्यं व्यापितं तैस्तु ब्रह्मविष्णुमहेश्वरैः ।  
ईश्वरं हि चतुर्थन्तु पञ्चमन्तु सदाशिवम् ॥ २५६ ॥  
  
नमस्कारं भवेच्छक्तिः सर्वमन्त्रप्रबोधिनी ।  
एष सर्वमयो देवि मन्त्रं परमदुर्लभम् ॥ २५७ ॥  
  
जपतस्सिद्धिमायाति कालमृत्युजयो भवेत् ।  
जपतस्तृप्तिमायाति अमृतीशसमो भवेत् ॥ २५८ ॥  
  
प्। ११४०)  
  
एतद्देवि समाख्यातं कालमृत्युजयेषिणः ।  
कथितं सरहस्यन्तु कालचक्रं समासतः ॥ २५९ ॥  
  
सततं जपमानस्तु न मृत्युवशगो भवेत् ।  
ध्यायते सततं यस्तु अमृतं मृत्युनाशनम् ॥ २६० ॥  
  
अचिरेणैव कालेन सि मृत्युं विजयिष्यति ।  
  
इति निश्वासकारिकायां दीक्षोत्तरे अष्टादशः पटलः -   
ईश्वर उवाच -   
  
प्रक्रियासूत्रमिति देवि उक्तवानस्मि यत्पुरा ।  
तदहं सम्प्रवक्ष्यामि तत्समासेन मे शृणु ॥ १ ॥  
  
प्। ११४१)  
  
अनन्तं कालरुद्रञ्च दिक् श्रोत्रं भुवनं तथा ।  
तन्नाम पतयश्चैव आवीची रौरवं तथा ॥ २ ॥  
  
महारौरवतामिस्रमन्धतामिस्रमेव च ।  
शीत उष्णस्तथैवेह सञ्जीवसुजीवनम् ॥ ३ ॥  
  
पद्मञ्चैव महापद्मकालसूत्रं तथैव च ।  
सूचीमुखं तथा प्रोक्तं ज्वरवरासीपर्वतम् ॥ ४ ॥  
  
असितालवनञ्चैव कुम्भीपाकस्तथैव च ।  
अम्बरीषं तथा प्रोक्तम् अङ्गारराशिमतः परम् ॥ ५ ॥  
  
भुवनं तीक्ष्णायकां तुण्डं वक्रतुण्डं तथैव च ।  
स कृमिश्च तथा प्रोक्तं मीनोदरवरोदरः ॥ ६ ॥  
  
प्। ११४२)  
  
मशकः काकतुण्डश्च पि* * ? मम मेव च ।  
वज्रग्रीवो महाकायो कालं वै वडवामुखम् ॥ ७ ॥  
  
विशालञ्च अशालञ्च अस्थिभङ्गं तथैव च ।  
तथापूय हृदञ्चैव भ्रमरामशकस्तथा ॥ ८ ॥  
  
दंशं महामुखञ्चैव कूर्माढ्यं भीषणं तथा ।  
कर्कटं कृकचञ्चैव गर्भं चैव तथापरम् ॥ ९ ॥  
  
दीप्तिश्चैव तथा प्रोक्तं त्रिमुखञ्च तथैव हि ।  
शताननं पञ्चमुखं जम्बूकं पुनरेव हि ॥ १० ॥  
  
सुतप्तऋतुपङ्कश्च पूयमांसहृदस्तथा ।  
हुनञ्च हुनहस्तञ्च परशुद्धध्वमेव च ॥ ११ ॥  
  
प्। ११४३)  
  
उच्छ्वासन निरुच्छ्वासं वंशमावान्तमेव च ।  
दावाग्निरपरूपश्च आपको मध्यमेव च ॥ १२ ॥  
  
मन्त्रयोणो विरूपञ्च रूपवर्धनमेव च ।  
लम्बोष्ठः कूपशाखश्च बहुशाखस्तथैव च ॥ १३ ॥  
  
विशाखश्च तथा प्रोक्तः गूलशाल्मिमेव च ।  
गविहेरस्मरश्या च लोहपञ्चरमेव च ॥ १४ ॥  
  
गहनं वृश्चिकश्चैव काककण्टकमेव च ।  
कवाटसङ्कुलश्चैव क्रिमिवैतरणी तथा ॥ १५ ॥  
  
गृध्रश्च कुररश्चैव दुर्दुरो अलकस्तथा ।  
वक्रनाशश्च विविधः खञ्जरीटकमेव च ॥ १६ ॥  
  
प्। ११४४)  
  
वसनं तिलकञ्चैव काककङ्कमुखं तथा ।  
शिवानादं गजनादं महानादं तथैव च ॥ १७ ॥  
  
शिवोग्रवस्त्रजश्चैव कीटवानरमेव च ।  
मूषिकं घोररूपञ्च कृष्णवर्तमधः शिरः ॥ १८ ॥  
  
चक्रपिण्डालवर्तिश्च वाद्यकुक्षिकमेव च ।  
इक्षु यन्त्रञ्च अशनि तथा गण्डोदर स्मृतः ॥ १९ ॥  
  
कण्टं क्रदं पुनः प्रोक्तः तथा वै वालुकर्दमः ।  
एतेषां भुवना रौद्रा स्त्रिकोणाः परिकीर्तिताः ॥ २० ॥  
  
प्रयत्नतः ।  
ऊर्ध्वं समाख्याता रुद्र * * * * * * * *   
? ॥ २१ ॥  
  
प्। ११४५)  
  
।  
मनोन्मनस्समाख्यातस्तथा च सुमनोन्मनः ॥ २२ ॥  
  
महावीरस्तथा वीरो विरोधश्च तथैव च ।  
रागतत्वसमाख्यातश्शोधनीया विदुर्बधैः ॥ २३ ॥  
  
अत ऊर्ध्वं समाख्यातं विद्यातत्वं वरानने ।  
महाबलाः ॥ २४ ॥  
  
कल्याणः पिङ्गलश्चैव वभ्रुश्च वरदस्तथा ।  
प्रवरो मेधातिथिश्चैवच्छेदको दहनस्तथा ॥ २५ ॥  
  
शास्त्रकारी समाख्याता दशैते गुरवस्मृताः ।  
विद्यातत्वे समाख्या * * * * * * * *   
  
प्। ११४६)  
  
अत ऊर्ध्वं समाख्यातं कालतत्वं वरानने ।  
वामाज्ज्येष्ठादयस्तत्र शोधनीया विपश्चितैः ॥ २७ ॥  
  
वामो ज्येष्ठश्च रुद्रश्च कालश्चैव कलस्तथा ।  
कलविकरणो देवो बलप्रमथन * * ? ॥ २८ ॥  
  
सुशिवश्च शिवश्चैव कथिता अनुपूर्वशः ॥ २९ ॥  
  
अत ऊर्ध्वम् अनन्तेशं पाशाश्चैव तु संस्थिताः ।  
मदो मोहो महामोहः चोषवैचित्र्यमेव च ॥ ३० ॥  
  
अत ऊर्ध्वन्तु ओङ्कारं वेदितव्यं प्रयत्नतः ॥ ३१ ॥  
  
प्। ११४७)  
  
अत ऊर्ध्वं साध्योङ्कारं वा तार उदमनेशकम् ।  
ध्यानाहारं समाख्यातं भस्मेशं तदनन्तरम् ॥ ३२ ॥  
  
अनुक्रमेण शोध्यायां प्रमाणानि नोबोध मे ।  
पञ्चार्थगुह्यकञ्चैव रुद्राङ्कुशमतः परम् ॥ ३३ ॥  
  
हृदये लक्षणञ्चैव व्यूहमाकर्षकं तथा ।  
आकर्षकस्समाख्यातो मया तत्वस्य मध्यतः ॥ ३४ ॥  
  
माया तत्वोपरिष्ठात्तु विद्यातत्वन्तु कीर्तितम् ।  
कथितं सर्वविद्यानां योनिभूतं महाधिया ॥ ३५ ॥  
  
वामाज्ज्येष्ठा च रौद्री च कालीकलविकारिणी ।  
तथा बलविकारणी बलप्रमथिनी * * ? ॥ ३६ ॥  
  
प्। ११४८)  
  
।  
अतोर्ध्वम् ईश्वरं तत्वं वेदितव्यं समाहितः ॥ ३७ ॥  
  
अनन्तेशश्च सूक्ष्मश्च तथा चैव शिवोत्तमः ।  
एकनेत्रैकरुद्रश्च त्रिमूर्तिश्चानलद्युतिः ॥ ३८ ॥  
  
श्रीकण्ठश्च शिखण्डी च * * * * * * *   
  
धर्मज्ञानञ्च वैराग्यमैश्वर्यञ्च चतुष्टयम् ।  
अत ऊर्ध्वन्तु देवेशि शक्तयस्त्रीणि कीर्तिताः ॥ ४० ॥  
  
वामाज्ज्येष्ठा च रौद्री च शक्तयस्त्रीणि कीर्तिताः ।  
पशोर्योजनविशेष उद्धारे च प्रकीर्तिताः ॥ ४१ ॥  
  
प्। ११४९)  
  
अतो ज्ञानक्रियाशक्तिः वेदितव्याः प्रयत्नतः ।  
उपरिष्टात्तु द्वे विद्ये वेदितव्याः प्रयत्नतः ॥ ४२ ॥  
  
तेजीशश्च ध्रुवीशश्च वेदितव्यः * * * * ? ।  
ज्ञानसमन्विताः ॥ ४३ ॥  
  
तत्पदं परमं प्रोक्तं तथ्यमेतन्न संशयः ।  
एतेषामुपरिष्टात्तु पुनश्च प्रणवस्मृतः ॥ ४४ ॥  
  
ब्रह्मविष्णुप्रतोदञ्च मनवं परिकीर्तितम् ।  
एतेषामुपरिष्टात्तु सौम्यं रू अनुपूर्वशः ॥ ४५ ॥  
  
अत ऊर्ध्वं ध्रुवं प्रोक्तं कथितं तव शोभने ।  
ध्रुवञ्चैवोपरिष्टात्तु रुद्रैकादशकं पुनः ॥ ४६ ॥  
  
प्। ११५०)  
  
ब्रह्मदर्कोदण्डिमुण्डि सौरभे *? ज्ञ जृम्भितम् ।  
गुलके संस्थिता ह्येते वेदितव्याः प्रयत्नतः ॥ ४७ ॥  
  
तृतीयन्तु पुनर्वक्ष्ये निरञ्जनमतः परम् ।  
इच्छाशक्ति ततोर्ध्वे तु ऊर्ध्वं प्रीत्यादयस्मृताः ॥ ४८ ॥  
  
प्रीति प्रमुदिताश्चैव प्रणीतस्सुखदुःखिनः ।  
कथितं ते समासेन अष्टौ ते भुवनेश्वराः ॥ ४९ ॥  
  
ततस्तु समयः क्षुद्रः प्रभवाद्याः प्रकीर्तिताः ।  
परतोऽन्यघनो नाम रुद्रोङ्कारमतः परम् ॥ ५० ॥  
  
परिवार्योऽष्टभेदेन मध्ये नादस्तु संस्थितः ॥ ५१ ॥  
  
प्। ११५१)  
  
कर्णिकास्थस्थितस्तत्र चतस्रो योगभक्तयः ।  
निवृत्तिश्च प्रतिष्ठा च विद्याशान्तिस्तथैव च ॥ ५२ ॥  
  
उपरिष्टात्स्थितं नादं निरालम्बो ततोपरि ।  
कस्मिन् * * *? द्ध ज्ञेयं सर्वं व्याप्य व्यवस्थितम् ॥ ६३ ॥  
  
अतः सुषुम्ना विज्ञेया सर्वाध्वानसमाप्तये ।  
ततो ब्रह्मबिले लीना पद्मसूत्रनिभा स्थिता ॥ ५४ ॥  
  
ध्यातव्यो योगिभिर्नित्यं तुषारकण धूसरः ।  
अतो * * * * * * ? निरालम्बो ततोपरि ॥ ५५ ॥  
  
तस्मिन्युक्तस्समुच्चेन न पुनः पशुतां व्रजेत् ।  
तस्मिन् युक्तो यदाह्यात्मा तत्तुल्यसमतां व्रजेत् ॥ ५६ ॥  
  
प्। ११५२)  
  
प्रक्रियासूत्रमेतत्तु कथितन्तु यथाक्रमम् ॥ ५६ १।२ ॥  
  
इति निश्वासकारिकायां दीक्षोत्तरे प्रकरणे एकोनविंशतिः पटलः ।  
  
॥ समाप्तोऽयं संहिता इति ॥  
  
इदं पञ्चसूत्रोज्वलं समुदायेन द्वादशसाहस्रिकं समाप्तं   
निश्वासकारिकाख्यं तन्त्रम् ॥  
  
ॐ नमो नमः । ॐ हुं नमः । ॐ हं स । ॐ परमशिवेन लिखितम्   
निश्वासकारिकाख्यं तन्त्रम् । ॐ हरिः ॐ । ॐ शिव शिव शिव ।  
  
  
  
