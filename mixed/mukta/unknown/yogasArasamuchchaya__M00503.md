+++
"Catalog number" = "M00503"
"Uniform title" = "yogasārasamuccaya"
"Secondary title" = [ "akulāgamatantra",]
Subjects = [ "yoga",]
Manuscript = [ "NGMCP manuscript no. 1-9 Reel No. B 115/6",]
Description = "Wrongly catalogued as the akulāgamatantra is in fact called the yogasārasamuccaya . Deals with Yoga."
"Internet publisher" = [ "Internet published by Muktabodha Indological Research Instit",]
"Publication year" = [ "2021",]
"Publication country" = "United States"
title_iast = "yogasārasamuccaya"
title = "योगसारसमुच्चय"

+++
  
  
  
  
श्रीब्रह्मणे नमः ॥  
  
अज्ञानतिमिरान्धस्य ज्ञानाञ्जनशलाकया ।  
चक्षुरुन्मीलितं येन तस्मै श्रीगुरवे नमः ॥ १ ॥  
  
यस्तु आदौ त्वया नाथ मुनिशिष्यैःरनेकधा ।  
अनेकशास्त्र मायादौ कथिता परमेश्वर ॥ २ ॥  
  
प्रशन्नो देवदेवश भवदुःखविनाशन ।  
अनेकशास्त्रश्रवणादस्माकं भ्रामितं मनः ॥ ३ ॥  
  
केन मे कारणं कर्म किं योगः प्रोच्यते स तु ।  
योगस्तु षड्विधः प्रोक्ता नानात्वं तस्य दृश्यते ॥ ४ ॥  
  
अन्ततर्भेदभिन्नस्य मनेकाशास्त्रचोदिता ।  
शास्त्रस्य सङ्गतिर्नास्ति शंसयं कथय प्रभो ॥ ५ ॥  
  
न त केन मार्गेण गर्भवासस्तु दारुणाः ।  
देवानां परमां भक्तिं श्रुत्वा तु परमं मुनिः ॥ ६ ॥  
  
१ब्)  
  
प्रोवाच भगवान् विष्णुः सर्वेषां चैव सम्मतम् ।  
त्वया हि कथितं यत् तद् रहस्यं गुह्यमुत्तमम् ॥ ७ ॥  
  
श्रीनारायणौवाच ॥  
  
अकुलागमकल्पोयं श्रुणुष्वं कथयाम्यहम् ।  
वेदशास्त्रस्य मध्ये तु स्वाश्रयोगः प्रसस्यते ॥ ८ ॥  
  
येनैवानेकभेदेन तेन सर्वे विमोहिता ।  
मुनयः सर्वशास्त्रेषु योगसाम्यं निरोपितम् ॥ ९ ॥  
  
तच्छास्त्रं शम्भुना प्रोक्तं कुत्र कस्य जनार्दन ।  
हिमाद्रिशिखरे रम्ये नानाधातुविचित्रिते ॥ १० ॥  
  
अनेकद्रुमसङ्कीर्णे पुष्पप्राकारशोभिते ।  
गङ्गादिसरितस्तत्र सर्वतीर्थनिषेविते ॥११॥  
  
पुण्यदेशे महासौम्ये मङ्गले निरुपद्रवे ।  
एकान्ते विजने गोप्ये चित्तस्याह्लादकारके ॥ १२ ॥  
  
तस्मिन् मध्ये महादेवो देवानां दैवतं परम् ।  
सिद्धासने समो भूत्वा योगेषु परिनिष्टितः ॥ १३ ॥  
  
ध्यानस्थश्चिन्तयामास स शिवः परमेश्वरः ।  
निरञ्जनं निराकारं निर्विकल्पं निरूपमम् ॥ १४ ॥  
  
परिपूर्णं परं ब्रह्म तस्मिन् लीनो महेश्वरः ।  
क्वचित् काले महामाया शाम्भवी तत्र मागता ॥ १५ ॥  
  
समाधिस्थं हरं दृष्ट्वा स्तुतिं च ब्रुहि पार्वति ॥  
  
श्रीदेव्युवाच ॥  
  
नमस्ते आदिनाथाय विश्वनाथाय ते नमः ॥ १६ ॥  
  
नमस्ते विश्वरूपाय विश्वातीताय ते नमः ।  
नमस्ते विश्वकन्दाय विश्वबीजाय ते नमः ॥ १७ ॥  
  
सबाह्याभ्यन्तरस्थाय नमस्ते विश्वधारिणे ।  
सृष्टिस्थितिं विनाशानां त्वं हेतुः परमेश्वरः ॥ १८ ॥  
  
त्वमेदोपि त्रिधाभिन्नो ब्रह्माविष्णुशिवाकृतिः ।  
नमो रजस्वरूपाय सत्वरूपाय ते नमः ॥ १९ ॥  
  
तमोरूप नमस्तेस्तु निर्गुणाय नमो नमः ।  
अध्यात्मविद्या विद्यानां सा विद्या त्वं सुरेश्वर ॥ २० ॥  
  
स पातु विद्यया सिद्धाः प्राप्नुवन्ति परं सुखम् ।  
चन्द्रादिभ्य स्वरूपाय नमस्ते जातवेदसे ॥ २१ ॥  
  
प्राणापानस्वरूपाय शब्दब्रह्मात्मने नमः ।  
त्रयी विद्या सोमपाय फलदाय गुणात्मक ॥ २२ ॥  
  
अविद्या विद्यमानाय महादेवाय ते नमः ।  
गायत्री चैव सावित्री महामाया सरस्वती ॥ २३ ॥  
  
त्रिसन्ध्याय त्रिकालाय सर्वदेव्या त्रयी वपुः ।  
त्रिशून्याय नमस्तुभ्यं पञ्चप्राणाय ते नमः ॥ २४ ॥  
  
भूतभावनभूतेश नमस्ते भूतवासिने ।  
अहर्निशात्मको भूत्वा मायाचक्र व्यवस्थिताः ॥ २५ ॥  
  
सर्वेषां चैव भूतानां मायुष्यगणनाय च ।  
नमस्ते नादरूपाय बिन्दुरूपाय ते नमः ॥ २६ ॥  
  
कालरूप नमस्तुभ्यं महाप्राण नमोस्तु ते ।  
  
३अ)  
  
स्थुलसूक्ष्मप्रभेदेन सर्वत्रैव व्यवस्थिता ॥ २७ ॥  
  
ज्ञानगम्योशि देवेसि मुनिनां भावितात्मनाम् ।  
अकाराय नमस्तुभ्यम् उकाराय नमो नमः ॥ २८ ॥  
  
मकाराय नमस्तुभ्यं प्रणवत्रयरूपिणे ।  
ज्ञानविज्ञान गुह्यात्मा कूटस्थः कूटवर्जितः ॥ २९ ॥  
  
द्वैताद्वैतविनिर्मुक्तो भावगम्यो महेश्वरः ।  
ऋग्यजुः सामरूपाय नमस्ते मन्त्ररूपिणे ॥ ३० ॥  
  
मन्त्रानां बीजरूपाय हकाराय नमो नमः ।  
साकारोसिनिराकारो देहस्थः प्रकृतेः परः ॥ ३१ ॥  
  
स्वयं ज्योति परमात्मा एकोपि बहुधा स्थितः ॥ ३२ ॥  
  
नमस्ते ज्ञानरूपाय नमस्ते ज्ञानदायिने ।  
सर्वज्ञान नमस्तेस्तु नमस्ते सर्वगाय च ॥ ३३ ॥  
  
चतुर्विंशति तत्वन्ते पुरुषः पञ्चविंशति ।  
सजीवस्त्वं गुणाधीनो मायया ह्यन्त्रवाहकः ॥ ३४ ॥  
  
३ब्)  
  
नमस्ते हंसरूपाय परहंसाय ते नमः ।  
सर्वतत्वान्तरस्थाय चैतन्याय नमस्तुते ॥ ३५ ॥  
  
सखात्वं सर्वभूतानां जीवानां जीवनं परम् ।  
त्वया विनानकोप्यस्ति फलदो कर्मकारिणम् ॥ ३६ ॥  
  
नमस्तेक्षर रूपाय मृत्यवे पानसञ्ज्ञके ।  
अक्षराय नमस्तुभ्यं मपमृत्युविनासिने ॥ ३७ ॥  
  
तीर्थानां परमं तीर्थं व्रतानां च महाव्रतम् ।  
सर्वेषां चैव यज्ञानां त्वं च देव महामलः ॥ ३८ ॥  
  
त्वं मन प्राणरूपस्त्वं क्षेत्रज्ञस्त्वं हृदि स्थितः ।  
अकर्तात्वमुदासीनो साधनोधर्मरक्षकः ॥ ३९ ॥  
  
नमस्ते शब्दरूपाय स्पर्शरूपाय ते नमः ।  
रसरूप स्वरूपाय नमस्ते गन्धरूपिणे ॥ ४० ॥  
  
देहान्तरे क्षरत्वं हि वाह्येपि त्वक्षरात्मकः ।  
उत्तमः पुरुषः त्वन्य परमात्मा जगत्पतिः ॥ ४१ ॥  
  
पृथिव्यापस्तथा तेजो वायुराकाशमेव च ।  
  
४अ)  
  
पञ्चभूतात्मने शम्भो नमस्ते तत्व विग्रहः ॥ ४२ ॥  
  
एकपादो द्विपादश्च त्रिपादो वै चतुष्पदः ।  
युगे युगे च यो धर्मो नमस्तस्मै कपर्दिने ॥ ४३ ॥  
  
नमः प्रकृति रूपाय पुरुष रूपाय ते नमः ।  
द्वैताद्वैतस्वरूपाय नमस्ते भेदवर्जिते ॥ ४४ ॥  
  
अमूर्तोसि अनन्तोसि मूर्तोसि त्वं स्वमायया ।  
कर्ता हर्ता प्रभुः साक्षी भर्ताभोक्ता महेश्वरः ॥ ४५ ॥  
  
विरूप्यक्ष नमस्तेस्तु नीलग्रीवाय ते नमः ।  
गङ्गाधर नमस्तुभ्यं नमस्ते चन्द्रमौलिने ॥ ४६ ॥  
  
इन्द्राद्यालोकपालाश्च यक्षगन्धर्व किन्नरा ।  
सिद्धविद्याधराश्चान्ये त्वदीशाः सर्वदेवताः ॥ ४७ ॥  
  
नमस्ते बोधरूपाय बोधबोध्याय ते नमः ।  
नमो विश्वप्रबोधाय ज्ञानबोधाय ते नमः ॥ ४८ ॥  
  
स्थावरं जङ्गमं चेदं विऽस्वमेतच्चराचरम् ।  
कर्मसंवलितं तस्य त्रातात्वं परमेश्वर ॥ ४९ ॥  
  
४ब्)  
  
त्वं गुरुः सर्वसत्वानाम् उपदेष्टा हृदिस्थितः ।  
योगान्मुक्ति प्रदो देव भवकर्मोपदेशतः ॥ ५० ॥  
  
अतर्क्यासि महेशान अप्रमेयोव्ययःकिल ।  
सर्वाधारो निराधारो जगतां सूत्रधारकः ॥ ५१ ॥  
  
शरण्ण्योसिशरण्यानां पापहाकरुणाकर ।  
भवोर्मि व्याकुलं देव रक्तमांसरणागताम् ॥ ५२ ॥  
  
कृपाकरत्वमीशान भक्तानाम भयङ्कर ।  
आर्तानामार्तिहन्तात्वं कृपादृष्ट्वावलोकय ॥ ५३ ॥  
  
जानेत्वामीशं विश्वस्य जगतो यानि बीजयो ।  
शक्तेः शिवस्य च परं यस्त्वं ब्रह्म निरन्तरम् ॥ ५४ ॥  
  
एवन्नाना प्रकारेण पार्वत्या प्रार्थितः शिवः ।  
ध्यानादुपरतचित्त स्तुत्या जातो महेश्वर ॥ ५५ ॥  
  
तस्मिनवसरे देवी साह्लादा शाम्भवी कला ।  
महादेवं नमस्कृत्य तयाप्रश्न अयङ्कृतः ॥ ५६ ॥  
  
अथ धार्यतां सुरश्रेष्ठमद्वाक्यं कृपया शिव ।  
  
५अ)  
  
शास्त्रे त्वनन्तः पन्थानः कर्मभिनाः श्रुता मया ॥ ५७ ॥  
  
मे मति भ्रामिता तैस्तु किं सत्यं न स्मराम्यहम् ।  
तस्मात् कथय सर्वज्ञ कारणं वेदशास्त्रयोः ॥ ५८ ॥  
  
सर्वेषां चैव शास्त्राणां भेदः किं चैक वाक्यता ।  
षट् दर्शने विवादश्च वितर्को मनसि स्थितः ॥ ५९ ॥  
  
कर्मणा लभते मोक्ष किं योगः साधनेन च ।  
योगश्चैकः सर्वसास्त्रे प्रोच्यते किमनेकधा ॥ ६० ॥  
  
योगस्य च षडङ्गानि कानि तानि तपोधन ।  
कथयस्व महादेव प्रश्नमन्यं यथार्थतः ॥ ६१ ॥  
  
कोजीवः सर्वभूतस्थः का च शक्ति गुणात्मिका ।  
परमात्मा च निर्गुणः जीव साक्षी तु कः प्रभो ॥ ६२ ॥  
  
पापपुण्य निवद्धस्य पतितस्य भवार्णवे ।  
जीवस्य ब्रह्मसंयोगः केनोपायेन जायते ॥ ६३ ॥  
  
वलीपलीतको देहो ज्ञानकश्च रता नरा ।  
  
५ब्)  
  
तयोस्तम्भो भवेत् केन उपायेन सुराधिपः ॥ ६४ ॥  
  
इदृशं वाक्यमाकर्ण्य कैलासाधिपतिः शिवः ।  
कृपया लोक्य नेत्राभ्यां पार्वतीं समुवाचह ॥ ६५ ॥  
  
श्री ईश्वर उवाच ॥  
  
ऋग्यजुःसामवेदैस्तु सर्वशास्त्रैरनेकधा ।  
सृष्ट्यर्थं कल्पितो भेदो न भेदः परमार्थतः ॥ ६६ ॥  
  
कर्ममार्गेण संसारो वेदनिश्चित मार्गतः ।  
योगमार्गेण मोक्षोस्ति स योग शिवजीवयोः ॥ ६७ ॥  
  
अध्यात्मशास्त्रमध्ये तु दृश्यते चैक वाक्यता ।  
नानात्वं नास्ति योगस्य नाम्ना भेदः प्रकल्पयेत् ॥ ६८ ॥  
  
एकस्य बहुनामानि भेदभिन्नान्यनेकधा ।  
तैरेभिधानैर्योगस्य त्वत्तसर्वे ब्रुवन्ति हि ॥ ६९ ॥  
  
यद्यप्यधीत निगमाः षडङ्ग सहिता प्रिये ।  
आगमाद्यानि शास्त्राणि ज्ञानं नास्ति गुरुं विना ॥ ७० ॥  
  
६अ)  
  
तस्माद्गुरुं समालोच्य भजते यः पुमान् शिवे ।  
योगज्ञानं स्फुटं तस्मै ब्रुवते नात्रसंसयः ॥ ७१ ॥  
  
तारकं कोपि संसारे प्राणीनां सद्गुरोर्विना ।  
दैवेन दर्शनं तस्य जायन्ते ज्ञानतोधिकान् ॥ ७२ ॥  
  
योगस्याङ्गानि वक्षामि यैस्तु सिध्यन्तु साधकाः ।  
संविभाव्यात्म योगस्य द्वादशाद्धानि सुन्दरी ॥ ७३ ॥  
  
आसनं प्राणसंरोधः प्रत्याहारोथ धारणा ।  
ध्यानं समाधिरेतानि योगाङ्गानि महातपे ॥ ७४ ॥  
  
प्रथमं चासनं दिव्यं सध्यं सर्वं रुजापहम् ।  
तत्प्रवेशे स्मृतं भद्रे त्वक्षरे देह पूरके ॥ ७५ ॥  
  
योगस्याङ्गं द्वितीयं तु प्राणायाममुदाहृतम् ।  
निश्चलं नाभि देशी च सर्वपापप्रनाशनम् ॥ ७६ ॥  
  
तृतीयं चोर्द्धगं विद्धि प्रत्याहारात्मकं हृदि ।  
ग्रन्त्थि भेदादिके नाथ मनोविषयनाशनम् ॥ ७७ ॥  
  
चतुर्थ्यं धारणं नाम स्वरचक्रे व्यवस्थितम् ।  
सुधामयं महासौम्यं कवित्वं येन जायते ॥ ७८ ॥  
  
६ब्)  
  
पञ्चमं भ्रुविलान्तस्थं ध्यानं तद्वेदसूचितम् ।  
अष्टसिद्धि प्रदं पुंसां योगस्याङ्ग प्रकीर्तितम् ॥ ७९ ॥  
  
षष्टं वै व्योम मध्यस्थमङ्गं परमदुर्लभम् ।  
समाधीरिति विख्यातं सर्वज्ञानावभासकम् ॥ ८० ॥  
  
तेन योगी महादेवी प्रोच्यते परमेश्वरः ।  
यथाब्रह्म यथायोगो दुर्लक्षस्त्रिदशैरपि ॥ ८१ ॥  
  
षडङ्गानि च योगस्य कथितानि इमानि वै ।  
वहवो योगिनः सिद्धा अङ्गैरेतैर्वरानने ॥ ८२ ॥  
  
आसनं ब्रह्मणो भावः प्राणायामस्तु वैष्णवः ।  
प्रत्याहारो रुद्रभावो धारणा चेश्वरे मता ॥ ८३ ॥  
  
ध्यानं सदाशिवो भावः समाधिः पुरुषस्य च ।  
भावाने तान् समभ्यस्य योगी ब्रह्मण्यवस्थित ॥ ८४ ॥  
  
ईदृशानि षडङ्गानि वदत्य ध्यात्म वित्तमाः ।  
प्राणस्यार्द्ध प्रचारेण सर्वेषां चैव सम्मताम् ॥ ८५ ॥  
  
७अ)  
  
अन्यं जीवस्वरूपं तु रूपं शक्तेर्महातपे ।  
श्रुणुत्वं व्यापकं ब्रह्म दत्तचित्तावधानतः ॥ ८६ ॥  
  
नाडि त्रयान्तरस्थासौ गुणत्रयविभागतः ।  
स जीवः प्रोच्यते सद्भि क्रियायुक्तो हृदिस्थितः ॥८७ ॥  
  
क्रिया कुण्डलिनी शक्तिः सा च माया गुणात्मिका ।  
विनिर्मितं तया सर्वं जगत्स्थावरजङ्गमम् ॥ ८८ ॥  
  
ब्रह्माविष्णुस्वरूपाय ब्रह्माविष्णु स्वरूपाय रुद्ररुपधरा च या ।  
चन्द्रसूर्याग्नि मध्यस्था सा च जीव स्वरूपिनी ॥ ८९ ॥  
  
यो जीवः स शिवः साक्षात् प्रोच्यते शास्त्र मध्यते ।  
पाशवद्धो यदा जीवः पाशमुक्तः शदाशिवः ॥ ९० ॥  
  
मायापाशगुणैर्वद्धा सोपि क्षेत्रज्ञ उच्यते ।  
असंसति फले युक्तः सर्वभूतव्यवस्थितः ॥ ९१ ॥  
  
अष्टाङ्गयोगमार्गेण पाणमुक्तो भवेत् ततः ।  
तदा सञ्ज्ञां परित्यक्त्वा स्वयं ब्रह्मं भवेदिति ॥ ९२ ॥  
  
स्वब्रह्मवेदविख्यातं वृत्तिद्वयविवर्जितम् ।  
  
७ब्)  
  
निश्चलं शुद्धसत्वं च तस्य ज्ञानाद्विमुच्यते ॥ ९३ ॥  
  
पाशच्छेदो भवेत् नूनं मनप्राणसमागमात् ।  
मनःप्राणसमायोगः प्रणवेन विना न हि ॥ ९४ ॥  
  
प्रणवाभ्यासतो योगी मया तुल्यो वरानने ।  
प्रणवः प्रोच्यते सद्भिः प्राणायामत्रयात्मकः ॥ ९५ ॥  
  
अधमो मध्यमः प्रोक्तो उत्तमः कीर्तितः शिव ।  
आसनादि क्रमेनैव शनैर्योगी समभ्यसेत् ॥ ९६ ॥  
  
त्यक्तनिद्रो मिताहारो जितस्वासो जितेस्वन्द्रियः ।  
योगाभ्यासरतो नित्यं योगी ब्रह्मसमो भवेत् ॥ ९७ ॥  
  
जीवस्य शिवसायुज्यं योगाभ्यासेन पार्वति ।  
वामदक्षिणकं त्यक्ता प्राणमूले समभ्यसेत् ॥ ९८ ॥  
  
अभ्यासाद्धृदयं ग्रन्थिर्भिद्यते च शनैः शनैः ।  
अन्तर्नाडी प्रचारेण जीवः शिवमयो भवेत् ॥ ९९ ॥  
  
स गुणोपि गुणातीतः पाशच्छेदी प्रकीर्त्यते ।  
  
८अ)  
  
पाशच्छेदः प्रकर्तव्यः प्राणायामैक योगतः ॥ १०० ॥  
  
प्राणापानः समायोगो नाडी शुद्धा च लभ्यते ।  
ज्ञात्वा योगविधिं सम्यक् द्वयोरैक्यं समभ्यसेत् ॥ १०१ ॥  
  
तेनाभ्यासेन युक्तोसौ भवतः साधकः प्रिये ।  
न भवेन् मरणं तस्य जरापलितवर्जितः ॥ १०२ ॥  
  
वली प्रकृति विख्याता पलितं पुरुष स्मृतः ।  
स्थुलसूक्ष्मादिभिर्भावै द्वातौवे समवस्थितौ ॥ १०३ ॥  
  
रजोरतस्तयोर्नाम सूर्यचन्द्रमसौ प्रिये ।  
सामरस्य यदाशून्ये तदा स्तम्भन उच्यते ॥ १०४ ॥  
  
वलीपलितयो ज्ञानं स्तम्भनं च निगद्यते ।  
नूतनत्वं शरीरस्य शताब्दादूर्द्धमुच्यते ॥ १०५ ॥  
  
सर्वलक्षणसम्पूर्णो जायते योगविन्नरः ।  
तावच्छरीरवार्द्धक्यं दृश्यते विनिवर्तते ॥ १०६ ॥  
  
पुनः पुनर्न सन्देहो यावच्छत समावधी ।  
शतसंवत्सराभ्यासाद्वार्द्धक्यं त्यज्यते पुनः ॥ १०७ ॥  
  
८ब्)  
  
मृत्युञ्जित्वा तदा योगी निःशङ्कोविचरेत् क्षितौ ।  
तावद्वपुक्षयो दृष्टस्त्वभ्यासो नैव योगिनः ॥ १०६ ॥  
  
यावन्निरञ्जनः स्वात्मा न स्थिरो जीवसञ्ज्ञकः ।  
वहुकालसमाभ्यासा स्थिरो भवति सुव्रत ॥ १०९ ॥  
  
सिद्धिः सर्वगुणोपेत नानाचिह्नैरुपस्थितः ।  
पश्चान्नास्ति रुजादेहो वार्द्धिक्यं नैव विद्यते ॥ ११० ॥  
  
सुतनुर्वितनुः क्वापि प्राणीनां प्रतिभासते ।  
अतर्क्य महिमा यस्मात् तस्मात्वं नावमानयेत् ॥ १११ ॥  
  
अश्रद्दधानो पापात्मा नास्तिको भिन्नसंसयः ।  
हेतुको वकवृत्तिश्च तेषां ज्ञानी न गोचरः ॥ ११२ ॥  
  
तस्य लीलां न जानन्ति निन्दां कुर्वन्ति ये धमाः ।  
योगीश्वरस्य पापिष्टा पतन्ति नरके ध्रुवम् ॥ ११३ ॥  
  
कस्यापि योगिनो देहे वितर्कं नैव कारयेत् ।  
क्रीडन्ति त्रिषु लोकेषु यथा वै प्रकृतो परा ॥ ११४ ॥  
  
९अ)  
  
योगेश्वरस्य जोगस्य योगशास्त्रस्य पार्वति ।  
निन्दां च ये प्रकुर्वन्ति राक्षसास्तेन राक्षितौ ॥ ११५ ॥  
  
पाखण्डिनः पापरता स्वधर्म विमुखास्तुते ।  
यैर्वानमानितो योगी तेषां त्राता न भूतले ॥ ११६ ॥  
  
आयुः कान्तिर्यशः पुण्यः नश्यन्ते तस्य सुव्रते ।  
यस्य योगे मतिर्द्रष्टा जायते मोहरूपिनी ॥ ११७ ॥  
  
प्रतिकूलो यस्य धर्मो योगस्तस्य न रोपते ।  
सोपि गर्भोद्भवं दुःखं भुङ्क्ते चैव निरन्तरम् ॥ ११८ ॥  
  
यस्य यस्य यथाकर्म तस्य तस्य तथामतिः ।  
पापपुण्याश्रितो भावो जायते प्राणिणां प्रिये ॥ ११९ ॥  
  
वायुप्रकृति संयोगात् भूतं भव्यं व्यवस्थिताम् ।  
मनःप्राणस्य योगेन नामवेदे प्रगीयते ॥ १२० ॥  
  
साङ्ख्ययोगाविमौदेहे मनःप्राणौ नगात्मने ।  
द्वयोरैक्यं न जानन्ति सम्भवन्ति पुनः पुनः ॥ १२१ ॥  
  
९ब्)  
  
यावन्मनस्तत्र मरुत्प्रवृत्तिर्यावन्मरुच्चापि मनप्रवृत्तिः ।  
तत्रैकनाशादपरस्य नाशमेकप्रवृत्तेरपरप्रवृत्तिः ॥ १२२ ॥  
  
शुद्धास्ति यस्येन्द्रिय वर्ग वृत्तेर्विध्वंसते मोक्ष पदस्य सिद्धिः ।  
तथापि साध्यः पवनस्य नासः षडङ्ग योगाद्विनिवेषिनेन ॥ १२३ ॥  
  
यद्वै मनः सव्वै प्राणो यः प्राणस्तन्मनः स्मृतम् ।  
क्षराक्षर स्वरूपेण वर्तते सर्वजन्तुषु ॥ १२४ ॥  
  
मनप्राणसमत्वेन मोक्षो भवति नान्यथा ।  
एतद्गुह्य तमं प्रोक्तं न देयं यस्य कस्यचित् ॥ १२५ ॥  
  
इति श्री अकुलागममहातन्त्रे योगसारसमुच्चये प्रथमः पटलः ॥ १ ॥  
  
  
श्रीदेव्युवाच ॥  
  
अद्य मे सफलं जन्म अद्य मे सफलं तपः ।  
अद्य मे सफलं ज्ञानं त्वत्प्रसादा भवान्तक ॥ १ ॥  
  
कर्माकर्मद्वयं प्रोक्तं सर्वशास्त्रे महेश्वरः ।  
निद्धारं न च वै तस्य संसयो वर्तते मम ॥ २ ॥  
  
१०अ)  
  
विकर्म कीदृशं ज्ञेयं कन्दमूलं शूभाशुभम् ।  
मनोवस्थाचतुष्कं च धर्माधर्मविचारणम् ॥ ३ ॥  
  
संसारबन्धनं देव कीदृशं मुक्तिलक्षणम् ।  
कीदृशं मरणं चैव भावाभावौ तथैव च ॥ ४ ॥  
  
लयो हठो मन्त्रयोगो राजयोगस्तु शङ्कर ।  
सहजं च यथाज्ञानं कथयामि सुरेश्वर ॥ ५ ॥  
  
श्री ईश्वर उवाच ॥  
  
वेदसारं त्वया देवी कृतं प्रश्नसमुच्चयम् ।  
क्रमेण कथयिष्यामि शृत्वात्वं हृदि धारय ॥ ६ ॥  
  
किं कर्म किमकर्मेति कवयोप्यत्र मोहिता ।  
तत् ते कर्म प्रवक्ष्यामि यत् ज्ञात्वा मोक्षसेऽशुभात् ॥ ७ ॥  
  
कर्मणो ह्यपि बोद्धव्यं वद्धव्यं च विकर्मणः ।  
अकर्मणश्च बोद्धव्यं गहणाकर्मणो गतिः ॥ ८ ॥  
  
कर्मक्षरं विजानीयादकर्माक्षरसञ्ज्ञकम् ।  
क्षराक्षरविनिर्मुक्तं विकर्म प्रतिपद्यते ॥ ९ ॥  
  
विकर्मसत्वसंसिद्धं समानं वह्निलिङ्गकम् ।  
  
१०ब्)  
  
कर्मसीतांशुनिर्दिष्टं प्राणो चैव प्रतिष्ठितम् ॥ १० ॥  
  
अकर्मसूर्यरूपेण अपानो संस्थितं सदा ।  
एते भेदाः समाख्याता कर्माकर्मविकर्मजाः ॥ ११ ॥  
  
कर्मण्य कर्मयः पश्यदकर्मणि च कर्मयः ।  
स बुद्धिमान्मनुष्येषु सयुक्तः कृत्स्न कर्मकृत् ॥ १२ ॥  
  
बिन्दुनादस्वरूपाय कर्माकर्म द्विधास्थितम् ।  
अथ कन्दं प्रवक्ष्यामि मूलं वै सर्वकारणम् ॥ १३ ॥  
  
समत्वं योभ्यसेद् योगी सयुक्तः कृत्स्नः कर्मकृत् ।  
कर्माकर्मविचारोयं गुह्य एव उदाहृताः ॥ १४ ॥  
  
नाभिमध्ये महादेवी स्थितं कन्दं शिवात्मकम् ।  
सोमसूर्य हविस्तत्र शक्तिः स्वाहेति मन्त्रितम् ॥ १५ ॥  
  
कालानलसमाकारं प्रस्फुरन्तं शिवालयम् ।  
दशधातु समोपेतं पञ्चतन्मात्रवर्जितम् ॥ १६ ॥  
  
तं जीवं जीवलोकस्य प्रकृत्याधिष्ठितं स्वयम् ।  
विनायेन मृतं मन्ये तं कन्दं देहसंस्थितम् ॥ १७ ॥  
  
११अ)  
  
वातावर्तो भवेत् सोपि मन्त्रपीठन्निगद्यते ।  
विद्यापीठं भवेत् तस्य मुद्रामण्डलमेव च ॥ १८ ॥  
  
तन्मूलं सर्व चक्राणां ग्रहाणाञ्च रविर्यथा ।  
कन्दमूलमिदं भद्रे शुभाशुभमथश्रुणु ॥ १९ ॥  
  
शुभं शिवमतं प्रोक्तमशुभं प्रकृतेर्मतम् ।  
शुभाशुभतरं विद्धि साश्वतं ब्रह्मणो मतम् ॥ २० ॥  
  
चतस्रौ मनसोवस्थास्ता विज्ञेयाः कलेवरे ।  
जाग्रस्वप्नसुषुप्तिश्च तुर्यावस्थान भेदतः ॥ २१ ॥  
  
हृदये प्रथमावस्था द्वितीया षोडशान्तगा ।  
तालुमध्ये तृतीया तु चतुर्था व्योमरन्ध्रके ॥ २२ ॥  
  
ज्ञातव्या प्रणवे नैव सुषुम्नां तर्जता प्रिये ।  
देहेष्ववस्थिताः सर्वाः वृत्तिभेदान्मनोमयाः ॥ २३ ॥  
  
मनोवस्थाचतुष्कं तु द्विविधं कथितं मया ।  
प्रथमे सम्प्रवक्ष्यामि धर्माधर्मस्य लक्षणम् ॥ २४ ॥  
  
धर्माधर्मवुभावेतौ ममांशौ तु शरीरिणौ ।  
अग्निषोमात्मकौ विद्धि अहोरात्रि स्वरूपकौ ॥ २५ ॥  
  
११ब्)  
  
सत्यानृतसमाख्यातौ शुक्लकृष्णौ तु कीर्तितौ ।  
सूर्यचन्द्रमसौ ज्ञेयौ स्थिरास्थिरपरापरौ ॥ २६ ॥  
  
द्याव्यापृथ्वीति विख्यातौ सदसन्तौक्षराक्षरौ ।  
द्वासुपर्णी विमौजीवौ पठ्यते वेदशास्त्रयोः ॥ २७ ॥  
  
भेदाभेदौ मोक्षवन्धौ चित्ताचित्तौ च वण्यते ।  
इडानं पिङ्गलनामाख्यौ जाह्नवी यमुनेतिचौ ॥ २८ ॥  
  
किं पुनर्वहुनोक्तेन विद्याविद्यात्मकौ प्रिये ।  
नानाविधानसञ्ज्ञातौ धर्माधर्मप्रतिस्थितौ ॥ २९ ॥  
  
ऊर्ध्वसञ्ज्ञे भवेद्धर्मो अधश्चाधर्मसञ्ज्ञकः ।  
असञ्ज्ञं तु परं ब्रह्म सञ्ज्ञाजीवश्वरूपिनीम् ॥ ३० ॥  
  
बिन्दुनादपथौ द्वौ तु रजस्तमः स्वरूपकौ ।  
हरिहरावन द्वौ द्वौ सर्वदेहे व्यवस्थितौ ॥ ३१ ॥  
  
धर्माधर्मा सकौवेतौ मध्ये मिश्रौ क्रियात्मकौ ।  
  
१२अ)  
  
रागादि मालीने काये येनात्मानं प्रपत्स्यते ॥ ३२ ॥  
  
यस्तु यस्यति चात्मानं नित्यानन्दं निरञ्जनम् ।  
प्रेक्षिण साक्षिणं नित्यं भाषते परमश्व सः ॥ ३३ ॥  
  
भावाभावद्वयोर्योगो ह्यस्मिन् शास्त्रे व्यवस्थितः ।  
अथान्यं परमं वक्ष्ये शृणु भेदं तृतीयकम् ॥ ३४ ॥  
  
व्ययं तु त्रिगुणः पिण्डो ज्ञातव्यो लिङ्गसञ्ज्ञकः ।  
स्त्रीपुन्नपुंसकं ज्ञेयस्तमः सत्वोथ राजसः ॥ ३५ ॥  
  
प्रथमो मूर्तिमां नित्यः कर्मत्वं च कलात्मकम् ।  
स एव जीव उद्दिशः संसारी चेतनो मतः ॥ ३६ ॥  
  
क्षत्रज्ञः कर्म नामेति कालचात्मनि गृह्यते ।  
एकोपि बहुधा भिन्नस्तत्वे तत्व व्यवस्थितः ॥ ३७ ॥  
  
अनेकाक्षर रूपो हि फले सक्तो निबध्यते ।  
धर्माधर्मात्मको वन्धो जीवस्य परिकीर्तितः ॥ ३८ ॥  
  
ते नैव संसृतीस्तस्य पुनः पुनर्भवान्तरे ।  
एवं संसारबन्धोसौ कालचक्रे प्रतिस्थितः ॥ ३९ ॥  
  
अथातः सम्प्रवक्ष्यामि मुक्तिभेदं सुदुर्लभम् ।  
धर्माधर्मविनिर्मुक्तं यदि चित्तं निराश्रयम् ॥ ४० ॥  
  
तदा निर्वाणरूपाय मुक्तिर्भवति योगिनाम् ।  
चित्तं जीवितमाख्यातमचित्ते मरणं ध्रुवम् ॥ ४१ ॥  
  
चित्ताचित्तसमोभूत्वा जीवन्मुक्तिरिहोच्यते ।  
जीवितं मरणं चैव सङ्क्षेपात् कथितं मया ॥ ४२ ॥  
  
अथातः सम्प्रवक्ष्यामि भावाभावौ हृदिस्थिते ।  
भवः प्रवेशमात्रेण निर्गमो भावसञ्ज्ञकः ॥ ४३ ॥  
  
भावाभावविनिर्मुक्तः स्वभावो ब्रह्मसञ्ज्ञकः ।  
भावः प्राणसमाख्यातम् अभयोयन शब्दितः ॥ ४४ ॥  
  
प्राणोपानसमायोगो यान्ति ब्रह्मपथं प्रिये ।  
शून्यं सर्वनिराभासं स्वरूपं यत्र चिन्यते ॥ ४५ ॥  
  
अभावयोगः सम्प्रोक्तं चतुर्थं योगलक्षणम् ।  
लययोगो हठश्चैव मन्त्रयोगस्तृतीयकः ॥ ४६ ॥  
  
१३अ)  
  
चतुर्थो राजयोगश्च एक एव हि केवलम् ।  
क्षेत्रज्ञः परमात्मा च द्वयोरैक्यं कथं भवेत् ॥ ४७ ॥  
  
लययोगमिदं भद्रे हठयोगमिदं श्रुणु ।  
हकारं सूर्यसञ्ज्ञं तु ठकारं चन्द्ररूपिणम् ॥ ४८ ॥  
  
चन्द्रसूर्यसमीभूते हठयोगो निगद्यते ।  
मकारेण मनः प्रोक्तं त्रकारं प्राण उच्यते ॥ ४९ ॥  
  
मनःप्राणसमायोगो योगो वै मन्त्रसञ्ज्ञकः ।  
अपानवृत्तिमाकृष्य प्राणोगच्छति मध्यमे ॥ ५० ॥  
  
राजते गगनाम्भोजे राजयोगोस्तुतेन सः ।  
इन्द्रः सकारं सञ्ज्ञो यो हकारः कथ्यते रविः ॥ ५१ ॥  
  
तयोर्यातं निराकारं सहजं तं विदुः प्रिये ।  
नाम्नामतान्तरे भेदो न भेदः परमार्थतः ॥ ५२ ॥  
  
गुरोः पादप्रसादेन एक एव प्रकास्यते ।  
सर्वभावविनिर्मुक्तं क्षेत्रज्ञं ब्रह्मणि न्यसेत् ॥ ५३ ॥  
  
एतत् ज्ञानं च ध्यानं च शेषोन्योग्रन्थविस्तरः ॥ ५३ ॥  
  
१३ब्)  
  
इति श्री अकुलागमे महातन्त्रे योगसारसमुच्चये ईश्वरपार्वतिसम्वादो   
नाम द्वितीयः पटलः ॥ २ ॥  
  
  
श्रीदेव्यूवाच ॥  
  
नानापथजुषां पुंसामेको गम्यस्तु कथ्यते ।  
योगगम्यं परं ब्रह्म इत्यलीकवच प्रभो ॥ १ ॥  
  
नेति नेति श्रुति व्रुते निर्धारं किं निषेधतः ।  
तत्वार्थं वदते नाथ यथावेद प्रतिस्थितम् ॥ २ ॥  
  
यद्दृष्टं नष्टसञ्ज्ञं तु अदृष्टं भाववर्जितम् ।  
केनोपायेन तत्प्राप्य यत्पदं परिकीर्तितम् ॥ ३ ॥  
  
अदृश्य भावना नास्ति दृश्यमानं विनश्यति ।  
अवर्णमस्वरं ब्रह्म कथं ध्यानं नियोगिनः ॥ ४ ॥  
  
अत्रार्थो शंसयो देव महान्मनसि वर्तते ।  
श्रुत्यर्थः कीदृशः शम्भो स्फुटी कुरु जटाधरः ॥ ५ ॥  
  
किं मद्यं मैथुनं मांसं सत्यानृतमनुत्तमम् ।  
बिन्दुपातं च तत्सर्वं ग्रसाः के चतुराश्रमे ॥ ६ ॥  
  
१४अ)  
  
श्री ईश्वर उवाच ॥  
  
नानापथविचारोयं श्रुत्यर्थं वाचधारय ।  
अमूर्ति भावना यातु यथार्थं प्रवदाम्यहम् ॥ ७ ॥  
  
मद्यमैथुनमांसं च सत्यानृतमनुत्तमम् ।  
बिन्दुपातं च ग्रासाश्च शृणुच्छिन्धि यथाक्रमम् ॥ ८ ॥  
  
इडापिङ्गलनामाख्यौ पथौ द्वा सुविभूषितौ ।  
नानापथसमाख्यातौ सेव्यते योगिभिः सदा ॥ ९ ॥  
  
तयोरभ्यासयोगेन ऊर्द्धमार्गं प्रवर्तते ।  
येन मार्गेन गन्तव्यं ब्रह्मस्थानं निरामयम् ॥ १० ॥  
  
नानापथजुषां देवि योगो वेदे प्रशस्यते ।  
न गच्छत् पुनरावृत्तिं तरते भवसागरम् ॥ ११ ॥  
  
नानामार्गप्रकारेण मोक्षो नास्ति इति ब्रुवन् ।  
तेन सर्वे दुराचारा शास्त्रनिर्द्धारवर्जितः ॥ १२ ॥  
  
शास्त्रस्य हृदयं चान्यत् प्रलापं चान्यथा प्रिये ।  
किं कारणं महादेवी विष्णुमाया विमोहिताः ॥ १३ ॥  
  
१४ब्)  
  
विचित्रकर्मसम्बन्धाद्बुद्धि भेदः प्रजायते ।  
न स्मरन्ति परं तत्व सनान् सङ्गविवर्जयेत् ॥ १४ ॥  
  
अथ शृत्यादिभिर्वाक्यै नेति तेनीति संस्मृतम् ।  
प्रथमे शक्ति निर्धारं न कारं स द्वितीयके ॥ १५ ॥  
  
शिव शक्त्यात्मकं ब्रह्म प्रणवेसंव्यवस्थिते ।  
न जानन्ति परं भावं देवस्य परमेश्वरी ॥ १६ ॥  
  
नानाक्षरं तृतीयन्तु तयोरैक्यं निराकरम् ।  
इदं तु परमं तत्वं प्रत्यक्षं ज्ञानचक्षुषा ॥ १७ ॥  
  
अमूर्तो भावनाविद्धि प्राणायामेन नान्यथा ।  
तस्मात् सर्वप्रयत्नेन प्राणायामं समभ्यसेत् ॥ १८ ॥  
  
एवं भावय देवेशि समयोगं परं ध्रुवम् ।  
आधारसंस्थितं तावत् यावद् ब्रह्म लयङ्गतः ॥ १९ ॥  
  
मद्यमैथुनमान्सानि ये द्विषन्ति महेश्वरी ।  
ते पतन्ति महाघोरे रौरवे नात्रसंसयः ॥ २० ॥  
  
रक्तं मद्यं विजानीयात् शुक्लं मांसं सुरेश्वरी ।  
  
१५अ)  
  
या सुरात्वं महेशानि यद्वीजं तदहं प्रिये ॥ २१ ॥  
  
हस्ते पद्मं विजानीयात् पात्रं प्रेतं तु कारयेत् ।  
तन्मध्य चिन्तयेद् देवं मनसानन्दरूपिणम् ॥ २२ ॥  
  
अविद्यमदिरा ज्ञेया भ्रामिकाविश्वरञ्जिका ।  
विद्यामांससमुद्दिष्टं मोचकं वार्द्धगामि च ॥ २३ ॥  
  
विद्याविद्यात्मकं बिन्दुं तृतीयं समरूपकम् ।  
मैथुनं तत्परं देवी ज्ञातव्यं मोक्षसम्भवम् ॥ २४ ॥  
  
अविद्यापानसंस्था तु सुविद्याप्राणमाश्रिता ।  
मैथुनामैथुनं प्रोक्तं त्रिसञ्ज्ञं विद्धि सुव्रते ॥ २५ ॥  
  
बाह्यमद्यरतो यस्तु मैथुनं मांसभक्षणे ।  
ते सर्वे नरकं यान्ति इति सत्यं वचो मम ॥ २६ ॥  
  
बिन्दुना कृष्यते नादो मद्यपानं तु तत्स्मृतम् ।  
कलयाक्षक्षते बिन्दुस्तेन वै मांसभक्षणम् ॥ २७ ॥  
  
अन्यथा ते दुराचारा पापिष्टाः ज्ञानवर्जिताः ।  
  
१५ब्)  
  
प्रवर्तन्ते कुमार्गेण सर्वे ते अधमास्मृतः ॥ २८ ॥  
  
अभक्षं भक्षते योगि अपेयं पिबते सदा ।  
अगम्यागमनं नित्यं स योगीनात्रसंसयः ॥ २९ ॥  
  
अभक्षं कालमित्याहुरपेया परमा कला ।  
अगम्यं परमं स्थानं योजानाति स तत्ववित् ॥ ३० ॥  
  
इत्थं सर्वं महादेवी ज्ञातव्यं योगसाधने ।  
मद्यमैथुनमांसं च सङ्क्षेपात् त्रिगुणात्मकम् ॥ ३१ ॥  
  
चन्द्रसूर्याग्नि संयोगश्चिन्तनीयो मुमुक्षुभिः ।  
इदं गुह्यं मयाख्यातं गोपनीयं प्रयत्नतः ॥ ३२ ॥  
  
रहस्य परमं बीजमिदं ज्ञानमनुत्तमम् ।  
यथान्यसम्प्रवख्यामि सत्यानृतविचारणम् ॥ ३३ ॥  
  
अदिति प्राणसत्वेन स चन्द्रः सरविःस्मृतः ।  
ओङ्कारं बिन्दुशक्तिन्तु साक्षिणं पुरुषं हरीम् ॥ ३४ ॥  
  
एवन्तु त्रिवितं सत्यं ब्रह्माविष्णुशिवात्मकम् ।  
  
१६अ)  
  
त्रिपादं च त्रिवेदं च सत्यं च त्रिगुणं स्मृतम् ॥ ३५ ॥  
  
अधमे मध्यमे लीनं मध्यमं चोत्तमे स्थितम् ।  
उत्तमं चोर्द्धगं विद्धि ब्रह्मसत्यं प्रचक्षते ॥ ३६ ॥  
  
सत्यं ब्रूयात् प्रियं ब्रूयात् न ब्रूयात् सत्यमव्ययम् ।  
सत्यं च नानृतं ब्रूयात् एषधर्म सनातन ॥ ३७ ॥  
  
ओम्मित्येकाक्षरं ब्रह्म सत्यमात्मनि कीर्तितम् ।  
असत्यं चान्यथा प्रोक्तं क्षरे भावे प्रतिष्ठितम् ॥ ३८ ॥  
  
प्राणः सत्यमिति ख्यातमसत्यं तद्विपर्ययः ।  
सत्यानृतमिदं वाक्यं प्राणे चैव प्रतिष्ठितम् ॥ ३९ ॥  
  
धर्मवृद्धिद्भवेत् सत्या असत्याद्धर्मसङ्क्षयः ।  
तस्मात् सत्यं प्रवक्तव्यमसत्यं परिवर्जयेत् ॥ ४० ॥  
  
बुद्धिसञ्ज्ञा तु या वाचा पश्यन्ति प्रणवे स्थितः ।  
तयोरुच्चारतच्चोर्द्धं प्राणो वै मध्यमे पथि ॥ ४१ ॥  
  
एतत् सत्यं विजानीयादसत्यं शृणु शाम्प्रतम् ।  
द्वितीयाधूमरूपाय वाणी वै वैखरी स्मृत ॥ ४२ ॥  
  
१६ब्)  
  
तस्यादुच्चरतो देवी प्राणोगच्छत्यधो मुखः ।  
अमृतं तत्समाख्यातं ततोरूपं हृदिस्थितम् ॥ ४३ ॥  
  
शब्दापशब्दभेदेन सत्यासत्यं प्रकीर्तितम् ।  
चञ्चलन्त्यानृते त्यक्त्या निश्चलं सत्यमुच्यते ॥ ४४ ॥  
  
सत्येन सर्वमाप्नोति सत्ये सर्वं प्रतिष्ठितम् ।  
तत्सत्यं रेचकं प्रोक्तं शिवाख्यां द्वादशान्तगम् ॥ ४५ ॥  
  
बिन्दुपातं त्वया पृष्टं त्वया देवी शुभानने ।  
तथा तस्य स्वरूपं हि प्रवदाम्यखिलान्तुते ॥ ४६ ॥  
  
बिन्दुर्बुद्धिः शिवो बिन्दुः बिन्दुर्विष्णुः प्रजापति ।  
बिन्दुः सर्वगतो देवो बिन्दुस्त्रैलोक्य दीपनम् ॥ ४७ ॥  
  
एकोपि स्त्रिभिभावैव वर्तते सर्वतन्तुषु ।  
निवृत्या जीव्यते विश्व प्रवृत्यासंहरेत् तु सः ॥ ४८ ॥  
  
यथा बिन्दुश्चलो भूत्वा गुणलिङ्गो प्रवर्तते ।  
तदा वै संसृतिस्तस्य गर्भवासः पुनः पुनः ॥ ४९ ॥  
  
कालेनाकलितं पिण्डं पिण्डः कालस्य भोजनम् ।  
  
१७अ)  
  
स बिन्दुकालरूपेण ग्रसते स चराचरम् ॥ ५० ॥  
  
नान्यः कालोस्ति भूतानां नान्यो भवति रक्षकः ।  
जीविते मरणे चैव बिन्दुरेकः प्रसस्यते ॥ ५१ ॥  
  
अधोमार्गस्थितो बिन्दु प्रवृत्तिस्तेन कथ्यते ।  
निवृत्याक्षोभते बिन्दुरूर्द्धमार्गव्यवस्थितः ॥ ५२ ॥  
  
प्रवृत्तिश्च निवृर्त्तिश्च जीवितं मरण ध्रुवम् ।  
बिन्दुश्चरति तत्सर्वम्मभेद्यं त्रिदशैरपि ॥ ५३ ॥  
  
वह्निस्थानं परित्यज्य सूर्यस्थानं समाश्रितः ।  
यदा बिन्दुस्तदा देहः पतते नात्रसंसयः ॥ ५४ ॥  
  
शरीररक्षनार्थाय बिन्दुरेक प्रशस्यते ।  
ऊर्द्धं गच्छत्यधो भागात् तदा काले लयं गतः ॥ ५५ ॥  
  
बिन्दुपातेन वृद्धत्वं मृत्युर्भवति देहिनाम् ।  
स एवरेचको वायु ध्यायते योगिभिः सदा ॥ ५६ ॥  
  
वायुना साध्यते बिन्दुर्न चान्यद्विन्दु साधनम् ।  
  
१७ब्)  
  
सिद्धे बिन्दु महारत्ने सर्वसिद्धि प्रजायते ॥ ५७ ॥  
  
१७ब्)  
  
एष बिन्दु समाख्यातो गुणत्रयविभागतः ।  
उत्पत्ति स्थिति संहारे बिन्दुरेको हि कारणम् ॥ ५८ ॥  
  
नान्यो बिन्दु शरीरेस्मिन् चैतन्यं बिन्दुरुच्यते ।  
अन्नात्सञ्जायते बिन्दुः स बिन्दु धातु सञ्ज्ञकः ॥ ५९ ॥  
  
एवं ज्ञानी विजानाति तं शिवं बिन्दुरूपिणम् ।  
तस्याभ्यास प्रयोगेन मृत्युन्तरति योगवित् ॥ ६० ॥  
  
मरणं बिन्दुपातेन जीवनं बिन्दु चारणात् ।  
तस्मात् सर्वप्रयत्नेन बिन्दु वैरधरेत् स्वयम् ॥ ६१ ॥  
  
आयुष्यं वर्धते नित्यं यदि बिन्दुः स्थिरो भवेत् ।  
चञ्चलत्वे क्षयं यान्ति मृत्युर्भवति देहिनाम् ॥ ६२ ॥  
  
चञ्चले चञ्चलं सर्वं निश्चलैः निश्चलं भवेत् ।  
चञ्चलत्वं परित्यक्त्या एवं निश्चलमाश्रयात् ॥ ६३ ॥  
  
तदासौ निश्चलोभूत्वा रक्षते देहपिञ्जरम् ।  
  
१८अ)  
  
कालोप्यकालतो याति इति वेद विदो विदुः ॥ ६४ ॥  
  
ब्रह्मरुपो भवेद् देहो अभ्यासात् पवनस्य च ।  
अमूर्तध्यनयोगेन अदृश्यो जायते स्वयम् ॥ ६५ ॥  
  
जीवन्मुक्तिरिति ख्यातो नान्यथा मुक्तिरुच्यते ।  
देहे गते च या मुक्ति सा मुक्तिर्भावसञ्ज्ञको ॥ ६६ ॥  
  
एतत् सर्वं समाख्यातं बिन्दुनिर्धारणं स्वयम् ।  
चतुर्थग्रसपर्यायं श्रुणुस्वायतलोचने ॥ ६७ ॥  
  
अष्टौ ग्रासाः पुन प्रोक्ताः षोडशारण्य वासिनः ।  
द्वात्रिंशत् तु ग्रहस्थान्य यथेष्टं ब्रह्मचारिणाम् ॥ ६८ ॥  
  
अनेनैव प्रकारेण कथितं योगमुत्तमम् ।  
यत्र यत्र च सन्देहो वर्तते हृदये तव ॥   
तत्र तत्र कुरु प्रश्नं शास्त्रमध्ये स्वशक्तितः ॥ ६९ ॥  
  
  
इति श्री अकुलागमे महातन्त्रे योगशास्त्रसमुच्चये मूर्तभावनानाम   
तृतीय पटलः ॥ ३ ॥  
  
  
श्रीदेव्यूवाच ॥  
  
पुनः पुनर्न पृच्छामि पृच्छामि च पुनः पुनः ।  
  
१८ब्)  
  
अन्यथा निश्चये नास्ति करुणां कुरुने प्रभो ॥ १ ॥  
  
संसारभयभीताहं रक्ष रक्ष महेश्वर ।  
कृपां कुरुष्व मे नाथ संशय छेदकारकः ॥ २ ॥  
  
सूचित्तः सूत्रमार्गेण वेदमध्ये जगत्पते ।  
अग्निधूमात्मकः पन्था उत्तरं दक्षिणायनम् ॥ ३ ॥  
  
का गर्ति वह्निमार्गेण धूममार्गेण का गतिः ।  
अग्निधूमस्वरूपं तु व्यक्तं कुरु महेश्वर ॥ ४ ॥  
  
चन्द्रसूर्यस्य संसारो प्राणाग्नि हवनं तथा ।  
विषुवं सूर्यरूपं च मध्यस्थः भवमोचकम् ॥ ५ ॥  
  
हंसाख्यं प्रणवं देव येन व्याप्तं जगत्त्रयम् ।  
अन्यच्च गुह्यसङ्केतं यद्यस्ति कथयस्व मे ॥ ६ ॥  
  
श्री ईश्वर उवाच ॥  
  
साधु साधु त्वया पृष्टं लोकसद्गुरुणापरम् ।  
आध्यात्मिकं स्वभवस्थं गीतशास्त्रेषु संस्मृतम् ॥ ७ ॥  
  
अग्निर्ज्योतिरहः शुक्र षण्मास उत्तरायणम् ।  
  
१९अ)  
  
तत्र प्रयाता गच्छन्ति ब्रह्मब्रह्मविदोजनः ॥ ८ ॥  
  
धूमो रात्रिस्तथा कृष्ण षण्मासादक्षिणायणम् ।  
यत्र चान्द्रसमं ह्योतिर्योगी प्राप्य निवर्तते ॥ ९ ॥  
  
गीता सास्त्रस्य भावार्थं न जानन्ति यथार्थतः ।  
प्रलयं * त्युना युक्ता भ्रामिता विष्णु मायया ॥ १० ॥  
  
अग्निधूमात्मकौ मार्गौ वामदक्षिणसञ्ज्ञकौ ।  
ईडापिङ्गलनामाख्यौ प्राणापानप्रवाहकौ ॥ ११ ॥  
  
ईडायां संस्थितः प्राण अपानः पिङ्गलाश्रितः ।  
प्राणो वह्नि समुद्दिष्टो पानोधूमः प्रकीर्तितः ॥ १२ ।  
  
वर्तते सह योगेन परस्परविलक्षणौ ।  
एकस्य आश्रयं ब्रह्म द्वितीयस्य प्रभाश्रयः ॥ १३ ॥  
  
गमागम प्रयोगेन उत्तरे दक्षिणे स्थितौ ।  
अन्योन्य गति सञ्चारात् सङ्क्रान्ती सवीधियते ॥ १४ ॥  
  
वामनाडी स्थितो जीव नामाभिः स प्रसस्यते ।  
  
१९ब्)  
  
अग्निर्ज्योतिरहःशुक्लः षण्मासादक्षिणायनम् ॥ १५ ॥  
  
तच्च चान्द्रमसं ज्योतिः सूर्यो मध्यव्यवस्थित ।  
योगतस्तेन मार्गेण पतन्ति भवसागरे ॥ १६ ॥  
  
शुक्लकृष्णगति ह्येते जगतः शाश्वते मते ।  
एकयायात्पनावृत्तिमन्ययावर्तते पुनः ॥ १७ ॥  
  
उत्तरं त्वयनं प्राणो ह्यपानो दक्षिणायनम् ।  
सत्ये च याम्य दिग्भागे ज्ञातव्यमयन द्वयम् ॥ १८ ॥  
  
तथोर्द्धं चान्यसञ्ज्ञो वै उत्तरं दक्षिणायनम् ।  
दुल्लभं तत्र संसारमविद्या कृष्ण चेतसाम् ॥ १९ ॥  
  
प्राणे त्वपानसञ्चारमपाणे प्राणसंस्थितः ।  
एकश्वासौ द्विधाभूत छायावृक्ष इवस्थितः ॥ २० ॥  
  
वृक्षेण रहिता छाया न छाया रहितोद्रुमः ।  
प्राणापाणौ तथा भद्रे देहमध्ये व्यवस्थितौ ॥ २१ ॥  
  
अनन्तवायवो देहे सह्ये तु दा * * हृताः ।  
तथापि शृणु कर्तारौ प्राणापाणौ स्मृता वुभौ ॥ २२ ॥  
  
२०अ)  
  
प्राणचन्द्रमयो ज्ञेयो पानः सूर्यमयस्तथा ।  
उभाभ्यां पिण्डनिष्पत्ति जायते स्थिति संहृदि ॥ २३ ॥  
  
चन्द्रसूर्यद्वयोर्ग्रन्न्थि भिद्यते प्राणसंयमात् ।  
परब्रह्मणजीवोयं सायुज्यं प्राप्यते ध्रुवम् ॥ २४ ॥  
  
श्रीचन्द्रसूर्यमध्यस्थमुत्तमं दक्षिणायणम् ।  
अग्निधूमात्मकः पन्था कथितः सोपपत्तिकः ॥ २५ ॥  
  
प्राणाग्नि होत्रं प्रथमं शृणुत्वं देहमध्यतः ।  
अपुनर्भवदं पुण्यं सुगोप्यं कथयाम्यहम् ॥ २६ ॥  
  
अपाने जुह्वति प्राणं प्राणोपानं तथापरे ।  
प्राणापानगतिरुर्द्धा प्राणापानपरायनः ॥ २७ ॥  
  
अपरे नियताहाराः प्राणान् प्राणेषु जुह्वति ।  
सर्वेप्यते यज्ञविदो यज्ञ क्षपिति कल्मशा ॥ २८ ॥  
  
समानादु स्थितो वह्निस्तत्र मध्य असुद्वयम् ।  
स्वाहोच्चारित मन्त्रेण हुत्वा यज्ञः प्रकीर्तितः ॥ २९ ॥  
  
२०ब्)  
  
प्राणाग्निहोत्रं परमं पवित्रं ये नैव कालो विजितश्च सद्यः ।  
देह स्थिते रोगजरापहारं मोक्षस्य सारं मुनयो वदन्ती ॥ ३० ॥  
  
पक्षद्वयविनिर्मुक्तं चित्तं मध्यगतं भवेत् ।  
विषुवन्तं विजानीयाद् भावाभावविवर्जितम् ॥ ३१ ॥  
  
स्वभावश्चोत्तरं पक्षम् अभावो दक्षिणः स्मृताः ।  
हंसस्य परमेशस्य पक्षै व्याप्तं चराचरम् ॥ ३२ ॥  
  
सितासितावौभौ पक्षौ कथ्यते चन्द्रसूर्यकौ ।  
द्वे पक्षे गतिसंसस्य अधोर्द्ध वामदक्षिणे ॥ ३३ ॥  
  
एकपक्षौ भवेत् सृष्टिरेको संहरते स्वयम् ।  
सृष्टिसंहारको हंसो येन विश्वं प्रगोपितम् ॥ ३४ ॥  
  
तं हंसं परमानन्द शिवमद्वयमक्षयम् ।  
गुरोः पादप्रसादेन ज्ञातव्यं तु विचारणे ॥ ३५ ॥  
  
हंस एवमतः कालो जीवोयं सर्वदेहिनाम् ।  
अथ प्रमाणयोगेन ब्रुते सर्वं शुभाशुभम् ॥ ३६ ॥  
  
२१अ)  
  
चञ्चलत्वं भवेत् तस्य अधोवायु समाश्रयात् ।  
वातद्वयसमाहाराद्धंसो निश्चलतां गतः ॥ ३७ ॥  
  
निश्चलत्वे भवेत् सर्वमणिमादि गुणाष्टकम् ।  
देहमुक्तिमवाप्नोति खेचरो जायते नरः ॥ ३८ ॥  
  
स्थिरत्वं नैव हंसस्य विषुवेन विना भवेत् ।  
विषुवं साधयेत् तस्माद् वैराग्येन परेन तु ॥ ३९ ॥  
  
अग्नि धूमात्मके मार्गे मध्ये ज्योतिः प्रसस्यते ।  
विषुवन्तं विजानीयात् आयुष्यं फलदायकम् ॥ ४० ॥  
  
अहः प्राणश्च विज्ञेयो अपानो रात्रिमेव च ।  
साधनं विषुवं साध्यं वर्द्धनं पुण्यकर्मणाम् ॥ ४१ ॥  
  
अहोरात्रि द्वयोर्मध्ये ब्राह्मीसञ्चारिणी कला ।  
सा सन्ध्या कुलनिष्टानां विषुवं परिकीर्तितम् ॥ ४२ ॥  
  
ज्ञानरूपापरा सन्ध्या उपास्य मुनिपुङ्गव ।  
विषुवेन विना नास्ति तस्माद्विषुमवाश्रयेत् ॥ ४३ ॥  
  
२१ब्)  
  
सर्वकामाप्ति विषुवं निर्वाणफलदायकम् ।  
धर्मार्थकाममोक्ष्याणां विषुवं सुप्रसिद्धिदम् ॥ ४४ ॥  
  
नाडीत्रयं त्रिशून्यं च शक्तित्रयमुदाहृतम् ।  
प्राणत्रयं चक्षुत्रयं तथा वै मनसत्रयम् ॥ ४५ ॥  
  
मार्गत्रयं त्रिपादं च व्याहृति त्रयमुच्यते ।  
लोकत्रयं त्रिकालं च त्रिवेदमक्षरत्रयम् ॥ ४६ ॥  
  
अग्नित्रयं तथाचान्यं गङ्गादि सरितात्रयम् ।  
वेदत्रयं त्रिभास्तु गुणत्रयमुदाहृतम् ॥ ४७ ॥  
  
सन्ध्यात्रयं त्रिवर्गं च त्रिचक्रं चासनं त्रयम् ।  
बिन्दुत्रयं त्रिवक्त्रं च त्रिकूटं शिखरत्रयम् ॥ ४८ ॥  
  
त्रयीमयं जगत्सर्वं त्रिधाभूतं व्यवस्थितम् ।  
अवस्था त्रितयं स्थानं तन्तेवीषुवमुच्यते ॥ ४९ ॥  
  
शिवशक्तिसमायोगं विषुवं वेदसम्मितम् ।  
पुण्यने लभते ज्ञानं नान्यप्यादर्शनं भवेत् ॥ ५० ॥  
  
यज्ञदादिरकं पुण्यं तत्पुण्यं सर्वसाधणम् ।  
प्राणसंयमने पुण्यं निर्गुणं मोक्षकारणम् ॥ ५१ ॥  
  
२२अ)  
  
इदं ते ज्ञानसर्वस्वं कथितं सर्वतो मुखम् ।  
विषुवं प्रणवज्ञानं स्मरत्वं देहमध्यतम् ॥ ५२ ॥  
  
प्रणवं तारकं ब्रह्म नित्यं ध्यायन्ति योगिनः ।  
तत् ज्ञाने तत्क्षणात् सिद्धि जायते नात्रसंसयः ॥ ५३ ॥  
  
ब्रह्माविष्णुश्च रुद्रश्च ईश्वरश्च सदाशिवः ।  
ये केचिद् देवताश्चान्ये इन्द्राद्या ऋषयस्तथा ॥ ५४ ॥  
  
यक्षकिन्नरगन्धर्वाः पिशाचोरगराक्षसाः ।  
सिद्धिविद्या धराश्चैव स्वेदजा उद्विजास्तथा ॥ ५५ ॥  
  
स्थूलसूक्ष्मं जगत्सर्वं प्रणवे संस्थितं सदा ।  
प्रणवं च परित्यक्त्वा योन्यमन्त्रमुपासते ॥ ५६ ॥  
  
न सिद्धिर्जायते तेषां कल्पकोटि शतैरपि ।  
  
२२ब्)  
  
क्रिया नास्ति कर्मयोगो नास्ति मन्त्रान् चिन्तनम् ॥ ५७ ॥  
  
प्रणवेण विनालोके तस्मात् प्रणवमभ्यसेत् ।  
अनन्तनामपर्यायैस्तारकं परिकीर्तितम् ॥ ५८ ॥  
  
हंसनादं परं ब्रह्म प्रणवः सर्वतो मुखम् ।  
एतत्सर्वं मयाख्यातं हृदये परिभावय ॥ ५९ ॥  
  
इति स्तुतोरव्यक्तव्यमित्याज्ञा परमेश्वरः ॥  
  
इति श्री अकुलागमे महातन्त्रे योगसारसमुच्चये ईश्वरपार्वति सम्वादे   
चतुर्थः पटलः ॥ ४ ॥  
  
  
श्री ईश्वर उवाच ॥  
  
श्रूयतान्धर्म सर्वस्वं सृत्वा चैवा वधार्यताम् ।  
आत्मनः प्रतिकूलानि परेषां न समाचरेत् ॥ १ ॥  
  
आत्मनः प्रतिकूलानि कर्माणि विविधानि च ।  
परेषु च ति सर्वानि परे चेन्द्रादय स्मृतः ॥ २ ॥  
  
तेपि वै इह मध्यस्था गुणाः प्रकृतिसम्भवाः ।  
तामसा राजसाश्चैव सात्विका त्रिविधा स्मृतः ॥ ३ ॥  
  
२३अ)  
  
गुणैस्तु कीर्तितो जीवो मायासंवलितः प्रभुः ।  
देहाद् देहान्तरं गत्वा अज्ञानावृतचेतसः ॥ ४ ॥  
  
तस्माद् गुणेषु चावृत्तिः त्याज्य योगः वलेन तु ।  
हृदि क्लेशाः क्षयं यान्ति स एव जायते शिवः ॥ ५ ॥  
  
गुणत्रयविनिर्मुक्तो यदा योगी शिवे स्थितः ।  
जन्ममृत्युजराशोक भयदुःखं तदा न हि ॥ ६ ॥  
  
आत्मनः प्रतिकूलानि नस्यन्ति तत्क्षणेन तु ।  
स चोद्देशः गुणा प्रोक्तो गुणकर्मानि भावयेत् ॥ ७ ॥  
  
गुणभावविनिर्मुक्तो जीवो गच्छत्यनामयम् ।  
गुणप्रवाहे भवबन्धनं स्यात् अगुण प्रवाहे ॥ ८ ॥  
  
बन्धस्य मोक्षस्य गुणेषु कार्यं सन्तापे भेदेन अधोर्द्धवृर्त्ति ॥ ९ ॥  
  
गुणसंवलितो जीवो अधोमार्गे प्रवर्तते ।  
तदा वन्धस्य विज्ञेयः कर्मलक्षणसञ्ज्ञकः ॥ १० ॥  
  
गुणसंहरते जीवश्चोर्द्धमार्ग प्रवर्तते ।  
  
२३ब्)  
  
तदा मुक्तिर्न सन्देह पिण्डस्य पतनं न हि ॥ ११ ॥  
  
एतद्धर्मस्य सर्वस्वं शृत्वा चैवावधारय ।  
माया आनवकर्माख्य गुणब्रह्मणि संस्थितः ॥ १२ ॥  
  
इमं शास्त्रस्य सङ्केतं केचिज्जानन्ति भूतले ।  
गुरोः पादप्रसादेन तेषां सिद्धिरदूरतः ॥ १३ ॥  
  
ब्रह्मविद्यात्मकं सर्वं ज्ञानं परमदुर्लभम् ।  
त्वत् प्रश्नं कथितं देवी परमार्थ फलप्रदम् ॥ १४ ॥  
  
आगमे मन्त्रशास्त्रेषु नानार्थः प्रतिपादितः ।  
सर्वेषां चैव वाक्यानां ब्रह्मणैव समन्वयः ॥ १५ ॥  
  
महाबोधकरं सास्त्रं निर्गूधवेदसम्मतम् ।  
ज्ञानात्मकं सर्वहरं योगेनानन्ददायकम् ॥ १६ ॥  
  
२४अ)  
  
अस्मिन् मध्ये महादेवी वर्णितम् अक्षरं मया ।  
एकं च ब्रह्मभेदेन प्रकारै नामयोगतः ॥ १७ ॥  
  
निर्गुणं निर्विकारं च निराभासं सदोदितम् ।  
आनन्दममृतं ब्रह्म चिन्तयस्व सुनिश्चलम् ॥ १८ ॥  
  
इति श्री अकुलागमे महातन्त्रे योगसारसमुच्चये ईश्वरपार्वतिसम्वादे   
पञ्चमः पटलः ॥ ५ ॥  
  
  
श्री ईश्वर उवाच ॥  
  
ब्रह्मार्पणं ब्रह्महवि ब्रह्माग्नौ ब्रह्मणाहुतम् ।  
ब्रह्मवते न गन्तव्यं ब्रह्मकर्मसमाधिना ॥ १ ॥  
  
ब्रह्मणस्त्रिविधा देहे स्थूलसूक्ष्मं परं यतः ।  
स्थूलं सगुणमाख्यातं सूक्ष्मं सगुणनिर्गुणम् ॥ २ ॥  
  
गुणातीतं परं ब्रह्म निर्विकारं सदोदितम् ।  
तद्वशीहविहुत्वा कुरु ब्रह्मार्पणं प्रिये ॥ ३ ॥  
  
स्थूलं ब्रह्मस्वकर्माख्यं हविनिर्दिश्यते कला ।  
गृहीत्वा तु परेणैव सूक्ष्मं तद्ब्रह्मणाहुतम् ॥ ४ ॥  
  
२४ब्)  
  
ब्रह्माग्नि निश्चलं चैव कर्मनिर्हरणं चरेत् ।  
ब्रह्मवते न गन्तव्यं ब्रह्मकर्मसमाधिना ॥ ५ ॥  
  
तदिदं वा सुदेवेश गीतासास्त्रे निगद्यते ।  
अर्जुनस्य प्रबोधाय द्वापरान्ते महाहवे ॥ ६ ॥  
  
ब्रह्मार्पनेन वै ज्ञानं ध्यानं ब्रह्मार्पनेन तु ।  
भक्तियोगक्रियादानं सर्वं ब्रह्मार्पणे स्थितम् ॥ ७ ॥  
  
ब्रह्मन्यादायकर्माणि सङ्गं मुक्त्वा सुरेश्वरी ।  
ब्रह्मकर्मसमायोगा दर्पणस्यान्न चान्यथा ॥ ८ ॥  
  
ब्रह्मर्पणमिदं पुण्यं भवक्लेशविनासकम् ।  
पापक्षयकरं भद्रे कैवल्यं फलदायकम् ॥ ९ ॥  
  
मनुष्यानां सहस्रेषु केचिद्ब्रह्मार्पण स्थितः ।  
कर्मग्रस्ता न जानन्ति कर्मकालात्मकं मनः ॥ १० ॥  
  
तस्मान् मनोमयं कर्म नाश्रयेत् तत्वमुत्तमैः ।  
आश्रयेद् योग सत्कर्म मनोभावविवर्जितम् ॥ ११ ॥  
  
२५अ)  
  
इदं ब्रह्मार्पणं विद्धि ब्रह्मयज्ञस्तदैव च ।  
ब्रह्मविद्यात्मकं ज्ञानं ब्रह्मध्यानमिति स्मृतम् ॥ १२ ॥  
  
ये किचिच्छास्त्र मध्यस्था ब्रह्मपर्यायवाचका ।  
ते सर्वे ब्रह्मसम्भूता तस्माद् ब्रह्म विचिन्तयेत् ॥ १३ ॥  
  
केचिद्ब्रह्मवदत्येवत्स्वभावमपरे प्रिये ।  
एककालं परं दैवं केचित् काममुता परे ॥ १४ ॥  
  
चराचरेपि चिद्रूप स्थि * त्प्रत्यत्ययात्मकः ।  
उदासीनश्च इध्यक्षो वायुरात्मनि देहिनाम् ॥ १५ ॥  
  
एष भूतानि भूतात्मा भूतेशो भूतभावनः ।  
सृजत्पत्ति पुनः पाति स्वशक्त्या मयया युतः ॥ १६ ॥  
  
अविद्या भ्रामिता सर्वे न स्मरन्ति परं हरिम् ।  
चेष्टते येन विश्वं च येनेदं रक्षितं सदा ॥ १७ ॥  
  
आत्मा देवानां भुवनस्य भर्गो यथा वशं चरन्ति देव एषाः ।  
घोषा इदस्य शृणि वरेन रूपं तस्मै वाताय हविषा विधेमा ॥ १८ ॥  
  
२५ब्)  
  
इति श्रुतिः ॥   
  
ऋग्वेदादि यजुर्वेदो गीयते परमेश्वरः ।  
प्रत्यक्षः सर्वभूतानां दृश्यते न च लभ्यते ॥ १९ ॥  
  
प्रत्यक्षोपि परोक्षोसौ जायते मन्द भाग्यतः ।  
येन ब्रह्मादयो देवाः पालिता स्वात्म मायया ॥ २० ॥  
  
तं हरिं व्यापकं शान्त देहस्थं प्रत्ययात्मकम् ।  
प्राप्नुयाद्योग मार्गेण शास्त्रेण तस्माद्योगं समभ्यसेत् ॥ २१ ॥  
  
योगेन रहितं किञ्चिन्न शास्त्रे प्रतिपादितम् ।  
वह्वाचाय प्रवादैस्तु शास्त्रभेदः प्रदृश्यते ॥ २२ ॥  
  
अनुष्टे यः सर्वधर्मो योगः परमदुर्लभः ।  
स योगः कीर्तितो वेदे प्राणापानसमागमात् ॥ २३ ॥  
  
अपानप्राणयोरैक्यं स्मृतयोगमनुत्तमम् ।  
एतच्छास्त्रस्य सद्भावं नान्यथा मोक्षसाधनम् ॥ २४ ॥  
  
अभूत्कालभयाद्ब्रह्मा प्राणायामपरायणः ।  
  
२६अ)  
  
योगिनो मुनयश्चैव ततः प्राण नियन्त्रयेत् ॥ २५ ॥  
  
प्राणायामपरो योगी शिवतुल्योभिजायते ।  
प्राणायामं विनाभद्र योगिनां हि विटम्भना ॥ २६ ॥  
  
प्राणसंयमनं कार्यं देहप्राणादि धारणम् ।  
अन्तनाडी प्रचारेण ब्रह्मार्पण भवेदिति ॥ २७ ॥  
  
संश्लाघ्यः पुण्यकर्मा च प्राणायामरतो मुनिः ।  
जीवन्मुक्तो भवेद् योगी खेचरो जायते स्वयम् ॥ २८ ॥  
  
यस्य षट्चक्र भेदोस्ति तस्य ब्रह्मार्पणं भवेत् ।  
षट्चक्र भेदनाद् देवी कोनसिद्ध्यति भूतले ॥ २९ ॥  
  
  
इति श्री अकुलागमे महातन्त्रे योगसारसमुच्चये   
ईश्वरपार्वतीसंवादे षष्टमः पटलः ॥ ६ ॥  
  
  
श्रीदेव्यूवाच ॥  
  
देव देव जगन्नाथ संसारार्णव तारक ।  
अधुनोक्तं त्वया देव षट्चक्रं ते किमात्मकम् ॥ १ ॥  
  
२६ब्)  
  
षट्विधं केन रचितं को चैतद् भेदनः क्रमः ।  
केनोपायेन देवेश वक्तुमर्हस्य शेषतः ॥ २ ॥  
  
श्री ईश्वर उवाच ॥  
  
उपायश्चैव भेदस्य आधारः प्रथमो भवेत् ।  
आधारश्च स विज्ञेय स्वकर्मणि * संस्थितः ॥ ३ ॥  
  
आचार हीनस्य कथं मतिर्योगे भविष्यति ।  
अर्णाश्रमोचितं कर्म तस्मात् तं तत्यजेत् क्वचित् ॥ ४ ॥  
  
हतं ज्ञान क्रियाहीनं हताचाज्ञानतः क्रिया ।  
कृत्वा हन्ता परित्यागं ज्ञात्वा कर्म समाचरेत् ॥ ५ ॥  
  
आदौ शौच प्रकर्तव्यं द्वियीयं श्रुति चोदितम् ।  
पादप्रक्षालनं चैव कृत्वा चम्य विधानतः ॥ ६ ॥  
  
मलप्रक्ष्यालनं स्नानं यथाविधि पुरःसरम् ।  
कृत्वा तद्धारयेद् वस्त्रं तौतं मलविवर्जितम् ॥ ७ ॥  
  
तिलकं द्वादशाङ्गेषु हस्तयोर्दर्भधारणम् ।  
  
२७अ)  
  
कुर्यात् सूर्योदये सन्ध्या कालं नैव च लङ्घयेत् ॥ ८ ॥  
  
अष्टोत्तरशतं जाप्यं गायत्र्या न्यास पूर्वकम् ।  
कालोचितं प्रकुर्वीत कार्यकारणसञ्ज्ञकम् ॥ ९ ॥  
  
कर्मधर्मस्य संसिद्धि कर्मब्रह्मानु चिन्तनम् ।  
ब्रह्मज्ञानं च धर्मं च तदेवमोक्षसाधकः ॥ १० ॥  
  
कर्मत्यागेन यो योगमत्यसेद् भ्रमितो नरः ।  
तस्य विघ्नसहश्राणि सम्भवन्ति न संसयः ॥ ११ ॥  
  
विघ्नास्तु कुश्चिते ज्ञाने बुद्धि तस्य प्रजायते ।  
तया बुद्ध्यादुराचारा पतते निरये ध्रुवम् ॥ १२ ॥  
  
कर्मकाण्डरताशान्ता मोहमासर्यवर्जिताः ।  
योगीस्वरस्तुते विज्ञे अन्ये तेन मधारकाः ॥ १३ ॥  
  
तत्कर्मसाधनं योगे वेदान्तश्रवणं तथा ।  
एकादशीव्रतं दान शक्त्या च शिवपूजनम् ॥ १४ ॥  
  
अस्तिक्यं सर्वधर्मेषु भूतमैत्री क्षमादया ।  
तीर्थसेवा निर्मलत्वमस्तेयम प्रतीग्रहः ॥ १५ ॥  
  
२७ब्)  
  
ब्रह्मचर्यमिताहारु मानं शङ्करवर्जितम् ।  
निद्रालस्य परित्यागं कामं क्रोधं च वर्जयेत् ॥ १६ ॥  
  
अहिंसा सत्यमद्वेषो मातापित्रोः प्रपूजनम् ।  
गुरुसुश्रूषणं चैव सौजन्यं गुरुवान्धवै ॥ १७ ॥  
  
अलोलुप्तं कृयाभूतैः सतां सङ्गतिरेव च ।  
इन्द्रयार्थेषु वैराग्यमेतद्योगस्य साधनम् ॥ १८ ॥  
  
सतामाचारमार्गेण वैराग्यमुपजायते ।  
वैराग्य न मतिर्योगे भवते भववर्जिते ॥ १९ ॥  
  
पश्चात् सद्गुरु सम्प्राप्ति पुण्येन भवते ध्रुवम् ।  
यस्य प्रसादात् परं योग ज्ञानं च लभ्यते ॥ २० ॥  
  
कर्म त्यागो न कर्तव्यः कर्तव्यो धर्मसङ्ग्रहः ।  
कर्मणा जायते योगः कथं कर्म परित्यजेत् ॥ २१ ॥  
  
आरुरुक्षोर्मुनिर्योगं कर्मकारणमुच्यते ।  
योगारूढस्य तस्यैव शमः कारणमुच्यते ॥ २२ ॥  
  
२८अ)  
  
यमैश्च नियमैश्चैव सत्कर्मामादनैस्तथा ।  
योगाभ्यासः प्रकर्तव्यः स्थाने च निरुपद्रवे ॥ २३ ॥  
  
एकान्ते विजने रम्ये देसेमाशङ्कवर्जिते ।  
गुहाया पुण्यदेशे तु देवतायतनेपि वा ॥ २४ ॥  
  
सिद्धक्षेत्रे महातीर्थे पुराण पुरुषा श्रमे ।  
कल्पना कल्पिते पुण्ये ध्यानसिद्धिः प्रजायते ॥ २५ ॥  
  
गृहे वा शुद्धभूमौ वामठं कुर्यात् प्रयत्नतः ।  
सुधूप धूपितं कृत्वा तत्र योगं समभ्यसेत् ॥ २६ ॥  
  
गणेश पूजने चादौ दुर्गाविष्णु प्रपूजयेत् ।  
गुरुपादाम्बुजं नत्वा मां च ध्यात्वा सदाशिवम् ॥ २७ ॥  
  
स्थापनेन् मठमध्ये तु आसनं सुमनोहरम् ।  
निषेधवर्जितं सौम्यं चित्तस्या ह्लादकारकम् ॥ २८ ॥  
  
नात्युध्रितं नातिनीतं चैजिनस कुशोत्ततम् ।  
तत्र सिद्धासनं वद्ध्वा रजुकायं च धारयेत् ॥ २९ ॥  
  
२८ब्)  
  
शरीरं निश्चलं कृत्वा दृष्टिं भ्रूमध्यसंस्थितम् ।  
गुरूपदिष्टमार्गेण प्राणायामं समभ्यसेत् ॥ ३० ॥  
  
पूरयेद् वै वामनाड्या स्वशक्त्या धारयेत् पुनः ।  
रेचयेद् वै दक्षिणयातयापि सम्प्रपूरयेत् ॥ ३१ ॥  
  
पूर्ववत् कुम्भकं कृत्वा रेचयेदिडयाशनैः ।  
एवमभ्यासयोगेन नाडी शुद्धि प्रजायते ॥ ३२ ॥  
  
वह्निप्रबोधमारोग्यं ध्वनिः कान्ति लघु त्वय ।  
यथेष्टधारणं वायोर्नाडी शुद्धा च लभ्यते ॥ ३३ ॥  
  
वृथा क्लेशो भवेत् तस्य नाडी शुद्धिमकुर्वतः ।  
तस्मात् सर्व प्रयत्नेन कर्तव्यं नाडि शोधनम् ॥ ३४ ॥  
  
चन्द्राङ्गे प्राणमभ्यस्य सूर्याङ्गे पानमभ्यसेत् ।  
चन्द्रसूर्यद्वयोर्मध्ये चिन्तयेत् परमेश्वरम् ॥ ३५ ॥  
  
आधाराद्य कुलान्तस्थं निश्चलं शब्दवर्जितम् ।  
सुषुम्नान्तर्गतं देवं भावगम्यं सदाशिवम् ॥ ३६ ॥  
  
भावयेत् परमानन्दं भावद्वयविवर्जितम् ।  
  
२९अ)  
  
षट्चक्र भेदनात् सम्यक् नान्यथा भावगोचरम् ॥ ३७ ॥  
  
अपानचक्रमाधारं प्राणाधिस्थानमुच्यते ।  
समानो मणिपूरं च उदानो नाहतं स्मृतम् ॥ ३८ ॥  
  
व्यानो वै पञ्चमं प्रोक्तं विशुद्धं चक्रमुत्तमम् ।  
षष्टमम्बुजसंस्थं च व्योमरूपमुदाहृतम् ॥ ३९ ॥  
  
मायात्र वर्णरूपा च मातृकानामविशृता ।  
तया सर्वाणि चक्राणि भाव्यन्ते देहमध्यतः ॥ ४० ॥  
  
द्विपत्रं षोडसारं च द्वाडशारं दशारकम् ।  
षट्दलं चतुरं चैव षट्चक्रं मातृकोद्भवम् ॥ ४१ ॥  
  
अपानचक्रमध्यस्थं वर्णावासान्तिका स्मृतः ।  
प्राणचक्रे वलां सानि अक्षराणि शुशोभने ॥ ४२ ॥  
  
डादि फान्तास्तु ये वर्णा समानचक्रमाश्रितः ।  
कठान्ता द्वादशा प्रोक्ता उदानचक्रमाश्रिताः ॥ ४३ ॥  
  
षोडशस्वरसञ्ज्ञा ये व्यानचक्रे व्यवस्थिताः ।  
व्योमचक्रे स्थितौ द्वौ तु हंसप्राणस्वरूपकौ ॥ ४४ ॥  
  
हकारः प्राणविज्ञेयः सकारोपान उच्यते ।  
  
२९ब्)  
  
प्राणापान द्वयोर्ग्रन्थिः प्रवेशे निर्गमे स्थितः ॥ ४५ ॥  
  
तच्चक्रं सर्वदेहेषु जीवरूपं व्यवस्थितम् ।  
षट्चक्रं कीर्तितं देवी येन वन्धः प्रजायते ॥ ४६ ॥  
  
अपानसंस्थितं चक्रमाधारं सूर्यसञ्ज्ञकम् ।  
भिद्यते प्राणचक्रेण प्राणचक्रं शिवात्मकम् ॥ ४७ ॥  
  
यावत् षट्चक्रसम्बन्धस्तावत् संसार उच्यते ।  
तस्मात् षट्चक्र भेदेन योगी ब्रह्म पदं व्रजेत् ॥ ४८ ॥  
  
प्राणसर्वगतो ब्रह्म तत्र विजृम्भण क्षणः ।  
अपानसंस्थितं चक्रमाधारं सूर्यसञ्ज्ञकम् ॥ ४९ ॥  
  
स्वाधिस्थानं प्रोच्यते सद्भिस्तच्चक्रं भिद्यते शनैः ।  
समाने तु तृतीयेन समानोजातवेदसे ॥ ५० ॥  
  
मणिना तन्तुना यत्र वायुना पूर्यते वपुः ।  
तं नाभि मण्डले चक्रे प्रोच्यते मणि पूरकम् ॥ ५१ ॥  
  
भिद्यते ग्रन्त्थी भेदेन उदानेन समानजम् ।  
अनाहत भुदानाख्यं चक्रं चान्तरसंस्थितम् ॥ ५२ ॥  
  
३०अ)  
  
विशुद्धे नैव तद्भेद्यं विशुद्धं व्यानजं स्मृतम् ।  
आज्ञाचक्रं तु षष्टं वै व्योमरूपमुदाहृतम् ॥ ५३ ॥  
  
विशुद्धं तेन चक्रेण भित्वा चाज्ञाम्भिनत्यसौ ।  
षट्चक्रभेदतः प्राणो नान्योस्ति चक्र भेदकः ॥ ५४ ॥  
  
आधारं तु चतुःपत्रं स्वाधिस्थानं तु षट् दलम् ।  
दशारं मणिपूरं च द्वादशारमनाहतम् ॥ ५५ ॥  
  
विशुद्धं षोडशप्रोक्तम् आज्ञाचक्रं द्विपत्रकम् ।  
षट्चक्रं प्राणमुद्दिश्यं प्राणोपानेन भिद्यते ॥ ५६ ॥  
  
एवं वै चक्रसम्भेद्य प्राणायामेन जायते ।  
प्राणचक्रस्वरूपो हि स्वयुम्भेत्ताभवेत् तु सः ॥ ५७ ॥  
  
एकोपि पवणः कर्ता दशमूर्त्या निलेश्वरः ।  
सर्वसंसारिकं चक्रं प्राणादेव प्रजायते ॥ ५८ ॥  
  
तस्मात् तत् प्राणयमनं कर्तव्यं सात्विकैर्नरैः ।  
प्राणः सर्वगतं ब्रह्म सर्वं प्राणे प्रतिष्ठितम् ॥ ५९ ॥  
  
तं प्राणं निश्चलं विद्धि निराकारं निरञ्जनम् ।  
  
३०ब्)  
  
कैवल्यं शास्वतं ब्रह्म इति वेदविदो व्रुवन् ॥ ६० ॥  
  
वेदसास्त्रस्य हृदयं गुह्यमेतदुदाहृतम् ।  
ब्रह्मज्ञानपरं देवी समूढरक्षितं मया ॥ ६१ ॥  
  
अस्य ज्ञानान्न देहो स्यादज्ञाना देहसम्भवः ।  
तावत् कर्म प्रभावोयं यावदात्मान विद्यते ॥ ६२ ॥  
  
आत्मज्ञानं मयातेद्य कथितं निर्विकल्पकम् ।  
देवानां दुर्लभं तत्व मयोप्येषु न दापयेत् ॥ ६३ ॥  
  
पाखण्डिनः पापरताः नास्तिकाभेदबुद्धयः ।  
स्त्रीलम्पटा दुराचारा कृतघ्ना वकवृत्तयः ॥ ६४ ॥  
  
कर्मभ्रष्टाक्त मानष्टा निन्दातर्कानुवादिनः ।  
क्रोधिनो हिंसकाश्चैव दाम्भिकाः पिशुनास्तथा ॥ ६५ ॥  
  
कुसङ्गिनो जडोन्मत्ताः परसन्तापकारिणः ।  
द्रव्यलुब्धाः शठामूर्ताः कर्कशाः कलहप्रिया ॥ ६६ ॥  
  
आत्मप्रसङ्गकार्या च वेदमार्गविभञ्जकाः ।  
हेतुका वादिनश्चैव तेषां ज्ञानं प्रगोपयेत् ॥ ६७ ॥  
  
३१अ)  
  
कन्न्या चार्थं ममत्वेन मन्यतोयनराधमाः ।  
पापिष्टं तद्वियानीयात् दूरतः परिवर्जयेत् ॥ ६८ ॥  
  
अन्यथा कर्मकुर्वाणो मानरूढो न बुध्यते ।  
गुणप्रवाहे पतितो नष्टप्रज्ञो व्रजत्यधः ॥ ६९ ॥  
  
शिवनिन्दा योगनिन्दा शास्त्रनिन्दा करोति यः ।  
एतेषु ज्ञानसर्वस्वं न देयं परमार्थतः ॥ ७० ॥  
  
मौनं चैव प्रकर्तव्यं तत्वज्ञै शास्त्रकोविदैः ।  
शिष्यस्य लक्षणं ज्ञात्वा आत्मज्ञानं प्रदापयेत् ॥ ७१ ॥  
  
कुशिष्यस्य न दातव्यमिति मे निश्चितं मतम् ।  
पुरासत्य युगे देवी विशुद्ध तमयोखिलाः ॥ ७२ ॥  
  
प्रकाशितं मयाज्ञानं सर्वेषां मोक्षहेतवे ।  
आत्मज्ञानप्रभावेण वेदाभ्यासरतो नरः ॥ ७३ ॥  
  
अभ्यासाद् देहसहितो निर्विकल्पे लयं गतः ।  
तस्मिन् कालो जगत्प्राणो मम प्रत्यक्षतां गताः ॥ ७४ ॥  
  
३१ब्)  
  
निराकारस्वरूपेण उवाचक्षणयागिरा ।  
स्वागमैः कल्पितैस्त्वं च जनन्मद्विमुखां कुरु ॥ ७५ ॥  
  
मां च गोपय येन स्यात् सृष्टिरेषोत्तरोत्तरा ।  
इत्याह परमात्मा सा वदृशो जायते स्वयम् ॥ ७६ ॥  
  
शिवज्ञानमिदं भद्रे मया तेन प्रगोपितम् ।  
भूतवृद्दिस्तथा जाता स्वात्मज्ञानं विना प्रिये ॥ ७७ ॥  
  
ज्ञानं तत्परमं सूक्ष्मं लब्ध देवि त्वयाधुना ।  
यस्य ज्ञानमिदं लोके स शिवो नररूपधृक् ॥ ७८ ॥  
  
आचार्यस्तु स विज्ञेयो गुरुशिष्येन दृश्यते ।  
यस्य नास्ति परं ज्ञानं स वै पापाधिकोधमः ॥ ७९ ॥  
  
आत्मनिर्द्धारणं यस्य स गुरुः पाशहा भवेत् ।  
अयमात्मा परोनन्तः प्रत्यक्षो व्योमविग्रहः ॥ ८० ॥  
  
इति वेद स विद्धाव्यो यो विद्वांस गुरुर्हरिः ।  
न हि ज्ञानेन सदृशं पवित्रमिह विद्यते ॥ ८१ ॥  
  
३२अ)  
  
रक्ततव्यं प्रयत्नेन गोप्यं कुरु नगात्मजे ।  
वेदार्थसारसर्वस्वं सर्वशास्त्रैक वाक्यतः ॥ ८२ ॥  
  
कथितं तत्व सद्भावं ब्रह्मज्ञानं सुगोपितम् ॥  
  
इति श्री अकुलागमे महातन्त्रे योगसारसमुच्चये ईश्वरपार्वतीसम्वादे   
सप्तमः पटलः ॥ ७ ॥  
  
  
श्रीदेव्यूवाच ॥  
  
वेदार्थसारसर्वस्वं सर्वशास्त्रैक वाक्यतः ।  
कथितं तत्व सद्भावं ब्रह्मज्ञानं सुगोपितम् ॥ १ ॥  
  
श्री ईश्वर उवाच ॥  
  
इदं सर्वमयादत्तं ज्ञानमध्यात्मिक परम् ।  
अग्निसोमगतिर्भङ्ग्यच्छिवदीक्षारतापव ॥ २ ॥  
  
निशम्य वचनं शम्भो माहामायामुदान्विता ।  
उवाच शाश्वतं रुद्रं विस्मिता भाललोचना ॥ ३ ॥  
  
श्रीदेव्यूवाच ॥  
  
अपूर्वं तु मयादेव श्रुतं षट्चक्रभेदनम् ।  
या दीक्षा योगमध्यस्था न जानाति महेश्वरः ॥ ४ ॥  
  
त्वं गुरुः सर्वदेवानां लोकानामभयङ्करः ।  
  
३२ब्)  
  
प्रसन्नो भवदेवेश दीक्षां कथय शङ्करः ॥ ५ ॥  
  
श्री ईश्वर उवाच ॥  
  
दीयते ज्ञानसर्वस्वं क्षाल्यते कर्मकर्दमः ।  
दानक्षालनसंयोगाद् दीक्षेत्यात्मा प्रचक्षते ॥ ६ ॥  
  
दीक्षा च त्रिविधा ज्ञेया आणवी वेधसञ्ज्ञका ।  
तृतीया शाम्भवी ज्ञेया भेद एव त्रिधोदितः ॥ ७ ॥  
  
आनवी प्रथमा दीक्षा एकमन्त्र द्विराक्षरा ।  
ह्रस्व ब्रह्मनि विख्याता मन्त्रेणैव प्रतिस्थिता ॥ ८ ॥  
  
द्वितीया दीर्घसञ्ज्ञा च नाम्ना वेधवती स्मृता ।  
द्विमात्रा त्रयसंयुक्ता त्रिमात्राचतुरन्न्विताम् ॥ ९ ॥  
  
प्लुता चैवमृता गुह्या ज्ञानगम्याव्यपामृता ।  
स्थूलसूक्ष्मपरेणैव प्रणवेन सुनिर्मितम् ॥ १० ॥  
  
दीक्षा त्रयं स्वदेहस्थं सम्प्रदायागमात्मकम् ।  
ऊर्द्धेन बोधितं तत्वम् अधः सञ्ज्ञं शिवात्मकम् ॥ ११ ॥  
  
सा दीक्षा आणवी प्रोक्ता प्रथमप्रणवान्सके ।  
  
३३अ)  
  
कुण्डलीयरभन्तस्वं? ऊर्द्धं तेन सुवेधितम् ॥ १२ ॥  
  
वेधसञ्ज्ञा तु सा दीक्षा द्वितीये प्रणवान्सके ।  
तस्योर्द्धं व्यापकत्वं च ऊर्द्धं तेन सुवेधितम् ॥ १३ ॥  
  
शाम्भवीति च विख्याता तृतीये प्रणवात्मके ।  
प्रथमे संस्थिते ब्रह्मा द्वितीये विष्णुरेव च ॥ १४ ॥  
  
शिवरूपं तृतीयन्तु ज्ञातव्यं तु विचक्षणैः ।  
एकं चैव त्रिधा भूतं सृष्टिः स्थित्यन्तकारकम् ॥ १५ ॥  
  
प्रत्यक्षं सर्वभूतानां न जानन्ति कुबुद्धयः ।  
रेचकं शाम्भवी बोधा कुम्भकं शक्तिसंयुतम् ॥ १६ ॥  
  
आणवी पूरकी ज्ञेया मनःप्राणसमाश्रिता ।  
मन्त्रवेधं शक्तिवेधं शाम्भवी वेधमुच्यते ॥ १७ ॥  
  
त्रिवेधा कथिता दीक्षा लक्षणं सृणुसाम्प्रतम् ।  
पश्चिमाभिमुखं लिङ्गं मनःसूक्ष्मं प्रजायते ॥ १८ ॥  
  
सा दीक्षामन्त्रसूपाच आणवीति निगद्यते ।  
मनसं वन्धितं तेन लिङ्गेन वह्निमण्डिते ॥ १९ ॥  
  
३३ब्)  
  
तदा वेधवती नाम वेधात् सञ्जायते ध्रुवम् ।  
गुणत्रयविनिर्मुक्तं मनश्चोर्द्ध गतं भवेत् ॥ २० ॥  
  
अन्तन्नाडी प्रचारेण व्योमलिङ्गे लयं व्रजेत् ।  
तदा सा शाम्भवी दीक्षा तां विद्याज्जालकृन्तिनी ॥ २१ ॥  
  
वेधन्ति मुनयः सर्वे प्राणायामप्रभेदतः ।  
एवं दीक्षा मयाख्याता त्रिःस्वरूपा स्वभावजा ॥ २२ ॥  
  
ये जानन्ति हिते धन्या आचार्यस्ते महीतले ।  
अन्ये प्रतारकाविद्धि शिश्नोदर परायणाः ॥ २३ ॥  
  
योगदीक्षां न मन्यन्ते तत्सर्वे कर्मणो वहिः ।  
अविद्याविष्ट चित्तानां तादृशी वाध्यते मतिः ॥ २४ ॥  
  
अतत्वे तत्व सद्भावं प्रवदन्ति परस्परम् ।  
गुरोर्विलोकनाद् देवि सिष्ये वेधः प्रजायते ॥ २५ ॥  
  
मूर्च्छितः पतितो भूमौ सा दीक्षा वन्धमोचिका ।  
इति मत्वा क्रियाशक्त्या वर्तते कपि चेष्टया ॥ २६ ॥  
  
३४अ)  
  
ज्ञानं दूरतरं तेषां ब्रह्मदीक्षा कुतः प्रिये ।  
यज्ञमन्त्रेषु या दीक्षा सा दीक्षा नैवमोक्षदा ॥ २७ ॥   
  
प्रणवात् तु भवेद् दीक्षा तयाकष्टं व्यपोहति ।  
मन्त्र यन्त्राः शक्तिपादो सा दीक्षानोपपद्यते ॥ २८ ॥  
  
अज्ञानाद्भ्रामितो लोको मिथ्याचारेण वर्तते ।  
का दीक्षा शाम्भवी वेधा न विन्दन्त्याणवी तथा ॥ २९ ॥  
  
ते वृथाचारगर्वेण योगदीक्षा प्रतिष्ठिता ।  
आत्मानं डम्भितं तैस्तु दम्भयन्ति पुनः पुनः ॥ ३० ॥  
  
आचार्याः सहशिष्यैस्तु अधोयान्ति न संसयः ।  
न बुध्यन्त्य कुलं कौलाः करणं कारणं तथा ॥ ३१ ॥  
  
वन्दन्ति चान्यथा दीक्षामात्मज्ञानविवर्जिताः ।  
देहमात्मेति मन्यन्ते विषयाहृष्टचेतसा ॥ ३२ ॥  
  
३४ब्)  
  
उन्मत्ता इव जल्पन्ति न स्मरन्ति सदाशिवम् ।  
प्रत्यक्षेपि न जानन्ति मोहिता मम मायया ॥ ३३ ॥  
  
मामेव ये प्रपद्यन्ते मायामेतान्तरन्तिते ।  
दीक्षाज्ञानं भवेत् तेषां सत्सङ्गेनह्यकौलिकम् ॥ ३४ ॥  
  
येन संसारजन्दुःखं महाघोरं विनश्यति ।  
प्राप्तव्या गुरुकारुण्यात् दीक्षा ह्याध्यात्मिकी परा ॥ ३५ ॥  
  
स्वस्वभावस्थिता या तु परमानन्दसम्मता ।  
नास्ति दीक्षा समं पुण्यं नास्ति दीक्षा समं तपः ॥ ३६ ॥  
  
नास्ति दीक्षा समं ध्यानं तस्माद् दीक्षा समाश्रयेत् ।  
यो वै योगस्तु सा दीक्षा या दीक्षा कथिता मया ॥ ३७ ॥  
  
प्रोक्तं चाकुलनाथेन याकुलं कुलवर्जितम् ॥  
  
इति श्री अकुलागमे महातन्त्रे योगसारसमुच्चये ईश्वरपार्वतीसम्वादे   
दीक्षाकथनं नाम अष्टमः पटलः ॥ ८ ॥  
  
  
ॐ ब्रह्मणे नमः ॥  
  
श्रीदेव्यौवाच ॥  
  
चत्वारमाश्रमाः पूर्वं वायव्याश्रमिणांहर ।  
अनुक्रामां क्रमो नास्ति प्रत्ययो दृश्यते प्रभो ॥ १ ॥  
  
ब्रह्मचारी गृहस्थश्च वानप्रस्थो यतीस्तथा ।  
आश्रमादाश्रमप्राप्तिः कथयस्व शुरेश्वर ॥ २ ॥  
  
तेषां निष्टामहादेव भाविता तेन कर्मणा ।  
तत्कर्मयोगमध्ये तु किं वाह्यं वद शङ्कर ॥ ३ ॥  
  
अद्याश्रमं निरूढाना ब्रह्मचर्यं किमात्मकम् ।  
द्वितीयं चैव गर्हस्थं वनवास तृतीयकम् ॥ ४ ॥  
  
चतुर्थश्चाश्रमं शम्भो सन्न्यासः परिकीर्तितः ।  
को हंसः परमोहंसः त्रिडण्डीकश्च दण्डधृक् ॥ ५ ॥  
  
सन्न्यासधर्ममध्यस्थः महावाक्यं किमात्मकम् ।  
विचारः कीदृशस्तस्य येन मोक्षः प्रजायते ॥ ६ ॥  
  
चतुर्भिराश्रमैर्धर्मैर्विफला कीदृशी गतिः ।  
  
३५ब्)  
  
तत्वतो ब्रूहि मे नाथ कृपां कुरु महेश्वर ॥ ७ ॥  
  
मूर्तादमूर्तसम्प्राप्तिस्तयोः पूजा किमात्मिका ।  
स्वरूपं स गुणं चात्र निर्गुणं च सदाशिव ॥ ८ ॥  
  
शिवेन कथितं शास्त्रं प्राणलिङ्गं तु कीदृशम् ।  
तथा ब्रह्ममयं देव किं चान्यत् परिकीर्तितम् ॥ ९ ॥  
  
लोकप्रसिद्धः शब्दोयं प्राणलिङ्गं तु धारयेत् ।  
कीदृशी धारणा सा तु प्रोच्यते वृषभध्वजः ॥ १० ॥  
  
कुत्र स्थानेषु कैः पुष्पै प्राणलिङ्गं समर्चयेत् ।  
कोधिकारी वर्णमध्ये को मन्त्रः कस्य पूजनम् ॥ ११ ॥  
  
एतेषां चैव प्रश्नानां महादेव जगत्पते ।  
उत्तरं देहि सर्वज्ञं सत्यमज्ञान मोचकम् ॥ १२ ॥  
  
शरण्ण्योसि जगन्नाथ मनो मल विशोधनम् ।  
अज्ञानतमसोहन्ता ज्ञानदीप नमस्तुते ॥ १३ ॥  
  
पाहि शङ्करभूतेश पतितोहं भवार्णवे ।  
गर्भवास भवं दुःखम् असह्यं छेत्तु मर्हसि ॥ १४ ॥  
  
अनन्तशास्त्रसंवादैः सर्वदा भ्रामितं मनः ।  
निश्चयं कुरु मे नाथ कथयं व मोचनम् ॥ १५ ॥  
  
श्री ईश्वर उवाच ॥  
  
चातुर्वण्यं मया सृष्टं गुणकर्मविभागसः ।  
तस्य कर्तारमपि मां विद्ध्य कर्तारमव्ययम् ॥ १६ ॥  
  
चातुर्वर्णस्य मध्य तु त्रयो वर्णा द्विजातयः ।  
चत्वारो वेदवर्णाश्च आश्रमाश्चस्तथैव च ॥ १७ ॥  
  
ब्रह्मचारी गृहस्थश्च वानप्रस्थो यतीस्तथा ।  
आश्रमादाश्रमं गच्छे देषधर्मसनातना ॥ १८ ॥  
  
इति मत्वा श्रमे संस्था प्राप्नुवन्ति सुरेश्वरी ।  
न जानन्ति परं धर्मं येन मोक्ष प्रजायते ॥ १९ ॥  
  
लौकिका श्रमसम्प्राप्तो ह्याश्रमी भवसम्मतः ।  
गुणाश्रमे स्थितो देवी कथं निर्गुणतां व्रजेत् ॥ २० ॥  
  
वाह्याश्रमैः स्वर्गफलं यथावद्विधिचोदितम् ।  
    
३६ब्)  
  
यद्याश्रमे क्रिया लुप्तो आश्रमी नरकं व्रजेत् ॥ २१ ॥  
  
बहिर्मुख जगत्सर्वं बहिर्भावैः प्रवर्तते ।  
अत चेतत्व बुद्धिर्या तया सर्वे विमोहिता ॥ २२ ॥  
  
बाह्या श्रमः पृथक् धर्मै मोक्षं मन्यन्ति ये प्रिये ।  
आत्मानं वञ्चयेत्येते कर्मवासनया ध्रुवम् ॥ २३ ॥  
  
चतुर्थाश्रमसम्भेदा योगेषु परिनिष्ठिता ।  
अन्तरङ्गाः श्रमा देवी कथ्यन्ते शास्त्रमध्यतः ॥ २४ ॥  
  
श्रूयतामाश्रमाः पुण्या दिव्यास्त्व ध्यात्मसञ्ज्ञका ।  
तारकस्य च मध्यस्था प्रोच्यन्ते तृप्ति संस्थिता ॥ २५ ॥  
  
प्रथमं मणिपूरं च द्वितीयं तदनाहतम् ।  
निरञ्जनं तृतीयं तु चतुर्थं तु निरालयम् ॥ २६ ॥  
  
मणिस्थो ब्रह्मचारी च द्वितीये चाश्रमे गृही ।  
बाणप्रस्थस्तृतीयन्तु चतुर्थं यतिरुच्यते ॥ २७ ॥  
  
सर्वाश्रमे स्थितोहं सस्त्रिदण्डी चैव दण्डधृक् ।  
आश्रमी वाह्य वेषैस्तु मिथ्याहङ्कारमाश्रिता ॥ २८ ॥  
  
३७अ)  
  
वाग्दण्डी ब्रह्मचारी च मनोदण्डी च दिक्षिताः ।  
वानप्रस्थ कर्मदण्डी ज्ञानदण्डी यतिर्भवेत् ॥ २९ ॥  
  
वाग्दण्डोथ मनोदण्ड कर्मदण्डश्च ते त्रयः ।  
येनैते नियता दण्डा सस्त्रिदण्डी व्यवस्थितः ॥ ३० ॥  
  
शिखायज्ञोपवीतादिः स कषायस्त्रिदण्डधृक् ।  
यद्वाह्य विहितं कर्म नैष्कर्मणि समाचरेत् ॥ ३१ ॥  
  
शिखायज्ञोपवीतादि त्रिदण्डी च परित्यजेत् ।  
स कषायो ज्ञानदण्डी नैष्कर्म्यं केवलं चरेत् ॥ ३२ ॥  
  
त्रिदण्डी च परो दण्डो ज्ञानदण्डो सदोदितः ।  
तेन दण्डेन सन्न्यासी एकदण्डीति गीयते ॥ ३३ ॥  
  
अग्नेरिव शिखानान्या यस्य ज्ञानमयी शिखा ।  
स शिखीमुच्यते विद्वान् इतरे कोश धारिणः ॥ ३४ ॥  
  
ब्रह्मभावमिदं सूत्रं धारणा यस्य चेतना ।  
धारणात् तस्य सूत्रस्य नोच्छिष्टोनोशुचिर्भवेत् ॥ ३५ ॥  
  
३७ब्)  
  
नोसूत्रं सूत्रमित्याहुः सूत्रं नामपरम्परम् ।  
तेन सर्वमिदं प्रोक्तं सूत्रेमणि गणा इव ॥ ३६ ॥  
  
आनन्द ब्रह्मणो रूपं यस्य देहे व्यवस्थिता ।  
चरति ब्रह्मभावेण ब्रह्मचारी स उच्यते ॥ ३७ ॥  
  
अव्यक्तोपि प्रणवो सन्तोषसमिधा घृतम् ।  
इन्द्रियाणि पशून् हत्वा यो यजेत् स च दीक्षिता ॥ ३८ ॥  
  
त्रिकोण ज्वलनाकारं मध्ये वह्नि शिखाज्वलम् ।  
कन्दर्प्य वनमध्यस्थो वानप्रस्थ स उच्यते ॥ ३९ ॥  
  
तुर्याश्रमं च सम्प्राप्य त्रिदण्डी चैक दण्डधृक् ।  
हंस एकः समाख्यातः परहंसः सवैश्रुतः ॥ ४० ॥  
  
सर्वोपाधिविनिर्मुक्तश्चैतन्यं च निरञ्जनम् ।  
तद्ब्रह्माहमिति ध्यात्वा कथं वर्णाश्रमी भवेत् ॥ ४१ ॥  
  
वर्णाश्रमस्थितोहंसः परहंसेति गीयते ।  
परहंसः दृढज्ञानः स्वच्छन्दो विगतज्वलः ॥ ४२ ॥  
  
३८अ)  
  
षोडशाङ्गुलहंसश्च प्रमाणं कुरुते वहिः ।  
वामदक्षिणमार्गेण चञ्चलत्व न विश्रमेत् ॥ ४३ ॥  
  
हंस एव सदाध्यक्षो मनोरुर्ध्वा सुनिश्चलः ।  
परहंसः स्थितो द्वैतस्तदासौ तन्मयो भवेत् ॥ ४४ ॥  
  
अन्यथा रूपभेदाद् वा वर्णाश्रमविभेदतः ।  
तेषां हंसः पराद्धंसो न दृष्टः शास्त्रमध्यतः ॥ ४५ ॥  
  
त्रिगुणै रहितो हंसः परहंस इति क्रमः ।  
हंसस्य दर्शनं नास्ति परहंसः कथ भवेत् ॥ ४६ ॥  
  
सन्न्यासः मोक्षदः प्रोक्तो महावाक्यविचारतः ।  
महायोगान् महावाक्यात् प्रोच्यते तत्व चिन्तकैः ॥ ४७ ॥  
  
येन वाक्यविचारेण सन्न्यासी परिपठ्यते ।  
तद् वाक्यं हंसरूपं हि सर्वभूतव्यवस्थितम् ॥ ४८ ॥  
  
शास्त्रपाठान् महावाक्य विचारस्तु कथं भवेत् ।  
महावाक्य विचारस्य नामार्थं प्रवदाम्यहम् ॥ ४९ ॥  
  
३८ब्)  
  
महावाक्यमनुच्चार्यं यस्त्विमं परिकीर्तितम् ।  
सर्वसञ्ज्ञं विसञ्ज्ञं च नानावाक्यन्तरस्थितम् ॥ ५० ॥  
  
विशब्देन स्थितोहंसश्चारस्तस्य निरञ्जनम् ।  
महावाक्यविचारोयम् ऋग्यजुसाममध्यतः ॥ ५१ ॥  
  
यैस्तु ज्ञानं महावाक्यं गुरोश्चरणसेवया ।  
ते वै सन्न्यासिनः प्रोक्तोः इतरे नामधारकाः ॥ ५२ ॥  
  
इदं सुगदितं देवी हरिणाचार्जुनस्य च ।  
सन्न्यासलक्षण सर्वं विधिवद्देहसम्मतम् ॥ ५३ ॥  
  
काम्यानां कर्मणा न्यासं सन्न्यासं कवयो विदुः ।  
सर्वकर्मफलत्यागं प्राहुस्त्यागं विचक्षणाः ॥ ५४ ॥  
  
त्याज्यं दोषवद्दित्येके कर्म प्राहुर्मनीषिणः ।  
यज्ञदानतपः कर्म न त्याज्यमिति चापरे ॥ ५५ ॥  
  
इत्याह भगवान् विष्णुर्धनञ्जयमुदारधीः ।  
एतेषां सम्मतं चैकं भेदो नाम्ना तु दृस्यते ॥ ५६ ॥  
  
अन्ये विकल्प वाहुल्यं नानामतविकल्पितम् ।  
  
३९अ)  
  
वेदेषु सर्वसास्त्रेषु नास्ति भद्रे पृथक् मतम् ॥ ५७ ॥  
  
तत्सर्वं श्रुणु कल्याणि यच्च ते भवते हितम् ।  
सन्न्यास लक्षणं धर्मं यथावत् कथयामिते ॥ ५८ ॥  
  
काम्यानां कर्मणा न्यासं सन्न्यासं कवयो विदुः ।  
काम्यकर्माणिता न्याहु यैस्तु देहोपलभ्यते ॥ ५९ ॥  
  
रजःसत्वतमश्चैव गुणाः प्रकृति सम्भवा ।  
उत्पत्ति स्थिति संहारे कारणास्ते महेश्वरी ॥ ६० ॥  
  
तेषां न्यसम्महाभागे कर्मणा न्यास उच्यते ।  
सन्न्यासः परमो ह्येष अन्येषां च मतं श्रुणु ॥ ६१ ॥  
  
सर्वकर्म फलत्यागं प्राहुत्याग विचक्षणः ।  
तत्कर्ममानसं प्रोक्तं राजसं तामसं च यत् ॥ ६२ ॥  
  
रजस्तमात्मकं सत्वं फलरूपमुदाहृतम् ।  
तत्फलं ब्रह्ममार्गेण त्यक्त्वा त्याग प्रकीर्तितम् ॥ ६३ ॥  
  
३९ब्)  
  
त्याज्यं दोष वदित्येके कर्मप्राहुर्मणीषिणः ।  
इदं सुनिश्चितं देवी हरिणाचार्जुनस्य च ॥ ६४ ॥  
  
त्रिविधं मानसं कर्म न त्याज्यं दोषवत् प्रिये ।  
यज्ञदानतपः कर्म न त्याज्यमिति चापरे ॥ ६५ ॥  
  
तेषां मनोगतं सर्व कथयामि यथार्थतः ।  
यज्ञकर्मप्रवेसे तु कुम्भके दानकर्म च ॥ ६६ ॥  
  
तपः कर्म तृतीये वै विसर्वां विद्ध्यनाहते ।  
एतत् सर्वं मयाख्यातं काम्यकर्मादिकं प्रिये ॥ ६७ ॥  
  
सर्वेषामाश्रमाणां च शुद्धदेहे प्रसस्यते ।  
ब्रह्मचारी सूददोहा सूददोहाश्च दीक्षिताः ॥ ६८ ॥  
  
वानप्रस्थः सूददोहा सूददोहायति भवेत् ।  
दशारे ब्रह्मचारी च द्वादशारे गृही तथा ॥ ६९ ॥  
  
वानप्रस्थषोडशारे द्विदले यतिरुच्यते ।  
शरीरस्याश्रमो नास्ति सूददोहाश्रमी भवेत् ॥ ७० ॥  
  
४०अ)  
  
तस्माद्दण्डकषायश्च वाह्याश्रमनिरर्थकः ।  
सर्वाश्रमस्थितः सोपि स्वक्रियोचित्तकर्मणाम् ॥ ७१ ॥  
  
यत्र यत्र यथाकर्म तत्र तत्र तथा चरेत् ।  
सूददोहाः प्रसिद्धोयम् ऋग्वेदे विद्धि पार्वति ॥ ७२ ॥  
  
चेतश्चित मतः स्वातं हृदयं मानसं मतम् ।  
विज्ञातः पुरुषोहंसः क्षेत्रज्ञो देहधारकः ॥ ७३ ॥  
  
प्रोच्यते सर्वशास्त्रेषु ह्यन्तर्यामी महानसौः ।  
सूददोहापरं ब्रह्म परमात्म स्वयं हरिः ॥ ७४ ॥  
  
अन्तर्ज्योतिः स्वसिद्धोसौ णिर्गुणो यन्त्रवाहकः ।  
सोपि माया स्वरूपेण नानायोनि गत प्रभुः ॥ ७५ ॥  
  
ऊर्द्ध्वाधो सञ्ज्ञया देहि संसारीत्यभिधीयते ।  
निर्गुणोपि गुणाधीनो मायया शृष्टि हेतुकः ॥ ७६ ॥  
  
जीवसञ्ज्ञा भवेत् तस्य स्वयं देहेषु वर्तते ।  
सगुणोपि गुणातीतस्त्वभ्यासाद् भवते तु सः ॥ ७७ ॥  
  
४०ब्)  
  
स्वयं वेद्य परब्रह्म आश्रमै किं प्रयोजनम् ।  
नियतस्य तु सन्न्यासः कर्मणः सम्प्रपद्यते ॥ ७८ ॥  
  
मोहात् तस्य परित्यागस्तामसः परिकीर्तितः ।  
तस्मादाधारयोगेन सूददोहाः प्रशस्यते ॥ ७९ ॥  
  
अभ्यासादाश्रमफलसर्वं भवति नान्यथा ।  
केचिज्जानन्ति तत्वज्ञाः सन्न्यासधर्ममाश्रिता ॥ ८० ॥  
  
योगधारणया सम्यक् सङ्केतं स्वात्मसंस्थितम् ।  
हृदये ग्रन्थि भेदेन गुणातीतो यदा भवेत् ॥ ८१ ॥  
  
तदाहंसः परोहंसः त्रिदण्डी चैक दण्डधृक् ।  
कषाय वसनश्चैव सन्न्यासी दण्डधारणात् ॥ ८२ ॥  
  
नैव हंसः परोहंसौ नामधारण गीयते ।  
वाह्यलिङ्गो न मोक्षस्ति वान्तरम्मुक्तिदं स्मृतम् ॥ ८३ ॥  
  
वाह्य लिङ्गार्चने लिङ्गी त्रिदण्डी चैक दण्डधृक् ।  
वाग्मनः कर्मदण्डश्च त्रिदण्डी पुरुषो भवेत् ॥ ८४ ॥  
  
४१अ)  
  
त्रिदण्डं धारयेद् योगी शरीरेण न वैष्णवम् ।  
जीवनार्थं च तद्वैणं शरीरे मुक्ति साधनम् ॥ ८५ ॥  
  
तस्मात्यक्त्वा त्रिदण्डी च सर्वं तत्कर्मसाधनम् ।  
अव्यक्त लिङ्गो विचरेद् योगा ह्यासपरोयतिः ॥ ८६ ॥  
  
सत्कार मान पूजार्थं वैष्णवं धारयेत् सदा ।  
स सन्न्यासी न वक्तव्यः सन्न्यासी योगतत्परः ॥ ८९ ॥  
  
यदा च दर्शन प्राप्तिस्तदाहंसो न संसयः ।  
सदाशिव परोहंसो ज्ञानज्ञेयति विस्मृताः ॥ ८८ ॥  
  
आत्मयोगाद्विना देवी ब्रह्मचारी कथं भवेत् ।  
ग्रहस्थोवानप्रस्थो वा यतिर्योगाद्विना न हि ॥ ८९ ॥  
  
कर्माभिमानिनां पुंसां किमस्ति ह्याश्रमं फलम् ।  
आश्रमस्य फलं मुक्तिः कर्मणानोपपद्यते ॥ ९० ॥  
  
कर्मणा लभ्यते मुक्तिः सर्वशास्त्रेषु कथ्यते ।  
  
४१ब्)  
  
तत्कर्मस्वात्मरूपं हि योगिनपर्युपासते ॥ ९१ ॥  
  
संसारबन्धनं कर्म यज्ञदानादिकं च येत् ।  
यद्यपि स्यान्निराक्षेपं तद्व्यापि फलदं भवेत् ॥ ९२ ॥  
  
मन्यन्ते नानृतं मिथ्या पशवो ज्ञानवर्जितः ।  
कर्मणा फल भोक्तव्यं ब्रह्मादीनां कृतं स्फुटम् ॥ ९३ ॥  
  
अवस्यं फलदं कर्म स्वात्मयोगविनासनम् ।  
संसारतरुशाखास्तु वर्द्धते तेन कर्मणाः ॥ ९४ ॥  
  
वर्णाश्रमो चितं कर्म फलत्यागसमन्वितम् ।  
मन्यन्ते मन्दसतयः प्रवर्तन्तेव भक्तिभिः ॥ ९५ ॥  
  
कर्माभिमनिनः केचित् केचिद् भक्त्याभि मानिनः ।  
शास्त्राभिमानिनः केचित् केचित् तीर्थाभमानिनः ॥ ९६ ॥  
  
यत्राभिमानिनः केचित् केचित् क्षेत्रामानिनः ।  
भूताभिमानिनः केचित् केचिन्नामाभिमानिनः ॥ ९७ ॥  
  
मन्त्राभिमानिनः केचित् केचिद्ध्यानाभिमानिनः ।  
तपोभिमानिनः केचित् केचिद्दानाभिमानिनः ॥ ९८ ॥  
  
अभिमानेन ग्रसिताः संस्थिताः कर्मवर्त्मनि ।  
योगमार्गं न जानन्ति येन सिद्धाः शिवं गताः ॥ ९९ ॥  
  
वेदस्य पूर्वभागे तु कर्मकाण्डमुदाहृतम् ।  
प्रवृत्या च निवृत्या च द्वैतन्तद्गुणवद्धितम् ॥ १०० ॥  
  
गुणवृत्या भवेद् देहो देहे दुःख महत्तरम् ।  
तस्माद्दुःखं सर्वनिदं कर्मत्याज्यं मतं बुधैः ॥ १०१ ॥  
  
संसारेस्मिन् महाघोरे पापादि प्राकृतैर्गुणैः ।  
न स्मरन्ति परं तत्वमविद्याशवलीयसी ॥ १०२ ॥  
  
विचित्र कर्मघटनादुर्जया त्रिदशैरपि ।  
योगं त्यक्त्वान्य धर्मेषु प्रवृत्तिर्जायते नृणाम् ॥ १०३ ॥  
  
सुखार्थं कर्मकुर्वन्ति न सुखं कर्मणा प्रिये ।  
दैव हीनास्तुते मर्त्याः सुखोपायं न विन्दती ॥ १०४ ॥  
  
४२ब्)  
  
उत्पत्तिस्थितिसंहार कर्मणा जायते नघ ।  
उत्पत्तिस्थितिसंहारा नस्यन्ते ज्ञानयोगतः ॥ १०५ ॥  
  
जानन्ति योगिनः सर्वे स्वात्मयोगं सुखालयम् ।  
यस्मिन् ब्रह्मणि संलीनम् अनायासेन वै ध्रुवम् ॥ १०६ ॥  
  
अवज्ञां कुरुते यस्तु नरो योगस्य दुर्मतिः ।  
दुराचाराः स पापिष्टो दान्ते नरकं व्रजेत् ॥ १०७ ॥  
  
पापिष्टस्य मतिर्योगे यस्य द्वैवात् प्रवर्तते ।  
धर्मात्मा पुण्यकीर्तिश्च स नरोदेव पूजितः ॥ १०८ ॥  
  
को विजानाति योगस्थ महिमानं नगात्मजे ।  
सिद्धियोनससायुज्यमसिद्धेन सुरालयम् ॥ १०९ ॥  
  
अत्रार्थे सम्मती विद्धि गीताशास्त्रस्य मङ्गले ।  
श्रूयतां श्रद्धया देवी समासेन वदाम्यहम् ॥ ११० ॥  
  
प्राप्यपुण्य कृतान् लोकान् पित्वा शाश्वतीः समाः ।  
सुचीनां श्रीमतां गेहे योगभ्रष्टोभिजायते ॥ १११ ॥  
  
४३अ)  
  
अथवा योगिनामेव कुले भवति धीमताम् ।  
एतद्धि दुर्लभररं लोके जन्मयदीदृशम् ॥ ११२ ॥  
  
तत्र तं बुद्धि संयोगं लभते णैव देहिकम् ।  
यतते च ततो भूयः संसिद्धौ कुरुनन्दन ॥ ११३ ॥  
  
इति कृष्णवच श्रुत्वा वीभत्सं पाण्डु नन्दन ।  
स्तुत्वा नारायणं देवं योगे दृढमतिस्तदा ॥ ११४ ॥  
  
भावनाद्यस्यगस्य निर्विकल्पः प्रजायते ।  
तस्य मुक्ति न सन्देहः सायुज्यं लभते प्रिये ॥ ११५ ॥  
  
साधन्या देवमाचर्य विज्ञातव्या महेश्वरी ।  
ययासन्धारितो योगी स्वकुक्षौ ज्ञानवर्द्धनः ॥ ११६ ॥  
  
वलिष्टादुर्जया लोके संसारे कर्मवासना ।  
येन सा विजिता लोके स धन्यः पुरुषो मतः ॥ ११७ ॥  
  
दुर्लभं मानुषं जन्म लब्ध्वा यदि न बुध्यते ।  
ज्ञानं परम णिर्वाणं स नरः स्वात्म भावयेत् ॥ ११८ ॥  
  
किं चात्र बहुनोक्तेन श्रुणुष्वायत लोचने ।  
  
४३ब्)  
  
सर्वाश्रमफलं तस्य योगस्य हृदिसंस्थितः ॥ ११९ ॥  
  
स श्लाघ्यः सगुणी धन्यः सकुलानः स बुद्धिमान् ।  
धर्मात्मोपि विज्ञेयो योगाभ्यासरतो मुनिः ॥ १२० ॥  
  
षट्कर्म निरता विप्रा धर्मिष्टा गृहमेधिनः ।  
तेपि मुक्तिं प्राप्नुवन्ति प्रोच्यते श्रुति मध्यतः ॥ १२१ ॥  
  
तत्कर्म षट्प्रकारेण कथितं तत्ववित्तमः ।  
यजनं याजनं पुण्यं पुराणाध्ययनं तथा ॥ १२२ ॥  
  
अध्यापनं च दानं च पुण्यरूप प्रतिग्रहम् ।  
षट्कर्म साधनं मुक्तिः सत्यं तत्कथयामिते ॥ १२३ ॥  
  
आधारे यजनं प्रोक्तं स्वाधिस्थाने तु याजनम् ।  
मणिपूरे चाध्ययनं मध्यापनमनाहते ॥ १२४ ॥  
  
दानं विशुद्धचक्रे तु आज्ञाचक्रे प्रतिगृहम् ।  
इदं तु निश्चितं देवि कर्ममोक्षाय यत्प्रिये ॥ १२५ ॥  
  
मोक्षस्य कारणं बन्ध वेदशास्त्रेन दृश्यते ।  
  
४४अ)  
  
बुद्धिनाशो मानुषाणां जायते तेन कर्मणाः ॥ १२६ ॥  
  
एतत्कर्म प्रपञ्चाख्यं त्यक्त्वा योगं समभ्यसेत् ।  
ब्राह्मणः क्षत्रिया वैश्याः शूद्रैः चान्ये स्त्रियादिभिः ॥ १२७ ॥  
  
नास्ति वर्णविशेषोत्र योगधर्मः सवातनः ।  
वर्णानामाश्रमानां च सेव्यं ब्रह्मसनातनम् ॥ १२८ ॥  
  
तत्सङ्गाध्यात्मश्रवणाद्योगेषु बुद्धि प्रजायते ।  
प्रथमं साधनं चात्र सतांसङ्गः प्रकथ्यते ॥ १२९ ॥  
  
योगस्य प्राप्यते पुण्यात् सतांसङ्गतिरेव च ।  
संसारं पतितानां च सत्सङ्गो ह्युप कृन्नृणाम् ॥ १३० ॥  
  
सङ्गात् सञ्जायते योगो मायाजालनिकृन्तनः ।  
तस्मात् सङ्गः प्रकर्तव्यः सात्विकै मोक्षकाङ्क्षिभिः ॥ १३१ ॥  
  
आत्मयोगात् परं धर्मं त्यक्त्वान्यं धर्ममाश्रयेत् ।  
कस्थममृतं त्यक्त्वा भिक्षामटसिदुर्मतिः ॥ १३२ ॥  
  
ब्रह्मज्ञानं विना नास्ति लोके सुखमखण्डितम् ।  
  
४४ब्)  
  
ब्रह्मज्ञानं गुरोरास्यां प्राप्यते यन्निवर्तकम् ॥ १३३ ॥  
  
इत्थं सुनिश्चितं देवि मयाते प्रकटीकृतम् ।  
गोपितं सर्वतन्त्रेषु कर्मविस्तार हेतवे ॥ १३४ ॥  
  
महायोगरथारूढा गच्छन्ति ब्रह्मणः पथम् ।  
ये च कर्म रथारूढास्ते गच्छन्ति भवार्णवे ॥ १३५ ॥  
  
पूर्वामिमांसया कर्म सगुणं स्वर्गदं स्मृतम् ।  
यदि तद्विगुणं कर्म भवते नरकाय च ॥ १३६ ॥  
  
योगेन विपरितं हि सिद्धानां न पुनर्भवम् ।  
यदि भ्रष्टो भवेद् योगाद् ब्रह्मादीनां पदं लभेत् ॥ १३७ ॥  
  
कर्मणा चरणं लोके दुर्घटं जन्मदुःखदम् ।  
योगस्याचरणं नूनं सुलभं सुखदं प्रिये ॥ १३८ ॥  
  
ज्ञातव्या मन्दभाग्यस्ते योगस्य विमुखा नराः ।  
अप्रसन्ना महामाया कुण्डली या हरेस्तनू ॥ १३९ ॥  
  
सधन्यः सर्वलोकानां योगे यस्य मतिर्भवेत् ।  
  
४५अ)  
  
जघन्यः सोपि विज्ञेयो यो वै योग निराकृतः ॥ १४० ॥  
  
योगमार्गस्य देवेशि निन्दां कुर्वन्ति ये धमाः ।  
दुराचाराश्च ते मर्त्याः सदाचारेपि संस्थिता ॥ १४१ ॥  
  
आचारः प्रथमो धर्मो धर्मस्य प्रभुरच्युतः ।  
सोच्युतः प्राप्यते देवि योगाभ्यासेन नान्यथा ॥ १४२ ॥  
  
अथातः सम्प्रवक्ष्यामि किं फलं कीदृशी गतिः ।  
फलमाश्रमिणां योगो मुक्तिस्तेषां गति स्मृताः ॥ १४३ ॥  
  
मूर्तादमूर्तसम्प्राप्तिमानित्वा चाभिज्यति ये ।  
योगप्राप्ति कुतस्तेषामज्ञानावृतचेतसाम् ॥ १४४ ॥  
  
यो मां सर्वेषु भूतेषु सन्तमात्मानमीश्वरम् ।  
हित्वार्चां भजते मोख्याद् भस्मन्येव जुहोति सः ॥ १४५ ॥  
  
अहं सर्वेषु भूतात्मा भूतेषु वस्थितः सदा ।  
तमवज्ञाय मां मर्त्य कुरुते च विडंवताम् ॥ १४६ ॥  
  
अहं वै सर्वभूतानां भूतात्मा भूतभावनः ।  
  
४५ब्)  
  
शब्दब्रह्म परं ब्रह्म मम भो शाश्वती तनुः ॥ १४७ ॥  
  
लोके विततमात्मानं लोकं चात्मनि संस्थितम् ।  
उभयं च मयाव्याप्तं मयि चैवो भयं स्थितम् ॥ १४८ ॥  
  
अमूर्ते प्राप्यते येन तन्मूर्तं देहसंस्थितम् ।  
सर्वेन्द्रिय गुणाभासं चलते येन विग्रहम् ॥ १४९ ॥  
  
सवाह्यागुणसंयोगः शब्दं ब्रह्मेति गीयते ।  
तन्मूर्तयः सुनिष्णान परब्रह्मादि गच्छति ॥ १५० ॥  
  
अर्च्चायां यजनं विद्धि संसारेस्मिन् फलं प्रदम् ।  
न हि मोक्षफलन्तेन जन्मकोटि शतैरपि ॥ १५१ ॥  
  
अन्यथा कर्मकुवन्ति फलमिच्छन्ति चान्यथा ।  
शृष्टिकर्मणि किं मोक्ष भवते वीरवन्दिते ॥ १५२ ॥  
  
चूतवृक्षफलार्थाय पिचुमन्दस्तु वापितः ।  
मन्दबुद्धि सविज्ञेयो विफला तस्य वासना ॥ १५३ ॥  
  
तथार्चां भजते नैव फलमिच्छन्ति शास्वतम् ।  
  
४६अ)  
  
सारात्सारं न जानन्ति मायया भ्रमितास्तुते ॥ १५४ ॥  
  
भावपुष्पैः पूजनीयो मूर्तदेहे सदाशिवः ।  
स एव पुरुषो ह्यात्मा प्रकृतीस्थ स्वरूप धृक् ॥ १५५ ॥  
  
स्वयं च संस्थितो देवो भूतग्राम चतुर्विध ।  
सर्वभावस्थितोनन्तः सगुणः सोपि कीर्तितः ॥ १५६ ॥  
  
सर्वं पुरुष एवेदं भूदम्भव्यं भवच्च यत् ।  
तेनेदमावृतं विश्वं वितस्तिमधि तिष्टति ॥ १५७ ॥  
  
स्वाधिष्ठात् प्रपतत्प्राणो वहिश्च प्रतपत्यसौ ।  
एवं विराजः प्रतिपत्य तत्यन्त व्रीहिः पुमान् ॥ १५८ ॥  
  
सर्वे विश्वसृजां गर्भो देवकर्मात्मशक्तिमान् ।  
विभजन्नात्मनात्मानाम् एकधा दशधा त्रिधा ॥ १५९ ॥  
  
एको ह्यशेषसत्वानाम् आत्मांशः परमात्मनः ।  
अद्योवतारो ये नासौ भूतग्रामौ विभाव्यते ॥ १६० ॥  
  
साध्यात्मा साधि देवश्च साधि भूत इति त्रिधा ।  
विराट सविधः प्राण एकधा हृदयेन तु ॥ १६१ ॥  
  
सोपि मूर्तः स्मृतोदावाविज्ञातव्यो मुमुक्षुभिः ।  
तस्य पूजा प्रकर्तव्या प्राणापानेन निश्चला ॥ १६२ ॥  
  
त्रिविधं मानुषं पुष्पं श्रीशिवे च समर्चयेत् ।  
एतत् ते कथितं सर्वं सगुणाराधनं प्रिये ॥ १६३ ॥  
  
ब्राह्मणः क्षत्रियो वैश्यः शूद्रश्च वान्य जातिषु ।  
काङ्क्षिभिः परमं तत्वं कर्तव्यं शिवपूजनम् ॥ १६४ ॥  
  
सा पूजा देवदेवस्य गुणसात्म्यं य या भवेत् ।  
तथा मोक्षफलं दिव्यं लभते नात्रसंसयः ॥ १६५ ॥  
  
वाह्यपूजा न कर्तव्या मोक्षविघ्नकरा प्रिये ।  
तस्मात् परात् परोनन्तः पूजनीयो गुणत्रिभिः ॥ १६६ ॥  
  
सा पूजा परमेशस्य निरालम्बा च कथ्यते ।  
प्राणायामेन कर्तव्या कुलेशं योग लक्षणात् ॥ १६७ ॥  
  
४७अ)  
  
अर्चायां षोडशः पूजामुपचारैस्तु या स्मृता ।  
तया मोक्षफलं नास्ति ज्ञातव्यं मोक्षकाङ्क्षिभिः ॥ १६८ ॥  
  
निश्चितं शाश्वतं बाह्यं प्रतिमानं च पूजनम् ।  
शाश्वतं मानितं येन स मूर्खो गजवन्नरः ॥ १६९ ॥  
  
एतत् ते कथितं सम्यक् प्राणलिङ्गमथ श्रुणु ।  
चिन्तयेत् प्राणलिङ्गन्तु सोमरूपमुदाहृतम् ॥ १७० ॥  
  
नामार्थं न विजानन्ति मूढाः पण्डितदिमानिनः ।  
कृत्रिमं नश्वरं लिङ्गं प्राणलिङ्गं कथं भवेत् ॥ १७१ ॥  
  
प्राणलिङ्गं वरं नाथमन्यते वश्ममध्यतः ।  
ज्ञानलिङ्गं तु कुतस्तेषामज्ञानावृतचेतसाम् ॥ १७२ ॥  
  
प्राणलिङ्गं निराकारं व्यापकं सर्वतोमुखम् ।  
प्रत्यक्षं सर्वगं शुद्धं दृश्यते न च लक्ष्यते ॥ १७३ ॥  
  
शैवे निरूपिते शास्त्रे प्राणलिङ्गाङ्कितात्मकम् ।  
धारणा कीदृशी सा तु प्रोच्यते वृषभध्वजः ॥ १७४ ॥  
  
४७अ)  
  
अहर्निशान्तरे ज्ञेयं प्राणलिङ्गं लयात्मकम् ।  
धारणात् तस्य विज्ञेया द्वादशान्ते ध्वनिस्थिता ॥ १७५ ॥  
  
प्रथमं धारयेन्नाभौ भावपुष्पैः प्रपूजयेत् ।  
हृदये च तथा कण्ठे भ्रुवोर्मध्ये वरानने ॥ १७६ ॥  
  
तदूर्द्ध्वं धारयेद् देवि निश्चलं सत्वमव्ययम् ।  
द्वादशान्ते प्राणलिङ्गं जीवपुष्पेण पूजयेत् ॥ १७७ ॥  
  
प्राणलिङ्गार्चने नैव ह्यघोरः परिकीर्तितः ।  
सतसाहस्र लक्षैकं जपं कृत्वा समर्चयेत् ॥ १७८ ॥  
  
शतं वै ब्रह्मणो रूपं सहस्रं वैष्णवं तथा ।  
लक्षं चैवान्तरे प्रोक्तं शिवं सर्वे स्वरात्मकम् ॥ १७९ ॥  
  
अनेनैव प्रकारेण शतसाहस्रको जपः ।  
कथते ध्यात्म शास्त्रेषु मुक्तये लक्षसञ्ज्ञकम् ॥ १८० ॥  
  
ह्रस्वदीर्घप्लुतं भेदो द्वित्रिकोणसमानसः ।  
एकमात्रो द्विमात्रश्च त्रिमात्रौ वै जपः स्मृतः ॥ १८१ ॥  
  
४८अ)  
  
उत्तरोत्तर वै शेष्यं विज्ञातव्यमणीषिभिः ।  
पूजके शतसङ्ख्या च सहस्रं कुम्भके तथा ॥ १८२ ॥  
  
रेचके लक्षसङ्ख्या च त्रिगुणोच्चारणेन तु ।  
एवं जपः स्मृतो देहे पापपुण्यक्षयङ्करः ॥ १८३ ॥  
  
अयं तु प्रणवाभ्यासो यतीनामुच्यते ध्रुवम् ।  
एषजाप्यविधिर्योगे अघोरः कथितो मया ॥ १८४ ॥  
  
प्राणलिङ्गार्चने नूनं नान्यो मन्त्र प्रकीर्तितः ।  
यो वै ब्रह्मविदो लोके जानन्ति परमं शिवम् ॥ १८५ ॥  
  
तेषामाराधने नैव प्रत्यक्षं भवते स्फुटम् ।  
कृत त्रेताद्वापरेषु वहवो ध्यात्व चित्तमा ॥ १८६ ॥  
  
शिष्टाचाररताश्चान्ये कलौ ब्रह्मविदः सकृत् ।  
ब्रह्मविद्दुर्लभं लोके गुप्तरूपेणसंस्थिताः ॥ १८७ ॥  
  
दैवेण दर्शनं तस्य जायते पुण्य कर्मणाम् ।  
लब्धमां मानुशीं योनीं ज्ञानविज्ञानसम्भवाम् ॥ १८८ ॥  
  
४८ब्)  
  
आत्मनं यो न मध्येत न क्वचित् क्षेममाप्नुयात् ।  
आत्मा तु येन विज्ञातो देशिकः सोत्र कीर्तितः ॥ १८९ ॥  
  
आत्मज्ञानं विनाभद्रे गुरुत्वे संस्थितः कथम् ।  
योन्वेष्य पिण्डमध्ये तु स्वात्मलिङ्गं सदोदितम् ॥ १९० ॥  
  
महेश्वरः स सिद्धात्मा यतीयोगी स वैष्णवः ।  
ब्रह्मचारी दीक्षतश्च वानप्रस्थ सतापसः ॥ १९१ ॥  
  
धर्मात्मा सापि विज्ञेयो योगाभ्यासरता मुनिः ।  
वर्णाश्रमानां यो धर्मः सधर्मः कथितो मया ॥ १९२ ॥  
  
नान्यो धर्मो भवेन्मोक्षो प्राणायामाद्विना स्मृता ।  
भक्तिः प्रिया तपोदानं दीक्षाश्वास निवर्तनम् ॥ १९३ ॥  
  
सर्वं प्राणमवध्ये तु प्रणवो योगमुच्यते ।  
प्राणायाम परोयोगी सोपि विष्णुर्महेश्वरः ॥ १९४ ॥  
  
सर्वदेवमयो योगी तस्मावज्ञां न कारयेत् ।  
अवज्ञा योगयुक्तस्य आयुः पुण्यक्षयङ्करी ॥ १९५ ॥  
  
भजनं तस्य चार्वङ्गी सर्वकामफलप्रदम् ।  
अनन्तमहिमा योगी योगाभ्यासेन जायते ॥ १९६ ॥  
  
स योगोमृतरूषो हि प्राणीनां किन्नरुच्यते ।  
साकारोपि निराकारो देही चाभ्यास योगतः ॥ १९७ ॥  
  
अभ्यासात् परमो ह्येष स योगः शिव जीवयोः ।  
नानाचार्यं मतै योग स योगः शिव जीवयोः ॥ १९८ ॥  
  
अध्यात्मशास्त्रमध्ये तु भेदो नास्ति वरानने ।  
ग्रन्थविस्तारणार्थाय प्रोच्यतेनेकधा प्रिये ॥ १९९ ॥  
  
तेन नानाविधं योगः प्राणीनां परिकल्पिते ।  
रहस्यं सर्वयोगस्य नानादर्शनसम्मतम् ॥ २०० ॥  
  
योगनिर्धारणं सर्वं भवन्ति ह्यकुलागमे ।  
अस्मिन् शास्त्रे महागोप्यं मया ते कथितं प्रिये ॥ २०१ ॥  
  
कर्मन्यनेक पन्थानो नास्ति योगस्य निश्चितम् ।  
नानात्वं दृश्यते योगे मायारूपेण कर्मणा ।  
तत्कर्मच्छेदने ज्ञानं प्राधान्य स्वात्मनः परम् ॥ २०२ ॥  
  
आत्मज्ञानं विनाशास्त्रे भेदः सर्वैः प्रकल्प्यते ।  
ये कोमार्गः प्रसिद्धोयं निर्धारः प्राणसंयमः ॥ २०३ ॥  
  
सत्यं सत्यं पुनः सत्यं सत्यमेवन्मयोदितम् ।  
नान्यः पन्थास्तु योगस्य मारुतेन विनानघे ॥ २०४ ॥  
  
ब्रह्मज्ञानं परं गुह्यमस्मिन् शास्त्रे निरूपितम् ।  
वेदशास्त्रस्य साम्यं च लोकस्योद्धारणाय च ॥ २०५ ॥  
  
यो देवो ह्यकुलोनाथ समात्मा सा?सवाहुकः? ।  
अकुलागमनामेदं शास्त्रं तेन न निर्मितम् ॥ २०६ ॥  
  
आराधितो मया पूर्वं प्राणायामेन सोच्युतः ।  
आदिकल्पमहाविष्णुः मम प्रत्यक्षतां गतः ॥ २०७ ॥  
  
तदा काले महाशास्त्रं सूचितं वेदगह्वरम् ।  
मया सर्वं शृतं देवि परब्रह्म प्रसादतः ॥ २०८ ॥  
  
५०अ)  
  
पश्चाद्ला?प्यं कृतं तेन सृष्ट्यर्थं च स्वमायया ।  
तच्छास्त्रमधुना प्रोक्तं गुप्तं कुरु महेश्वरी ॥ २०९ ॥  
  
दुर्जनायदुराचाराः प्रपञ्च सहिता नराः ।  
तेषां ज्ञानं तदातव्यं ममाज्ञां संस्मरेत् प्रिये ॥ २१० ॥  
  
श्रीदेव्यूवाच ॥  
  
चत्वारिंशच्छताब्दानि चतुःशतं तथैव च ।  
भविष्यति कलोसङ्ख्या तस्मिन् काले महेस्वरः ॥ २११ ॥  
  
कलौयुगे महाघोरे असत्ये दुःखपूरिते ।  
प्राणीनां कृपया देव ज्ञानं विस्तारयं प्रभो ॥ २१२ ॥  
  
विन्ध्यस्य दक्षिणे भागे गङ्गायां दक्षिणे तटे ।  
तत्राहं द्विजरूपेण कथयाम्य कुलागमम् ॥ २१३ ॥  
  
सत्यमुद्धरणार्थाय असतां मोहनाय च ।  
अनेक स्वात्मनो ज्ञानं भविष्यति कलौ युगे ॥ २१४ ॥  
  
भविष्यमेतत् कथितं मयद्यते महातपे ।  
  
५०ब्)  
  
ज्ञानस्य महिमा वेदे अप्रमेयो ह्यगोचरः ॥ २१५ ॥  
  
योजानाति सविश्वेशं बिन्दुनादस्य मध्यगम् ।  
नाभि हृत्कण्ठदेवेश भ्रूविलान्ते कुलेस्थितम् ॥ २१६ ॥  
  
नाडी शुद्धि क्रमेणैव प्राणायामेन साधकः ।  
सोपि योगी समाख्यातो जीवन्मुक्तेति विश्रुताः ॥ २१७ ॥  
  
देहपाते तु या मुक्तिर्न मुक्तिः सत्यतः प्रिये ।  
प्राणायामं विनाभद्रे देहपातो भविष्यति ॥ २१८ ॥  
  
तस्मात् प्राणस्य यमनं कर्तव्यं मोक्षकाङ्क्षिभिः ।  
अन्योमार्गो न तस्यास्ति सर्वशास्त्रस्य सम्मतः ॥ २१९ ॥  
  
एष पन्थागमे विद्धि कथितः सोपपत्तिकः ।  
अकुलागमसर्वस्वमेतत् त्वं हृदये कुरु ॥ २२० ॥  
  
पुनः पुनर्महादेवी मम वाक्यं स्फुटं स्मरा ।  
अन्तर्नियममार्गेण मध्यमेन कुलं वसेत् ॥ २२१ ॥  
  
५१अ)  
  
यस्तु ज्ञानं वरं भद्रे अकुलागममध्यतः ।  
प्रोक्तं चाकुलनाथेन सोकुलः कुलवर्जितः ॥ २२२ ॥  
  
सर्वत्र विश्व देहेषु व्यापिते व्योमवत् प्रभुः ।  
तेनेदं रचितं शास्त्रं वन्धविच्छेदकारकम् ॥ २२३ ॥  
  
अप्रकास्यं सुगोप्यं च पापोपहृतचेतसाम् ।  
कस्यापि हि न वक्तव्यं वक्तव्यं धर्मशालिनाम् ॥ २२४ ॥  
  
आध्यात्मिका स्युनिष्टाः स्युनिर्लेपात् काचनं यथा ।  
शुद्धानां शोधनं नास्ति निर्लेपाद्ब्रह्मवित्तमा ॥ २२५ ॥  
  
नास्ति योगात् परोधर्मो नास्ति योगात् परं तपः ।  
नास्ति योग परं ध्यानं नास्ति योगात् परं सुखम् ॥ २२६ ॥  
  
स धन्यः पुरुषो योगे यस्य बुद्धिर्वरानने ।  
भवनाशः स विज्ञेय मारुतस्य कुले गतिः ॥ २२७ ॥  
  
आसनादि क्रमे नैव प्राणायामं समभ्यसेत् ।  
अभ्यासाच्च स्वयं प्राणो गच्छते व्योममण्डलम् ॥ २२६ ॥  
  
५१ब्)  
  
अयं योगः सर्वशास्त्रे विज्ञातव्यो वरानने ।  
गुरुप्रसादात् ज्ञातव्यं रहस्यं ह्यकुलागमे ॥ २२९ ॥  
  
इति श्री अकुलागमे महातन्त्रे योगसारसमुच्चये ईश्वरपार्वतीसम्वादे   
चतुराश्रमादिकथनं नाम नवमः पटलः ॥ ९ ॥  
  
शुभम् ॥  
  
शुभं भवतु कल्याणम् आरोग्यं शुखसम्पदा ।  
मम शत्रु विनासाय अकुलाय नमोस्तुते ॥ १ ॥  
  
यादृशं पुस्तकं दृष्ट्वा तादृशं लिखितं मया ।  
यदि शुद्धमसुद्धम्बा मम दोषो न दीयते ॥  
  
सम्वत ७९१ वैशाखे कृष्णपक्षे च नवमी रविवासरे ॥  
  
शुभम् ॥  
  
वावुहोवपाविधि भवाणापाके रक्षापरे वासरजनुरजडार   
कस्तुरगोरचन्दन भूजपत्र श्वतेवासरनतापरसतपावकोषासे तपः   
भयनासजुयु ॥  
  
  
  
  
  
