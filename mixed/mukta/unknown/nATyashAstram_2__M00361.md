+++
"Catalog number" = "M00361"
"Uniform title" = "nāṭyaśāstram Vol. 2"
"Main title" = "nāṭyaśaāstram with the commentary of Abhinavagupta ch. 8 - 18"
Commentator = [ "abhinavagupta",]
Editor = [ "M. Ramakrishna Kavi", "K. S. Ramaswami Shastri",]
Subjects = [ "tantric / āgamic literature",]
Description = "Gaekwads Oriental Series no. 68\nedited by M. Ramakrishna Kavi\nsecond revised edition by K. S. Ramaswami Shastri"
Publisher = [ "Oriental Institute",]
"Publication year" = [ "1934",]
"Publication city" = [ "Baroda",]
"Publication country" = "India"
title_iast = "nāṭyaśāstram 2"
title = "नाट्यशास्त्रम् २"

+++
  
  
  
  
श्री  
  
नाट्यशास्त्रम्  
  
अष्टमोऽध्यायः ।  
  
ऋषय ऊचुः  
  
भावानां च रसानां च समुत्थानं यथाक्रमम् ।  
त्वत्प्रसादाच्छ्रुतं सर्वमिच्छामो वेदितुं पुनः ॥ १ ॥  
  
नाट्ये कतिविधः कार्यस्तज्ञैरभिनयक्रमः ।  
कथं वाभिनयो ह्येष कतिभेदश्च कीर्तितः ॥ २ ॥  
  
सर्वमेतद्यथातत्त्वं कथयस्व महामुने ।  
यो यथाभिनयो यस्मिन्योक्तव्यः सिद्धिमिच्छता ॥ ३ ॥  
  
तेषां तद्वचनं श्रुत्वा मुनीनां भरतो मुनिः ।  
प्रत्युवाच पुनर्वाक्यं चतुरोऽभिनयान्प्रति ॥ ४ ॥  
  
अहं वः कथयिष्यामि निखिलेन तपोधनाः ।  
यस्मादभिनयो ह्येष विधिवत्समुदाहृतः ॥ ५ ॥  
  
यदुक्तं चत्वारोऽभिनया इति तान्वर्तयिष्यामः अत्राह - अभिनय इति   
कस्मात् । अत्रोच्यते - अभित्युपसर्गः ।  
  
प्। २)  
  
णीञित्ययं धातुः प्रापणार्थः । अस्याभिनीत्येवं व्यवस्थितस्य   
एरजित्यच्प्रत्ययान्तस्याभिनय इति रूपं सिद्धम् । एतच्च   
धात्वर्थवानेनावधार्यम् । अत्र श्लोकौ - ॥ ६ ॥  
  
अभिपूर्वस्तु णीँधातुराभिमुख्यार्थनिर्णये ।  
यस्मात्प्रयोगं नयति तस्मादभिनयः स्मृतः ॥ ७ ॥  
  
विभावयति यस्माच्च नानार्थान्हि प्रयोगतः ।  
शाखाङ्गोपाङ्ग संयुक्तस्तस्मादभिनयः स्मृतः ॥ ८ ॥  
  
चतुर्विधश्चैष भवेन्नाट्यस्याभिनयो द्विजाः ।  
अनेकभेदबहुलं नाट्यमस्मिन्प्रतिष्ठितम् ॥ ९ ॥  
  
आङ्गिको वाचिकश्चैव ह्याहार्यः सात्विकस्तथा ।  
ज्ञेयस्त्वभिनयो विप्राश्चतुर्धा परिकीर्तितः ॥ १० ॥  
  
सात्त्विकः पूर्वौक्तस्तु भावैश्च सहितो मया ।  
अङ्गाभिनयमेवादौ गदतो मे निबोधत ॥ ११ ॥  
  
प्। ३)  
  
त्रिविधस्त्वाङ्गिको ज्ञेयः शारीरो मुखजस्तथा ।  
तथा चेष्टाकृतश्चैव शाखाङ्गोपाङ्गसंयुतः ॥ १२ ॥  
  
शिरोहस्तकटीवक्षःपार्श्वपादसमन्वितः ।  
अङ्गप्रत्यङ्गसंयुक्तः षडङ्गो नाट्यसङ्ग्रहः ॥ १३ ॥  
  
तस्य शिरोहस्तोरः पार्श्वकटीपादतः षडङ्गानि ।  
नेत्रभ्रूनासाधर कपोलचिबुकान्युपाङ्गानि ॥ १४ ॥  
  
अस्य शाखा च नृत्तं च तथैवाङ्कुर एव च ।  
वस्तून्यभिनयस्येह विज्ञेयानि प्रयोक्तृभिः ॥ १५ ॥  
  
आङ्गिकस्तु भवेच्छाखा ह्यङ्कुरः सूचना भवेत् ।  
अङ्गहारविनिष्पन्नं नृत्तं तु करणाश्रयम् ॥ १६ ॥  
  
मुखजेऽभिनये विप्रा नानाभावरसाश्रये ।  
शिरसः प्रथमं कर्म गदतो मे निबोधत ॥ १७ ॥  
  
आकम्पितं कम्पितं च धुतं विधुतमेव च ।  
परिवाहितमाधूतमवधूतं तथाञ्चितम् ॥ १८ ॥  
  
निहञ्चितं परावृत्तमुत्क्षिप्तं चाप्यधोगतम् ।  
लोलितं चेति विज्ञेयं त्रयोदशविधं शिरः ॥ १९ ॥  
  
प्। ४)  
  
शनैराकम्पनादूर्ध्वमधश्चाकम्पितं भवेत् ।  
द्रुतं तदेव बहुशः कम्पितं कम्पितं शिरः ॥ २० ॥  
  
(ऋजुस्थितस्य चोर्ध्वाधःक्षेपादाकम्पितं भवेत् ।  
बहुशश्चलितं यच्च तत्कम्पितमिहोच्यते ॥) ॥ २१ ॥  
  
सञ्ज्ञोपलम्भप्रश्नेषु स्वभावाभाषणे तथा ।  
निर्देशावाहने चैव भवेदाकम्पितं शिरः ॥ २२ ॥  
  
रोषे वितर्के विज्ञाने प्रतिज्ञानेऽथ तर्जने ।  
प्रश्नातिशयवाक्येषु शिरः कम्पितमिष्यते ॥ २३ ॥  
  
शिरसो रेचनं सम्यक्छनैस्तद्धुतमिष्यते ।  
द्रुतमारेचनादेतद्विधुतं तु भवेच्छिरः ॥ २४ ॥  
  
अनीप्सिते विषादे च विस्मये प्रत्यये तथा ।  
पार्श्वावलोकने शून्ये प्रतिषेधे धुतं शिरः ॥ २५ ॥  
  
शीतग्रस्ते भयार्ते च त्रासिते ज्वरिते तथा ।  
पीतमात्रे तथा मद्ये विधुतं तु भवेच्छिरः ॥ २६ ॥  
  
पर्यायशः पार्श्वङ्गत शिरः स्यात्परिवाहितम् ।  
  
प्। ५)  
  
आधूतमुच्यते तिर्यक्सद्कृदुद्वाहितं तु यत् ॥ २७ ॥  
  
साधने विस्मये हर्षे स्मृते चामर्षिते तथा ।  
विचारे विहृते चैव लीलायां परिवाहितम् ॥ २८ ॥  
  
गर्वेच्छादर्शने चैव पार्वस्थोर्ध्वनिरीक्षणे ।  
आधूतं तु शिरो ज्ञेयमात्मसम्भावनादिषु ॥ २९ ॥  
  
यदधः सकृदाक्षिप्तमवधूतं तु तच्छिरः ।  
सन्देशावाहनालोपसञ्ज्ञादिषु तदिष्यते ॥ ३० ॥  
  
किञ्चित्पार्श्वनतग्रीवं शिरो विज्ञेयमञ्चितम् ।  
व्याधिते मूर्छिते मत्ते चिन्तायां हनुधारणे ॥ ३१ ॥  
  
उत्क्षिप्तांसावसक्तं यत्कुञ्चितभ्रूलतं मनाक् ।  
निहञ्चितं तु विज्ञेयं स्त्रीणामेतत्प्रयोजयेत् ॥ ३२ ॥  
  
गर्वे माने विलासे च बिब्बोके किलिकिञ्चिते ।  
  
प्। ६)  
  
मोट्टायिते कुट्टमिते स्तम्भे माने निहञ्चितम् ॥ ३३ ॥  
  
परावृत्तानुकरणात्परावृत्तमिहोच्यते ।  
तत्स्यान्मुखापहरणे पृष्ठतः प्रेक्षणादिषु ॥ ३४ ॥  
  
उत्क्षिप्तं चापि विज्ञेयमुन्मुखावस्थितं शिरः ।  
प्रांशुदिव्यार्थयोगेषु स्यादुत्क्षिप्तं प्रयोगतः ॥ ३५ ॥  
  
अवाङ्मुखस्थितञ्चापि बुधाः प्राहुरधोगतम् ।  
लज्जायां च प्रणामे च दुःखे चाधोगतं शिरः ॥ ३६ ॥  
  
सर्वतोभ्रमणाच्चैव शिरो लोलितमुच्यते ।  
मूर्छाव्याधिमदावेशग्रहनिद्रादिषु स्मृतम् ॥ ३७ ॥  
  
(ऋजुस्वभावसंस्थानं प्राकृतं तु स्वभावजम् ।  
मङ्गल्याध्ययनध्यानस्वभावजयकर्मसु ॥) ॥ ३८ ॥  
  
एभ्योऽन्ये बहवो भेदा लोकाभिनयसंश्रयाः ।  
ते च लोकस्वभावेन प्रयोक्तव्याः प्रयोक्तृभिः ॥ ३९ ॥  
  
त्रयोदशविधं ह्येतच्छिरः कर्म मयोदितम् ।  
अतः परं प्रवक्ष्यामि दृष्टीनामपि लक्षणम् ॥ ४० ॥  
  
प्। ७)  
  
कान्ता भयानका हास्या करुणा चाद्भुता तथा ।  
रौद्री वीरा च बीभत्सा विज्ञेया रसदृष्टयः ॥ ४१ ॥  
  
स्निग्धा हृष्टा च दीना च क्रुद्धा दृप्ता भयान्विता ।  
जुगुप्सिता विस्मिता च स्थायिभावेषु दृष्टयः ॥ ४२ ॥  
  
शून्या च मलिना चैव श्रान्ता लज्जान्विता तथा ।  
ग्लाना च शङ्किता चैव विषण्णा मुकुला तथा ॥ ४३ ॥  
  
कुञ्चिता चाभितप्ता च जिह्मा सललिता तथा ।  
वितर्कितार्धमुकुला विभ्रान्ता विप्लुता तथा ॥ ४४ ॥  
  
आकेकरा विकोशा च त्रस्ता च मदिरा तथा ।  
षट्त्रिंशद्दृष्टयो ह्येतास्तासु नाट्यं प्रतिष्ठितम् ॥ ४५ ॥  
  
अस्य दृष्टिविधानस्य नानाभावरसाश्रयम् ।  
लक्षणं सम्प्रवक्ष्यामि यथाकर्मप्रयोगतः ॥ ४६ ॥  
  
हर्षप्रसादजनिता कान्तात्यर्थं समन्मथा ।  
सभ्रूक्षेपकटाक्षा च शृङ्गारे दृष्टिरिष्यते ॥ ४७ ॥  
  
पोद्वृत्तनिष्टब्धपुटा स्फुरदुद्वृत्ततारका ।  
दृष्टिर्भयानकात्यर्थं भीता ज्ञेया भयानके ॥ ४८ ॥  
  
क्रमादाकुञ्चितपुटा सविभ्रान्ताल्पतारका ।  
  
प्। ८)  
  
हास्या दृष्टिस्तु कर्तव्या कुहकाभिन्यं प्रति ॥ ४९ ॥  
  
पतितोर्ध्वपुटा सास्रा मन्युमन्थरतारका ।  
नासाग्रानुगता दृष्टिः करुणा करुणे रसे ॥ ५० ॥  
  
या त्वाकुञ्चितपक्ष्माग्रा साश्चर्योद्वृत्ततारका ।  
सौम्या विकसितान्ता च साद्भुता दृष्टिरद्भुते ॥ ५१ ॥  
  
क्रूरा रूक्षारुणोद्वृत्ता निष्टब्धपुटतारका ।  
भ्रुकुटीकुटिला दृष्टि रौद्री रौद्ररसे स्मृता ॥ ५२ ॥  
  
दीप्ता विकसिता क्षुब्धा गम्भीरा समतारका ।  
उत्फुल्लमध्या दृष्टिस्तु वीरा वीररसाश्रया ॥ ५३ ॥  
  
निकुञ्चितपुटापाङ्गा घूर्णोपप्लुततारका ।  
संश्लिष्टस्थिरपक्ष्मा च बीभत्सा दृष्टिरिष्यते ॥ ५४ ॥  
  
नासाग्रसक्तानिमिषा तथाधोभागचारिणी ।  
आकेकरपुटा चैव शान्ता दृष्टिर्भवेदसौ ॥) ॥ ५५ ॥  
  
रसजा दृष्टयो ह्येता विज्ञेया लक्षणान्विताः ।  
अतः परं लक्षयिष्ये स्थायिभावसमाश्रयाः ॥ ५६ ॥  
  
व्याकोशमध्या मधुरा स्थिरताराभिलाषिणी ।  
सानन्दभ्रूलता दृष्टिः स्निग्धेयं रतिभावजा ॥ ५७ ॥  
  
प्। ९)  
  
चला हसितगर्भा च विशत्तारानिमेषिणी ।  
किल्विदाकुञ्चिता हृष्टा दृष्टिर्हासे प्रकीर्तिता ॥ ५५ ॥  
  
अन्*?त्स्रस्तोत्तरपुटा रुद्धतारा जलाविला ।  
मन्वम्सिञ्चारिणी दीना सा शोके दृष्टिरुच्यते ॥ ५६ ॥  
  
रू*? स्थिरोद्वुत्तपुटा निष्टधोद्वृत्ततारका ।  
कु *? रभ्रुकुटी दृष्टिः क्रुद्धा क्रोधे विधीयते ॥ ५७ ॥  
  
सं *?न्म तारके यस्याः स्थिरा विकसिता तथा ।  
स *? त कदेरती दृप्ता दृष्टिरुत्साहसम्भवा ॥ ५८ ॥  
  
विधोमतोभयपुटा भयकम्पिततारका ।  
निष्क्रान्सध्या दृष्टिस्तु भयभावे भयान्विता ॥ ५९ ॥  
  
सङ्कोचि * टाध्यासा दृष्टिर्मीलिततारका ।  
लक्षोद्देशसमुद्विग्ना जुगुप्सायां जुगुप्सिता ॥ ६० ॥  
  
भृशमुद्व्। *? रात्र नष्टोभयपुटञ्चिता ।  
समा वि *? तादृष्टिर्विस्मिता विस्मये स्मृता ॥ ६१ ॥  
  
स्थायिभा *? या ह्येता विज्ञेया दृष्टयो बुधैः ।  
सञ्चारिणी *? दृष्टीनां सम्प्रवक्ष्यामि लक्षणम् ॥ ६२ ॥  
  
प्। १०)  
  
समतारा समपुटा निष्कम्पा शून्यदर्शना ।  
बाह्यार्थाग्राहिणी ध्यासा शून्यादृष्टिः प्रकीर्तिता ॥  
  
प्रस्पन्दमानपक्ष्मा या नात्यर्थमुकुलैः पुटैः ।  
मलिनान्ता च मलिना दृष्टिर्विभ्रान्ततारका ॥ ६४ ॥  
  
श्रमात्प्रम्लापितपुटा क्षामान्ताञ्चितलोचना ।  
सन्ना पतिततारा च श्रान्ता दृष्टिः प्रकीर्तिता ॥ ६५ ॥  
  
किञ्चिदञ्चितपक्ष्माग्रा पतितोर्ध्वपुटा ह्रिया ।  
त्रपाधोगततारा च दृष्टिर्लज्जान्विता तु का ॥ ६६ ॥  
  
म्लानभ्रूपुटपक्ष्मा या शिथिला मन्दचा * *? ।  
क्रमप्रविष्टतारा च ग्लाना दृष्टिस्तु सा स्मृता ॥ ६७ ॥  
  
किञ्चिच्चला स्थिरा किञ्चिदुद्गता तिर्यगामता ।  
मूढाचकिततारा च शङ्किता दृष्टिरिष्यते ॥ ६८ ॥  
  
विषादविस्तीर्णपुटा पर्यस्तान्ता निमेष्णी ।  
किञ्चिन्निष्टब्धतारा च कार्या दृष्टिर्विषादिनी ॥ ६९ ॥  
  
स्फुरदाश्लिष्टपक्ष्मार्धा मुकुलोर्ध्वपुटञ्चिता ।  
सुखोन्मीलिततारा च मुकुला दृष्टिम्रियते ॥ ७० ॥  
  
आनिकुञ्चितपक्ष्माग्रा पुटैराकुञ्चितैस्तथा ।  
  
प्। ११)  
  
सन्ना कुञ्चिततारा च कुञ्चिता दृष्टिरिष्यते ॥ ७१ ॥  
  
मन्दायमानतारा या पुटैः प्रचलितैस्तथा ।  
सन्तापोपप्लुता द्र्ष्टिरभितप्ता तु सव्यथा ॥ ७२ ॥  
  
लम्बिता कुञ्चितपुटा शनैस्तिर्यङ्निरीक्षणैः ।  
निगूढा गूढतारा च जिह्मा दृष्टिरुदाहृता ॥ ७३ ॥  
  
मधुरा कुञ्चितान्ता च सभ्रूक्षेपा च सस्मिता ।  
समन्मथविकारा च दृष्टिः सा ललिता स्मृता ॥ ७४ ॥  
  
वितर्कोद्वतितपुटा तथैवोत्फुल्लतारका ।  
अधोमुखविकारा च दृष्टिरेषा वितर्किता ॥ ७५ ॥  
  
अर्धव्याकोशपक्ष्मा च ह्लादार्धमुकुलैः पुटः ।  
स्मृतार्धौकुला दृष्टिः किञ्चिल्लुलिततारका ॥ ७६ ॥  
  
अनवस्थिततारा च विभ्रान्ताकुलदर्शना ।  
विस्तीर्णोत्फुल्लनेत्रा च विभ्रान्ता दृष्टिरिष्यते ॥  
  
पुटौ प्रस्फुरितौ यस्य निष्टब्धौ पतितौ पुनः ।  
विप्लुतोद्वृत्ततारा च दृष्टिरेषा तु विप्लुता ॥ ७८ ॥  
  
आकुञ्चितपुटापाङ्गा सङ्गतार्धनिमेषिणी ।  
  
प्। १२)  
  
मुहुर्व्यावृत्ततारा च दृष्टिराकेकरा स्मृता ॥ ७९ ॥  
  
विकोशितोभयपुटा प्रोत्फुल्ला चानिमेषिणी ।  
अनवस्थिततारा च विकोशा दृष्टिरिष्यते ॥ ८० ॥  
  
त्रासोद्वृत्तपुटा या तु तथोत्कम्पिततारका ।  
सन्त्रासोत्फुल्लमध्या च त्रस्ता दृष्टिरुदाहृता ॥ ८१ ॥  
  
आघूर्णमानमध्या या क्षामान्ताञ्चितलोचना ।  
दृष्टिर्विकसितापाङ्गा मदिरा तरुणे मदे ॥ ८२ ॥  
  
किञ्चिदाकुञ्चितपुटा किञ्चिल्लुलिततारका ।  
अनवस्थितसञ्चारा दृष्टिर्मध्यमदे भवेत् ॥ ८३ ॥  
  
सनिमेषाऽनिमेषा च किञ्चिद्दर्शिततारका ।  
अधोभागचरी दृष्टिरधमे तु मदे स्मृता ॥ ८४ ॥  
  
इत्येवं लक्षिता ह्येषाः षट्त्रिशद्दृष्टयो मया ।  
सहजा भावजाश्चासां विनियोगं निबोधत ॥ ८५ ॥  
  
रसजास्तु रसेष्वेव स्थायिषु स्थायिदृष्टयः ।  
शृणुत व्यभिचारिण्यः सञ्चारिषु यथास्थिताः ॥ ८६ ॥  
  
प्। १३)  
  
शून्या दृष्टिस्तु चिन्तायामभितप्तापि कीर्तिता ।  
निर्वेदे चापि मलिना वैवर्ण्ये च विधीयते ॥ ८७ ॥  
  
श्रान्ता श्रमार्ते स्वेदे च लज्जायां ललिता तथा ।  
अपस्मारे तथा व्याधौ ग्लान्यां ग्लाना विधीयते ॥  
  
शङ्कायां शङ्किता ज्ञेया विषादार्थे विषादिनी ।  
निद्रास्वप्नसुखार्थेषु मुकुला दृष्टिरिष्यते ॥ ८९ ॥  
  
कुञ्चितासूयितानिष्टदुष्प्रेक्षाक्षिव्यथासु च ।  
अभितप्ता च निर्वेदे ह्यभिघाताभितापयोः ॥ ९० ॥  
  
जिह्मा दृष्टिरसूयायां जडतालस्ययोस्तथा ।  
धृतौ हर्षे सललिता स्मृतौ तर्के वितर्किता ॥ ९१ ॥  
  
आह्लादिष्वर्धमुकुला गन्धस्पर्शसुखादिषु ।  
विभ्रान्ता दृष्टिरावेगे सम्भ्रमे विभ्रमे तथा ॥ ९२ ॥  
  
विप्लुता चपलोन्माददुःखार्तिमरणादिषु ।  
आकेकरा दुरालोके विच्छेदप्रेक्षितेषु च ॥ ९३ ॥  
  
विबोधगर्वामर्षौग्र्यमतिषु स्याद्विकोशिता ।  
त्रस्ता त्रास भवेद्दृष्टिर्मदिरा च मदेष्विति ॥ ९४ ॥  
  
प्। १४)  
  
षट्त्रिंशद्दृष्टयो ह्येता यथावत्समुदाहृताः ।  
रसजानां तु दृष्टीनां भावजानां तथैव च ॥ ९५ ॥  
  
तारापुटभ्रुवां कर्म गदतो मे निबोधत ।  
भ्रमणं वलनं पातश्चलनं सम्प्रवेशनम् ॥ ९६ ॥  
  
विवर्तनं समुद्वृत्त निष्क्रामः प्राकृतं तथा ।  
(एतानि नवकर्माणि ताराकर्म द्विजोत्तमाः ॥ ९७ ॥  
  
शृणुध्वं लक्षणं तावत्साम्प्रतं प्रीतितः स्फुटम् ।)  
पुटान्तर्मण्डलावृत्तिस्तारयोर्भ्रमणं स्मृतम् ॥ ९८ ॥  
  
वलनं गमनं त्र्यश्रं पातनं स्रस्तता तथा ।  
चलनं कम्पनं ज्ञेयः प्रएशोऽन्तः प्रवेशनम् ॥ ९९ ॥  
  
विवर्तनं कटाक्षस्तु समुद्वृत्तं समुन्नतिः ।  
निष्क्रामो निर्गमः प्रोक्तः प्राकृतं तु स्वभावजम् ॥  
अथैषां रसभावेषु विनियोगं निबोधत ॥ १०१ ॥  
  
भ्रमणं वलनोद्वृत्ते निष्क्रामो वीररौद्रयोः ।  
निष्क्रामणं सचलनं कर्तव्यं हि भयानके ॥ १०२ ॥  
  
हास्यबीभत्सयोश्चापि प्रवेशनमिहेष्यते ।  
पातनं करुणे कार्यं निष्क्रामणमथाद्भुते ॥ १०३ ॥  
  
प्राकृतं शेषभावेषु शृङ्गारे च विवर्तितम् ।  
  
प्। १५)  
  
स्वभावसिद्धमेवैतत्कर्म लोकक्रियाश्रयम् ॥ १०४ ॥  
  
एवं रसेषु भावेषु ताराकर्माणि योजयेत् ।  
अथात्रैव प्रवक्ष्यामि प्रकारान् दर्शनस्य तु ॥ १०५ ॥  
  
समं साच्यनुवृत्ते च ह्यालोकितविलोकिते ।  
प्रलोकितोल्लोकिते चाप्यवलोकितमेव च ॥ १०६ ॥  
  
समतारञ्च सौम्यञ्च यद् दृष्टं तत्समं स्मृतम् ।  
पक्ष्मान्तर्गततारं यत्त्र्यश्रं साचीकृतं तु तत् ॥  
  
रूपनिर्वर्णनायुक्तमनुवृत्तमिति स्मृतम् ।  
सहसा दर्शनं यत्स्यात्तदालोकितमुच्यते ॥ १०८ ॥  
  
विलोकितं पृष्टतस्तु पार्श्वाभ्यां तु प्रलोकितम् ।  
ऊर्ध्वमुल्लोकितं ज्ञेयमवलोकितमप्यध ॥ १०९ ॥  
  
इत्येष दर्शनविधिः सर्वभावरसाश्रयः ।  
तारागतोऽस्यानुगतं पुटकर्म निबोधत ॥ ११० ॥  
  
उन्मेषश्च निमेषश्च प्रसृतं कुञ्चितं समम् ।  
विवर्तितं स स्फुरितं पिहितं सविताडितम् ॥ १११ ॥  
  
विश्लेषः पुटयोर्यस्तु स उन्मेषः प्रकीर्तितः ।  
समागमो निमेषः स्यादायामः प्रसृतं भवेत् ॥  
  
प्। १६)  
  
आकुञ्चितं कुञ्चितं स्यात्समं स्वाभाविकं स्मृतम् ।  
विवर्तितं समुद्वृत्तं स्फुरितं स्पन्दितं तथा ॥ ११३ ॥  
  
स्थगितं पिहितं प्रोक्तमाहतं तु वितालितम् ।  
अथैषां रसभावेषु विनियोगम् निबोधत ॥ ११४ ॥  
  
क्रोधे विवर्तितं कार्यं निमेषोन्मेषणैः सह ।  
विस्मयार्थे च हर्षे च वीरे च प्रसृतं स्मृतम् ॥ ११५ ॥  
  
अनिष्टदर्शने गन्धे रसे स्पर्शे च कुञ्चितम् ।  
शृङ्गारे च समं कार्यमीर्ष्यासु स्फुरितं तथा ॥ ११६ ॥  
  
सुप्तमूर्छितवातोष्णधूमवर्षाञ्जनार्तिषु ।  
नेत्ररोगे च पिहितमभिघाते वितालितम् ॥ ११७ ॥  
  
इत्येषु रसभावेषु तारकापुटयोविधिः ।  
कार्यानुगतमस्यैव भ्रुवोः कर्म निबोधत ॥ ११८ ॥  
  
उत्क्षेपः पातनं चैव भ्रुकुटी चतुरं तथा ।  
कुञ्चितं रेचितं चैव सहजं चेति सप्तधा ॥ ११९ ॥  
  
भ्रुवोरुन्नतिरुत्क्षेपः सममेकैकशोऽपि वा ।  
अनेनैव क्रमेणैव पातनं स्यादधोमुखम् ॥ १२० ॥  
  
प्। १७)  
  
भ्रुवोर्मूलसमुत्क्षेपाद्भ्रुकुटी परिकीर्तिता ।  
चतुरं किञ्चिदुच्छ्वासान्मधुरायतता भ्रुवोः ॥ १२१ ॥  
  
एकस्या हि द्वयोर्वापि मृदुभङ्गस्तु कुञ्चितम् ।  
एकस्या एअ ललितादुत्क्षेपाद्रेचितं भ्रुवः ॥ १२२ ॥  
  
सहजातं तु सहजं कर्म स्वाभाविकं स्मृतम् ।  
अथैषां सम्प्रवक्ष्यामि रसभावप्रयोजनम् ॥ १२३ ॥  
  
कोपे वितर्के हेलायां लीलादौ सहजे तथा ।  
दर्शने श्रवणे चैव भ्रुवमेकां समुत्क्षिपेत् ॥ १२४ ॥  
  
उत्क्षेपो विस्मये हर्षे रोषे चैव द्वयोरपि ।  
असूयिते जुगुप्सायां हासे घ्राणे च पातनम् ॥ १२५ ॥  
  
क्रोधस्थानेषु दीप्तेषु योजयेद्भ्रुकुटीं बुधः ।  
शृङ्गारे ललिते सौम्ये सुखस्पर्शे प्रबोधने ॥ १२६ ॥  
  
एवं विधेषु भावेषु चतुरं तु प्रयोजयेत् ।  
स्त्रीपुरुषयोअश्च सल्लापे नानावस्थान्तरात्मके ॥ १२७ ॥  
  
मोट्टायिते कुट्टमिते तथा च किलिकिञ्चिते ।  
निकुञ्चितं च कर्तव्यं नृत्ते योज्यं तु रेचितम् ॥  
  
प्। १८)  
  
अनाविद्धेषु भावेषु कुर्यात्स्वाभाविकं तथा ।  
इत्येवं तु भ्रुवोः प्रोक्तं नासाकर्म निबोधत ॥ १२९ ॥  
  
नता मन्दा विकृष्टा च सोच्छ्वासाथ विकूणिता ।  
स्वाभाविका चेति बुधैः षड्विधा नासिका स्मृता ॥  
  
नता मुहुःश्लिष्टपुटा मन्दा तु निशृता स्मृता ।  
विकृष्टा फुल्लितपुटा सोच्च्छासाकृष्टमारुता ॥ १३१ ॥  
  
विकूणिता सङ्कुचिता समा स्वाभाविकी स्मृता ।  
नासिकालक्षणं ह्येतद्विनियोगं निबोधत ॥ १३२ ॥  
  
मदोत्कम्पसमायुक्ते नारीणामनुरोधने ।  
निःश्वासे च नता कार्या नासिका नाट्ययोक्तृभिः ॥  
  
निर्वेदौत्सुक्यचिन्तासु मन्दा शोके च योजयेत् ।  
तीव्रगन्धे विकृष्टां तां रौद्रे वीरे तथैव च ॥ १३४ ॥  
  
इष्टघ्राणे तथोच्छ्वासे दीर्घोच्छ्वसां प्रयोजयेत् ।  
विकूणिता च कर्तव्या जुगुप्सासूयितादिषु ॥ १३५ ॥  
  
कार्या शेषे।उ भावेषु तज्ज्ञैः स्वाभाविका तथा ।  
  
प्। १९)  
  
क्षामं फुल्लं च घूर्णं च कम्पितं कुञ्चितं समम् ॥  
  
षड्विधं गण्डमुद्दिष्टमस्य लक्षणमुच्यते ।  
क्षामं चावनतं ज्ञेयं फुल्लं विकसितं भवेत् ॥ १३७ ॥  
  
विततं घूर्णमात्रोक्तं कम्पितं स्फुरितं भवेत् ।  
स्यात्कुञ्चितं सङ्कुचितं समं प्राकृतमुच्यते ॥ १३८ ॥  
  
गण्डयोर्लक्षणं प्रोक्तं विनियोगं निबोधत ।  
क्षामं दुःखेषु कर्तव्यं प्रहर्षे फुल्लमेव च ॥ १३९ ॥  
  
घूर्णमुत्साहगर्वेषु रोषहर्षेषु कम्पितम् ।  
कुञ्चितं च सरोमाञ्चं स्पर्शे शीते भये ज्वरे ॥ १४० ॥  
  
प्राकृतं शेषभावेषु गण्डकर्म भवेदिति ।  
विवर्तनं कम्पनं च विसर्गो विनिगूहनम् ॥ १४१ ॥  
  
सन्दष्टकं समुद्गं च षटर्माण्यधरस्य तु ।  
  
प्। २०)  
  
विकूणनं विवर्तस्तु वेपनं कम्पनं स्मृतम् ॥ १४२ ॥  
  
विनिष्क्रामो विसर्गस्तु प्रवेशो विनिगूहनम् ।  
सन्दष्टकं द्विजैर्दष्टं समुद्गः सहजोन्नतिः ॥ १४३ ॥  
  
इत्योष्ठलक्षणं प्रोक्तं विनियोगं निबोधत ।  
असूयावेदनावज्ञाहास्यादिषु विवर्तनम् ॥ १४४ ॥  
  
कम्पनं वेदनाशीतभयरोषजवादिषु ।  
स्त्रीणां विलासे बिव्वोके विसर्गो रञ्जने तथा ॥  
  
विनिगूहनमायासे सन्दष्टं क्रोधकर्मसु ।  
समुद्गस्त्वनुकम्पायां चुम्बने चाभिनन्दने ॥ १४६ ॥  
  
इत्योष्ठकर्माण्युक्तानि चिबुकस्य निबोधत ।  
कुट्टनं खण्डनं छिन्नं चुक्कितं लेहितं समम् ॥ १४७ ॥  
  
दष्टञ्च दन्तक्रियया चिबुकं न्त्विह लक्ष्यते ।  
कुट्टनं दन्तसङ्घर्षः सम्फोटः खण्डनं मुहुः ॥ १४८ ॥  
  
छिन्नं तु गाढसंश्लेषश्चुक्कितं दूरविच्युतिः ।  
लेहनं जिह्वया लेहः किञ्चिच्छ्लेष समं भवेत् ॥ १४९ ॥  
  
दन्तैर्दष्टेऽधरे दष्टमित्येषां विनियोजनम् ।  
  
प्। २१)  
  
भयशीतज्वरक्रोधग्रस्तानां कुट्टनं भवेत् ॥ १५० ॥  
  
जपाध्ययनसल्लापभक्ष्ययोगे च खण्डनम् ।  
छिन्नं व्याधौ भये शीते व्यायामे रुदिते मृते ॥ १५१ ॥  
  
जृम्भणे चुक्कितं कार्यं तथा लौल्ये च लेहनम् ।  
समं स्वभावभावेषु सन्दष्टं क्रोधकर्मसु ॥ १५२ ॥  
  
इति दन्तोष्ठजिह्वानां करणे चिबुकक्रिया ।  
विनिवृत्तं च विधुतं निर्भुग्नं भ्ग्नमेव च ॥ १५३ ॥  
  
विवृतञ्च तथोद्वाहि कर्माण्यत्रास्यजानि तु ।  
व्यावृत्तं विनिवृत्तं स्याद्विधुतं तिर्यगायतम् ॥ १५४ ॥  
  
अवाङ्मुखत्वं निर्भुग्नं व्याभुग्नं किञ्चिदायतम् ।  
विश्लिष्टोष्ठं च विवृतमुद्वाह्याक्षिप्तमेव च ॥ १५५ ॥  
  
विनिवृत्तमसूयायामीर्ष्याकोपकृतेषु च ।  
अवज्ञाविहृतादौ च स्त्रीणां कार्यं प्रयोक्तृभिः ॥ १५६ ॥  
  
विधुतं वारणे चैव नैवमित्येवमादिषु ।  
निर्भुग्नं चापि विज्ञेयं गम्भीरालोकनादिषु ॥ १५७ ॥  
  
भुग्नं लज्जान्विते योज्यं यतीनां तु स्वभावतः ।  
निर्वेदौत्सुक्यचिन्तासु तथा विनयमन्त्रणे ॥ १५८ ॥  
  
प्। २२)  
  
विवृतं वापि विज्ञेयं हास्यशोकभयादिषु ।  
स्त्रीणामुद्वाहि लीलायां गर्वे गच्छत्यनादरे ॥ १५९ ॥  
  
एवं नामेति कार्यञ्च कोपवाक्ये विचक्षणैः ।  
समसाचीकृताद्युर्क्त यच्च दृष्टिविकल्पनम् ॥ १६० ॥  
  
तज्ज्ञैस्तदनुसारेण कार्यं तदनुगं मुखम् ।  
अथातो मुखरागस्तु चतुर्धा सम्प्रकीर्तितः ॥ १६१ ॥  
  
स्वाभाविकः प्रसन्नश्च रक्तः श्यामोऽर्थसंश्रयः ।  
स्वाभाविकस्तु कर्तव्यः स्वभावाभिनयाश्रयः ॥ १६२ ॥  
  
मध्यस्थादिषु भावेषु मुखरागः प्रकीर्तितः ।  
प्रसन्नस्त्वद्भुते कार्यो हास्यशृङ्गारयोस्तथा ॥ १६३ ॥  
  
वीररौद्रमदाद्येषु रक्तः स्यात्करुणे तथा ।  
भयानके सबीभत्से श्यामं सञ्जायते मुखम् ॥ १६४ ॥  
  
एवं भावरसार्थेषु मुखरागं प्रयोजयेत् ।  
शाखाङ्गोपाङ्गसंयुक्तः कृतोऽप्यभिनयः शुभः ॥ १६५ ॥  
  
मुखरागविहीनस्तु नैव शोभान्वितो भवेत् ।  
शारीराभिनयोऽल्पोऽपि मुखरागसमन्वितः ॥ १६६ ॥  
  
द्विगुणां लभते शोभां रात्राविव निशाकरः ।  
नयनाभिनयोऽपि स्यान्नानाभावरसस्फुटः ॥ १६७ ॥  
  
प्। २३)  
  
मुखरागान्वितो यस्मान्नाट्यमत्र प्रतिष्ठितम् ।  
यथा नेत्रं प्रसर्पेत मुखभ्रूदृष्टिसंयुतम् ॥ १६८ ॥  
  
तथा भावरसोपेतं मुखरागं प्रयोजयेत् ।  
इत्येष मुखरागस्तु प्रोक्तो भावरसाश्रयः ॥ १६९ ॥  
  
अतः परं प्रवक्ष्यामि ग्रीवाकर्माणि वै द्विजाः ।  
समा नतोन्नता त्र्यश्रा रेचिता कुञ्चिताञ्चिता ॥ १७० ॥  
  
वलिता च विवृता च ग्रीवा नवविधार्थतः ।  
समा स्वाभाविकी ध्यानस्वभावजपकर्मसु ॥ १७१ ॥  
  
नता नतास्योऽलङ्कारे बद्धे कण्ठावलम्बने ।  
उन्नताभ्युन्नतमुखी ग्रीवा चोर्ध्वादिदर्शने ॥ १७२ ॥  
  
त्र्यश्रा पार्श्वगता ज्ञेया स्कन्धभारे च दुःखिते ।  
रेचिता विधुता भ्रान्ता भावे मथननृत्तयोः ॥ १७३ ॥  
  
कुञ्चिताऽकुञ्चिता मूर्ध्नि भारिते गलरक्षणे ।  
अञ्चिताऽपसृतोद्बद्धकेशकर्षोर्ध्वदर्शने ॥ १७४ ॥  
  
पार्श्वोन्मुखी स्याद्वलिता ग्रीवाभङ्गे च वीक्षिते ।  
विवृत्ताबिमुखीभूता स्वस्थानाभिमुखादिषु ॥ १७५ ॥  
  
प्। २४)  
  
इत्यादिलोकभावार्था ग्रीवा भेदैरनेकधा ।  
ग्रीवाकर्माणि सर्वाणि शिरःकर्मानुगानि हि ॥  
  
शिरसः कर्मणा कर्म ग्रीवायाः सम्प्रवर्तते ।  
इत्येतल्लक्षणं प्रोक्तं शीर्षोपाङ्गसमाश्रयम् ॥ १७७ ॥  
  
अङ्गकर्माणि शेषाणि गदतो मे निबोधत ।  
  
इति भारतीये नाट्यशास्त्रे उत्तमाङ्गाभिनयो नामाष्टमोऽध्यायः ॥  
  
श्रीः  
  
नाट्यशास्त्रम्   
  
नवमोऽध्यायः ।  
  
एवमेतच्छिरोनेत्रभ्रूनासोष्ठकपोलजम् ।  
कर्म लक्षणसंयुक्तमुपाङ्गानां मयोदितम् ॥ १ ॥  
  
हस्तादीनां प्रवक्ष्यामि कर्म नाट्यप्रयोजकम् ।  
यथा येनाभिनेयं च गदतो मे निबोधत ॥ २ ॥  
  
हस्तोरःपार्श्वजठरकटीजङ्घोरुपादतः ।  
लक्षणं सम्प्रवक्ष्यामि विनियोगं च तत्त्वतः ॥ ३ ॥  
  
  
अलङ्क्रियन्ते गात्राणि यत्स्पर्शविवशस्थितेः ।  
स्पर्शतन्मात्रवपुषं संस्तुमः परमेश्वरम् ॥  
  
शिष्याणामनुसन्धानवृद्धये प्राक्तनार्थोपसंहारपूर्वकं   
वक्त्रन्तरमासूत्रयन्नाह एवमेतादित्यादि । क्रियत इति कर्म अभिनेयमित्यर्थः ।   
हस्तादीनामिति पादान्तानामनेनाध्यायेन लक्षणं वक्ष्यामि ।   
विनियुज्यतेऽनेनेति (विनियोगः) तद्यथा - पयोद्रिन्द्रवर्पधारानिरूपण (९-२०)   
मित्यादि तत्र चेतिकर्तव्यता - तद्यथा - प्रविरलचलिताङ्गुलि (९-२१) रित्यादि । तत्त्वत   
इति । अभिनयस्य द्विविधा इतिकर्तव्यता लोकधर्मी नाट्यधर्मी च । आद्या   
द्विविधा - चित्तवृ-  
  
  
प्। २६)  
  
पताकस्त्रिपताकश्च तथा वै कर्तरीमुखः ।  
अर्धचन्द्रो ह्यरालश्च शुकतुण्डस्तथैव च ॥ ४ ॥  
  
मुष्टिश्च शिखराख्यश्च कपित्थः खटकामुखः ।  
सूच्यास्यः पद्मकोशः सर्पशिरा मृगशीर्षकः ॥ ५ ॥  
  
काङ्गुलकोऽलपद्मश्च चतुरो भ्रमरस्तथा ।  
हंसास्यो हंसपक्षश्च सन्दंशो मुकुलस्तथा ॥ ६ ॥  
  
  
त्त्यर्पकत्वेनानुभावस्य यथा - गर्वेऽप्यहमिति तज्ज्ञैर्ललाटदेशोच्छ्रित (९-  
१९) इति । केवलबाह्यावयवरूपा वा यथा - पद्मकोशस्य कमपि निरूपणे ।   
नाट्यधर्म्यपि द्विधा -   
नाट्योपयोगमूलभूतकैशिकीसम्पादनोचितालौकिकशोभाहेतुः यथा -   
आवेष्टितादिचतुर्विधकरणरूपा । काचित्त्वंशेन लोकमुपजीवति यथा -   
वर्णातुरेण हस्तेन तत्र व्यवहितेन लोक उपजीव्यते । लोको ह्यनिर्देश्यताशेषं   
वस्तु निर्दिदिक्षुरीदृशं तादृशमित्थम्भूतमित्यवसरे प्रयुक्तमेव चतुरैः ।   
एवं जनान्तिकादौ वाच्यम् । नटसमयमात्ररूपा नाट्यधर्मी   
समयस्याकिञ्चित्करस्य कल्पने प्रयोजनाभावात् ।  
  
हस्तानुपदिशति पताक इत्यादिना । तथा चशब्देन त्रिपताकः प्रकारस्तस्यैव   
कर्तरीमुख इति दर्शनात्तन्निष्पत्तये   
संहिताकार्यदृष्टादध्ययनपरशब्दगतध्यानं   
शब्दवद्धस्तान्तरत्वेऽपि दृश्यमानेन तद्बुद्धिं विधेयेन दर्शयति ।   
एवमन्येऽपि त्रिपताका(दयो) व्याख्येयाः । क्वचित्तु   
हस्तसदृशहरतान्तरस्वीकाराय हंसपक्षश्च सन्दंश इति   
सन्दंशशब्दान्तरं चकारेण   
अङ्गुष्ठमध्यमाग्रनिष्पीडिताग्रमर्मतर्जनीलक्षणोऽपि   
शून्यभास्वरविद्युदाद्यभिनयविषये नृत्ताचार्यप्रवाहसिद्धः   
कोहललिखितोऽपि हस्तः सङ्गतो भवतीति हस्तान्तराण्युत्प्रेक्ष्याणि । ते   
त्वसंयुता अपि भवन्ति । संयुतकरणं कार्य इति वक्ष्यते यतः   
  
  
प्। २७)  
  
ऊर्णनाभस्ताम्रचूडश्चतुर्विंशतिरीरिताः ।  
असंयुताः संयुतांश्च गदतो मे निबोधत ॥ ७ ॥  
  
अञ्जलिश्च कपोतश्च कर्कटः स्वस्तिकस्तथा ।  
खटकावर्धमानश्च ह्य्त्सङ्गो निषधस्तथा ॥ ८ ॥  
  
दोलः पुष्पपुटश्चैव तथा मकर एव च ।  
गजदन्तोऽवहित्थश्च वर्धमानस्तथैव च ॥ ९ ॥  
  
एते तु संयुता हस्ता मया प्रोक्तास्त्रयोदश ।  
नृत्तहस्तानतश्चोर्ध्वं गदतो मे निबोधत ॥ १० ॥  
  
  
यत्नाप्येतन्नास्ति तत्रापि प्रयोगयुक्त्या हस्तद्वयप्रयोगो भवत्येव यथा   
परेण हारे नियमाने भयात्पताकाद्वयस्यासादिक्षेत्रे पराङ्मुखस्य   
प्रयोगः । एवं प्रतापनादावपि । एवमन्यत्नोत्प्रक्षणीयम् । किञ्च   
पताकादीनामपि द्विशौ युगपत् प्रयोगे युतत्वमभिनेयविशेषे । तद्यथा   
कपित्थस्याधस्तादधस्तलः पताकः छेदाभिनये कुणिच्छ अह   
अस्तमच्छरजहिसीसहिच्छजत्तन्ति (?) । चित्राभिनये चैतत् । एते तु संयुता एव ।   
नत्वेत एव पताकादीनामपि प्रयोगे क्वचित्संयुतत्वात् । एते च त्रयोदश   
संयुतताव्यतिरेकेण न स्वार्थस्य गमकाः । एतेषां त्वभिनयहस्तानां   
छिद्रच्छादनेनैकवर्तनानुप्रवेशादलातचक्रप्रतिमतां दर्शयितुं   
मसृणोद्धतवर्तनात्मकतया चैकवाक्यार्थविश्रान्ततां र्पथयितुं   
नृत्तस्य च वस्तुभूतत्वेनोक्तस्य स्वरूपमभिधातुं नृत्यन्त्यौ चेट्याविति   
नृत्तादिविषये च सूचाङ्कुरादावुपयोगमपि तु दर्शयितुं नृत्तशब्देन   
विशेष्यं निर्दिशति नृत्तहस्ता नित्यादिना । संयुतासंयुतरूपोपजीविन एत   
इत्येकाकिनोऽपि प्रयुज्यन्ते (नाशंसन्त इति अन्येऽपि न न शंसन्ति दर्शयन्ति)   
नन्विदं   
  
  
प्। २८)  
  
चतरश्रौ ततोद्वृत्तौ तथा तलमुखौ स्मृतौ ।  
स्वस्तिकौ विप्रकीर्णौ चाप्यरालखटकामुखौ ॥ ११ ॥  
  
आविद्धवक्रौ सूच्याख्यौ रेइच्तावर्धरेचितौ ।  
उत्तानवञ्चितौ चैव पल्लवौ च तथा करौ ॥ १२ ॥  
  
नितम्बावपि विज्ञेयौ केशबन्धौ तथैव च ।  
लताख्यौ च तथा प्रोक्तौ करिहस्तौ तथैव च ॥ १३ ॥  
  
पक्षवञ्चितकौ चैव पक्षप्रद्योतकौ तथा ।  
ज्ञेयौ गरुडपक्षौ च दण्डपक्षावतः परम् ॥ १४ ॥  
  
ऊर्ध्वमण्डलिनौ चैव पार्श्वमण्डलिनौ तथा ।  
उरोममण्डलिनौ चैव उरःपार्श्वार्धमण्डलौ ॥ १५ ॥  
  
मुष्टिकस्वस्तिकौ चापि नलिनीपद्मकोशकौ ।  
अलपल्लवोल्बणौ च ललितौ वलितौ तथा ॥ १६ ॥  
  
चतुष्षष्टिकरा ह्येते नामतोऽभिहिता मया ।  
यथालक्षणमेतेषां कर्माणि च निबोधत ॥ १७ ॥  
  
  
यथा लक्षणं यथा च कर्मण्यभिधेयतेति तथा निबोधतेति सम्बन्धः ।   
अथ यथोद्देशं पताकादीनां लक्षणमाह प्रसारिताः समा इति । समा इति   
प्रकृतिस्था इत्यर्थः । प्रसारिताग्रा वा इति पाठः । प्रसारिताः प्रधाना   
इत्यर्थः । सहिता अविरलाः । कुञ्चितत्वं पादस्य वक्ष्यते   
तल्लक्षणोपजीवनेनाङ्गुष्ठसन्निवेशः कार्य इत्यर्थः ।   
पताकाकारत्वात्पताकः । अत एव पताका-  
  
प्। २९)  
  
प्रसारिताः समाः सर्वाः यस्याङ्गुल्यो भवन्ति हि ।  
कुञ्चितश्च तथाङ्गुष्ठः स पताक इति स्मृतः ॥ १८ ॥  
  
एष प्रहारपाते प्रतापने नोदने प्रहर्षे च ।  
गर्वेऽप्यहमिति तज्ज्ञैर्ललाटदेशोत्थितः कार्यः ॥ १९ ॥  
  
एषोऽग्निवर्षधारानिरूपणे पुष्पवृष्टिपतने च ।  
संयुतकरणः कार्यः प्रविरलचलिताङ्गुलिर्हस्तः ॥ २० ॥  
  
स्वस्तिकविच्युतिकरणात्पल्वलपुष्पोपहारशष्पाणि ।  
  
  
प्यनेनैवाभिनेया । एवमन्येष्वपि हस्तेषु नामनिर्वचनानुसारेण विनियोगः   
प्रदर्शनीयः । प्रविरलचलिताङ्गुलित्वादियोगेऽपि एकदेशविकारे   
तत्त्वप्रत्यभिज्ञानात्पूर्वापरकोट्योश्च   
मूलसन्निवेशाश्रयणात्पताकात्वमेव । एतमन्यत्रापि । प्रहारस्य पातने   
कर्तव्ये परेण च क्रियमाणे । प्रतापने शीतशमनायाग्निस्पर्शग्रहणे   
राज्ञां च प्रतापे । शत्रुहृदयम्लान निमित्तभूतप्रसिद्धिविशेषात्मानि   
तथा प्रकृष्टे चोद्धतादपि तथोपहरणाय हस्तच्छत्रनिरुद्धचन्द्रमहस   
(विद्धसा-) इत्यादौ । तथा अन्यस्य प्रेरणे अन्येन वा प्रेरणे तद्वारणाय । एषु   
च यथालोकप्रसिद्धिः यथा नाट्याचार्यप्रवाहश्च   
ऊर्ध्वपार्श्वगाधोमुखसमुखपराङ्मुखोत्तानत्रयश्रचञ्चलाचञ्चलत्  
वादिविभाग उत्प्रेक्षणीयः । प्रहारे हृदयलग्नतल ईषत्कम्पमानः प्रहर्षे   
च रोमाञ्चसम्मुख उद्गतः । अपिशब्दार्थसहितो (अहं) यथा अस्मदर्थो   
भवति अहमपि ममापि मयापि मय्यपीत्यादौ गर्वगर्भे प्रयोगे   
पार्श्वान्तरात्स्वपार्श्वभागच्छꣳल्ललाटाभिमुख ऊर्ध्वः कर्तव्यः । एष इति   
एतस्मिन्नर्थेऽभिनेता स्या(दिति चे)द्विभक्तिरतन्त्रा एतदर्थनिरूपण इत्यर्थः ।   
अग्नेः धारा जालाः   
पुष्पवृष्टिग्रहणमप्रसिद्धपांसुरक्तादिवृष्ट्यन्तरोपलक्षणम् ।   
संयुतकरण इति हस्तद्वयमीदृशं कर्तव्यमित्यर्थः ।   
संयुतासंयुतसम्बन्धा लोकोचिता   
  
  
प्। ३०)  
  
विरचितमुर्वीसंस्थं यद्द्रव्यं तच्च निर्देश्यम् ॥ २१ ॥  
  
स्वस्तिकविच्युतिकरणात्पुनरेवाधोमुखेन कर्तव्यम् ।  
संवृतविवृतं पाल्यं छन्नं निबिडं च गोप्यं च ॥ २२ ॥  
  
अस्यैव चाङ्गुलीभिस्त्वधोमुख प्रस्थितोत्थितचलाभिः ।  
वायूर्मिवेगवेलाक्षोभश्चौघश्च कर्तव्यः ॥ २३ ॥  
  
  
चलनलक्षणा क्रिया यस्य तेनाग्निज्वालामूर्ध्वगमनं जलधारासु   
अधोगमनमङ्गुलीनामूर्ध्वमुखहस्तस्य पुष्पवृष्टौ शिरोदेशे   
अधोमुखस्य स्थितस्य क्रमाच्चलाङ्गुलेरधोगमनमिति सङ्गृहीतम् ।   
तेनैकाकिनोऽपि यत्प्रयोगदर्शनं तदवरुद्धम् । अ(प्र?)विरलास्सत्यश्चलिताः   
अ(प्र?)विरलं कृत्वा चलिता अङ्गुल्यो यत्नेति समासः संयुतहस्तलक्षणात्   
स्वस्तिकमुपजीव्यं नृत्तहस्तलक्षणाद्वा । तेन सम्मुखौ पताकौ   
मणिबन्धभुवि न्यस्तौ कृत्वा बाहुपरिभ्रमणयुक्त्या स्वपार्श्वसमं   
विच्युतिः तत्क्रियायाः पल्वलं स्वल्पोदकं सरः पुष्पप्रकरण् हृद्यं च   
तृणं यच्च भूमौ पिच्छिलं वलितण्डुलवैचित्र्यन्यायेन स्थापितं   
तदभिनयेदिति लोकांशोपजीविनी नाट्यधर्मी । पुनरेवेति वचनात्   
स्वस्तिकस्तद्विच्युतिः चिव्युतिपूर्वकः स्वस्तिक इति क्रमः । तत्रा(धो)मुखेन   
स्वस्तिकेन तद्विच्युत्या च संवृतविवृतमर्धं संवृतमर्धं च विवृतम् ।   
यथा - घट्योद्घाटकवाटघट्टितजवेन इति । पाल्यं पतमानाद्रक्षणीयं   
विच्युतिपूर्वकं शीघ्रं स्वस्तिककरणात् छन्नं निबिडं स्पष्टं तथैव   
गोप्यम् अन्यो मा द्राक्षीदिति तज्जातं करणं स्वस्तिककरणात् । चकारेण   
अपाल्ये अप्रच्छन्ने अनतिनिबिडे अगोप्ये चाभिनयः । स च स्वस्तिकविच्युतिरूप इति   
दर्शयति । रेचयति स्वसन्निवेशाद्यापयति स्वक्षेत्राद्वा या क्रिया   
तद्रेचकक्रणम् । तथा यथायोगं तत्र परस्योत्साहनं प्रेरणम्   
उत्साहजननं सत्पुरुषाभिनयनं च विरलाङ्गुलिक्षेपेणालपल्लवाकारवत्   
प्रधानं   
  
  
प्। ३१)  
  
उत्साहनं बहुतथा महाजनप्रांशुपुष्करप्रहतम् ।  
पक्षोत्क्षेपाभिनयं रेचककरणेन कुर्वीत ॥ २४ ॥  
  
परिघृष्टतलस्थेन तु धौतं मृदितं प्रमृष्टपिष्टे च ।  
पुनरेव शैलधारणमुद्घाटनमेव चाभिनयेत् ॥ २५ ॥  
  
(दशाख्याश्च शताख्याश्च सहस्राख्यास्तथैव च ।  
पताकाभ्यां तु हस्ताभ्यामभिनेयः प्रयोक्तृभिः ॥) ॥ २६ ॥  
  
एवमेष प्रयोक्तव्यः स्त्रीपुंसाभिनये करः ।  
  
  
वस्तु अक्रमकरणेन निजपार्श्वगमनेन पार्श्वान्तरात् ।   
प्रांशून्नतमूर्ध्वगतात् पुष्करप्रहणने अधः पातनं पक्षं   
पतत्रिणां मुहुरूर्ध्वं कटिक्षेत्र उत्साहनवत् उत्क्षेपं   
कृतमथोर्ध्वगमनेन । अभिनयशब्दवत्पाल्यं च । (अभिनयशब्दस्य   
वैचि)त्र्यं पश्यन्तः उपाध्याया व्याचक्षते - अभिशब्देनाभिमुख्यं   
नशब्देन निषेधो यशब्देन यदर्थो लक्ष्यते तेन   
स्वपार्श्वोन्मुखदेशागमनेनाभिमुख्यमभिमुखत्वं पार्श्वक्षेत्रे तु   
रेचनपूर्वमधोमुखोत्तानपरिवर्तनेन च यच्छब्दार्थमभिनयेदिति ।   
परिशब्दः शैघ्र्यात्पार्श्वतोऽर्थे उभयतो वाऽतो समन्तादर्थे च तेन   
परिघृष्टं यत्तलं तत् द्वितीयपताकहस्तेन पताकाकारेण क्षालनं   
मर्दनं मार्जनं पेषणं तद्विशिष्टमपि द्रव्यमभिनयेत् । यथाक्रमं   
च परिशब्दार्थे योज्यः पुनश्शब्दः ।   
पर्वतोद्धारणशैलशिलादेश्चोद्घा(त्पा?)टनम् ।   
चकाराद्वरदानमभयदानमित्येवमाद्याभिनयेत् ।   
परिघृष्टेतीतिकर्तव्यतां प्रसक्तां वारयितुमेवकारः एनतुपुणापरि अञ्चि   
इतिं कोणें जिजि आलिह (?) इत्यादौ यथा पुनरेवशब्दार्थे   
द्योतकस्तथाङ्गिकेऽपि पताकादिस्तथा व्यवहारदर्शनात् । न चैतावानेवास्य   
विषय इति दर्शयितुमाह एवमनेन प्रकारेण स्वबुद्ध्या तां   
तामितिकर्तव्यतामुत्प्रेक्ष्य प्रयोक्तव्यः । स्त्रीपुंसयोरुभयोरपि   
अभिनेत्रोरभिनेययोर्वा । अन्ये तु नपुंसक-  
  
  
प्। ३२)  
  
अतःपरं प्रवक्ष्यामि त्रिपताकस्य लक्षणम् ॥ २७ ॥  
  
पताके तु यदा वर्कानामिका त्वङ्गुलिर्भवेत् ।  
त्रिपताकः स विज्ञेयः कर्म चास्य निबोधत ॥ २८ ॥  
  
आवाहनमवतरणं विसर्जनं वारणं प्रवेशश्च ।  
उन्नामनं प्रणामो निदर्शनं विविधवचनं च ॥ २९ ॥  
  
मङ्गल्यद्रव्याणां स्पर्शः शिरसोऽथ सन्निवेशश्च ।  
उष्णीष मकुटधारणनासाख्यश्रोत्रसंवरणम् ॥ ३० ॥  
  
  
लिङ्गस्य स्त्रीपुंसाभ्यामेव स्वीकारात् समस्ते शब्दार्थेऽभिनेतव्ये   
विशिष्टेतिकर्तव्यतायुक्तस्यार्थस्य प्रयोग इत्याहुः ।  
  
अथ त्रिपताकमाह पताकेत्वित्यादि । अनामिका वक्रा कनीयसी   
(तर्जनीमध्यमानां) तिसृणां पताकवदवयवस्थानात् त्रिपताकः   
त्रित्वस्याभिनेयाद्वा । कर्मेत्यभिनेयम् । (आवाहनं)   
पराङ्मुखीनतर्जनीमध्यमाकुञ्चनात् आर्ये इतस्तावदित्यादौ ।   
अवतरणमुत्तरेण पार्श्वान्तरं गच्छता अवतरत्वायुष्मानित्यादौ   
रथादेः । विसर्जनमनादरकृतमधस्तलकृतेन बहिरङ्गुलिद्वयक्षेपात् ।   
वारणं मा कार्पी रिति प्राङ्मुखेनाङ्गुलिद्वयचलनात् । प्रवेशनं   
पार्श्वतलेनाग्रगमनात् यावत्प्रविशामीति । यथोन्नामनं चिबुकादौ   
लालनेनोत्तानेनाङ्गुलिद्वयेन । प्रणमनं शिरोगतेन पार्श्वगतेन   
प्रणयनं समर्पणम् ।   
प्र(नि?)दर्शनमुपमानोपमेयभावमीषद्विरलेनाङ्गुलिद्वयेन । विविधं   
विचित्रमिदं वा स्यादिदं वेत्यादि अङ्गुलियुगनामोन्नामात् । वचनं   
भाषणं मुखक्षेत्रे उत्तानस्याग्रगमनात् । मङ्गल्यद्रव्याणां   
पूर्णकुम्भादीनामधोमुखेनाङ्गुलिद्वयेन । स्पर्शः द्रव्यादीनां   
शिरसः स्पर्शः निवेशनं निवेशः सम्बन्धोऽनामिकया शिरसो वा   
सन्निवेशनं तत्क्षेत्रे सम्मुखमण्डलगतेनोष्णीपधारणं   
शिरस्यधोमुखेन भ्रमता मकुटधारणं तूर्ध्वक्षेत्रे । (संवरणं)   
अनिष्टे गन्धे वचने च शब्देऽपि नासादौ अङ्गुली-  
  
  
प्। ३३)  
  
अस्यैव चाङ्गुलीभ्यामधोमुखप्रस्थितोत्थितचलाभ्याम् ।  
लघुखगपतनस्रोतोभुजगभ्रमरादिकान्कुर्यात् ॥ ३१ ॥  
  
अश्रुप्रमार्जनं तिलकविरचनं रोचनालभनकं च ।  
त्रिपताकानामिकयोः स्पर्शनमलकस्य कर्तव्यम् ॥  
  
स्वस्तिकौ त्रिपताकौ तु गुरूणां पादवन्दने ।  
परस्पराग्रसंश्लिष्टौ कार्यावुद्वाहदर्शने ॥ ३३ ॥  
  
विच्युतौ चलितावस्थौ कर्तव्यौ नृपदर्शने ।  
तिर्यक्स्वस्तिकसम्बद्धौ ख्यातां तौ ग्रहदर्शने ॥ ३४ ॥  
  
  
द्वयेनाच्छादनम् । अस्यैव चेति । अतश्च मुकुटादिदर्शनेन तद्धेतोः   
राजादेरप्यभिनयः तेन येन हस्तेनाभिनेयं यत्नाव्यभिचारित्वेन बहुशो   
निर्दिष्टं तदनिर्दिष्टमपि तेनैवाभिनेयम् । यथा मुकुटधारणाभिनयेन   
राजांशः रेचित पताकयोगेन गर्वितः । अङ्गुल्यौ ये नित्यश्लिष्टे इत्येवकारः   
तेन च त्रिपताकन्यस्त इत्यस्य ग्रहणात् । चकारेणान्वाचयकृतमङ्गुल्यन्तरस्य   
अधोमुखादिरूपत्वमनुजानाति । अधोमुखे च द्वे प्रस्थानोत्थानय्ः चले चेति   
समासः । लघून्पक्षिणश्चटकादीन् कटीक्षेत्रे लघुचालम् । लघु च स्रोतः   
क्रमेणोर्ध्वमधस्तिर्यग्गत्या लघुसर्पानग्रगत्याभिनयेत् ।   
भ्रमरमक्षिकादीनां पुनरुपपादनं पक्षित्वेनाप्रसिद्धेः तेन   
कटीक्षेत्रत्यागेन यथेष्टमेषां क्षेतमित्युक्तं भवति ।   
अश्रुणस्तत्प्रमार्जनस्य चानामिकया स्वक्षेत्रगतयाधो गच्छन्त्याभिनयः ।   
तिलकस्याभिनयो रोचनाचन्दनादिना तद्विरचनस्य च । एतेन   
क्रियाफलयोस्तुल्याभिनयोऽन्यत्रापीति सूचयति । तेन पतनवत्पतितोऽपि   
कर्तरीमुख इत्याद्यूह्यम् । रोचनाचन्दनस्य मङ्गल्यतिलकादिना   
स्वीकारादिकं व्याचक्षते । रोचनया अरुणरुचिर्लक्ष्यते   
तत्रानामिकाद्वयसङ्घट्टेनाभिनयः । यथा -  
  
  
प्। ३४)  
  
तपस्विदर्शने कार्यावूर्ध्वौ चापि पराङ्मुखौ ।  
परस्पराभिमुखौ च कर्तव्यौ द्वारदर्शने ॥ ३५ ॥  
  
उत्तानाधोमुखौ कार्यावग्रे वक्त्रस्य संस्थितौ ।  
बडबानलसङ्ग्रामे मकराणां च दर्शने ॥ ३६ ॥  
  
अभिनेयास्त्वनेनैव वानरप्लवनोर्मयः ।  
पवनश्च स्त्रियश्चैव नाट्ये नाट्यविचक्षणैः ॥ ३७ ॥  
  
सम्मुखप्रसृताङ्गुष्ठः कार्यो बालेन्दुदर्शने ।  
पराङ्मुखस्तु कर्तव्यो याने नृणां प्रयोक्तृभिः ॥) ॥ ३८ ॥  
  
त्रिपताके यदा हस्ते भवेत्पृष्ठावलोकिनी ।  
तर्जनी मध्यमायाश्च तदासौ कर्तरीमुखः ॥ ३९ ॥  
  
पथि चरणरचनरञ्जनरङ्गण करणान्यधोमुखेनैव ।  
  
  
को-उद्दलणाहं तथा तथा च केन समाणिवश्शक्रः ।  
सुकरं भर्जसुखं च दुःखं च ॥ (?)  
  
आलम्भनं शरीरस्पर्शनं द्रोहिकाचमनम् तस्मात् सञ्ज्ञायामपि कन् ।   
सञ्ज्ञैवेयमिति लभेरत्नासम्भवात् नञ्समासः स्वल्पत्पञ्च   
अत्रानिगौरवातिस्नेहादिना तथानामिकयैव स्पर्शनात् गामी अवा उच्चम्   
अमीह-उतोर-उ (?) इति । स्पर्शनमलकस्य रचनार्थं स्थानान्तरनयनं यथा   
रत्नावल्यागुदयनेन सुसङ्गताया । अलिकस्य ललाटस्य   
दर्शनमलकभञ्जनेनोत्तालालकभञ्जनानीत्यादावित्यन्ये ।  
  
कर्तरीमुखं लक्षयति त्रिपताक इति चकारेण परो नीयते । अवोलिकिनीति   
असंश्लिष्ट इति यावत् । कर्तर्या ईदृशमेव रूपं साध्यते तथाभिनीयते ।   
पथीति पृथक्पदम् इत-इत इत्यादौ मार्गप्रदर्शने तेनात्राधोमुखेनेति   
सम्बध्यते । चरणस्य रचनं कस्तूरिकादिना पत्रभङ्गादिक्रिया   
रज्जनमलक्तकेन । रज्यत्यस्मिन् हृदयमिति रङ्गः कुङ्कुमादिकृतश्चतुष्कोष्ठे   
भ"गस्तिलकादिः तं करोति रङ्गयति ।  
  
  
प्। ३५)  
  
ऊर्ध्वमुखेन तु कुर्याद्दष्टं शृङ्गञ्च लेखं च ॥ ४० ॥  
  
पतनमरणव्यतिक्रमपरिवृत्तवितर्कितं तथा न्यस्तम् ।  
भिन्नवलितेन कुर्यात्कर्तर्यास्याङ्गुलिमुखेन ॥ ४१ ॥  
  
संयुतकरणो वा स्यादसंयुतो वा प्रयुज्यते तज्ज्ञैः ।  
रुरुचमरमहिषसुरगजवृषगोपुरशैलशिखरेषु ॥) ॥ ४२ ॥  
  
यस्याङ्गुल्यस्तु विनताः सहाङ्गुष्ठेन चापवत् ।  
सोऽर्धचन्द्र इति ख्यातः करः कर्माक्य वक्ष्यते ॥ ४३ ॥  
  
  
एवकारेण तर्जनीमुखलक्षणमुखस्याधोगमनानन्तरमेव   
पृष्ठावलोकित्वं पुनरधोगमनं पुनः पृष्ठावलोकनमिति चलनमाह ।   
दष्टमिति दंशनं तत्तुल्यं च कर्तनादि नासिकाक्षेत्रात् कर्णान्तं   
गच्छता शृङ्गं स्वङ्गक्षेत्रे हस्तद्वयेन लेखं पत्रकाविष्टस्य वाचनम् ।   
व्यतिक्रमोऽपराधः । परिवृत्तं पराङ्ग्मुखीभूतं विपर्यस्तं च ।   
वितर्कितमूहनम् । न्यस्तं निक्षेपणम् । भेदनं वैपरीत्यं   
मध्ययोस्तर्जनीपृष्ठगत्वं चलनं पुनः स्वरूपाप्तिस्तयोः समाहारे   
द्वन्द्वः । एतेन यथा योगं सङ्घातविगृहीतविपर्यस्तप्रयोगो   
द्विस्त्रिश्चेत्याद्यूह्यम् । कर्तर्यास्यस्य कर्तरीमुखस्य यदङ्गुलीरूपं   
मुखं प्रधानं तेन भेदनवलनसहितेनेति सङ्गतिः ।  
  
अर्धचन्द्रमाह सहाङ्गुष्ठेनेति । अङ्गुष्ठोऽपि विनतः चापवदिति   
श्लिष्टाहस्वतं निषेधति । ख्यात इति नाम्नैव लब्धरूपः ।   
वालतरवश्चोर्ध्व गच्छता उपर्युत्ता-  
  
  
प्। ३६)  
  
एतेन बालतरवः शशिलेखा कम्बुकलशवलयानि ।  
निर्घाटनमायस्तं मध्यौपम्यं च पीनं च ॥ ४४ ॥  
  
रशनाजधनकटीनामाननतलपत्रकुण्डलादीनाम् ।  
कर्तव्यो नारीणामभिनययोगोऽर्धचन्द्रेण ॥ ४५ ॥  
  
आद्या धनुर्नता कार्या कुञ्चितोऽङ्गुष्ठकस्तथा ।  
शेषा भिन्नोर्ध्ववलिता ह्यरालेऽङ्गुलयः करे ॥ ४६ ॥  
  
एतेन सत्त्वशौन्डीर्यवीर्यकान्ति धृतिदिव्य गाम्भीर्यम् ।  
  
  
नेन अर्धेन्दुरित्यन्वर्थवलाल्लब्धम् । तेन शशिलेखेत्यनेन   
लेखामात्रमभिनेयं विश्लिष्टतर्जनीकेनेत्युक्तं भवति । कम्बुरिति श *?   
एवानेनाभिनेयः तद्ग्रहणं तु कर्कटे वक्ष्यते । प्रकोष्ठान्तरसम्मुखेन   
वलयः । निर्घाटनं बलान्निष्कासन मिति । तस्यायस्समटवीघोपणमित्यसत्   
आयस्तं खेदं पराङ्मुखेन गण्डभ्रूविभ्रमात्तमभिनयेत् । मध्ये   
उदरादौ उपमीयत इत्युपमा ततः ष्यञ् तेनायमर्थो मध्यस्य   
तदुपादीयमानत्वं कार्श्यं तदभिनयेत् । पीनं च पीवरम्   
अर्धान्मध्यमेव । चकारादर्धचन्द्रद्वयेनाभिनयेत् । अन्ये तु पानं   
चपकादि व्याचक्षते पानमिति पठन्तः । जघनो नितम्बस्याग्रभागः   
पार्श्वभागश्च कटी । आननतले च पत्राणि भङ्गाः ।   
तलपत्रमाभरणविशेषः । पत्रं दन्तपत्रं नलिनीदलं वा ।   
आदिशब्दान्मृणालादि । एतच्च तत्तत्क्षेत्रगेन यथायोगं पार्श्वद्वययोगं   
पार्श्वद्वयान्तावधोवर्तितलेनैकैकेनान्यसहितेन वाभिनयेत् ।  
  
अरालमाह आद्या धन्रुनतेति । आद्यस्तर्जनी मध्यमादयः कनिष्ठान्ताः   
पूर्वस्याः पृष्ठेध्वदूरे तिष्ठन्तीति । अयं हस्तस्त्वरालः कुटिलत्वात् ।   
अरालपक्ष्मण इत्यादौ वक्रार्थेऽरालशब्दः । सत्त्वं स्थैर्यम् शौण्डीर्यं   
गर्वः वीर्यमुत्साहः कान्तिश्शोभा दिव्यं गगनस्थं गाभीर्यं -  
  
  
प्। ३७)  
  
आशीर्वादाश्च तथा भावा हितसञ्ज्ञकाः कार्याः ॥ ४७ ॥  
  
एतेन पुनः स्त्रीणां केशानां सङ्ग्रहस्तथोत्कर्षः ।  
सर्वाङ्गिकं तथैव च निर्वर्णनमात्मनः कार्यम् ॥ ४८ ॥  
  
कौतुकविवाहयोगः प्रदक्षिणेनैव सम्प्रयोगं च ।  
अङ्गुल्यग्रस्वस्तिकयोगान्परिमण्डलेनैव ॥ ४९ ॥  
  
प्रादक्षिण्यं परिमण्डलं च कुर्यान्महाजनं चैव ।  
यच्च महीलतरचितं द्रव्यं तच्चाभिनेयं स्यात् ॥ ५० ॥  
  
  
यस्य प्रभावादाकाराः क्रोधहर्षभयादिषु ।  
भावेषु नोपलक्ष्यन्ते गाम्भीर्यमिति तत्स्मृतम् (२२-३६)  
  
आशीर्वादाः स्वस्ति भद्रं पुण्याहमित्यादयः । हितसञ्ज्ञकाः   
सुखभावाः । तत्र हृदि पार्श्वेऽग्रतः स्थैर्येण चलत्वेन भ्रमणागमनं   
यथायोगं प्रयोगः । एतावत्यंशेऽप्यभिनेयमरालेन । स"ग्रहो बन्धनं   
केशानाम । उत्कर्षो विकीर्णतापादनम् । पुनर्ग्रहणाद्द्विस्त्रिरन्तरालस्य   
गमनभ्रमणादि लभ्यते । तथैव चेति यथा सर्वाङ्गनिर्वर्णनं भवति   
तथा कार्यमिति । तेन द्वितीयपार्श्वात्स्वपार्श्वगमनं लभ्यते । कौतुकं   
विवाहात्पूर्वभावी वधूवरयोराचारः अन्तर्विवाहः प्रसिद्धः ।   
विवाहोऽग्नौ साक्षिणि । अङ्गुल्यग्राणां हस्तद्वयगतानां स्वस्तिकाकारेण   
यद्योजनं तेनोपलक्षितेन परिमण्डलं प्रदक्षिणदिक्कमेव भ्राम्यता   
कौतुकविवाहयोगोऽभिनेयः । च शब्दस्तुशब्दस्यार्थे । एवकारो भिन्नक्रमः ।   
सम्प्रयोगः संश्लेषमात्रस्तु अङ्गुल्यग्रस्वस्तिकयोगादेव केवलात् ।   
देवताविषयं प्रदक्षिण-  
  
  
प्। ३८)  
  
आह्वानं च निवारणनिर्माणे चाप्यनेकवचः ।  
स्वेदस्य चापनयने गन्धाघ्राणे शुभः शुभे चैष ॥ ५१ ॥  
  
त्रपताकहस्तजानि तु पूर्वं यान्यभिहितानि कर्माणि ।  
तानि त्वरालयोगात्स्त्रीभिः सम्यक्प्रयोज्यानि ॥ ५२ ॥  
  
अरालस्य यदा वक्रानामिका त्वङ्गुलिर्भवेत् ।  
शुकतुण्डस्तु स करः कर्म चास्य निबोधत ॥ ५३ ॥  
  
  
क्रमं परिमण्डलं वर्तुलं महाजनं जनसमूहम् । विरचितं   
पुष्पप्रकरादि । एतेनैव परिमण्डलेन पार्श्वान्तरात्स्वपार्श्वं   
गच्छताभिनयेत् । आह्वाने पतदङ्गुलि निवारणे वहिःक्षिप्ताङ्गुलि । निर्माणम्   
अपूर्व उदयह् उदितो भ-अवं मि अलञ्छक इत्यादौ निश्शेषेण वा मानं   
परिच्छेदो वर्तनं वा यथा जलणिहि-अलंवेमा (?) इति । निर्दानं   
तृणाद्युत्पाटनमित्यन्ये । अभूता सृष्टिर्वीप्सा निर्दानमित्यन्ये । अनेकं   
पृथग्भूतं संवन्धाभावरूपं यत्रोच्यते तत्र वहिः पुनः   
क्षिप्ताङ्गुलेः प्रयोगः । यथा कहिं ह कहिं ह इत्यादौ । गन्धस्य   
सुरभित्वादाघ्राणम् । शुभः शुभे चैष इति पाठः । एष हस्त इत्यर्थः ।   
चैवेत्यन्ये पठन्ति अध्याहारं कल्पयन्तः एवकारेण तत्क्षेत्रगत्वं   
हस्तस्येत्याहुः । त्रिपताकस्य यान्यावाहनमवतरणमित्यादीन्यभिनेयानि   
तान्यरालस्य यत्प्रयोगाङ्गयुक्त्या सम्पत्तिर्भवति तत्तेनापि प्रयोज्यानि स्त्रीभिः   
। न तु तासां त्रिपताको निषिध्यते पुंसस्त्रिपताकस्थानेऽरालो निषिध्यते ।  
  
शुकतुण्डमाहारालस्येति । तुः पूर्वस्माद्विशेषमाह । द्वितीयोऽपिशब्दार्थे   
तर्जन्या अपि वक्रिमाणमनुजानाति तदाकारत्वात् । शुकतुण्ड इति शब्देन   
  
  
प्। ३९)  
  
एतेन त्वभिनेयं नाहं न त्वं न कृत्यमिति चार्थे ।  
आवाहने विसर्गे धिगिति वचने च सावज्ञम् ॥ ५४ ॥  
  
अङ्गुल्यो यस्य हस्तस्य तलमध्येऽग्रसंस्थिताः ।  
तासामुपरि चाङ्गुष्ठः स मुष्टिरिति सञ्ज्ञितः ॥ ५५ ॥  
  
एष प्रहारे व्यायामे निर्गमे पीडने तथा ।  
संवाहनेऽसियष्टीनां दण्डकुन्तग्रहे तथा ॥ ५६ ॥  
  
  
प्रत्येकमेक एव ह्ययं वाक्यार्थः । नाहं न त्वं न कृत्यमिति न च   
सर्वथा निषेधे अयमभिनयः अपि तु अर्थे अर्थनायां   
सत्यामीर्ष्याप्रणयकलहादाविति यावत् अर्थनमर्थः एरच् (पा ३-३-५६) ।   
सावज्ञं यदाह्वानं विसर्गश्च पञ्चभिरङ्गुलिक्षेपात्स्पृश्य   
इतिकर्तव्यता सकृत् द्विस्त्रिर्वा प्रयोगयुक्त्या । धिगित्यनेन   
निन्दार्थेनानुपादेयं लक्ष्यते किन्तेन वालवधपातकदूषितेन   
इत्यादावयम् भिनय इत्यर्थः ।  
  
मुष्टिमाह अङ्गुल्यो यस्येति । तलमध्य इति अङ्गुष्ठमूलाशङ्कां शमयति ।   
अग्रे सम्यक्स्थिता इति अग्रगोपनविरलत्वं च परिहरति । उपरीति   
मध्यमाङ्गुलिदेशं सम्पीडयन्नित्यर्थः । सञ्ज्ञितः लोके ह्यत्रेव   
मुष्टिशब्दः प्रसिद्ध इत्यर्थः । व्यायाम इति युद्धे प्रतिमल्लप्रकोष्ठग्रहणे   
खड्गयुद्धे च । सकल (असि?) ग्रहणात् छुरिकायुद्धदण्डधारण इत्यादि   
योज्यम् । निर्गमस्यार्द्रकसुरसादेः । पीडने स्तनपीडने महिष्यादिदोहने ।   
संवाहने मृत्पीडने । असियष्टीनाम् तथेति संवाहने वारणे मार्जने ।  
  
  
प्। ४०)  
  
अस्यैव च यदा मुष्टेरूर्ध्वोऽङ्गुष्ठः प्रयुज्यते ।  
हस्तः स शिखरो नाम तदा ज्ञेयः प्रयोक्तृभिः ॥ ५७ ॥  
  
रश्मिकुशाङ्कुशधनुषां तोमरशक्तिप्रमोक्षणे चैव ।  
अधरोष्ठपादरञ्जनमलकस्योत्क्षेपणे चैव ॥ ५८ ॥  
  
अस्यैव शिखराख्यस्य द्व्यङ्गुष्ठकनिपीडिता ।  
यदा प्रदेशिनी वक्रा स कपित्थस्तदा स्मृतः ॥ ५९ ॥  
  
असिचापचक्रतोमरकुन्तगदाशक्तिवज्रवर्गाणि ।  
शस्त्राण्यभिनेयानि तु कार्यं पथ्यं च सत्यं च ॥ ६० ॥  
  
उत्क्षिप्तवक्रा तु यदानामिका सकनीयसी ।  
  
  
शिखरमाह अस्यैव चेति । पुनर्मुष्टिग्रहणं मुष्टिकर्तृणामधिकारे   
शिखरेणाभिनेये द्वये तत्कर्मणाम् च दृढपीडनादौ मुष्टिमाह अत   
एवोक्तं प्रयोक्तृभिरिति । रश्मिः प्रग्रहः किरणो वा तेषां संवाहनं   
ग्रहणमिति सम्बन्धः अत्र च द्वयोरेकस्य वा प्रयोगः   
उत्तानाधोमुखपार्श्वगोर्ध्वादिभिश्च । प्रयोगानुसारेनालकस्योत्क्षेपणं   
गण्डतलादेरुत्पीडनं वा कुटिलीकरणार्थम् ।  
  
कपित्थमाह अस्यैवेति नामोच्चारण पूर्ववत् प्रयोजनं कपित्थाकारेऽस्मिन्   
अङ्गुष्ठतर्जन्यावङ्गुली । शस्त्राणीति शराकर्षणानीत्यर्थः । कार्यं   
सुकृतम् अत्र छोटिकाप्रयोगः ।  
  
अथ खटकामुखमाह उत्क्षिप्तवक्रेति । उत्क्षिप्ता सती वक्रा अनामिका कनीयसी ।   
पुनर्नामोच्चारणात् शराकर्षणकार्यसत्यपथ्यादावस्य प्रयोगः ।  
  
  
प्। ४१)  
  
अस्यैव तु कपित्थस्य तदासौ खटकामुखः ॥ ६० ॥  
  
होत्रं हव्यं छत्रं प्रग्रहपरिकर्षणं व्यजनकं च ।  
आदर्शधारणं खण्डनं तथा पेषणं चैव ॥ ६१ ॥  
  
आयतदण्डग्रहणं मुक्ताप्रालम्बसङ्ग्रहं चैव ।  
स्रग्दामपुष्पमालावस्त्रान्तालम्बनं चैव ॥ ६२ ॥  
  
मन्थनशरावकर्षणपुष्पापचयप्रतोदकार्याणि ।  
अङ्कुशरज्ज्वाकर्षस्त्रीदर्शनमेव कार्यं च ॥ ६३ ॥  
  
खटकाख्ये यदा हस्ते तर्जनी सम्प्रसारिता ।  
हस्तस्सूचीमुखो नाम तदा ज्ञेयः प्रयोक्तृभिः ॥ ६४ ॥  
  
  
तुरेकः पूर्वस्माद्विशेषे तुर्द्वितीयोऽवधारणे । विरलत्वं मनाक् अनामिका   
कनिष्ठिकयोर्भवति सहशब्दात् विश्लेषाशङ्का न स्यात् ।   
खटकाङ्क्षायामित्यस्य क्षुत्तृट्पिपासार्तयोरिति वुन् । खटको   
विटभोग्रदूः(?)तस्य आमुखे यतोऽयं वक्ष्यतेऽतः खटकामुखः । होत्रं   
स्रुगादि उत्तानेन । हव्यमाज्याद्यामुखेन । प्रग्नहस्य वल्गादेः   
परिकर्षणं गतिरोधनाय व्यजनं तालवृन्तादिकं चलता ।   
आदर्शधारणं सम्मुखेन आदर्शो ज्ञातो येनैव   
गौरीवाहाकारिकामनेनाभिनयन्ति(?) । खण्डनं   
तालवृन्तादेव्यजनव्यापारो वा । पेषणं कुङ्कुमस्य मृगमदचन्द्रादेः   
हस्तद्वयेन भागद्वये दीर्घवृत्तचक्रक्रमणाक्षैः परिवृत्तपाद इत्यादौ ।   
आयतदण्डकाष्टादीनां ग्रहणं मुक्ताप्रालम्बानामादौ   
बाहुद्वयमुभयान्तग्रहणसूचकम् । वस्त्रान्तालम्बनं   
  
  
प्। ४२)  
  
अस्य विविधान्प्रयोगान्वक्ष्यामि समासतः प्रदेशिन्याः ।  
ऊर्ध्वनतलोल कम्पितविजृम्भितोद्वाहितचलायाः ॥  
  
चक्रं तटित्पताकामञ्जर्यः कर्णचूलिकाश्चैव ।  
कुटिलगतयश्च सर्वे निर्देश्यास्साधुवादाश्च ॥ ६६ ॥  
  
बालोरगबल्यवधूमदीपवल्लीलताशिखण्डाश्च ।  
परिपतनवक्रमण्डलममिनेयान्यूर्ध्वलोलितया ॥ ६७ ॥  
  
भूयश्चोर्ध्वविरचिता तारा घोणैकदण्डयष्टिषु च ।  
  
  
विवाहे च बदूनां प्रणयकोपादौ च पथानुसरणे । आकर्षणस्य   
केलिवशेन केशादेरयमभिनयः । उत्तरीयालम्बन स्वभावायोगात्   
स्त्रीप्रदर्शनेऽयमभिनयः स्वक्षेत्रे चातुरश्र्यार्थं तत्कूर्परावधि   
द्वितीयस्य निवेशं कुर्वन्ति ।  
  
सूचीमुखमाह खटकाख्य इति । सूच्याकारमेवास्य मुखम् ।   
नताधोमुखा लोला पार्श्वान्तरं यान्ती कम्पिता तत्रैव स्पन्दमाना   
विजृम्भिता कुञ्चिता प्रसारिता ऊद्वाहिता ऊर्ध्व गच्छन्ती चला अभिनयत्वेन   
व्रजन्ती । (चक्रं) आयुधे कर्मोपकरणे रथाङ्गे च राष्ट्रजने च । चक्रे   
ऊर्ध्वमुखं पार्श्वगतं पार्श्वान्तरं भ्रमन्ती कार्या   
विद्युत्युर्ध्वमुखा गतागता । एवमन्यत्रोत्प्रेक्ष्यम् । मञ्जर्यो लताः   
कर्णचूलिका कर्णपूरः कुटिलगवयो मीनाद्याः साधुवादाः भद्रं   
शोभनमित्याद्याः बालसर्पाणां पृथगुपादानं   
गतिवैलक्षण्यान्मीनेभ्यः । वल्लीलतामञ्जरीणामवान्तरभेद उत्प्रेक्ष्यः   
तद्यथा - अलाबूप्रभृतयो वल्ल्यः द्राक्षाप्रभृतयो लताः चूतादीनां   
मञ्जर्यः । शिखण्डः कुमारकाणां काकपक्षः । परिपतनं पातः   
वक्रं वक्रत्व मण्डलं वर्तुलत्वं समाहारे द्वन्द्वः । भूयो   
बहुतरमित्यस्मिन्नर्थे चायमभिन्यः । ऊर्ध्वलोलिनत्वोक्तिः प्रयोगवृत्त्या   
वैचित्र्येण विभजनीया । तारा नक्षत्राणि । घोणा नासिका ।   
(एकः)एकत्वसद्भ्या । दण्डः  
  
  
प्। ४३)  
  
विनता च तथा कार्या दंष्ट्रिषु च तथास्ययोगेन ॥  
  
पुनरपि मण्डलगतया सर्वग्रहणं तथैव लोकस्य ।  
प्रणतोन्नते च कार्ये ह्याद्ये दीर्घे च दिवसे च ॥ ६९ ॥  
  
वदनाभ्याशे कुञ्चितविजृम्भिता वाक्यरूपणे कार्या ।  
(श्रवणाभ्याशे वक्रा विजृम्भणे वाक्यरूपणावसरे)  
मेति वदेति च योज्या प्रसारितोत्कम्पितोत्ताना ।  
  
  
परं प्रति तर्जनम् । यष्टिः लगुडः पृथुर्वा नक्षत्रे तर्जन्यूर्ध्वा ।   
दंष्ट्रिषु चकाराद्दंष्ट्रित्वेनाप्रसिद्धेष्वपि राक्षादिषु । आस्ये योगो   
भागः सृष्टिलक्षणस्तेन सम्बद्धा नता सती । तथेति तेन दंष्ट्राकारेण   
कार्या सम्मुखतला कार्येत्यर्थः ।   
पुनरपीत्यूर्ध्वाधोमुखत्वप्रसृतमवधार्यते । ग्रहणमिति   
भावप्रधानः सर्वशब्दः कार्त्स्न्येन ग्रहणमित्यर्थः । लोकस्य   
प्रत्यक्षेणावलोक्यमानस्य वा स्मर्यमाणस्य वा । तथैवेति अयमिति   
पुरोनिर्देशेन स इति च कर्णक्षेत्रे परावृत्तिनिर्देशेन ग्रहणस्य लोकतः   
स्मरणात्मकमभिनयः । एकशब्देन प्रथमत्वात् आद्यो मुख्यो ह्रस्वश्च   
वीप्सापेक्षया तत्र तत्र प्रणता ऊर्ध्वा यान्ती दीर्घे तून्नता विपरीता दिवसे   
एकतोऽधस्तलप्रणता अन्यतः प्रोत्तानतलोन्नता परस्परश्लिष्टा   
संयुतकरणत्वेन पार्श्वात्पार्श्वसम्बरणादुदयास्तमयसूचिका ।   
पूर्वं कुञ्चिता ततो विजृम्भिता प्रसारिता वक्रान्तिके कार्यविचारे   
यदा(?)याप्युत्सारिताभिनीयते । श्रवणाभ्याशे वक्राधिका जृम्भणा   
रक्ता(वाक्य?)रूपणावसरे इति वा पाठः । मेति वारणार्थे प्रसारिता वदेति   
अत्रार्थे उत्कम्पितोत्ताना कुञ्चितप्रसारितत्यर्थः । रोषस्य दर्शने स्वेदमार्जने   
च प्रसारितैव ललाटपट्टादौ स्वेदं हरन्ती । कुन्तलाः केशाः   
गण्डाश्रयाः पत्रभङ्गादयः तद्विषयेऽभिनये   
  
  
प्। ४४)  
  
कार्या प्रकम्पिता रोषदर्शने स्वेदरूपणे चैव ॥ ७१ ॥  
  
कुन्तलककुण्डलाङ्गदगण्डाश्रयसंश्रयेऽभिनये ।  
गर्वेऽहमिति ललाटे रिपुनिर्देशे तथैव च क्रोधे ॥ ७२ ॥  
  
कोऽसाविति निर्देशे च कर्णकण्डूयते चैव ।  
संयुक्ता संयोगे कार्या विश्लेषिता वियोगे च ॥ ७३ ॥  
  
कलहे स्वस्तिकयुक्ता परस्परोत्पीडिता बन्धे ।  
द्वाभ्यां तु वामपार्श्वे दक्षिणतो दिननिशावसानानि ॥  
  
अभिमुखपराङ्मुखीभ्यां विश्लिष्टाभ्यां प्रयुञ्जीत ।  
द्वाभ्यां प्रदर्शयेन्नित्यं सम्पूर्णं चन्द्रमण्डलम् ॥ ७५ ॥  
  
श्लिष्टा ललाटे शक्रस्य कार्या ह्युत्तानसंश्रया)  
  
  
कर्तव्ये तत्क्षेतगा । गर्वे योऽहङ्कारः तत्राभिनये ललाटगता । रिपोः   
प्रत्यक्षस्य निर्देशे अग्रनता परोक्षस्य रणपूर्वसंरभस्तु विशेषः   
अनुसन्धाने त्रितयात्मिका स चायं दुष्टात्मा इति । क्रोध इति संरम्भपूर्वः   
कोपः पूर्वकृत इति । किमर्थात्मा प्रश्नः तत्रासाविति च दूरगतवस्तुनिर्देशे ।   
कर्णकण्डुयनं प्रसिद्धम् कटुकवचनमपि च । संयुक्तेति अधस्तलयोः   
पार्श्वनैरन्तर्यादित्यर्थः । तद्विभागात्तु भुवि विश्लेषिताभ्यां   
द्वाभ्यामभिमुख (परिमुखे) पराङ्ग्मुखाभ्या वामपार्श्वं   
गच्छन्तीभ्यां दिनावसानमभिनयेत् । वामो हि सोमस्य दक्षिणस्तु   
सूर्यस्याग्रभागः दक्षिणपार्श्व गच्छन्तीम्भ्यां निशावसानम् ।   
विश्लिष्टाभ्यामिति तालमात्रान्तराभ्यामिति   
दीर्घह्रस्वतांशत्वादौपचारिकाभ्याम् । द्वाभ्यां त्वित्यङ्गुष्ठ-  
  
  
प्। ४५)  
  
परिमण्डलं भ्रमितया मण्डलमादर्शयेच्च चन्द्रस्य ॥ ७६ ॥  
  
हरनयने च ललाटे शक्रस्य च तिर्यगुत्ताना ।  
(पुनरपि च भ्रमिताग्रा रूपशिलावर्तयन्त्रशैलेषु ॥  
  
परिवेषणे तथैव हि कार्या चाधोमुखी नित्यम् ।  
श्लिष्टा ललाटपट्टेष्वधोमुखी शम्भुरूपणे कार्या ॥  
  
शक्रस्याप्युत्ताना तज्ज्ञैस्तिर्यक्स्थिता कार्या)  
यस्याङ्गुल्यस्तु विरलाः सहाङ्गुष्ठेन कुञ्चिताः ॥ ७९ ॥  
  
ऊर्ध्वा ह्यसङ्गताग्राश्च स भवेत्पद्मकोशकः ।  
बिल्वकपित्थफलानां ग्रहणं कुचदर्शनं च नारीणाम् ॥  
  
ग्रहणे ह्यामिषलाभे भवन्ति ताः कुञ्चिताग्रास्तु ।  
बहुजातिबीजपूरकमामिषखण्डं च निर्देश्यम् ।) ॥ ८१ ॥  
  
  
प्रसारणे सति आकुञ्चनादित्यर्थः । परिमण्डलं भ्रमितया   
मण्डलामादर्शयेच्च चन्द्रस्येति । चशब्दो विकल्पार्थः । हरस्य   
भगवतस्तृतीयनयने प्रदर्शिते सति यदभिनयनं तत्र कर्तव्ये सति ललाटे   
ऊर्ध्वा वा कार्या । एवं शक्रस्याभिनयने ललाट एवोत्ताना तिरश्चीना च   
अङ्गुल्या एवात्र प्राधान्यात् । खटकामुखमध्यमया यल्लोके   
महेश्वरशक्राभिनयनं दृश्यते तत्रालाक्षणिकं मन्तव्यम् ।  
  
अथ पद्मकोशं लक्षयति यस्याङ्गुल्यस्तु विरला इति । ऊर्ध्वा इति   
चतुर्वेदवचना(?)इति यावत् । पद्मस्येव कोशोऽभ्यन्तरं विनतं यस्येति तथा ।   
ग्रहणमिति गृह्यतेऽनेनेति ग्रहणमभिनय इत्यर्थः । एवं कुचौ दृश्येते   
अनेनेति कुचदर्शनं पद्मकोश इति पूर्वेण सम्बन्धः । बिल्वादीनां तु   
ग्रहणे ता एवाङ्गुल्योऽग्र-  
  
  
प्। ४६)  
  
देवार्चनबलिहरणे समुद्गके साग्रपिण्डदाने च ।  
कार्यः पुष्पप्रकरश्च पद्मकोशेन हस्तेन ॥ ८२ ॥  
  
मणिबन्धनविश्लिष्टप्रविरलचलिताङ्गुलिकराभ्याम् ।  
कार्यो विवर्तिताभ्यां विकसितकमलोत्पलाभिनयः ॥  
  
अङ्गुल्यः संहतास्सर्वाः सहाङ्गुष्ठेन यस्य च ।  
तथा निम्नतलश्चैव स तु सर्पशिराः करः ॥ ८४ ॥  
  
एष सलिलप्रदाने भुजगगतौ तोयसेचने चैव ।  
आस्फोटने च योज्यः करिकुम्भास्फालनाद्येषु ॥ ८५ ॥  
  
अधोमुखीनां सर्वासामङ्गुलीनां समागमः ।  
कनिष्ठाङ्गुष्ठकावूर्ध्वौ स भवेन्मृगशीर्षकः ॥ ८६ ॥  
  
  
पर्वण्यतिकुञ्चिताश्च भवन्ति । क्रव्यादानामामिषलाभम् आमिषग्रहणे च   
। लभिरत्र ग्रहणे । आमिपलाभे सति यद्ग्रहणं तत्रेति केचित् । बलेर्हरणं   
दानं वैचित्र्यप्रापणं वा । अग्रपिण्डो गवादेः भोजनाय मृतस्य वा यत्र   
यत्रोत्सवादौ नान्दीमुखश्राद्धादावपसव्यता न कार्या पर्यग्रं   
पिण्डदानम् । पुष्पप्रकरश्चेति द्विस्त्रिर्विकीणाग्रेण ।  
  
सर्पशिरसमाह अङ्गुल्यस्संहता इति । संहताः श्लिष्टाः सहाङ्गुष्ठेनेति   
कुञ्चितोऽङ्गुष्ठ इत्यर्थः । निम्नं तलं मध्यस्याभिमुखस्य   
सपशिरस्तुल्यत्वाद्वा तस्येदं नाम । सलिलप्रदाने देवेभ्यः सलिले च   
प्रतिग्रहार्थ प्रदीयमाने प्रति-  
  
  
प्। ४७)  
  
इह साम्प्रतमस्त्यद्य च शक्तेश्चोल्लासनेऽक्षपाते च ।  
स्वेदापमार्जनेषु च कुट्टमिते प्रचलितस्तु भवेत् ॥ ८७ ॥  
  
त्रेताग्निसंस्थिता मध्यातर्जन्यङ्गुष्ठका यदा ।  
काङ्गुलेऽनामिका वक्रा तथा चोर्ध्वा कनीयसी ॥ ८८ ॥  
  
एतेन तरुणफलरूपणानि नानाविधानि च लघूनि ।  
  
  
गृहीतुरभिनयो येन । सर्पगतावधोमुखः । तोयोपरोचनं   
कुङ्कुमचन्दनादौ । आस्फोटनं मल्लयुद्ध ऊरुवाह्वादिषु ।  
  
मृगशीर्षकमाह मृगस्येव शिरस्थे शृङ्गे यस्य । शीर्षशब्दः   
प्रकृत्यन्तरम् । इहेति प्रत्यक्षाधिकरणनिर्देशे । साम्प्रतमिति   
वर्तमानकालनिर्देशे । अस्तीत्यभ्युपगमाभिनये सम्भवाभिनये च । अद्येति   
वर्तमाननिर्देशेन गतार्थत्वेऽपि साभिनयेन सूचीमुखेन बाधा   
माभूदिति पुनरुपात्तम् । एतावत्यधोमुखोऽयम् । शक्तेरुल्लासनेऽक्षपाते   
चोर्ध्वमुखः । गण्डादौ स्वेदमार्जने तदाभिमुखतल ऊर्ध्वमुखः ।   
कुट्टमितं हर्षवशात्सह दुःखोपचारेण स्त्रीणां चेष्टालङ्कारः   
तत्राभिमुखतलो बाह्ये विकीर्णाङ्गुलिः ।  
  
काङ्गुलमाह त्रेताग्निसंस्थिता इति । त्रेतारूपा अग्नयः आहवनीयादयः   
तद्वत्संस्थानमासामिति । विरलयोः श्लिष्ट एवाग्रगोऽङ्गुष्ठ इत्यर्थः ।   
कङ्गुः प्रियङ्गुः तां लातीति तस्यायमर्थः । कङ्गूच्चयने कीदृशः करो   
भवति । काङ्गुलो वृश्चिक इति तु केचित् । एतेन तरुणानि फलानि तेषामुद्योते   
मुक्ताफलवदराणि गत्या लघूनीति परिमितानि मृत्पिण्डग्रासानीत्यर्थः ।   
अङ्गुल्यः अङ्गुष्ठस्तर्जनीमध्ये च तासां बहिःक्षेपः ।  
  
  
प्। ४८)  
  
कार्याणि रोषजानि स्त्रीवचनान्यङ्गुलिक्षेपैः ॥ ८९ ॥  
  
(मरकतवैडुर्यादेः प्रदर्शनं सुमनसां च कर्तव्यम् ।  
ग्राह्यं बिडालपदमिति तज्ज्ञैरेवं प्रयोगेषु ॥) ॥ ९० ॥  
  
आवर्तिताः करतले यस्याङ्गुल्यो भवन्ति हि ।  
पार्शागतविकीर्णाश्च स भवेदलपल्लवः ॥ ९१ ॥  
  
प्रतिषेधकृते योज्यः कस्यत्वन्नास्तिशून्यवचनेषु ।  
पुनरात्मोपन्यासः स्त्रीणामेतेन कर्तव्यः ॥ ९२ ॥  
  
तिस्रः प्रसारिता यत्र तथा चोर्ध्वा कनीयसी ।  
तासां मध्ये स्थितोऽङ्गुस्ठः स करश्चतुरः स्मृतः ॥ ९३ ॥  
  
  
अलपल्लवमाह आवर्तिता इति । कनिष्ठादिक्रमेण वर्तना परिवर्तनं वा   
कुर्वन्त्यः । इयर्तीत्यरः चलः चलत्पल्लवाकारत्पादलपल्लवः । अलपद्मक इति   
(च) तन्नाम । प्रतिषेधस्य कृते अभिनयकरणाय । कस्य त्वगिति नास्तीति च   
मिथ्याधिक्षेपार्थे च * *? वचनानि तच्छास्त्रप्रसत्प्रयुक्तमित्यादीनि ।   
पुनरर्ये अहमर्थे उपन्यासे च विरमये अभिनयः स्त्रीणामुपन्यस्यते   
पुनःपुनरभिनीयते विस्मयापादकत्वादित्युपन्यासः ।  
  
चतुरमाह तिस्रः प्रसारिता यत्रेति । मध्य इति । मध्यमाया मध्य एव ।   
चत्वारोऽङ्गुल्यङ्गुष्ठश्लिष्ठत्वेन सन्त्यस्मिन्निति   
अच्प्रत्ययाकारान्तश्चतुरशब्दः । चत्वार्यभिनयनाद्वा चतुरः ।   
सत्त्वकैतवादिषु मुखरागभेदाद्भेदः । विवृतं प्रकारमेकेन अनावेशे   
आवेशे तु द्वाभ्यां नयनयोरभिनेययोः उपमानोपमेयभावे पद्मदला-  
  
  
प्। ४९)  
  
नयविनयनियमसुनिपुणबालातुरसत्त्वकैतवार्थेषु ।  
वाक्ये युक्ते पथ्ये सत्ये प्रशमे च विनियोज्यः ॥ ९४ ॥  
  
एकेन द्वाभ्यां वा किञ्चिन्मण्डलकृतेन हस्तेन ।  
विवृतविचारितचरितं वितर्कितं लज्जितं चैव ॥ ९५ ॥  
  
नयनौपम्यं पद्मदलरूपणं हरिणकर्णनिर्देशः ।  
संयुतकरणेनैव तु चतुरेणैतानि कुर्वीत ॥ ९६ ॥  
  
लीलारती रुचिं च स्मृतिबुद्धिविभावनाः क्षमं पुष्टिम् ।  
सञ्ज्ञामात्रां प्रणयं विचारणं सङतं शौचम् ॥ ९७ ॥  
  
चातुर्यं माधुर्यं दाक्षिण्यं मार्दवं सुखं शीलम् ।  
प्रश्नं वार्तायुक्तिं वेषं मृदु शाद्वलं स्तोकम् ॥ ९८ ॥  
  
  
दिके चैकाकितां निषेद्धुमेवकारः । परगतं लीलाद्यनेनाभिनीयत इति ।   
रुचिं दीप्तिम् । विभावनाम् ऊहापोहरूपां प्रकर्षं वा । दृष्टिव्यापारे तु   
कर्तरीमुख एव । सङ्गतं मैत्रीमन्योन्यमग्रश्लेषात् माधुर्य हृद्यं   
शकारादिवचनादिषु दाक्षिण्यमानुकूल्यं मार्दवं मृदुत्वम्   
अङ्गुष्ठमध्यमादर्शनेन । शीलं स्वभावं वेषं नेपथ्यं वेशं   
वा गणिकास्थानं विभवं पार्श्वात्पार्श्वं गच्छता अभि(वि?)भवमभि-  
  
  
प्। ५०)  
  
विभवाविभवौ सुरतं गुणागुणौ यौवनं गृहं दारान् ।  
नानावर्णांश्च तथा चतुरेणैवं प्रयुञ्जीत ॥ ९९ ॥  
  
(सितमूर्ध्वेन तु कुर्याद्रक्तं पीतं च मण्डलकृतेन ।  
परिमृदितेन तु नीलं वर्णांश्चतुरेण हस्तेन ॥) ॥ १०० ॥  
  
मध्यमाङ्गुष्ठसन्दंशो वक्रा चैव प्रदेशिनी ।  
ऊर्ध्वमन्ये प्रकीर्णे च द्व्यङ्गुल्यौ भ्रमरे करे ॥ १०१ ॥  
  
पद्मोत्पलकुमुदानामन्येषां चैव दीर्घवृन्तानाम् ।  
पुष्पाणां ग्रहणविधिः कर्तव्यः कर्णपूरश्च ॥ १०२ ॥  
  
(विच्युतश्च सशब्दश्च कार्यो निर्भर्त्सनादिषु ।  
बलालापे च शीघ्रे च ताले विश्वासने तथा ॥) १०३ ॥  
  
तर्जनीमध्यमाङ्गुष्ठास्त्रेताग्निस्था निरन्तराः ।  
  
  
गच्छता चाभिनयेदित्येवमन्यदुत्प्रेक्ष्यम् । दारान् संयुताभ्यां   
सम्मुखस्वस्तिकेन दर्शयेदिति । एवं वक्षःप्रभृतिशिरोऽन्तं क्षेत्रविशेषः   
संयुतासंयुतत्वे चञ्चलत्वस्थिरत्वे   
सम्मुखपराङ्मुखोत्तानाधोमुखत्र्यश्रत्वादिकं च यथायोगमुत्प्रेक्ष्य   
अभिनयविशेषं कुर्यात् ।  
  
भ्रमरं दर्शयति मध्यमाङ्गुष्ठेति । सन्दंशोऽग्रसंयोगः ।   
तदाकृतित्वाद्भ्रमरो हस्तः ।  
  
हंसवक्त्रमाह तर्जनीमध्यमाङ्गुष्ठा इति । निरन्तरा इति विरलत्वं   
निषेधति । श्लक्ष्णादयः श्लक्ष्णत्वादौ वर्तते ।   
प्रस्पन्दनमर्दनमथनविधूननक्षेपणाभ्यावर्तापसारणादि रूपं   
यथायोगं युक्त्या योज्यम् ।  
  
  
प्। ५१)  
  
भवेयुर्हंसवक्त्रस्य शेषे द्वे सम्प्रसारिते ॥ १०४ ॥  
  
श्लक्ष्णाल्पशिथिललाघवनिस्सारार्थे मृदुत्वयोगे च ।  
कार्योऽभिनयविशेषः किञ्चित्प्रस्पन्दिताग्रेण ॥ १०५ ॥  
  
समाः प्रसारितास्तिस्रस्तथा चोर्ध्वा कनीयसी ।  
अङ्गुष्ठः कुञ्चितश्चैव हंसपक्ष इति स्मृतः ॥ १०६ ॥  
  
एष च निवापसलिले दातव्ये गण्डसंश्रये चैव ।  
कार्यः प्रतिग्रहाचमन भोजनार्थेषु विप्राणाम् ॥ १०७ ॥  
  
आलिङ्गने महस्तम्भदर्शने रोमहर्षणे चैव ।  
स्पर्शेऽनुलेपनार्थे योज्यः संवाहने चैव ॥ १०८ ॥  
  
पुनरेव च नारीणां स्तनान्तरस्थेन विभ्रमविशेषाः ।  
कार्या यथारसं स्युर्दुःखे हनुधारणे चैव ॥ १०९ ॥  
  
  
हंसपक्षमाह समाः प्रसारिता इति कनीयस्या ऊर्ध्वम् । तथेति परिश्लिष्टा   
मूलविनताः कार्या इति यावत् । निवापसलिले तस्योदके दातव्ये धर्मार्थ   
चोदकदाने । पराङ्मुखाङ्गुलिपृष्ठेन च चिन्तया गण्डसंश्रयणे केचित् ।   
तदसत् हनुधारणं ह्येतत् कस्माद्गण्डसंश्रयं पत्रभङ्गादि ।   
आलिङ्गने महास्तम्भे चाभिनेये संयुतकरणत्वं मन्तव्यं   
बाहुद्वयमण्डलीकरणेन रोमहर्षणाद्द्वितीयस्कन्धात्   
स्कन्धान्तरगमनं परोक्षे प्रियजनस्पर्शे द्वितीयहस्तस्वस्तिकेन । अनुलेपने   
अङ्गसमालम्भने । यथारसमिति शृङ्गारहास्याद्भुतादौ करुणादावपि   
व्यभिचारिविशेषयोगात् सम्भाव्यत एवायम् । दुःखे च सति   
  
  
प्। ५२)  
  
तर्जन्य"गुष्ठसन्दंशस्त्वरालस्य यदा भवेत् ।  
आभुग्नतलमध्यस्थः स दन्दंश इति स्मृतः ॥ ११० ॥  
  
सन्दंशस्त्रिविधो ज्ञेयस्त्वग्रजो मुखजस्तथा ।  
तथा पार्श्वगतश्चैव रसभावोपबृंहितः ॥ १११ ॥  
  
पुष्पापचयग्रथने ग्रहणे तृणपर्णकेशसूत्राणाम् ।  
शल्यावयवग्रहणे प्रकर्षणे चाग्रसन्दंशः ॥ ११२ ॥  
  
वृन्तात्पुष्पोद्धरणं वर्तिशलाकादिपूरणं चैव ।  
धिगिति च वचनं रोषे मुखसन्दंशस्य कर्माणि ॥  
  
यज्ञोपवीत धारणवेधन गुणसूक्ष्मबाणलक्ष्येषु ।  
योगे ध्याने स्तोके संयुतकरणस्तु कर्तव्यः ॥ ११४ ॥  
  
  
हनुधारणं यत्तदत्र रसेषु ये भावाः अनुभावा   
दृष्टिविशेषरोमाञ्चादयः तैरुपबृंहितः शुटीकृत(श्लो-१११) इति   
सर्वहस्तविशेषाय मन्तव्यं मध्ये परिभाषणात् ।  
  
सन्दंशमाह तर्जन्य"गुष्ठसन्दंश इति स्पष्टार्थः । पुष्पाणां   
सूक्ष्माणामपचये अग्रसन्दंशः शल्यानां कण्टकादीनां ग्रहणे ।   
वृन्तगाकृष्य पुष्पस्योद्धरणं यदा कुङ्कुमपुष्पादिः । वर्तिशलाकया   
अञ्जननाडिकावर्तिकया न्यूनादीनां पूरणम् । वेधने मुक्तादीनां यो   
गुणो धनुराकृते(ष्टे?)स्तत्र संयुतकरणत्वं च न संश्लेषपणस्यैव अपि   
तु हस्तद्वयस्याधारनातमेव । तच्च पार्श्वद्वयगतत्वेन उप-  
  
  
प्। ५३)  
  
पेलवकुत्सासूयासदोषवचने च वामहस्तेन ।  
किञ्चिद्विवर्तिताग्रः प्रयुज्यते पार्श्वसन्दंशः ॥ ११५ ॥  
  
आलेख्यनेत्ररञ्जनवितर्कवृन्तप्रवालरचनं च ।  
निष्पीडनं तथालक्तकस्य कार्यं च नारीभिः ॥ ११६ ॥  
  
समागताग्रास्सहिता यस्याङ्गुल्यो भवन्ति हि ।  
ऊर्ध्वा हंसमुखस्यैव स भवेन्मुकुलः करः ॥ ११७ ॥  
  
देवार्चनबलिकरणे पद्मोत्पलमुकुलरूपणे चैव ।  
विटचुम्बने च कार्यो विकुत्सिते विप्रकीर्णश्च ॥ ११८ ॥  
  
  
र्युपरिभावेनोत्प्रेक्ष्यम् । पेलवमसारम् । प्रवालस्य रचनं   
गण्डतलबाहुशिखरादौ पत्र भङ्गकरणमित्यर्थः । यदि वा पल्लवस्यैव   
पत्रच्छेद्यालङ्कृतस्य ललाटादौ निवेशितस्य तत्रापसंश्लेषणार्थमस्य   
हस्तस्य प्रयोगः । नारीभिरिति परिमितालक्तकपीडनमनेनेति दर्शयति ।  
  
मुकुलमाह समागताग्रा इति । मुकुलाकारत्वान्मुकुलः ।   
देवार्चनादिप्रारम्भे मुकुलव्यापारावेशे तु पद्मकोशवदिति पठता   
पिटकस्य चुम्बन इति केचित् । शपिटेति (विटेति?) पाठः । स्वाभिप्रायमाविष्कर्तु *?   
प्रमदासन्निधौ स्वहस्तमेवमुकुलित विटाश्चुम्बन्तीति विटचुम्बनम् । यदि वा   
विटैर्नारीणां कुचचिबुकादिस्थानेषु अङ्गुलिपञ्चकेन समं सशब्दं   
नखस्पर्शने कामसूत्रेष्वा-  
  
  
प्। ५४)  
  
भोजनहिरण्यगणनामुखसङ्कोचप्रदानशीघ्रेषु ।  
मुकुलितकुसुमेषु तथा तज्ज्ञैरेष प्रयोक्तव्यः ॥ ११९ ॥  
  
पद्मकोशस्य हस्तस्य ह्यङ्गुल्यः कुञ्चिता यदा ।  
ऊर्णनासः स विज्ञेयः केशचौर्यग्रहादिषु ॥ १२० ॥  
  
शिरःकण्डूयने चैव मुष्ठव्याधिनिरूपणे ।  
सिंहव्याघ्रेष्वभिनयः प्रस्तरग्रहणे तथा ॥ १२१ ॥  
  
मध्यमाङ्गुष्ठसन्दंशो वक्रा चैव प्रदेशिनी ।  
शेषे तलस्थे कर्तव्ये ताम्रचूलकरेऽङ्गुली ॥ १२२ ॥  
  
विच्युतश्च सशब्दश्च कार्यो निर्भर्त्सनादिषु ।  
ताले विश्वासने चैव शीघ्रार्थे सञ्ज्ञितेषु च ॥ १२३ ॥  
  
  
च्छुरितकमिति तद्विटचुम्बनम् । हिरण्यं   
कङ्कणद्वारेणाभिनीयतेऽङ्गुलीयकादीनां तु मोचने । गणना   
पञ्चसङ्ख्या । तज्ज्ञैरित्युचितामितिकर्तव्यतामनुसन्धापयति ।  
  
ऊर्णनाभमाह पद्मकोशस्येति । ऊर्णनाभिर्जालकारः क्रिमिः । तस्य यतो   
मक्षिकादिग्रहणे ईदृक्करणानां सन्निवेशो भवत्यतो   
मत्वर्थीयोऽत्राच्प्रत्ययः । केशानां ग्रहणे चौर्येण परदर्शनशङ्क्या   
लाघाअद्यद्ग्रहः । यत्र सिंहव्याघ्रादि स्वस्तिकेन चिबुकक्षेत्रगतेनाभिनयेत् ।   
ते हि स्थिताः स्वस्तिकेन आसने कररुहवन्तश्च । प्रस्तरः पाषाणः   
निकपपाषाण इत्यन्ये । दर्भच्छटा इत्येके ।  
  
ताम्रचूडमाह मध्यमाङ्गुष्ठसन्न्दंश इति ।   
चूडामुक्तकुक्कुटाकारत्वात्ताम्रचूडः । तालेष्विति ? (ताल इति?) कालमानो   
यथा क्वचित्तालभुवि सहिज्जु(?) इत्यादौ ।  
  
  
प्। ५५)  
  
तथा कलासु काष्ठासु निमेषु तु क्षणे तथा ।  
एष एव करः कार्यो बालालापनिमन्त्रणे ॥) ॥ १२४ ॥  
  
अथवा -  
  
अङ्गुल्यस्संयुता वक्रा उपर्यङ्गुष्ठपीडिताः ।  
प्रसारिता कनिष्ठा च ताम्रचूडकरः स्मृतः ॥ १२५ ॥  
  
शतं सहस्रं लक्षं च कनकं चापि दर्शयेत् ।  
क्षिप्रमुक्ताङ्गुलीभिस्तु स्फुलिङ्गान्विप्रुषस्तथा ॥ इति ।  
  
असंयुताः करा ह्येते मया प्रोक्ता द्विजोत्तमाः ।  
  
(अथ संयुतहस्ताः)  
  
अतश्च संयुतान्हस्तान् गदतो मे निबोधत ॥ १२७ ॥  
  
  
सञ्ज्ञितं वालादेराह्वानम् । अन्ये तु लक्षणान्तरसस्य पठन्ति अङ्गुल्यः   
संयुता इत्यादि । मुष्टिरेव प्रसारितकनिष्ठ इत्यर्थः । क्षिप्रं कृत्वा   
मुक्ताभिरङ्गुलीभिरिति ।  
  
असंयुता इति । असंयुतास्तावदेते भवन्ति । न त्वेतेऽसंयुता एव । नाप्येत एव   
कोहलादिभिरन्येषां दर्शनात् । अतश्चेति । एभ्य एवानुसंयुतेभ्यः   
अन्यश्लेषाद्ये संयुता उत्पद्यन्ते तान् स्वयं निबोधत मदीयं   
वचनमनादृत्योत्प्रेक्षध्वम् । तथा हि कूर्पराधितत्रिपताकेन पार्श्वे   
खटकामुखेन स्त्रीणामभिनयः खटकेन कर्णातमागच्छता वामेन च   
कपित्थमुष्ट्यन्यतरेण वाणमोक्षस्य । एतच्चित्राभिनये प्रतिजागरिष्याम   
इत्यास्तां तावत् । चकारादन्यानि च वक्ष्यमाणानि निबोधतेति सम्बन्धः ।  
  
  
प्। ५६)  
  
पताकाभ्यां तु हस्ताभ्यां संश्लेषादञ्जलिः स्मृतः ।  
देवतानां गुरूणां च मित्राणां चाभिवादने ॥ १२८ ॥  
  
स्थानान्यस्य पुनस्त्रीणि वक्षो वक्त्रं शिरस्तथा ।)  
देवतानां शिरस्स्थस्तु गुरूणामास्यसंस्थितः ॥ १२९ ॥  
  
वक्षःस्थश्चैव मित्राणां स्त्रीणामनियतो भवेत् ।  
उभाभ्यामपि हस्ताभ्यामन्योन्यं पार्श्वसङ्ग्रहात् ॥  
  
हस्तः कपोतको नाम कर्म चास्य निबोधत ।  
  
  
तेषामञ्जलिं तावल्लक्षयति पताकाभ्यां त्विति । अन्यस्य श्लेषेऽपि न   
नामान्तरम् । यथा सूचीमुखयोः सम्बन्धान्यभिनयन्ते । अत्र तु   
नामान्तरमिति तुशब्दः । स्मृत इति लोकेऽपि प्राञ्जलिः पुस्पकेतु (कुमा २-६३)   
इत्यादौ प्रसिद्ध इत्यर्थः । सम्यग्ग्रहणेन सम्मुखं   
सर्वासामङ्गुलीनामयं श्लेषो लक्ष्यते । उक्तमेव विनियोगं विभजति   
देवतानामिति तिस्रोऽभिवन्दनापेक्षया कर्मणि षष्ठी स्त्रीणामिति कर्तरि   
षष्ठी ।  
  
कपोतमाह उभाभ्यामिति सङ्ख्यापदोपादानं यथारुचि   
आधाराधेयभावप्रतिपत्त्यर्थम् । कम्पत इति कपोतो भीरुः पक्षी   
तत्प्रकृतिरन्योऽपि कपोतस्तस्य यतोऽयं भात्यतो नाम्नैव भीतविषयतास्य ।   
तथा हि - रामाभ्युदये प्रथमेऽङ्के वटोः । कुचाभिनयेऽयमेव प्रधानः   
। वक्षस्स्थ इति सर्वत्र सम्बध्यते । भीताभिनये तु कम्पितेऽपि ।   
स्त्रीभिरित्यधमोपलक्षणम् विनयग्रहणादौ कुट्टनादेरपि । अयमेव च   
कूर्माकारत्वात् कूर्मक इति लोके प्रसिद्धः ।   
अङ्गुलिपरिघृष्यमाणावयवत्वात् अङ्गुलिघृष्यमाणस्समुखः । खेदश्चिन्ता   
।  
  
  
प्। ५७)  
  
एष विनयाभ्युपगमे प्रणामकरणे गुरोश्च सम्भाषे ॥  
  
शीते भये च कार्यो वक्षस्स्थः कम्पितः स्त्रीभिः ।  
अयमेवाङ्गुलिपरिघृष्यमाणमुक्तस्तु खेदवाक्येषु ॥  
  
एतावदिति च कार्यो नेदानीं कृत्यमिति चार्थे ।  
अङ्गुल्यो यस्य हस्तस्य ह्यन्योन्यान्तरनिस्सृताः ॥ १३३ ॥  
  
स कर्कट इति ज्ञेयः करः कर्म च वक्ष्यते ।  
एष मदनाङ्गमर्दे सुप्तोत्थितजृम्भणे बृहद्देहे ॥ १३४ ॥  
  
हनुधारणे च योज्यः शङ्खग्रहणेऽर्थतत्त्वज्ञैः ।  
  
  
कर्कटकमाह अङ्गुल्यो यस्येति । अन्योन्यस्य चान्तराणि मध्यानि तैर्निस्सृताः ।   
अन्योन्यसम्मुखकर्कटदंस्ट्राद्वयाकारेण अङ्गुलीनामत्रावस्थानात्   
कर्कटः । मदनेऽङ्गकृते अङ्गमोटने अग्रतः पार्श्वतः ऊर्ध्वं वा   
भुजयुगलात्पराङ्मुखाङ्गुलिः । सुप्तोत्थितपदमुपलक्षणम् । सर्वदा हि   
जृम्भणेऽस्य प्रयोगः । बृहद्देहाभिनये तूदरक्षेत्रे सम्मुखतलोऽयं   
हस्तः । हनुधारणेऽङ्गुलिपृष्ठप्रतिष्ठापितहनुदेशः । शङ्खग्रहणे   
किञ्चित्सङ्कुचितोऽन्योन्याभिमुखाङ्गुलिः । एतदेवाह अर्थेति -   
अभिनेयस्यार्थस्य यत्तत्त्वं परमार्थः तद्ये जानन्त्यभिनयेऽनुसन्धातुं   
शक्नुवन्ति तैः ।  
  
  
प्। ५८)  
  
मणिबन्धनविन्यस्तावरालौ स्त्रीप्रयोजितौ ॥ १३५ ॥  
  
उत्तानौ वामपार्श्वस्थौ स्वस्तिकः परिकीर्तितः ॥  
  
स्वस्तिकविच्युतिकरणाद्दिशो घनांः खं वनं समुद्राश्च ऋतवो   
मही तथौघं विस्तीर्णं वाभिनेयं स्यात् ।  
खटकः खटके न्यस्तः खटकावर्धमानकः ॥ १३७ ॥  
  
शृङ्गारार्थेषु योक्तव्यः प्रणामकरणे तथा ॥  
  
  
अथ स्वस्तिकमाह मणिबन्धनविन्यस्ताविति । यत्र शुद्धमेव   
स्वस्तिकपदमुपादीयते तत्रेदृश एव सन्निवेशः प्रदेशेषु मन्तव्यः यथा-   
चित्राभिनयादावर्थप्रकरणादिवशात्त्वन्यत्रापि प्रवर्त्येत । यथा -   
स्वस्तिकविच्युतिकरणादित्यादौ (९-२०) पताकयोगेऽपि तथापि   
मणिबन्धनविन्यस्तत्वं नामानुयाय्येव रूपम् । अत एव केचिदेतावतास्य   
लक्षणं परिशिष्टं तूदाह्रणदिगर्थमिति प्रतिपन्नाः । स्त्रीप्रयोजिताविति ।   
पताकस्वस्तिककर्माणि स्त्रीभिरमुनैव कार्याणीत्यर्थः ।   
स्वस्तिकार्थलक्षणसमाकृतित्वात्स्वस्तिकः ।  
  
खटकावर्धमानमाह खटक इति लभ्यते । अन्ये त्वन्योन्याभिमुखं   
खटकद्वयमस्य रूपमित्याहुः । खटकस्य आ समन्तात् बहिर्योगादिदं   
नाम । शृङ्गारार्थेषु शृङ्गारप्रयोजनेषु ताम्बूलग्रहणादिषु । तथा हि   
वक्ष्यते -  
  
खटकावर्धमानं तु कृत्वा विटगतिं व्रजेत् इति । (अ १२-११०)  
  
तथेति प्रयोजन एव प्रायेणेश्वरीप्रसादनादौ प्रणाम इत्यर्थः ।  
  
कुमुदोत्पलकुन्देषु कर्तव्यः शङ्खधारणे   
  
इति वा पाठः ।  
  
  
प्। ५९)  
  
(अन्ये-  
  
कुमुदोत्पलवृन्तेषु कर्तव्यश्छत्रधारणे ॥ इति)  
  
अरालौ तु विपर्यस्तावुत्तानौ वर्धमानकौ ।  
उत्सङ्ग इति विज्ञेयः स्पर्शस्य ग्रहणे करः ॥ १३९ ॥  
  
सनिष्पेषकृते चैव रोषामर्षकृतेऽपि च ।  
निष्पीडितः पुनश्चैव स्त्रीणामीर्ष्याकृते भवेत् ॥ १४० ॥  
  
  
उत्सङ्गमाह अरालौ त्विति । विअर्यस्ताविति स्वस्तिकरूपौ । उत्तानाविति स्वसम्मुखौ   
वर्धमानकाविति विनतौ तेन दक्षिणो वामस्कन्धक्षेत्र इति यावत् । अत एव च   
प्रकोष्ठस्वस्तिकत्वं लक्ष्यते । स्वस्तिक एव दक्षिणपार्श्वस्थ इति   
विपर्यस्तत्वमिति केचित् । अधोनखत्वमित्यन्ये । स्वस्तिकाकारौ कूर्परौ कृत्वा   
कक्षक्षेत्रात् प्रवेशमुक्ताद्बाह्येऽङ्गुल्यो यदा भवन्ति पृष्ठं च   
हस्तयोर्बहिर्मुखं तदा विपर्यस्तत्वमिति तु युक्ततरम् ।   
उत्सङ्गग्रहणयोग्यत्वकरणादुत्सङ्गः । स्पर्शस्य परोक्षस्य   
ग्रहणेऽभिनये । निष्पेषः पीडनम् तेन सह यद्यत्क्रियते अतिप्रयत्नेन साध्य   
इत्यर्थः । रोषकरणे यथा - एषोऽस्मि ते दृढनिपीडनवाहुयन्त्रेत्यादौ ।   
अमर्षकरणे यथा - विदूषकादेरीर्ष्याकरणे प्रसादनानङ्गीकरणे   
पर्यायात्सकृत्प्रक्षेपात् । सिंहावलोकित इत्यन्ये पठन्ति । कर्तरि कर्मणि वा   
षष्ठीति व्याचक्षते ।  
  
  
प्। ६०)  
  
मुकुलं तु यदा हस्तं कपित्थः परिवेष्टयेत् ।  
स मन्तव्यस्तदा हस्तो निषधो नाम नामतः ॥ १४१ ॥  
  
सङ्ग्रहपरिग्रहौ धारणं च समयश्च सत्यवचनं च ।  
सङ्क्षेपः सङ्क्षिप्तं निपीडितेनाभिनेतव्यम् ॥ १४२ ॥  
  
(शिखरस्तु यदा हस्तो मृगशीर्षेण पीडितः ।  
निषधो नाम विज्ञेयः स भयार्ते विधीयते ॥ १४३ ॥  
  
गृहीत्वा वामहस्तेन कूर्पराभ्यन्तरे भुजम् ।  
दक्षिणं चापि वामस्य कूर्पराभ्यन्तरे न्यसेत् ॥ १४४ ॥  
  
स चापि दक्षिणो हस्तः सम्यङ्मुष्टिकृतो भवेत् ।  
इत्येष निषधो हस्तः कर्म चास्य निबोधत ॥ १४५ ॥  
  
एतेन धैर्यमदगर्वसौष्ठवौत्सुक्यविक्रमाटोपाः ।  
अभिमानावष्टम्भस्तम्भस्थैर्यादयः कार्याः ॥ १४६ ॥  
  
अथवा -  
  
ज्ञेयौ वै निषधो नाम हंसपक्षौ पराङ्मुखौ ।  
जालवातायनादीनां प्रयोक्तव्योऽभिघट्टने ॥) १४७ ॥  
  
  
निषेधमाह मुकुलन्त्विति । कपित्थहस्तेन परिवेष्ट्यमानमुकुलं तदभ्यन्तरे   
निषण्णमास्त इत्यतोऽयं निषेधः । (सङ्ग्रहः) सम्यग्ग्रहणं   
शास्त्रार्थादेः परिग्रह्ः स्वीकारः धारणमत्यजनम् समयो नियमः   
सत्यवचनं तथ्यमिति सङ्क्षेपस्तात्पर्यम् समस्तमेनैव   
सङ्क्षिप्यमाणमपि । स्वीकृताभिनयेन हि तद्वति द्रव्येऽभिनय इत्युक्तम् ।   
सङ्क्षिप्तं तु सम्यक् क्षिप्तं क्वचित्स्थापितमित्यर्थः ।  
  
  
प्। ६१)  
  
अंसौ प्रशिथिलौ मुक्तौ पताकौ तु प्रलम्बितौ ।  
यदा भवेतां करणे स दोल इति सञ्ज्ञितः ॥ १४८ ॥  
  
सम्भ्रमविषादमूर्च्छितमदाभिघाते तथैव चावेगे ।  
व्याधिप्लुते च शस्त्रक्षते च कार्योऽभिनययोगः ॥  
  
यस्तु सर्पशिराः प्रोक्तस्तस्याङ्गुलिनिरन्तरः ।  
द्वितीयः पार्श्वसंश्लिष्टः स तु पुष्पपुटः स्मृतः ॥  
  
धान्यफलपुष्पसदृशान्यनेन नानाविधानि युक्तानि ।  
ग्राह्याण्युपनेयानि च तोयानयनापनयने च ॥  
  
  
दोलं लक्षयति अंसाविति । हस्तयोः प्रकर्षेण लम्बमानत्वादेव स्कन्धयोः   
शैथिल्यमदृढत्वं भवति । पताका"गुलीनामवष्टम्भान्युद्धारणाय   
वा करणक्रियायामङ्गुलिशैथिल्यलक्षणायां सत्यामित्यर्थः ।   
दोलाकारत्वेन दोला । अभिनयनव्यापारे योगो यस्य स तथाविधोऽयं हस्तः ।   
कार्य इत्यनेन तत्र तत्राभिनेये पार्श्वात्पार्शान्तरगमनं निपतनं   
स्तब्धत्वमित्यादिकां तावदितिकर्तव्यतां सूचयति । अभितोऽग्न्यादिव्यसनजो   
दोषः (अभिघातः) ।  
  
पुष्पपुटमाह यस्तु सर्पशिरा इति । अङ्गुलिस्थाने निरन्तरं वाढमपि ।   
सम्मुखत्वं माभूदित्याह पार्श्वेति । द्वितीय इति सर्पशिराश्च हस्तः ।   
हस्तपुटेनेदृशेन पुष्पग्रहणमिति । पुष्पपुट इतरः ।  
  
  
प्। ६२)  
  
पताकौ तु यदा हस्तावूर्ध्वाङ्गुष्ठावधोमुखौ ।  
उपर्युपरि विन्यस्तौ तदासौ मकरः स्मृतः ॥ १५२ ॥  
  
सिंहव्यालद्वीपिप्रदर्शनं नक्रमकरमत्स्यानाम् ।  
ये चान्ये क्रव्यादा अभिनेयास्तेऽर्थयोगेन ॥ १५३ ॥  
  
कूर्परांसोचितौ हस्तौ यदास्तां सर्पशीर्षकौ ।  
गजदन्तः स तु करः कर्म चास्य निबोधत ॥ १५४ ॥  
  
एष च वधूवराणामुद्वाहे चातिभारयोगे च ।  
स्तम्भग्रहणे च तथा शैलशिलोत्पाटने चैव ॥ १५५ ॥  
  
  
मकरमाह पताकौ त्विति । अङ्गुष्ठयोर्मकरकर्णद्वयवदवस्थानान्मकरः   
। द्वीपिनश्चित्रकायाः । मत्स्यानामिति प्रदर्शनमिति सम्बन्धः । अर्थयोगेनेति   
अग्रपार्श्वादिषु स्थितचलनादिनार्थवशात्प्रयोज्य इत्यर्थः ।  
  
गजदन्तमाह कूर्परांसोचिताविति । कूर्परांसशब्देनोभयसामीप्यं   
तयोरन्तरालं गृह्यते पूर्वदक्षिणे तु यथा तत्राकुञ्चितौ   
तत्स्थानसंवेष्टनपरौ । तद्यथा वामे वाहौ दक्षिणो दक्षिणे वामहस्तः   
स्तम्भाकारवेष्टितदन्ताकृतियोगाद्गजदन्तः । वधूनां वराणां च   
विवाहस्थाननयने शिलोत्पाटने गतागतत्वं मन्तव्यम् ।  
  
  
प्। ६३)  
  
शुकतुण्डौ करौ कृत्वा वक्षस्यभिमुखाञ्चितौ ।  
शनैरधोमुखाविद्धौ सोऽवहित्थ इति स्मृतः ॥ १५६ ॥  
  
दौर्बल्ये निःश्वसिते गात्राणां दर्शने तनुत्वे च ।  
उत्कण्ठिते च तज्ज्ञैरभिनययोगस्तु कर्तव्यः ॥ १५७ ॥  
  
ज्ञेयो वै वर्धमानस्तु हंसपक्षौ पराङ्मुखौ ।  
जालवातायनादीनां प्रयोक्तव्यो विघाटने ॥ १५८ ॥  
  
सङ्ग्रहपरिग्रहोद्धारणं च समयं च सत्यवचनं च ।  
सङ्क्षेपः सङ्क्षिप्तं निपीडितेनाभिनेतव्म् ॥)  
  
उक्ता ह्येते द्विविधास्त्वसंयुताः संयुताश्च सङ्क्षेपात् ।  
अभिनयकरास्तु ये त्विह तेऽन्यत्राप्यर्थतः साध्याः ॥  
  
  
अवहित्थकमाह शुकतुण्डाविति । अभिमुखौ पूर्वाननावञ्चितौ वर्तनया   
अधोमुखौ सन्तावाविद्धावधोगमितौ । अवहित्थसूचकत्वादवहित्थः । एवं   
हि कुर्वन्नाशयमात्मीयं नो भिनत्ति ।  
  
वर्धमानमाह - ज्ञेयो वै वर्धमानश्च हंसपक्षौ पराङ्मुखाविति ।  
  
अन्योन्यं स्वस्तिकवदवस्थितौ लक्ष्ये तु अन्योन्यनिकटौ दृश्येते ।   
स्वस्तिकताहीनावेव केवलं पराङ्मुखौ परस्परचलनेन   
विस्तारयोगाद्वर्धमानत्वम् । आदिशब्देन वक्षःकवाटादि ।  
  
उपसंहरन् सूचयति उक्ता ह्येत इति । उक्ता ह्येते यस्मादेते उक्ताः   
सङ्क्षेपमाश्रित्याभिनेयविषये निरूपिताः । तुरिति तस्मादन्यत्राप्युक्तात्   
अभिनेयात् अर्थादभिनया अर्थान्तरेऽपि साधयितुं शक्याश्चार्हाश्च ।   
तुर्हेतौ यस्मादाभिमुख्यतया नार्थमनेकरीति त्वदृष्टार्थमर्थेऽर्थतः ।  
  
  
प्। ६४)  
  
अन्यैरप्युक्तम् -  
  
आकृत्या चेष्टया चिह्नैर्जात्या विज्ञाय वस्तुतः ।  
स्वयं वितर्क्य कर्तव्यं हस्ताभिनयनं बुधैः ॥ इति)  
  
नास्ति कश्चिदहस्तस्तु नाट्येऽर्थोऽभिनयं प्रति ।  
यस्य यदृश्यते रूपं बहुशस्तन्मयोदितम् ॥ १६२ ॥  
  
अन्ये चाप्यर्थसंयुक्ता लौकिका ये करास्त्विह ।  
छन्दतस्ते प्रयोक्तव्या रसभावविचेष्टितैः ॥ १६३ ॥  
  
देशं कालं प्रयोगं चाप्यर्थयुक्तिमवेक्ष्य च ।  
हस्ता ह्येते प्रयोक्तव्या नॄणां स्त्रीणां विशेषतः ॥  
  
  
एवमभिनयमभिधायाभिनयान्तरमप्यस्तीति दर्शयति नास्ति कश्चिदिति ।   
नाट्यमिह तदुपयोगिनो विभागादयः । अत्र हेतुः यस्य यद्दृश्यत इति ।  
  
एवमुक्तानामेवाभिनयानां साङ्कर्येण प्रयोगमनुज्ञायानुक्तमपि   
सङ्ग्रहीतुमाह अन्ये चापीति । अर्थोऽभिनयसामर्थ्यं शोभातिशयः ।   
छन्दत इति नाट्याचार्येच्छाप्रवाहानुसारिण्यामित्यर्थः । रसाः स्थायिनः ।   
भावाः सञ्चारिणः तत्सूचकानि यानि विचित्राणि चेष्टितानि सात्त्विकोपाङ्गानि   
तैः सह । एवं लोकधर्मीप्रदर्शने प्रसिद्धोदाहरणमात्रमभिनेयानां   
परिगणनमित्याख्येयम् । देशः क्षेत्रविशेषः प्रयोगः   
सृकुमारोद्धतरूपकविशेषः । अर्थस्य युक्तिरुपपत्तिः   
मुख्यगौणलाक्षणिकव्यङ्ग्यादिभेदेन । अवेक्ष्येति विचार्येत्यर्थः ।   
प्रयोक्तव्या इति   
  
  
प्। ६५)  
  
सर्वेषामेव हस्तानां यानि कर्माणि सन्ति वै ।  
तान्यहं सम्प्रवक्ष्यामि रसभावकृतानि तु ॥ १६५ ॥  
  
उत्कर्षणं विकर्षणं तथा व्याकर्षणं पुनः ।  
परिग्रहो निग्रहश्चाह्वानं तोदनमेव च ॥ १६६ ॥  
  
संश्लेषश्च वियोगश्च रक्षणं मोक्षणं तथा ।  
विक्षेपधूनने चैव विसर्गस्तर्जनं तथा ॥ १६७ ॥  
  
छेदनं भेदनं चैव स्फोटनं मोटनं तथा ।  
ताडनं चेति विज्ञेयं तज्ज्ञैः कर्म करान्प्रति ॥ १६८ ॥  
  
उत्तानः पार्श्वगश्चैव तथाधोमुख एव च ।  
हस्तप्रचारस्त्रिविधो नाट्यतत्त्वसमाश्रयः ॥) १६९ ॥  
  
  
शक्यार्थे कृत्यः । विशेषत इति । पुरुषाणां तदपेक्षया   
सामान्यानामाचारा भवन्ति । अत एवोत्तमानामतिस्वल्पप्रचारो   
हस्ताभिनयः । रसभावकृतानीति । स्थायिसञ्चारिभेदेन   
तत्तद्विभावभेदवशादित्यर्थः । तथा हि केशानां विदूषकं   
प्रत्याकर्षणं खटकामुखेन प्रिया प्रत्यरालेन क्रीडाया कलहे   
मुष्टिनेत्याद्युत्प्रेक्ष्यम् ।   
ऊर्ध्वाधोदूरगमनादन्यथाकरणमुत्कर्षणादि । परिग्रहो मण्डलेन   
ग्रहणम् । निग्रहो विनाशनं तोदनं ताडनं विक्षेपस्त्यागः सावज्ञं   
धूननं कम्पनम् । विसर्गः सादरं त्यागः स्फोटनं विकासनं   
मोटनं सङ्कोचनम् इति प्रकारे । एवं प्रकारा अन्येऽपि । रसभावकृतानीति   
यदुक्तं तत्स्पष्टयितुमाह सर्वे नेत्रभ्रूमुखरागाद्यैर्व्यञ्जिताः कार्या   
इति । प्रचार ऊर्ध्वोद्वर्तनपाश्वाधोमुखादिः । परोक्षाभिनयने   
दृष्ट्यादयो हस्तानामनुगताः प्रत्यक्षे तु विपर्ययः ।  
  
  
प्। ६६)  
  
सर्वे हस्तप्रचाराश्च प्रयोगेषु यथाविधि ।  
नेत्रभ्रूमुखरागाद्यैः कर्तव्या व्यञ्जिता बुधैः ॥ १७० ॥  
  
करणं कर्म स्थानं प्रचारयुक्तिं क्रियां च समवेक्ष्य ।  
हस्ताभिनयः कार्यस्तज्ज्ञैर्लोकोपचारेण ॥ १७१ ॥  
  
उत्तमानां कराः कार्या ललाटक्षेत्रचारिणः ।  
वक्षस्स्थाश्चैव सध्यानामधमानामधोगताः ॥ १७२ ॥  
  
  
एतत्सर्वमुपसंहरति करणमिति । करणमावेष्टितादि कर्म विधेयं स्थानं   
ललाटादिक्षेत्रम् उत्तानादिसन्निवेशस्थितिश्च प्रचारः स्वल्पादिः ।   
युक्तिर्मुख्यगौणाद्युपपत्तिः न हि गौरयं ब्राह्मण इत्यत्र मृगार्थो   
हरिणाभिनयेन कर्तरीमुखमृगशीर्षक प्रायेणाभिनीयते । अपि तु   
मौर्ख्याभिनये चतुरशुकतुण्डशिखरनिषधप्रायेण । युक्तिश्च   
विशेषणविशेष्यभावादिविचारः । तद्यथा तद्गुणसंविज्ञाने वहुव्रीहौ   
वृत्तिपदार्थान्यपदार्थाः अभिनेयाः सपुलकस्वेदोद्गमोत्कम्पयेति(रत्ना १-  
१)उपलक्षणविमुक्ते त्वन्यपदार्थमात्रं तत्राप्युपलक्षणताप्रति पत्त्यै   
वृत्तिपदार्थोऽप्यभिनेयः । स त्वनावेश इति तूपाध्यायाः । क्रिया त्रिधा   
विधिनिषेधानुभयरूपा । गच्छ मागच्छेत्यादौ विधौ हि प्रत्ययार्थस्यैव   
निषेधे चार्थस्यैव अनुभयरूपे प्रकृत्यर्थस्यैव अवतरत्वार्य इत्यादौ तु न   
विधिः अपि तु प्रकृत्यर्थमात्रं प्रदर्शयितव्यम् । लोटा तु स्वाभिप्रायमात्रं   
प्रकाश्यमानमप्रधानमिति प्रकृत्यर्थ एवाभिनेयः । अत्र व्यापकं   
हेतुमाह लोकोपचारेणेति ।  
  
करणं कृत्वे (कर्मे?) त्यत्र स्थानमुक्तम् । तद्विभजत्युत्तमानामिति । उत्तमे   
सुवर्णादिद्रव्ये सन्निकृष्टाः मध्यमे मध्यमाः अधमे विप्रकृष्टाः ।   
ललाटादिशब्दानामुपलक्षणार्थत्वादिति केचित् । एतेषु क्षेत्रेषु   
वर्तनानिवेशपूर्वकमुत्तमा-  
  
  
प्। ६७)  
  
ज्येष्ठे स्वल्पप्रचाराः स्युर्मध्ये कुर्वीत मध्यमैः ।  
अधमेषु प्रकीर्णाश्च हस्ताः कार्याः प्रयोक्तृभिः ॥  
  
  
दयो राजामात्यविदूषकादयोऽभिनयान् यथोचित एवाभिनयस्थाने   
कुर्युरित्यनेनोत्तमा देवतागुरुनृपादयो यदा निर्दिश्यन्ते तदा   
ललाटक्षेत्रचारिभिः अञ्जल्यादिहस्तैः मध्यमास्तु   
चतुरादिभिर्वक्षःक्षेत्रचरैः अधमाः शुकतुण्डाद्यैरधः क्षेत्रचरैः ।   
तेन चन्द्रतारादिदर्शनेऽधमस्यापि ललाटक्षेत्रचरा हस्ता इत्यादि न   
विरुद्धमिति । इदं च युक्ततरमित्युपाध्यायः - ये चतुरारालाद्यैः   
सत्यानृतगाम्भीर्यशौण्डीर्यादिविरुद्धविषया उक्तास्तेषां   
विभागार्थमिदं वचनम् । ये धान्यादय उत्तमा अर्थास्तेषामभिनये   
ललाटक्षेत्रगत्वमित्यादिक्रमेण ।  
  
अभिनयगतं विशेषान्तरमप्याह ज्येष्ठे स्वल्पप्रचाराः स्युरित्यादि । प्रयोगे   
ज्येष्ठे नाटकादौ चतुर्वर्गोपायोपदेशिनि प्रत्यक्षताप्राधान्यादल्पो   
हस्ताभिनयो मध्यमे तु रञ्जनाफले भाणकादौ मध्यमः प्रत्यक्षे हि   
तत्राकाशभाषितप्राधान्यात् अधमे तु नृत्तकाव्ये पिद्गकादौ च काल - इति   
केचित् । एतत्त्वव्यवस्थितत्वादयुक्तम् । नाटकेऽपि भूयस्त्वमस्य ।   
परस्थस्याभिनेयत्वे उत्तमपात्रेण तु प्रधान एवाभिनयः कार्यो न   
विशेषणात् अस्मिन्नाट्ये गृहीतविशेषणा विशेषधीरिति मन्यमाना   
एतदमृष्यन्तोऽन्ये त्वाहुः - यत्र पदार्थसमुदायो ह्येकेनाभिनयेन   
शक्यप्रतिपत्तिरनेकेन वा चलत्वात् । तद्यथा - या स्रष्टुः सृष्टिराद्या (शाकु   
१-१) इत्यत्र । तत्रैक एव जलहुताशनाभिनय उत्तमेन प्रयोज्यः । अधमेन   
त्वनेकश्च चलस्वभावत्वात् । मध्यमेन मध्यम इति प्रचारो वर्तना   
योत्तमेऽल्पेति वा । एतत्तु शोभाविच्युतिकारित्वात् अथ नयनसमुत्थं (रघु २-७५)   
इत्यादौ प्रयत्नोपहृतस्य (उपमानद्वयस्य) पदार्थे वाक्यवचनमित्यस्य   
प्रौढत्वस्याभिनये नानुसरणप्रसङ्गान्नाद्रियते । ये परिमितमभिनेयं   
गमयन्ति ते स्फुटमेवार्थस्य गमकाः अर्थप्रकरणादेस्तत्र सुखेन   
सहायत्वात् । अनन्तार्थजातव्यवच्छेदकत्वं हि क्लेशः । तादृशा   
उत्तमप्रकृतिषु हस्ताः । अधमास्तु यथावचनं श्लिष्टमाहुस्त(था   
प्रकीर्ण)भूयस्त्वमभिनेये सन्दिह्यमानस्याभिनयायत्तमुत्कर्षणं   
विकर्षण-  
  
  
प्। ६८)  
  
लक्षणव्यञ्जिता हस्ताः कार्यास्तूत्तममध्यमैः ।  
लोकक्रियास्वभावेन नीचैरप्यर्थसंश्रयाः ॥ १७४ ॥  
  
अथवान्यादृशं प्राप्य प्रयोगं कालमेव च ।  
विपरीताश्रया हस्ताः प्रयोक्तव्या बुधैर्न वा ॥ १७५ ॥  
  
विषण्णे मूर्छिते ह्रीते जुगुप्साशोकपीडिते ।  
ग्लाने स्वप्ने विहस्ते च निश्चेष्टे तन्द्रिते जडे ॥ १७६ ॥  
  
  
मित्यादि - एवं केचित् । अपरे त्वाहुः - प्रचारस्त्रिधा पञ्चधा च वक्ष्यते ।   
तत्रोत्तमस्य च फलत्वादेकरस एवोत्तानादिकः प्रचारः अधमस्य   
त्वतिसङ्कीर्ण इति । इदन्त्वत्र युक्ततमम् - ज्येष्ठेऽभिनये   
प्रत्यक्षवर्तमानात्मज्ञस्थविषये हस्तव्यापारोऽल्पः । हि -अ-अ समस्सस   
(शाकु अ ७) इत्यादौ । तथा तन्वी मेघजलाद्रवल्कलतया (विक्र ४-३८) इत्यादौ ।   
अत्र हि सात्त्विकभूयस्त्वात् ज्येष्ठत्वम् । अप्रत्यक्षभाविभूतपरस्थरूपे तु   
सात्त्विकावकाशाभावोऽनाएशादिति तत्राधमोऽभिनयः सत्त्वहीनोऽधमः   
(२२-२) स्मृतः इति वचनात् । तत्र विप्रकीर्णा विक्षिप्ता बहुलतमा हस्ताः । यथा   
कुञ्जरक सुन्दरकादीनां परस्थवृत्तयुद्धवर्णने । एतद्व्यतिरिक्ते तु   
मध्यमो हस्तप्रयोगः । यथा विदूषकेण प्रत्यक्षं   
दृश्यमानेनावस्थावेशकारिणि उद्यानादिवर्णने ।  
  
लक्षणं सौष्ठवं लक्ष्यते ।  
सौष्ठवं लक्षणं प्रोक्तं वर्तनाक्रमयोजितम् (१०-७७) ॥ इति ।  
  
तद्धीना अधमानाम् । (अथवेत्यादि) । अन्ये त्वाहुः - यादृग्येषां   
लक्षणमुक्तं तेन्यथा परिपूर्णाश्लिष्टाकृतयोऽभिनयाद्धिनानां   
श्लिष्टवर्णोच्चारणवदिति । (विपरीनेति) भयजुगुप्सादिप्रयोगे शीतकालादियोगे च   
सौष्ठवमस्फुटाकृतित्वम् अवहित्थादौ चासौष्ठवयोगेऽपि   
सौष्ठवमित्यादि वैपरीत्यम् । विहस्तो हस्तवैकल्याधानं मत्तो मद्येन   
प्रमत्तः प्रमादात् उन्मत्तोऽपस्मारी । किं सर्व एवात्र हस्ताभिनय   
इत्याशङ्क्य प्रतिप्रसवार्थमाह   
  
  
प्। ६९)  
  
व्याधिग्रस्ते जरार्ते च भयार्ते शीतविप्लुते ।  
मत्ते प्रमत्ते चोन्मत्ते चिन्तायां तपसि स्थिते ॥ १७७ ॥  
  
हिमवर्षहते बद्धे वारिणाप्लवसंश्रिते ।  
स्वप्नायिते च सम्भ्रान्ते नतसंस्फोटने तथा ॥ १७८ ॥  
  
न हस्ताभिनयः कार्यः कार्यः सत्त्वसमाश्रयः ।  
तथा काकुबिशेषश्च नानार्थरसभावकः ॥) १७९ ॥  
  
यत्र व्यग्रावुभौ हस्तौ तत्तदृष्टिविलोकनैः ।  
वाचिकाभिनयं कुर्याद्विरामैरर्थदर्शकैः ॥ १८० ॥  
  
उत्तानः पार्श्वगश्चैव तथाधोमुख एव च ।  
प्रचारस्त्रिविधोऽङ्गानां नाट्यनृत्तसमाश्रयः ॥ १८१ ॥  
  
  
कार्य इति । ये हस्ता आन्तरी चित्तवृत्तिं सूचयन्ति कपोतक इव भयं कर्कटक इव   
मदनविजृम्भां ढोल इव शोकं शुकतुण्ड इवेर्ष्यां ते कार्या एव   
सात्त्विकवदनुभावस्य भावत्वात्तेषां सात्त्विकश्च कार्य एवेत्यावृत्त्या ये तु   
वाह्यद्रव्यगुणादिगमकास्ते न कर्तव्या इति । यत्र तु सर्व एव न कर्तव्यास्तं   
विषयमाह यत्र व्यग्राविति यथा सारथेः प्रतोदरश्मिव्यग्रहस्ततायाम् ।   
विलोकनैरिति) विलोक्यते चित्तवृत्तिरनेनेति मुखरागादि कुर्यादिति स्फुटयेदित्यर्थः ।   
अर्थदर्शकैरिति । अनुवृत्तिलक्षणोपरोधकृतैरित्यर्थः ।  
  
  
प्। ७०)  
  
अन्ये तु -  
  
उत्तानो वर्तुलस्त्र्यश्रः स्थितोऽधोमुख एव च ।  
पञ्च प्रचारा हस्तस्य नाट्यनृत्तसमाश्रयाः ॥ इति ।  
  
एवं ज्ञेयाः करा ह्येते नानाभिनयसंश्रयाः ।  
अत ऊर्ध्वं प्रवक्ष्यामि करान्नृत्तसमाश्रयान् ॥ १८३ ॥  
  
  
हस्तानां दिग्भेदावस्थानकृतं प्रचारमाह उत्तान इत्यादि । उत्तानो यथा-   
विरचितमुर्वीसंस्थमित्यभिनये (९-२२) पताकः यथा वा जिह्वाभिनये   
आस्यक्षेत्रगोऽग्रगस्त्रिपताकः । पार्श्वगो यथा धनुरभिनये मुष्टिः ।   
अधोमुखो यथा समुद्राभिनये ललाटक्षेत्रगः । स्वस्तिकपताको यथा   
संवृतविवृत्तं पाल्यमित्यत्र त्रिपताकः   
उत्तानोऽधस्तलस्त्र्यश्रोऽग्रगोऽधोमुख एव च । पञ्च प्रचारा हस्तस्येति   
भट्टोद्भटः पठति । तत्राधस्तलेऽधोमुखोऽन्तर्भूतः उत्तानेऽग्रगः   
त्र्यश्रः त्रिपार्श्वग एव । अत्रापि तु समविषमत्र्यश्रिताद्यवान्तरभेद   
उत्तानादेर्भवति । इत्थं त्रैविध्यमेव युक्तम् । तत्र रसनिष्पादनमभिनयस्य   
वस्त्वित्युक्तं तच्च करणानुभावात्मकं तत्राङ्गहाराः करणसञ्चयाः   
करणस्य च लक्षणमुक्तम् । यानि स्थानानि याश्चार्यो नृत्तहस्ताः (४-५९)   
इत्यादि । तत्र स्थानकचार्यः स्वक्षेत्रे (१-१३) लक्षयिष्यन्ते ।  
  
हस्तप्रसङ्गान्नृत्तहस्ता वक्तव्याः । किञ्चाभिनयकृताप्येषां   
क्वचिद्व्याकर्तुं यथा लताहस्तौ प्रतिपद्येते नृत्ताभिनयनं प्रति (९-२००)   
यथा आ करिहस्तस्य हस्त्यभिनयनम् । एवं चतुरश्रादीनामपि प्रयोगवशात्   
द्रष्टव्यमित्याशयेनाह अत ऊर्ध्वमिति । नृत्तस्य   
करणात्मकस्याश्रयाद्धेतुता । एभ्योऽभिनयहस्तेभ्य ऊर्ध्वमित्येतद्गणना   
पृष्ठेऽभिनयनहस्तत्वेनापि गणनायोग्यादित्यर्थः । तत्र   
  
  
प्। ७१)  
  
वक्षसोऽष्टाङ्गुलस्थौ तु प्राङ्मुखौ खटकामुखौ ।  
समानकूर्परांसौ तु चतुरश्रौ प्रकीर्तितौ ॥ १८४ ॥  
  
हंसपक्षकृतौ हस्तौ व्यावृत्तौ तालवृन्तवत् ।  
उद्वृत्ताविति विज्ञेयावथवा तालवृन्तकौ ॥ १८५ ॥  
  
चतुरश्रस्थितौ हस्तौ हंसपक्षकृतौ तथा ।  
तिर्यक्स्थितौ चाभिमुखौ ज्ञेयौ तलमुखाविति ॥  
  
  
चातुरश्र्यमूलं नृत्तेऽङ्गस्य जीवितमिति तन्निमित्तभुवौ चतुरश्रौ तावदाह   
वक्षस इति । वक्षोऽतिक्रम्य योऽष्ठाङ्गुलो देशः तत्रस्थौ । परस्परं   
त्वष्ठाङ्गुलान्तरत्वात् प्रत्युत चातुरश्र्यं भवतीत्युत्प्रेक्ष्यमेव ।   
प्राङ्मुखाविति यत्सम्मुखः प्रयोक्ता तत्सम्मुखावेव न तु   
प्रयोक्तृसम्मुखौ । कूर्परयोरंसयोश्च तुलाधारणवत्समत्वमवैषम्यम्   
। अङ्गचातुरश्र्यदानाच्चतुरश्रौ । आकर्षणविशेष एवायमभिनयोऽपि   
द्विवचनादपवादविहीनत्वे द्वयोरेव प्रयोग उपपादनीयो हेतुर्हस्तान्तरस्य   
द्वितीयप्रकारयोगेऽपि केवलस्यैव चतुरश्रतापदेश एव तुल्यरूपत्वाच्च न   
चतुष्षष्टिताव्याहतिरिति । एवं सर्वत्र ।  
  
अथोद्वृत्तौ - हंसपक्षकृताविति । आदौ चतुरश्रौ तत उद्वेष्ठितवर्तनया   
हंसपक्ष (कृत) इति कृतशब्देनाह विधिम् । एको विवर्तते उत्तानः स तु   
परस्त्वधोमुखः सन्नावर्तते वक्षस्स्थानमित्यर्थः । एतदेवाह   
तालवृन्तवदिति । आवर्तनकाले ऊर्ध्वं वर्तमानत्वादुद्धृतौ । नामान्तरेण   
तालवृन्तविषयत्वमभिनेयत्वं व्रूते ।  
  
अथ तलमुखौ - चतुरश्रस्थिताविति । तथेति व्यावृत्तोद्वृत्तपूर्वकत्वमस्याह ।   
तेन परिसमाप्तिकाले स्वस्वपार्श्वस्थाङ्गौ त्र्यश्रस्थितौ हंसपक्षावेव ।   
अन्योन्यसम्मुखतलत्वात्तलमुखौ । मण्डलमहुरिजिम वज्ज-इ (मर्दलं   
मधुरं वादयति) इत्यादिविषये चायमभिनयोऽपि ।  
  
  
प्। ७२)  
  
तावेव मणिबन्धान्ते स्वस्तिकाकृतिसंस्थितौ ।  
स्वस्तिकाविति विख्यातौ विच्युतौ विप्रकीर्णकौ ॥  
  
अलपल्लवसंस्थानावूर्ध्वाख्यौ पद्मकोशकौ ।  
अरालखटकाख्यौ चाप्यरालखटकामुखौ ॥ १८८ ॥  
  
अन्ये तु -  
  
तथैव मणिबन्धान्ते ह्यरालौ विच्युतावुभौ ।  
ज्ञेयौ प्रयोक्तृभिर्नित्यमरालखटकाविति ॥ इति ।  
  
भुजांसकूर्पराग्रैस्तु कुटिलाअर्तितौ करौ ।  
पराङ्मुखतलाविद्धौ ज्ञेयावाविद्धवक्रकौ ॥ १९० ॥  
  
  
अथ स्वस्तिकौ विप्रकीर्णौ च - तावेवेति । तलमुखावेवेत्यर्थः । अन्तस्समीपः ।   
स्वस्तिको नाम लक्षणविशेषः । (विच्युताविति) विशेषेण सहसा च्युतावित्यर्थः ।   
एवं पूर्ववृत्तनृत्तकरचतुष्टयस्वरूपोपजीवित्वं (स्वस्तिक)विप्रकीर्णयोः ।  
  
अरालखटकामुखौ - अरालखटकामुखावाह अलपल्लवसंस्थानाविति ।   
स्वस्तिकवत्पताकौ कृत्वा अलपल्लवोपलक्षितया व्यावर्तितकरणवर्तनया   
परिवर्तनान्तया तावेवोर्ध्वमुखौ पद्मकोशौ विधाय समनन्तरमेव   
भाविनलिनीपद्मकोशाभ्यामरालार्तनया एकमरालं द्वितीयं   
खटकामुखं चातुरश्र्यसंस्थानेन कुर्यात् । स्वस्तिकेनेति त्वपरे । अरालौ   
ततः खटकावित्येके ।  
  
  
प्। ७३)  
  
हस्तौ तु सर्पशिरसौ मध्यमाङ्गुष्टकौ यदा ।  
तिर्यक्प्रसारिताख्यौ च तदा सूचीमुखौ स्मृतौ ॥ १९१ ॥  
  
अन्ये -  
  
सर्पशीर्षौ यदा हस्तौ भवेतां स्वस्तिकस्थितौ ।  
मध्यप्रसारिताङ्गुष्ठौ ज्ञेयौ सूचीमुखौ तदा ॥ १९२ ॥  
  
रेचितौ चापि विज्ञेयौ हंसपक्षौ द्रुतभ्रमौ ।  
प्रसारितोत्तानतलौ रेचिताविति सञ्ज्ञितौ ॥ १९३ ॥  
  
  
अथाविद्धवक्रौ - भुजांसकूर्पराग्रैरिति । वृत्तानुरोधादेवं पठितम् ।   
अयं त्वर्थ अंसाभ्यां कूर्पराग्राभ्यां भुजाग्राभ्यां च   
क्रमेणोपलक्षितं यत्कुटिलं सविलासं (पताकौ) कृत्वा आवर्तनं   
व्यावर्तितकरणं कनिष्ठादि तद्युक्तावाविद्धौ हलधारिणौ   
सन्तावधोमुखतलौ यदा भवतस्तथेदं नाम ।  
  
अथ सूचीमुखौ - हस्तौ तु सर्पशिरसाविति । चतुरश्रस्थानगौ सर्पशिरसौ   
मध्यमाङ्गुलिनिविष्टाङ्गुष्ठौ कृतौ यदा तिर्यक्प्रसारितं पार्श्वगमनेन   
सह विकाशितं मुखं तर्जन्यग्ररूपं द्वयोस्तादृशौ बाहु (बहिः ?)   
प्रसारणेन पर्यायशः क्रियते तदा सूचीमुखौ सूचीवद्बाहु (द्बहिः?)   
प्रसारणात् । तत्र तुशब्दः पर्यायं द्योतयति ।  
  
सूचीमुखौ - मध्यप्रसारिताङ्गुष्ठौ स्वस्तिकौ सर्पशीर्षकौ ।  
  
इत्येकेषां पाठः ।  
  
अथ रेचितौ - अर्धरेचितौ चापीति । केचित् रेचितावित्यस्य पौनरुक्त्यपरिजिहिर्षवो द्वे   
लक्षणे इत्याहुः । तेन द्रुतौ भ्रान्तावविकृतावेव हंसपक्षौ रेचितौ  
  
  
प्। ७४)  
  
चतुरश्रो भवेद्वामः सव्यहस्तश्च रेचितः ।  
विज्ञेयौ नृत्ततत्त्वज्ञैरर्धरेचितसञ्ज्ञितौ ॥ १९४ ॥  
  
अञ्चितौ कूपरांसौ तु त्रिपताकौ करौ कृतौ ।  
किञ्चित्तिर्यग्गतावेतौ स्मृतावुत्तनवञ्चितौ ॥ १९५ ॥  
  
मणिबन्धनमुक्तौ तु पताकौ पल्लवौ स्मृतौ ।  
बाहुशीर्षाद्विनिष्क्रान्तौ नितम्बाविति कीर्तितौ ॥  
  
  
तथा प्रसारितोत्तानतलत्वेन कृतावपि रेचिताविति । अन्ये त्वेकमेव वाक्यमित्याहुः   
। रेचितौ सन्तौ यौ द्रुतभ्रमो तौ रेचितसञ्ज्ञाविति । न पौनरुक्त्यम् ।   
सञ्ज्ञयैवार्धरेचिते लब्धे पुनर्वचनमविशेषेण चातुरश्र्यस्य स्थितिं   
सूचयन् नृत्तहस्तान्तरेष्वपि अङ्गपर्यायेण प्रयोगं सूचयति ।  
  
अथोत्तानावञ्चितौ - अञ्चिताविति । त्रपताकौ   
हस्तावंसकपोलललाटानामन्यतमक्षेत्रे कृतौ अञ्चनक्रियया युक्तौ   
अन्योन्याभिमुखावर्धतिरश्चीनौ तथांसयोः कूर्परयोश्चाञ्चनं   
किञ्चिच्चलनं भवति । अञ्चनसमये उत्तनत्वप्राप्तेः   
पुनरप्यञ्चनेनोद्गमनक्रियायोगान्मृदूत्तानावञ्चितौ ।  
  
अथ पल्लवौ - मणिबन्धनमुक्तौ त्विति । ऊर्ध्वव्यावर्तितकरणेन बाहू   
प्रसार्य परिवर्तितक्रियया स्वस्तिकाकृती पताकौ । पल्लवाकारत्वात् तथोक्तौ ।   
शिथिलौ पल्लवावित्यन्ये पठन्तः त्रिपताकावित्यनुवर्तयन्ति ।  
  
अथ नितम्बौ - बाहूशीर्षादिति । पताकाविति वर्तते ।   
स्कन्धक्षेत्राद्विचित्रत्वेनोत्तानत्वाधोमुखत्वपर्यायत्वेन निष्क्रान्तौ पताकौ   
नाम्ना क्षेत्रस्याक्षेपात् नितम्बक्षेत्रे तथैव पर्यायेण वर्तमानौ नितम्बौ ।  
  
  
प्। ७५)  
  
केशदेशाद्विनिष्क्रान्तौ परिपार्श्वोत्थितौ तथा ।  
विज्ञेयौ केशबन्धौ तु करावाचार्यसम्मतौ ॥ १९७ ॥  
  
तिर्यक्प्रसारितौ चैव पार्श्वसंस्थौ तथैव च ।  
लताख्यौ च करौ ज्ञेयौ नृत्तभिनयनं प्रति ॥ १९८ ॥  
  
समुन्नतो लताहस्तः पार्श्वात्पार्श्वं विलोलितः ।  
त्रिपताकोऽपरः कर्णे करिहस्तः प्रकीर्तितः ॥ १९९ ॥  
  
  
अथ केशबन्धौ - केशदेशादिति । आदौ पार्श्वक्षेत्रात्   
तत्पार्श्वपरिवर्तनपूर्वकमुत्थितौ शिरःक्षेत्रं प्राप्तौ अत एव   
केशदेशान्नितम्बहस्तोक्तवदेव विचित्रहस्तत्वेन निष्क्रान्तौ तथा तेनैव   
प्रकारेण पुनः केशदेश एव पर्यायशो गतागतत्वेन प्रत्यावर्तमानौ ।   
केशसम्बन्धात्केशबन्धौ । आचार्यसम्मतौ च शोभातिशयकरणात् ।  
  
अथ लताहस्तौ - तिर्यक्प्रसारितौ चेति । पताकाविति वर्तते । अन्ये तु नितम्बादिषु   
त्रिपताकावित्यनुवर्तयन्ति लताहस्तान्तेषु ।  
  
अथ करिहस्तः - समुन्नत इत्यादि । संश्लेषक्रमेण य उन्नतः । विलोलित इति   
ढोलावन्नीतः । अपरग्रहणात्त्रिपताक एव ललाटाख्य इति केचित् ।   
खटकाख्योऽपर इत्यन्ये पठन्ति । सजातीयतयानारम्भोऽस्य चतुरश्रवत्   
विजातीयारम्भोऽपि नृत्ताभ्यासस्य व्यपदेशादरालखटकामुखवत् । अतो न   
  
  
प्। ७६)  
  
कटिशीर्षनिविष्ठौ द्वौ त्रिपताकौ यदा करौ ।  
पक्षवञ्चितकौ हस्तौ तदा ज्ञेयौ प्रयोक्तृभिः ॥ २०० ॥  
  
तावेव तु परावृत्तौ पक्षप्रद्योतकौ स्मृतौ ।  
अधोमुखतलाविद्धौ ज्ञेयौ गरुणपक्षकौ ॥ २०१ ॥  
  
हंसपक्षकृतौ हस्तौ व्यावृत्तपरिवर्तितौ ।  
तथा प्रसारितभुजौ दण्डपक्षाविति स्मृतौ ॥ २०२ ॥  
  
  
द्विवचनम् । एकैकस्य पृथक्प्रयोगे करिहस्तत्वाभावादित्येकवचनमेव ।   
तदाकारत्वाच्चेदं नाम ।  
  
अथ पक्षवञ्चितौ पक्षप्रद्योतौ च - कटिशीर्षेति पाठः । वृत्तौ   
पक्षावञ्चितौ गतौ तत्सम्मुखौ तु तं द्योतयतीति तथोक्तौ । एवकारेणानयोः   
व्यामिश्रतया प्रयोगशोभा भवतीत्याह ।  
  
अथ गरुडपक्षौ - अधोमुखेति । अधोमुखै नितम्बक्षेत्रे भूत्वा   
तलेनाविद्धौ ऊर्ध्वगमनं झटिति कुर्वाणौ । तार्क्ष्यभुजाकाराक्षेपात्   
लिङ्गवाक्यप्रामाणत्वात्सुकरणं प्राप्तं त्रिपताकवाधेन   
पताकावुपलभ्येते ।  
  
अथ दण्डपक्षौ - हंसपक्षकृताविति । एकस्य हंसपक्षस्य व्यावर्तने   
विलासेन पार्श्वाद्वक्षः क्षेत्रस्य निकटस्य वर्तनं तत्समकालमेव   
द्वितीयस्य स्वदेहपरिवर्तनेन वर्तनं भुजप्रसारणपर्यन्तं   
पुनरपरेणाङ्गेनेति द्वावपि प्रसारितभुजौ व्यावर्तितपरिवर्तितौ च भवत इति   
पक्षे पार्श्वतो दण्डवद्भुज इति दण्डपक्षौ । युगपदेव द्वयोरपि   
प्रसारणं व्यावर्तनपरिवर्तने तु क्रमेणेत्यन्ये ।  
  
  
प्। ७७)  
  
ऊर्ध्वमण्डलिनौ हस्तावूर्ध्वदेशविवर्तनात् ।  
तावेव पार्श्वविन्यस्तौ पार्श्वमण्डलिनौ स्मृतौ ॥ २०३ ॥  
  
उद्वेष्टितो भवेदेको द्वितीयश्चापवेष्टितः ।  
भ्रमितावुरसः स्थाने ह्युरोमण्डलिनौ स्मृतौ ॥ २०४ ॥  
  
अलपल्लवकारालावुरोऽर्धभ्रमणक्रमात् ।  
  
  
अथोर्ध्वमण्डलौ - ऊर्धमण्डलिनाविति । वक्षोदेशाद्व्यावर्तितकरणेन   
ललाटक्षेत्रेण पार्श्वगमनं विधाय ततोऽपि मण्डलवद्भ्रमणेन   
प्रसारितावूर्ध्वमण्डलिनौ । प्रसारितभुजाविति वर्तते ।   
ललाटप्राप्तिपर्यन्तेनैवानयोर्लक्षणं शिष्टं तु पार्श्वमण्डलिनोरिति केचित् ।   
तावेव पार्श्वविन्यस्ताविति वचनान्नृत्तप्रसिद्ध (चक्र)   
वर्तनात्मकावूर्ध्वमण्डलावित्यन्ये ।  
  
अथ पार्श्वमण्डलौ - तावेवेति । ऊर्ध्वमण्डलावेव पार्श्वगतौ   
पताकाकृती परस्परसम्मुखौ । अन्ये तु निर्वचनसमर्थनाशयेन स्वपार्श्व   
एवाविद्धभुजभ्रमणवर्तनात्मकमनयो रूपमाहुः ।  
  
अथोरोमण्डलिनौ - उद्वेष्टित इति । चकारसन्नियोगेन यौगपद्यमाह । उरस इति   
पञ्चमी । तत आरभ्य पार्श्वक्षेत्रे भ्रमितावेकस्यागमनस्य परस्य   
गमनमिति वर्तनया । षष्ठीत्यन्ये वदन्तः तत्रैव स्थानमित्याहुः ।   
ऊर्ध्वपार्श्वोरोमण्डलिषु हंसपक्षावित्यपरे वर्तयन्ति ।  
  
अथोरःपार्श्वार्धमण्डलौ - अलपल्लवकारालाविति । वक्षोदेशत उत्तानो हस्तः   
संस्तम्भोऽलपल्लवसंस्थानदायिना व्यावर्तितकरणेन निष्कृष्यते ।  
  
  
प्। ७८)  
  
पार्श्वावर्तश्च विज्ञेयावुरःपार्श्वार्धमण्डलौ ॥ २०५ ॥  
  
हस्तौ तु मणिबन्धान्ते कुञ्चितावञ्चितौ यदा ।  
खटकाख्यौ कृतौ ख्यातां मुष्टिकस्वस्तिकौ तदा ॥  
  
पद्मकोशौ यदा हस्तौ व्यावृत्तपरिवर्तितौ ।  
नलिनीपद्मकोशौ तु तदा ज्ञेयौ प्रयोक्तृभिः ॥ २०७ ॥  
  
  
तत्समकालं च पार्श्वप्रसारितभुजो द्वितीयो   
हस्तस्तर्जन्याद्युद्वेष्टितसन्निवेशेनारालरूपदायिना वक्षोदेशमानीयते ।   
पुनरेवमिति । उरसि अर्धमेको हस्तः पार्श्वे च द्वितीयो   
मण्डलवद्गतागतक्रमणे कुरुत इति तथोक्तौ ।  
  
अथ मुष्टिकस्वस्तिकौ - हस्तौ तु मणिबन्धान्त इति । एकः कुञ्चितोऽरालवर्तनया   
अपरोऽञ्चितोऽलपल्लववर्तनया पुनरङ्गपर्याय इत्येवं वर्तनानन्तरं   
खटकामुखाभ्यां स्वस्तिक इति पारम्पर्येण मुष्टिप्रभवत्वात्खटकस्य   
मुष्टिकस्वस्तिकव्यपदेशो   
मुष्टिशिखरकपित्थखटकानामन्यतमप्रयोगानुज्ञानार्थमिति तद्विदः ।  
  
अथ नलिन्याख्यौ पद्मकोशौ - पद्मकोशाविति । पद्मकोशौ सम्मुखौ   
श्लिष्टमणिबन्धौ । ततोऽप्येकस्य कनीयसः सम्मुखमपरस्याङ्गुष्ठं   
मुखं क्रियया परिवर्तनमिति केचित् । इदं त्वत्र युक्तम् - व्यावृत्तेन परिवृत्तौ   
यदा पद्मकोशाविति सङ्गतिः । अस्मिन् मुष्टावेव स्वस्तिकक्षेत्रे करौ कृत्वा   
द्वयोरपि यदा व्यावर्तितकरणेन कनिष्ठादिना   
परिवर्तनमन्योन्यपराङ्मुखता तदनन्तरं च पद्मकोशद्वयं तदा ।   
नलिन्यामनेककमलसम्भवादिदं नाम ।  
  
  
प्। ७९)  
  
करावुद्वेष्टिताग्रौ च प्रविधायालपल्लवौ ।  
ऊर्ध्वप्रसारिताविद्धौ कर्तव्यावुल्बणाविति ॥ २०८ ॥  
  
पल्लवौ च शिरोदेशं सम्प्राप्तौ ललितौ स्मृतौ ।  
कूर्परस्वस्तिकगतौ लताख्यौ वलिताविति ॥ २०९ ॥  
  
(करणे तु प्रयोक्तव्या नृत्तहस्ता विशेषतः ।  
तथार्थाभिनये चैव पताकाद्याः प्रयोक्तृभिः ॥ २१० ॥  
  
सङ्करोऽपि भवेत्तेषां प्रयोगोऽर्थवशात्पुनः ।  
प्राधान्येन पुनस्सञ्ज्ञा नाट्ये नृत्ते करेष्विह ॥ २११ ॥  
  
  
अथोल्वणौ ललितौ च । करावुद्वेष्टिताग्राविति । वक्षःक्षेत्रादुद्वेष्टितप्रधानौ   
हस्तौ विधायोर्ध्वस्कन्धक्षेत्रे प्रसारितावाविद्धौ च   
स्कन्धाभिमुखचलदङ्गुलीकावलपल्लवौ भवतस्तदोल्बणौ ।   
हर्षपरवशां चित्तवृत्तिं सूचयतः इत्युल्वणौ ।  
  
अथ ललितौ - अलपल्लवावेव तु शिरःक्षेत्रप्राप्तौ चलिनौ ललितौ   
चातुरश्र्येणाङ्गलालित्योपादानात् ।  
  
अथ वलितौ - कूर्परस्वस्तिकगताविति । कूर्परस्थाने स्वस्तिकौ लताहस्तौ   
वाह्वोर्वलनाद्वलितौ इति । शब्द एवम्प्रकारवर्तनान्तरसूचकः ।  
  
करणसंश्रयान्करान्वक्ष्यामीति करणासक्तत्वाद्विशेषणभागस्यैव   
संश्रियमाणस्य करणस्य प्रवचनं फलतः । यथा लोहितोष्णीषा ऋत्विजः   
प्रचरन्तीति वचनान्तरादृत्विजां प्रचारलाभात् द्वाविति (?)   
विभक्तिरुपपदार्थविधानपरेति करणं करणानि वा इति ह्यर्थे पाठः ।   
(करणं) क्रियते सम्पाद्यते वलादेवाभिनयविशेषो   
येनाङ्गुलितुलनक्रियाविशेषेण स्वसमाप्तौ निराकाङ्क्षायां स करणं   
यथा कनिष्ठाद्यावर्तनेनालपल्लवः विपरीतवर्तनायां तु   
परिसमाप्त्यभावे वर्तनायाः क्रियान्तराकाङ्क्षा ।   
तदेवेदमङ्गतत्त्वविदस्त्रोटनमङ्गस्येति   
  
  
प्। ८०)  
  
वियुतास्संयुताश्चैव नृत्तहस्ताः प्रकीर्तिताः ।)  
अतः परं प्रवक्ष्यामि करान्करणसंश्रयान् ॥ २१२ ॥  
  
सर्वेषामेव हस्तानां नाट्यहस्तनिदेशिभिः ।  
विज्ञातव्यं प्रयत्नेन करणं तु चतुर्विधम् ॥ २१३ ॥  
  
अथावेष्टितमेकं स्यादुद्वेष्टितमथापरम् ।  
व्यावर्तितं तृतीयं तु चतुर्थं परिवर्तितम् ॥ २१४ ॥  
  
आवेष्ट्यन्ते यदाङ्गुल्यस्तर्जन्याद्या यथाक्रमम् ।  
अभ्यन्तरेण करणं तदावेष्टितमुच्यते ॥ २१५ ॥  
  
उद्वेष्ट्यन्ते यदाङ्गुल्यस्तर्जन्याद्या बहिर्मुखम् ।  
क्रमशः करणं विप्रास्तदुद्वेष्टितमुच्यते ॥ २१६ ॥  
  
आवर्त्यन्ते कनिष्ठाद्या अङ्गुल्योऽभ्यन्तरेण तु ।  
यथा क्रमेण करणं तद्व्यावर्तितमुच्यते ॥ २१७ ॥  
  
  
व्यवहरन्ति । तेन येषु हस्तेषु तर्जन्यादेः कुञ्चनं तेषरालवत्क्रिया यथा   
शुकतुण्डचतुरमृगशीर्षकादिषु । एवमन्यदुत्प्रेक्ष्यम् । पताकस्य तु   
सर्ववर्तनासु कार्यकरणतया साधारण्यं सर्वप्रकृतित्वम् । तत एव   
प्राधान्यात् पताकव्यपदेशः । नाट्यशब्देनाभिनयनहस्ताः नृत्तशब्देन   
नृत्तहस्ताः सूचिताः । अभ्यन्तरेण   
  
  
प्। ८१)  
  
उद्वर्त्यन्ते कनिष्ठाद्या बाह्यतः क्रमशो यदा ।  
अङ्गुल्यः करणं विप्रास्तदुक्तं परिवर्तितम् ॥ २१८ ॥  
  
नृत्तेऽभिनययोगे च पाणिभिर्वर्तनाश्रयैः ।  
मुखभ्रूनेत्रयुक्तानि करणानि प्रयोजयेत् ॥ २१९ ॥  
  
तिर्यक्तथोर्ध्वसंस्थो ह्यधोमुखश्चाञ्चितोऽपविद्धस्तु ।  
मण्डलगतिस्तथा स्वस्तिकश्च पृष्ठानुसारी च ॥ २२० ॥  
  
  
तलसम्मुखत्वेन वाह्यपार्श्वात् देहं प्रति वक्षःक्षेत्रपर्यन्तप्राप्त्या ।   
अतो वैपरीत्येन बहिर्मुखत्वं कनिष्ठाद्यावर्तत इति   
तलसम्मुखमेवाभ्यन्तरत्वं वक्षःक्षेत्रात्तु बहिर्निर्गमनम् ।   
एतद्विपर्यासेन बाह्यता ।  
  
ननु किमेतैरावेष्टिताद्यैरित्याशङ्क्य एतेषां साधकतमत्वं दर्शयति   
नृत्तेऽभिनययोगे चेति । नृत्ते नाट्ये च करणानि प्रकर्षेण योजयेत् । केन   
हेतुनेत्याह पाणिभिरिति यतो वर्तना जाता जन्यजनकाश्च   
पूर्वपश्चाद्भावित्वेन । पाणयो नृत्तनाट्यहस्ताः । कथं प्रयोजयेदित्याह   
मुखभ्रूनेत्रयुक्तानीति । यतो हि वर्तना धावन्ति तत एव मुखा(दी)नीति   
तात्पर्यम् । नेत्रभ्रूमुखरागाः यैर्व्यञ्जिता इति त्वियमभिअयेषु   
पूरणार्था प्रक्रिया । इयं तु वर्तनास्वित्यपौनरुक्त्यम् ।  
  
बाहुलग्नत्वादङ्गुलिक्रियायास्तद्भेदानाह तिर्यक्तथोर्ध्वसंस्थ इत्यादि ।   
तिर्यगिति पार्श्वगत्या ऊर्ध्वः शिरसोऽप्युपरि गच्छन् अधोमुखो   
भुवमाश्लिष्यन् अञ्चितो वक्षोदेशान्निष्क्रम्य शिरःक्षेत्रमेव प्रत्यागतः   
अपविद्धो मण्डल  
  
  
प्। ८२)  
  
उद्वेष्टितः प्रसारित इत्येते वै स्मृताः प्रकारास्तु ।  
बाह्वोरिति करणगता विज्ञेया नर्तकैर्नित्यम् ॥ २२१ ॥  
  
हस्तानां करणविधिर्मया समासेन निगदितो विप्राः ।  
अत ऊर्ध्वं व्याख्यास्ये हृदयोदरपार्श्वकर्माणि ॥ २२२ ॥  
  
आभुग्नमथ निर्भुग्नं तथा चैव प्रकम्पितम् ।  
उद्वाहितं समं चैव ह्युरः पञ्चविधं स्मृतम् ॥ २२३ ॥  
  
निम्नमुन्नतपृष्ठं च व्याभुग्नांसं श्लथं क्वचित् ।  
आभुग्नं तदुरो ज्ञेयं कर्म चास्य निबोधत ॥ २२४ ॥  
  
  
गतेः सर्वतो भ्रमन् । पृष्ठं स्वकायस्यानुसरतीति पृष्ठानुसारी । उद्वेष्टितो   
मणिबन्धनवर्तनया निष्क्रामणप्रसारितस्य तु स्पष्टमेवाग्रमनुधावन् ।   
एतेषु करणेषु चतुर्षु द्रुतमध्यविलम्बितादिवैचित्र्येण बाहुपर्यायेण च   
समस्तानि योजनया यदा नियुज्यन्ते तदा   
घातवर्तनादिशतसहस्राण्यत्रैवान्तर्भूतानीति यदेके चत्वारिंशतमन्ये   
शतमाहुस्तन्मिथ्यैव । तदाह करणगता विशेषा अवश्यं ज्ञातव्या इति ।   
नित्यमेतद्व्यतिरिक्तप्रयोजनाभावात् ।  
  
अथोरसः कर्माण्याह आभुग्नमित्यादि । निम्नमिति ससङ्कोचम् । क्वचिदिति मध्ये   
मध्ये श्लथं शिथिलं निरवष्टम्भं कृत्वा व्याभुग्नावधः पतन्ता-  
  
  
प्। ८३)  
  
सम्भ्रमविषादमूर्च्छाशोकभयव्याधिहृदयशल्येषु ।  
कार्यं शीतस्पर्शे वर्षे लज्जान्वितेऽर्थवशात् ॥ २२५ ॥  
  
स्तब्धं च निम्नपृष्ठं च निर्भुग्नांस समुन्नतम् ।  
उरो निर्भुग्नमेतद्धि कर्म चास्य निबोधत ॥ २२६ ॥  
  
स्तम्भे मानग्रहणे विस्मयदृष्टे च सत्यवचने च ।  
अहमिति च दर्पवचने गर्वोत्सेके च कर्तव्यम् ॥  
  
(अत्र केचित् - क्षेपकोऽयम् -  
  
दीर्घनिःश्वसिते चैव जृम्भणे मोटने तथा ।  
बिब्बोके च पुनः स्त्रीणां तद्विज्ञेयं प्रयोक्तृभिः ॥)  
  
ऊर्धक्षेपैरुरो यत्र निरन्तरकृतैः कृतम् ।  
प्रकम्पितं च तज्ज्ञेयमुरो नाट्यप्रयोक्तृभिः ॥ २२९ ॥  
  
हसितरुदितेषु कार्यं श्रमे भये श्वासकासयोश्चैव ।  
हिक्के दुःखे च तथा नाट्यज्ञैरर्थयोगेन ॥ २३० ॥  
  
  
विवांसौ । यत्र शीतेनापि विना दुर्दिने एवमेव मार्गे भ्रमणमिति वर्ष   
इत्युक्तम् । सम्यगुत्थितं कृत्वा निष्क्रान्तौ शुद्धा(भुग्ना ?) वंसौ यत्र ।   
हिक्का स्पष्टम् ।  
  
  
प्। ८४)  
  
उद्वाहितं तूध्वकृतमुरो ज्ञेयं प्रयोक्तृभिः ।  
दीर्घोच्छ्वासोन्नतालोके जृम्भणादिषु चेष्यते ॥ २३१ ॥  
  
सर्वैरेवाङ्गविन्यासैश्चतुरश्रकृतैः कृतम् ।  
उरः समं तु विज्ञेयं स्वस्थं सौष्ठवसंयुतम् ॥ २३२ ॥  
  
एतदुक्तं मया सम्यगुरसस्तु विकल्पनम् ।  
अत। परं प्रवक्ष्यामि पार्श्वयोरिह लक्षणम् ॥ २३३ ॥  
  
नतं समुन्नतं चैव प्रसारितविवर्तिते ।  
तथापसृतमेवं तु पार्श्वयोः कर्म पञ्चधा ॥ २३४ ॥  
  
कटी भवेत्तु व्याभुग्ना पार्श्वमाभुग्नमेव च ।  
तथैवापसृतांसं च किञ्चित्पार्श्वं नतं स्मृतम् ॥ २३५ ॥  
  
नतस्यैवापरं पार्श्वं विपरीतं तु युक्तितः ।  
कटिपार्श्वभुजांसैश्चाभ्युन्नतैरुन्नतं भवेत् ॥ २३६ ॥  
  
आयामनादुभयतः पार्श्वयोः स्यात्प्रसारितम् ।  
  
  
प्। ८५)  
  
परिवर्तात्त्रिकस्यापि विवर्तितमिहेष्यते ॥ २३७ ॥  
  
निवर्तनापनयनाद्भवेदपसृतं पुनः ।  
पार्श्वलक्षणमित्युक्तं विनियोगं निबोधत ॥ २३८ ॥  
  
उपसर्पे नतं कार्यमुन्नतं चापसर्पणे ।  
प्रसारितं प्रहर्षादौ परिवृत्ते विवर्तितम् ॥ २३९ ॥  
  
विनिवृत्ते त्वपसृतं पार्श्वमर्थवशाद्भवेत् ।  
एतानि पार्श्वकर्माणि जठरस्य निबोधत ॥ २४० ॥  
  
क्षामं खल्वं च पूर्णं च सम्प्रोक्तमुदरं त्रिधा ।  
तनुक्षामं नतं खल्वं पूर्णमाध्मातमुच्यते ॥ २४१ ॥  
  
क्षामं हास्येऽथ रुदिते निःश्वासे जृम्भणे भवेत् ।  
व्याधिते तपसि श्रान्ते क्षुधार्ते खल्वमिष्यते ॥ २४२ ॥  
  
पूर्णमुच्छ्वसिते स्थूले व्याधितात्यशनादिषु ।  
  
अन्ये तु -  
  
क्षामं खल्लं समं पूर्णमुदरं स्याच्चतुर्विधम् ॥) २४३ ॥  
  
प्। ८६)  
  
इत्येतदुदरस्योक्तं कर्म कट्या निबोधत ।  
छिन्ना चैव निवृत्ता च रेचिता कम्पिता तथा ॥ २४४ ॥  
  
उद्वाहिता चेति कटी नाट्ये नृत्ते च पञ्चधा ।  
कटी मध्यस्य वलनाच्छिन्ना सम्परिकीर्तिता ॥ २४५ ॥  
  
पराङ्मुखस्याभिमुखी निवृत्ता स्यान्निवर्तिता ।  
सर्वतो भमणाच्चापि विज्ञेया रेचिता कटी ॥ २४६ ॥  
  
तिर्यग्गतागता क्षिप्रं कटी ज्ञेया प्रकम्पिता ।  
नितम्बपार्श्वोद्वहनाच्छनैरुद्वाहिता कटी ॥ २४७ ॥  
  
पुनश्चासां प्रवक्ष्यामि विनियोगप्रयोजनम् ।  
छिन्ना व्यायामसम्भ्रान्तव्यावृत्त प्रेक्षणादिषु ॥ २४८ ॥  
  
निवृत्ता वर्तने चैव रेचिता भ्रमणादिषु ।  
कुब्जवामननीचानां गतौ कार्या प्रकम्पिता ॥ २४९ ॥  
  
स्थूलेषूद्वाहिता योज्या स्त्रीणां लीलागतेषु च ।  
कम्पनं वलनं चैव स्तम्भनोद्वर्तने तथा ॥ २५० ॥  
  
प्। ८७)  
  
विवर्तनं च पञ्चैतान्यूरुकर्माणि कारयेत् ।  
नमनोन्नमनात्पार्ष्।एर्मुहुः स्यादूरुकम्पनम् ॥ २५१ ॥  
  
गच्छेदभ्यन्तरं जानु यत्तु तद्वलनं स्मृतम् ।  
स्तम्भनं चात्र विज्ञेयमपविद्धक्रियात्मकम् ॥ २५२ ॥  
  
वलिताविद्धकरणादुद्वर्तनमितीरितम् ।  
पार्ष्णिरभ्यन्तरं गच्छेद्यत्र तत्तु निवर्तनम् ॥ २५३ ॥  
  
गतिष्वधमपात्राणां भये चापि हि कम्पनम् ।  
वलनं चैव कर्तव्यं स्त्रीणां स्वैरपरिक्रमे ॥ २५४ ॥  
  
साधसे च विषादे च स्तम्भनं सम्प्रयोजयेत् ।  
व्यायामे ताण्डवे चैव कार्यमुद्वर्तनं बुधैः ॥ २५५ ॥  
  
विवर्तनं च कर्तव्यं सम्भ्रमादिपरिक्रमे ।  
  
  
शिष्टकटीत्रिकस्कन्धकर्माणि पार्श्वकर्माणीति । गतेषु   
तदुक्तमपविद्धक्रियात्मकमिति निष्क्रियत्वमिति यावत् ।  
  
  
प्। ८८)  
  
यथादर्शनमन्यच्च लोकाद्ग्राह्यं प्रयोक्तृभिः ॥ २५६ ॥  
  
इत्यूर्वोर्लक्षणं प्रोक्तं जङ्घयोस्तु निबोधत ।  
आवर्तितं नतं क्षिप्तमुद्वाहिताथापि वा ॥ २५७ ॥  
  
परिवृत्तं तथा चैव जङ्घाकर्माणि पञ्चधा ।  
वामो दक्षिणपार्श्वेन दक्षिणाच्चापि वामतः ॥ २५८ ॥  
  
पादो यत्र व्रजेद्विप्रास्तदावर्तितमुच्यते ।  
जङ्घास्वस्तिकयोगेन क्रमादावर्तितं नयेत् ॥) २५९ ॥  
  
जानुनः कुञ्चनाच्चैव नतं ज्ञेयं प्रयोक्तृभिः ।  
विक्षेपाच्चापि जङ्घायाः क्षिप्तमित्यभिधीयते ॥ २६० ॥  
  
नतं स्याज्जानुनमनात्क्षिप्तं विक्षेपणाद्वहिः ।)  
उद्वाहितं च विज्ञेयमूर्ध्वमुद्वाहनादिह ॥ २६१ ॥  
  
प्रतीपनयनं यत्तु परिवृत्तं तदुच्यते ।  
आवर्तितं प्रयोक्तव्यं विदूषकपरिक्रमे ॥ २६२ ॥  
  
नतं चापि हि कर्तव्यं स्थानासनगतादिषु ।  
क्षिप्तं व्यायामयोगेषु ताण्डवे च प्रयुज्यते ॥ २६३ ॥  
  
तथा चोद्वाहितं कार्यमाविद्धगमनादिषु ।  
ताण्डवादौ प्रयोक्तव्यं परिवृत्तं प्रयोक्तृभिः ॥ २६४ ॥  
  
प्। ८९)  
  
इत्येवं जङ्घयोः कर्म पादयोस्तु निबोधत ।  
उद्घट्टितः समश्चैव तथाग्रतलसञ्चरः ॥ २६५ ॥  
  
अञ्चितः कुञ्चितश्चैव पादः पञ्चविधः स्मृतः ।  
स्थित्वा पादतलाग्रेण पार्ष्णिर्भूमौ निपात्यते ॥ २६६ ॥  
  
यस्य पादस्य करणे भवेदुद्घट्टितस्तु सः ॥  
  
अयमुद्वेष्टितकरणेष्वनुकरणार्थं प्रयोगमासाद्य ।  
द्रुतमध्यमप्रचारः सकृदसकृद्वा प्रयोक्तव्यः ॥  
  
स्वभावरचितो भूमौ समस्थानश्च यो भवेत् ।  
समपादः स विज्ञेयः स्वभावाभिनयाश्रयः ॥  
स्थिरः स्वभावाभिनये नानाकरणसंश्रये ॥ २६९ ॥  
  
चलितश्च पुनः कार्यो विधिज्ञैः पादरेचिते ॥  
  
  
बहिः पार्ष्णिक्षेपाच्च पतनमाविद्धमूरोः वर्तना करण इति क्रियायां   
सत्यामित्यनेन पुनःपुनः पादतलाग्रात्तु स्थानं च कर्तव्यमिति दर्शयति ।   
ऊर्ध्वविकृतस्य घट्टनानुद्घट्टितः उद्वेष्टितरूपं यत्करणमुदेष्ट्यन्ते   
यदाङ्गुल्य इत्यादि तदेव बाहुकर्मभेदाद्बहुधा । तत्रास्य प्रयोग इति   
वर्तनाश्रयो विनियोगः । केचित्तु प्रयोगमासाद्यानुकरणार्थमप्यस्य प्रयोग   
इत्यूचुः । यथा विक्रमोर्वश्यादौ पुरूरवःप्रभृतेः । एतेन नाट्यविषयो   
विनियोग उक्तः ।  
  
  
प्। ९०)  
  
समस्यैव यदा पार्ष्णिः पादस्याभ्यन्तरे भवेत् ॥ २७० ॥  
  
बहिः पार्श्वस्थितोऽङ्गुष्ठस्त्र्यश्रपादस्तु स स्मृतः ॥  
त्यक्त्वा (कृत्वा?) समपदं स्थानमश्वक्रान्ते तथैव च ।  
स्याद्विक्लबादिष्वर्थेषु त्र्यश्रः पादो यथाविधि) ॥  
  
(अस्यैव समपादस्य पार्ष्णिरभ्यन्तरे भवेत् ।  
त्र्यश्रपादः स विज्ञेयः स्थानकादिषु संश्रयः ॥)  
  
उत्क्षिप्ता तु भवेत्प्रार्ष्णिः प्रसृतोऽङ्गुष्ठकस्तथा ।  
अ ल्यश्चाञ्चिताः सर्वाः पादेऽग्रतलसञ्चरे ॥  
  
तोदननिकुट्टने स्थितनिशुभने भूमिताडने भ्रमणे ।  
विक्षेपविविधरेचकपार्ष्णिकृतागमनमेतेन ॥  
पाष्णिर्यस्य स्थिता भूमौ पादमग्रतलं तथा ॥ २७५ ॥  
  
  
अग्रेण नतेन च न त्वरत इति । तथा तोदनं प्रेरणम् निकुट्टनं   
तदवग्रहणं स्थितं स्थानकादि शुभनं पीडनं (ताडनं) हननं   
विक्षेपो भूतस्यापसारणं  
  
  
प्। ९१)  
  
अङ्गुल्यश्चाञ्चिताः सर्वाः स पादोऽञ्चित उच्यते ॥  
पादाग्रस्थितसञ्चारे वर्तितोद्वर्तिते तथा ॥ २७६ ॥  
  
एष पादाहते कार्यो नानाभ्रमरकेषु च ॥  
उत्क्षिप्ता यस्य पार्ष्णिः स्यादङ्गुल्यः कुञ्चितास्तथा ।  
तथाकुञ्चितमध्यश्च स पादः कुञ्चितः स्मृतः ॥  
उदात्तगमने चैव वर्तितोद्वर्तिते तथा ॥ २७८ ॥  
  
अतिक्रान्तक्रमे चैव पादमेतं प्रयोजयेत् ॥  
उत्क्षिप्ता तु भवेत्पार्ष्णिरङ्गुष्ठाग्रेण संस्थितः ॥ २७९ ॥  
  
वामश्चैव स्वभावस्थः सूचीपादः प्रकीर्तितः ॥  
नृत्ते नूपुरकरणे प्रयोगस्तस्यकीर्तितः ॥) २८० ॥  
  
पादजङ्घोरुकरणं समं कार्यं प्रयोक्तृभिः ।  
पादस्य करणे सर्वं जङ्घोरुकृतमिष्यते ॥ २८१ ॥  
  
  
भ्रान्तकं मनसः विविधरेचकः करपादरेचकः । अञ्चिता इति प्रसृताः ।   
अञ्चितमुद्वर्तितं विदूषकादिगतौ । भ्रमरी चारी येषु प्रयोगेषु ते   
भ्रमरकाः । सूचीं षष्ठं पादमन्ये पठन्ति । नूपुरस्य   
पादभूषणस्य करणे बन्धने । कट्यूरुजङ्घापादकर्माण्येव   
परव्यामिश्रीभूततावैचित्र्येण समुदिततया प्रयुज्यमानानि चारीत्युच्यन्ते ।   
तत्समुदायस्य मण्डलभेदेन गतिर्निष्पद्यत इति कट्यादिपादान्तकर्मणैव   
चार्य उक्ताः । अत एव तासां विनियोगः पृथङ्नोक्तः ।  
  
समनन्तरं त्वध्यायत्नयं   
तद्वैचित्र्योदाहरणप्रदर्शनार्थमित्येतत्सर्वं मनसि कृत्वाह   
पादजङ्घोरुकरणमित्यादि । सममिति सह । अत्र हेतुः पादस्येति   
नाभिजङ्घोरुकरणमित्यादिकर्मस्वन्यं पादकर्मेत्यर्थः ।  
  
  
प्। ९२)  
  
यथा पादः प्रवर्तेत तथैवोरुः प्रवर्तते ।  
तयोः समानकरणात्पादचारीं प्रयोजयेत् ॥ २८२ ॥  
  
इत्येतदङ्गजं प्रोक्तं लक्षणं चैव कर्म हि ।  
अतःपरं प्रवक्ष्यामि चारीव्यायामलक्षणम् ॥ २८३ ॥  
  
इति श्रीभारतीये नाट्यशास्त्रे अङ्गाभिनयो नाम नवमोऽध्यायः ॥  
  
  
एतदेव स्फुटयति यथा पाद इति । तयोरिति मध्ये जड्वापि स्वीकृता । अत्रैवं   
सर्वमाङ्गिकमियतेवोक्तमिति दर्शयति इत्येतदिति । अनन्तरवक्तव्यस्यासूत्रयति   
अतःपरमिति । चारीव्यायामा लक्ष्यन्ते उपलक्ष्यन्ते उदाहरणतया येनेति   
शिवम् ॥  
  
शिशिरतरकिरणकलिकालङ्कारविभक्तिभक्तभङ्गुरतापः ।  
अभिनवगुप्तो नवमाध्याये सन्देहतापमपनुदतति स्म ॥  
  
इति श्रीमहामाहेश्वराभिनवगुप्तविरचितायां नाट्यवेद   
विवृतावभिनवभारत्याम् आङ्गिकाध्यायो नवमः ॥  
श्रीः  
  
नाट्यशास्त्रम्  
  
दशमोऽध्यायः  
  
(एवं पादस्य जङ्घाया ऊरोः कट्यास्तथैव च ।  
समानकरणे चेष्टा चारीति परिकीर्तिता ॥) १ ॥  
  
विधानोपगताश्चार्यो व्यायच्छन्ते परस्परम् ।  
यस्मादङ्गसमायुक्तास्तस्माद् व्यायाम उच्यते ॥ २ ॥  
  
  
निश्चलस्तितिमद्व्योमभूचारीसद्गतिप्रदः ।  
सर्वदा ध्वनिमात्रात्मा शम्भुर्विजयतात् प्रभुः ॥  
  
चारीव्यायामलक्षणमित्युक्तम् । तत्र समासे सन्देहः व्यायामशब्दार्थे च   
चरेर्हि (इञ्) करणे भावे वा औणादिक इति कृदिकारादक्तिन ङिष् इति च   
चारीशब्दः प्रसिद्धार्थ इत्यभिप्रायेण सन्देहद्वयमपाकर्तुमाह -   
विधानोपगता इति । अन्योन्ययोजनापतिताश्चार्यो व्यायामशब्दस्यार्थ इति   
तात्पर्य । चार्य एव व्यायाम इति कर्मधारय इत्यर्थः । अन्वर्थस्तु   
व्यायच्छन्ते इति परस्परतया आपतन्ति । कुत्र नियम इत्याह - परस्परं पूर्वा   
चारी परत्र नियता (न तु) पूर्वस्यामिति तेनाकर्मकत्वादात्मनेपदं   
परस्परोपपदाच्चेति कर्मव्यतिहारजमात्मनेपदं निषेधति न तु   
आङोयमहन इति । ननु किं तन्नियमनमित्याह । विधानोपगता इति   
प्रधानेनैकस्या यतः अपरा उपगता वलादेवागता ।   
नन्वेवमन्योन्याश्रयम् ? न अङ्गेन प्रधानभूतेन केनचित् सम्यगायुक्ताः   
प्रयुक्ताः प्रवर्तिता   
  
  
प्। ९४)  
  
एकपादप्रचारो यः सा चारीत्यभिसञ्ज्ञिता ।  
द्विपादक्रमणं यत्तु करणं नाम तद्भवेत् ॥ ३ ॥  
  
करणानां समायोगः खण्ड इत्यभिधीयते ।  
खण्डैस्त्रिभिश्चतुर्भिर्वा संयुक्तैर्मण्डलं भवेत् ॥ ४ ॥  
  
चारीभिः प्रसृतं नृत्तं चारीभिश्चेष्टितं तथा ।  
चारीभिः शस्त्रमोक्षश्च चार्यो युद्धे च कीर्तिताः ॥ ५ ॥  
  
  
यत्रायत्रापेक्षया बहुवचनम् । एतदुक्तं भवति - किञ्चिदङ्गं प्रधानं   
यत् सम्भवति यथा हस्तो वा अभिनये पादो वा गतौ तदा तदुपयोगिनी चारी   
प्रधानं तच्चारीसम्पत्त्युचिता च पूर्वा चारी आश्रीयते परयाचेति   
परस्परनियमात्यश्चार्योव्यायाम इति । तत्र व्यायामस्य   
सङ्क्षिप्तमध्यमविस्तीर्णतया भेदान्निरुपयति । एकपादप्रचारो एकः   
एकाकिपादेन श्रोण्यादिनचारो व्याक्षिप्तः । द्विपादेति । पादशब्देन   
तत्प्रचारः । नामेति तुर्व्यायामप्रसिद्धादन्यदेवेदं   
सञ्ज्ञात्वेनाधुनैव नियम्यत इत्यर्थः । एष सङ्क्षिप्तो व्यायामः   
अभिनयान्तरादौ । करणानामिति बहुवचनात् त्रीन् (त्रीणि?)कपिञ्जलानालभेतेति   
यथा । अन्यथा बहुत्वानियमे खण्डानां मण्डलेभ्यः क्व प्रविभागः ।   
एष मध्यमो व्यायामः उपवृत्त्येधमानौ ।   
त्रिभिश्चौर्भिरित्येतच्चतुरश्रतालाभिप्रायेण वाग्रहणान्मिश्रणमपि   
सूचयन् सङ्ख्यान्तरमपि गृह्णीते । तथा हि - चतुर्थे सूचीविद्धाख्ये (११-१२)   
मण्डले तु याश्चारीर्वक्ष्यति सूचीमाद्यं पदं दध्यादित्यादि । (११-१३)   
सप्तमे त्वलाताभिख्ये - भ्रान्त्वा चारीभिरेताभिः पर्यायेणाथ मण्डलम् ।   
पट्सङ्ख्यं सप्तसङ्ख्यं वा इति (११-२२) द्वादशेऽद्ध्यर्धिका इति ।   
एवमन्यत्र । तत्र लौकिकत्वं तावच्चारीणां दर्शयति चारीभिरिति नृत्तं   
वाऽङ्गहारात्मकत्वं च तच्चारीभिः प्रसृतं च व्याप्तमिति प्रत्येकं   
चेष्टितं गतिः । शस्त्रमोक्ष इति चक्रकुन्तादियुद्धं युधमिति   
खड्गहननादियुद्धं नियुद्धं च । प्रकृतेऽप्युपयोजयति -  
  
  
प्। ९५)  
  
यदेतत्प्रस्तुतं नाट्यं तच्चारीष्वेव संस्थितम् ।  
न हि चार्या विना किञ्चिन्नाट्येऽङ्गं सम्प्रवर्तते ॥ ६ ॥  
  
तस्माच्चारीविधानस्य सम्प्रवक्ष्यामि लक्षणम् ।  
या यस्मिंस्तु यथा योज्या नृत्ते युद्धे गतौ तथा ॥ ७ ॥  
  
समपादा स्थितावर्ता शकटाख्या तथैव च ।  
अध्यर्धिका चाषगतिर्विच्यवा च तथापरा ॥ ८ ॥  
  
एडकाक्रीडिता बद्धा ऊरूद्वृत्ता तथाड्डिता ।  
उत्स्पन्दिताथ जनिता स्यन्दिता चापस्यन्दिता ॥ ९ ॥  
  
  
यदेतदिति । यच्छब्देन व्याख्यातधर्मपूर्वक एतच्छब्देन   
व्याख्यास्यमानधर्मयोग। परामृश्यत इति वितततां नाट्यस्याह ।   
किञ्चिदङ्गमिति शिरोहस्तादि किञ्चिद्धि चार्या सह किञ्चित्पूर्वापरभावेन ।   
सम्प्रवर्तत इति संवर्तते खलत्वेन प्रवर्तते क्रियया सम्यक् प्रवर्तते वा   
अनित्येनेति वैकल्पिकोऽप्युप सर्गार्थयोगः तथाङ्गेऽपि   
स्वीकारतत्त्वं(?)निरूप्यत इति भर्तृमित्राचार्यः ।   
प्रकृताधिकारिखेदावहत्वाच्च न   
पदवाक्यवित्परिचितताप्रकटनमात्रलालसात्मकमतिरिति विरमति(म्यते?) ।   
लक्षणमिति उदाहरणम् । नृत्त हति करणाङ्गहारादौ । यस्मिन्निति ।   
नपुंसकमित्येकशेषः तथेति उक्तं वक्ष्यते चेति   
  
  
प्। ९६)  
  
समोत्सारितमत्तल्लि मत्तली चेति षोडश ।  
एता भौम्यः स्मृताश्चार्यः शृणुताकाशिकीः पुनः ॥  
  
अतिक्रान्ता ह्यपक्रान्ता पार्श्वक्रान्ता तथैव च ।  
ऊर्ध्वजानुश्च सूची च तथा नूपुरपादिका ॥ ११ ॥  
  
डोलापादा तथाक्षिप्ता आविद्धोद्वृत्तसञ्ज्ञिते ।  
विद्युद्भ्रान्ता ह्यलाता च भुजङ्गत्रासिता तथा ॥ १२ ॥  
  
मृगप्लुता च दण्डा च भ्रमरी चेति षोडश ।  
आकाशिक्यः स्मृता ह्येता लक्षणं च निबोधत ॥ १३ ॥  
  
पदैर्निरन्तरकृतैस्तथा समनखैरपि ।  
  
  
शेषः । तत्र नृत्ते उक्तं युद्धे वक्ष्यते न्यायेपूह्यमिति शेषः गतौ च   
द्वादशाध्याये वक्ष्यते - इत्यध्यायत्रयस्यार्थ इह सूचितः ।   
तत्रोद्देशमाह - सभावेति (भौम्य इति?) भूमौ भवा भौम्यः   
एवमाकाशिक्यः उपरिचरताम् । स्मृता इति वेदोदाहरणेऽत्र यावत्स्मर्यते   
तावद्व्युत्पादनार्थं शिष्टानि । तैर्वक्तव्यम् तेनैतन्नाशङ्कनीयम् । यदि   
नेदं परिगणनं कियता भेदेनोक्तेति न तत्र स्पष्टम् ।   
यल्लक्षणमनन्वर्थं च तद्व्याक्रियते ।  
  
  
प्। ९७)  
  
समपादा तु सा चारी विज्ञेया स्थानसंश्रया ॥ १४ ॥  
  
भूमिघृष्टेन पादेन कृत्वाभ्यन्तरमण्डलम् ।  
पुनरुत्सारयेदन्यं स्थितावर्ता तु सा स्मृता ॥ १५ ॥  
  
निषण्णाङ्गस्तु चरणं प्रसार्य तलसञ्चरम् ।  
उद्वाहितमुरः कृत्वा शकटास्यां प्रयोजयेत् ॥ १६ ॥  
  
सव्यस्य पृष्ठतो वामश्चरणस्तु यदा भवेत् ।  
तस्यापसर्पणं चैव ज्ञेया साध्यर्धिका बुधैः ॥ १७ ॥  
  
  
अथ समपादा - ननु सममादा कथं वा चारीत्याह - स्थानसंश्रयेति   
यदा समपाद एव स्थानान्तरं गच्छति तदा चरणश्चारी भवत्येव   
योग्यतया तथा व्यपदेशादिति भावः ।  
  
अथ स्थितावर्ता - भूमिघृष्टेनेति अग्रतलसञ्चरेणाभ्यन्तरमण्डलं   
द्वितीयपार्श्व जानुस्वस्तिकान्तं पुनःशब्दो विशेषं द्योतयन्   
सन्नि(वेश)योगमाह । तेन स चेत् स्वस्तिकत्वेन श्लिष्टस्ततो द्वितीयमुत्सारयेत्   
स्वपार्श्वं कर्षयेदेकस्य स्थानमपरस्यामिति तथा ॥  
  
अथ शकटास्या - निषण्णाङ्गस्त्विति प्रयत्नधृतपूर्वकाय इत्यर्थः ।   
शकटमसनीयं क्षेप्यं यया । एकस्मिन्नु पादे समेऽङ्गुल्यञ्चितं   
पक्षेतरं कृत्वा जानुनः कुञ्चने जङ्घाप्रसरणे च स्वपार्श्वे च   
त्र्यश्रिततलसञ्चरस्थापनं तु निरोधन (रेचन?) मिवेति केचिदेनामाहुः ।   
एतच्च लक्षणं लक्ष्यार्थासङ्गतमेव ।  
  
अथाध्यर्धिका - सव्यस्येति दक्षिणस्य । पृष्थत इति पार्ष्णिदेशे । तस्येति   
दक्षिणस्योपसर्पणे स्वपार्श्वार्धत्र्यश्रिततया स्थितिः । अव्यतिरेकेति   
अध्यर्धतालान्तरत्वादयो मन्तव्याः । एकस्य पूर्णता गतिरन्यस्य पादस्य   
पूर्णार्धकेत्यन्ये । करणप्राधान्याच्चैवमुक्तं वामस्यापि   
पृष्ठसङ्गतमेव ।  
  
  
प्। ९८)  
  
पादः प्रसारितः सव्यः पुनश्चैवापसर्पितः ।  
वामः सव्यापसर्पी वा चापगत्यां विधीयते ॥ १८ ॥  
  
विच्यवात्समपादाया विच्यवां सम्प्रयोजयेत् ।  
निकुट्टयंस्तलाग्रेण पादस्य धरणीतलम् ॥ १९ ॥  
  
तलसञ्चरपादाभ्यामुत्प्लुत्य पतनं तु यत् ।  
पर्यायशश्च क्रियते एडकाक्रीडिता तु सा ॥ २० ॥  
  
  
अथ चाषगतिः - सव्येति दक्षिणस्य पृष्थत इति सव्योऽपसर्पत्येव सर्वत्र ।   
प्रसारित इति तालमात्रमग्रतः पुनः स एवापसर्पितो द्वितालमात्रं   
पश्चान्नीतः वामः सव्येन सहापसर्पति । किञ्चिदुत्प्लुत्य   
सव्यवामावपसर्पतः श्लिष्यतश्चेति सत्रासमपसर्पणादौ चापस्येव गतिः   
चापगतिः । सव्योपसर्पि चेत्यन्ये पठन्ति तत्र श्लिष्टत्वं शब्दो   
(सव्यो?)क्तत्वमपसर्पणं चार्थः ॥  
  
अथ विच्यवा - पादस्येति पादयोरित्यर्थः ।  
  
अथैलकाक्रीडिता - उत्प्लुत्या किञ्चिदेकह् सक्थिगुल्फदेशेभ्यः पुनरुत्प्लुतिः   
अङ्गान्तरेणैवमिति पर्यायशः पतनं यत्र चार्या सा   
अजिकागतितुल्यत्वादेडकाक्रीडिता ॥  
  
  
प्। ९९)  
  
अन्योन्यजङ्घासंवेधात्कृत्वा तु स्वस्तिकं ततः ।  
ऊरुभ्यां वलनं यस्मात्सा बद्धा चार्युदाहृता ॥ २१ ॥  
  
तलसञ्चरपादस्य पार्ष्णिर्बाह्योन्मुखी यदा ।  
जङ्घाञ्चिता तथोद्वृत्ता ऊरूद्वृत्तेति सा स्मृता ॥ २२ ॥  
  
अग्रतः पृष्ठतो वापि पादोऽग्रतलसञ्चरः ।  
द्वितीयपादनिर्घृष्टो यस्यां स्यादड्डिता तु सा ॥ २३ ॥  
  
  
अथ बद्धा - केवलयोरेवोर्वोर्वलनं स्थित एव जङ्घास्वस्तिक इति   
बद्धाङ्केचिदाहुः । अन्ये तु स्वस्तिकापसरणेन   
पादतलाग्रयोर्मण्डलभ्रमणपूर्वकं स्वस्वपार्श्वगमनमिति   
यदूरुवन्धनमाहुः । जङ्घयोः सम्बन्धनात् अनु बद्धा ॥  
  
अथोरूद्वृत्ता - अग्रतलसञ्चरस्य पादस्य सम्बन्धिनी   
पार्ष्णिर्द्वितीयपादपृष्ठभागौन्मुख्यं यदा भवति जङ्घा च   
जानुनमनादाकुञ्चिता उद्वृत्ताद्वितीयजङ्घा सम्मुखं वलनात् तथा   
ऊरोरूर्ध्वविवर्तनात् लज्जेर्ष्यादिविषया ऊरुद्धृत्ता । अन्ये तु पार्ष्णिद्वितीयस्य   
तलसञ्चारबाह्योन्मुखीत्याहुः ॥  
  
अथाड्डिता - अग्रत इति । अपिस्समुच्चये वा पर्याये । तेन समस्थितस्यैकस्य   
द्वितीयस्तलसञ्चरः क्रमादग्रे पृष्ठे च निर्घृष्टः श्लिष्टः कार्य इति   
अड्डिता  
  
  
प्। १००)  
  
शनैः पादो निवर्तेत बाह्येनाभ्यन्तरेण च ।  
यद्रेचकानुसारेण सा चार्युत्स्पन्दिता स्मृता ॥ २४ ॥  
  
मुष्टिहस्तश्च वक्षस्स्थः करोऽन्यश्च प्रवर्तितः ।  
तलसञरपादश्च जनिता चार्युदाहृता ॥ २५ ॥  
  
पञ्चतालान्तरं पादं प्रसार्य स्यन्दितां न्यसेत् ।  
द्वितीयेन तु पादेन तथापस्यन्दितामपि ॥ २६ ॥  
  
  
पादस्य स्वस्थानातिक्रमणात् । अड्डु अतिक्रमहिंसयोरिति पठन्ति सत्त्वे च   
रूपम् ॥  
  
अथोत्स्पन्दिता - बाह्येन कनिष्ठाङ्गुलिभागेन अभ्नन्तराङ्गुष्ठभागेन   
निवर्तते चेदु(भयोः पादयोः) गमागमं कुरुते । किमवधीत्याह   
पादरेचितस्यापसारेण शोभापेक्षयोत्क्रान्तमस्या । यन्नद्याः   
प्रत्यावर्तनरूपस्पन्दितकृत् तत्तुल्यत्वादियमुत्स्पन्दिता । रेचकं नृत्तहस्तमत्र   
केचिदाहुः ॥  
  
अथ जनिता - तलसञ्चरपादः प्रवर्तित इति । एतदेवास्याः स्वरूपं   
मुष्टेर्वक्षोगामित्वं हस्तान्तरस्य च प्रवर्तनमितिकर्तव्यतामात्रम् ।   
समस्तगतीनामियं जननं करोति प्रारम्भरूपत्वादिति जनिता ॥  
  
अथ स्यन्दितापस्यन्दिते - क्रमसमो निषण्णोरुः पादो दक्षिणस्तुपञ्चतालात्   
प्रसारितः । तालः स्मृतः मध्यमया इति । सा स्यन्दिता प्रसारणधर्मत्वात् ।   
एतद्विपर्ययादस्या अपि सव्येन स्यन्दितेनेति अङ्गपर्यायाच्च लब्धाप्येषा   
प्रयोगे साहचर्यनियमख्यापनार्थं पुनर्निरूपिता ।   
आलीढप्रत्यालीढयोस्तु पादद्वयमपि त्र्यश्रितसंस्थानं मण्डलस्थानतो   
जीवित्वं यद्वक्ष्यते अस्यैव दक्षिणं   
  
  
प्। १०१)  
  
तलसञ्चरपादाभ्यां घूर्णमानोपसर्पणैः ।  
समोत्सरितमत्तल्लि यायामे समुदाहृता ॥ २७ ॥  
  
उभाभ्यामपि पादाभ्यां घूर्णमानोपसर्पणैः ।  
उद्वेष्टितापविद्धैश्च हस्तैर्मत्तल्ल्युदाहृता ॥ २८ ॥  
  
एता भौम्यः स्मृताश्चार्यो नियुद्धकरुणाश्रयाः ।  
आकाशिकीनां चारीणां सम्प्रवक्ष्यामि लक्षणम् ॥ २९ ॥  
  
  
पादं पञ्चतालान् इत्यादि स्यन्दितायास्तु नैवमिति शेषः । स्थानस्य   
स्थितिप्रधानता चार्यास्तु गतिप्रधानतेत्यपि विशेषः ।  
  
अथ समोत्सरितमत्तल्लि - तलसञ्चरजङ्घास्वस्तिकेनाभ्यन्तरे यदान्यस्य तदेव   
च द्वितीयतलसञ्चरं करोति ततो घूर्णमानयोस्तयोः उपसर्पणमित्यन्ये ।   
समः अविकलः(अ) अवनं रक्षणम् उत् तदर्थं सरितः गतिमान् मदनं मत्   
मदं तनोतीति मत्तत् तस्य लयो गमनं यस्यामिति समोत्सरितमत्तल्लि ।   
सरितशब्दो रि गतौ विन्यस्यते सहेन समासे च मदनं मुत्क्षिपः लयनं लीः ।   
सरिशब्दस्य प्रातिपदिकात् तृचि वा सरितशब्दः । सम् आ उत् सरित-इत्यन्ये पठन्ति ।   
मदेन यो न विकलीभूतः रक्षार्थं चान्यताः पलायते तस्य वै द्विधा   
गतिरिति मध्यमदविषयेयं चारी सम्पद्यते ।  
  
अथ मत्तली - पादाभ्यामिति भूमिश्लिष्टाशेषतालाख्यामिति   
जङ्घास्वस्तिकयोगेनार्धत्र्यश्रिभागाभ्यां   
घूर्णमानत्वेनापसर्पणाद्वा अगाढमदविषया मत्तल्ली ।  
  
नियुद्धकरणाश्रया इति नियुद्धऽनादिसिद्ध एताः करणाङ्गहारेषु च ततो   
नाट्ये । स्मृता इत्यानेनोपवेदसम्बन्धत्वेन वेदोऽत्र प्रमाणमिति दर्शितं   
वीयोगदिक्प्रदर्शनं चेदं मन्तव्यम् ।  
  
  
प्। १०२)  
  
कुञ्चितं पादमुत्क्षिप्य पुरतः सम्प्रसारयेत् ।  
उत्क्षिप्य पातयेच्चैनमतिक्रान्ता तु सा स्मृता ॥ ३० ॥  
  
ऊरुभ्यां वलनं कृत्वा कुञ्चितं पादमुद्धरेत् ।  
पार्श्वे विनिक्षिपेच्चैनमपक्रान्ता तु सा स्मृता ॥ ३१ ॥  
  
कुञ्चितं पादमुत्क्षिप्य जानुस्तनसमं न्यसेत् ।  
उद्घट्टितेन पादेन पार्श्वक्रान्ता विधीयते ॥ ३२ ॥  
  
कुञ्चितं पादमुत्क्षिप्य जानुस्तनसमम् न्यसेत् ।  
द्वितीयं च क्रमस्तब्धमूर्ध्वजानुः प्रकीर्तिता ॥ ३३ ॥  
  
  
अथातिक्रान्ता - उत्क्षिप्ता यस्य पार्ष्णिरिति (१-२७७) कुञ्चितं   
तद्द्वितीयगुल्फक्षेत्रे कृत्वा किञ्चित् पुरतः प्रसार्य प्रकृतिभेदेन   
चतुस्तालाद्यन्तरमुत्क्षिप्याग्रेण भूमौ निपात्यत इति   
गन्तव्यातिक्रमादतिक्रान्ता ।  
  
अथापक्रान्ता - ऊरू च स्तनोपलक्षितां पूर्वं (बद्धां) कृत्वा ततः   
पादमुद्धृत्य पार्श्वे क्षिपेदित्यपक्रमणादपक्रान्ता ।  
  
अथ पार्शक्रान्ता - कुञ्चितं पादं स्वपार्श्वेनोपरि नीत्वा भूमौ   
पार्ष्ण्या पातयेदिति पूर्वं कुञ्चनाद्बलददेवोद्घाटितत्वं भवति तस्य हि   
लक्षणं स्थित्वा पादतलाग्रेण पार्ष्णीर्भूमौ निपात्यत इति (९-२६६)   
इयमेवपार्ष्णिचण्डधातेति प्रसिद्धा । अन्ये तु द्वितीयोरुक्षेत्रं   
यावदुत्क्षिप्योद्घाटितेन पातयेदित्याहुः ॥  
  
अथोर्ध्वजानुः - क्रमस्तब्धमिति यथा तस्योत्क्षेपस्तथास्य स्तब्धतेत्यर्थः ।  
  
  
प्। १०३)  
  
कुञ्चितं पादमुत्क्षिप्य जा र्ध्वं सम्प्रसारयेत् ।  
पातयेच्चाग्रयोगेन सा सूची परिकीर्तिता ॥ ३४ ॥  
  
पृष्ठतो ह्यञ्चितं कृत्वा पादमग्रतलेन तु ।  
द्रुतं निपातयेद्भूमौ चारी नूपुरपादिका ॥ ३५ ॥  
  
कुञ्चितं पादमुत्क्षिप्य पार्श्वात्पार्श्वन्तु दोलयेत् ।  
पातयेदञ्चितं चैव दोलपादा प्रकीर्तिता ॥ ३६ ॥  
  
कुञ्चितं पादमुत्क्षिप्य आक्षिप्य त्वञ्चितं न्यसेत् ।  
जङ्घास्वस्तिकसंयुक्ता चाक्षिप्ता नाम सा स्मृता ॥ ३७ ॥  
  
  
अथ सूची - जानुध्वं जानुपर्यन्तां जङ्घां प्रसारयेत् यदि वा   
जानुनोरूर्ध्वमूरुपर्यन्तां जङ्घा सकलां प्रसार्याग्रयोगेनापातयेदिति   
। सूच्याकारत्वात् सूची ॥  
  
अथ नूपुरपादिका - पृष्ठत इति पार्ष्णिर्यस्य स्थिता भूमौ इत्यञ्चितम् (९-  
२७५) कृत्वा तं पृष्ठतः स्फिक्पार्ष्णिश्लेषपर्यन्तं नीत्वा   
स्वपार्श्वेऽग्रतलेनाञ्चितं जङ्घां पातयेदिति । नूपुराणां झणज्झणिति   
शब्दजननात् स्वरितार्थत्वमनया भवति नूपुरयोजनं चेति तथोक्ता ।  
  
अथ डोलपादा - उत्क्षिप्येति दक्षिणक्षेत्रान्तं स्वपार्श्वं निनीय ततोऽपि   
स्वपार्श्वं दोलयेदिति दोलाकारेण नयेत् ततः स्वपार्श्वे पार्ष्ण्या निपातयेत् ।  
  
अथाक्षिप्ता - आक्षिप्येति । अग्रतस्त्रितलोत्क्षेपादर्घमण्डलवत् पार्श्वान्तरं   
नीत्वा स्वस्तिकेन पार्ष्ण्या भुवि पातयेत् ।  
  
  
प्। १०४)  
  
स्वस्तिकस्याग्रतः पादः कुञ्चितश्च प्रसारितः ।  
निपतेदञ्चिताविद्धमाविद्धा नाम सा स्मृता ॥ ३८ ॥  
  
पादमाविद्धाअवेष्ट्य समुत्प्लुत्य निपातयेत् ।  
परिवृत्य द्वितीयं च सोद्वृत्ता चार्युदाहृता ॥ ३९ ॥  
  
पृष्ठतो वलितं पादं शिरोघृष्टं प्रसारयेत् ।  
सर्वतो मण्डलाविद्धं विद्युद्भ्रान्ता तु सा स्मृता ॥ ४० ॥  
  
पृष्ठप्रसारितः पादो वलितोऽभ्यन्तरीकृतः ।  
पार्ष्णिप्रपतितश्चैव ह्यलाता सम्प्रकीर्तिता ॥ ४१ ॥  
  
  
अथाविद्धा - विश्लिष्टजङ्घस्यैव स्वस्तिकस्य सम्बन्धी कुञ्चितः पादः   
प्रसारितः तत आविद्धस्सन् स्वपार्श्वे द्वितीयपार्ष्णेः क्षेत्रे पार्ष्ण्या पातितः   
कार्यः ।  
  
अथोद्वृत्ता - आविद्धमिति आविद्धचारीसम्बन्धिनं कुञ्जितमित्यनेन   
आविद्धाशेषभूतेयमिति दर्शयति । आवेष्टनं द्वितीयोरुक्षेत्रगपार्ष्णित्वम् ।   
तमेव पादमुत्प्लुत्य भ्रमरकं कृत्वा पातयेत् । ततो द्वितीयमित्यूर्ध्व   
वर्तमानत्वादुद्वृत्ता ।  
  
अथ विद्युद्भ्रान्ता - पृष्ठत ऊरुमूलादिति केचित् । उपाध्यायस्तु पृष्ठतः   
पार्श्वात् पश्चद्भागे वलितं कृत्वा शिरःसंश्लेषात् तद्द्वारेण सर्वत   
ऊर्ध्वाधः पार्श्वेषु मण्डलवद्भ्रमितं प्रसारयेदिति विद्युद्भ्रान्ता (इति) ।  
  
अथालाता - पूर्वं पश्चाद्भागे प्रसारितस्ततो वलनेनाभ्यन्तरीकृतो   
द्वितीयोरुदेशादभिमुखतलं च नीतः ततः स्वपार्श्वपार्ष्ण्या पातित इति   
अलातचक्राकृतिरलाता ।  
  
  
प्। १०५)  
  
कुञ्चितं पादमुत्क्षिप्य त्र्यश्रमूरुं विवर्तयेत् ।  
कटीजानुविवर्ताच्च भुजङ्गत्रासिता भवेत् ॥ ४२ ॥  
  
अतिक्रान्तक्रमं कृत्वा चोत्प्लुत्य वीपातयेत् ।  
जङ्घाञ्चिता परिक्षिप्ता सा ज्ञेया हरिणप्लुता ॥ ४३ ॥  
  
नूपुरं चरणं कृत्वा पुरतः सम्प्रसारयेत् ।  
क्षिप्रमाविद्धकरणं दण्डपादा तु सा स्मृता ॥ ४४ ॥  
  
  
अथ भुजङ्गत्रासिता - द्वितीयोरुमूलक्षेत्रान्तं कुञ्चितमुत्क्षिप्य   
कटिजानुनिवर्तनेन नितम्बसम्मुखपार्ष्णित्र्यश्रमुरुं विवर्तयेत् ।   
स्वपार्श्वगजानुकमुत्तनपादतलं कुर्यादिति   
पादोपान्तभुजगभयभावितगतिसादृश्याद्भुजङ्गत्रासिता ।  
  
अथ हरिणप्लुता-अतिक्रान्तचार्युक्तकुञ्चितं पादमुत्क्षिप्योत्प्लुत्य च तमेव   
पातयेत् तदनन्तरं द्वितीया जङ्घा अञ्चितपादा सती पृष्ठभागे   
पश्चाद्देशे क्षिप्ता कार्येति मृगप्लुतितुल्या सब्धि होदु इत्यादौ   
विदूषकादेर्दृश्यते ।  
  
अथ दण्डपादा - नूपुरपादोक्तं कुञ्चितं पादं द्वितीयपार्ष्णिगं   
कृत्वाग्रतः प्रसारयेत् कथं क्षिप्रं कृत्वा तथा आविद्धकरणम्   
आविद्धस्वदेहक्षेत्रसम्मुखीकृतजान्वग्रात् क्रिया यत्र । ऊरुजानुजङ्घस्य   
स्तब्धत्वेन दण्डाकारत्वाद्दण्डपादा ।  
  
  
प्। १०६)  
  
अतिक्रान्तक्रमं कृत्वा त्रिकं तु परिवर्तयेत् ।  
द्वितीयपादभ्रमणात्तलेन भ्रमरी स्मृता ॥ ४५ ॥  
  
आकाशिक्यः स्मृता ह्येता ललिताङ्गक्रियात्मिकाः ।  
धनुर्वज्रासिशस्त्राणां प्रयोक्तव्या विमोक्षणे ॥ ४६ ॥  
  
अग्रगौ पृष्ठगौ वापि ह्यनुगौ वापि योगतः ।  
पादयोस्तु द्विजा हस्तौ कर्तव्यौ नाट्ययोक्तृभिः ॥ ४७ ॥  
  
  
अथ भ्रमरी - अतिक्रान्तचार्युक्तं कुञ्चितं पादमुत्क्षिप्य भुजङ्गत्रासितवत्   
त्र्यश्रमूरुं विवर्त्य द्वितीयपादतलभ्रमणे त्रिकं परिवर्तयेदिति   
सर्वशरीरपरिवर्तनद्वारेण नेमिभ्रमणाद्भ्रमरी ।  
  
इतिकर्तव्यताशेषं विनियोगादिकं चासां दर्शयति - ललिताङ्गक्रियात्मिका इति   
धनुर्वज्रेत्यादि च । अथ कायशोभां निरूपयन् व्यापकविनियोगं चारीणां   
दर्शयति - अग्रगावित्यादि । इदं तात्पर्यं - इह कदाचिद्गतेः प्राधान्यं   
कदाचिद्धस्तव्यापारस्य कदाचिद्द्वयोः आद्ये पक्षे पादविक्षेपस्यानुगौ   
तदनुसारिणौ तत्पश्चाद्भाविनौ च हस्तौ द्वितीये हस्तव्यापारस्यानुसारेण   
पश्चाद्भावेन च पादौ तृतीये द्वयोरपि । तुल्यकालताविनियोगपारतन्त्र्येण च   
प्रवृत्तिः । योग औचित्यम् । कायशोभायोजनायेह चात्राध्यायाग्रे चार्यः   
प्रस्तुताः   
  
  
प्। १०७)  
  
यतः पादस्ततो हस्तो यतो हस्तस्ततस्त्रिकम् ।  
पादस्य निर्गमं कृत्वा तथोपाङ्गानि योजयेत् ॥ ४८ ॥  
  
पादचार्यां यथा पादो धरणीमेव गच्छति ।  
एवं हस्तश्चरित्वा तु कटीदेशं समाश्रयेत् ॥ ४९ ॥  
  
एताश्चार्यो मया प्रोक्ता ललिताङ्गक्रियात्मिकाः ।  
स्थानान्यासां प्रवक्ष्यामि सर्वशस्त्रविमोक्षणे ॥ ५० ॥  
  
वैष्णवं समपादं च वैशाखं मण्डलं तथा ।  
प्रत्यालीढं तथालीढं स्थानान्येतानि षण्णृणाम् ॥ ५१ ॥  
  
  
(१०-७३) इति तत्प्राधान्यं यदा भवति तदा प्रयोजाअ कीदृशी कार्येति   
स्पष्टयितुमाह - यतो हस्त इति । तथेति तेनैव प्रकारेण उपाङ्गानि   
भ्रुनेत्रादीनि । ननु पादस्य क्रियायां यदि हस्तस्य गतिक्रिया तर्हि तद्विश्रान्तौ   
हस्तस्य को वृत्तान्त इत्याशङ्क्याह - पादचार्यामिति समाप्तायामिति शेषः ।   
एवकारोऽप्यसम्भावनां निरस्यते । हस्त इति । अर्धचन्द्रो नृत्ते नाट्ये नृत्ते तु   
पक्षप्रद्योतौ पक्षवञ्चितावपि पादस्य धरणीप्राप्तौ कीदृक् कायसन्निवेश   
इत्याशयेन स्थानकान्यभिधित्सुः पूर्वोपसम्हारपूर्वकं प्रतिजानीते -   
एताश्चार्य इति । ललितत्वमङ्गस्य यत इयतीभिरेवेमा उत्तानत्वे तावानेव   
गतिप्रकार इति यावत् । स्थानानि भावे करणेऽधिकरणे वा व्युत्पत्त्या   
कायसन्निवेशाश्च या उच्यन्ते । सर्वशस्त्रविमोक्षण इति साधारणो विनियोग   
उक्तः । आसामपि चारीणां गतिरूपत्वं गतेश्च पूर्वं पश्चाद्भाविनी   
स्थितिरिति भावः । नृणामिति स्थानकानि   
  
  
प्। १०८)  
  
द्वौतालावर्धतालश्च पादयोरन्तरं भवेत् ।  
तयोस्समुत्थितस्त्वेकस्त्र्यश्रः पक्षस्थितोऽपरः ॥ ५२ ॥  
  
किञ्चिदञ्चितजङ्घं च सौष्ठवाङ्गपुरस्कृतम् ।  
वैष्णवंस्थानमेतद्धि विष्णुरत्राधिदैवतम् ॥ ५३ ॥  
  
स्थानेनानेन कर्तव्यः संलापस्तु स्वभावजः ।  
नानाकार्यान्तरोपेतैर्नृभिरुत्तममध्यमैः ॥ ५४ ॥  
  
चक्रस्य मोक्षणे चैव धारणे धनुषस्तथा ।  
धैर्योदात्ताङ्गलीलासु तथा क्रोधे प्रयोजयेत् ॥ ५५ ॥  
  
  
तु निरूपयिष्यन्त इत्यर्थः । पक्षस्थित इति पार्श्वाभिमुखाङ्गुलिः । त्र्यश्र इति   
किञ्चिदग्राभिमुख्यमस्पृशत् । अञ्चिता कुटिला जानुनमनाज्जड्या यत्र ।   
सौष्ठवे यदङ्गम् वक्ष्यते तेन पुरस्कृतं पूजितं सौष्ठव अप्रधाने वा   
अङ्गपुरस्कृतं प्रधानम् । हि यस्मात् विष्णुरत्राधिदैवतम् तस्माद्वैष्णवम्   
। तेन तस्य तादृशस्य वाऽस्त्रीप्रधानस्य सूत्रधारादेः प्रयोगे   
स्थानकमिदम् । एवमुत्तरत्र मन्तव्यम् । एतदे-  
  
  
प्। १०९)  
  
इदमेव विपर्यस्तं प्रणयक्रोध इष्यते ।  
उपालम्भकृते चैव प्रणयोद्वेगयोस्तथा ॥ ५६ ॥  
  
शङ्कासूयोग्रताचिन्तामतिस्मृतिषु चैव हि ।  
दैन्ये चपलतायां च गर्वाभीष्ठेषु शक्तिषु ॥ ५७ ॥  
  
शृङ्गाराद्भुतबिभत्सवीरप्राधान्ययोजितम् ।)  
समपादे समौ पादौ तालमात्रान्तरस्थितौ ॥ ५८ ॥  
  
स्वभावसौष्ठवोपेतौ ब्रह्मा चात्राधिदैवतम् ।  
अनेन कार्यं स्थानेन विप्रमङ्गलधारणम् ॥ ५९ ॥  
  
रूपणं पक्षिणां चैव वरं कौतुकमेव च ।  
खस्थानां स्यन्दनस्थानां विमानस्थायिनामपि ॥ ६० ॥  
  
लिङ्गस्थानां व्रतस्थानां स्थानमेतत्तु कारयेत् ।  
तालास्त्रयोऽर्धतालश्च पादयोरन्तरं भवेत् ॥ ६१ ॥  
  
  
वाह - स्थानेनानेनेति स्वभावजः अनावेशितः । (विप्राङ्गलेति) विप्रैः   
क्रियमाणं यन्मङ्गलाशीर्वचनादि तस्य धारणं प्रतीप्सन् ।   
खस्थादीनामिदं स्थानकम् । लिङ्गस्थाः शैवाद्याः व्रतस्था   
ऊर्ध्वकायादिप्रज्ञाङ्गाः (?) । निषण्णावचलौ विश्रान्तौ तु (ऊरू) यत्र   
सूच्यपेक्षया । कियत्याकाशदेश इत्याह - तालास्त्रयोऽर्धता-  
  
  
प्। ११०)  
  
तालाम्स्त्रीनर्धतालांश्च निषण्णोरुं प्रकल्पयेत् ।  
त्र्यश्रौ पक्षस्थितौ चैव तत्र पादौ प्रयोजयेत् ॥ ६२ ॥  
  
वैशाखस्थानमेतद्धि स्कन्दश्चात्राधिदैवतम् ।  
स्थानेनानेन कर्तव्यमश्वानां वाहनं बुधैः ॥ ६३ ॥  
  
व्यायामो निर्गमश्चैव स्थलपक्षिनिरूपणम् ।  
शरासनसमुत्कर्षे व्यायामकृतमेव च ॥ ६४ ॥  
  
रेचकेषु च कर्तव्यमिदमेव प्रयोक्तृभिः ।  
ऐन्द्रे तु मण्डले पादौ चतुस्तालान्तरस्थितौ ॥ ६५ ॥  
  
त्र्यश्रौ पक्षस्थितौ चैव कटिजानू समौ तथा ।  
धर्वज्राणि शस्त्राणि मण्डलेन प्रयोजयेत् ॥ ६६ ॥  
  
वाहनं कुञ्जराणां तु स्थूलपक्षिनिरूपणम् ।  
  
  
लाश्चेति सार्धतालत्रयादधो नभोदेश इत्यर्थः । विशाखः स्कन्दः ।   
व्याप्याङ्गानामेव युद्धादौ निर्गमनात् तेषामेव   
वेगादानपार्ष्णिचोदनाक्रमेण । ऐन्द्रे त्विति शेषं द्योतयन्   
सार्धतालद्वयान्तर्नभोदेशनिषण्णोरुत्वमत्रापि सूचयन्निति ।   
मण्डलेश्वरविषयत्वान्मण्डलम् । अश्वानां वाहने वैशाखम् इदं तु   
हस्तिनां तेभ्यस्स्थूलानामिति प्रक्रमात् (स्थूलतमात्) पक्षिणोऽत्र   
गरुडादयो मन्तव्याः ।   
  
  
प्। १११)  
  
अस्यैव दक्षिणं पादं पञ्चतालान् प्रसार्य तु ॥ ६७ ॥  
  
आलीढं स्थानकं कुर्याद्रुद्रश्चास्याधिदैवतम् ।  
अनेन कार्यं स्थानेन वीररौद्रकृतं तु यत् ॥ ६८ ॥  
  
उत्तरोत्तरसञ्जल्पो रोषामर्षकृतश्च यः ।  
मल्लानां चैव सम्फेटः शत्रूणां च निरूपणम् ॥ ६९ ॥  
  
तथाभिद्रवणं चैव शस्त्राणां चैव मोक्षणम् ।  
कुञ्चितं दक्षिणं कृत्वा वामपादं प्रसार्य च ॥ ७० ॥  
  
आलीढपरिवर्तस्तु प्रत्यालीढमिति स्मृतम् ।  
आलीढसहित्ऽम् शस्त्रं प्रत्यालीढेन मोक्षयेत् ॥ ७१ ॥  
  
नानाशस्त्रविमोक्षो हि कार्योऽनेन प्रयोक्तृभिः ।  
न्यायाश्चैवात्र विज्ञेयाश्चत्वारः शस्त्रमोक्षणे ॥ ७२ ॥  
  
भारतः सात्वतश्चैव वार्षगण्योऽथ कैशिकः ।  
  
  
अस्यैवेति निषण्णोरुत्वं तथा त्र्यश्रत्वं द्वयोः सूचयति । आसमन्ताल्लीढा   
स्पृष्टा भूमिर्येनेत्यालीढम् । सम्फेटः सङ्घर्षः ।  
  
आलीढपरिवर्त इतीयदेव लक्षणं पूर्वमुक्तं   
त्वितिकर्तव्यतास्पष्टकरणार्थम् । कुञ्चितमिति प्रसारणविपरीतं भूय   
उत्तानाकुञ्चितोऽत्र पादः । ननु प्रयोक्तृभिः शस्त्रविमोक्षः कार्य इत्युक्तम् ।   
तस्य प्रयोक्तृभिः न्यायानामित्यादि  
  
  
प्। ११२)  
  
भारते तु कटिच्छेद्यं पादच्छेद्यं तु सात्वते ॥ ७३ ॥  
  
वक्षसो वार्षगण्ये तु शिरश्छेद्यं तु कैशिके ।  
एभिः प्रयोक्तृभिर्न्यायैर्नानाचारीसमुत्थितैः ॥ ७४ ॥  
  
प्रविचाराः प्रयोक्तव्या नानाशस्त्रविमोक्षणे ।  
न्यायाश्रितैरङ्गहारैर्न्यायाच्चैव समुत्थितैः ॥ ७५ ॥  
  
यस्माद्युद्धानि वर्तन्ते तस्मान्न्यायाः प्रवर्तिताः ।  
वामहस्ते विनिक्षिप्य खेटकं दक्षिणेन च ॥ ७६ ॥  
  
शस्त्रमादाय हस्तेन प्रविचारमथाचरेत् ।  
प्रसार्य च करौ सम्यक् पुनराक्षिप्य चैव हि ॥ ७७ ॥  
  
खेटकं भ्रामयेत्पश्चात्पार्श्वात्पार्शमथापि च ।  
शिरः परिगमश्चापि कार्यः शस्त्रेण योक्तृभिः ॥ ७८ ॥  
  
कपोलस्यान्तरे वापि शस्त्रस्योदघट्टनं तथा ।  
  
  
व्यायामाच्चेति नामानुसारादेषां वृत्तिविभागे परिशेषता । आरभट्या   
वार्पगण्यः । कटिच्छेद्यैति भावे कृत्यम् । कटीस्थानादिषु परस्य   
हन्तव्येष्वतिक्रमेन चत्वारः । एभिरिति एभिर्न्यायैरुपलक्षिताः   
शस्त्रमोक्सणविषयाः प्रविचाराः प्रकृष्टाः विचित्रा गतिविशेषाः   
परिश्रान्तिशब्दाश्चारीव्यायामखण्डमण्डलात्मकाः कार्याः ।   
न्यायशब्दस्यार्थं दर्शयति न्यायेनाङ्गौचित्येन यान्यङ्गोदाहर-  
  
  
प् ११३)  
  
पुनश्च खड्गहस्तेन ललितोद्वेष्टितेन च ॥ ७९ ॥  
  
खेटकेन च कर्तव्यः शिरः परिगमो बुधैः ।  
एवं विचारः कर्तव्यो भारते शस्त्रमोक्षणे ॥ ८० ॥  
  
सात्वते च प्रवक्ष्यामि प्रविचारं यथाविधि ।  
स एवं प्रविचारस्तु शस्त्रखेटकयोः स्मृतः ॥ ८१ ॥  
  
केवलं पृष्ठतः शस्त्रं कर्तव्यं खलु सात्वते ।  
गतिश्च वार्सगण्येऽपि सात्वतेन क्रमेण तु ॥ ८२ ॥  
  
शस्त्रखेटकयोश्चापि भ्रमणं संविधीयते ।  
शिरःपरिगमस्तद्वच्छस्त्रस्येह भवेत्तथा ॥ ८३ ॥  
  
उरस्युद्वेष्टनं कार्यं शस्त्रस्यांसेऽथवा पुनः ।  
भारते प्रविचारो यः कर्तव्यस्स तु कैशिके ॥ ८४ ॥  
  
विभ्रमय्य तथा शस्त्रं केवलं मूर्ध्नि पातयेत् ।  
  
  
णादि न्यायादेव च परवन्धनस्वभाविताप्तिरूपात् प्रवर्तितानि तैः यत   
एतयोः क्रिया अतो न्यायाख्याः । अथापि चेत्यनन्तरं चेत्यर्थः । परिवेष्टनेन   
गमनं नयनं परिगमः । मणिबन्धोद्वेष्टनेन शस्त्रस्योद्वेष्टनम्   
उद्वेल्लितेनेत्युद्वेष्टितेन । पृष्ठत इति कायस्य पश्चाद्भागे । युद्धप्रसङ्गेन   
सर्वं प्रयोज्यमापततीत्याशङ्क्याह -  
  
  
प्। ११४)  
  
प्रविचाराः प्रयोक्तव्या ह्येवमेतेऽङ्गलीलया ॥ ८५ ॥  
  
धनुर्वज्रासिशस्त्राणां प्रयोक्तव्या विमोक्षणे ।  
न भेद्यं नापि च च्छेद्यं न चापि रुधिरस्रुतिः ॥ ८६ ॥  
  
रङ्गे प्रहरणे कार्यो न चापि व्यक्तघातनम् ।  
सञ्ज्ञामात्रेण कर्तव्यं शस्त्राणां मोक्षणं बुधैः ॥ ८७ ॥  
  
अथवाभिनयोपेतं कुर्याच्छेद्यं विधानतः ।  
अङ्गसौष्ठवसम्पन्नैरङ्गहारैर्विभूषितम् ॥ ८८ ॥  
  
व्यायामं कारयेत्सम्यग्लयतालसमन्वितम् ।  
सौष्ठवे हि प्रयत्नस्तु कार्यो व्यायामएदिभिः ॥ ८९ ॥  
  
सौष्ठवं लक्षणं प्रोक्तं वर्तनाक्रमयोजितम् ।  
शोभा सर्वैव नित्यं हि सौष्ठवं समुपाश्रिता ॥ ९० ॥  
  
न हि सौष्ठवहीनाङ्ग शोभते नाट्यनृत्तयोः ।  
  
  
न भेद्यमिति भावे प्रत्ययः । सञ्ज्ञामात्रेणेति यथा परो जानाति युध्येते   
इमाविति एवं त्वमावित्यादिविषयं निधाय नाटकादौ सञ्ज्ञामात्रेणापि   
तेन नानुचितमिति दर्शयति । अथवेति व्यवत्स्थितविकल्पः । अङ्गसौष्ठवं   
यदुक्तं तस्य सिद्धये परिकरमाह व्यायाममिति ।   
व्यायमोऽङ्गशिक्षाभ्यामङ्गयोग्यकालमेव   
  
  
प्। ११५)  
  
अचञ्चलमकुब्जं च सन्नगात्रं तथैव च ॥ ९१ ॥  
  
नात्युच्चं चलपादं च सौष्ठवाङ्गं प्रयोजयेत् ।  
कटी कर्णसमा यत्र कूर्परांसशिरस्तथा ॥ ९२ ॥  
  
समुन्नतमुरश्चैव सौष्ठवं नाम तद्भवेत् ।  
अत्र नित्यं प्रयत्नो हि विधेयो मध्यमोत्तमैः ॥ ९३ ॥  
  
नाट्यं नृत्तं च सर्वं हि सौष्ठवे सम्प्रतिष्ठितम् ।  
कटीनाभिचरौ हस्तौ वक्षश्चैव समुन्नतम् ॥ ९४ ॥  
  
वैष्णवं स्थानमित्यङ्गं चतुरश्रमुदाहृतम् ।  
परिमार्जनमादानं सन्धानं मोक्षणं तथा ॥ ९५ ॥  
  
धनुषस्तु प्रयोक्तव्यं करणं तु चतुर्विधम् ।  
प्रमार्जनं परामर्श आदानं ग्रहणक्रिया ॥ ९६ ॥  
  
  
एवं द्रुतादेः चञ्चत्पुटादेश्चानुसन्धेरङ्गमात्मीकृतन्तालाख्यं   
पठ्यते । सन्नं स्वविश्रान्तिपरिणतं गात्रं यस्य । कूर्परांसशिर इति   
प्राण्यङ्गत्वादेकवद्भावः । तथेति साम्येनेत्यर्थः । अधमानामत्र   
स्वातन्त्र्यं दर्शयति मध्यमोत्तमैरिति । सौष्ठवं यदर्थं   
तत्सर्वसामान्यभूतं चातुरश्र्यमाह - कटिनाभिचराविति क्रमेण   
यौगपद्येन च । खड्गयुद्धे यथान्यायास्तथा धनुर्युद्धेऽपि कर्माणि   
सन्तीति दर्शयति । प्रमार्जनमिति प्रथमं धनुषो मार्जनं ततोऽपि वाणेन   
ग्रहस्ततोऽपि शरस्य सन्धानं ततो मोक्षः । व्यायामे प्रस्तुते तदुपयोगि   
सौष्ठवं तत्प्रसङ्गागतं च धनुः -  
  
  
प्। ११६)  
  
सन्धानं शरविन्यासो विक्षेपो मोक्षणं भवेत् ।  
तैलाभ्यक्तेन गात्रेण यवागूमृदितेन च ॥ ९७ ॥  
  
व्यायामं कारयेद्धीमान् भित्तावाकाशिके तथा ।  
योग्यायां मातृका भित्तिस्तस्माद्भित्तिं समाश्रयेत् ॥ ९८ ॥  
  
भित्तौ प्रसारिताङ्गन्तु व्यायामं कारयेन्नरम् ।  
बलार्थं च निषेवेत नस्यं वस्तिविधिं तथा ॥ ९९ ॥  
  
स्निग्धान्यन्नानि च तथा रसकं पानकं तथा ।  
आहाराधिष्ठिताः प्राणाः प्राणे योग्याः प्रतिष्ठिताः ॥  
  
तस्माद्योगा प्रसिद्ध्यर्थमाहारे यत्नवान् भवेत् ।  
अशुद्धकायं प्रक्लान्तमतीव क्षुत्पिपासितम् ॥ १०१ ॥  
  
  
कर्माभिधाय प्रयोगमेव व्यायाममाह - तैलाभ्यक्तेनेति । तैलमत्र   
तिलतैलम् । यवागूर्यवान्नम् । योगाय विद्याविशेषसम्बन्धाय प्रभवतीति   
योग्या गुणनिका । तस्य वस्तिविधिश्च तैलघृतादिभिः यथादेशकालप्रकृतीति   
मन्तव्यमायुर्वेदात् । रसकमिति मांसरसं सेवेतेति सम्बन्धः । पानकानि   
च स्निग्धानीति सम्बन्धः । योग्या वा किमनेनेत्याशङ्क्याह -   
आहाराधिष्ठिता इति । अशुद्धकायमित्यनेन वमनविरेचनविशुद्धगात्रस्य   
व्यायामेऽधिकार इति दर्शयति । अशुद्धगात्रत्वं   
  
  
प्। ११७)  
  
अतिपीतं तथा भुक्तं व्यायामं नैव कारयेत् ।  
अचलैर्मधुरैर्गात्रैश्चतुरश्रेण वक्षसा ॥ १०२ ॥  
  
व्यायामं कारयेद्धीमान्नरमङ्गक्रियार्थिनम् ।  
एवं व्यायामसंयोगे कार्यश्चारीकृतो विधिः ॥ १०३ ॥  
  
अत ऊर्ध्वं प्रवक्ष्यामि मण्डलानां विकल्पनम् ॥  
  
इति भारतीये नाट्यशास्त्रे चारीविधानो नाम दशमोऽध्यायः ॥  
  
  
चाजीर्णयोगेऽपि । प्रक्लान्तमिति मध्वश्रमादिना । अचलेरिति यत्र यत्र क्रियायां   
योज्यते तत्र तत्रैव प्राप्तपरिणतिभिरित्यर्थः । मधुरैरिति ललितैः । अङ्गक्रिया   
अङ्गसिद्धिः । एवमित्युपसंहरन्नध्यायान्तरमासूत्रयति । (विकल्पनं)   
विचित्रतया कलयन्ते येन प्रकारेण तं वक्ष्यामीति   
सूत्रयन्नङ्गानुसारायातचारीपरम्परात्मनां   
मण्डलात्मनामसङ्ख्येयत्वं   
सूत्रयन्नुदाहरणमात्रार्थमध्यायान्तरमिति निरूपयतीति शिवम् ।  
  
इत्थं दशममध्यायं व्याचष्टे च समासतः ।  
शिवस्मृतिकृतार्थोऽपि परार्थं दुःखलात्मजः ॥  
  
इति श्रीमहामाहेश्वराभिनवगुप्ताचार्यविरचितायां   
नाट्यवेदविवृतावभिनवभारत्यां चारीविकल्पो नाम दशमोऽध्यायः ॥  
  
॥ श्रीः ॥  
श्रीः  
  
नाट्यशास्त्रम्  
  
एकादशोऽध्यायः  
  
एताश्चार्यो मया प्रोक्ता यथावच्छरत्रमोक्षणे ।  
चारीसंयोगजानीह मण्डलानि निबोधत ॥ १ ॥  
  
अतिक्रान्तं विचित्रं च तथा ललितसञ्चरम् ।  
सूचीविद्धं दण्डपादं विहृतालातके तथा ॥ २ ॥  
  
वामविद्धं सललितं क्रान्तं चाकाशगानि तु ।  
मण्डलानि द्विजश्रेष्ठा भूमिगानि निबोधत ॥) ३ ॥  
  
भ्रमरारकन्दिते स्यातामावर्तं च ततः परम् ।  
समोत्सरितमप्याहुरेडकाक्रीडितं तथा ॥ ४ ॥  
  
  
गतिमण्डलवैचित्र्यमासूत्रयति या सदा ।  
तथा नेदिष्ठनिर्मात्री शक्तिं वन्दे महेशितुः ॥  
  
स्वल्पेऽपि पाठ्ये न त्याज्यः कोऽप्यध्यायो मया यतः ।  
विभोर्विश्वात्मनः स्तोत्रं मुख्यमन्यत्प्रसङ्गतः ॥  
  
शस्त्रमोक्षणे मण्डलानीति सम्बन्धः । इहेत्यस्मिन्नध्याये श्रुते   
श्रुतितद्दिशान्यान्यपि निबोधय एषामियत् सामान्यलक्षणं   
चारीसंयोगजानीति । आका-  
  
  
प्। ११९)  
  
अड्डितं शकटाख्यं च तथाद्यर्धकमेव च ।  
पिष्टकुट्टं च विज्ञेयं तथा चाषगतं पुनः ॥ ५ ॥  
  
एतान्यपि दशोक्तानि भूमिगानीह नामतः ।  
अतःपरं प्रवक्ष्यामि लक्षणानि यथाक्रमम् ॥ ६ ॥  
  
आद्यं पादं च जनितं कृत्वोद्वाहितमाचरेत् ।  
अलातं वामकं चैव पार्श्वक्रान्तं च दक्षिणम् ॥ ७ ॥  
  
सूचीवामं पुनश्चैव पार्श्वक्रान्तं च दक्षिणम् ।  
सूचीं वामक्रमं दद्यादपक्रान्तं च दक्षिणम् ॥) ८ ॥  
  
सूचीं वामं पुनश्चैव त्रिकं च परिवर्तयेत् ।  
तथा दक्षिणमुद्वृत्तमलातं चैव वामकम् ॥ ९ ॥  
  
परिच्छिन्नं तु कर्तव्यं बाह्यभ्रमरकेण हि ।  
वतिक्रान्तं पुनर्वासं दण्डपादं च दक्षिणम् ॥ १० ॥  
  
विज्ञेयमेतद्व्यायामे त्वतिक्रान्तं तु मण्डलम् ।  
  
  
शगतनां युद्धपरिक्रमेषु प्राधान्यात्पूर्वमुद्देशः   
आकाशभूचारीप्राचुर्यान्मण्डलेषु तथात्वम् । आद्यमिति दक्षिणम् ।   
उद्वाहितमिति लक्षणैकदेशेन शकटास्यां सूचयति । एवमन्यत्र । त्रिकन्त्विति   
भ्रमरीमाह । बाह्यभ्रमरकं वामपादेन   
  
  
प्। १२०)  
  
आद्यं तु जनित्ऽम् कृत्वा तेनैव च निकुट्टनम् ॥ ११ ॥  
  
आस्पन्दितं तु वामेन पार्श्वक्रान्तं च दक्षिणम् ।  
वामं सूचीपदं दद्यादपक्रान्तं च दक्षिणम् ॥ १२ ॥  
  
भुर्ज त्रासितं वाममतिक्रान्तं च दक्षिणम् ।  
उद्वृत्तं दक्षिणं चैव ह्यलातं चैव वामकम् ॥ १३ ॥  
  
पार्श्वक्रान्तं पुनः सव्यं सूची वामक्रमं तथा ।  
विक्षेपो दक्षि * *? स्यादपक्रान्तश्च वामकः ॥ १४ ॥  
  
(बाह्यभ्रमरकं चैव विक्षेपं चैव योजयेत् ।)  
विज्ञेयमेतद्व्यायामे विचित्रं नाम मण्डलम् ॥ १५ ॥  
  
क्र्त्वोर्ध्वजानु चरणमाद्यं सूचीं प्रयोजयेत् ।  
अपक्रान्तः पुनर्वाम आद्यः पार्श्वगतो भवेत् ॥ १६ ॥  
  
वामं सूचीं पुनर्दद्यत्त्रिकम् च परिवर्तयेत् ।  
पार्श्वक्रान्तं पुनश्चाद्यमतिक्रान्तं च वामकम् ॥ १७ ॥  
  
सूचीमाद्यक्रमं कृत्वा ह्यपक्रान्तं च वामकम् ।  
पार्श्वक्रान्तं पुनश्चाद्यमतिक्रान्तं च वामकम् ॥ १८ ॥  
  
प्। १२१)  
  
परिच्छिन्नं च कर्तव्यं बाह्यभ्रमरकेण च ।  
एष चारीप्रयोगस्तु कार्यो ललितसञ्चरे ॥ १९ ॥  
  
सूचीं वामपदं दद्यात्त्रिकं च परिवर्तयेत् ।  
पार्श्वक्रान्तः पुनश्चाद्यो वामोऽतिक्रान्त एव च ॥ २० ॥  
  
सूचीमाद्यं पुनर्दद्यादपक्रान्तं च वामकम् ।  
पार्श्वक्रान्तं पुनश्चाद्यं सूचीविद्धे तु मण्डले ॥ २१ ॥  
  
आद्यस्तु जनितो भूत्वा स च दण्डक्रमो भवेत् ।  
वामं सूचीं पूनर्दद्यात्त्रिकं च परिवर्तयेत् ॥ २२ ॥  
  
उद्वृत्तो दक्षिणश्च स्यादलातश्चैव वामकः ।  
पार्श्वक्रान्तः पुनश्चाद्यो भुजङ्गत्रासितस्तथा ॥ २३ ॥  
  
अतिक्रान्तः पुनर्वामो दण्डपादस्तु दक्षिणः ।  
वामः सूचीत्रिकावर्तो दण्डपादे तु मण्डले ॥ २४ ॥  
  
  
आस्पन्दितमिति स्पन्दितां चारीमाह तामेवान्ये अस्कन्दितेत्याहुः । दण्डक्रम   
इति दण्डपादा चारी त्रिकावर्तादि अन्ते पठितत्वात् परिसमाप्तिस्थानगतामेव  
  
  
प्। १२२)  
  
आद्यं तु जनित्ऽम् कृत्वा तेनैव च निकुट्टकम् ।  
आस्कन्दितं च वामेन ह्य्द्वत्तं दक्षिणेन च ॥ २५ ॥  
  
अलातं वामकम् पादं सूचीं दद्यात्तु दक्षिणम् ।  
पार्श्वक्रान्तः पुनर्वाम आक्षिप्तो दक्षिणस्तथा ॥ २६ ॥  
  
समावर्त्य त्रिकं चैव दण्डपादं प्रसारयेत् ।  
सूचीं वामपदं दद्यात्त्त्रिकं तु परिवर्तयेत् ॥ २७ ॥  
  
भुजङ्गत्रासितश्चाद्यो वामोऽतिक्रान्त एव च ।  
एष चारीप्रयोगस्तु विहृते मण्डले भवेत् ॥ २८ ॥  
  
सूचीमाद्यक्रमं दद्यादपक्रान्तं च वामकम् ।  
पार्श्वक्रान्तः पुनश्चाद्यो ह्यलातश्चैव वामकः ॥ २९ ॥  
  
भ्रान्त्वा चारीभिरेताभिः पर्यायेणाथ मण्डलम् ।  
षट्सङ्ख्यं सप्तसङ्ख्यं वा ललितैः पादविक्रमैः ॥ ३० ॥  
  
  
भ्रमरीमाश्रित्य यन्मण्डलं दण्डपादाख्यं तत्रेति सम्बन्धः ।   
निकुट्टकमित्यनेन तलसञ्चरपादो लक्ष्यते । उद्वृत्तमूरूद्वृत्तादिकां   
चारीम् । समावर्तनं सम्यगावर्तनं सव्यापसव्यभ्रमरकद्वयेन ।   
एताभिश्चारीभिः पर्यायेण षट्कृत्वः सप्तकृत्वो वा प्रयुक्ताभिः   
परिमण्डले चतुर्दिकं भ्रान्त्वान्तरालिकैः पादक्षेपैरिदमिदं   
  
  
प्। १२३)  
  
(आद्यं कुर्यादपक्रान्तमभिक्रान्तं च वामकम्)  
अपक्रान्तः पुनश्चाद्यो वामोऽतिक्रान्त एव च ॥ ३१ ॥  
  
पादभ्रमरकश्च स्यादलाते खलु मण्डले ।  
सूचीमाद्यक्रमं कृत्वा ह्यपक्रान्तं च वामकम् ॥ ३२ ॥  
  
आद्यो दन्डक्रमश्चैव सूचीकार्यस्तु वामकः ।  
कार्यस्त्रिकविवर्तश्च पार्श्वक्रान्तश्च दक्षिणः ॥ ३३ ॥  
  
आक्षिप्तं वामकं कुर्याद्दण्डपादं तु दक्षिणम् ।  
ऊरूद्वृत्तं च तेनैव कर्तव्यं दक्षिणेन तु ॥ ३४ ॥  
  
सूचीवामक्रमं कृत्वा त्रिकं च परिवर्तयेत् ।  
अलातश्च भवेद्वामः पार्श्वक्रान्तश्च दक्षिणः ॥ ३५ ॥  
  
अतिक्रान्तः पुनर्वामो वामविद्धे तु मण्डले ।  
सूचीमाद्यक्रमं दद्यादपक्रान्तं च वामकम् ॥ ३६ ॥  
  
पार्श्वक्रान्तः पुनश्चाद्यो भुज त्रासितः स च ।  
अतिक्रान्तः पुनर्वाम आक्षिप्तो दक्षिणस्तथा ॥ ३७ ॥  
  
अतिक्रान्तः पुनर्वाम ऊरुद्वृत्तस्तथैव च ।  
  
प्। १२४)  
  
अलातश्च पुनर्वामः पार्श्वक्रान्तश्च दक्षिणः ॥ ३८ ॥  
  
सूचीवामं पुनर्दद्यादपक्रान्तश्च दक्षिणः ।  
अतिक्रान्तः पुनर्वामः कार्यो ललितसञ्चरः ॥ ३९ ॥  
  
एष पादप्रचारस्तु ललिते मण्डले भवेत् ।  
सूचीमा क्रमं कृत्वा ह्यपक्रान्तं च वामकम् ॥ ४० ॥  
  
पार्श्वक्रान्तं पुनश्चाद्यं वामं पार्श्व मं तथा ।  
भ्रान्त्वा चारीभिरेताभिः पर्यायेणाथ मण्डलम् ॥ ४१ ॥  
  
वामं सूचीं ततो दद्यादप्रक्रान्तं च दक्षिणम् ।  
स्वभावगमने ह्येतन्मण्डलं संविधीयते ॥ ४२ ॥  
  
क्रान्तमेतत्तु विज्ञेयं नामतो नाट्ययोक्तृभिः ।  
एतान्याकाशगानीह ज्ञेयान्येवं दशैव तु ॥ ४३ ॥  
  
अतः परं प्रवक्ष्यामि भौमानामपि लक्षणम् ।  
आद्यस्तु जनितः कार्यो वामश्चास्पन्दितो भवेत् ॥ ४४ ॥  
  
शकटाख्य पुनश्चाद्यो वामश्चापि प्रसारितः ।  
  
  
कुर्यादिति सङ्गतिः । सङ्ख्याशब्देनाभ्यावृत्तिर्लक्ष्यते । अतिक्रान्तस्यैव   
विशेषणं ललितं सञ्चरतीत्यत एव मण्डलस्येदमेव नाम । स चेति । स   
एवेत्यर्थः ।  
  
  
प्। १२५)  
  
आद्यो भ्रमरकः कार्यस्त्रिकं च परिवर्तयेत् ॥ ४५ ॥  
  
आस्पन्दितः पुनर्वामः शकटास्यश्च दक्षिणः ।  
वामः पृष्ठापसर्पी च दद्याद्भ्रमरकं तथा ॥ ४६ ॥  
  
स एवास्पन्दितः कार्यस्त्वेतद्भ्रमरमण्डलम् ।  
आद्यो भ्रमरकः कार्यो वामश्चैवाड्डितो भवेत् ॥ ४७ ॥  
  
कार्यस्त्रिकविवर्तश्च शकटास्यश्च दक्षिणह् ।  
ऊरूद्वृत्तः स एव स्याद्वामश्चैवापसर्पितः ॥ ४८ ॥  
  
कार्यस्त्रिकविवर्तश्च दक्षिणः स्पन्दितो भवेत् ।  
शकटाख्यो भवेद्वामस्तदेवास्फोटनं भवेत् ॥ ४९ ॥  
  
एतदास्पन्दितं नाम व्यायामे युद्धमण्डलम् ।  
आद्यन्तु जनितं कृत्वा वामेन तु निकुट्टकम् ॥ ५० ॥  
  
शकटाख्यः पुनश्चाद्य ऊरूद्वृत्त स एव तु ।  
पृष्ठापसर्पी वामश्च स च चाषगतिर्भवेत् ॥ ५१ ॥  
  
आस्पन्दितः पुनः सव्यः शकटाख्यश्च वामकः ।  
आद्यो भ्रमरकश्चैव त्रिकं तु परिवर्तयेत् ॥ ५२ ॥  
  
प्। १२६)  
  
पृष्ठापसर्पी वामश्चेत्यावर्ते मण्डले भवेत् ।  
कृत्वादौ समपादं तु स्थानं हस्तौ प्रसारयेत् ॥ ५३ ॥  
  
निरन्तरार्ध्वतलावावेष्ट्योद्वेष्ट्य चैव हि ।  
कटीतटे विनिक्षिप्य चाद्यमावर्तयेत्क्रमात् ॥ ५४ ॥  
  
यथाक्रमं पुनर्वाममावर्तेन प्रसारयेत् ।  
चार्यानया च भ्रान्त्वा तु पर्यायेणाथ मण्डलम् ॥  
  
समोसरितमेतच्च ज्ञेयं व्यायाममण्डलम् ।  
पादैस्तु तमसि युक्तैः सूचीविद्धैस्तथैव च ॥ ५६ ॥  
  
एलकाक्रीडितैश्चैव चूर्णैस्त्रिकविवर्तनैः ।  
सूचीविद्धापविद्धैश्च क्रमेणावृत्य मण्डलम् ॥ ५७ ॥  
  
एलकाक्रीडितं विद्यात्खण्डमण्डलसञ्ज्ञितम् ।  
सव्यमुद्घट्टितं कृत्वा तेनैवावर्तमाचरेत् ॥ ५८ ॥  
  
तेनैवास्कन्दितः कार्यः शकटाख्यश्च वामकः ।  
आद्यः पृष्ठापसर्पी च स च चाषगतिर्भवेत् ॥ ५९ ॥  
  
अड्डितश्च पुनर्वाम आद्यश्चैवापसर्पितः ।  
वामो भ्रमरकः कार्य आद्य आस्कन्दितो भवेत् ॥ ६० ॥  
  
प्। १२७)  
  
तेनैवास्फोटनं कुर्यादेतदड्डितमण्डलम् ।  
आद्यं तु जनितं कृत्वा तेनैव च निकुट्टकम् ॥ ६१ ॥  
  
स एव शकटाख्याश्च वामश्चास्कन्दितो भवेत् ।  
पादैश्च शकटाख्यस्थैः पर्यायेणाथ मण्डलम् ॥ ६२ ॥  
  
विज्ञेयं शकटाख्यं तु व्यायामे युद्धमण्डलम् ।  
आद्यस्तु जनितो भूत्वा स एवास्कन्दितो भवेत् ॥ ६३ ॥  
  
अपसर्पी पुनर्वामः शकटाख्यश्च दक्षिणः ।  
भ्रान्त्वा चारीभिरेताभिः पर्यायेणाथमण्डलम् ॥ ६४ ॥  
  
अध्यर्धमेतद्विज्ञेयं नियुद्धे चापि मण्डलम् ।  
सूचीमाद्यक्रमं कृत्वा ह्यपक्रान्तं च वामकम् ॥ ६५ ॥  
  
भुजङ्गत्रासितश्चाद्य एवमेव च वामकः ।  
भुजङ्गत्रासितैर्भ्रान्त्वा पादैरपि च मण्डलम् ॥ ६६ ॥  
  
पिष्टकुट्टं च विज्ञेयं चारीभिर्मण्डलं बुधैः ।  
सर्वैश्चाषगतैः पादैः परिक्रम्य च मण्डलम् ॥ ६७ ॥  
  
एतच्चाषगतं विद्यानियुद्धे चापि मण्डलम् ।  
  
  
आस्फोटनमिति पादतलेन भूमिताडनं युद्धेष्वास्फालनमिति प्रसिद्धम् ।   
चशब्दोऽप्यर्थे । अतः परमपि मण्डलानि योजयेत् । कथमित्याहुः । समाः   
  
  
प्। १२८)  
  
नानाचारीसमुत्थानि मण्डलानि समासतः ॥ ६८ ॥  
  
उक्तान्यतः परं चैव समचारीं नियोजयेत् ।  
समचारीप्रयोगो यस्तत्समं नाम मण्डलम् ॥ ६९ ॥  
  
आचार्यबुद्ध्या तानीह कर्तव्यानि प्रयोक्तृभिः ।  
  
एतानि खण्डानि समण्डलानि  
युद्धे नियुद्धे च परिक्रमे च ।  
लीलाङ्गमाधुर्यपुरस्कृतानि  
कार्याणि वाद्यानुगतानि तज्ज्ञैः ॥ ७० ॥  
  
इति श्रीभारतीये नाट्यशास्त्रे मण्डलविकल्पनं   
नामैकादशोऽध्यायः ।  
  
  
परस्परे योजनोचिताश्चार्यो यत्र तत्रोहनेऽप्युदाहरणं दर्शयति   
समचारप्रयोग इति । समानां भौमत्वेनाकाशीयत्वेन च चारीणां प्रयोगो   
यत्र ।  
  
एवमनया दिशा बहूनि कल्पयेदित्याह आचार्यबुद्धयोपलभ्यो भागः   
प्रयोगयोग्यो भवतीति । खण्डानां प्राधान्यमपि दर्शयति खण्डानीति ।   
वाद्येनानुगतानीति गत्या वाद्यानुसारिण्या (अ ४-२८२) इति   
नृत्तविषयतुर्याध्यायाद्धि वैपरीत्येन नाट्ये गतौ प्राधान्यमाहेति शिवम्   
॥  
  
इति श्रीमहामाहेश्वराभिनवगुप्ताचार्यविरचितायां   
नाट्यवेदविवृतावभिनवभारत्यां मण्डलाध्याय एकादशः समाप्तः ॥  
श्रीः  
  
नाट्यशास्त्रम्  
  
द्वादशोऽध्यायः  
  
एवं व्यायामसंयोगे कार्यं मण्डलकल्पनम् ।  
अतःपरं प्रवक्ष्यामि गतीस्तु प्रकृतिस्थिता ॥ १ ॥  
  
तत्रोपवहनं कृत्वा भाण्डवाद्यपुरस्कृतम् ।  
  
  
श्रुत्यन्तविश्रान्तविधिर्या गतिः परमात्मनः ।  
तां महानन्दसन्दोहतत्त्वमूर्तिं स्तुमः सदा ॥  
  
प्रकरणसङ्गतये प्रकृतानुपूर्वकं निरूपयिष्यमाणं प्रतिजानीते   
एवमिति । व्यायामानामन्योन्यसम्मीलनयोग्यानां चारीणां संहत्या   
योगे मिश्रीभावे सति मण्डलानां कल्पनमनुक्तमपि कर्तुं शक्यं   
बुद्ध्येति तत उपरम्यते । तत्राङ्गिकस्य रसभावयोर्विनियोगशो (विभागशो ?)   
विनियोगस्य कृतत्वाद्यद्यपि तन्मिश्रणेऽपि पृथग्विनियोगेन वक्तव्यं तथापि   
शिष्यहितप्रतिपन्नो मुनिर्दिशं दर्शयितुं शिरःप्रभृतिपादान्ते (यानि)   
अङ्गसन्धेयानि कर्माण्युक्तानि तन्मेलनबलेन यो देहसन्निवेशो गतौ वा   
स्थितौ प्रकाराभावात्तस्य विनियोगम् प्रकटयिष्यन् चारीमण्डलप्रसङ्गस्या   
चित्तवृत्तित्वाद्गतिविनियोगमेव प्रतिजानीते । गतिश्च प्रकृतिं रसमवस्था देशं   
कालं चापेक्ष्य वक्तव्या । प्रतिपुरुषमभिधानात् । तत्र प्रक्रिया   
पूर्वमुच्यते तदेतत्तुशब्देन यावच्छब्दपर्यायवाचिना क्रमार्थेन   
काकाक्षिवदुभयतो धावता द्योतितम् । तत्राप्रविष्टस्य का गतिरिति   
प्रयोगोपक्रमं सूचयति तत्रोपवहनमिति । यदङ्गानुसारालाप  
  
  
प्। १३०)  
  
यथामार्गरसोपेतं प्रकृतीनां प्रवेशने ॥ २ ॥  
  
ध्रुवायां सम्प्रवृत्तायां पटे चैवापकर्षिते ।  
कार्यः प्रवेशः पात्राणां नानार्थरससम्भवः ॥ ३ ॥  
  
  
इति प्रसिद्धं तमालापं कृत्वा ध्रुवायां सम्यक् प्रवृत्तायां कथं ?   
भाण्डवाद्यपुरस्कृतत्वादि रूपत्रययुक्तं कृत्वेति त्रीण्यपि   
क्रियाविशेषणानि । तन्त्रीभाण्डं वाद्यमानं पुष्करवाद्यम् । मार्गो   
देशः रसः स्थायिचित्तवृत्तिः वीप्सायामव्ययीभावः । यो यः   
कश्चिद्गृहोद्याननिर्देशः रत्यादिश्चित्तवृत्तिविशेषः तेनोपेतं कृत्वा या   
ध्रुवा तथा उत्तमादिप्रकृतीनां यस्यावेशनं बुद्धौ प्रवेशो यत्र तथा   
कृत्वा । एतदुक्तं भवति - हंसाद्युपमानमुखेन प्रकृतिविशेषः   
चित्तवृत्तिविशेषः उद्यानादिविशेषश्चावश्यं ध्रुवासूपनिबन्धनीयः ।   
एवं ध्रुवायां प्रवृत्तायामेवं सत्याम् । पटेऽपकर्षिते   
यावनिकायामपसारितायां तदा सामाजिकानां नेपथ्यगृहादयमागत   
इति नटी निवर्त्यते । चकारात्तत्काले पुनरुपोहनम् । ध्रुवाप्रवेशो लये मध्ये   
वलितया - वलनिकेति कोहलेन प्रयोगवलनाद्व्यपदिष्टं - शुष्काक्षरगानं   
कृत्वा प्रवेश एव तथा समुचितस्थानकदृष्टिमुखरागादियुक्तः कर्तव्यो   
यथा सामाजिकानां झडित्येवान्विताभिधाननयेन   
मुख्यरसव्याप्तिरुदयते । प्रगीतं   
गीयमानग्रामरागाग्रगतैकगमकाकर्णने   
समग्रग्रामतत्त्वसंवेदनवशः ।  
  
अन्ये तु यथामार्गकलोपेतमिति पठन्ति । उभयतः शेषत्वेन व्याचक्षते -   
मार्गेषु चित्रादिषु याः कला द्विमात्राचतुमात्राष्टमात्रेति ग्रामेपूच्यन्ते   
चालिप्तकादिषु कला वाद्याक्षराणीति । यद्यपि पात्राणामध्रुवा अपि प्रवेशा  
  
  
प्। १३१)  
  
स्थानं तु वैष्णं कृत्वा ह्युत्तमे मध्यमे तथा ।  
समुन्नतं समं चैव चतुरश्रमुरस्तथा ॥ ४ ॥  
  
बाहुशीर्षे प्रसन्ने च नात्युत्क्षिप्ते च कारयेत् ।  
ग्रीवाप्रदेशः कर्तव्यो मयूराञ्चितमस्तकः ॥ ५ ॥  
  
कर्णादष्टाङ्गुलस्थे च बाहुशीर्षे प्रयोजयेत् ।  
उरसश्चापि चिबुकं चतुरङ्गुलसंस्थितम् ॥ ६ ॥  
  
हस्तौ तथैव कर्तव्यौ कटिनाभितटस्थितौ ।  
दक्षिणो नाभिसंस्थस्तु वामः कटितटे स्थितः ॥ ७ ॥  
  
पादयोरन्तरं कार्यं द्वौतालावर्धमेव च ।  
पादोत्क्षेपस्तु कर्तव्यः स्वप्रमाणविनिर्मितः ॥ ८ ॥  
  
  
वक्ष्यन्ते तथापि सम्भवमात्राभिधानमेतदुत्तममध्यमयोर्वा   
प्रस्तावादेवमुक्तम् । तयोर्हि ता ध्रुवाः प्रवेशास्तेऽपि वा चकारेण   
सङ्गृहीता एव । एकः समोऽन्यः पक्षः । स्थानमिति   
त्र्यश्रेऽर्धद्विकतालभागिति वैष्णवं स्वप्रवेश एव सन्ने अचले प्रसन्ने   
नात्युक्षिप्ते अधो वा अधोगामित्वं यत्नेन परिहार्यमिति श्लोकार्थमेव   
शिक्षयितुं स्फुटपायमाह ग्रीवाप्रदेश इत्यादिना सार्धेन श्लोकद्वयेन ।   
स्वस्थ मयूरवदञ्चितं सुरूपं शिरो यत्र । नाभिसंस्थ इति   
चातुरश्र्यप्रस्तावः खटकामुखः वाम इत्यर्धचन्द्रः । न   
चेदमुपविष्टस्थानकमपि तु गत्यानन्तर्यौचित्यात्तु स्थितस्थानकमेवेति   
दर्शयितुमाह पादयोरन्तरमिति । द्वौतालावर्धं च पादयोरन्तरमिति (११-५२)   
यत्स्थानकलक्षणं सूचितं तदेव कार्यं नान्यदुपवेशनादित्यर्थः । तत्र   
स्थानकानन्तरं गतिमुपक्षिपति पादोत्क्षेप इति स युक्तस्तेन   
  
  
प्। १३२)  
  
चतुस्तालो द्वितालश्चाप्येकतालस्तथैव च ।  
चतुस्तालस्तु देवानां पार्थिवानां तथैव च ॥ ९ ॥  
  
द्वितालश्चैव मध्यानां तालः स्त्रीनीचलिडिनाम् ।  
चतुष्कलोऽथ द्विकलस्तथा ह्येककलः पुनः ॥ १० ॥  
  
चतुष्कलो ह्युत्तमानां मध्यानां द्विकलो भवेत् ।  
तथा चैककलः पातो नीचानां सम्प्रकीर्तितः ॥ ११ ॥  
  
  
भाविलक्षणेन देशकालपरिच्छेदेन च कर्तव्यः । स्वकरमानेन च तालः   
पात्रस्येत्यर्थः ।  
  
तत्र देशपरिच्छेदं तावदाह एकताल इति । तालः   
प्रसारितमध्यमाङ्गुष्ठान्तरं तालः स्मृतो मध्यमया इति ।   
सङ्ख्याक्रमेणाभिधाय   
स्थायिस्थानभूतोत्तमप्रकृतिविश्रान्तत्वात्प्रयोगजातस्य तदुपक्रमं   
विनियोगमाह चतुस्तालस्त्विति । तु शब्दोऽप्यर्थे कदाचिदन्यथापि भावात् ।   
तथाशब्दो राज्ञां देवसदृशगत्यसम्भवसम्भावनापसारणद्योतकः   
। स्त्रीणां नीचानां साहचर्यादधमानामिति मन्तव्यम् । तेषां हि   
लिङ्गित्वादधमत्वं किञ्चिन्न सम्भावयेत् । यथाशोभमिति   
नाट्यधर्मीकाममित्यर्थः ।  
  
देशनियममुक्त्वा कालनियममप्यौत्सर्गिकं तावदाह चतुष्कलो हीति । तथा   
चेति तेनोत्क्षेपेण यत्पादस्य पतनं तदुत्तमानां चतसृभिः कलाभिः   
यस्मात्तदर्धार्धक्रमेण मध्यमाधमयोः परिभाषित इत्युत्सर्गतयेति   
भावः ।  
  
  
प्। १३३)  
  
स्थितं मध्यं द्रुतं चैव समवेक्ष्ये लयं बुधः ।  
यथाप्रकृति नाट्यज्ञो गतिमेवं प्रयोजयेत् ॥ १२ ॥  
  
  
तत्र गीतिचतुष्टयं मागध्यादि वक्ष्यते यत्तत्रार्धमागध्यदौ क्रमेण   
चित्रादित्रयविनियोगात् । निमेषाः पञ्च मात्रा स्यात् इति   
कलासामान्यलक्षणलब्ध औत्सर्गिकः सर्वत्र ध्रुवकमार्गो मन्तव्यः ।   
विशेषादभिधाने तेन ध्रुवकमानेन चतुष्कलः पादपातः तथा   
चोत्तमपरिग्रहे द्विपदी कोहलेनोक्ता -  
  
स्यादुत्तमानां द्विपदी चतुर्गुरुसमन्विता ।  
तत्रोत्क्षेपनिपाताभ्यां यस्मात्पादद्वयं भवेत् ॥ इति   
  
लक्ष्यश्च इत्थमेव धिक्डिधिम् इति द्विपदीभागेन पादेन पादपातः । अत्र   
ध्रुवके चतस्रः कला भवन्ति धिगडधिङ् इत्यस्य हि कालः कखगघङ नहि   
व्यञ्जनकालः स्वरकालात्पृथक् तानि गुरोश्च प्रचलत्वं   
खडतलचडस्तद्विद्भिस्त्रिपुटमेवावधार्यते (?) । तत्र हि तागडुधिं -   
इत्येवंरूपं लघु कला तस्यास्तिस्रो मात्राश्चतुर्थे गर्वक्षरे (द्वे) मात्रे इति   
च मात्राः । सर्वत्र चैवं प्रकारः समनन्तरग्रहणे विश्रान्त्यभावेन   
दुष्कर्ऽह् प्रयोग इति स्थानचेष्टाविश्रान्तिप्रकृप्तये मध्यगता   
विरामरूपैका मात्रा लक्ष्यविद्धिः प्रकल्पिता तद्वशादुक्ता तादृशां   
चतुर्भिर्वा द्रुताः कलायां प्रतिभासन्त इत्यास्तां तावत् । इह चित्रमार्गेण   
चतुष्कलपादपतनमिति न्याय (नायं?)   
लक्ष्यलक्षणशोभावाह्यत्वादपेक्ष्यते च ।  
  
अथ लयकालनियमशेषमाह स्थितमिति विलम्बितम् । समवेक्ष्येति प्रकृत्यादि   
भेदविभागेनेत्याह तमेव दर्शयति   
धैर्यस्थैर्यविलम्बितलयमध्यसम्मतं संवेदनं   
यथार्थमिथ्यागोन(गौण?)गतधैर्यगाम्भीर्यादिकृतं मन्तव्यम् ।   
(यथाप्रकृतीति)  
  
  
प्। १३४)  
  
धैर्योपपन्ना गतिरुत्तमानां  
मध्या गतिर्मध्यमसम्मतानाम् ।  
द्रुता गतिश्च प्रचुराधमानां  
लयत्रयम् सत्त्ववशेन योज्यम् ॥ १३ ॥  
  
एष एव तु विज्ञेयः कलाताललये विधिः ।  
पुनर्गतिप्रचारस्य प्रयोगं शृणुतानघाः ॥ १४ ॥  
  
  
न तु जातिकालादिकृतं विदूषकस्य द्विजत्वेऽपि   
अविमलात्केवलमुत्तमघोषणायैव रचितं जात्यादि योजनीयम् ।   
उत्तमस्याप्यन्यथाभावे कथञ्चिदुत्तमं सदप्यविद्यमाना इति प्रचुरेति   
लोकप्रसिद्धमेवेदमुक्तमित्यर्थः । न केवलं प्रकृतितोऽवयवभेदो   
यावच्चित्तवृत्तिभेदेनाभिप्रेत्याह सत्त्वबलेन च लयत्रयं योज्यम् । सत्त्वं   
चित्तवृत्तिः तेन सङ्ग्रामादावुत्तमस्यापि द्रुतं शोकादावधमस्यापि   
विलम्बितम् । अथैतदनुसारिणो गत्युपयोगिन्यां ध्रुवायां विधिरिति दर्शयति   
एष एव त्विति । अत्र गत्यनुसारी तालविधिः अन्ये त्वन्यथेत्युक्तं ताले ।   
यस्ताललयः कलासहितः स कलाताललयः इति मध्यमपदलोपी समासः ।   
तेनायमर्थः - ध्रुवातालेऽपि गत्यनुसार्येव कलाविधिर्विलयविधिश्च । अत   
एवैतदनुसारेण भट्टलोल्लटगोपालादिभिर्भङ्गोपभङ्गविभङ्गविषये   
तालदीपिकादौ चिरन्तनसम्मतो ध्रुवातालानां विनियोगः प्रपञ्चतो   
दूषितः । तत्तु ध्रुवाध्याये विचारयिष्याम इत्यास्ताम् ।  
  
एवं देशकालनियममुक्तं प्रकृते योजयति पुनर्गतिप्रचारस्येति गतिषु   
प्रचारो वैचित्र्यं प्रयोगं पुनः शृणुतेति सम्बन्धः । सङ्घटना   
ह्यनुक्तेति भावः ।   
  
  
प्। १३५)  
  
स्वभावे तूत्तमगतौ कार्यं जानु कटीसमम् ।  
युद्धचारीप्रयोगेषु पुनः स्तनसमं न्यसेत् ॥ १५ ॥  
  
पार्श्वक्रान्तैः सललितैः पादैर्वाद्यान्वितैरथ ।  
रङ्गकोणोन्मुखं गच्छेत्सम्यक्पञ्चपदानि तु ॥ १६ ॥  
  
वामवेधं ततः कुर्याद्विक्षेपं दक्षिणेन च ।  
परिवृत्य द्वितीयं तु गच्छेत्कोणं ततः परम् ॥ १७ ॥  
  
तत्रापि वामवेधस्तु विक्षेपो दक्षिणेन च ।  
ततो भाण्डोन्मुखो गच्छेत्तान्येव तु पदाइ च ॥ १८ ॥  
  
एवं गतागतैर्गत्वा पदानामेकविंशतिम् ।  
वामवेधं ततः कुर्याद्विक्षेपं दक्षिणस्य च ॥ १९ ॥  
  
  
स्वभावे त्विति । तुना विशेषद्योतकेन मन्र्थरगतौ चतुस्तालत्वमुक्तं   
स्वभावगतौ तु त्रितालत्वं दीप्तगतौ तु पञ्चतालत्वमपि कार्यमिति दर्शयति ।   
तां गतिप्रचारघटनामाह पार्श्वक्रान्तैरित्यादि ।  
  
कुञ्चितं पादमुत्क्षिप्य पार्श्वोत्थानोत्थितं न्यसेत् ।  
उद्घट्टितेन पादेन पार्श्वक्रान्ता (१०-३२)  
  
इति पार्श्वक्रान्ता चारी । रङ्गकोणं पूर्वोत्तरं   
द्वितीयकोणमित्युत्तरपश्चिममेवमिति । अन्यस्मिन्निति कोणद्वयेऽतिदिशति ।   
पूर्वरङ्गे चैषा पञ्चपदी व्याख्याता (अ ५-७३) । वेधः पार्ष्णिक्षेत्रे   
सूचीपादनिपातः । वामवेधमिति अन्तराविद्धमुखं (तत्) प्राप्तिसिद्धौ   
कोणैर्गत्वा ब्रह्मस्थानस्थानुल्लङ्घ्यतामाह । एतच्च   
  
  
प्। १३६)  
  
रङ्गे विकृष्टे भरतेन कार्यो गतागतः पादगतिप्रचारः ।  
त्र्यश्रस्त्रिकोणे चतुरश्ररङ्गे गतिप्रचरश्चतुरश्र एव ॥  
  
यः समैः सहितो गच्छेत्तत्र कार्यो लयाश्रयः ।  
चतुष्कलोऽथ द्विकलस्तथैवैककलः पुनः ॥ २१ ॥  
  
अथ मध्यमनीचैस्तु गच्छेद्यः परिवारितः ।  
चतुष्कलमथार्धं च तथा चैककलं पुनः ॥ २२ ॥  
  
दैत्यदानायक्षाणां नृपपन्नगरक्षसाम् ।  
चतुस्तालप्रमाणेन कर्तव्याथ गतिर्बुधैः ॥ २३ ॥  
  
दिवौकसां तु सर्वेषां मध्यमा गतिरिष्यते ।  
तत्रापि चोद्धता ये तु तेषां देवैः समा गतिः ॥ २४ ॥  
  
  
पञ्चपदीगमनं सर्वतौत्सर्गिकम् । विशेषमप्याह रङ्गे विकृष्ट इति ।   
भरतशब्देन उपचारतस्तद्विद्यायोनिसम्बन्धः सूच्यते । गतागतैरिति   
परिमितायां दिशि पञ्चपदी गतागतेन नियमः एकतैव स्थाने द्वौ   
पादविक्षेपाइति मन्तव्यम् । विकृष्टायां च भूयो भूयः पञ्चपदी ।  
  
अत्रैव विषये विविधप्रमाणा पातरीति तद्द्विलयद्विभङ्गचतुर्भङ्गादयः   
प्राधान्येन । व्यामिश्रगतेरपि विशेषं व्याचिख्यासुः समगतिमुपसंहरति   
यः समैरिति । तथैवेति साम्येनेत्यर्थः । मिश्रगतिमाह अथेति । परिवारित   
इत्युत्तमत्वेन विवक्षित इत्यर्थः । तेन देवादि   
साध्वाश्रीयमानमुत्तमप्रकृतावपि (?)नायं विधिरन्यस्यैव तत्र   
प्राधान्यात् । तदोत्तमपादपाते मध्यमस्यदौ नीचादे(रेकः उत्तम)स्य   
चत्वारः । अतैव च चतुस्तालादिविभागे निश्चयार्थं   
प्रश्नमुत्थापयितुमुपसंहारमुत्तमविशेषाभिधानसहितमाह   
दैत्यदानवेत्यादि । सर्वेषामिति देवदूतादीनाम् । उद्धता ये त्विति   
मातलिप्रभृतयः ।  
  
  
प्। १३७)  
  
ऋषय ऊचुः   
  
यदा मनुष्या राजानस्तेषां देवगतिः कथम् ।  
अत्रोच्यते कथं नैषा गती राज्ञां भविष्यति ॥ २५ ॥  
  
अथ दिव्याः प्रकृतयो दिव्यमानुष्य एव च ।  
मानुष्य इति विज्ञेया नाट्यवृत्तिक्रियां प्रति ॥ २६ ॥  
  
देवानां प्रकृतिर्दिव्या राज्ञां वै दिव्यमानुषी ।  
या त्वन्या लोकविदिता मानुषी सा प्रकीर्तिता ॥ २७ ॥  
  
देवांशजास्तु राजानो वेदाध्यात्मसु कीर्तिताः ।  
एवं देवानुकरणे दोषो ह्यत्र न विद्यते ॥ २८ ॥  
  
अयं विधिस्तु कर्तव्यः स्वच्छन्दगमनं प्रति ।  
सम्भ्रमोत्पातरोषेषु प्रमाणं न विधीयते ॥ २९ ॥  
  
सर्वासां प्रकृतीनां तु अवस्थान्तरसंश्रया ।  
उत्तमाधममध्यानां गतिः कार्या प्रयोक्तृभिः ॥ ३० ॥  
  
  
देवांशजा इति लोकपालांशविनिर्माणा राजानः । वेदेषु   
तथाध्यात्मशास्त्रेषु वेदान्तेषु येषामनेन प्राधान्यमुक्तम् ।   
(अनुकरणं) देवादीनां वर्णनात् उक्तं च विराजविद्धराजगुह्यमिति (?)   
देवानुकरणे नाल्पत्वमित्यर्थः । अयमिति चतुष्कल इत्यादिः । स्वच्छन्दगमनं   
स्वस्था गतिः । सम्भ्रम आवेगः उत्पातोऽत्रोन्मादादिः । (उक्त) प्रमाणमिति   
उक्तरूपमित्यर्थः । एतदेवास्य दूषयति चतुरर्धं द्वे उत्तमस्य एका   
मध्यमस्य अर्ध नीचस्य अवस्थान्तरवलात् सर्वासां  
  
  
प्। १३८)  
  
चतुरर्धकलं वा स्यात्तदर्धकलमेव च ।  
अवस्थान्तराअसाद्य कुर्याद्गतिविचेष्टितम् ॥ ३१ ॥  
  
ज्येष्ठे चतुष्कलं यत्र मध्यमे द्विकलं भवेत् ।  
द्विकला चोत्तमे यत्र मध्ये त्वेककला भवेत् ॥ ३२ ॥  
  
कलिकं मध्यमे यत्र नीचेष्वर्धकलं भवेत् ।  
एवमर्धार्धहीनं तु जडानां सम्प्रयोजयेत् ॥ ३३ ॥  
  
ज्वरार्ते च क्षुधार्ते च तपःश्रान्ते भयान्विते ।  
विस्मये चावहित्थे च तथौत्सुक्यसमन्विते ॥ ३४ ॥  
  
शृङ्गारे चैव शोके च स्वच्छन्दगमने तथा ।  
गतिः स्थितलया कार्याधिकलान्तरपातिता ॥ ३५ ॥  
  
  
(प्रकृतीनां गतिरिति कलालयतालाश्रिता) । सर्वपतदिति तु युक्तम् ।   
(नीचेष्वर्धकलं भवेदिति) अनेन कलातुर्यभागो भरतमुनिना सूचितोऽयं   
लक्षणविदो वृत्ताकारं द्रुतमाहुः यद्यथा पञ्चमांश उक्तनीत्या   
श्वासादिविश्रान्तिपूर्वक इति चुतुर्धा स एव द्रुतो युक्तः ।   
चतुष्कलादप्याधिवयमस्तीति दर्शयति । ज्वरार्त इत्यादि । भयेन योऽन्वितो   
जातोरुस्तम्भः अन्यथा ह्यस्य त्वरिततरा गतिर्वक्ष्यते । विस्मय इति तत्कृतस्तम्भ   
इत्यर्थः । अवहित्थ इति कृतकधैर्याणां कृतकं हि नः सुश्लिष्टं कर्तु   
पार्यत इति । तत्राधिक्यमेव भवति तत एव हि कुशलाः कृतकतां विदुः ।   
अत्यादरवदौत्युक्येन सम्यगन्वितो य एव । शृङ्गारभेदस्तत्रैव विप्रलम्भ इति   
यावत् । स्वच्छन्दगमन इति कार्येण विना क्रीडाचङ्क्रमणे । अधिकले   
इत्यधिशब्दोऽधिकार्थः । अधिकलामिति केचित् । आधिक्यं प्रकर्षेण   
चतुःस्वरूपेण सङ्ख्या चैतत् प्लुतस्य विरामस्य च स्वरू-  
  
  
प्। १३९)  
  
पुनश्चिन्तान्विते चैव गतिः कार्या चतुष्कला ।  
अस्वस्थकामिते चैव भये वित्रासिते तथा ॥ ३६ ॥  
  
आवेगे चैव हर्षे च कार्ये यच्च त्वरान्वितम् ।  
अनिष्टश्रवणे चैव क्षेपे चाद्भुतदर्शने ॥ ३७ ॥  
  
अपि चात्ययिके कार्ये दुःखिते शत्रुमार्गणे ।  
अपराद्धानुसरणे श्वापदानुगतौ तथा ॥ ३८ ॥  
  
  
पाधिक्ये तालबोधः सङ्ख्याधिक्येन षडष्टकलादेर्विकृष्टमधिकृतं   
कलान्तरं परिमाणं यथा तथाभूतः पादपातो यस्याम् । अत   
एवैतदापानप्रसङ्गविचारणाद्वक्ष्यति -  
  
षट्कलन्तु न कर्तव्यं तथाष्टकलयेव च ।  
पादस्य पतनं तज्ज्ञैः खेदनं तद्भवेत् स्त्रियाह् ॥ (१२-१७२) इति ।  
  
चतुरर्धैककलमिति वचसा सप्तकस्य च निषेधेन च   
त्रिकलपञ्चकलादीनामभावं सूचयति । विषमाणां   
सपरिमाणोत्क्षेपणनिपातनात् योगात्तालविदां हि साम्यमुपनिषद्भूतं   
तच्चात्र स्फुटयति ।  
  
एवमेतेषु षट्क्लादप्यधिकं मानं तथा च तपःशान्तानां परिक्रमे   
यत्तूल्ल(स)नाख्योलयः कोहलादिभिरुक्तो यस्यातिविलम्बितः कालावधौ । एवं   
कलाधिक्यमभिधाय न्यूनत्वमप्यस्तीत्याह अस्वस्थकामितमित्यादि । अस्वस्थे   
प्रच्छन्नकामिते हि त्वरातिशयः अनिष्टं यदा वान्धवादेः श्रुतं तदा   
तदन्तिकं द्रुतगमनम् अद्भुतदर्शनविषये यदा क्षेपः प्रक्षिप्तता   
पुअरेतन्न दुष्यत इति । अत्ययोऽतिक्रमणं शीघ्रसम्पादनं प्रयोजनमस्य ।   
यन्नाभिरुचितमवश्यकर्तव्यं च तत्त्वरया क्रियते त्वरयान्वितं सुकार्यम्   
अभिरुचितमेवेति विशेषः त्वरान्वित-  
  
  
प्। १४०)  
  
एतेष्वेवं गतिं प्राज्ञो विकलां सम्प्रयोजयेत् ।  
उत्तमानां गतिर्या तु न तां मध्येषु योजयेत् ॥ ३९ ॥  
  
या गतिर्मध्यमानां तु न तां नीचेषु योजयेत् ।  
  
  
मिति । इयता यद्यपि सर्वं लभ्यते तथापि कविनटव्युत्पादनाय प्रपञ्चः ।   
अपराधोऽभिनेयः शत्रोरन्य एव यद्वा यस्यापराधः कृतो गुर्वादेस्ततश्च   
रुपा गतः सोऽपराद्धः । एतेष्विति एवम्प्रकारेष्वन्येषु मदादिष्वपीत्यर्थः ।   
विकलामिति विकलः कलापरिमाणं यस्याः कला अर्धकला तुर्या सा यद्यपि   
तत्र नादरणीयं तत्त्रिभागषड्भागादिरपि तत भवति । अत एव   
सम्भ्रमोत्पातरोषेषु चतुरर्धकलमित्यनेन पौनरुक्त्यं   
तस्याविषयत्वादस्य तु विषमभागविषयत्वात् । तथाहि मत्तगतौ शेखरकस्य   
खण्डकप्रयोगे हि गहिदुं धि इत्येवंरूपे मात्रा तृतीये तृतीयस्य नामात   
धं धग् इत्येकः पातः त्सुक इति द्वितीयो धि इति तृतीयो नचैषां साम्यम् । एतेन   
च कलानां साम्यं न्यूनाधिकतानिरूपणेन समविषमकलाभाग   
भद्गाभिधानेन गुरुलघुद्रुतप्लुतानां स्विकारात्तद्वैचित्र्यम् । इयमपि   
(भङ्गोपभङ्गविभङ्ग)प्रकारप्रस्तारसङ्गृहीता लक्ष्यसिद्धा   
भङ्गलयव्यवस्था प्रतिपाद्याक्षरतदर्थादिरूपा च   
धाराबन्धादिविषयाघातमार्गशब्देन प्रसिद्धा व्यवस्था स्फुटमेव   
दर्शिता । साभूदेवं कालप्रमाण(कलापरिमाण ?)नियमाभिधानं   
गजस्नानीभूतमित्याह उत्तमानां गतिर्या त्विति । तुरेवार्थे   
अन्यक्रममेनैवेत्यर्थः । एतदुक्तं भवति - अनियमेन निदर्शितेन नियमो   
विप्लुतः तथापि कलाधिक्ये षट्कलातोत्तमस्य तत्र मध्यमस्य चतुष्कलता   
अधमस्य द्विक-  
  
  
प्। १४१)  
  
गतिः शृङ्गारिणी कार्या स्वस्थकामितसम्भवा ॥ ४० ॥  
  
दूतीदर्शनमार्गस्तु प्रविशेद्रङ्गमण्डलम् ।  
सूचया चाप्यभिनयं कुर्यादर्थसमाश्रयम् ॥ ४१ ॥  
  
हृद्यैर्वस्त्रैस्तथा गन्धैर्धूपैश्चूर्णैश्च भूषितः ।  
नानापुष्पसुगन्धाभिर्मालाभिः समलङ्कृतः ॥ ४२ ॥  
  
गच्छेत्सललितैः पादैरतिक्रान्तस्थितैस्तथा ।  
तथा सौष्ठवसंयुक्तैर्लयतालवशानुगैः ॥ ४३ ॥  
  
पादयोरनुगौ चापि हस्तौ कार्यौ प्रयोक्तृभिः ।  
(उत्क्षिप्य हस्तं पातेन पादयोश्च विपर्ययात् ॥) ४४ ॥  
  
  
लता । यत्र न्यूनकलमुक्तं तत्राप्युत्तमस्य कला मध्यमस्यार्धकला   
अधमस्य कलातुर्यभाग इति कथं विप्लवः ।  
  
एवं प्रकृतिभेदेन गतिमभिधाय रसविषयेण दर्शयितुं प्रथमं   
पुरुषार्थोपयोगिरसविषयाणि निरूपयन् प्राधान्याच्च शृङ्गारे तावदाह   
गतिः शृङ्गारिणीत्यादि । स्वस्थकामितमप्रच्छन्नम् । अर्थसमाश्रये सिद्धे   
सूचायाः पुनर्वचन हृद्यस्य पदार्थस्य पर्यालोचनं सातिशयं   
चमत्कारकारीति निरूपयितुं तत्र चर्वितचर्वणवत्पुनः पुनः कञ्चिदपि   
भागमत्यजन् सूचां शृङ्गारे कुर्यादिति दर्शयति । युद्धवीरादौ हि   
प्रधानानुसन्धानमेवोचितं तन्मध्यपतितानां   
कार्यान्तराणामपर्यालोचनीयत्वात् पर्यालोचने आचार्यं मातुलान् भ्रातॄन्   
स्वजनमित्याद्यापत्तेः येऽपि चान्तरमार्गा इत्यत्रत्यान् नृत्ते सूच्यान्   
परिहर्तुमित्यर्थस-  
  
प्। १४२)  
  
प्रच्छन्नकमिते चैव गतिं भूयो निबोधत ।  
विसर्जितजनः स्रस्तस्तथा दूतीसहायवान् ॥ ४५ ॥  
  
निर्वाणदीपो नात्यर्थं भूषणैश्च विभूषितः ।  
वेलासदृशवस्त्रैश्च सह दूत्या शनैस्तथा ॥ ४६ ॥  
  
व्रजेत्प्रच्छन्नकामस्तु पादैनिःशब्दमन्दगैः ।  
शब्दशङ्क्युत्सुकश्च स्यादवलोकनतत्परः ॥ ४७ ॥  
  
वेपमानशरीरश्च शङ्कितः प्रस्खलन्मुहुः ।  
  
  
माश्रयमित्यसत् । सापि हि निरर्थिका सूचैव हि कथं स्यात् । सूचातोऽपि   
चानन्तरमस्य प्रकृतां गतिमाह । नृत्तकन्यादि शोभनो गन्धः सुगन्धः   
नानापुष्पैः सहायानामिति समासान्ताभावः । सललितैः सविलासैः ।   
सौष्ठएनाङ्गचातुरश्र्येण युक्तैः लयो विलम्बितं तालं चतुरश्रादि   
भूयः पुनः सामान्येन युक्ताप्युत्तमगतिः पुनर्विशेषतां निरूप्यत इति   
भावः । प्रच्छनं कृत्वा कामितं यत्र शृङ्गारे सागरिकादाविव   
वत्सराजादेः तदन्यो वा सीतादाविव पौलस्त्यप्रभृतेस्तु वेपमानदेहः ।   
स्खलन्नित्यादिकलातुर्याशानुत्सुक इत्यादिना कार्ये निर्वाणदीपः   
शब्दाशङ्कीत्यादिना खण्डितां कलां सूचयन् मिश्रप्रयोगं गतिमत्राह   
। अथैवंविधकामिविषयमेव सुभद्राभिधानं ध्रुआतालमाहुः   
कोहलाद्याः । तस्य हि प्रस्तारो द्रुतलघुमिश्रः । वेलातुल्यवस्त्रा इति तथा   
चन्द्रालोके सितवस्त्रावगुण्ठितो घनसारपरागपुञ्जमञ्जुगात्रो   
मुत्तमप्रायप्रचुराभरणो वस्त्राद्युपलक्षणम् । विप्रलम्भे तु   
शृङ्गारिण्येव करुणव्यामिश्रा गतिर्व्यभि-  
  
  
प्। १४३)  
  
रसे रौद्रे तु वक्ष्यामि दैत्यरक्षोगणान् प्रति ॥ ४८ ॥  
  
एक एव रसस्तेषां स्थायी रौद्रो द्विजोत्तमाः ।  
नेपथ्यरौद्रो विज्ञेयस्त्वङ्गरौद्रस्तथैव च ॥ ४९ ॥  
  
तथा स्वभावजश्चैव त्रिधा रौद्रः प्रकल्पितः ।  
रुधिरक्लिन्नदेहो यो रुधिरार्द्रमुखस्तथा ॥ ५० ॥  
  
तथा पिशितहस्तश्च रौद्रो नेपथ्यजस्तु सः ।  
बहुबाहुर्बहुमुखो नानाप्रहरणाकुलः ॥ ५१ ॥  
  
स्थूलकायस्तथा प्रांशुरङ्गरौद्रः प्रकीर्तितः ।  
रक्ताक्षः पिङ्गकेशश्च असितो विकृतस्वरः ॥ ५२ ॥  
  
रूक्षो निर्भर्त्सनपरो रौद्रे सोऽथ स्वभावजः ।  
चतुस्तालान्तरोत्क्षिप्तैः पादैस्त्वन्तरपातितैः ॥ ५३ ॥  
  
  
चारिसंवादिन्यभिप्रेत्य पृथङ्नोक्ता । एवं विषयाभिलाषे प्राणे   
शृङ्गारेऽभिधाय तद्रूप एव रोद्रे गतिं निरूपयति रौद्रे रसे त्विति ।   
दैत्यादिप्रयुक्तं यदुक्तं तत्केनाशयेनेति शङ्काशमनायाह एक एवेति ।   
ननु किं तेषां क्रोधेन विनापि रौद्रता ओमिति ब्रूमः । कथमिति चेत्   
रसाध्यायोक्तन्यायेनानु रसयितुमाह नेपथ्यरौद्र इत्यादि स्वभाव इत्यन्तम् ।   
एवमेक एव रसस्तेषामिति कथितं रसाध्याये चैतत्प्रपञ्चितम् ।   
चतुस्तालान्तरोत्क्षिप्तैरिति तालान्तरपातित्वं द्वितीयतालान्तरालापेक्षयेति केचित् ।   
उपाअध्यायास्तु - तालशब्देनात्र कालमानमुक्तं न तु देशमानं तेन   
यावता कालेनोत्क्षेपस्ततो न्यूनेन पतनं - इति । एतदनु   
  
  
प्। १४४)  
  
गतिरेवं प्रकर्तव्या तेषां ये चापि तद्विधाः ॥ ५४ ॥  
  
अहृद्या तु मही यत्र श्मशानरणकश्मला ।  
गतिं तत्र प्रयुञ्जीत बीभत्साभिनयं प्रति ॥ ५५ ॥  
  
क्वचिदासन्नपतितैर्विकृष्टपतितैः क्वचित् ।  
एलकाक्रीडितैः पादैरुपर्युपरिपातितैः ॥ ५६ ॥  
  
तेषामेवानुगैर्हस्तैर्वीभत्से गतिरुच्यते ।  
अथ वीरे च कर्तया पादविक्षेइपसंयुता ॥ ५७ ॥  
  
  
प्रकृतिसन्धिसंरम्भत्वं चाभिदधता विषमगतित्वमेषामनुज्ञानम् ।   
तथा च कोहलमुखाः कलातदर्थद्वयलक्षणेन नर्तनकोत्फुल्लकादिना   
रौद्रादौ परिक्रममाहुः । तद्विधा इति भीमसेनादयः मनेन   
युद्धवीरेऽप्येषैव गतिरिति सूचयति ।  
  
अथ रौद्रप्राणौग्रयविवक्षामध्ये पुरुषार्थप्राणायातबीभत्साश्रयां   
गतिमाह अहृद्यात्विति । श्मशानरूपा युद्धपतितकबन्धप्रभृतिविरचिता । अत   
एव रणेन कश्मला जुगुप्सिता । आसन्नपतितत्वेन कलार्धतुर्यागत्वादि   
विकृष्टपतितत्वेन कलासाधकलादि सूचयति ।  
  
अथ वीरगतिमाह अथ वीरे चेति । विस्तारेण क्षेप इति स्यन्दितापस्यन्दितोर्गहणम् ।   
तत्र च कलयार्धकलादि च प्रयोगः । तत एवोल्लासनिकाख्यं   
  
  
प्। १४५)  
  
द्रुतप्रचाराधिष्ठाना नानाचारीसमाकुला ।  
पार्श्वक्रान्तैर्द्रुताविद्धैः सूचीविद्धैस्तथैव च ॥ ५७ ॥  
  
कलाकालगतैः पादैरावेगे योजयेद्गतिम् ।  
उत्तमानामयं प्रायः प्रोक्तो गतिपरिक्रमः ॥ ५८ ॥  
  
मध्यानामधमानां च गतिं वक्ष्याम्यहं पुनः ।  
विस्मये चैव हर्षे च विक्षिप्तपदविक्रमा ॥ ५९ ॥  
  
आसाद्य तु रसं हास्यमेतच्चान्यं च योजयेत् ।  
  
  
तालमत्राहुर्लक्ष्यविदः । द्रुतेन प्रचारेणाधिष्ठानं गन्तव्ये देशे   
यस्यामिति । मल्लघटीत्र्यश्रादि विकृष्टपतितत्वे कलासार्धलघुद्रुतप्रचारं   
सूचितमनेन वीरे रौद्रे वा प्रवेगस्य स्पर्शभावत्वात् । तत्र गतिमाह   
कलाकालगतैरिति । पादैरिति बहु वचनेन त्रयः पादपाता गृह्यन्ते । तेन कलया   
कालेन च सन्निधानात् तालगतैवगतिरिति लघुपातनं येषा अथ वैको   
लघुपातो द्वावन्योन्यद्रुतपातौ कलामात्रं च विराममित्येवम् ।   
उत्फुल्लकपरिक्रमः स चोभयोर्वीररौद्रयोः क्रमः । उत्तमानामिति । ननु   
बीभत्सस्यैवोत्तमविषयतैवं ? केनैतदुपदिष्टं भवतः ? ।   
पुरुषार्थसाधनो बीभत्सः उत्तमेष्वेवैतदभिहितरसविषयव्यभिचारियोगे तु ।   
मध्यमानां गतिमाह विस्मये चेति । चकारादावेगादौ   
व्यभिचार्यन्तरेष्वपि । विक्षिप्तः इतस्ततो गतो व्याकुलप्रायो लघुद्रुतबहुलः   
परिक्रमो यस्य । तथा विस्मय एव व्यभिचारिरूपे स्थायिनि अद्भुतरसरूपे   
मध्यमानाम् । पुनरेवमिति पुनर्ग्रहणादुत्तमानामद्भुतेऽपि   
स्वच्छन्दगतिरेव पूर्वोक्तेति दर्शयति । केवलं तत्र विस्मयो वदन उत्पाद्यो   
मुखरागे । एतश्चेति परं हास्यं स्मिताद्यतिहस्तिअपर्यन्तं यदोत्त मानां   
स्वस्थगतिरेव तदा मध्याधमानान्तु अपहसितातिहसितयोर्विक्षिप्तगतित्व-  
  
  
प्। १४६)  
  
पुनश्च करुणे कार्या गतिः स्थितपदैरथ ॥ ६० ॥  
  
बाष्पाम्बुरुद्धनयनः सन्नगात्रस्तथैव च ।  
उत्क्षिप्तपातितकरस्तथा सस्वनरोदनः ॥ ६१ ॥  
  
गच्छेत्तथाध्यर्धिकया प्रत्यग्राप्रियसंश्रये ।  
एषा स्त्रीणां प्रयोक्तव्या नीचसत्त्वे तथैव च ॥ ६२ ॥  
  
उत्तमानां तु कर्तव्या सधैर्या वाष्पसङ्गता ।  
निःश्वासैरायतोत्सृष्टैस्तथैवोर्ध्वनिरीक्षितैः ॥ ६३ ॥  
  
न तत्र सौष्ठवं कार्यं न प्रमाणं तथाविधम् ।  
मध्यानामपि सत्त्वज्ञा गतिर्योज्या विधानतः ॥ ६४ ॥  
  
उरःपातहतोत्साहः शोकव्यामूढचेतनः ।  
  
  
मेव । अन्यच्चेति तावद्विदूषकगतौवक्ष्यमाणम् एवं प्रसङ्गाद्   
द्रुतहास्ययोग्यगतिरभिहिता । करुणे तूच्यते पुनश्च करुण इति । उवरार्ते   
चेत्यादि श्लोकेन यद्यपिस्तोकगतिरुक्ता तथापि यद्वक्ष्यत इति पुनश्शब्दार्थः ।   
स्थितपदैः विलम्बितैः । आयतं दीर्घं कृत्वा उत्सृष्टैस्त्यक्तैः ।   
ऊर्ध्वनिरीक्षणैःदेवोपालम्भसूचकैः । न प्रमाणं तथाविधमिति नात्र   
सर्वथा प्रमाणाभावः अपि त्वनियन्त्रितमेव पातात्मकं प्रमाणम् । अत   
एवात्र विलम्बितलयेन लघुत्रयेण दुर्तलयेन गुरुप्लुतमात्रेण च विरामेण   
जम्भटिकाख्यो लयः कोहलेन दर्शितः । उरसः पात आभुग्नत्वात् ।  
  
  
प्। १४७)  
  
नात्युत्क्षिप्तैः पदैर्गच्छेदिष्टबन्धुनिपातने ॥ ६५ ॥  
  
गाढप्रहारे कार्या च शिथिलाङ्गभुजाश्रया ।  
विघूर्णितशरीरा च गतिश्चूर्णपदैरथ ॥ ६६ ॥  
  
शीतेन चाभिभूतस्य वर्षेणाभिद्रुतस्य च ।  
गतिः प्रयोक्तृभिः कार्या स्त्रीनीचप्रकृतावथ ॥ ६७ ॥  
  
पिण्डीकृत्य तु गात्राणि तेषां चैव प्रकम्पनम् ।  
करौ वक्षसि निक्षिप्य कुब्जीभूतस्तथैव च ॥ ६८ ॥  
  
दन्तोष्ठस्फुरणं चैव चिबुकस्य प्रकम्पनम् ।  
कार्यं शनैश्च कर्तव्यं शीताभिनयने गतौ ॥ ६९ ॥  
  
तथा भयानके चैव गतिः कार्या विचक्षणैः ।  
स्त्रीणां कापुरुषाणां च ये चान्ये सत्त्ववर्जिताः ॥ ७० ॥  
  
  
करुणप्रसङ्गात्प्रहारे गतिमाह । चूर्णानि परिमितोत्क्षिप्तानि अधिकपतितानि   
पादानि तेनाध्यर्धिकातोऽल्यान्तरंस्यात् । करुणे रसे   
दारिद्र्यमभिभवस्त्वत्र शीतः वर्षभवः सम्भाव्यत इति । नावगतिमाह   
शीतेन चेति । अथेत्यनेन मध्यमोत्तमानामनुभावन्यूनभावेन   
शीतादिगतिं सूचयति । तेषामिति पिण्डि कृतानां मात्राणां चकारेण   
कम्पनं सङ्कोचनं समुच्चीयते । एवकारेण सौष्ठव चातुरश्र्यादि   
निरस्यते । कराविति कटिपातरूपावित्यर्थः । गात्राणि पिण्डीकृत्य करौ वक्षसि च   
कृत्वा या गतिः लोके तस्याभिगमने योऽयं शीताभिनयस्तत्र कर्तव्यः ।   
प्रयोक्तृभिर्नटैर्गात्रकम्पनं कुबुजीभूतो देह इत्यादि कार्यमिति   
पदसङ्गतिः । एवङ्करुणे तत्प्रसङ्गेन चान्यत्रापि गतिमभिधाय भयानके   
कथयति येचान्य इति । येषामुत्तमत्वं कुलाद्यौचित्यात् । अथ सत्त्वविहीनाः ।  
  
  
प्। १४८)  
  
विस्फारिते चले नेत्रे विधुतं च शिरस्तथा ।  
भयसंय्जुक्तया दृष्ट्या पार्श्वयोश्च विलोकितैः ॥ ७१ ॥  
  
द्रुतैश्चूर्णपदेश्चैव बध्वा हस्तं कपोतकम् ।  
प्रवेषितशरीरश्च शुष्कोष्ठः स्खलितं व्रजेत् ॥ ७२ ॥  
  
एषानुसरणे कार्या तर्जने त्रासने तथा ।  
सत्त्वं च विकृतं दृष्ट्वा श्रुत्वा च विकृतं रवम् ॥ ७३ ॥  
  
एषा स्त्रीणां प्रयोक्तव्या नृणामाक्षिप्तविक्रमा ।  
क्वचिदासन्नपतितेर्विकृष्टपतितैः क्वचित् ॥ ७४ ॥  
  
एलकाक्रीडितैः पादैरुपर्युपरि पातितैः ।  
एषामेवानुगैर्हस्तैर्गतिं भीतेषु योजयेत् ॥ ७५ ॥  
  
वणिजां सचिवानां च गतिः कार्या सभावजा ।  
  
  
तद्यथा - विराटपुत्र उत्तरः । द्रुतैरित्यनेन धारालयादिः कोहलोक्तः सूचितः   
। अनुसरण इति शत्रोः पृष्ठतः आगमनमित्यर्थः । नृणां   
पुनराक्षिप्तविक्रमं यत्तनोपाहृतं मध्येमध्ये कृतधैर्य   
यस्यावित्यर्थः । तेन मध्ये गुरुलघुपादपाता अपि । तदाह -   
क्वचिदासन्नपतितैरित्यादि ।  
  
अथ शान्तरसेगतिर्वक्तव्या । सचप्राधान्येन तथा प्रयोगसौन्दर्यमावहति   
अतोऽन्तस्संस्काररूपता येषां वणिक्प्रभृतीनामस्ति वीरप्रशान्ता वणिज इति   
वचनाद्यतिप्रभृतयोऽपि च शान्तरसप्रधानाः ये नाटकादौ प्रसङ्गाः   
भवन्ति तेषामुभयेषामपि गतिमाह वणिजामित्यादिना । सचिवाः अमात्याः ।   
स्वभावशब्देन तत्र तत्रानाविष्टमेव रूपमाह । नैष्ठिका-  
  
  
प्। १४९)  
  
(कृत्वा नाभितटे हस्तमुत्तानं खटकामुखम् ॥ ७६ ॥  
  
आद्यं चारालमुत्तानं कुर्यात्पार्श्वं स्तनान्तरे ।  
न निषण्णं न च स्तब्धं न चापि परिवाहितम् ॥ ७७ ॥  
  
कृत्वा गात्रं तथा गच्छेत्तेन चैअ क्रमेण तु ।)  
अतिक्रान्तैः पदैर्विप्रा द्वितालान्तरगामिभिः ॥ ७८ ॥  
  
यतीनां श्रमणानां च ये चान्ये तपसि स्थिताः ।  
तेषां कार्या गतिर्ये तु नैष्ठिकं व्रतमास्थिताः ॥ ७९ ॥  
  
अलोलचक्षुश्च भवेद्युगमात्रनिरीक्षणः ।  
उपस्थितस्मृतिश्चैव गात्रं सर्वं विधाय च ॥ ८० ॥  
  
अचञ्चलमनाश्चैव यथावल्लिङ्गमाश्रितः ।  
विनीतवेषश्च भवेत्काषायवसनस्तथा ॥ ८१ ॥  
  
प्रथमं समपादेन स्थित्वा स्थानेन वै बुधः ।  
हस्तं च चतुरं कृत्वा तथा चैकं प्रसारयेत् ॥ ८२ ॥  
  
प्रसन्नं वदनं कृत्वा प्रयोगस्य वशानुगम् ।  
अनिषण्णेन गात्रेण गतिं गच्छेद्व्यतिक्रमात् ॥ ८३ ॥  
  
  
नामिति ब्रह्मचर्यादेव प्रवर्तिता इत्यर्थः । युगं चतुरहस्तम् । उपस्थिता   
झटिति संस्कारप्रबोधप्रभवा स्मृतिर्यस्य । शान्तत्वादेव हि हृदयं   
नियम्यमेषां वणिगमात्ययतिप्रभृतीनां निर्जने विषयेति सन्धिवन्धमेव   
नित्यनिरूपणपरं यस्य ।  
  
  
प्। १५०)  
  
उत्तमानां भेवेदेषा लिङ्गिनां ये महाव्रताः ।  
एभिरेव विपर्यस्तैर्गुणैरन्येषु योजयेत् ॥ ८४ ॥  
  
तथा व्रतानुगावस्था अन्येषां लिङ्गिनामपि ।  
विभ्रान्ता चाप्युदात्ता वा विभ्रान्ता निभृतापि वा ॥  
  
शकटाख्यस्थितैः पादैरतिक्रान्तैस्तथैव च ।  
कार्या पाशुपतानां च गतिरुद्धतगामिनी ॥ ८६ ॥  
  
अन्धकारेऽथ याने च गतिः कार्या प्रयोक्तृभिः ।  
भमौ विसर्पितैः पादैर्हस्तैर्मार्गप्रदर्शिभिः ॥ ८७ ॥  
  
  
लिङ्गं जपभस्मकौपीनादि । अन्येष्विति नाममात्रवृत्तिषु तत्र तु विपर्यासो   
यथोचितं द्रष्टव्यः । तद्यथा लोलं चक्षुः मनश्च लिङ्गं पुनर्जटादि   
भवति एवमन्यदुत्प्रेक्ष्यम् । व्रतानुगत्वं स्फुटयति बिभ्रान्ता चेति ।   
उन्मत्तादिव्रतं हि श्रुयते आगमेषु तत्तदुचितैरित्येवमेव गतिरित्यथः ।   
क्रमणा * *?कान्तं कृत्वा गतिः पाशुपतानां परमेश्वरव्रतधारिणां   
गतिरित्युदात्तेत्यर्थः । यदि वा परमयोग्यवस्थायां   
नाकुलदर्शनप्रतिपन्नानामुन्मत्तव्रतमप्यस्ति तद्विपयमेवोद्भ्रान्तत्वं   
गतो । एवं रसान्तरसद्गतिरुक्ता । यच्चान्यैः रौद्रानन्तरं   
शान्तरसाभिप्रायेण पठितम् ।  
  
रूपादित्वनिराशंसः परोपायविचिन्तकः ।  
चतुष्कलैर्द्विपातैश्च पादैर्भ्रान्तगतिं व्रजोत् इति ।  
  
तदनर्थमेव एतद्ग्रन्थे पुनरुक्तमपुष्कलार्थं पुस्तके कथं दृष्टमिति   
स्वकल्पितमेवेत्युपेक्ष्यम् ॥  
  
एवं रसानुसारेण गतिमुक्त्वा देशानुसारेणाप्याह । अन्धकार इति अन्धत्वेन   
गमन इति । विसर्पितैरपक्षेपणशून्यैः । मार्गप्रदर्शिभिः मार्गान्वेषण-  
  
  
प्। १५१)  
  
रथस्थस्यापि कर्तव्या गतिश्चूर्णपदैरथ ।  
समपादं तथा स्थानं कृत्वा रथगतिं व्रजेत् ॥ ८८ ॥  
  
धनुगृहीत्वा चैकेन तथा चैकेन कूबरम् ।  
सूतश्चाख्य भेवेदेवं प्रतोदप्रग्रहाकुलः ॥ ८९ ॥  
  
वाहनानि विचित्राणि कर्तव्यानि विभागशः ।  
द्रुतैश्चूर्णपदैश्चैव गन्तव्यं रङ्गमण्डले ॥ ९० ॥  
  
विमानस्थस्य कर्तव्या ह्येषैव स्यन्दनी गतिः ।  
आरोढुमुद्वहेद्गात्रं किञ्चित्स्यादुन्मुखस्थितम् ॥ ९१ ॥  
  
अस्यैव वैपरीत्येन कुर्याच्चाप्यवरोहणम् ।  
  
  
परैरित्यर्थः । कर्तव्या गतिरिति च्छेदः तदाह चूर्णपदैः । समपादेन   
स्थानकेन रथेन गतिः यस्मिन् देशे तं व्रजेत् रथविशिष्टा वा गतिः   
सामान्यके अकर्मकरभासिका शास्त्र इतिवत् । चूर्णपदैरित्यनेन   
खण्डधारालयं द्रुतबहुलं गुर्वन्तं कोहलोक्तं सूचयति । कूबरं   
युगन्धर्ऽम् प्रतोदः प्रेषणकः प्रग्रहो वल्गा रथ्यानि वाहनानि तानि   
प्रकृतिविभागौचित्येन विचित्राणि तुरगवलीवर्दखरोष्ट्रकानि चित्राणि लिखितानि   
अस्य सूतस्यैव कर्तव्यानि तच्चित्रपटं सूतस्यैव हस्ते वर्जयेदिति यावत् ।   
चूर्णपादानां लयविशेषनिरूपणाय पुनर्ग्रहणं द्रुतैरिति ।   
रङ्गमण्डल इत्यनेनेदमाह - अवतुतोऽसौ रथ्यामण्डल एव गतिक्रियां   
करोति तथात्र सर्वं तच्चित्रं तद्रथाकृति कर्तव्यं तत्त्वनुगतपदमात्रमेव   
येन रथो यातीति प्रतीयते । एवं सर्वत्र अत एवाह विमाअस्थस्यापीति ।   
दिव्यस्याकाशगामिनोऽपि पुष्पकादेरित्यर्थः । अथ रथप्रसङ्गादुद्धृतं   
क्रियान्तरमप्याह आरोढुमिति । उद्वहेदूर्ध्वं प्रापयेत् । वैपरीत्येन   
अधोमुखत्वेन गात्राधोनयनेन   
  
  
प्। १५२)  
  
अधोऽवलोकनैश्चैव मण्डलावर्तनेन च ॥ ९२ ॥  
  
आकाशगमने चैव कर्तव्या नाट्ययोक्तृभिः ।  
स्थानेन समपादेन तथा चूर्णपदैरपि ॥ ९३ ॥  
  
व्योम्नश्चावतरेद्यस्तु तस्यैतां कारयेद्गतिम् ।  
ऋज्वायतोन्नतनतैः कुटिलावर्तितैरथ ॥ ९४ ॥  
  
भ्रश्यतश्च तथाकाशादपविद्धभुजा गतिः ।  
विकीर्णवसना चैव तथा भूगतलोचना ॥ ९५ ॥  
  
प्रासादद्रुमशैलेषु नदीनिम्नोन्नतेषु च ।  
आरोहणावतरणं कार्यमर्थवशात्तथा ॥ ९६ ॥  
  
प्रासादारोहणं कार्यमतिक्रान्तैः पदैरथ ।  
उद्वाह्य गात्रं पादं च न्यसेत्सोपानपङ्क्तिषु ॥ ९७ ॥  
  
तथावतरणं चैव गात्रमस्यैव कारयेत् ।  
प्रासादे यन्मया प्रोक्तः प्रतारः केवलो भवेत् ॥ ९८ ॥  
  
  
चेत्यर्थः । अथाकाशगतिं विमानप्रसङ्गादाह - अधोऽवलोकनेनेति ।   
मण्डलावर्तम्परिवर्तुलगतिरितिकेचित् । आकाशीयानां चारीमण्डलानां   
पुनःपुनराअर्तनेनेति तूपाध्यायाः । एतामिति वक्ष्यमाणां   
कारयेन्नाट्याचार्यो नटैः । ऋजुभिः सरलललितजङ्घैः । अत   
एवायतैरुत्क्षिप्तपातितैः कुटिलया गत्या आवर्तितैः भ्रमितैः ।   
उन्नतनतैरित्यन्ये पठन्ति उत्क्षेपकाले उन्नतिअः पातनकाले तु नतैरिति   
व्याचक्षते । भ्रश्यत इत्यबुद्धिपूर्वकं पतत इत्यर्थः । अपविद्धौ   
त्वरितडोलाकारपातौ भुजौ यस्याम् । अर्थवशादिति स्फुटयति प्रतार इति ।   
तटादवतीर्य ततः शरीरं   
  
  
प्। १५३)  
  
जलप्रमाणापेक्षा तु जलमध्ये गतिर्भवेत् ।  
तोयेऽल्पे वसनोत्कर्षः प्राज्ये पाणिविकर्षणैः ॥ ९९ ॥  
  
किञ्चिन्नताग्रकाया तु प्रतारे गतिरिष्यते ।  
प्रसार्य बाहुमेकैकं मुहुर्वारिविकर्षणैः ॥ १०० ॥  
  
तिर्यक्प्रसारिता चैव ह्रियमाणा च वारिणा ।  
अशेषाङ्गाकुला धूतवदना गतिरिष्यते ॥ १०१ ॥  
  
नौस्थस्यापि प्रयोक्तव्या द्रुतैश्चूर्णपदैर्गतिः ।  
अतिक्रान्तेन पादेन द्वितीयोनञ्चितेन च ॥ १०२ ॥  
  
प्रासादारोहणे यत्तु तदेवाद्रिषु कारयेत् ।  
केवलं तच्च विक्षेपमङ्घ्रिष्वङ्गं भवेदथ ॥ १०३ ॥  
  
द्रुमे चारोहणं कार्यमतिक्रान्तैः स्थितैः पदैः ।  
  
  
प्रयोगेन तारयेत् । प्रतारणमिति एतत्प्रकारं व्याचष्टे । जलप्रमाणापेक्षा   
त्विति । एतत्स्फुटयति तोयेऽल्प इति । उत्कर्षः ऊर्ध्वं नयनं प्राज्ये भूयसि जले   
यः प्रचारस्तत्र पाणिविचित्रकर्षणेन पताकसर्पशीर्षकादिनोपलक्षितगतिरिति   
सम्बन्धः । अबुद्धिपूर्वकन्तु जलेन नीयमानस्य गतिमाह र्पसार्येति ।   
एकैकमिति पर्यायेणेत्यर्थः । अशेषेऽर्ङ्ग आकुलत्वं यस्यां गतौ तथा   
आधृतमुच्यते तिर्यक् सकृदुद्वाहितं तुलयात् अस्वतन्त्रत्वाच्चैवं भवति ।   
कैश्चित्तु पर्यायशः । पार्श्वत्वमुक्तं तदसत् । परिवाहितं ह्येतत्   
बुद्धिपूर्वके च जलप्रतरणे तत्स्यात् नत्विह । जलप्रसङ्गात् नौगतिमाह -   
नौस्थस्यैति । एवं प्रसङ्गान्नौगतिमुक्त्वा प्रकृतमेवारोहणमनुसन्धत्ते ।   
प्रासादारोहणमिति । ननु वृक्षप्रासादादि तत्र किं रङ्गमण्डले   
  
  
प्। १५४)  
  
सूचीविद्धैरपक्रान्तैः पार्श्वक्रान्तैस्तथैव च ॥ १०४ ॥  
  
एतदेवावतरणं सरित्स्वपि नियोजयेत् ।  
अनेनैव विधानेन कर्तव्यं गतिचेष्टितम् ॥ १०५ ॥  
  
सञ्ज्ञामात्रेण कर्तव्यान्येतानि विधिपूर्वकम् ।  
कस्मान्मृत इति प्रोक्ते किं मर्तव्यं प्रयोक्तृभिः ॥  
  
अङ्कुशग्रहणान्नागं खलीनग्रहणाद्धयम् ।  
प्रग्रहग्रहणाद्यानमेवमेवापरेष्वपि ॥ १०७ ॥  
  
अश्वयाने गतिः कार्या वैशाखस्थानकेन तु ।  
तथा चूर्णपदैश्चित्रैरुपर्युपरि पातितैः ॥ १०८ ॥  
  
पन्नगानां गतिः कार्या पादैः स्वस्तिकसंयुतैः ।  
पार्श्वक्रान्तपदं कृत्वा स्वस्तिकं रेचयेदिह ॥ १०९ ॥  
  
  
रथचित्रपटादिन्यायेन दर्शनीयं नेत्याह सञ्ज्ञामात्रेणेति । सञ्ज्ञा   
उक्तरूपारोहणाद्यभिनयः ।  
  
प्रसङ्गादन्यत्राप्यभिनयं दर्शयति । अङ्कुशग्रहणादित्यादि । तेन   
चित्रपटादिवियोगेऽपि रथगमनाद्यभिनयनं न युक्तम् । सौकर्यात्तु   
तत्करणमपि भवत्विति भावः । स्वस्तिकसंयुतैरित्युक्तमेव विभजति   
पार्श्वक्रान्तमिति । एवं देशापेक्षया गतिरुक्ता । नागादिप्रसङ्गात्तु   
सर्पगतिरपि ।  
  
  
प्। १५५)  
  
विटस्यापि च कर्तव्या गतिर्ललितविभ्रमा ।  
पादैराकुञ्चितैः किञ्चित्तालाभ्यन्तरपातितैः ॥ ११० ॥  
  
स्वसौष्ठवसमायुक्तौ तथा हस्तौ पदानुगौ ।  
खटकावर्धमानौ तु कृत्वा विटगतिं व्रजेत् ॥ १११ ॥  
  
कञ्चुकीयस्य कर्तव्या वयोऽवस्थाविशेषतः ।  
अवृद्धस्य प्रयोगज्ञो गतिमेवं प्रयोजयेत् ॥ ११२ ॥  
  
अर्धतालोत्थितैः पादैर्विष्कम्भैर्-ऋजुभिस्तथा ।  
समुद्वहन्निवाङ्गानि पङ्कलग्न इव व्रजेत् ॥ ११३ ॥  
  
अह वृद्धस्य कर्तव्या गतिः कम्पितदेहिका ।  
विष्कम्भनकृतप्राणा मन्दोत्क्षिप्तपदक्रमा ॥ ११४ ॥  
  
  
अथावस्थाभेदेन गतिं निरूपयन् विटावस्थायां तावदाह विटस्यापि चेति ।   
स्वं प्रकृत्युचितं यत्सौष्ठवम् । कञ्चुकमिति तन्नेपथ्योचिता वृत्तिः   
तदिच्छत्यात्मन इति क्यचि च कञ्चुकीयः । वयोऽवस्थाविशेषत इति यदुक्तं   
तद्विभजत्येवमिति वक्ष्यमाणक्रमेण । विष्कम्भः स्थैर्य तद्येषामिति   
मत्वर्थीयोऽकारः । समुद्वहन्निति यत्नेनाकर्षन् ।  
  
एतदेव दृष्टान्तेन शिक्षयति पङ्कलग्न इवेति । अत एव   
खञ्जकहेलाविलम्बितलघुमयस्य कोहलोक्तस्य सङ्ग्रहः । विष्कम्भने   
यष्ट्यादिके कृतं सम-  
  
  
प्। १५६)  
  
कृशस्यापि हि कर्तव्या गतिर्मन्दपरिक्रमा ।  
व्याधिग्रस्ते ज्वरार्ते च तपःश्रान्ते क्षुधान्विते ॥ ११५ ॥  
  
विष्कम्भनकृतप्राणः कृशः क्षामोदरस्तथा ।  
क्षामस्वरकपोलश्च दीननेत्रस्तथैव च ॥ ११६ ॥  
  
शनरिरुत्क्षेपणं चैव कर्तव्यं हस्तपादयोः ।  
कम्पनं चैव गात्राणां क्लेशनं च तथैव हि ॥ ११७ ॥  
  
दूराध्वानं गतस्यापि गतिर्मन्दपरिक्रमा ।  
विकूणनं च गात्रस्य जानुनोश्च विमर्दनम् ॥ ११८ ॥  
  
स्थलस्यापि हि कर्तव्या गतिर्देहानुकर्षिणी ।  
समुद्वहनभूयिष्ठा मन्दोत्क्षिप्तपदक्रमा ॥ ११९ ॥  
  
विष्कम्भगामी च भवेन्निश्वासबहुलस्तथा ।  
श्रमस्वेदाभिभूतश्च व्रजेच्चूर्णपदैस्तथा ॥ १२० ॥  
  
मत्तानां तु गतिः कार्या मदे तरुणमध्यमे ।  
  
  
न्वितं प्राणो वलं येन । विकूणनं सङ्कोचनं विमर्दनमिति   
मिश्रपरिहारार्थम् । स्थूलस्येति महाकायस्य श्रमकृत्स्वेदः ।  
  
  
प्। १५७)  
  
वामदक्षिणपादाभ्यां घूर्णमानाऽपसर्पणैः ॥ १२१ ॥  
  
अवकृष्टे मदे चैव ह्यनवस्थितपादिका ।  
विघूर्णितशरीरा च करैः प्रस्खलितैस्तथा ॥ १२२ ॥  
  
उन्मत्तस्यापि कर्तव्या गतिस्त्वनियतक्रमा ।  
बहुचारीसमायुक्ता लोकानुकरणाश्रया ॥ १२३ ॥  
  
रूक्षस्फुटितकेशश्च रजोध्वस्ततनुस्तथा ।  
अनिमित्तप्रकथनो बहुभाषी विकारवान् ॥ १२४ ॥  
  
गायत्यकस्माद्धसति सङ्गेचापि न सज्जते ।  
नृत्यत्यपि च संहृष्टो वादयत्यपि वा पुनः ॥ १२५ ॥  
  
कदाचिद्धावति जवात्कदाचिदवतिष्ठते ।  
कदाचिदुपविष्टस्तु शयानः स्यात्कदाचन ॥ १२६ ॥  
  
नानाचीरधरश्चैव रथ्यास्वनियतालयः ।  
उन्मत्तो भवति ह्येवं तस्यैतां कारयेद्गतिम् ॥ १२७ ॥  
  
स्थित्वा नूपरपादेन दण्डपादं प्रसारयेत् ।  
बद्धां चारीं तथा चेवं कृत्वा स्वस्तिकमेव च ॥ १२८ ॥  
  
अनेन चारीयोगेन परिभ्राम्य तु मण्डलम् ।  
बाह्यभ्रमरकं चैव रङ्गकोणे प्रसारयेत् ॥ १२९ ॥  
  
प्। १५८)  
  
त्रिकं सुवलितं कृत्वा लताख्यं हस्तमेव च ।  
विपर्ययगतैर्हस्तैः पद्भ्यां सह गतिर्भवेत् ॥ १३० ॥  
  
त्रिविधा तु गतिः कार्या खञ्जपङ्गुकवामनैः ।  
विकलाङ्गप्रयोगेण कुहकाभिनयं प्रति ॥ १३१ ॥  
  
एकः खञ्जगतौ नित्यं स्तब्धो वै चरणो भवेत् ।  
तथा द्वितीयः कार्यस्तु पादोऽग्रतलसञ्चरः ॥ १३२ ॥  
  
स्तब्धेनोत्थापनं कार्यमङ्गस्य चरणेन तु ।  
गमनेन निषण्णः स्यादन्येन चरणे न तु ॥ १३३ ॥  
  
इतरेण निषीदेच्च क्रमेणानेन वै व्रजेत् ।  
एषा खञ्जगतिः कार्या तलशल्यक्षतेषु च ॥ १३४ ॥  
  
पादेनाग्रतलस्थेन गतिः कार्याञ्चितेन तु ।  
निषण्णदेहा पङ्गोस्तु नतजङ्घा तथैव च ॥ १३५ ॥  
  
  
पद्भ्यां सह विपर्ययगतैरिति पादचेष्टा तथा करकर्मण्यनुवर्तनीयेति ।   
कुहकाः अधमा लिङ्गिन इति केचित् । कुहकशब्देन हास्यरस इत्येतत् । तले पादतले   
शल्यादिक्षतमस्य तस्मिन् गतिमाह पादेनाग्रतलस्थेनेति नर्कुटः ।  
  
  
प्। १५९)  
  
सर्वसङ्कुचिताङ्गा च वामने गतिरिष्यते ।  
न तस्य विक्रमः कार्यो विक्षेपश्चरणस्य च ॥ १३६ ॥  
  
सोद्वाहिता चूर्णपदे सा कार्या कुहकात्मिका ।  
विदूषकस्यापि गतिर्हास्यत्रयविभूषिता ॥ १३७ ॥  
  
अङ्गकाव्यकृतं हास्यं हास्यं नेपथ्यजं स्मृतम् ।  
दन्तुरः खलतिः कुब्जः खञ्जश्च विकृताननः ॥ १३८ ॥  
  
यदीदृशः प्रवेशः स्यादङ्गहास्यं तु तद्भवेत् ।  
यदा तु बकवद्गच्छेदुल्लोकितविलोकितैः ॥ १३९ ॥  
  
अत्यायतपदत्वाच्च अङ्गहास्यो भवेत्तु सः ।  
काव्यहास्यं तु विज्ञेयमसम्बद्धप्रभाषणैः ॥ १४० ॥  
  
अनर्थकैर्विकारैश्च तथा चाश्लीलभाषणैः ।  
चीरचर्ममषीभस्मगैरिकाद्यैस्तु मण्डितः ॥ १४१ ॥  
  
यस्तादृशो भवेद्विप्रा हास्यो नेपथ्यजस्तु सः ।  
तस्मात्तु प्रकृतिं ज्ञात्वा भावं कार्यं च तत्त्वतः ॥ १४२ ॥  
  
गतिप्रचारं विभजेन्नानावस्थान्तरात्मकम् ।  
  
  
प्रवेश इति यद्यस्मादीदृशः प्रवेश्यमानः पात्रविशेषः रङ्गे भवति   
ततोऽङ्गहास्यमिति । प्रवेशपदेन नाट्य एव रसो न लोक इति दर्शयति ।   
असम्बद्धं निरर्थमनुचितं च तद्व्याचष्टे अनर्थकैरश्लीलैश्चेति   
अश्रियमशोभां रातीति रेफस्य लत्वम् । तस्मादिति त्रिप्रकारं हास्यमाश्रित्य   
क्वचिदेकः प्रकारः क्वचित् द्वौ   
  
  
प्। १६०)  
  
स्वभावजायां विन्यस्य कुटिलं वामके करे ॥ १४३ ॥  
  
तथा दक्षिणहस्ते च कुर्याच्चतुस्कं पुनः ।  
पार्श्वमेकं शिरश्चैव हस्तोऽथ चरणस्तथा ॥ १४४ ॥  
  
पर्यायशः संसमयेल्लयतालवशानुगः ।  
स्वभावजा तु तस्यैषा गतिरन्या विकारजा ॥ १४५ ॥  
  
अलाभलाभाद्भुक्तस्य स्तब्धा तस्य गतिर्भवेत् ।  
कार्या चैव हि नीचानां चेटादीनां परिक्रमात् ॥ १४६ ॥  
  
अधमा इति ये ख्याता नानाशीलाश्च ते पुनः ।  
पार्श्वमेकं शिरश्चैव करः सचरणस्तथा ॥ १२७ ॥  
  
शकारस्यापि कर्तव्या गतिश्चञ्चलदेहिका ।  
  
  
क्वचित्सर्व इत्यनेन क्रमेण विदूषकः स्वामिनः प्रकृतिं राजामात्यश्रेष्ठि   
प्रकृतिभावं चित्तवृत्तिं करणीयं ज्ञात्वा विभागः कार्यः । न च राजनि   
सन्निवृत्तेऽश्लिलभाषणं समुचितम् । एवं सर्वत्रोह्यम् ।  
  
गत्युपयोगिनं वृत्तान्तमस्याभिधाय गतिमाह - स्वभावजायामिति ।   
अनावेशे सति वकवद्गमनस्योक्तत्वात् । लयो विलम्बितः तालः प्लुतलघुगुरुप्राय   
इह स्वीकृतः । अन्या द्रुतलयत्वेन प्लुतकालमानाद्बाहुल्येन शोकादिः   
स्वभावजा । गर्वात्मकोऽपि विकारो भवतीत्याशयेनाह अलाभलाभादिति ।   
अलाभः लाभपूर्वकाल्लाभात् । भुक्तं वस्त्राद्युपलक्षयति । भयादौ तु   
परित एवास्य   
  
  
प्। १६१)  
  
गतौ नमेत चेटानां दृष्टिश्चार्थविचारिणी ॥ १४८ ॥  
  
वस्त्राभरणसंस्पर्शैर्मुहुर्मुहुरवेक्षितैः ।  
गात्रैर्विकारविक्षिप्तैर्लम्बवस्त्रस्रजा तथा ॥ १४९ ॥  
  
सगर्विता चूर्णपदा शकारस्य गतिर्भवेत् ।  
जात्या नीचेषु योक्तव्या विलोकनपरा गतिः ॥ १५० ॥  
  
  
क्रमः । (शकारस्यापीति) शकारबहुला यस्य भाषा स शकारः ।   
शकारोपलक्षितशकादिजनपदवासीत्यन्ये यद्वक्ष्यते शकाराभीरचण्डाल   
(अध्या १७-६०) इत्यादि । हीनाशय उत्तमपदेऽभिरोपितः शकार इत्यन्ये ।   
अध्यहारस्य श्लोक -  
  
प्राकृतेऽपि शकारस्य विभूतिर्न प्रसिद्धये ।  
तदिभूतिरपभ्रंशे तापस्येव प्रकाशिता (?) ॥  
  
ममापि चात्रार्थे श्लोक -  
  
लब्धापशब्दघटना विधुतश्च धर्मः  
स्वार्थप्रतीतिकलनां प्रति का कथैव ।  
मूर्धन्यतां गमयता भवता शकारः  
शक्नोति यत्र न विधे हृदि किं न्यधायि ॥  
  
तथा -  
  
सकलजनतालभ्यः सोऽयं शकार इति स्फुटं  
विरचयति यन्मूर्धन्यत्वं विभुर्हतलक्षणा ।  
हततनुरियं लोके जातापशब्दपरम्परा  
परिचयमयी वार्ता कीर्तिं निकृत्य निकर्तनी ॥ इति   
  
प्रतिज्ञाचाणक्ये तन्महाकविना भीमेन राजापि विन्ध्यकेतुः शकार इति   
भूयसा व्यवहृतः । वस्त्राभरणसंस्पर्शालोकनगर्वयोगोऽत्र पक्षे   
क्लिष्ट-  
  
  
प्। १६२)  
  
असंस्पर्शाच्च लोकस्य स्वाङ्गानि विनिगूह्य च ।  
म्लेच्छानां जातयो यास्तु पुलिन्दशबरादयः ॥ १५१ ॥  
  
तेषां देशानुरूपेण कार्यं गतिविचेष्टितम् ।  
पक्षिणां श्वापदानां च पशूनां च द्विजोत्तमाः ॥ १५२ ॥  
  
स्वस्वजातिसमुत्थेन स्वभावेन गतिर्भवेत् ।  
सिंहर्क्षवानराणां च गतिः कार्या प्रयोक्तृभिः ॥ १५३ ॥  
  
या कृता नरसिंहेन विष्णुना प्रभविष्णुना ।  
आलीढ स्थानकं कृत्वा गात्रं तस्यैव चानुगम् ॥ १५४ ॥  
  
जानूपरि करं ह्येकमपरं वक्षसि स्थितम् ।  
अवलोक्य दिशः सर्वाश्चिबुकं बाहुमस्तके ॥ १५५ ॥  
  
गन्तव्यं विक्रमैर्विप्राः पञ्चतालान्तरोत्थितैः ।  
नियुद्धसमये चैव रङ्गावतरणे तथा ॥ १५६ ॥  
  
सिंहादीनां प्रयोक्तव्या गतिरेषा प्रयोक्तृभिः ।  
शेषाणामर्थयोगेन गतिं स्थानं च योजयेत् ॥ १५७ ॥  
  
  
तरः न चार्यदेशजातिः शकारः कश्चित्प्रसिद्धः म्लेच्छजातीनां पृथगेव   
निर्वक्ष्यते म्लेच्छानां जतयो यास्तु इत्यादिना तस्मादिहायमीदृश एव   
शकार इति युक्तम् ।  
  
प्रभविष्णुनेति वचनादिदं सूचयत्यसाववतरणप्राधान्येन ये   
ऋक्षवानरादयो जाम्बवत्सुग्रीवाङ्गदहनूमत्प्रायाः तेषामेवेयं गतिः ।   
अन्येषां तु स्वजात्यानुरूप्येणैव । तस्यैवेत्यालीढस्यानुगतं गातं   
वामभागगमनमित्यर्थः ।  
  
  
प्। १६३)  
  
वाहनार्थप्रयोगेषु रङ्गावतरणेषु च ।  
एवमेताः प्रयोक्तव्या नराणां गतयो बुधैः ॥ १५८ ॥  
  
नोक्ता या या मया ह्यत्र ग्राह्यास्तास्ताश्च लोकतः ।  
अतः परं प्रवक्ष्यामि स्त्रीणां गतिविचेष्टितम् ॥ १५९ ॥  
  
स्त्रीणां स्थानानि कार्याणि गतिष्वाभाषणेषु च ।  
आयतं चावहित्थं च अश्वक्रान्तमथापि च ॥ १६० ॥  
  
(स्थानान्येतानि नारीणामथ लक्षणमुच्यते) ।  
वामः स्वभावतो यत्र पादो विरचितः समः ॥ १६१ ॥  
  
तालमात्रान्तरे न्यस्तस्त्र्यश्रः पक्षस्थितोऽपरः ।  
प्रसन्नमाननमुरः समं यत्र समुन्नतम् ॥ १६२ ॥  
  
लतानितम्बगौ हस्तौ स्थाअं ज्ञेयं तदायतम् ।  
(दक्षिणस्तु समः पादस्त्र्यश्रः पक्षस्थितोऽपरः ॥ १६३ ॥  
  
वामः समुन्नतकटिश्चायते स्थानके भवेत् ।  
आवाहने विसर्गे च तथा निर्वर्णमेषु च ॥ १६४ ॥  
  
चिन्तायां चावहित्थे च स्थानमेतत्प्रयोजयेत्)  
रङ्गावतरणारम्भः पुष्पाञ्जलिविसर्जनम् ॥ १६५ ॥  
  
प्। १६४)  
  
मन्मथेर्ष्योद्भवं कोपं तर्जन्यङ्गुलिमोटनम् ।  
निषेधगर्वगाम्भीर्यमौनं मानावलम्बनम् ॥ १६६ ॥  
  
स्थानेऽस्मिन् संविधातव्यं दिगन्तरनिरूपणम् ।  
(समो यत्र स्थितो वामस्त्र्यश्रः पक्षस्थितोऽपरः ॥  
समुन्नतकटिर्वामस्त्ववहित्थं तु तद्भवेत्) ।  
पुरो विचलितस्त्र्यश्रस्तदन्योऽपसृतः समः ॥ १६८ ॥  
  
पादस्तालान्तरयस्तस्त्रिकमीषत्समुन्नतम् ।  
पाणिर्लताख्यो यत्रैकस्तदन्यस्तु नितम्बगः ॥ १६९ ॥  
  
अवहित्थं समाख्यातं स्थानमागमभूषणैः ।  
विलासलीलाबिब्बोक शृङ्गारात्मनिरूपणे ॥ १७० ॥  
  
स्थानमेतत्प्रयोक्तव्यं भर्तृमार्गावलोकने ।  
स्त्रीणामेतत्स्मृतं स्थानं संलापे तु स्वभावजे ॥ १७१ ॥  
  
निश्चये परितोषे च वितर्के लज्जिते तथा) ।  
पादः समस्थितश्चैक एकश्चाग्रतलाञ्चितः ॥ १७२ ॥  
  
सूचीविद्धमविद्धं वा तदश्वक्रान्तमुच्यते ।  
स्खलित घूर्णितं चैव गलिताम्बरधारणम् ॥ १७३ ॥  
  
कुसुमस्तबकादानं परिरक्षणमेव च ।  
वित्रासनं सललितं तरुशाखावलम्बनम् ॥ १७४ ॥  
  
प्। १६५)  
  
स्थानेऽस्मिन्संविधानीयं स्त्रीणामेतत्प्रयोक्तृभिः ।  
(शाखावलम्बने कार्यं स्तबकग्रहणे तथा ॥ १७५ ॥  
  
विश्रामेष्वथ नीचानां नराणां चार्थयोगतः)  
स्थानकं तावदेव स्याद्यावच्चेष्टा प्रवर्तते ॥ १७६ ॥  
  
भग्नं च स्थानकं नृत्ते चारी चेत्समुपस्थिता ।  
एवं स्थानविधिः कार्यः स्त्रीणां नॄणामथापि च ॥ १७७ ॥  
  
पुनश्चासां प्रवक्ष्यामि गतिं प्रकृतिसंस्थिताम् ।  
कृत्वावहित्थं स्थानं तु वामं चाधोमुखं भुजम् ॥  
  
नाभिप्रदेशे विन्यस्य सव्यं च खटकामुखम् ।  
ततः सललितं पादं तालमात्रसमुत्थितम् ॥ १७९ ॥  
  
दक्षिणं वामपादस्य बाह्यापार्श्वे विनिक्षिपेत् ।  
तेनैव समकालं च लताख्यं वामकम् भुजम् ॥  
  
दक्षिणं विनमेत्पार्शं न्यसेन्नाभितटे ततः ।  
नितम्बे दक्षिणं कृत्वा हस्तं चोद्वेष्ट्य वामकम् ॥ १८१ ॥  
  
  
स्खीलतमिति पदम् । तथा विशेषेण च्युत इत्यर्थः ।   
प्रकृतिसंस्थितामित्यविशेषोक्ता प्राधान्यात्प्राथम्यात् तदस्ति(?)गतिरित्युच्यते ।   
कृत्वावहित्थमित्यादि । वामश्चेति । लताख्यं वाह्यपार्श्वे   
कनिष्ठाङ्गुलिदेशे ।  
  
  
प्। १६६)  
  
ततो वामपदं दद्याल्लताहस्तं च दक्षिणम् ।  
लीलयोद्वाहितेनाथ शिरसानुगतेन च ॥ १८२ ॥  
  
किञ्चिन्नतेन गात्रेण गच्छेत्पञ्चपदीं ततः ।  
यो विधिः पुरुषाणां तु रङ्गपीठपरिक्रमे ॥ १८३ ॥  
  
स एव प्रमदानां वै कर्तव्यो नाट्ययोक्तृभिः ।  
षट्कलं तु न कर्तव्यं तथाष्टकलमेव च ॥ १८४ ॥  
  
पादस्य पतनं तज्ज्ञैः खेदनं तद्भवेत्स्त्रियाः ।  
सयौवनानां नारीणामेवं कार्या गतिर्बुधैः ॥ १८५ ॥  
  
स्थानीया याः स्त्रियस्तासां सम्प्रवक्ष्याम्यहं गतिम् ।  
कृत्वावहित्थं स्थानं तु वामं न्यस्य कटीतटे ॥ १८६ ॥  
  
आद्यं चारालमुत्तानं कुर्यानाभिस्तनान्तरे ।  
न निषण्णं न च स्तब्धं न चापि परिवाहितम् ॥  
  
  
यो विधिरिति वापवेधं ततः कुर्यादिति । अतिदेशेन चेदं दर्शयति यावती   
काचिद्रसप्रकृतिदेशकालापेक्षा नॄणां गतिरुक्ता सा   
सर्वैवोक्तविलासरूपप्रकारानुविद्धा स्त्रीणामपि विवक्षिता ।   
दिक्कलापरिमाणत्वं यत्र शोभोदात्तं तत्र विशेषमाह । एतत्प्रागेव   
व्याख्यातं चतुष्कलादभ्यधिको न स्त्रीणां मानविधिरिति ।   
अष्टकलग्रहणं तदप्यधिकं मानं पुरुषेष्वपि नास्तीति सूचयति । अन्यथा   
षट्कले निषिद्धे काष्टकलस्य सङ्गतिस्तन्निषेधेन । स्थानीया   
मध्यमवयसः अत एव मध्यमाकृतित्वमनूद्यम् । आद्यं दक्षिणम् ।   
परिवाहितमिति   
  
  
प्। १६७)  
  
कृत्वा गात्रं ततो गच्छेत्तेनैवेह क्रमेण तु ।  
प्रेष्याणामपि कर्तव्या गतिरुद्भ्रान्तगामिनी ॥ १८८ ॥  
  
किञ्चिदुन्नमितैर्गात्रैराविद्ध भुजविक्रमा ।  
स्थानं कृत्वावहित्थं च वामं चाधोमुखं भुजम् ॥  
  
नाभिप्रदेशे विन्यस्य सव्यं च खटकामुखम् ।  
अर्धनारीगतिः कार्या स्त्रीपुंसाभ्यां विमिश्रिता ॥  
  
उदात्तललितैर्गात्रैः पादैर्लीलासमन्वितैः ।  
या पूर्वमेवाभिहिता ह्युत्तमानां गतिर्मया ॥ १९१ ॥  
  
स्त्रीणां कापुरुषाणां च ततोऽर्धार्धं तु योजयेत् ।  
मध्यमोत्तमनीचानां नॄणां यद्गतिचेष्टितम् ॥ १९२ ॥  
  
स्त्रीणां तदेव कर्तव्यं ललितैः पदविक्रमैः ।  
  
  
सविभागमधमानां गतिमाह प्रेष्याणामित्यादि । उद्भ्रान्तगामिनीति   
समदविकारा आविद्धो वर्तनाबहुलो बाहुजानां विक्रगस्य नार्या अर्धमिति   
नपुंसकलक्षणा तृतीयप्रकृतिरुच्यते समप्रविभागविवक्षया   
चार्धनपुंसकमिति समासः उदात्तत्वं पुरुषाणां लालित्यं योषितां   
गतौ । गतिरिति चतुस्ताला चतुष्कला च अनुत्तमस्त्रीणां द्विताला द्विकलेति   
ततोऽप्यर्धा कापुरुषाणां तत्कर्मकराणामेकताला एककला चेति ।   
किमुत्तमानामेवेयं स्थाने दर्शयति मध्यमोत्तमानां नृणाम्   
अपुंसां यद्गतिचेष्टितं तदेव तदोदात्तमध्यमोत्तमनीचानां स्त्रीणां   
तथा तत्कर्मकराणां कुर्यादित्युत्तमग्रहणम् ।  
  
  
प्। १६८)  
  
बालानामपि कर्तव्या स्वच्छन्दपदविक्रमा ॥ १९३ ॥  
  
न तस्यां सौष्ठवं कार्यं प्रमाणं न प्रयोक्तृभिः ।  
तृतीया प्रकृतिः कार्या नाम्ना चैव नपुंसका ॥ १९४ ॥  
  
नरस्वभावमुत्सृज्य स्त्रीगतिं तत्र योजयेत्)  
विपर्ययः प्रयोक्तव्यः पुरुषस्त्रीनपुंसकैः ॥ १९५ ॥  
  
स्वभावमात्मनस्त्यक्त्वा तद्भावगमनादिह ।  
व्याजेन क्रीडया वापि तथाभयश्च वञ्चनात् ॥ १९६ ॥  
  
स्त्री पुंसः प्रकृतिं कुर्यात् स्त्रीभावं पुरुषोऽपि च ।  
धैर्योदार्येण सत्त्वेन बुद्ध्या तद्वच्च कर्मणा ॥ १९७ ॥  
  
स्त्री पुमांसं त्वभिनयेद्वेष वाक्यविचेष्टितैः ।  
  
  
सर्वग्राहकं दर्शयितुं यत्रोत्तमादिविभागो नोद्भिन्नः तत्र गतिमाह   
बालानामपीति । तद्भावगमनादिति । यदेवं रूपं यो गृह्णाति तदीयैव   
तस्य गतिः । विपर्ययपरिग्रहे च विशिष्टार्थ कारणमाह व्याजेनेति । व्याजः   
कस्यचित्कार्यस्य साधनाय यथा विदूपकस्य सङ्केतस्थाने   
चेटिकावस्त्रधारणम् । क्रीडायथा इष्टजनस्याकृतौ नायिकानाम् ।   
वञ्चनादिति यथा विदूषकं वञ्चयितुं चेटकस्य स्त्रीवेषकरणम् ।  
  
अपिचेति ग्रहणात् स्त्रीपुंसयोर्नपुंसकेन सह तस्य च ताभ्यां सह   
विपर्ययं दर्शयति । अत्रैव विपर्यये गतिविपर्ययप्रसङ्गेन   
व्यभिचारिभावसात्त्विकोपाङ्गाद्यभिनयविपर्ययमप्याह धैर्यौदार्येणेति   
। धैर्यौदार्ये सामान्याभिनयोक्ते । ताभ्यां भावा उपलक्ष्यन्ते । बुद्ध्येति   
स्थायित्वम् सत्त्वेनेति सात्त्विकाः कर्मणेति स्थानकादिविषयः वेपेति   
आहार्यप्रकाराः वाक्येति वाचिकगतसंस्कृतादिप्रयोगः चेष्टितैरिति   
अन्तरालस्थाने त्रिपताकादयः ।  
  
  
प्। १६९)  
  
स्त्रीवेषभाषितैर्युक्तः प्रेक्षिताप्रेक्षितैस्तथा ॥ १९८ ॥  
  
मृदुसन्नगतिश्चैव पुमान्स्त्रीभावमाचरेत् ।  
(जातिहीनाश्च या नार्यः पुलिन्दशबरा नाः ॥ १९९ ॥  
  
याश्चापि तासां कर्तव्या तज्जातिसदृशी गतिः ।  
व्रतस्थानां तपःस्थानां लिङ्गस्थानां तथा पुनः ॥ २०० ॥  
  
खस्थानां चैव नारीणां समपादं प्रयोजयेत् ।  
उद्धता येऽङ्गहाराः स्युर्याश्चार्यो मण्डलानि वा ॥ २०१ ॥  
  
तानि नाट्यप्रयोगज्ञैर्न कर्तव्यानि योषिताम्) ।  
तथासनविधिः कार्यः स्त्रीणां नॄणामथापि च ॥ २०२ ॥  
  
नानाभावसमायुक्तस्तथैव शयनाश्रयः ।  
विष्कम्भिताञ्चितौ पादौ त्रिकं किञ्चित्समुन्नतम् ॥  
  
हस्तौ कट * रुविन्यस्तौ स्वस्थे स्यादुपवेशने ।  
  
  
यथास्थानगतैः पूर्वपश्चाद्भावि तथोपवेशनात्मकमासनमपीति   
तद्विधमाह तथासनविधिरिति । तथैवेति गतौ हि शयनमपि   
पूर्वपश्चाद्भावि शयनाश्रय इति शेषः विष्कम्भेन   
वैशाखस्थानकोचितेन विस्तारेणाञ्चितौ विस्तीर्णान्तरौ सुन्दरु पादौ न   
त्वत्राञ्चितपादलक्सणयोगः । स्वस्थे पुंसि यदुपवेशनमासनपीठिकादौ   
तत्र त्रिकमुन्नतं स्यादिति सम्बन्धः । इति शब्देन वाक्यार्थः स्यादित्यत्र   
कर्तव्याख्येय इति स्यादिति । हस्ताविति कर्कटरूपौ  
  
  
प्। १७०)  
  
पादः प्रसारितः किञ्चिदेकश्चैवासनाश्रयः ॥ २०४ ॥  
  
शिरः पार्श्वानतं चैव सचिन्त उपवेशने ।  
चिवकोपाश्रितौ हस्तौ बाहुशीर्षाश्रितं शिरः ॥ २०५ ॥  
  
सम्प्रणष्टेन्द्रियमाअ भवेच्छोकोपवेशने ।  
प्रसार्य बाहु शिथिलौ तथा चापाश्रयाश्रितः ॥ २०६ ॥  
  
मूर्छामदश्रमग्लानिविषादेषूपवेशयेत् ।  
सर्वपिण्डीकृताङ्गस्तु संयुक्तैः पादजानुभिः ॥ २०७ ॥  
  
व्याधिव्रीडितनिद्रासु ध्याने चोपविशेन्नरः ।  
तथाचोत्कटिकं स्थानं स्फिक्पार्ष्णीनं समागमः ॥  
  
पित्र्ये निवापे जप्ये च सन्ध्यास्वाचसनेऽपि च ।  
विष्कम्भितं पुनश्चैव जानु भूमौ निपातयेत् ॥ २०९ ॥  
  
  
समाहारद्वन्द्वे । सम्प्रणष्टशब्देनेन्द्रियमात इति पाठः मन इति पाठे   
प्रोच्यत्वे कृते त्वध्याहृत्य सङ्गतिः कार्या । अपाश्रयन्तीत्यादिकमाश्रितम् ।   
उपवेशयेदिति स्वार्थे णिच आचार्ये वा कर्तृभूतमात्रम् आचार्यास्तु बाहू   
प्रसार्यैवासने उपवेशयेत् विश्रामयेदित्याहुः । पिण्डितत्वमङ्गानां   
जानुविश्लेषादूर्धकायं कुटिलीकरोतीत्युत्कटं सञ्ज्ञायां कुटते । अत्र च   
विरलत्वं जानुनोः स्फिग्भ्यां भूमेः परामर्शः पूर्वत्र तु   
नैतदुभयमपीति विशेषः । पित्र्य इति श्राद्धादौ निवापसलिल इति पितृतर्पणे   
प्रतिग्रहार्थं परस्य सलिलदाने तत्प्रतिग्रहे च । सन्ध्याशब्देन   
तदवसरोचितं जपध्यानादि । विष्कम्भितमिति विस्तरितमेकं   
  
  
प्। १७१)  
  
प्रियाप्रसादने कार्यं होमादिकरणेषु च ।  
महीगताभ्यां जानुभ्यामधोमुखमवस्थितम् ॥ २१० ॥  
  
देवाभिगमने कार्यं रुषितानां प्रसादने ।  
शोके चाक्रन्दने तीव्रे मृतानां चैव दर्शने ॥ २११ ॥  
  
त्रासने च कुसत्त्वानां नीचानां चैव याचने ।  
होमयज्ञक्रियायां च प्रेष्याणां चैव कारयेत् ॥ २१२ ॥  
  
मुनीनां नियमेष्वेव भवेदासनजो विधिः ।  
तथासनविधिः कार्यो विविधो नाटकाश्रयः ॥ २१३ ॥  
  
स्त्रीणां च पुरुषाणां च बाह्यश्चाभ्यन्तरस्तथा ।  
आभ्यन्तरस्तु नृपतेर्बाह्यो बाह्यगतस्य च) ॥ २१४ ॥  
  
देवानां नृपतीनां च दद्यात् सिंहासनं द्विजाः ।  
पुरोधसाममात्यानां भेवेद्वेत्रासनं तथा ॥ २१५ ॥  
  
  
भूमौ जानु द्वितीयं यथास्थितं यन्त्रनिकटढौकगमनशङ्क्यं   
सन्तापादिभयात् । तत्र च कार्यं मन्त्रं तदुपलक्षणम् । होमादिकरणेष्विति   
। अभिगमनं वन्दनम् । शोके चेति नीचानामिति सर्वत्रात्र सम्बध्यते ।   
नीचानां शोकजनितो यस्तीव्राक्रन्दस्तत्रैव नीचा यदा मृतमवलोकयन्ति   
सम्बन्धमात्रे षष्ठीत्युभयप्राप्त्यभावान्न नियमः । कुसत्त्वाः   
शिवादयः यदा नीचानां त्रासयन्ति तदा । नीचा यदा किञ्चिद्याचन्ते तदा   
जानुद्वयक्षेपो भूमौ ।  
  
अथासनात्मककालसन्निवेशप्रसङ्गेन तदधिकरणेषु विधिमाह   
तथासनविधिरिति । बाह्यः सर्वजनविषयः आभ्यन्तरो राजोचितः ।  
  
  
प्। १७२)  
  
मुण्डासनं तु दातव्यं सेनानीयुवराजयोः ।  
काष्ठासनं ब्राह्मणानां कुमाराणां कुथासनम् ॥ २१६ ॥  
  
एवं राजसभां प्राप्य कार्यस्त्वासनजो विधिः ।  
स्त्रीणां चैवासनविधिं सम्प्रवक्ष्याम्यहं पुनः ॥ २१७ ॥  
  
सिंहासनं तु राज्ञीनां देवीनां मुण्डमासनम् ।  
पुरोधोऽमात्यपत्नीनां दद्यद्वेत्रासनं तथा ॥ २१८ ॥  
  
भोगिनीनां तथा चैव वस्त्रं चर्म कुथापि वा ।  
ब्राह्मणीतापसीनां च पट्टासनमथापि च ॥ २१९ ॥  
  
वेश्यानामपि कर्तव्यमासनं हि मसूरकम् ।  
शेषाणां प्रमदानां च भवेद्भूम्यासनं द्विजाः ॥ २२० ॥  
  
एवमाभ्यन्तरो ज्ञेयो बाह्यश्चासनजो विधिः ।  
तथा स्वगृहवार्तासु छन्देनासनमिष्यते ॥ २२१ ॥  
  
  
मुण्डासनं चातुरी मसूरकं वस्तुशून्यं काष्ठासनं पीठकं   
वेत्रलताकृतं वेत्रासनं वेत्रसनादन्य एव रूढो वर्णकम्बलखण्डः   
विस्तारिकेत्यन्ये) राज्ञी राजवेश्या देवी सेनापतिप्रभृतिपुत्र्यो राज्ञा परिणीता   
भोगिन्यः सङ्गृहीतकन्याः । भूमिरेवासनं भूम्यासनम् । एवमिति   
नरपतिसन्निधौ । अन्यदात्मस्वेच्छयेति दर्शयति तथा स्वगृहेति ।   
वार्ताशब्देन सेनापतेरमात्यगृहगमन् इत्यादि सूच-  
  
  
प्। १७३)  
  
नियमस्थो मुनीनां च भवेदासनजो विधिः ।  
लिङ्गिनामासनविधिः कार्यो व्रतसमाश्रयः ॥ २२२ ॥  
  
ब्रुसीमुण्डासनप्रायं वेत्रासनमथापि वा ।  
होमे यज्ञक्रियायाञ्च् अ पित्र्यर्थे च प्रयोजयेत् ॥ २२३ ॥  
  
स्थानीया ये च पुरुषाः कुलविद्यासमन्विताः ।  
तेषामासनसत्कारः कर्तव्य इह पार्थिवैः ॥ २२४ ॥  
  
समे समासनं दद्यान्मध्यमे मध्यमासनम् ।  
अतिरिक्तेऽतिरिक्तं च हीने भूम्यासनं भवेत् ॥ २२५ ॥  
  
उपाध्यायस्य नृपतेर्गुरूणां चाग्रतो बुधैः ।  
भूम्यासनं तथा कार्यमथवा काष्ठमासनम् ॥ २२६ ॥  
  
नौनागरथयानेषु भूमिकाष्ठासनेषु च ।  
सहासनं न दुष्येत गुरूपाध्यायपार्थिवैः ॥ २२७ ॥  
  
  
यति । नियमस्थ इति कस्यचिदङ्गविष्टरोऽन्यस्य मृगाजिनम् । लिङ्गिनामिति । यथा   
शाक्यानां ब्रुसी शैवानां मुण्डासां क्षपणकानां   
वेत्रवल्कलडिम्बकम् । तदेवाह व्रुसीत्यादि । स्थानाय हिता वृद्धाः तन्निकटे   
व्यवस्थादृष्टादृष्टोपयोगिवृद्धा ये भवन्ति अत एवाह कुलविद्येति ।   
आसनसत्कार इहास्यतामिति ।  
  
तत्र विभागमाह सम इति तत्तुल्यजाति विद्यः । सममिति त्रित्वाच्चासनापेक्षय   
मध्य इति किञ्चिदूनेन मध्यममिति स्वासनात्प्रमाणतोऽप्यूनं हीन इति   
स्वापेक्षया भूम्या सह भूमिरेव इहास्यतामिति निर्देश्या स एव   
तस्यासनसत्कारः । काष्ठमिति एकमेव दीर्घं भरसहं पर्यङ्कं   
दर्शयितुं काष्ठमित्युक्तं न तु काष्ठमयमिति ।  
  
  
प्। १७४)  
  
आकुञ्चितं समं चैव प्रसारितविवर्तने ।  
उद्वाहितं नतं चैव शयने कर्म कीर्त्यते ॥ २२८ ॥  
  
सर्वैराकुञ्चितैरङ्गैः शय्याविद्धे तु जानुनी ।  
स्थानमाकुञ्चितं नाम शीतार्तानां प्रयोजयेत् ॥ २२९ ॥  
  
उत्तानितमुखं चैव प्रत्यङ्मुक्तकरं तथा ।  
समं नाम प्रसुप्तस्य स्थानकं संविधीयते ॥ २३० ॥  
  
एकं भुजमुपाधाय सम्प्रसारितजानुकम् ।  
स्थानं प्रसारितं नाम सुखसुप्तस्य कारयेत् ॥ २३१ ॥  
  
अधोमुखस्थितं चैव विवर्तितमिति स्मृतम् ।  
शस्त्रक्षतमृतोत्क्षिप्तमत्तोन्मत्तेषु कारयेत् ॥ २३२ ॥  
  
अंसोपरि शिरः कृत्वा कूर्परक्सोभमेव च ।  
उद्वाहितं तु विज्ञेयं लीलायां वचने प्रभोः ॥ २३३ ॥  
  
ईषत्प्रसारिते जङ्घे यत्र सृष्टौ करावुभौ ।  
आलस्यश्रमखेदेषु नतं स्थानं विधीयते) ॥ २३४ ॥  
  
  
अथ शयनसन्निवेशनमाहाकुञ्चित(मिति) दिक् या निजशरीरस्य   
कुटिलीकरणात्सा स्यात् । बाहुमध्यमपसरेण विक्षेपयोगात् पार्श्वे   
सन्निवेशनवशात् पूर्वकायस्यापरकायस्योर्ध्वनयनं   
नान्यशयनसन्निवेशात् ।  
  
  
प्। १७५)  
  
गतिप्रचारस्तु मयोदितोऽयं  
नोक्तश्च यः सोऽर्थवशेन साध्यः ॥ २३५ ॥  
  
अतःपरं रङ्गपरिक्रमस्य  
वक्ष्यामि कक्ष्यान्तरसंविधानम् ॥ २३६ ॥  
  
इति श्रीभारतीये नाट्यशास्त्रे गतिप्रचारो नाम द्वादशोऽध्यायः ।  
  
  
अर्थवशेनेति लौकिकेनेत्यर्थः । अथैतदुपसंहृताध्यायानन्तरावकाशं   
सङ्गतिप्रदर्शनपूर्वकमाह अतःपरमिति । रङ्गे यत्परिक्रमात्   
परिक्रमणवृत्ते गत्यध्याये निरूपितं तदुपयोगः कक्ष्याविशेषविभाग इति   
शिवम् ।  
  
यावद्गतिभेद(विधि)प्रकटनमध्यायमिह विवृणुते ।  
स्मरमथनचरणसरसिजपरागभूतोऽभिनवगुप्तः ॥  
  
इति श्रीमहामाहेश्वराचार्याभिनवगुप्ताचार्यविरचितायां   
नाट्यवेदविवृतावभिनवभारत्यां गत्यध्यायो द्वादशः समाप्तः ।  
  
भ म मातृकाभिन्नपाठक्रमो द्वादशोऽध्यायः   
  
गतिप्रचारः ।  
  
एवं व्यायामसञ्जातं कार्यं मण्डलकल्पनम् ।  
अत ऊर्ध्वं प्रवक्ष्यामि गतीस्तु प्रकृतिस्थिताः ॥ १ ॥  
  
तत्रोपवहनं कृत्वा भाण्डवाद्यपुरस्कृतम् ।  
यथामार्गरसोपेतं प्रकृतीनां प्रवेशनम् ॥ २ ॥  
  
ध्रुवायां सम्प्रवृत्तायां पटे चैवापकर्षिते ।  
कार्यः प्रवेशः पात्राणां नानार्थरससम्भवः ॥ ३ ॥  
  
स्थानं तु वैष्णव्ऽम् कार्यमुत्तमे मध्यमे तथा ।  
समुन्नतं समं चैव चतुरश्रमुरस्तथा ॥ ४ ॥  
  
वाहुशीर्षे प्रसन्ने च नान्युत्क्षिप्ते च कारयेत् ।  
ग्रीवाप्रदेशः कर्तव्यो मयूराञ्चितमस्तकः ॥ ५ ॥  
  
कर्णाभ्यां बाहुशिरसी स्यातामष्टाङ्गुलस्थिते ।  
उरसश्चापि चिबुकं चतुरङ्गुलसंस्थितम् ॥ ६ ॥  
  
हस्तौ तथैव कर्तव्यौ कटीं नाभिं तु संस्थितौ ।  
दक्षिणो नाभिसंस्थस्तु वामः कटितटस्थितः ॥ ७ ॥  
  
पादयोरन्तरं कार्यं द्वौ तालावर्धमेव च ।  
पादोत्क्षेपश्च कर्तव्यः स्वप्नमाणविनिर्मितः ॥ ८ ॥  
  
चतुस्तालो द्वितालश्च तथा स्यादेकतालकः ।  
चतुस्तालस्तु देवानां पार्थिवानां तथैव च ॥ ९ ॥  
  
द्वितालश्चैव मध्यानां तालः स्त्रीनिचलिङ्गिनाम् ।  
चतुष्कलोऽथ द्विकलस्तथा ह्येककलः पुनः ।  
चतुष्कलो ह्युत्तमानां मध्यानां द्विकलो भवेत् ॥  
  
प्। १७७)  
  
तथा चैककलः पातो नीचानां सम्प्रकीर्तितः ।  
स्थितं मध्यं द्रुतं चैव समवेक्ष्य लयत्रयम् ॥  
  
यथाप्रकृति नाट्यज्ञो गतिमेवं प्रयोजयेत्) ।  
स्वभावेनोत्तमगतौ जानुं कुर्यात्कटीसमम् ॥ १० ॥  
  
युद्धचारीप्रचारेषु जानु स्तनसमं भवेत् ।  
अयं विधिस्तु कर्तव्यः स्वच्छन्दगमनं प्रति ॥ ११ ॥  
  
सम्भ्रमोत्थानरोषेषु प्रमाणं न विधीयते ।  
दृप्तानां दैत्ययक्षाणां तथा पन्नगरक्षसाम् ॥ १२ ॥  
  
चतुस्तालप्रमाणेन कर्तव्या तु गतिर्बुधैः ।  
दिवौकसां तु शेषाणां मध्यमा गतिरुच्यते ॥ १३ ॥  
  
तत्रापि चोत्तमा ये तु तेषां देवैः समा गतिः ।  
पुलिन्दाः शबराश्चैव शेषा ये म्लेच्छजातयः ॥ १४ ॥  
  
तेषां देशानुरूपेण कार्यं गतिविचेष्टितम् ।  
जलाशयमृगव्यालपशुश्वापदपक्षिणाम् ॥ १५ ॥  
  
देशजातिसमुत्थेन गतिं भावेन योजयेत् ।  
स्थितं मध्यं द्रुतं चैव समवेक्ष्य लयं बुधैः ॥ १६ ॥  
  
पादयोः पतनं सम्यक्प्रकुर्वीत यथाक्रमम् ।  
स्थैर्य्पपन्ना गतिरुत्तमानां मध्या गतिर्मध्यमसंस्थितानाम् ।  
द्रुता गतिश्च प्रचुराधमानां लयत्रयं सत्त्ववशेन योज्यम् ॥ १७ ॥  
  
चतुष्कलं तूत्तमानां मध्यानां द्विकलं भवेत् ।  
तथा चैककलं पातं नीचानां सम्प्रयोजेत् ॥ १८ ॥  
  
यः समैः संहितो गच्छेत्तत्र कार्यो लयाश्रयः ।  
चतुष्कलश्च द्विकलस्तथा चैककलः पुनः ॥ १९ ॥  
  
अथ मध्यमनीचैस्तु गच्छेत्सम्परिवारितः ।  
चतुष्कलस्तथार्घं च तथा चैककलो भवेत् ॥ २० ॥  
  
एवमेष तु विज्ञेयः कलानां गमने विधिः ।  
पुनर्गतिप्रचारस्य प्रयोगं शृणुतानघाः ॥ २१ ॥  
  
प्। १७८)  
  
पार्श्वाक्रान्तैः सललितैः पादैर्वाद्यान्वितैरथ ।  
रङ्गकोणोन्मुखो गच्छेत्सम्यक्पञ्चपदानि तु ॥ २२ ॥  
  
एवं गतागतैर्गत्वा पदानामेकविंशतिम् ।  
वामबन्धं ततः कुर्याद्विक्षेपं दक्षिणस्य च ॥ २३ ॥  
  
रङ्गे विकृष्टे भरतेन कार्यो गतागतैः पादगतिप्रचारः ।  
त्र्यश्रस्त्रिकोणे चतुरश्ररङ्गे गतिप्रचारश्चतुरश्र एव ॥ २४ ॥  
  
द्रुता गतिस्तु कर्तव्या द्विकलापादपातने ।  
ज्येष्ठे चतुष्क्ला कार्या द्विकला तत्र मध्यमे ॥ २५ ॥  
  
द्विकला चोत्तमे यत्र मध्ये त्वेककला भवेत् ।  
कलाप्रमाणं मध्ये च नीचे त्वर्धकला ततः ॥ २६ ॥  
  
एवमर्धार्धहानिं तु कलानां सम्प्रयोजयेत् ।  
उत्तमानां गतिर्या तु न तां मध्येषु योजयेत् ॥ २७ ॥  
  
या गतिश्चैव मध्यानां न तां नीचेषु योजयेत् ।  
उत्तमानां मयोक्ता तु गतिर्विप्रा यथायथम् ॥ २८ ॥  
  
मध्यानामधमानां च गतिं वक्ष्याम्यहं पुनः ।  
वणिजां मन्त्रिणां चैव गतिः कार्या स्वभावजा ॥ २९ ॥  
  
अतिक्रान्तपदैः सा तु द्वितालान्तरगामिभिः ।  
कृत्वा नाभितटे हस्तमुत्थानं कटकामुखम् ॥ ३० ॥  
  
आद्यं चारालमुत्तानं कुर्यात्पार्श्वस्तनान्तरे ।  
न निषण्णं न च स्तब्धं न चैव परिवाहितम् ॥ ३१ ॥  
  
कृत्वा गात्रं तथा गच्छेत्तेनै(न?)वाद्यक्रमेण तु ।  
हासे त्वथ गतिः कार्या तथा खञ्जनवामने ॥ ३२ ॥  
  
द्विकलार्धप्रयोगेषु कुहुकाभिनयं प्रति ।  
खञ्जे गतिस्तु कर्तव्या स्तब्धैकचरणाश्रया ॥ ३३ ॥  
  
तथा द्वितीयः कार्यस्तु पादोऽग्रतलसञ्चरः ।  
स्तब्धेनोन्नमनं कार्यमङ्गस्य चरणेन तु ॥ ३४ ॥  
  
प्। १७९)  
  
गमने च निषण्णः स्यात्तथान्यचरणाश्रये ।  
एष खञ्जप्रयोगेषु तलशल्यक्षते तथा ॥ ३५ ॥  
  
पादेनाग्रतलेनाथ गतिः कार्याञ्चितेन तु ।  
निषण्णदेहा कर्तव्या अतजङ्घा तथैव तु ॥ ३६ ॥  
  
सर्वसङ्कोचिताङ्गी च वामने गतिरिष्यते ।  
न तस्यातिक्रमः कार्यो विक्षेपश्चरणस्य तु ॥ ३७ ॥  
  
उद्वाहिता चूर्णपदैः सा कार्या कुहकात्मिका ।  
विदूषकस्यापि गतिर्हास्य त्रयविभूषिता ॥ ३८ ॥  
  
अङ्गहास्यं कार्यहास्यं हास्यं नेपथ्यजं तथा ।  
कुब्जः खञ्जोऽथ खलतिर्दन्तुरो विकृताननः ॥ ३९ ॥  
  
यत्तादृशो भवेद्विप्रा अङ्गाश्यं तु तद्भवेत् ।  
यदा तु वकवद्गच्छेदुल्लोकितविलोकितैः ॥ ४० ॥  
  
अत्यायतपदत्वाच्चाप्यङ्गहास्यो भवेत्तु सः ।  
चीरचर्ममषीभस्मगैरिकादिविभूषणैः ॥ ४१ ॥  
  
यत्तादृशो भवेद्विप्रा हास्यं नेपथ्यजं तु तत् ।  
काव्यहास्यं तु विज्ञेयमसंवद्धप्रभाषणैः ॥ ४२ ॥  
  
अनर्थवाक्यैर्विविधैस्तथा चाश्लिलभाषणैः ।  
तस्य तु प्रकृतिं ज्ञात्वा तथा भावं विचक्षणः ॥ ४३ ॥  
  
गतिप्रचारं विभजेन्नानावस्थान्तरात्मकम् ।  
स्वभावजायां विन्यस्य कुटिलं वामके करे ॥ ४४ ॥  
  
दक्षिणं चैव हस्तं तु कुर्याच्चतुरकं तथा ।  
पार्श्वमेकं शिरश्चापि हस्तं चरणमेव च ॥ ४५ ॥  
  
पर्यायतः सन्नमयेल्लयतालवशानुगम् ।  
स्वभावजाता तस्यैषा गतिरन्या विकारजा ॥ ४६ ॥  
  
लाभे तथा च भुक्तस्य तुष्टे चापि गतिर्भवेत् ।  
शकारस्यापि कर्तव्या गतिश्चञ्चलदेहिका ॥ ४७ ॥  
  
प्। १८०)  
  
वस्त्राभरणसंस्पर्शं सम्यक्पञ्चपदानि तु ।  
वामवेधं ततः कुर्याद्विक्षेपं दक्षिणेन च ॥ ४८ ॥  
  
परिवृत्य द्वितीयं तु गच्छेत्कोणं ततः परम् ।  
तत्रापि वामवेधं तु विक्षेपो दक्षिणेन च ॥ ४९ ॥  
  
ततो भाण्डोन्मुखो गच्छेदेतान्येव पदानि तु ।  
एवं गतागतिर्गत्वा पदानि त्वेकविंशति ॥ ५० ॥  
  
वामवेधं ततः कुर्याद्विक्षेपं दक्षिणेन च ।  
एषा स्वभावगमने गतिः कार्या प्रयोक्तृभिः ॥ ५१ ॥  
  
अवस्थान्तरयोगे तु गतिं समनुबोधत ।  
अस्वस्थकाञ्चिते(?) चैव भयवित्रासयोरतया ॥ ५२ ॥  
  
आवेगे च तथा हर्षे तथानिष्टश्रुतावपि ।  
कालातिक्रमणे चैव क्षेपे चाद्भुतदर्शने ॥ ५३ ॥  
  
कार्य आत्ययिके चैव दुःखिते चारिमार्गणे ।  
अवरुद्धानुकरणे श्वापदाउगतौ तथा ॥ ५४ ॥  
  
गतिमेतेषु भावेषु द्विकलां सम्प्रयोजयेत् ।  
दिव्यानां नृपतीनां च गतिरेवं विधीयते ॥ ५५ ॥  
  
अत्रोच्यते कथं देवैः समा राज्ञां गतिर्भवेत् ।  
दिव्या तु प्रक्र्तिर्ज्ञेया तथान्या दिव्यमानुषी ॥ ५६ ॥  
  
मानुषी चैव मन्तव्या नाट्यवृत्तिक्रियां प्रति ।  
दिव्या तु देवप्रकृती राज्ञां स्याद्दिव्यमानुषी ॥ ५७ ॥  
  
अन्या या लोकसंस्था तु मानुषी सा प्रकीर्तिता ।  
तस्माद्देवानुकरणे दोषस्तत्र न विद्यते ॥ ५८ ॥  
  
गतिः शृङ्गारिणी कार्या स्वस्थकामितसम्भवा ।  
चतुष्कलाप्रमाणेन सविलासा तथैव च ॥ ५९ ॥  
  
दूतीदर्शितमार्गस्तु प्रविशेद्रङ्गमण्डलम् ।  
सूच्या चैवाप्यभिनयं प्रकुर्यादर्थसंश्रयम् ॥ ६० ॥  
  
प्। १८१)  
  
हृद्यैर्वस्त्रैस्तथागन्धैर्दूपैश्चूर्णैश्च योजितैः ।  
सुगन्धिभिश्च मालाभिर्विचित्राभिरलङ्कृतः ॥ ६१ ॥  
  
गच्छेत्सललितैः पादैरतिक्रान्तोत्थितैरथ ।  
सौष्ठवेन समायुक्तैर्लयतालवशानुगैः ॥ ६२ ॥  
  
पादयोरनुगौ चापि हस्तौ कार्यौ प्रयोक्तृभिः ।  
प्रच्छन्नकामिते चैव गतिं भूयो निबोधत ॥ ६३ ॥  
  
विसर्जितजनस्तत्र तथा दूतीसमन्वितः ।  
निर्वाणदीपो नात्यर्थं भूषणैश्च विभूषितः ॥ ६४ ॥  
  
वेलासदृशवस्त्रश्च निवृत्तस्तु शनैः शनिः ।  
शब्दशङ्क्युत्सुकश्चापि पश्चाल्लोकनतत्परः ॥ ६५ ॥  
  
वेपमानशरीरश्च प्रस्खलंस्तु मुहुर्मुहुः ।  
शङ्कितः पुरुषो गच्छेद्दिदृक्षुर्वल्लभं जनम् ॥ ६६ ॥  
  
उत्तमानामियं कार्या पुरुषाणां गतिर्बुधैः ।  
मध्यमानां गतिं चैव सम्प्रवक्ष्याम्यहं पुनः ॥ ६७ ॥  
  
ज्वरार्ते च रुजार्ते च तपःश्रान्ते भयान्विते ।  
विक्षते च्छन्नगमने त्ववहित्थे तथैव च ॥ ६८ ॥  
  
चिन्तान्विते तथा स्वस्थ औत्सुक्ये संहते तथा ।  
गतिः स्थिरलया कार्या करणाश्रयभाविनी ॥ ६९ ॥  
  
भये वित्रासिते चैव प्रमत्ते शङ्किते तथा ।  
व्याधिते हर्षिते क्रोधे कार्यं तु चतुराञ्चितम् ॥ ७० ॥  
  
सम्भ्रामाद्भुतसन्दर्शे मुहुर्मुहुरवेक्षणैः ।  
कम्पनेन च गात्राणां वस्त्रस्याकर्षणेन च ॥ ७१ ॥  
  
सुसन्धिता चूर्णपदा शकारस्य गतिर्भवेत् ।  
स्थूलस्यापि तु कर्तव्या गतिर्देहानुकर्षिणी ॥ ७२ ॥  
  
समुद्वाहितगात्रा च निलम्बितपदक्रमा ।  
विष्कम्भगामीइ चैव निश्वासबहुला तथा ॥ ७३ ॥  
  
अतिक्रान्ता च कर्तव्या तथा चूर्णपदैः सदा ।  
कार्या चैव तु हीनानां चेट्यादीनां द्विजोत्तमाः ॥ ७४ ॥  
  
प्। १८२)  
  
अधमा इति ये ख्याता नानाशीलाः कुवृत्तयः ।  
पार्श्वमेकं शिरश्चैव करं चरणमेव च ॥ ७५ ॥  
  
नामयेत्तद्गतौ किञ्चित्कुजन्मा चेटसञ्ज्ञितः ।  
जातिनीचेषु कर्तव्या विलोकनपरा गतिः ॥ ७६ ॥  
  
विकला वकसञ्चारा गात्रं सर्व नियम्य च ।  
स्वजातिसदृशी चैव तथा देहानुकर्षिणी ॥ ७७ ॥  
  
सम्भ्रमे चैव हर्षे च विक्षिप्तपदविक्रमा ।  
आसाद्य हास्यं तरसमेताश्चान्याश्च योजयेत् ॥ ७८ ॥  
  
पुनश्च करुणे कार्या गतिः स्थिरपदक्रमा ।  
सवाष्पः साश्रुनयनः सन्नगात्रस्तथैव च ॥ ७९ ॥  
  
उत्क्षिप्तपातिकरः तथा सस्वनरोदनैः ।  
गच्छेदथाध्यर्धिकया प्रत्यग्राप्रियसंश्रयात् ॥ ८० ॥  
  
एषा स्त्रीषु प्रयोक्तव्या नीचसत्त्वेषु चैव हि ।  
उत्तमानां तु कर्तव्या सवाष्पा धैर्यसंयुता ॥ ८१ ॥  
  
निश्वासैरायतोत्सृष्टैस्तथा चोर्ध्वनिरीक्षणैः ।  
न तत्र सौष्ठवं कार्यं न प्रमाणं यथोदितम् ॥ ८२ ॥  
  
नात्युत्क्षिप्तैः पदैर्गच्छेदिष्टबन्धुनिपातने ।  
गाढप्रहारे कार्या च शिथिलाङ्गभुजाश्रया ॥ ८३ ॥  
  
विघूर्णितशरीरा च गतिश्चूर्णपदैरथ ।  
गतिः काञ्चुकिनी प्रोक्ता वयोऽवस्था विशेषतः ॥ ८४ ॥  
  
वृद्धे वा मध्यमे वापि तथा चैव कनीयसि ।  
अर्ह्दतालोत्थितैः पादैर्विष्कम्भैर्-ऋजुभिस्तदा ॥ ८५ ॥  
  
उद्वहन्निव गात्राणि पङ्कमग्न इव व्रजेत् ।  
अथ वृद्धस्य कर्तव्या गतिः कम्पितदेहिका ॥ ८६ ॥  
  
विष्कम्भितगतिप्राणा मन्दोत्क्षिप्तपदा तथा ।  
शीतेन चाभिभूतस्य वर्षेणाभिहतस्य च ॥ ८७ ॥  
  
गतिं प्रयोक्तृभिः कुर्यात्स्त्रीनीचप्रकृतैः सदा ।  
पिण्डीकृत्य च गात्राणि तेषां चैव प्रकम्पनात् ॥ ८८ ॥  
  
प्। १८३)  
  
करौ वक्षसि निक्षिप्य कुब्जदेहा तथैव च ।  
दन्तोष्ठस्फुरणाच्चैव चिबुकस्य प्रकम्पनात् ॥ ८९ ॥  
  
शनैः शनैश्च कर्तव्या शीतार्थाभिनये गतिः ।  
उष्णे चापि प्रयोक्तव्या गतिर्दाहसमाकुला ॥ ९० ॥  
  
नेत्रसङ्कोचनस्वेदगात्रसंहरणान्विता ।  
अतिक्रान्तैरपक्रान्तैरेलकाक्रीडितैस्तथा ॥ ९१ ॥  
  
क्रमैरभिअयैर्युक्ता तथा चूर्णपदैरपि ।  
एतानन्यांश्च युञ्जीत नाट्यज्ञैः करुणे रसे ॥ ९२ ॥  
  
रौद्रे रसे प्रवक्ष्यामि दैत्यरक्षोगणान्प्रति ।  
एक एव रसस्तेषां स्थायी रौद्रो द्विजोत्तमाः ॥ ९३ ॥  
  
नेपथ्यरौद्रो विज्ञेयः स्वाङ्गरौद्रस्तथैव च ।  
अथ स्वभावजश्चैव त्रिधा रौद्रः प्रकीर्तितः ॥ ९४ ॥  
  
रुधिरक्लिन्नदेहो यो रौद्राभिविकृताननैः ।  
तथा पिशितहस्तश्च रौद्रो नैपथ्यजस्तु सः ॥ ९५ ॥  
  
बहुबाहुर्बहुमुखो नानाप्रहरणाकुलः ।  
स्थूलकायस्त्वतिप्रांशुरङ्गरौद्रस्तु स स्मृतः ॥ ९६ ॥  
  
रक्ताक्षः पिङ्गकेशश्च कृष्णाङ्गो विकृतस्वरः ।  
रौद्रनिर्भर्त्सनकथो रौद्रोऽयं स्यात्स्वभावजः ॥ ९७ ॥  
  
चतुस्तालोत्तरोत्क्षिप्तैः पादैस्त्र्यन्तरपातितैः ।  
गतिरेवं प्रकर्तव्या शेषा ये चापि तद्विधाः ॥ ९८ ॥  
  
एक एव रसस्तेषां स्थायी रौद्रो द्विजोत्तमाः ।  
विग्रहः प्रहसश्चैव तथा शृङ्गार इष्यते ॥ ९९ ॥  
  
तथा भयानके चापि गतिः कार्या विचक्षणैः ।  
स्त्रीणां कापुरुषाणां च ये चान्ये सत्त्ववर्जिताः ॥ १०० ॥  
  
विष्फारितचलन्नेत्रो विधून्वन् स्वशिरस्तथा ।  
भयाकुलितचित्तत्वात्पार्श्वानि च विलोकयन् ॥ १०१ ॥  
  
द्रुतैश्चूर्णपदैश्चैव कृत्वा हस्तं कपोतकम् ।  
प्रलेपितशरीरस्तु शुष्कोष्ठश्च स्खलन्व्रजेत् ॥ १०२ ॥  
  
प्। १८४)  
  
एषानुकरने कार्या तर्जने कलहे तथा ।  
सत्त्वं च विकृतं दृष्ट्वा श्रुत्वा च विकृतस्वरम् ॥ १०३ ॥  
  
एषा स्त्रीणां प्रयोक्तव्या स्त्रीणां चाक्षिपितविक्रमा ।  
क्वचिदासन्नपतितैर्विकृष्टपतितैः क्वचित् ॥ १०४ ॥  
  
एलकाक्रीडितैः पादैरुपर्युपरिपातितैः ।  
एषामेवानुगैर्हस्तैर्गतिर्भीतेषु योजयेत् ॥ १०५ ॥  
  
अहृद्या तु मही यत्र श्मशानरणकश्मला ।  
गतिस्तत्र प्रकुर्वीत बिभत्साभिनयं प्रति ॥ १०६ ॥  
  
क्वचिदासन्नपतितैर्विकृष्टपतितैः क्वचित् ।  
अतिक्रान्तैः पदैर्गच्छेज्जुगुप्सितगतिं प्रति ॥ १०७ ॥  
  
तथा वीरे च कर्तव्या पादविक्षेपसंयुता ।  
द्रुतप्रचारणाविद्धा नानाचारीसमाकुला ॥ १०८ ॥  
  
पार्श्वाक्रान्तैर्द्रुतविद्धैः सूचीविद्धैस्तथैव च ।  
कलातालगतैः पादैरावेगे योजयेद्गतिम् ॥ १०९ ॥  
  
विटस्यापि तु कर्तव्या गतीर्ललितविक्रमाः ।  
किञ्चिदाकुञ्चितैः पादैस्तालाभ्यन्तरपातितैः ॥ ११० ॥  
  
रङ्गसौष्ठवसंयुक्तं तथा हस्तौ कटिस्थितौ ।  
खटकावर्धमानौ च कृत्वा कार्या विटे गतिः ॥ १११ ॥  
  
कृशाङ्गानां तु कर्तव्या गतिर्मन्दपरिक्रमा ।  
व्याधिग्रस्तो ज्वरार्तश्च तपश्श्रान्तः क्षुधान्वितः ॥ ११२ ॥  
  
विष्टम्भनगतप्राणस्तथा क्षामोदरः सदा ।  
क्षामस्वरकपोलश्च सन्नगात्रस्तथैव च ॥ ११३ ॥  
  
हस्तपादसमुत्क्षेपं शनैस्तत्र प्रयोजयेत् ।  
कम्पनं चैव गात्राणां श्लथनं चैव योजयेत् ॥ ११४ ॥  
  
प्रकर्तव्याध्वगस्यापि गतिर्मन्दपदक्रमा ।  
विकूणनेन वक्त्रस्य जानुनोश्च विमर्शनान् ॥ ११५ ॥  
  
नीचानां मध्यमानां च गतिः कार्या सदा बुधैः ।  
तालमात्रोत्थितैः पादैस्तथा व्याकुञ्चिताञ्चितैः ॥ ११६ ॥  
  
प्। १८५)  
  
यतिनश्चाश्रमस्था ये ये चान्ये तपसि स्थिताः ।  
ऋषयस्तापसाश्चैव नैष्ठिकं व्रतमास्थिताः ॥ ११७॥  
  
आलोलचक्षुः स्याच्चैव युगमात्रनिरीक्षणे ।  
उपस्थितस्मृतिश्चैव गात्रं सर्वं नियम्य च ॥ ११८ ॥  
  
अचञ्चलमनाश्चैव गच्छेल्लिङ्गसमाश्रितः ।  
विनीतवेषश्च तथा काषायवसनोऽपि च ॥ ११९ ॥  
  
प्रथमं समपादेन स्थित्वा स्थानेन नाट्यवित् ।  
हस्तं चतुरकं कृत्वा तथा चैतत्प्रसारयेत् ॥ १२० ॥  
  
प्रसन्नवदनं कृत्वा प्रयोगस्य वशानुगम् ।  
सुनिषण्णेन गात्रेण गतिं कुर्याद्यतेस्तथा ॥ १२१ ॥  
  
उत्तमानां भवेदेषा लिङ्गिनां ये महाव्रताः ।  
एभिरेव विपर्यस्तैर्गुणैरन्येषु लिङ्गिषु ॥ १२२ ॥  
  
तथा व्रतानुगा च स्यादन्येषां लिङ्गिनां गतिः ।  
हस्तौ तदनुगौ चापि यथायोगं प्रयोजयेत् ॥ १२३ ॥  
  
विभ्रान्ता वा ह्य्दात्ता च विक्रान्ता विहृता तथा ।  
शकटास्यस्थितैः पादैरतिक्रान्तैस्तथैव च ॥ १२४ ॥  
  
कार्या पाशुपतानाञ्च् अ गतिरुद्भ्रान्तगामिनी ।  
एवं लिङ्गस्थितानां हि प्रयोज्यैव गतिर्बुधैः ॥ १२५ ॥  
  
अन्धस्येव गतिं कुर्यादन्धकारेषु योगवत् ।  
भूमौ विसर्पितैः पादैर्हस्तदर्शितमार्गकैः ॥ १२६ ॥  
  
रथस्थस्यापि कर्तव्या गतिश्चूर्णपदक्रमा ।  
समपादन्तथा स्थानं कृत्वा रथगतिं व्रजेत् ॥ १२७ ॥  
  
धनुरेकेन हस्तेन गृहीत्वान्येन सायकम् ।  
सूतश्चास्य भवेदेव प्रतोदप्रग्रहाकुलः ॥ १२८ ॥  
  
करणानि विचित्राणि कर्तव्यानि विभागतः ।  
द्रुतैश्चूर्णपदैश्चैव गन्तव्यं रङ्गमण्डलम् ॥ १२९ ॥  
  
प्। १८६)  
  
विमानस्थस्य कर्तव्या गती रथगतोपमा ।  
आरोढुमुद्वहेद्गात्रं किञ्चित्स्यादुन्मुखस्तथा ॥ १३० ॥  
  
अस्यैव वैपरीत्येन कुर्याच्चाप्यवरोहणम् ।  
अधोऽवलोकनेनैव मण्डलावर्तनेन च ॥ १३१ ॥  
  
आकाशगमने चैव कर्तव्यं गतिचेष्टितम् ।  
स्थानेन समपादेन तथा चूर्णपदैरथ ॥ १३२ ॥  
  
व्योम्नस्त्ववतरेद्यस्तु तस्येमां कारयेद्गतिम् ।  
ऋज्वायतोन्नतनतैः कुटिलावर्तितैस्तथा ॥ १३३ ॥  
  
भ्रममाणस्य चाकाशादपरुद्धभुजागतिः ।  
विकीर्णवसना चैव तथा भूगतलोचना ॥ १३४ ॥  
  
द्रुमप्रासादशैलेषु नदीनिम्नोन्नतेषु च ।  
आरोहणावतरणं कार्यमर्थवशाद्बुधैः ॥ १३५ ॥  
  
प्रासादारोहणं कार्यमतिक्रान्तैः पदैरथ ।  
उद्वाह्य गात्रं पादं च सोपानं निक्षिपेद्बुधः ॥ १३६ ॥  
  
तथावतरणे चैव गात्रमानस्य रेचयेत् ।  
अतिक्रान्तेन पादेन द्वितीयेनाञ्चितेन च ॥ १३७ ॥  
  
प्रासादारोहणं यत्तु तद्देवादिषु कारयेत् ।  
केवलं तूर्ध्वाविक्षेपमद्रिष्वङ्गं भवेदथ ॥ १३८ ॥  
  
द्रुमे चारोहणं कार्यमतिक्रान्तोत्थितैः पदैः ।  
सूचीविद्धैरपक्रान्तैः पार्श्वक्रान्तैस्तथैव च ॥ १३९ ॥  
  
एवं देवावतरणं प्रयोज्यं सरिदादिषु ।  
प्रासादेषु तथा प्रोक्तं तथैवोत्तरणं भवेत् ॥ १४० ॥  
  
द्रुमप्रासादशैलेभ्यः सञ्ज्ञामात्रेण दर्शयेत् ।  
जलप्रमाणापेक्षा तु जलमध्ये गतिर्भवेत् ॥ १४१ ॥  
  
तोयेऽल्पे वसनोत्कृर्षैः प्राज्ये पाणिविकर्षणैः ।  
किञ्चिन्नताग्रकाया तु प्रतारे गतिरिष्यते ॥ १४२ ॥  
  
प्। १८७)  
  
प्रसार्य बाहुमेकैकं मुहुर्वारिविकर्षणैः ।  
तिर्यक्प्रसारिता चैव ह्रियमाणा स्ववारिणा ॥ १४३ ॥  
  
अशेषाङ्गाकुलाधूतवदाअ गतिरिष्यते ।  
नौस्थस्यापि प्रयोक्तव्या द्रुतैश्चूर्णपदैर्गतिः ॥ १४४ ॥  
  
अनेनैव विधानेन कर्तव्यं गतिचेष्ठितम् ।  
(सञ्ज्ञामात्रेण कर्तव्यान्येतानि विधिपूर्वकम्) ॥ १४५ ॥  
  
अङ्कुशग्रहणान्नागं प्रग्रहग्रहणाद्रथम् ।  
खलीनग्रहणादश्वं नावं चैवावरोहणात् ॥ १४६ ॥  
  
अश्वयाने गतिः कार्या वैशाखस्थानकेन तु ।  
तथा चूर्णपदैश्चैव ह्युपर्युपरिपातितैः ॥ १४७ ॥  
  
पन्नगानां मतिः कार्या पादैः स्वस्तिकसंस्थितैः ।  
पार्श्वाक्रान्तक्रमं कृत्वा स्वस्तिकं योजयेत्तथा ॥ १४८ ॥  
  
मत्तानां तु गतिः कार्या तरुणे मध्यमे मदे ।  
वामदक्षिणपादाभ्यां घूर्णमानापसर्पणात् ॥ १४९ ॥  
  
आकाशस्खलितैः प्रायः पादैश्चाप्यनवस्थितैः ।  
विघूर्णितशरीरा च करैः प्रचलितैस्तथा ॥ १५० ॥  
  
उन्मत्तस्यापि कर्तव्या गतिस्त्वनियमक्रमा ।  
बहुचारीसमायुक्ता लोकानुकरणाश्रया ॥ १५१ ॥  
  
रुक्षस्फुरितकेशस्तु रेणुध्वस्ततनुस्तथा ।  
अनिमित्तप्रकथनो बहुभाषी विकारवाक् ॥ १५२ ॥  
  
प्रगीतहसितश्चापि नानाविकृतभूषणः ।  
नृत्ते गीते च वाद्ये च भाषणे च सदारतः ॥ १५३ ॥  
  
कदाचिद्धावति जवात्कदाचिदवतिष्ठते ।  
कचाचिदुपविष्टस्तु शयानश्च कदाचन ॥ १५४ ॥  
  
नाननच्चिरधरश्चैव रथ्यास्वनियतालयः ।  
उन्मत्ताभिनयस्त्वेवं तस्येमां कारयेद्गतिम् ॥ १५५ ॥  
  
प्। १८८)  
  
स्थित्वा नूपुरपादेन दण्डपादं प्रसारयेत् ।  
कृत्वा चारीं तथोद्वद्धामथ स्वस्तिकमेव च ॥ १५६ ॥  
  
अनेन चारीयोगेन परिभ्राम्य तु मण्डलम् ।  
वक्रं तु भ्रमणं चैव रङ्गकोणेषु योजयेत् ॥ १५७ ॥  
  
त्रिकं सललितं कृत्वा लताख्यं हस्तमेव च ।  
विपर्यगतैर्हस्तैः पादैर्हंसगतिं व्रजेत् ॥ १५८ ॥  
  
सिंहर्क्षवानराणां च गतिः कार्या प्रयोक्तृभिः ।  
या कृता नरसिंहेन विष्णुना प्रभविष्णुना ॥ १५९ ॥  
  
आलीढस्थानकं कृत्वा गात्रं तस्यैव चानुगम् ।  
ऊर्ध्वजानु च विक्षिप्य करमेकं च संस्थितम् ॥ १६० ॥  
  
विलोलितं शिरः कृत्वा चिबुकं बाहुमस्तके ।  
गन्तव्यं विक्रमैश्चैव पञ्चतालान्तरस्थितैः ॥ १६१ ॥  
  
नियुद्धे संशये चैव रङ्गावतरणे तथा ।  
सिंहादीनां च योक्तव्या गतिरेषा प्रयोक्तृभिः ॥ १६२ ॥  
  
शे।आणामर्थयोगेन स्थानान्यपि तु कारयेत् ।  
गजवाजिरथादींस्तु चिह्नमात्रेण कारयेत् ॥ १६३ ॥  
  
वाहनार्थप्रयोगेषु रङ्गावतरणेषु च ।  
एवमेताः प्रयोक्तव्या नॄणां तु गतयो बुधैः ॥ १६४ ॥  
  
अत्र नाभिहिता यास्तु विज्ञेयाः शास्त्रलोकतः ।  
अतः परं प्रवक्ष्यामि स्त्रीणां गतिविचेष्टितम् ॥ १६५ ॥  
  
स्त्रीणां स्थानानि कार्याणि गतिष्वाभाषणेषु च ।  
आयतं चावहित्थं च तथाश्वक्रान्तमेव च ॥ १६६ ॥  
  
दक्षिणस्तु समः पादस्त्र्यश्रः पक्षस्थितोऽपरः ।  
वामो नतः कटीपार्श्वमायतस्थानके भवेत् ॥ १६७ ॥  
  
प्। १८९)  
  
अथवा -  
  
वामः स्वाभाविको यत्र पादो विरचितस्ततः ।  
तालमात्रान्तरे न्यस्तस्त्र्यश्रः पक्षस्थितोऽपरः ॥ १६८ ॥  
  
प्रसन्नमाननमुरस्समं यत्र समुन्नतम् ।  
लतानितम्बगौ हस्तौ ज्ञेयं स्थानं तदायतम् ॥ १६९ ॥  
  
र"गावतरणारम्भं पुष्पाञ्जलिविसर्जनम् ।  
मन्मथेर्ष्योद्भवः कोपस्तर्जनाङ्गुलिमोटनम् ॥ १७० ॥  
  
निषेधगर्वगाम्भीर्यमौनमायावलम्बनम् ।  
स्थानेऽस्मिन् सन्निधानीयं दिगन्तरनिरूपणम् ॥ १७१ ॥  
  
आवाहने विसर्गे च तथा निर्वर्णनेषु च ।  
चिन्तायामवहित्थे च स्थानमेतत्प्रयोजयेत् ॥ १७२ ॥  
  
समो यत्र स्थितो वामस्त्र्यश्रः पक्षस्थितोऽपरः ।  
वामोन्नतं त्रिकं यस्मिन्नवहित्थं तदुच्यते ॥ १७३ ॥  
  
स्थानमेतत्तु नारीणां सल्लापे तु स्वभावजे ।  
निश्चये परितोषे च वितर्के लज्जिते तथा ॥ १७४ ॥  
  
एकः समस्थितः पाद एकस्त्वत्र तलाञ्चितः ।  
सूचीविद्धमविद्धं वा तदश्वक्रान्तमुच्यते ॥ १७५ ॥  
  
स्खलिते घूर्णिते चैव स्खलिताम्बरधारणे ।  
चित्रासने सललिते स्थानमेतत्तु रक्षणे ॥ १७६ ॥  
  
शाखावलम्बने कार्या स्तवकग्रहणे तथा ।  
विश्रान्तिषु तथैव स्यात्पादताडन एव च ॥ १७७ ॥  
  
स्थानकं तावदेव स्याद्यावच्चेष्टा प्रवर्तते ।  
भग्नं च स्थानकं नृत्ते (नृत्त) चारीसमन्विताः ॥ १७८ ॥  
  
एवं स्थानविधिः कार्यः स्त्रीणां सम्यग्द्विजोत्तमाः ।  
पुनरासां प्रवक्ष्यामि गतीस्तु प्रकृतिस्थिताः ॥ १७९ ॥  
  
प्। १९०)  
  
कृत्वावहित्थं स्थानं तु वामं चाधोमुखं भुजम् ।  
नाभिप्रदेशे विन्यस्य सव्यं च खटकामुखम् ॥ १८० ॥  
  
ततः सललितं पादं तालमात्रं समुत्थितम् ।  
दक्षिणं वामपादस्य वाह्ये पार्श्वे विनिक्षिपेत् ॥ १८१ ॥  
  
तेनैव समकालं च लताख्यं वामकं भुजम् ।  
दक्षिणं च नयेत्पार्श्वं न्यसेन्नाभितटे ततः ॥ १८२ ॥  
  
नितम्बे दक्षिणं कृत्वा हस्तं चोद्वेष्ट्य वामकम् ।  
ततो वामपदं दद्याल्लताहस्तं च दक्षिणम् ॥ १८३ ॥  
  
लीलयोद्वाहितेनाथ शिरसानुगतेन च ।  
किञ्चिन्नतेन चाङ्गेन गच्छेत्पञ्चपदीं ततः ॥ १८४ ॥  
  
यो विधिः पुरुषाणां तु रङ्गपीठपरिक्रमे ।  
स एव प्रमदानां तु कर्तव्यो नाट्ययोक्तृभिः ॥ १८५ ॥  
  
षट्कलं न प्रयोक्तव्यं तथाष्टकलमेव च ।  
पादस्य पतनं तज्ज्ञैः खेदजं तद्भवेस्त्रियाः ॥ १८६ ॥  
  
सयैवनानां नारीणां कार्या त्वेवं गतिर्बुधैः ।  
स्थानीया या स्त्रियस्तासां सम्प्रवक्ष्याम्यहं गतीः ॥ १८७ ॥  
  
कृत्वाऽवहित्थं स्थानं तु वामं न्यस्य कटीतटे ।  
आद्यं चारालमुत्तानं कुर्यान्नाभिस्तनान्तरे ॥ १८८ ॥  
  
न निषण्णं न च स्तब्धं न चैव परिवाहितम् ।  
कृत्वा गात्रं ततो गच्छेत्तेनैवाद्यक्रमेण तु ॥ १८९ ॥  
  
प्रेष्याणामपि कर्तव्या गतिर्विभ्रान्तगामिनी ।  
किञ्चिदुन्नमितैर्गात्रैराविद्धपदविक्रमा ॥ १९० ॥  
  
स्थानं कृत्वावहित्थं तु वामं चाधोमुखं भुजम् ।  
नाभिप्रदेशे चिन्यस्य सव्यं च खटकामुखम् ॥ १९१ ॥  
  
अर्धनारीगतिः कार्या स्त्रीपुंसाभ्यां विमिश्रिता ।  
उदात्तललितैर्गात्रैः पादैर्लीलासमन्वितैः ॥ १९२ ॥  
  
या मयाभिहिता पूर्वमुत्तमानां गतिर्बुधाः ।  
स्त्रीणां कापुरुषाणां च ततोऽर्धार्धं च कारयेत् ॥ १९३ ॥  
  
प्। १९१)  
  
उत्तमाधममध्यानां नॄणां यद्गतिचेष्टितम् ।  
स्त्रीणां तदेव कर्तव्यं ललितैः पदविक्रमैः ॥ १९४ ॥  
  
वालानामपि कर्तव्या स्वच्छन्दपदविक्रमा ।  
न तस्यां सौष्ठवं कार्यं न प्रमाणं तथाविधम् ॥ १९५ ॥  
  
तृतीया प्रकृतिः कार्या नाम्ना चैव नपुंसके ।  
नरस्वभावमुत्सृज्य स्त्रीगतिं तत्र योजयेत् ॥ १९६ ॥  
  
विपर्यस्तप्रयोगस्तु पुरुषस्त्रीनपुंसके ।  
स्वभावमात्मनस्त्यक्त्वा परभावेन योजयेत् ॥ १९७ ॥  
  
निजां प्रकृतिमुत्सृज्य क्रीडया वञ्चनेन वा ।  
स्त्री पुंसः प्रकृतिं कुर्यात्स्त्रीभावं पुरुषोऽपि वा ॥ १९८ ॥  
  
सौष्ठवेनाथ सत्त्वेन बुद्ध्या तद्वच्च कर्मणा ।  
स्त्री पुमांसं ह्यभिनयेद्वेपवाक्यविचेष्टितैः ॥ १९९ ॥  
  
स्त्रीवेषभाषितैर्युक्तं प्रेक्षिताप्रेक्षितस्मितैः ।  
मृदुसन्नगतिश्चैव पुमान् स्त्रीभावमाचरेत् ॥ २०० ॥  
  
जातिहीनास्तु या नार्यः पुलिन्द शवराङ्गनाः ।  
याश्चापि तासां कर्तव्या तज्जातिसदृशी गतिः ॥ २०१ ॥  
  
व्रतस्थानां तपःस्थानां लिङ्गस्थानां तथा पुनः ।  
खस्थानां चैव नारीणां समपादं प्रयोजयेत् ॥ २०२ ॥  
  
उद्धता येऽङ्गहाराः स्युर्याश्चार्यो मण्डलानि वा ।  
तानि नाट्यप्रयोगज्ञैर्न कर्तव्यानि योषिताम् ॥ २०३ ॥  
  
अथासनविधिः कार्यः स्त्रीणां नॄणां तथैव च ।  
नानाभावसमायुक्तं तथैव शयनाश्रयः ॥ २०४ ॥  
  
स्वस्थं मन्दालसं क्लान्तं स्रस्तालसमथापि च ।  
विष्कम्भकमुत्कटिकं मुक्तजानु तथासनम् ॥ २०५ ॥  
  
जानूगतं विमुक्तं च स्थानकान्युपवेशने ।  
लक्षणं पुनरेतेषां विनियोगं च वक्ष्यते ॥ २०६ ॥  
  
विष्कम्भेनाञ्चितौ पादौ किञ्चिद्वक्षः समुन्नतम् ।  
हस्तौ कट्यूरुविन्यस्तौ स्वस्थे स्यादुपवेशने ॥ २०७ ॥  
  
स्वभावाभिनये चैव तथा स्वस्थोपवेशने ।  
आविष्कृतेषु सर्वेषु भावेष्वेतत्प्रयोजयेत् ॥ २०८ ॥  
  
एकः प्रसारितः किञ्चित्पादोऽन्यस्त्वासनाश्रितः ।  
शिरः पार्श्वगतं चैव स्थानं मन्दालसं तु तत् ॥ २०९ ॥  
  
चिन्तायां च तदौत्सुक्ये निर्वेदे विरहे तथा ।  
विवादादिषु चाधेयं स्थानमेतत्प्रयोक्तृभिः ॥ २१० ॥  
  
चिबुकापाश्रयौ हस्तौ बाहुशीर्षाश्रयं शिरः ।  
सम्प्रनष्टेन्द्रियमना विज्ञेयं क्लान्तमासनम् ॥ २११ ॥  
  
बलेन विगृहीतस्य रिपुणा खण्डितस्य च ।  
शोकग्लानस्य चौत्सुक्ये स्थानमेतद्विनिर्दिशेत् ॥ २१२ ॥  
  
स्रस्तौ हस्तौ विमुक्तौ च शरीरमलसं तथा ।  
खेदालसं तथा चक्षुर्यत्र स्रस्तालसं तु तत् ॥ २१३ ॥  
  
श्रमग्लानौ मदे चैव मूर्छायां व्याधितेषु च ।  
मोहे प्राणभये चैव विपादे चैव तद्भवेत् ॥ २१४ ॥  
  
प्। १९३)  
  
विष्कम्भादञ्चितौ पादावूरु विष्कम्भितौ भुजौ ।  
निमीलितं तथा चक्षुः स्थाने विष्कम्भनामनि ॥ २१५ ॥  
  
स्ववक्षोगतया दृष्ट्या योगध्याने विलीयते ।  
स्वभावसंस्थया चैव नटानामुपगम्यते ॥ २१६ ॥  
  
समौ पादौ समाधाय समं यदुपविश्यते ।  
अस्पृष्टभूतलं चैव ज्ञेयमुत्कटिकासनम् ॥ २१७ ॥  
  
पित्र्ये समाधिजप्ये च होमादिकरणेषु च ।  
एतत्स्थानं विधातव्यं तथाचमनकर्मणि ॥ २१८ ॥  
  
एकं जानु यदास्यैव महीपृष्ठे निधीयते ।  
मुक्तजानुकमेतद्धि विज्ञेयं ह्यासनं बुधैः ॥ २१९ ॥  
  
एतत्कृतव्यलीकानां प्रियाणां सम्प्रसादने ।  
मार्जने कुट्टिमानां च तथाभूम्यनुलेपने ॥ २२० ॥  
  
महीगताभ्यां जानुभ्यां स्थानं जानूगतं भवेत् ।  
देवाभिवन्दने कार्यं रुष्टानां च प्रसादने ॥ २२१ ॥  
  
शोके चाक्रन्दने तीव्रे मृतानां चैव दर्शने ।  
सन्त्रासने कुसत्त्वानां नीचानां चैव याचने ॥ २२२ ॥  
  
भूमौ यदूर्ध्वपतनं तद्विमुक्तमिति स्मृतम् ।  
प्रहारे तत्प्रयोक्तव्यमावेगे क्रन्दिते तथा ॥ २२३ ॥  
  
तथासनविधिः कार्यो विधिवन्नाटकाश्रयः ।  
स्त्रीणां च पुरुषाणां च वाह्योऽथाभ्यन्तरस्तथा ॥ २२४ ॥  
  
देवानां नृपतीनां च योज्यं सिंहासनं तथा ।  
पुरोधःश्रेष्ठ्यमात्यानां भवेद्वेत्रासनं तथा ॥ २२५ ॥  
  
मुण्डासनं तु कर्तव्यं सेनानियुवराजयोः ।  
काष्ठासनं ब्राह्मणानां कुमाराणां कुथासनम् ॥ २२६ ॥  
  
स्थानीया ये तु पुरुषाः कुलविद्याप्रकाशिताः ।  
तेषामासनसत्कारः कर्तव्यो गुरुपार्थिवैः ॥ २२७ ॥  
  
प्। १९४)  
  
समे समासनं चैव मध्ये मध्यं तथासनम् ।  
अतिरिक्तेऽतिरिक्तं च हीने भूम्यासनं तथा ॥ २२८ ॥  
  
उपाध्यायस्य नृपतेर्गुरूणां चाग्रतो बुधैः ।  
भूम्यासनं तथा कार्यं काष्ठासनमथापि वा ॥ २२९ ॥  
  
नौनागरथभूमीषु तथा काष्ठासनेषु च ।  
सहासनं न दुष्येत गुरूपाध्यायपार्थिवैः ॥ २३० ॥  
  
एवं राजसभां प्राप्य कार्यस्त्वासनजो विधिः ।  
प्रकृतीनां तु सर्वासां तथा ज्ञानसमुत्थितम् ॥ २३१ ॥  
  
पुरुषाणां भवेदेष विधिरासनसंश्रयः ।  
स्त्रीणां चैवासनविधिं सम्प्रवक्ष्याम्यतः परम् ॥ २३२ ॥  
  
सिंहासनं महादेव्या राज्ञीनां मुण्डमासनम् ।  
पुरोधोऽमात्यपत्नीनां भवेद्वेत्रासनं तथा ॥ २३३ ॥  
  
भगिनीनां तु कर्तव्यं वस्त्रचर्मकुथापि वा ।  
ब्राह्मणीनां तापसीनां पट्टासनमथापि च ॥ २३४ ॥  
  
वेश्यानामपि कर्तव्यमासनं हि मसूरकम् ।  
शेषाणां प्रमदानां तु भवेद्भूम्यासनं बुधाः ॥ २३५ ॥  
  
एवमन्तःपुरे ज्ञेयो बाह्यश्चासनतो विधिः ।  
तथा स्वगृहवार्तासु छन्देनासनमिष्यते ॥ २३६ ॥  
  
नियमस्थो मुनीनां तु भवेदासनतो विधिः ।  
लिङ्गिनां चासनविधिः कार्यो व्रतसमाश्रयः ॥ २३७ ॥  
  
व्रुसीमुण्डासनप्रायं वेत्रासनमथापि च ।  
होमयज्ञक्रियायां च पित्र्यर्थे च प्रयोजयेत् ॥ २३८ ॥  
  
आकुञ्चितं समं चैव प्रसारितविवर्तिते ।  
उद्वाहितं नतं षोढा शय्यासथानानि निर्दिशेत् ॥ २३९ ॥  
  
सर्वैराकुञ्चितैरङ्गैः शय्याविद्धे तु जानुनी ।  
स्थानमाकुञ्चितं नाम शीतार्तानां प्रयोजयेत् ॥ २४० ॥  
  
प्। १९५)  
  
उत्तानितमुखं चैव प्रत्यङ्मुक्तकरं तथा ।  
समं नाम प्रसुप्तस्य स्थानकं संविधीयते ॥ २४१ ॥  
  
एकं भुजमुपाधाय सम्प्रसारितजानुकम् ।  
स्थानं प्रसारितं नाम सुखसुप्तस्य कारयेत् ॥ २४२ ॥  
  
अधोमुखस्थितं चैव विवर्तितमिति स्मृतम् ।  
शस्त्रक्षतमृतोत्क्षिप्तमत्तोन्मत्तेषु कारयेत् ॥ २४३ ॥  
  
हस्तोपरि शिरः कृत्वा कूर्परक्षोभमेव च ।  
उद्वाहितं तु विज्ञेयं लीलयाविशने विभोः ॥ २४४ ॥  
  
ईषत्प्रसारिते जङ्घे यत्र स्रस्तौ करावुभौ ।  
आलस्यश्रमखेदेषु नतं स्थानं विधीयते ॥ २४५ ॥  
  
रङ्गे विकृष्टे भरतेन कार्यो गतागतैः पादगतिप्रचारः ।  
त्र्यश्रे त्रिकोणश्चतुरश्रके वा समैर्गतैरर्थवशेन नित्यम् ॥ २४६ ॥  
  
वयोऽनुरूपः प्रथमस्तु वेषो वेषानुरूपेण गतिप्रचारः ।  
गतिप्रचारानुगतं च पाठ्यं पाठ्यानुरूपोऽभिनयश्च कार्यः ॥   
२४७ ॥  
  
गतिप्रचारस्तु मयोदितोऽयं नोक्तस्तु यः सोऽर्थवशेन साध्यः ।  
अतःपरं रङ्गपरिक्रमस्य वक्ष्यामि कक्ष्यानुगतं विभागम् ॥ २४८ ॥  
  
इति श्रीभारतीये नाट्यशास्त्रे गतिप्रचारो नाम द्वादशोऽध्यायः ॥  
नाट्यशास्तम्  
  
त्रयोदशोऽध्यायः ।  
  
ये तु पूर्वं मया प्रोक्तास्त्रयो वै नाट्यमण्डपाः ।  
तेषां विभागं विज्ञाय ततः कक्ष्यां प्रयोजयेत् ॥ १ ॥  
  
  
देहस्तु(स्य?) बाह्यान्तरभेदिकक्ष्या-  
विभागधर्मीविविधा प्रवृत्तिम् ।  
आसूत्रयन्दोषविशुद्धिदक्ष-  
क्रमोऽर्कदृष्टिर्जयताद्वृपाङ्कः ॥  
  
इहाभिनयानन्तरं यद्यपि सर्वा वृत्तिप्रवृत्तय उद्दिष्टाः सर्वान्ते च रङ्गे   
(३६) सूचिता कक्ष्या तच्चतुर्विधाभिनयाभिधानानन्तरमेतदध्यायार्थो   
वक्तव्यः । तथापि प्रत्यभिनयमियतीतिकर्तव्यतोपयुज्यते । तदभिधानं विना-  
(ना-)ङ्गिकमेवोक्तं स्यादिति वक्तव्यम् । तदुद्देशे तु सामान्यशब्दत्वान्नास्ति   
प्रत्येकमुद्देशने गतिः । तथोद्देशनेऽपि च गौरवं स्यात् । अत एवंवादिना   
कक्ष्यादेरपृथग्भावे यो हेतुरुक्तः क्रमोल्लङ्घनादिति तस्यासिद्धत्वं   
विरुद्धता च प्रत्युत प्रत्येकप्रसङ्गत्वलाभात्   
क्रमस्यापदार्थत्वान्नार्थप्रमाणकत्वान्मुख्यश्रौतपदार्थवाधकत्व  
मयुक्तं श्रुत्या वाक्यप्रमाणस्य वादनादिति तु भट्टलोल्लटोक्तं प्रकृते   
सिद्ध्यति विरोधाभावात् क्रमस्य च मध्यत्वात् गतिरूपप्रयोगहेतुत्वा  
  
  
प्। १९७)  
  
ये नेपथ्यगृहद्वारे मया पूर्वं प्रकीर्तिते ।  
तयोर्भाण्डस्य विन्यासो मध्ये कार्यः प्रयोक्तृभिः ॥  
  
कक्ष्याविभागो निर्देश्यो रङ्गपीठपरिक्रमात् ।  
  
  
अतस्तदवसर एवाभिधानं युक्तम् । तद्द्वारेणाभिनयाङ्गतामगात् ।   
तद्देशत्रयं वक्तृत्रयं वक्तव्यम् । तत्र प्रथमं   
कक्ष्याभिधानेऽयमभिप्रायः इह गतिर्गन्तव्यदेशाश्रयात् देशश्च   
जलस्थलादि बहुतरसमविषमादिस्वभेदसहितं काव्यार्थतामात्रेणैवेह   
सम्भवन्नपि प्रयोगस्थाने न सम्भवत्येवेति तस्य परिहारार्थं   
कक्ष्यानिरूपणं कर्तव्यम् । अत एव पूर्वाध्यायान्त उक्तं परिक्रमे   
गतावुपयोगिनं स्थानविशेषाणां सम्यग्विभागं वक्ष्यामीति ।   
सेयमध्यायसङ्गतिस्तां दर्शयितुमाह ये तु पूर्वमिति । तु शब्दाद्दूरत्वं   
पूर्वतायाः सूचयन् द्वितीयाध्यायार्थं स्मारयति तेषामिति   
प्रत्येकमित्यभिप्रायः । मण्डपस्य यो विशिष्टो   
भागोऽन्तरङ्गपीठात्मकस्तं विज्ञाय विभागतो ज्ञात्वा   
कक्ष्यागत्युपयोगिनं स्थानविशेषं प्रयोजयेत् विभागेन सम्बन्धं नयेत् ।   
नाट्यदेशानुसारेण प्रकोष्ठे त्यक्ते यो देशोऽवशेष्यते तत्रैव चातुरश्रीयम्   
। अत एव वामदक्षिणभागयोः कुतपविन्यासः शिष्टे कक्ष्याविभागः ।  
  
रङ्गस्य को विभाग इत्याह ये नेपथ्यगृहद्वार इत्यादि ।   
(पूर्वमिति)द्वितीयाध्याये प्रकीर्तिते भाण्डस्य ततातोद्यसहितस्य त्रिपुष्करस्य ।   
ततः किमित्याह कक्ष्याविभाग इति । तेन भाण्डेन यत्परित आक्रान्तं   
तद्विवर्ज्य शेषे रङ्गपीठदेशे निष्क्रमणप्रवेशगत्याद्युपयोगी   
स्थानविभागो निर्देश्यः प्रेक्षकावधिः   
  
  
प्। १९८)  
  
परिक्रमेण रङ्गस्य ह्यन्या कक्ष्या भवेदिह ॥ ३ ॥  
  
कक्ष्याविभागे ज्ञेयानि गृहाणि नगराणि च ।  
उद्यानाराम सरितस्त्वाश्रमा अटवी तथा ॥ ४ ॥  
  
पृथिवी सागराश्चैव त्रैलोक्यं सचराचरम् ।  
वर्षाणि सप्तद्वीपाश्च पर्वता विविधास्तथा ॥ ५ ॥  
  
आलोकश्चैव लोकश्च रसातलमथापि च ।  
दैत्यनागालयाश्चैव गृहाणि भवनानि च ॥ ६ ॥  
  
  
सङ्क्रमयितन्यः । ननु कः स्थानविभागः आह - परिक्रमेणेति ।   
परिक्रामन्त्यनेनेति परिक्रामः चार्यादिसन्निवेशः तद्वशादेकस्यापि   
रङ्गदेशस्य स्थानभेदनापत्यागः यथा - आरोढुमुद्वहेद्गावम्   
अतिक्रान्तेन पादेन (१२-१०२) इत्यादिना विशेषे तु   
प्रासादपर्वतादिरूपत्वमस्यैव । ननु भाण्डवाद्यविनिर्मुक्ते   
रङ्गपीठदेशे क्रमविशेषस्थानभेद कॢप्तिः । तन्नेत्याह कक्ष्याविभाग   
इत्यादि विशिष्टे शिष्टे देशे स्थानान्तराणि कल्पनीयानि तानि   
कविजनस्मरणार्थमुपलक्षणत्वेन पठन्ति । गृहादीनि   
पृथिवीस्वर्गपातालभेदात्पुनरुदाहृतानि सर्वसङ्ग्रहाय   
त्रैलोक्यमित्युक्तेऽपि स्माणार्थं वर्णनोद्देशः ।  
  
ननु सर्वत्र प्रयोगे सर्वे त्रैलोक्यवर्तिनः स्थानभेदात्किं सम्भाविनः नेति   
दर्शयति नगरे वेत्यादि । निपातैरनुक्ता अटव्यादयः साक्षात् । तथा   
  
  
प्। १९९)  
  
नगरे वा वने वापि वर्षे वा पर्वतेऽपि वा ।  
यत्र वार्ता प्रवर्तेत तत्र कक्ष्यां प्रयोजयेत् ॥ ७ ॥  
  
बाह्यम् आ मध्यमं वापि तथैवाभ्यन्तरं पुनः ।  
दूरं वा सन्निकृष्टं वा देशं तु परिकल्पयेत् ॥ ८ ॥  
  
पूर्वप्रविष्टा ये रङ्गं ज्ञेयास्तेऽभ्यन्तरा बुधैः ।  
पश्चात्प्रविष्टा विज्ञेया कक्ष्याभागे तु बाह्यतः ॥ ९ ॥  
  
तेषां तु दर्शनेच्छुर्यः प्रविशेद्रङ्गमण्डलम् ।  
दक्षिणाभिमुखः सोऽथ कुर्यादात्मनिवेदनम् ॥ १० ॥  
  
  
वीप्साद्योते । यत्र यत्र वार्ता वृत्तान्त इतिवृत्तवलायातः प्रकर्षेण वर्तेत   
तत्रमध्ये यो देशविभागस्तमेव प्रवर्तयेत् रङ्गपीठे दर्शयेत् न   
सर्वमित्यर्थः विशिष्टे देश इत्युक्तं न रङ्गपीठस्य । विशेषं दर्शयति   
वाह्येचेत्यादि । भागत्रितये सति कस्मिंश्चिद्भागे देशादि कल्पयित्वा तत्रैव   
दूरादिभेदं परिकल्पयेत् भूयस्त्वाल्पत्वादिभिन्नेन परिक्रमेण   
कल्पयेदित्यर्थः । बाह्यादिभेदं निरूपयति पूर्वप्रविष्टा इति पूर्वभूताः   
प्रधानभूताः सन्तः पूर्वं ये प्रविष्टास्ते अभ्यन्तरा इति अधिष्ठितो   
देशविशेषोऽभ्यन्तरकक्ष्या प्रधानभूतस्तु पूर्वप्रविष्टोऽपि प्रधाने   
प्रविशति स्वकक्ष्यान्त्य इत्येव । पश्चात्प्रविष्टानां तु स्थानं वाह्यकक्ष्या   
। ते तु येन स्थानविशेषेण प्राक्प्रविष्टमुपसर्पन्ति सदेशो मध्यमा कक्ष्या ।   
एतदुक्तं भवति पूर्वप्रविष्टस्य स्वस्थान   
एवेतिवृत्तोचितगृहोद्यातादिविभागः पश्चात्प्रविष्टस्यापि पूर्वप्रविष्टेन सह   
यावन्न च सम्मिलनं तावत्प्रेक्षायामेव मध्यमकक्ष्यायां तु   
गतिपरिक्रमादिः तत्सम्मेलनार्थं सम्मिलितानां तु कक्ष्यविभगो   
विच्छिद्यत इति सम्मेलन इतिकर्तव्यतामाह तेषां त्विति पूर्वप्रविष्टानां   
कर्मणि षष्ठी ।  
  
  
प्। २००)  
  
यतो मुखं भवेद्भाण्डद्वारं नेपथ्यकस्य च ।  
सा मन्तव्या तु दिक्पूर्वा नाट्ययोगेन नित्यशः ॥ ११ ॥  
  
निष्क्रामेद्यश्च तस्माद्वै स तेनैव तथा व्रजेत् ।  
यतस्तस्य कृतं तेन पुरुषेण निवेदनम् ॥ १२ ॥  
  
(निष्क्रान्तोऽर्थवशाचापि प्रविशेद्यदि तद्गृहम् ।  
यतः प्राप्तः स पुरुषस्तेन मार्गेण निस्क्रमेत् ॥ १३ ॥  
  
अथवार्थवशाच्चापि तेनैव सह गच्छति ।  
तथैव प्रविशेद्रङ्गमेकाकी सहितोऽपि वा ॥ १४ ॥  
  
  
पूर्वप्रविष्टस्य यो दक्षिणो भागस्तं वीक्षमाणः स्थितो यथा प्रेक्षकस्य   
यः पराङ्मुखीभवतीत्यर्थः एषां प्रवृत्तये दाक्षिणात्यादिके क्रमः   
एतद्विपरीतमन्यत्र । प्रवृत्त्यवयवोद्भाविनं क्रममथशब्देअ सूचयति ।   
तेनेदमाह (प्रा)धान्येनोत्तराभिमुख्यं दक्षिणस्यामात्मनिवेदनं   
यथावदितिवृत्तवशात्तादृङ्निबध्यते । यः पूर्वप्रविष्टैः सह सम्मिलितस्य   
सर्वबाह्यकक्ष्यायामेवेति तु शब्दस्यार्थः । का खल्विह दक्षिणा दिगित्याह   
यतोमुखमिति समासः यदपेक्षं भाण्डस्य मुखं सा दिक् पूर्वा । ननु   
भाण्डस्य मुखं दुर्मानमित्याह द्वारमिति । नेपथ्यग्रहणे गृहस्य   
यन्मुखद्वारं भाण्डोपादानं तु तस्य प्रतियोजने पूर्वतां प्रकटयति   
प्राधान्यज्ञापनेन । तेनैवेति पूर्वप्रविष्टपात्रान्तर योगेनेत्यर्थः ।  
  
  
प्। २०१)  
  
तयोश्चापि प्रविशतोः कक्ष्यामन्यां विनिर्दिशेत् ।  
परिक्रमेण रङ्गस्य त्वन्या कक्ष्या विधीयते ॥ १५ ॥  
  
समैश्च सहितो गच्छेन्नीचैश्च परिवारितः ।  
अथ प्रेषणिकाश्चापि निर्देश्या ह्यग्रतो गतौ) ॥ १६ ॥  
  
सैव भूमिस्तु बहुभिर्विकृष्टा स्यात्परिक्रमैः ।  
मध्या वा सन्निकृष्टा वा तेषामेवं विकल्पयेत् ॥ १७ ॥  
  
नगरे वा वने वापि पर्वते सागरेऽपि वा ।  
दिव्यानां गमनं कार्यं वर्षे द्वीपेऽपि वा पुनः ॥ १८ ॥  
  
आकाशेन विमानेन माययाप्यथवा पुनः ।  
विविधाभिः क्रियाभिर्वा नानार्थाभिः प्रयोगतः ॥ १९ ॥  
  
नाटके च्छन्नवेषाणां दिव्यानां भूमिसञ्चरः ।  
  
  
एवं बाह्ये वा मध्यमे वापि तथैवाभ्यन्तर इति विकृष्टं दूरमित्यादि   
विभजति सैव भूमिरिति विकल्पानां मध्याल्पत्वरचनादिश्च न केवलमल्पत्व   
बहुत्वकृतमेव । परिक्रमवैचित्य्रं यावदन्यदपीति दर्शयति नगरे   
वेत्यादिना प्रयोगत इत्यन्तेन । प्रयोगो नाट्ये । दिव्यानां देवयोनीनां   
पिशाचादिब्रह्मान्तानां यन्नगरादिद्वीपादिविषयागमनं तदाकाशेनैव   
विमानगामिना विमानेन मायया वा अदर्शरूपया अन्याभिर्वा   
वलादाहरणादिक्रियाभिर्विविधप्रयोजनाभिः कार्यमिति सम्बन्धः । न च   
दिव्यानामेष एव प्रकारः किं तु अन्योऽप्यस्तीत्याह नाटक इति । वेपशब्देन न   
चापादभूतलं वपुर्लक्ष्यते । तेन   
वरप्रदानाद्यनुग्रहनिमित्ताच्छन्नस्वरूपाणां देवानां   
मानुषैर्दर्शनं भवति तदा  
  
  
प्। २०२)  
  
मानुषैः कारणादेषां यदा भवति दर्शनम् ॥ २० ॥  
  
(भारतेऽप्वथ हैमे वा हरिवर्ष इलावृते ।  
रम्ये किम्पुरुषे वापि कुरुषूत्तरकेषु वा) ॥ २१ ॥  
  
दिव्यानां छन्दगमनं सर्ववर्षेषु कीर्तितम् ।  
भारते मानुषाणां तु गमनं संविधीयते ॥ २२ ॥  
  
(विकृष्टं यस्तु गच्छेद्धि देशं कार्यवशान्नरः ।  
अङ्कच्छेदे तमन्यरिमन्निर्दिशेद्धि प्रवेशके ॥ २३ ॥  
  
अह्नः प्रमाणं गत्वा तु कार्यलाभं विनिर्दिशेत् ।  
तथालाभे तु कार्येऽस्या अङ्कच्छेदो विधीयते ॥ २४ ॥  
  
क्षणो मुहूर्तो यामो वा दिवसो वापि नाटके ।  
एकाङ्के संविधातव्यो बीजस्यार्थवशानुगः ॥ २५ ॥  
  
अङ्कच्छेदे तु निर्वृत्तं मासं वा वर्षमेव वा ।  
  
  
नाटके प्रयोगे तेषामपि भूमिसञ्चरः सञ्चरत्यस्मिन् भूमिरेव सञ्चरः ।   
अयं तु देवेषु सामान्यकल्प इत्याह दिव्यानामिति । पुराणेषु त्वयं   
सामान्यविधिरित्याह भारत इति न त्विलावृतादावित्यर्थः । वर्षं   
प्रचारार्थमाह   
  
  
प्। २०३)  
  
नोर्ध्वं वर्षात्प्रकर्तव्यं कार्यमङ्कसमाश्रयम् ॥ २६ ॥  
  
एवं तु भारते वर्षे कक्ष्याः कार्याः प्रयोगतः ।  
मानुषाणां गतिर्या तु दिव्यानां तु निबोधत) ॥ २७ ॥  
  
हिमवत्पृष्ठसंस्थे तु कैलासे पर्वतोत्तमे ।  
यक्षाश्च गुह्यकाश्चैव धनदानुचराश्च ये ॥ २८ ॥  
  
रक्षोभूतपिशाचाश्च सर्वे हैमवताः स्मृताः ।  
हेमकूटे च गन्धर्वा विज्ञेयाः साप्सरोगणाः ॥ २९ ॥  
  
सर्वे नागाश्च निषधे शेषवासुकितक्षकाः ।  
महामेरौ त्रयस्त्रिंशज्ज्ञेया देवगणा बुधैः ॥ ३० ॥  
  
नीले तु वैडुर्यमये सिद्धा ब्रह्मर्षयस्तथा ।  
दैत्यानां दानवानां च श्वेतपर्वत उच्यते ॥ ३१ ॥  
  
पितरश्चापि विज्ञेयाः शृङ्गवन्तं समाश्रिताः ।  
इत्येते पर्वताः श्रेष्ठा दिव्यावासा भवन्ति हि ॥ ३२ ॥  
  
  
हैमवता इति हिमवति बाहुल्येनैषां गतिरित्यर्थः एवं सर्वत्र । नील इति   
अद्रिविशेषे तस्यैव विशेषणं वैडूर्यमये एतच्च कवेः शिक्षार्थम् ।   
दिव्यानां पिशाचादिब्रह्मान्तानामावासः ।  
  
  
प्। २०४)  
  
तेषां कक्ष्याविभागश्च जम्बूद्वीपे भवेदयम् ।  
तेषां न चेष्टितं कार्यं स्वैः स्वैः कर्मपराक्रमैः ॥ ३३ ॥  
  
परिच् दविशेषस्तु तेषां मानुषलोकवत् ।  
सर्वे भावास्तु देवानां कार्या मानुषसंश्रया ॥ ३४ ॥  
  
तेषां त्वनिमिषत्वं यत्तन्न कार्यं प्रयोक्तृभिः ।  
इह भावा रसाश्चैव दृष्ट्यामेव प्रतिष्ठिताः ॥ ३५ ॥  
  
दृष्ट्या हि सूचितो भावः पश्चादङ्गैविभाव्यते ।  
  
  
ननु वर्षान्तरेषु दिव्यपर्वतेषु यदुचितं गमनं तत्कर्तु शक्यमित्याह   
तेषामिति । चकार इहार्थ जम्बूद्वीप इव दिव्यानामपि   
कक्ष्याविभागस्थानविशेषोपलक्षिता गतिरित्यर्थः । एतत् स्फुटयति न तेषामिति ।   
परिच्छेदविशेषश्च तदीयः परिचारः स्वाभितो न कार्य इत्यर्थः परिच्छेदो   
वा ज्ञानं तद्दूरव्यवहितादिविषयं न प्रदर्शनीयम् । कथं तर्हि आह   
मानुषगत एवेषा सर्वो भावः कार्यः कथं मानुषलोकवत्   
यथामानुषलोके अंशावतरणे नायकानां रामादीनां किंइदुत्कृष्टं   
सातिशयं मानुष्योचितमेव चरितं तथैव   
दिव्यभावबहुवृत्तीनामपीत्यर्थः । न निमपतीत्यनिमिषं रूपं तेषां   
नैव कार्यम् । तुरवधारणे । अत्र हेतुरिहेति । भावा व्यभिचारिणो रसाः   
स्थायिनो दृष्टावेवेति स्पष्टयति दृष्ट्यामिति । सूचितः सूचाभिनय एव   
विभाव्यते विभावादिशेषयुक्तत्वे स्फुटीभवतीत्यर्थः । अत एव न तेषां   
चेष्टितमित्यनेन साध्योऽप्ययमर्थः पुनरुपात्तः प्राधान्यात् ।  
  
  
प्। २०५)  
  
एवं कक्ष्याविभागस्तु मया प्रोक्तो द्विजोत्तमाः ।  
पुनश्चैव प्रवक्ष्यामि प्रवृत्तीनां तु लक्षणम् ॥) ३६ ॥  
  
चतुर्विधा प्रवृत्तिश्च प्रोक्ता नाट्यप्रयोक्तृभिः ।  
आवन्ती दाक्षिणात्या च पाञ्चाली चोढ्रमागधी ॥ ३७ ॥  
  
अत्राह - प्रवृत्तिरिति कस्मात् ? उच्यते - पृथिव्यां नाना   
देशवेषभाषाचारा वार्ताः ख्यापयतीति वृत्तिः प्रवृत्तिश्च निवेदने ।   
अत्राह - यथा पृथिव्यां नानादेशाः   
  
  
एवं सर्वोपकारित्वादुद्देशस्य सङ्ग्रहे सर्वं पश्चादभिधानं तेनैवं   
न यद्यपि कक्ष्याविभागः सूचितस्तथापि चारीपरिक्रमप्रसङ्गेन   
गत्यध्यायानन्तरं दर्शितः । इदानीं   
त्वाङ्गिकोपयोगिधर्म्यादित्रयमुद्दिष्टं तत्र वृत्तीनामग्रतो निरूपणं   
भविष्यति तत्र च हेतुः वृत्त्यध्याय (अ २०) एव वक्ष्यामः । यद्यपि धर्मः   
पूर्वमुद्दिष्टस्तथापि यत्र वार्ता प्रवर्तत इत्यनेन   
कक्ष्याविभागकल्पितदेशभेदाभिधानप्रसङ्गेन च   
देशविभागप्रतिपन्नाः प्रवृत्तय आक्षिप्ताः किं च पात्रस्य सति प्रवेशे   
कक्ष्याविभाग उत्तरद्वारेण दाक्षिणात्यावन्त्योः प्रवेशो अन्ययोस्तु   
सवेय्नेत्येवं प्रवृत्तिविभागं प्रवेशकभेदमाक्षिपति । सोऽपि   
तत्स्थानेनेदमिति तदुपयोगित्वेनापि समनन्तरं प्रवृत्तयो वक्तव्या इति मनसि   
कृत्वाह चतुविधेति । प्रवृत्तिः तस्मादित्यर्थः । प्रश्ना इति कस्मादिति   
चतुष्कप्रशनः अर्थं तावदाह पृथिव्याइति प्रवृत्तिः देशविशेषगता   
वेषभाषासमाचारवैचित्र्यप्रसिद्धिरुच्यते । तत्रैवं योजना - देशे देशे   
येष्वेव वेषादयो नैपथ्यं भाषा वा आचारो लोकशास्त्रव्यवहारः वार्ता   
कृषिपाशुपाल्यादिजीविका इति तान् प्रख्यापयन्ति   
पृथिव्यादिसर्वलोकविद्याप्रसिद्धिं करोति प्रवृत्तिर्बाह्यार्थे यस्मान्नि-  
  
  
प्। २०६)  
  
सन्ति कथमासां चतुर्विधत्वमुपपन्नं समानलक्षणश्चासा   
प्रयोगः ? उच्यते - तत्तु सत्यम् आसां समानलक्षणप्रयोगः । किं तु   
नानादेशवेषभाषाचारो लोक इति कृत्वा लोकानुमतेन वृत्तिसंश्रितस्य   
नाट्यस्य मया चतुर्विधत्वमभिहितं भारत्यारभटी सात्त्वती   
कैशिकी चेति ।  
  
  
वेदने निश्शेषेण वेदने ज्ञाने प्रवृत्तिशब्दः । अस्त्येषा भुवने   
प्रवृत्तिरभवद्रामेण रामस्य यत् इत्यादौ ।  
  
अथ सङ्ख्याप्रश्ने स्वाभिप्रायमाह यदेति । देशा इति । तत्कृत्वापि चतुष्टयी   
प्रवृत्तिरित्युक्तं न चत्वार एव देशाः । स्यादेतदेव तावत्यस्तावदुक्ता   
अभ्यधिकास्तु त्यक्ता इत्याशङ्क्याह समानलक्षणत्वात्प्रयोग इत्युच्यते   
महद्भिरिति शेषः । प्रयोग इति नाट्यम् । चतसृणामेव   
समानलक्षणानामेतत्प्रवृत्तिचतुष्टयसाधारणस्वभावः सर्वप्रयोगे   
युष्मन्मते न त्वन्यो व्यवहारः कश्चिद्दर्शितः । तथा च लोभक्रोधमोहैस्तु   
साधारीकृतजगच्चिन्ताद्याशु प्रदेशः पराक्रियते तथा प्रकृतेऽपि ।  
  
ननु चतुस्साधारणप्रयोगो नत्वन्योऽत्र प्रविशति व्यवहार इत्येतदुक्तम् ।   
विस्मरणशीलो भवान् न स्मर्यते । उक्तं पूर्वरङ्गान्ते (अध्या-५)   
इत्येषोऽवन्तिपाञ्चालदाक्षिणात्योढ्रमागधैः । कर्तव्यः पूर्वरङ्गस्त्विति   
पूर्वरङ्गस्य प्रयोगस्य गर्भाधानीयस्थानीय इत्युक्तम् ।   
तत्रैवाभ्युपगमपूर्वकमुत्तरमाह । तत्तु सत्यमित्यादिना   
वेपादीनामित्यन्तेन अभ्युपगमदेशादिशब्देन प्रवृत्तिमभिदधता ।   
आसामिति व्याख्यातम् । किन्त्वित्यादिनोत्तरमाह । एतदुक्तं भवति -   
वृत्तिसंश्रितं वृत्तिराश्रितमेतच्चतुर्विधम् । ननु का प्रवृत्तिः   
  
  
प्। २०७)  
  
वृत्तिसंश्रितैश्च प्रयोगैरभिहिता देशाः यतः   
प्रवृत्तिचतुष्टयमभिनिर्वृत्तं प्रयोगश्चोत्पादितः । तत्र   
दाक्षिणात्यास्तावद्वहुनृत्तगीतवाद्याः कैशिकीप्रायाः   
चतुरमधुरललिताङ्गाभिनयाश्च । तद्यथा -  
  
महेन्द्रो मलयः सह्यो मेकलः पालमञ्जरः ।  
  
  
प्रत्येकं तत्रैवाभ्युपगमः प्रवृत्तिः नेत्याह लोकानुगुणानुसारेण । लोको हि   
दक्षिणापथः पूर्वदेशः पश्चिमदेशः उत्तरभूमिरिति चतुर्धा   
विभागोऽस्ति न चैष निर्बन्धनः सादृश्यसम्भवात् । तथाहि दाक्षिणात्येषु   
शृङ्गारप्रचुरतया कैशिक्याः सम्भवः । पश्चिमेष्वावन्त्येव   
सङ्गृहीतेषु सापि सति धर्मप्राधान्य इति सात्त्वत्यस्ति । प्राच्येषु तु   
घटाटोपवाक्याडम्बरप्राधान्यो भारत्यारभटीयोगः । उत्तरभूमिः   
प्राधान्यात्तु भारत्यारभटीयोगेऽपि कैशिकीलेशात्तु प्रवेशसहिष्णवो   
यद्वक्ष्यते प्रयोगस्त्वल्पगीतार्थ (१३-५१) इति । अर्थशब्देन तत्प्रयोजनं   
नृत्तवाद्यादि । इत्येवं चित्तवृत्तिभेदसादृश्याल्लोको यश्चतुर्धाविभागः स   
एवास्मिन्नुक्तः ।  
  
ननु किमित्ययं सङ्क्षेप आदृतः आह यस्माल्लोको   
बहुविधभाषाचारादियुक्तः कस्तं प्रतिपदं वक्तुं शक्नुयात्   
शिक्षितुमभ्यसितुं वा प्रयोक्तुं द्रष्टुं वा चित्तवृत्तिप्रधनं चेदं   
नाट्यमिति तदेव वक्तुं न्याय्यम् । एतदेव स्पष्टीकुर्वन्नाह भारतीत्यादिना ।   
प्रयोगे वागङ्गचेष्टासु अभिनिर्वृत्तं लोकप्रसिद्धमि-  
  
  
प्। २०८)  
  
एतेषु संश्रिता देशास्ते ज्ञेया दक्षिणापथाः ॥ ३९ ॥  
  
कोसलास्तोसलाश्चैव कलिङ्गा यवनाः खसाः ।  
द्रमिडान्ध्रमहाराष्ट्रा वैण्णा वै वानवासजाः ॥ ४० ॥  
  
दक्षिणस्य समुद्रस्य तथा विन्ध्यस्य चान्तरे ।  
ये देशास्तेषु युञ्जीत दाक्षिणात्यां तु नित्यशः ॥ ४१ ॥  
  
आवन्तिका वैदिशिकाः सौराष्ट्रा मालवास्तथा ।  
सैन्धवास्त्वथ सौवीरा आनर्ताः सार्वुदेयकाः ॥ ४२ ॥  
  
दाशार्णास्त्रिपुराश्चैव तथा वै मार्तिकावताः ।  
कुर्वन्त्यावन्तिकीमेते प्रवृत्तिं नित्यमेव तु ॥ ४३ ॥  
  
  
त्यर्थः । चकारेण तत इत्याकृष्यते । तल्लोकप्रसिद्धचतुष्टयमवलम्ब्य   
ब्रह्मणा प्रयोग उत्पादितः । अयं ग्रन्थश्चिरन्तनैर्वृत्तीनां चतुर्ष्वेव   
दृष्टान्ततामाश्रित्य व्याख्यातः तत्र च वैषम्येण दूषणमुक्तम्   
वृत्तीनां हि सनिमित्तं चतुर्धादेः प्रवृत्तीनां तस्माच्चतुष्टमात्रेण   
दृष्टान्तोऽयमिति व्याख्यानेषु गजस्नानीयमानयनेनालूनविशीर्णः कृत   
इत्यास्तां तावत् ।  
  
कैशिकी प्रायेणास्यामिति बहुव्रीहिः ।   
असामानाधिकरण्यात्सामानाधिकरण्येऽपि वा समानायामाकृतौ   
भाषितपुंस्त्वाभावान्न पुंवद्भावः । कैशैर्निर्वृत्तात्तेषु   
भवेदित्यादिर्व्युत्पत्तिर्निमित्तमात्रम् । एतचा वक्ष्यामः सङ्क्षेपेण (अध्या-२०)   
। दक्षिणसमुद्रस्य विन्ध्यस्य च मध्ये ये देशास्तेषु दाक्षिणात्या । एतेनैव   
सिद्धे सति देशभेदानां प्रतिपाठस्तदन्तरालानां पर्वत-  
  
  
प्। २०९)  
  
सात्त्वतीं कैशिकीं चैव वृत्तिमेषां समाश्रिताः ।  
भवेत्प्रयोगो नान्यत्र स तु कार्यः प्रयोक्तृभिः ॥ ४४ ॥  
  
अङ्गा वङ्गाः कलिङ्गाश्च वत्साश्चैवोढ्रमागधाः ।  
पौण्ड्रनेपालकाश्चैव अन्तर्गिरबहिर्गिराः ॥ ४५ ॥  
  
तथा प्लवङ्गमा ज्ञेया मलदा मल्लवर्तकाः ।  
ब्रह्मोत्तरप्रभृतयो भार्गवा मार्गवास्तथा ॥ ४६ ॥  
  
प्राग्ज्योतिषाः पुलिन्दाश्च वैदेहास्तामलिप्तकाः ।  
प्राङ्गाः प्रावृतयश्चैव युञ्जन्तीहोढ्रमागधीम् ॥ ४७ ॥  
  
अन्येऽपि देशाः प्राच्या ये पुराणे सम्प्रकीर्तिताः ।  
तेषु प्रयुज्यते ह्येषा प्रवृत्तिश्चोढमागधी ॥ ४८ ॥  
  
पाञ्चालाः शौरसेनाश्च काश्मीरा हास्तिनापुराः ।  
बाह्लीकाः शाकलाश्चैव मद्रकौशीनरास्तथा ॥ ४९ ॥  
  
हिमवत्संश्रिता ये तु गङ्गायाश्चोत्तरां दिशम् ।  
  
  
कच्छादिम्लेच्छानां निषेधेन प्रसिद्ध्या देशोपसङ्ग्रहणार्थः कवीनाम्   
। एवमुत्तरत्र । नित्यानित्यमिति । अनादिरयं देशभेदेन चित्तवृत्तिक्रमः । दृष्टो   
हि वस्त्राभरणात्मना देशभेदोचितः स्वभावभेदः । बाहुल्येनेति नात्र   
भविष्यति प्रमाणाभावादित्यादिना शुष्कतर्केणासूचितव्यमिति भावः ।   
एषेति अवन्तिप्राग्ज्योतिषकामरूपीया । पुराण इत्यागापूर्वकत्वमाह ।   
तुरुष्काश्चारट्टकदरक-  
  
  
प्। २१०)  
  
ये श्रिता वै जनपदास्तेषु पाञ्चालाध्यमा ॥ ५० ॥  
  
पाञ्चालमध्यमायां तु सात्त्वत्यारभटी स्मृता ।  
प्रयोगस्त्वल्पगीतार्थ आविद्धगतिविक्रमः ॥ ५१ ॥  
  
द्विधा क्रिया भवत्यासां रङ्गपीठपरिक्रमे ।  
प्रदक्षिणप्रवेशा च तथा चैवाप्रदक्षिणा ॥ ५२ ॥  
  
आवन्ती दाक्षिणात्या च प्रदक्षिणपरिक्रमे ।  
अपसव्यप्रवेशा तु पाञ्चाली चोढ्रमागधी ॥ ५३ ॥  
  
आवन्त्यां दाक्षिणात्यायां पार्श्वद्वारमथोत्तरम् ।  
पाञ्चाल्यामोढ्रमागध्यां योज्यं द्वारं तु दक्षिणम् ॥ ५४ ॥  
  
  
खसप्रभृतयः मधमायामेव प्रविष्टाः ते तु व्यवहारबहिष्कृतत्वात्   
स्वकण्ठेन न पठिताः । अल्पगीतार्थ इति लेशतः कैशिकीमनुजानाति । तत्र   
प्राग्देशानां सीमात्वेन दक्षिणत उढ्राः समुद्रनिकटे उत्तरतो मागधाः   
तदुभयमध्यार्तित्वादौढ्रमागधी अत   
ऐवोढ्रकलिङ्गानामुभयोपजीवित्वाभिप्रायेण वृत्तिद्वयमध्ये गणनम् ।   
गिरीणामन्तर्ये भवास्तेऽन्तर्गिराः गिरेश्च सेनक स्येति समासान्ते मत्वर्थीये   
वाचि रूपम् । दक्षिणोत्तरव्यतिरेकेण परिक्रमणस्थानाभावात् नैक्ऽत्याद् द्वे   
प्रवृत्ती एकीकृत्य प्रयोगाभिधानम् । तत्र दाक्षिणात्य उत्तरेण द्वारेण   
प्रविश्य पश्चिमायां दिशि परिक्रम्य ततोऽपि दक्षिणस्यां ततः पूर्वस्यां   
ततः उत्तरस्यां परिक्रमेत् । परिक्रम्य च तस्यामेव दिश्यात्मनिवेदनं   
कुर्यात् । तदुक्तं दक्षिणाभिमुख इति । तत उत्तरस्यां पूर्वां ततोऽपि   
दक्षिणां ततः पश्चिमां प्राप्योत्तरद्वारेणैव निष्क्रामेत् । एवं   
सात्त्वत्यादौ तद्विपर्ययेण पाञ्चाली ।  
  
  
प्। २११)  
  
एकीभूताः पुनश्चैताः प्रयोक्तव्याः प्रयोक्तृभिः ।  
पर्षदं देशकालौ चाप्यर्थयुक्तिमवेक्ष्य च ॥ ५५ ॥  
  
येषु देशेषु या कार्या प्रवृत्तिः परिकीर्तिता ।  
तद्वृत्तिकानि रूपाणि तेषु तज्ज्ञः प्रयोजयेत् ॥ ५६ ॥  
  
एकीभूताः पुनस्त्वेताः नाटकादौ भवन्ति हि ।  
अवेक्ष्य वृत्तिबाहुल्यं तत्तत्कर्म समाचरेत् ॥ ५७ ॥  
  
  
तदस्या दक्षिणद्वारेण प्रवेशो निष्क्रमणं च प्रदक्षिणेन दक्षिणदिशा   
प्रवेशोऽभ्यन्तरकक्ष्याव्यवस्थितपात्रनिकट एवेति स्यात् । एवमपसव्यप्रवेश   
इति ।  
  
विशेषान्तरमाह एकीभूता इति । (पार्षदमिति) परिपदि स्वामित्वकृतं वा   
प्राधान्यं देशकृतं कालकृतं प्रयोजनकृतं   
बहुतरपात्रपरीक्षायातोचितं यद्वैचित्र्यकृतमिदमवेक्ष्य सङ्करोऽपि   
कर्तव्यः तदाह एकीभूता इति प्रधानानुयायिन्य एवेत्यर्थः ।  
  
एवं प्रयोक्तरि परिक्रमोपयोगः । प्रवृत्तिनां प्रत्येकविषयेऽपि तं   
दर्शयन्नाह येषु देशेष्वित्यादि (या) प्रवृत्तिरित्यर्थः सा वृत्तिर्येषु रूपकेषु ।   
तेन तेन काश्मीरकनायक देशे नाटिकानुचिता (?) तस्यां   
कैशिकीप्राधान्येन दाक्षिणात्योचितत्वात् । देशादौचित्ये तच्चेष्टितव्यावर्तनेन   
प्रतीतिविघाताद्रसमयत्वाभावः । रसाश्च नाट्यस्य प्राणाः व्युत्पत्तिरपि   
वा परेव भवेत् असत्यताशङ्का च समूलघातं विहन्यादेव   
प्रयोगमित्यनेनाभिप्रायेणाह तद्वृत्तिकानीति । येषु देशेषु यो वृत्तिप्रकार   
उक्तः स येषु रूपकेषु नाटकादीनामन्यतमेषु भवति तानि रूपाणि तेष्विति   
तद्देशगतनायकप्राधान्येन कर्तव्यं कविना नाटकेन च   
नाट्यशब्दवाच्यस्य प्रयोगस्याश्रयः । नाटकशब्दोऽत्र न रूपकविशेषे अपि   
तु नाट्य एव । यथा -  
  
  
प्। २१२)  
  
(सार्थे बाहुल्यमेकस्य शेषाणामथ बुद्धिमान् ।  
येषामन्यस्य बाहुल्यं प्रवृत्तिं पूरयेत्तथा) ॥ ५८ ॥  
  
प्रयोगो द्विविधश्चैव विज्ञेयो नाटकाश्रयः ।  
सुकुमारस्तथाविद्धो नाट्ययुक्तिसमाश्रयः ॥ ५९ ॥  
  
यत्त्वाविद्धाङ्गहारं तु छेद्यभेद्याहवात्मकम् ।  
मायेन्द्रजालबहुलं पुस्तनैपथ्यसंयुतम् ॥ ६० ॥  
  
पुरुषैर्बहुभिर्युक्तमल्पस्त्रीकं तथैव च ।  
सात्त्वत्यारभटीप्रायं नाट्यमाविद्धमेव तत् ॥ ६१ ॥  
  
डिमः समवकारश्च व्यायोगेहामृगौ तथा ।  
एतान्याविद्धसञ्ज्ञानि विज्ञेयानि प्रयोक्तृभिः ॥ ६२ ॥  
  
  
हास्यस्थानानि यानि स्युः कार्योत्पन्नानि नाटके । (अ-२२) इत्यत्र नाटक उन्नयति   
प्रेक्षकान् संवेशेन व्युत्पत्त्या च तथा तद्भावानुप्रवेशेन प्रयोक्तृनिति ।   
नाटकं कृताविति पाठे गात्राणि विक्षिप्यन्ते अभिनयप्रयोगायास्मादिति   
सञ्ज्ञाकाले । अन्ये तु नटशब्दं कठादिवच्चरणादिच्छन्तो नटाना   
कर्मश्लाघ्यमिति गोत्रचरणाच्च श्लोघादिविशेषणत्वाद् वुञित्याहुः (पा-५-  
१।१३४) लौकिकं च लिङ्गमिति नैवं शङ्कितव्यमेतद् वुञू तस्यैकान्तिकं   
स्त्रीत्वमिति । आविद्ध उत्कटः अङ्गानां हारो हरणं यत्र । छेदेन भेदेन   
प्रधानः आहवः सङ्ग्रामः आह्वयन्ते परस्परं वीरा यत्रेति ।   
मायामन्त्रौपधादिकृतं रूपपरिवर्तनादि (इन्द्र) जालः   
हस्तलाघवसादृश्यादिकृतं पुस्तं द्रुमृण्मयमाकृत्यादि । तथैव च   
आविद्धं (आविद्धं?) स्त्रीकर्मरूपाणां स्वरूपं स्वक्षेत्र एव   
वक्ष्यामः । शौर्यमभीरुत्वं   
  
  
प्। २१३)  
  
एषां प्रायोगः कर्तव्यो देवदानवराक्षसैः ।  
उद्धता ये च पुरुषाः शौर्यवीर्यबलान्विताः ॥ ६३ ॥  
  
नाटकं सप्रकरणं भाणो वीथ्यङ्क एव च ।  
सुकुमारप्रयोगाणि मानुष्षाश्रितानि तु ॥ ६४ ॥  
  
अथ बाह्यप्रयोगे तु प्रेक्षागृहविवर्जिते ।  
विदिक्ष्वपि भवेद्रङ्गं कदाचिद्भर्तुराज्ञया ॥ ६५ ॥  
  
पृष्ठे कृत्वा कुतपं नाट्यं युक्ते यतो मुखं भरतः ।  
सा पूर्वा मन्तव्या प्रयोगकालेन नाट्यज्ञः ॥ ६६ ॥  
  
द्वाराणिषट्चैव भवन्तिचात्ररङ्गस्य दिग्भाण्डविनिश्चितानि   
नाट्यप्रयोगेन खलु प्रवेशे प्राच्याम्प्रतीच्यां च दिशिप्रवेशः  
  
  
वीर्यमुत्साहः वलं कायधर्मः पराक्रमः । मानुषेष्विति   
बाहुल्यापेक्षमेतत् । एवं चत्वारि भिन्नानि डिमाद्युद्धतानि   
वर्गसुकुमाराणि नाटकादीनि ।  
  
एवमन्तरङ्गोपकारित्वात्कक्ष्यामाधारमुक्त्वा तदाक्षिप्तं च   
वृत्तिभेदमभिधाय धर्मा निरूप्यन्ते । तथा हि   
लोकस्वभावमेवानुवर्तमानं धर्मीद्वयम् । लोको नाम जनपदवासी जनः   
स च प्रवृत्तिक्रमेण प्रपञ्चितः । तत्प्रसङ्गेनैव तावद्धर्म्यायाता । सा   
चाङ्गिकशेषतया वक्तव्या । प्रसङ्गाच्च वाचिकाहार्यादिविषयाण्य्च्यन्ते   
तुल्यलक्षणत्वादिति । सा च द्वेधा । यद्यपि लौकिकधर्मव्यतिरेकेण नाट्ये न   
कश्चिद्धर्मोऽस्ति तथापि स यत्र लोकागतप्रक्रियाक्रमो   
रञ्जनाधिक्यप्राधान्यमधिरोहयितुं कविनटव्यापारे वैचित्र्यं स्वीकुर्वन्   
नाट्यधर्मीत्युच्यते ।  
  
  
प्। २१४)  
  
विधानमुत्क्रम्य यथात्ररङ्गे विना प्रमाणाद्विदिशः प्रयोगे ।  
द्वारं तु यस्मात्समृदङ्गभाण्डं प्राचीं दिशं तां   
मनसाध्यवस्येत् ॥ ६८ ।  
  
वयोऽनुरूपः प्रथमं तु वेषो वेषानुरूपश्च गतिप्रचारः ।  
गतिप्रचारानुगतं च पाठ्यं पाठ्यानुरूपोऽभिनयश्च कार्यः)  
धर्मी या द्विविधा प्रोक्ता मया पूर्वं द्विजोत्तमाः ।  
लौकिकी नाट्यधर्मी च तयोर्वक्ष्यामि लक्षणम् ॥ ७० ॥  
  
स्वभावभावोपगतं शुद्धं तु विकृतं तथा ।  
लोकवार्ताक्रियोपेतमङ्गलीलाविवर्जितम् ॥ ७१ ॥  
  
स्वभावाभिनयोपेतं नानास्त्रीपुरुषाश्रयम् ।  
यदीदृशं भेवेन्नाट्यं लोकधर्मी तु सा स्मृता ॥ ७२ ॥  
  
  
तदेतदाह धर्मी या द्विविधेति । प्रोक्ता उद्दिष्टेत्यर्थः । पूर्वमिति रसा भावा   
इत्यादिसङ्ग्रहविभागावसरे (अ ६-१०) लौकिकस्य धर्मस्य   
मूलभूतत्वान्नाट्यधर्मं वैचित्र्योल्लेख्यभित्तिस्थानत्वादिति   
लोकधर्मीमेव लक्षयति स्वभावभावोपगतमित्यादि । काचित्तद्विपया धर्मी   
काचिन्नटविषया । यो यस्य स्वभावतो भावः स्यात् स्थायिव्यभिचार्यादिः   
तेनोपेतम् । कथमधिकृतत्वादित्याह (शुद्धमिति) । शुद्धत्वात् स्वविकल्पितेन   
व्यामिश्रत्वात् तथेति शुद्धं कृत्वा । लोकवार्ता लोकप्रसिद्धिः तस्यां या   
क्रिया व्यवहारो वृत्तान्तस्तया शुद्धमेव कृत्वा युक्तं यन्नाट्यं   
नटनीयं कार्यं सा लोकधर्मी   
धर्म्यास्तद्वतश्चाभेदोपचारात्सामानाधिकरण्यम् । अङ्गलीलया   
वर्तनादिकया वर्जितं कृत्वा ।   
स्वभाववलपतनप्रहारनादावसरविवादादाविव पताकादिना योऽभि-  
  
  
प्। २१५)  
  
अतिवाक्यक्रियोपेतमतिसत्त्वातिभावकम् ।  
लीलाङ्गहाराभिनयं नाट्यलक्षणलक्षितम् ॥ ७३ ॥  
  
स्वरालङ्कारसंयुक्तमस्वस्थपुरुषाश्रयम् ।  
  
  
नयस्तेनोपेतम् । नानात्वेन च स्त्रीपुंसोः स्त्रियां प्रयोज्यायां योषिदेव   
प्रयोक्त्रीपुरुषे तु पुरुष इत्येवम्भूतं यन्नाभ्यस्तचेष्टितं सा लोकधर्मी   
तद्धर्मव्यपदेशात् यदि वा समुदायरूपस्य काव्यं ताभ्यां मनसो   
एकदेशभूता धर्मी ।  
  
एतदुक्तं भवति - यदा कविर्यथावृत्तवस्तुमात्रं वर्णयति नटश्च   
प्रयुङ्क्ते न तु स्वबुद्धिकृतं रञ्जनावैचित्र्यं तत्रानुप्रवेशयंस्तदा   
तावान् स काव्यभागः प्रयोगभागश्च लोकधर्माश्रयः तत्र धर्मी ।   
अर्थाभिनये सहकारिरूपा इतिकर्तव्यतारूपा वेति दशशततमादितरत्र   
प्रवेशानाह शून्यतायाम् (?) । काव्यनाट्ययोर्हि लोकानुसारित्वं वा   
वैचित्र्ययोगित्वं वा धर्मः । तत्र किमेतद्भावमुद्भावमुच्यते   
तदास्तामेतत् ।  
  
अथ नाट्यधर्मी लक्षयति अतिवाक्यक्रियोपेतमिति । इतिहासादिवाक्यमतिक्रम्य या   
उचितरञ्जकेतिवृत्तकल्पनात्मिका क्रिया । राजशेखरेण रामनिर्वासना   
दशरथवेपराक्षसविरचिततत्त्वकल्पना तया यदुपेतं भावसत्त्वं   
स्वभावचित्तवृत्तिमतिक्रम्य यत्स्थितं कविकल्पितचित्तवृत्त्यन्तरयुक्तमित्यर्थः ।   
यथा स्वभावचपलविदूषकचित्तवृत्त्यतिक्रमात् यथा तापसवत्सराजे   
मन्त्रिसमुचितगाम्भीर्यावहित्थयोजनं वसन्तकस्य तथा   
स्वभावभाषितमतिक्रम्य यत्स्थितं यथाराज्ञ्याः संस्कृतम् ।   
एवम्भूतं काव्यं काव्यगतनाट्यधर्मी नटगता तु   
नाट्यलक्षणलक्षितं कृत्वा लीलया शोभाप्रधानतया अङ्गहाराणि   
मनोहराणि तत्प्रधानैरभिनयैः उपेतं तथापाठे   
स्वरालङ्कारसंयोजनया युक्तं यत्र च पुरुषो न स्वरूपे तिष्ठति अपि तु   
स्त्रीवलमाश्रयति प्रयोज्यः पुरुषो यत्र न स्वरूपस्थः  
  
  
प्। २१६)  
  
यदीदृशं भवेन्नाट्यं नाट्यधर्मी तु सा स्मृता ॥ ७४ ॥  
  
लोके यदभियोज्यं च पदमत्रोपयुज्यते ।  
मूर्तिमत्साभिलापं च नाट्यधर्मी तु सा स्मृता ॥ ७५ ॥  
  
आसन्नोक्तं च यद्वाक्यं न शृण्वन्ति परस्परम् ।  
अनुक्तं श्रूयते यच्च नाट्यधर्मी तु सा स्मृता ॥ ७६ ॥  
  
शैलयानविमानानि चर्मवर्मायुधध्वजाः ।  
मूर्तिमन्तः प्रयुज्यन्ते नाट्यधर्मी तु सा स्मृता ॥ ७७ ॥  
  
(य एकां भूमिकां कृत्वा कुर्वीतैकान्तरेऽपराम् ।  
कौशल्यादेककत्वाद्वा नाट्यधर्मीति सा स्मृता ॥ ७८ ॥  
  
  
अपि तु स्त्रिया प्रयुज्यते तन्नटधर्मी । भवेदित्यनेन सम्भावनामाचक्षाण   
इदमाह नैवेदं समयमात्रं निष्ठमिति वक्तव्यम् अपि तु   
सम्भाव्यमानमेव । सद्रज्जनोपयोगि वस्तूपयोगि च न ह्यासन्नवचनस्यापि   
अश्रवणमन्यैरप्यश्रूयमाणस्य च श्रवणं लोकेऽपि कदाचन न भवति ।   
केवलं तन्त्रे तत्सौन्दर्यार्थमानीयते । यथोक्तमुपाध्यायैः -  
  
यदत्रास्ति न तत्रास्य कवेर्वर्णनमर्हति ।  
यनासम्भवि तत्र स्यात्सम्भवय्त्र तु धर्मनः ॥  
  
अत्र नियमहेतुः सौमनस्यं तत्र नाट्यधर्मव्यापकत्वं   
बहुतरोदाहरणनिदर्शनदिशा दर्शयितुमाह लोके यदिति अभियोज्यं क्रियासु   
पदं मूर्तत्वात् केवलं साभिलाषं लोकेऽपि   
कलाशिल्पकल्पनाकलितवपुस्तदपि मूर्तिसम्पादनेन प्रयुज्यते प्रयोगः क्रियते   
। यथा मायापुष्पके ततः प्रविशति ब्रह्मशाप इति । शृण्वन्ति   
जनान्तिकापवारितकयोः । अनुक्तं श्रूयते आकाशभाषितं च   
गतादावाकाशादौ । मूर्तिमन्त इति प्रक्रिया तु कर्म कायवत्प्रयुज्यन्त   
इत्यर्थः । तद्यथा - अग्रे पर्वत एष कथमत्र गन्तव्यम् इत्यादि । चर्म   
खेटकं वसुनन्दादि  
  
  
प्। २१७)  
  
यागम्या प्रमदा भूत्वा गम्या भूमिषु युज्यते ।  
गम्या भूमिष्वगम्या वा नाट्यधर्मी तु सा स्मृता ॥ ७९ ॥  
  
ललितैरङ्गविन्यासैस्तथोत्क्षिप्तपदक्रमैः ।  
नृत्यते गम्यते चापि नाट्यधर्मी तु सा स्मृता ॥ ८० ॥  
  
योऽयं स्वभावो लोकस्य सुखदुःखक्रियात्मकः ।  
सोऽङ्गाभिनयसंयुक्तो नाट्यधर्मी प्रकीर्तिता ॥ ८१ ॥  
  
यश्चेतिहासवेदार्थो ब्रह्मणा समुदाहृतः ।  
दिव्यमानुषरत्यर्थं नाट्यधर्मी तु सा स्मृता ॥ ८२ ॥  
  
यश्च कक्ष्याविभागोऽयं नानाविधिसमाश्रितः ।  
रङ्गपीठगतः प्रोक्तो नाट्यधर्मी तु सा भवेत् ॥ ८३ ॥  
  
नाट्यधर्मीप्रवृत्तं हि सदा नाट्यं प्रयोजयेत् ।  
  
  
अपूर्णरूपं दारुवस्त्रचित्रादिरूपतया प्रयुज्यते । ललितैरिति   
आवेष्टितादिचतुर्विधकरणोपगृहीतवर्तनाप्रवर्तितैः । उत्क्षिप्तानि   
चतुस्तालादिना (अ। ९-२७३-२८९) यानि पदानि तेषां   
क्रमात्कालविभागाश्चतुष्कलत्वादयः । च शब्द इवशब्दार्थः । नृत्यत इव   
यद्गम्यते नृत्तसदृशी विशाखा सा या गतिरित्यर्थः तद्भावे लटौ ।   
एतत्प्राणितमेव नाट्यमित्याह योऽयं स्वभाव इति ।   
अङ्गैरातोद्यादिभिरभिनयैश्च यदुपेतत्वं लोकस्वभावस्य नाट्यधर्मी   
लोकस्वभावत्वानुभावविलासोपेतत्वं विधायकस्य नाट्यधर्मीत्वं   
विधानमिति प्रथमाध्याये (१-११८) श्लोकाद्भिन्नार्थ एवायं तत्र   
नाट्यलक्षणपरो वाक्यार्थ इति विवृतं चैतत्तत्रैवाध्याये । प्रसङ्गोपयोगेन   
सर्वाभिनयप्रकारसारा नाट्यधर्म्यभिहिता तां दर्शयति यश्चेति ।   
चकारः प्रसङ्गं द्योतयति । प्रोक्त इति समनन्तरमेव । व्यापकत्वमेव   
नाट्यधर्म्या उपसंहरति (नाट्यधर्मीत्यादिना) उपदेशद्वारेण   
नाट्यधर्मीप्रवृत्ता गतिः । अत्र   
  
  
प्। २१८)  
  
न ह्यगाभिनयात्किञ्चिदृते रागः प्रवर्तते ॥ ८४ ॥  
  
सर्वस्य सहजो भावः सर्वो ह्यभिनयोऽर्थतः ।  
अङ्गालङ्कारचेष्टा तु नाट्यधर्मी प्रकीर्तिता ॥ ८५ ॥  
  
एवं कक्ष्याविभागस्तु धर्मी युक्तय एव च ।  
विज्ञेया नाट्यतत्त्वज्ञैः प्रयोक्तव्याश्च तत्त्वतः ॥ ८६ ॥  
  
उक्तो मयेहाभिनयो यथावच्छाखाकृतो यस्तुकृतोऽङ्गहारैः   
  
  
हेतुः न ह्यङ्गाभिनयादिति । अङ्गानि च गीतातोद्यादीन्यभिनयाश्चेति   
द्वन्द्वसमाहारः । राग इति सामाजिकप्रीतिः । नाट्यधर्म्या यदि   
व्यापकत्वाल्लोकस्वभावभाविन्या न प्रयोजनमुक्तयेत्याशङ्क्याह सर्वस्य   
सहज इति । हि शब्दो हेतुमद्भावं द्योतयति । तदयमर्थः - यस्मात्कविगता   
नाट्यगता वागङ्गालङ्कारनिष्ठां नाट्यधर्मीरूपा सर्वप्राणवती   
अर्थत इति अर्थमपेक्ष्य प्रवर्तते अभिनयश्च सर्वाभिनेयमर्थमपेक्ष्य   
प्रवर्तते तस्मात्सर्वस्य सम्बन्धी सहजो भावो लोकधर्मलक्षण उक्तो   
भित्तिस्थानियत्वेन नाट्यधर्म्या सहजसंवादिकर्मणः । अङ्गं   
वर्तनारूपं गुणलक्षणानि च अलङ्कारचेष्टा अलङ्कारा उपमादयश्च ।  
  
अध्यायार्थमुपसंहरति एवं कक्ष्याविभागस्त्विति । धर्मी ह्येकवचनं   
नाट्यधर्म्या अत्र प्राधान्यादन्यस्यास्तत्रैव मग्नत्वात् । युक्तय इति   
प्रवृत्तयः अथोपसंहारे च प्रयोजनं धर्मयादयो उपकरणभूताः   
तेषामल्पबाहुल्यविरचितक्रमाभिधानं योजयित्वेति   
र्पतिपादनमध्यायार्थप्रकरणप्रस्तावे च प्रथमेन योजयति । अन्येन च   
भाविप्रकरणार्थमासूत्रयति उक्तो मयेहाभिनय इति स   
मयेत्यात्मज्ञानोत्कर्षणं व्युत्पत्तिं शिष्याणामुत्पादयति ।यद्यप्यस्य   
शाखानृत्तं (करवर्तना) चाङ्गहारश्च वस्तुनीत्युक्तं तथापि   
भावाध्याये सात्त्विकप्रसङ्गेन (७-१४३) अङ्कुरस्याभिहितत्वात्   
सामान्याभिनये च (अ २२-४१) तदुक्तं वक्तव्यशेषस्य   
वक्ष्यमाणत्वादाङ्गिकाभिनयोपसंहारादेवोपसंहरति । वाक्य-  
  
  
प्। २१९)  
  
पुनश्च वाक्याभिनयं यथावद्वक्ष्ये स्वरव्यञ्जनवर्णयुक्तम् ॥  
  
इति भारतीये नाट्यशास्त्रे कक्ष्याप्रवृत्तिधर्मीव्यञ्जको नाम   
त्रयोदशोऽध्यायः ।  
  
  
मेवाभिनयः तत्त्वतश्च धर्मी अभिनयो वाक्यं हास्यादौ यद्यपि   
वाक्याभिनय उक्तस्तथापि सत्युक्तस्वरूपमभिनेयमिति तथाह यथावदिति अत   
एव पुनरुक्तम् । स्वराः अचः व्यञ्जनानि हलः वर्णा अज्झल्समुदाया इति शिवम्   
।  
  
शीतांशुमण्डलकशेखरपादपद्म-  
किञ्जल्कपूगपरिपूतशिरोरुहेण ।  
वृत्तिः कृताभिनवगुप्तपदाभिधेन  
कक्ष्याङ्कचित्रतललक्षणवर्णनेऽस्मिन् ॥  
  
इति श्रीमन्महामाहेश्वराचार्याभिनवगुप्ताचार्यविरचितायां   
नाट्यवेदविवृतावभिनवभारत्यां कक्ष्यावृत्तिधर्म्यभिधानं नाम   
त्रयोदशोऽध्यायः ॥  
नाट्यशास्त्रम्  
  
चतुर्दशोऽध्यायः  
  
यो वागभिनयः पूर्वं मया प्रोक्तो द्विजोत्तमाः ।  
लक्षणं तस्य वक्ष्यामि स्वरव्यञ्जनसम्भवम् ॥ १ ॥  
  
वाचि यत्नस्तु कर्तव्यो नाट्यस्यैषा तनुः स्मृता ।  
अङ्गनैपथ्यसत्त्वानि वाक्यार्थं व्यञ्जयन्ति हि ॥ २ ॥  
  
  
अथ चतुर्दशोऽध्यायः ।  
  
द्विधास्थितं सद्म सदाविभक्तं विश्वान्पदार्थान् समुपाददानम् ।  
पाणीन्द्रियं संव्यवहारहेतु यस्येश्वरं तं वरदं नमामः ॥  
  
आङ्किकाभिनयानन्तरं वाचिकस्य भेदं नाट्यानुप्राणकतया   
पूर्वोद्दिष्टाङ्गिकस्य विषयसमर्पणप्राणत्वाच्च वाचिको लक्षणीय   
इत्येवम्भूतामध्यायसङ्गतिं करोति यो वागभिनय इति । वागेवाभिनयः   
वाचिकाभिनयः । पूर्वमिति षष्ठेऽध्याये स निरूप्यते तत्त्वेन   
चास्याभिधानप्राधान्यात् । अत्र हेतुमाह वाचि यत्रस्तु कर्तव्य इति कविना   
निर्माणकाले नटेन प्रयोगकाले । कुत इत्याह (नाट्यस्यैषेति) एषा हि   
तनुर्नाट्यस्य सकलप्रयोगभित्तिभूतत्वेनातोद्य-  
  
प्। २२१)  
  
गीताभिनयानुग्राहक्तवात् स्वयमभिनयरूपत्वाच्च । प्रदर्शितं   
चैतदस्माभिरुपाङ्गाभिनयारम्भ एव (अध्या-८) ।  
  
यत्तु कैश्चिदभिधीयते चित्तवृत्तिं प्रति शब्दानां बहिरङ्गत्वं तदसत् ।   
तथा हि यदुच्यते व्यतिरेकाभावान्न रसादयः शब्दवाच्या इति तत्र सर्वैः   
शब्दैर्व्यतिरेकाभावोऽसिद्धः अभिनयचतुष्टयसामान्यं वहिः सर्वत्र   
प्रतीतिस्फुटतायां व्याप्रियत इत्यवोचाम सप्तमेऽध्याये ।  
  
अथ शृङ्गारादिशब्दानां वाचिकानामभावेऽपि तत्प्रतिपत्तिः ।  
  
परिणतशरकाण्डापाण्डुरा गण्डपाली  
हिमसमयनिमीलत्पुण्डरीकायमाणम् ।  
नयनमधरबिम्बं श्वासविश्रान्तितान्तं  
तव सुतनु तनोति प्राणितं मन्मथस्य ॥  
  
इत्यादावयमेव च व्यतिएकाभावः । तदप्यसत् । एतावतापि हि वृश्चिकादिवत्   
निमित्तान्तरमपि तत्प्रतीतौ सुवचम् । वृश्चिकोऽन्यो गमयजोऽन्य एव   
वृश्चिकप्रभव इति चेदिहापि तत्समानम् । न हि शृङ्गारशब्दे यादृशी   
प्रतीतिस्तादृश्येवान्यतः न च न भवति शृङ्गारशबात्तत्प्रतीतिः   
शृङ्गारहास्येति । (६-१६) श्लोकस्य काकवाशितदेशीयतापत्तेः । यथासङ्केतं   
हि शब्दात्प्रवर्तमानात्सिद्धं साध्यं चाभिधातुं केन प्रतिहन्यत इति   
साध्यनामकापि बिभीषिका । किञ्चेदमपि शृङ्गारायते हसति करुणायते   
इत्यादि साध्यशब्दशब्दनीयत्वं प्रति किं वक्तव्यं स्यात् अवश्यं चैतत्   
अन्यथा याते द्वारवतीम् इत्यादौ   
  
प्। २२२)  
  
सोत्कण्ठयेति उत्कमिति चानुवादो विफल एव स्यात् तद्रूपास्पर्शे   
तदनुभावसमाकर्षणस्याप्ययोगात् । स्थायिव्यभिचारिणां च भेदप्रतीतौ -    
  
यान्त्या तया वलितकन्धरमानतं त-  
दावृत्तवृन्तशतपत्रनिभं वहन्त्या ।  
दिग्धोऽमृतेन च विषेण च पक्ष्मलाक्ष्या  
गाढं निखात इव मे हृदये कटाक्षः ॥ (मालती १-३२)  
  
इत्यादावनुभावप्रत्ययोऽपि दुर्लभीभवेत् का कथा रसस्य   
वलितावृत्तदिग्धनिखातादीनां कटाक्षशब्दे जीवभूतानां क्रियासु   
प्रतिपत्तेरभावात् ।   
  
लीनेव प्रतिबिम्बितेव लिखितेव इत्यादावेषैव वार्ता ।  
  
तथा सहासरभसव्यावृत्तकण्ठग्रहं वपुरलसलसद्वाहु लक्ष्म्याः   
कतिचिदहानि वपुरभूत्केवलमलसेक्षणं तस्याः ॥  
  
रम्याणि वीक्ष्य मधुराणि निशम्य शब्दान्  
पर्युत्सुको भवति यत्सुखितोऽपि जन्तुः ।  
तच्चेतसा स्मरति नूनमबोधपूर्व  
भावस्थिराणि जननान्तरसौहृदानि ॥ शाकु (५-२)  
  
प्। २२३)  
  
निद्रानिमीलितदृशो मदमन्थरायाः विवृण्वती शैलसुतापि भावमङ्गैः   
इत्यादिकाव्येषु सहृदयहृदयसागरसमुच्चलद्राकामृगाङ्कप्रतिबिम्बेषु   
जीवितभूतानां हासालस्यौत्सुक्यनिद्रामदागमाभिलाषागमादीनां   
शब्दास्पृष्टस्वेन विभावानुत्साध्यस्वभावे वीतरागतेव   
वक्रकाकक्रीडाकल्पनैव स्यात् । सिद्धस्वभावानामेव पदैरभिधीयते तत्र   
भवनमिति तदनुभवतीति तत्साध्यस्वभावतेति चेत् अन्यतरधर्ममुखेन   
क्रियाख्यस्य धर्मिणो द्वाभ्यामपि यथासङ्केतस्पर्शाद्   
द्वितीयधर्मास्पर्शस्योभयोरपि तुल्यत्वात् साध्यतार्थं क्रियाया जीवितमिति चेत्   
धर्मद्वयवति धर्मिणि क एषोऽन्यतरधर्मपक्षपातः न च   
सिद्धताधर्मोऽस्या नास्ति तथात्वे वा कदाचिदपि कूलदर्शनं न स्यात् ।   
भवनमिति वारोपितगौणीप्रतिपत्तिः स्यात् ।  
  
सापि वलादारोपस्थानस्य चानीतस्यैव केनापि शब्देनास्पृष्टत्वात्   
तस्मात्सिद्धाभिधायिना वा शृङ्गारादिशब्देन स्पृश्यत एव तदर्थः । न तु   
सर्वो *?य विकविरित्यतिप्रसङ्गलक्ष्यमाणप्रबन्धवन्धुरं   
काव्यनिर्मातृत्वं हि कवित्त्वं न चित्तवृत्ति प्रतिपादकत्वम् ।  
  
यत्तु शृङ्गार्दादिशब्दाद्यवधिर्न प्रतीरिच्युच्यते तत्र सङ्केत स्मृतिं मुक्त्वा   
नान्यद्व्यवधानं विद्मः विततलक्षणपौर्वापर्यं विपाकोऽयमिति   
सङ्केतग्रहणे किं तथा प्रतीतिः । एतेनान्वयाभावः प्रत्युक्तः ।   
विभावादिभ्योऽपि पूर्णकाव्यप्रक्रिया परिगतमन्तरेण न रसादयः ।   
(यथा)  
  
उद्याने तु स्थितावेतावन्योन्यं ददतौ दृशम् ।  
मध्येभुवं लिखन्तौ च प्राप्य सङ्गमसङ्गतौ ॥ इति   
  
तस्मादपूर्णत्वे तुल्योऽन्वयाभावः । तासां तु - सिद्ध एव ।   
यत्तुपाध्यायैः काव्यकौतुके रसोद्देशपरश्लोके - इत्यादिनिरूपितं   
तदुक्तान्यार्थतयैव न गृहीतव्यम् ।  
  
  
प्। २२४)  
  
वाङ्मयानीह शास्त्राणि वाङ्निष्ठानि तथैव च ।  
तस्माद्वाचः परं नास्ति वाग्घि सर्वस्य कारणम् ॥ ३ ॥  
  
नामाख्यातनिपातोपसर्गतद्धितसमासनिर्वर्त्यः ।  
सन्धिविभक्तिनियुक्तो विज्ञेयो वाचिकाभिनयः ॥ ४ ॥  
  
  
नन्वेवं रससूत्रे शब्दोऽप्युपादातव्यः ? । तदिदमायातं - उत्सङ्गसङ्गिनि   
वालके तदन्वेषणमिति । अत्र भावोपादाने हि किं न सङ्गृहीतम्   
यदयमनुभावयति वागङ्गसत्त्वकृत इति (७-७) । आवृत्या च वागित्यत्रैव   
छेदः । तद्यदि वाग्भवति तदेतान्यर्थं व्यज्जयन्ति वाक्सहितानि स्वार्थं   
त्यज्जयन्ति एकतस्त्र्यात्मकतश्च वागिति समसयोगेनाह । सैवेयमुपयोगिनी किन्तु   
चतुर्थगोपायभूता परमपुरुषार्थस्वभावा विश्व कारणभूता   
भगवती भारतीत्याह वाङ्मयानीति वाचि फलरूपायां निष्ठा येषाम् ।   
कुत इत्याह वा । इह भावानां   
सत्तासम्बन्धनिजलक्षणार्थक्रियाकारित्वादिकृतं यत्सत्त्वं   
तत्प्रधानकबोधत्वभूतं शपथशरणं तस्य बोधस्य पारमैश्वर्यं   
स्वातन्त्र्यं प्रत्यवमर्शात्मकमेव जडवैलक्षण्यदायीति   
विभक्तमस्मत्परमगुरुपादैः प्रत्यभिज्ञादौ अस्माभिश्च तद्विवरणे   
भेदवादविदारणादौ च । एवं वागेवावभासिका सैव च निर्वाहिकी   
अवभासनैव हि परमार्थतो निर्वाणम् । तदाह वाग्घि सर्वस्येति वागेव   
विश्वाभुवनानीति श्रुतेः शब्दविवर्तादिरूपत्वं च प्रसाधितं तत्र   
भवद्भिर्भर्तृहरि प्रभृतिभिरिति तदिहानुसरणीयम् । सर्वाकारत्वे च वाचः   
इतिवृत्तमपि   
  
  
प्। २२५)  
  
द्विविधं हि स्मृतं पाठ्यं संस्कृतं प्राकृतं तथा ।  
तयोर्विभागं वक्ष्यामि यथावदनुपूर्वशः ॥ ५ ॥  
  
व्यञ्जनानि स्वराश्चैव सन्धयोऽथ विभक्तयः ।  
नामाख्यातोपसर्गाश्च निपातास्तद्धितास्तथा ॥ ६ ॥  
  
एतैरङ्गैः समासैश्च नानाधातुगवेक्षितम् ।  
विज्ञेयं संस्कृतं पाठ्यं प्रयोगं च निबोधत ॥ ७ ॥  
  
  
यच्छरीरं नाट्यस्येति (अ २२-१) यद्वक्ष्यते तन्न विरुद्धं तस्यापि   
वाङ्मयत्वादिति तत्रैव निर्णेष्यते ।  
  
तत्र शास्त्रान्तरप्रसिद्धानपि रसाङ्गत्वेन कविशिक्षार्थं नटस्य च तत्र   
तत्राभिधेये विश्रान्तिकरान् कर्तव्यतयेत्युपदेशार्थमागमानिति इर्दिशति   
आगमेत्यादि । अर्थद्वारेण रूपसौन्दर्येण चैषामुभयधा च योगः   
क्षुभितं मह्यमिदं मे क्षुब्धमिति मन्थेः प्रतीतिः स्यात् । अर्थभेदेऽपि   
स्वरूपसौन्दर्यं सार्वत्रिकं विषयभेदेन च अस्यन्दिष्यन्त सिन्धवः इति हि   
कर्तव्ये अस्पन्दिष्यन् सर्वे सिन्धवः इति दुर्भणम् अश्रवं च मक्ष्यं माक्षति   
वक्षसः क्षतभवन्वेपक्षतं क्लीवितम् (?) इति - अत्र रौद्रे मोक्ष्यतीति हृद्यम् ।   
अत्र कदा सम्मार्जिष्यति इति लोचने न तु कदा सम्मार्क्ष्यतीति एवं वैकल्पिकेऽपि   
आगमे सौन्दर्यात् अभावपक्षो वा आच्छिद्य प्रियतः इति सुव्यक्तमेव ।   
एकान्त्सम्प्रतीतिनश्चेति घुटोऽसत्त्वपक्ष एव । आगमेनादेशोऽप्युपलक्ष्यते ।   
मुग्धाशब्दस्थाने न मूढाशब्दः प्रयोगार्हः ।  
  
प्। २२६)  
  
नाम यथा मदनरिपुरिति भगवत्पर्यायश्चेति तदीयशृङ्गारवर्णने न   
प्रयोज्यम् । आख्यातमपि यद्वैचित्य्रमावहति स्मरसि स्मर मेखलागुणैः इति   
वर्तमानप्रत्ययेन तत्साक्षत्करणमुपालम्भविषयता त्वमेवात्र साक्षी   
अनृतं न प्रकटितम् अन्यथा स्मृतवानिति मेखलागुणैरिति स्यात् ।   
उपसर्गात्प्रकृतार्थयोगिनो यथा - निर्मित इत्यर्थे न मितिः । अधिकद्योतको यथा   
- मुहुरुपचितैर्दृष्टिरालुप्यते इति । उपसर्गैः कर्मप्रवचनीया अप्युपलक्ष्यन्ते   
(यथा) किं स्यादर्जुनतः प्रति इति विचितं नास्तीति र्पतीतिः पुनरेव स्यात्   
अर्जुनकृते विचितमिति । तद्धितप्रत्ययोपलक्षणम् ।  
  
मीमांसते हृदयमात्मन एव बाला  
नाम्नापि मानकलनां सहते न जातु ।  
  
न तु चित्तं विचारयत्यात्मन एवेति । एवं सुव्धातुप्रत्ययपदं न तल्मु कृत्सु   
वाच्यं गौरवभयात्तु नोदाहृतम् ।  
  
स्त्रीप्रत्ययो यथा - अध्यासीनः सवैदग्धी कर्म तया कृती न तु वैदग्धीमिति   
स्त्रीप्रत्ययेन सौभाग्यातिशयप्रतीतेः ।  
  
तद्धितो यथा - शात्रवं च पपुर्यशः इति न तु शत्रूणां चेति तद्धितवृत्त्या   
ह्येकार्थीभवान्वयात् तद्ग्रासीकृतमपि यशस्ते स्वयङ्ग्राहीचक्रुरित्यर्थः ।   
निपातो यथा - हहा हा देवि धीरा भव सूः (आः?) किमत्र किरातैर्यत्र  
  
  
प्। २२७)  
  
अकाराद्याः स्वरा ज्ञेया औकारान्ताश्चतुर्दश ।  
हकारान्तानि कादीनि व्यञ्जनानि विदुर्वुधाः ॥ ८ ॥  
  
अत्र स्वराश्चतुर्दश कादीनि व्यञ्जनानि यथा - अ आ इ ई उ ऊ ऋ ॠ ऌ ॡ ए   
ऐ ओ औ स्वरा ज्ञेयाः । क ख ग घ ङ च छ ज झ ञ ट ठ ड ढ ण त   
थ द ध न प फ ब भ म य र ल व श ष स हाः इति व्यञ्जनवर्गाः ॥   
९ ॥  
  
  
वान्ति वर्षानिला विशेषेण निरङ्कुशा इति एकार्थीभावो यत्र सति वृत्तम् ॥। ।   
समासो यथा - मध्येगङ्गायमुनमनु नेति न तु मध्ये गङ्गायमुनयोरिति ।   
एवं समासान्तरेषु वाच्यम् । शुद्धेषु सङ्कीर्णेषु चागमादयो निवृत्तान्ता   
विद्यन्ते यत्रेति मत्वर्थीये च ।  
  
सन्धिर्द्विधा नेरन्तर्यं रूपश्लेषश्च - भवतोयेति विपर्ययेण नैरन्तर्ये   
असिद्धता तत्रास्थिरा इति रूपश्लेषे बिभत्सा श्लीलने । सूत्रं ब्राह्ममिति   
पृथगपि द्विश्रुति सङ्गः पदयोः नैकपदवत्ता   
ब्रह्मसूत्रमित्यनुस्वानस्योत्तरसङ्क्रान्तिव्यतिरेकेण चात्मनि   
विश्रावयितुमशक्यत्वादेकपदवद्भावः ।  
  
विभक्तयः सुप्तिङ्वचनानि तैः कारकशक्तयो लिडाद्युपग्रहाश्चोपन्यन्ते ।   
यथा पाण्डिम्नि मग्नं वपुः इति वपुष्येव मज्जनकर्तृकत्वं तदायता   
पाण्डिम्नश्चाधारतां गदस्थानीयतां द्योतयन्नतीव रञ्जयति न तु   
पाण्डु स्वभावं वपुरिति । एवं कारकान्तरेषु वाच्यम् ।  
  
  
प्। २२८)  
  
अष्टौ स्थानानि वर्णानामुरः कण्ठः शिरस्तथा ।  
जिह्वामूलं च दन्ताश्च नासिकोष्टौ च तालु च ॥ १० ॥  
  
अकुहविसर्जनीयाः कण्ठ्याः इचुयशास्तालव्याः ऋटुरषा   
मूर्धन्याः ऌतुलसा दन्त्या उपूपध्मानीया ओष्ठ्याः   
इत्युपध्मानीयः इति जिह्वामूलीयः ए ऐ कण्ठतालव्यौ ओ वौ   
कण्ठ्यौष्ठ्यौ वकारो दन्त्योष्ठ्यः ङ ञ ण न मा अनुनासिकाः   
विसर्जनीयस्यौरस्य इत्येके । सर्वमुखस्थानमवर्णमित्यपरे ।  
  
द्वौ द्वौ वर्णौ तु वर्गाद्यौ शषसाश्च त्रयोऽपरे ।  
अघोषा घोषवन्तस्तु ततौऽन्ये परिकीर्तिताः ॥  
  
वर्गे वर्गे समाख्यातौ द्वौ वर्णौ प्रागवस्थितौ ।  
अघोषा इति ये त्वन्ये सघोषाः सम्प्रकीर्तिताः ॥ १२ ॥  
  
एते घोषाघोषाः कण्ठ्यौष्ठ्या दन्त्यजिह्व नासिक्याः ।  
ऊष्माणस्तालव्या विसर्जनीयाश्च बोद्धव्याः ॥ १३ ॥  
  
ग घ ङ ज झ ञ ड ढ ण द ध न ब भ म य र ल वा मता   
घोषाः ।  
क ख च छ ट ठ त थ प फ श ष सा इति वर्गेष्वघोषा स्युः ॥  
  
क ख ग घ ङा कण्ठस्थास्तालुथानास्तु च छ ज झ ञाः ।  
ट ठ ड ढ णा मूर्धन्याः तददधनाश्चैव दन्तस्थाः ॥ १५ ॥  
  
  
प्। २२९)  
  
वचनं यथा - पाण्डवा यस्य दासाः सर्वे च पृथक्चेत्यर्थः । तथा   
वैचित्र्येण त्वं हि रामस्य दाराः किं यथा कीर्तिस्तवश्वेतेति न तु श्वेतं   
यशस्तवेति । उपग्रहः - कुर्वाणो भुजशालिनो न तु कुर्वते भुजशालित्वं   
लिङ्गम् । परिमृदितमृणालीकोमलान्यङ्गकानि । आसमन्तादितिवैचित्र्यं यथा -   
आपातेऽपि विकारकारणमहो वक्त्रम्बुजन्मा स वः । नियुज्यते क्रियायामिति   
धातुः तस्य वैचित्र्यं (यथा) ग्रस्तं कुलान्ते जगतः न तु भुक्तम् । ग्रसिति   
स्वदनमात्रे परिभाषितेऽपि ग्रासातिशयसंरम्भः कुले तत्र वर्तते   
पूर्ववदत्रापि द्वन्द्वान्मत्वर्थीयः ।   
एतदेवोपजीव्यानन्दवर्धनाचार्येणोक्तं सुप्तिङ्वचनेत्यादि । अन्यैरपि   
सुवादिवक्रतेति ।  
  
इत्येवं दशभिरङ्गैरुक्तो कवितावाचिकशब्दनिष्ठो व्यवहारः विभज्य   
स्थानकरणादिज्ञानं च   
कवेर्गाढशिथिलमसृणपरुषादिगुम्फविशेषविभागायोपदिष्टं न तस्य च   
सम्यगुच्चारणापदेशाय वगेश उपादानं सावर्ण्येन   
प्रबन्धसौन्दर्यज्ञानार्थम् तथा - दत्तानन्दो धनिनमनुसर्ता वृतिधन   
इत्यादौ । घोष इति अनुप्रदानविशेषः । नासिका तद्व्यापारोऽन्ते यस्य   
तथाभूतो धर्मोऽनुस्वारः । तत्र घोषबाहुल्याद्गाढता तथा -  
  
  
प्। २३०)  
  
प फ ब भ मास्त्वोष्ठ्याः स्युर्दन्त्या ऌलसा अहौ च कण्ठस्थौ   
तालव्या इचुयशाः स्युः ऋटु रुषा मूर्ध्नि स्थिता ज्ञेयाः ॥  
ऌ ॡदन्त्यौ ओ औ कण्ठोष्ठ्यौ ए ऐकारौ च कण्ठतालव्यौ   
कण्ठ्यो विसर्जनीयो जिह्वामूलोद्भवौ करवयोः ॥ १६ ॥  
  
पफयोरोष्ठस्थानो भवेदुकारस्तथा स्वरो विवृतः ।  
स्पृष्टाः काद्यामान्ताः शषसहकारास्तथा विवृताः ॥ १७ ॥  
  
अन्तःस्थाः संवृतजा ङञणनमा नासिकोद्भवा ज्ञेयाः ।  
ऊष्माणश्च शषसहा यवरलवर्णास्तथैव चान्तःस्थाः ॥ १८ ॥  
  
जिह्वामूलीयः कः प उपध्मानीय सञ्ज्ञया ज्ञेयः ।  
कचटतपाः स्वरिताः स्युः खछठथफाः स्युस्तथा कण्ठ्याः ॥  
  
कण्ठोरस्यान् विद्यात् गजडदवान् पाठ्यसम्प्रयोगे तु ।  
वेद्यो विसर्जनीयो जिह्वास्थाने स्थितो वर्णः ॥ २० ॥  
  
एते व्यञ्जनवर्गाः समासतः सञ्ज्ञया कथिताः ।  
शब्दप्रयोगविषये स्वरांस्तु भूयः प्रवक्ष्यामि ॥ २१ ॥  
  
  
अङ्गं दधन्निविडचन्दनमङ्गनानां  
नैदाघवातसदनं न तु मन्मथस्य ।  
  
अत्राकरतकारावेवाघोषौ । एतदर्थ एव च स्थानादिविभाग उपन्यस्तः ।   
एतत्स्वरलक्षणाध्याये (अ-१७) शुटयिष्यामः । कषयोरुच्चारणाय   
ककारपकारौ जिह्वाशब्देन स्थानकरणौ ।  
  
  
प्। २३१)  
  
यस्मिन् स्थानेषु समो विज्ञेयो यः सवर्णसञ्ज्ञोऽसौ ।  
य इमे स्वराश्चतुर्दश निर्दिष्टास्तत्र वै दश समानाः ॥  
  
पूर्वो ह्रस्वस्तेषां परश्च दीर्घो विधातव्यः ।  
इत्थं व्यञ्जनयोगैः स्वरैश्च साख्यातनामपदविहितैः ॥  
  
काव्यनिबन्धाश्च स्युर्धातुनिपातोपसर्गैस्तु ।  
उद्दिष्टं शब्दानां लक्षणमेतत्समासयोगेन ॥ २४ ॥  
  
प्रकरणवशाद्धि तदहं विस्तरतः सम्प्रवक्ष्यामि ।  
तत्प्राहुः सप्तविधं षट्कारकसंयुतं प्रथितसाध्यम् ॥ २५ ॥  
  
  
(सवर्णसञ्ज्ञ इति) ये यत्र तुल्ये तत्सवर्णभूमयः ।   
पुनर्ह्रस्वदीर्घादिरूपतया   
समानसञ्ज्ञाद्भेदेऽप्यनुप्रासादावभेदादव्यञ्जनभेदे(?)॥। स्वरा ॥। ॥।   
॥। भावादेकवचनादि भूतकालयुक्तं नामेति - सम्बन्धः ।   
करिष्यमाणं क्रियमाणं क्रियाकृतमिति यथाभूतादियुक्तं   
गमनागमनाभ्यां पूर्वापरीभूताध्य-  
  
  
प्। २३२)  
  
(निर्देशसम्प्रदानोपादानप्रभृतिसञ्ज्ञाभिः ।  
सम्प्रत्यतीतकालक्रियादिसंयोजितं प्रथितसाध्यम् ॥  
वचनं नागतयुक्तं सुसदृशसंयोजनविभक्तम् ।  
पञ्चशतधातुयुक्तं पञ्चगुणं पञ्चविधमिदं वापि ॥ २७ ॥  
  
स्वाद्याद्यधिकारगुणैरर्थविशेषैर्विभूषितन्यासम् ।  
प्रातिपदिकार्थलिङ्गैर्युक्तं पञ्चविधमिदं ज्ञेयम् ॥ २८ ॥  
  
आख्यातं पाठकृतं ज्ञेयं नानाश्रयविशेषम्)  
वचनं नामसमेतं पुरुषविभक्तं तदाख्यातम् ॥ २९ ॥  
  
प्रातिपदिकार्थयुक्ता धात्वर्थानुपसृजन्ति ये स्वार्थे ।  
उपसर्गा ह्युद्दिष्टास्तस्मात्संस्कारतस्तस्मिन् ॥ ३० ॥  
  
  
क्षापरोक्षभूताभ्यां युक्तमाख्यातं प्रथितः साध्योऽर्थो वाच्यत्वेन   
यस्य । उरुषैरुत्तममध्यमप्रथमैर्विभक्तम् । धात्वर्थानुपसृजन्ति   
उपरागेणान्यादृशान् कुर्वन्ति तेनोपकारेण प्रातिपादिकार्थस्य   
युक्तसम्बन्धेन प्रकरोतीति हि शब्दः । प्रकर्षप्रातिपदिकार्थोपरागेण वा   
धात्वर्थं विचित्रं करोति यद्वा तु स्वार्थे धात्वर्थानुपसृजन्ति अतः   
उपसर्गान् प्रातिपदिकार्थे च युक्त्या उपसर्गाः यथा प्राचार्यः प्रान्तेवासी   
प्रातिपदिकार्थयुक्त्या वृद्धश्च घटश्च धातुयुक्त्या पचति पठति च   
पाक(पाठ)योरेव हि समुच्च्यशब्दौ युक्तौ अयुक्त्याश्रयात्तु   
पादपूरणार्थमुच्यते यत्र द्योतनेन विना न खण्डना द्योतनेन च सति   
वाक्यमलङ्कृतं भवति । तद्यथा - मिलति न खलु यस्या इति खलुशब्दः   
प्रयासस्याकृतार्थत्वं द्योतयति । तच्च तेनापि विना स्फुटमेव वाक्यार्थत   
एव लाभात् । अहरह-  
  
  
प्। २३३)  
  
प्रातिपदिकार्थयोगाद्धतुच्छन्दोनिरुक्तयुक्त्या च ।  
यस्मान्निपतन्ति पदे तस्मात्प्रोक्ता निपातास्तु ॥ ३१ ॥  
  
प्रत्ययविभागजनिताः प्रकर्षसंयोगसत्त्ववचनैश्च ।  
यस्मात्पूरयतेऽर्थान् प्रत्यय उक्तस्ततस्तस्मात् ॥ ३२ ॥  
  
लोके प्रकृतिप्रत्ययविभागसंयोगसत्त्ववचनेषु ।  
तांस्तान् पूर्यन्तेऽर्थांस्तेषु हि तद्दितस्तस्मात् ॥ ३३ ॥  
  
एकस्य बहूनां वा धातोर्लिङ्गस्य वा पदानां वा ।  
यस्माद्विभजन्त्यर्थान्विभ्क्तयः कीर्तितास्तस्मात् ॥ ३४ ॥  
  
विशिष्टास्तु स्वरा यत्र व्यञ्जनं वापि योगतः ।  
सन्धीयते पदे यस्मात्तस्मात्सन्धिः प्रकीर्तितः ॥ ३५ ॥  
  
(वर्णपदक्रमसिद्धः पदैकयोगाच्च वर्णयोगाच्च ।  
सन्धीयते तु यस्मात्तस्मादुपदिश्यते सन्धिः ॥ ३६ ॥  
  
  
रनुरागात् इति निर्भज्य वचनं द्योतितस्यापि शुटीकरणम् तद्युक्ता । अहो वतासि   
स्पृहणीयवीर्यः प्रातिपदिकार्थानेतैरर्थैरुपनिपतितैर्ज्ञापयति । तद्धितः -   
तस्मै प्रातिपदिकार्थाय हितस्तत्प्रातिपदिकार्थं च यस्य वा स्वात्मीकुरुते   
यतः प्रत्ययादिविभागावयवः काव्ये तन्मतं   
सम्प्रयोगप्रयोजनमैन्द्रेऽभिहितं संयोगस्येति सम्बन्धः । चान्द्री ज्योत्स्ना   
सत्त्वं तद्भावः (सूक्तं) सौक्त्यं वचनं प्रवचनं   
काठकमादित्यश्रुत्या तुर्यपञ्चमाध्यायविहिता निर्देश्यन्ते ।  
  
  
प्। २३४)  
  
लुप्तविभक्तिर्नाम्नामेकार्थं संहरत्समासोऽपि ।  
तत्पुरुषादिस्तज्ज्ञैर्निर्दिष्टष्षड्विधो विप्राः ॥) ३७ ॥  
  
एभिः शब्दविधानैर्विस्तारव्यञ्जनार्थसंयुक्तैः ।  
पदबन्धाः कर्तव्या निबद्धवन्धास्तु चूर्णा वा ॥ ३८ ॥  
  
विभक्त्यन्तं पदं ज्ञेयं निबद्धं चूर्णमेव च ।  
तत्र चूर्णपदस्येह संविबोधत लक्षणम् ॥ ३९ ॥  
  
अनिबद्धपदं छन्दस्तथाचानियताक्षरम् ।  
अर्थापेक्ष्यक्षरस्यूतं ज्ञेयं चूर्णपदं बुधैः ॥ ४० ॥  
  
निबद्धाक्षरसंयुक्तं यतिच्छेदसमन्वितम् ।  
निबद्धं तु पदं ज्ञेयं प्रमाणनियतात्मकम् ॥ ४१ ॥  
  
एवं नानार्थसंयुक्तैः पादैर्वर्णविभूषितैः ।  
  
  
एकस्य पदस्य बहूनां वा पदानां समाप्तिं प्राप्तानाम् । वाशब्दाद्   
द्वयोरपि । येनार्थो विभज्यते विभक्त्याख्यः प्रत्ययः तेषां च पदानां   
द्वैविध्यं धातोर्वा सम्बन्धि यदुत्पन्नं लिङ्गस्य वा अर्थबल्लिङ्गमिति   
सञ्ज्ञायां सम्बन्धि व्युत्पन्नं यदि वा लिङ्गस्य सम्बन्धिन्यो   
विभक्तयः सुपः धातोस्तिङः । पद इत्येकपदे नास्त्यतिसंहितेत्याह । निबद्धो   
भाविच्छन्दोविधिना बद्धः सङ्घट्टना यथा । पदबन्धा इत्युक्ते पदं   
निरूपयति तत्रेति परिमितवक्तव्यत्वादित्यत्राशयः । यतिर्विरामः   
च्छन्दाऽङ्क्षरसङ्ख्या नियमः अक्षरनियमो गुरुलघुनिवेशनियमः   
एतद्विहीनं चूर्णपदमर्थशृङ्गारवीराद्यपेक्ष्यक्षराणि परिमितानि   
भूयांसि वा यत्रेति असमाससङ्घट्टनात्मकमुक्तमिति । इदं तु केवलं   
पठनकर्मत्वाद्गद्यमित्यु-  
  
  
प्। २३५)  
  
चतुर्भिस्तु भेवेद्युक्तं छन्दोवृत्तभिधानवत् ॥ ४२ ॥  
  
षड्विंशति स्मृतान्येभिः पादैश्छन्दांसि सङ्ख्यया ।  
सममर्धसमं चैव तथा विषममेव च ॥ ४३ ॥  
  
छन्दो ज्ञेयं समासेन त्रिविधं वृत्तमिष्यते ।  
नानावृत्तविनिष्पन्ना शब्दस्यैषा तनुः स्मृता ॥ ४४ ॥  
  
छन्दोहीनो न शब्दोऽस्ति न च्छन्दश्शब्दवर्जितम् ।  
एवं तूभयसंयोगो नाट्यस्योद्द्योतकः स्मृतः ॥ ४५ ॥  
  
एकाक्षरं भवेदुक्तमत्युक्तं द्व्यक्षरं भवेत् ।  
मध्यं त्र्यक्षरमित्याहुः प्रतिष्ठा चतुरक्षरा ॥ ४६ ॥  
  
सुप्रतिष्ठा भवेत्पञ्च षड्गायत्री भवेदिह ।  
सप्ताक्षरा भवेदुष्णिगष्टौ चानुष्टुबिष्यते ॥ ४७ ॥  
  
नवाक्षरा तु बृहती पङ्क्तिश्चैव दशाक्षरा ।  
एकादशाक्षरा त्रिष्टुब्जगती द्वादशाक्षरा ॥ ४८ ॥  
  
  
च्यते । वर्णा गुरुलघुत्वच्छेदः पादसङ्ख्या सामान्यलक्षणमाह   
प्रमाणेन श्रोत्रेन्द्रियेण नियत आत्मा यत्र श्रव्यमित्यर्थः । इदं तत्पद्यं   
पादेषु भवति गद्यमिति निगदनीयत्वेऽपि विशेषसञ्ज्ञया व्यपदेशः ।  
  
  
प्। २३६)  
  
त्रयोदशातिजगती शक्करी तु चतुर्दश ।  
दशपञ्चातिशक्कर्या अष्टिः स्यात् षोडशाक्षरा ॥ ४९ ॥  
  
तथा सप्तदशात्यष्टिः धृतिरष्टादशाक्षरा ।  
एकोनविंशातिधृतिः कृतिर्विंशतिरेव च ॥ ५० ॥  
  
प्रकृतिश्चैकविंशत्या द्वाविंशत्याकृतिस्तथा ।  
विकृतिः स्यात् त्रयोविंशा चतुर्विंशापि सङ्कृतिः ॥ ५१ ॥  
  
पञ्चविंशत्याभकृतिः षड्विंशत्यक्षरोत्कृतिः ।  
अतोऽधिकाक्षरं छन्दो मालावृत्तमिति स्मृतम् ॥ ५२ ॥  
  
छन्दसां तु तथाह्येते भेदाः प्रस्तारयोगः ।  
असङ्ख्येय प्रमाणानि वृत्तान्याहुरतो बुधाः ॥ ५३ ॥  
  
  
अथ तस्य लक्षणं कर्तुं छन्दःस्वरूपं तावदित्याह एवमित्यादि विविध   
(वर्ण)भूषणैः सालङ्कारैः पादैश्चतुर्भिरिति सम्बन्धः   
षड्विंशकमिति तावत्परिमाणमेकाक्षरात्प्रभृति षड्विंशत्यक्षराणि   
तदुक्तादीन्युत्कृत्यन्तानि छन्दांसीत्यर्थः । पादचतुष्टये तुल्यलक्षणं   
समम् अतुल्यलक्षणं विषमं (अर्थसमं)   
प्रह्तमतृतीययोर्द्वितीयचतुर्थयोः । सञ्ज्ञाभिश्छन्दोभेदा आश्रिताः ।  
  
कथं ते भेदा इत्याह प्रस्तारयोगत इति प्रस्तारे योगो युक्तः तेन तत्र   
युक्तिर्वक्ष्यते -  
  
प्रकीर्य सर्वं गुरु तत्र पूर्वगुरोरधो लं परपूर्य तत्वम् ।  
स्यात्पूर्वपूर्व गुरुणेति यावत्सर्वत्र लः प्रस्तरणे तदेव ॥  
  
  
प्। २३७)  
  
गायत्रीप्रभृ तित्वेषां प्रमाणं सम्प्रवक्ष्यते ।  
प्रयोगजानि सर्वाणि प्रायशो न भवन्ति हि ॥ ५४ ॥  
  
वृत्तानि च चतुःषष्टि गायत्र्यां कीर्तितानि तु । (६४)  
शतं विंशतिरष्टौ च वृत्तन्युष्णिह्यथोच्यते ॥ (१२८)  
  
षट्पञ्चाशच्छते द्वे च वृत्तानामप्यनुष्टुभि । (२५६)  
शतानि पञ्च वृत्तानां बृहत्यान्द् वादशैव तु ॥ (५१२)  
  
पङ्क्त्यां सहस्रं वृत्तानां चतुर्विंशतिरेव तु ॥ (१०२४)  
त्रैष्टभे द्वे सहस्रे च चत्वारिंशत्तथाऽष्ट च ॥ (२०४८)  
  
सहस्राण्यथ चत्वारि नवतिश्च षडुत्तरा ।  
जगत्यां समवर्णानां वृत्तानामिह सर्वशः ॥ ५८ ॥ (४०९६)  
  
शतमष्टौ सहस्राणि द्व्यधिका नवतिः पुनः ।  
जगत्यामतिपूर्वायां वृत्तानां सर्वशो भवेत् ॥ ५९ ॥ (८१९२)  
  
  
एतद्यथा भेदाः । अक्षरस्याष्टौ गायत्रीप्रभृतीनि तत एवारभ्य   
प्रयोगार्हतेति सूचयति उक्त्यादीनामश्रवत्वात् । तदाह प्रयोगजानीति लक्ष्यतो   
स्थितानि अपि तु वेदवद् दृश्यन्त इति भावः । वृत्तानि च चतुः षष्टिरित्यादिना   
स्वकण्ठेन सङ्ख्यां पठति यावत् ।  
  
  
प्। २३८)  
  
शतानि त्रीण्यशीतिश्च सहस्राण्यपि षोडश ।  
वृत्तानि चैव चत्वारि शक्कर्याः परिसङ्ख्यया ॥ ६० ॥ (१६३८४)  
  
द्वात्रिंशत्तु सहस्राणि सप्तचैव शतानि च ।  
अष्टौ षष्टिश्च वृत्तानि ह्याश्रयन्त्यतिशक्करीम् ॥ ६१ ॥ (३२७६८)  
  
पञ्चषष्टि सहस्राणि सहस्रार्धं तु सङ्ख्यया ।  
षड्विंशच्चैव वृत्तानि तथाष्ट्यां गदितानि तु ॥ ६२ ॥ (६५५३६)  
  
एकत्रिंशत्सहस्राणि वृत्तानां च द्विसप्ततिः ।  
तथा शतसहस्रञ्च् अ छन्दस्यत्यष्टिसञ्ज्ञिते ॥ ६३ ॥ (१३१०७२)  
  
धृत्यामपि हि पिण्डेन वृत्तान्याकल्पितानि तु ।  
तज्ज्ञैः शतसहस्रे द्वे शतमेकं तथैव च ॥ ६४ ॥  
  
  
षट्कोट्यस्तु सहस्राणां शतानि ह्येकसप्ततिः ।  
अष्टौ चैव सहस्राणि शतान्यष्टौ तथैव च ।  
चतुःषष्टिस्तु वृत्तानि ह्युत्कृतावपि सङ्ख्यया ॥ इति (६७१०८८६४)  
  
प्रमाणम् । अभिकृत्यन्तानां सङ्ख्यां प्रमाणीकृत्याह तिस्रः कोट्य   
इत्यादिना । तदङ्कं पूर्वेण पिण्डयित्वा सर्वसङ्ख्याज्ञानं क्रमवशात् ।  
  
  
प्। २३९)  
  
द्विषष्टिश्च सहस्राणि चत्वारिंशच्च योगतः ।  
चत्वारि चैव वृत्तानि समसङ्ख्याश्रयाणि तु ॥ ६५ ॥ (२६२१४४)  
  
अतिधृत्यां सहस्राणि चतुर्विंशतिरेव च ।  
तथा शतसहस्राणि पञ्चवृत्तशतद्वयम् ॥ ६६ ॥  
  
अष्टाशीतिश्च वृत्तानि वृत्तज्ञैः कथितानि तु । (५२४२८८)  
कृतौ शतसहस्राणि दश प्रोक्तानि सङ्ख्यया ॥ ६७ ॥  
  
चत्वारिंशत्तथाष्टौ च सहस्राणि शतानि च ।  
पञ्च षट्सप्ततिश्चैव वृत्तानां परिमाणतः ॥ ६८ ॥ (१०४८५७६)  
  
तथा शतसहस्राणां प्रकृतौ विंशतिर्भवेत् ।  
सप्त वै गदितान्यत्र नवतिश्चैव सङ्ख्यया ॥ ६९ ॥  
  
सहस्राणि शतं चैकं द्विपञ्चाशत्तथैव च ।  
वृत्तानि परिमाणेन व्ट्तज्ञैर्गदितानि तु ॥ ७० ॥ (२०९७१५२)  
  
चत्वारिंशत्तथैकं च सहस्राणां शतानि तु ।  
तथा चेह सहस्राणि नवतिश्चतुरुत्तरा ॥ ७१ ॥  
  
शतत्रयं समाख्यातं ह्याकृत्यां चतुरुत्तरम् । (४१९४३०४)  
  
प्। २४०)  
  
ज्ञेया शतसहस्राणामशीतिस्त्र्यधिका बुधैः ॥ ७२ ॥  
  
अष्टाशीति सहस्राणि वृत्तानां षट्छतानि च ।  
अष्टौ चैव तु वृत्तानि विकृत्यां गदितानि तु ॥ ७३ ॥ (८३८८६०८)  
  
तथा शतसहस्राणि सप्तषष्टिश्च सप्ततिः ।  
सप्त चैव सहस्राणि षोडश द्वे शते तथा ॥ ७४ ॥  
  
कोटिश्चैवेह वृत्तानि सङ्कृतौ कथितानि वै । (१६७७७२१६)  
तथा शतसहस्राणि पञ्चत्रिंशच्च सङ्ख्यया ॥ ७५ ॥  
  
तिस्रः कोट्यः सहस्राणि चतुष्पञ्चाशदेव च ।  
शतानि चत्वारि तथा द्वात्रिंशत्प्रविभागतः ॥ ७६ ॥  
  
वृत्तान्यभिकृतौ चैव छन्दोज्ञैः कथितानि वै । (३३५५४४३२)  
षट्कोट्यस्तु सहस्राणां शतानि ह्येकसप्ततिः ॥ ७७ ॥  
  
अष्टौ चैव सहस्राणि शतान्यष्टौ तथैव च ।  
चतुष्षष्टिस्तु वृत्तानि ह्यत्कृतावपि सङ्ख्यया ॥ ७८ ॥ (६७१०८८६४)  
  
प्। २४१)  
  
उक्ताद्युत्कृतिजातानि वृत्तसङ्ख्याविचक्षणैः ।  
एतेन च विकल्पेन वृत्तान्येतानि निर्दिशेत् ॥ ७९ ॥  
  
सर्वेषां छन्दसामेवं वृत्तानि कथितानि वै ।  
तिस्रः कोट्यो दश तथा सहस्राणां शतानि तु ॥ ८० ॥  
  
चत्वारिंशत्तथा द्वे च सहस्राणि दशैव तु ।  
सप्तभिः सहितान्येव सप्त चैव शतानि च ॥ ८१ ॥ (१३४२१७७२६)  
  
षड्विंशतिरिहान्यानि व्याख्यातानि समासतः ।  
समानि गणनायुक्तिमाश्रित्य कथितानि वै ॥ ८२ ॥  
  
सर्वेषां छन्दसामेवं त्रिकैर्वृत्तं प्रयोजयेत् ।  
ज्ञेया ह्यष्टौ त्रिकास्तत्र सञ्ज्ञाभिः स्थानमक्षरम् ॥ ८३ ॥  
  
त्रीण्यक्षराणि विज्ञेयस्त्रिकोऽंशः परिकल्पितः ।  
गुरुलघ्वक्षरकृतः सर्ववृत्तेषु नित्यशः ॥ ८४ ॥  
  
गुरुपूर्वो भकारः स्यान्मकारस्य गुरुत्रयम् ।  
जकारो गुरुमध्यस्तु सकारोऽन्तगुरुस्तथा ॥ ८५ ॥  
  
प्। २४२)  
  
लघुमध्यस्तु रेफः स्यात्तकारोऽन्तलघुस्तथा ।  
लघुपूर्वो यकारस्तु नकारस्तु लघुत्रयम् ॥ ८६ ॥  
  
एते ह्यष्टौ त्रिका नाम्ना विज्ञेया ब्रह्मसम्भवाः ।  
लाघवार्थं पुनरमी छन्दोमानमवेक्ष्य च ॥ ८७ ॥  
  
एभ्यो विनिर्गताश्चान्या जातयोऽथ समादयः ।  
अस्वराः सस्वराश्चापि प्रोच्यन्ते वृत्तलक्षणैः ॥ ८८ ॥  
  
गुर्वेकं गू इति विज्ञेयं तथा लघु ल् इति स्मृतम् ।  
नियतः पदविच्छेदो यतिरित्यभिसञ्ज्ञिता ॥ ८९ ॥  
  
गुरु दीर्घं प्लुतं चैव संयोगपरमेव च ।  
सानुस्वारविसर्गं च तथान्त्यं च लघु क्वचित् ॥ ९० ॥  
  
(गायत्री प्रभृति त्वेषां प्रमाणं सम्प्रवर्तते ।  
प्रयोगजानि पूर्वाणि प्रायशो न भवन्ति हि ॥ ९१ ॥  
  
गायत्र्यां द्वौ त्रिकौ ज्ञेयावुष्णिगेकाक्षराधिका ।  
अनुष्टुब्द्व्यधिका ज्ञेया वृहत्यां तु त्रिकास्त्रयः ॥ ९२ ॥  
  
एकाधिकाक्षरा पङ्क्तिस्त्रिष्टुप्च द्व्यधिकाक्षरा ॥  
चतुस्त्रिका तु जगती सैकातिजगती ततः ॥ ९३ ॥  
  
शक्करी द्व्यधिका पञ्चत्रिका ज्ञेयातिशक्करि ।  
  
प्। २४३)  
  
एकाधिका तथाष्टिश्च द्वय्धिकात्यष्टिरुच्यते ॥ ९४ ॥  
  
षट्त्रिका धृतिरुद्दिष्टा ह्यतिपूर्वाधिकाक्षरा ।  
कृतिश्च द्व्यधिका प्रोक्ता प्रकृत्यां सप्त वै त्रिकाः ॥ ९५ ॥  
  
आकृतिस्त्वधिकैकेन द्वयधिका विकृतिस्तथा ।  
सङ्कृत्यां तु त्रिका ह्यष्टौ सैका त्वभिकृतिर्भवेत् ॥ ९६ ॥  
  
उत्कृतिर्द्व्यधिका चैव विज्ञेया गणमानतः ।)  
गुर्वेकं ग इति प्रोक्तं गुरुणी गावितिस्मृतौ ॥ ९७ ॥  
  
लघ्वेकं ल इति ज्ञेयं लघुनी लावितिस्मृतौ ।  
द्व्यक्षरादधिकौ पादावन्यौ हीनाक्षरावपि ॥ ९८ ॥  
  
स्वराडिति समाख्याता विराडिति हि सूरिभिः ।  
पादो यस्या ऋचश्चैव भवेदेकाधिकाक्षरः ॥ ९९ ॥  
  
समास्त्वन्ये त्रयः पादाः सा भुरुक् सम्प्रकीर्तिता ।  
एकाक्षरोनः पादश्चेदेको यस्या ऋचो भवेत् ॥ १०० ॥  
  
समाः पादास्त्र्यश्चान्ये सा निवृत्सम्प्रकीर्तिता ।)  
(सम्पदाद्यधुना चैषां छन्दसां सम्यगुच्यते) ॥ १०१ ॥  
  
सम्पद्विरामपादश्च देवतास्थानमक्षरम् ।  
वर्णः स्वरा विधिर्वृत्तमिति छन्दोगतो विधिः ॥ १०२ ॥  
  
प्। २४४)  
  
नैवातिरिक्तं हीनं वा यत्र सम्पद्यतेऽक्षरम् ।  
विधाने छन्दसामेषा सम्पदित्यभिसञ्ज्ञिता ॥ १०३ ॥  
  
यत्रार्थस्य समाप्तिः स्यात्स विराम इति स्मृतः ।  
  
  
एकादिकक्रमवशाद् द्विगुणादिपिण्डया-  
च्छन्दः प्रमाणकलितानथ पिण्दयेत्तान् ।  
एकं क्षिपेत्तदुपरीति समस्तवृत्त-  
सङ्ख्याप्रकाशनविधौ लघुरभ्युपायः ॥  
  
यथा त्र्यक्षरे तत्पिण्डयित्वा एकाक्षेपादेकसङ्ख्यावत् । षड्विंशत्यक्षरे-   
द्व्यंश उक्तक्रमेणेह द्वैगुण्यं यावदुत्कृतेः ॥ इति । एकाक्षरे द्वौ   
द्व्यक्षरे चत्वारः त्र्यक्षरेऽष्टौ चतुरक्षरे षोडशेत्यादिसङ्क्षेपः ।   
अनेनैवोपायेन विचार्य ग्रन्थे पाठो निश्चेयः । सर्वेषां   
वृत्तानामित्यादावर्थः समासेन जयदेवोऽभ्यधात् - सर्वादिमध्यान्तग्लौ   
त्रिकौ म्नौ भ्यौ ज्रौ स्तौ इति (अ। १-२) त्रिकैरुपलक्षितेऽपि वृत्ते त्रिकसङ्ख्यानतया   
छन्दो न पूर्यते यथोष्णिक् अत्रैकमधिकमक्षरमधिकत्वेनोक्तम् अनुष्टुभि   
द्वे तत्र त्रिकबीजानि गुरुलघुस्पाण्येव कर्तव्यानि । तथा चैकं गुरुलघु वा   
द्वे गुरुणी लघुनी लघुगुरुणी गुरु लघुनी वा तदाह यदेकमधिकमिति ।   
ग्लावित्यादि श्लोकेन व्याचष्ट नैवातिरिक्तमिति । सम्पदिति स्वराट् विराट् भुरिक्   
निवृत् श्रुतावेव सम्भवो न काव्य इति तात्पर्यम् ।  
  
  
प्। २४५)  
  
पादश्च पद्यतेर्धातोश्चतुर्भागः प्रकीर्तितः ॥ १०४ ॥  
  
अग्न्यादि दैवतं प्रोक्तं स्थानं द्विविधमुच्यते ।  
शरीराश्रयसम्भूतं दिगाश्रयमथापि वा ॥ १०५ ॥  
  
(शारीरं मन्त्रसम्भूतं छन्दोगायत्रसञ्ज्ञितम् ।  
क्रुष्टे मध्यन्दिनं प्रोक्तं त्रैष्टुभं परिकीर्त्यते ॥ १०६ ॥  
  
तृतीयसवनं चापि शीर्षण्यं जागतं हि यत् ।)  
ह्रस्रं दीर्घं प्लुतं चैव त्रिविधं चाक्षरं स्मृतम् ॥ १०७ ॥  
  
  
एतन्निरुपणं तु उपयुज्यते यत्र वेदवाक्यसदृश वाक्यं निर्णीयते यथा   
अभिज्ञानशाकुन्तले । अर्थस्यावान्तररूपस्य समाप्तिर्लक्षणतो यतिः मीलति   
सति राज्ञो यथा आयान्त्या तुल्यकालम् इति न तु जम्भारातीभकुभोद्भवम् इति   
उच्छब्दोऽर्थसमाप्त्यभावात् । चतुर्भाग इति पादान्ते छेदः कर्तव्यः न तु   
ताम्बूलवल्लीपरिणद्धपूगास्वेला इति । प्रयोगी प्रतिपादमङ्कुरीकृत्य   
पठन्मध्ये विश्राम्यति । विश्रान्तौ चात्र   
वृत्तभङ्गोऽर्थभङ्गोऽभिनेयोऽत्र   
श्राव्यत्वाद्भट्टशङ्करादिभिरुपगतमेत क्वचिदुपान्त्यो वा इति । अधिष्ठात्री   
देवता वह्न्यादयः । शरीराश्रयेत्यादि । यथोक्तं कात्यायनेन -  
  
  
प्। २४६)  
  
श्वेतादयस्तथा वर्णा विज्ञेयाश्छन्दसामिह ।  
तारश्चैव हि मन्द्रश्च मध्यमश्च त्रिधा स्वरः ॥ १०८ ॥  
  
ध्रुवाविधाने चैवास्य सम्प्रवक्ष्यामि लक्षणम् ।  
विधिर्गणकृतश्चैव तथा चार्थकृतोऽपि च ॥ १०९ ॥  
  
वृत्तमर्धसमं चैव समं विषममेव च ।  
छन्दसो यस्य पादे स्याद्धीनं वाधिकमेव वा ॥ ११० ॥  
  
अक्षरं तन्निवृत्प्रोक्तं भुरुक्चेति द्विजातिभिः ।  
अक्षराभ्यां यदा द्वाभ्यामधिकं हीनमेव वा ॥ १११ ॥  
  
तच्छन्दो नामतो ज्ञेयं स्वराडथ विराडपि ।)  
सर्वेषामेव वृत्तानां तज्ञैर्ज्ञेया गणास्त्रिकाः ॥ ११२ ॥  
  
  
वीरस्य भुजदण्डानां वर्णने स्रगधरा भवेत् ।  
नायिकावर्णने कार्यं वसन्ततिलकादिकम् ॥  
  
शार्दूललीला प्राच्येषु मन्दाक्रान्ता च दक्षिणे ॥ इत्यादि ।  
  
प्लुतस्याप्यत्र प्रयोगो भवत्येव । यथा - यतोऽपि मानेन स एष मूढो   
द्रोणारिरेयातिपद्यतिलग्नो (?) स तु पाठो दीर्घवत्पठितव्यः प्रयोक्ता त्रिमात्र   
एव । श्वेतादय इति प्रातिशाख्यादौ छन्दांसि (छन्दसि?) विविधवर्णं कृतं   
तदनुपयोगान्नास्माभिर्लिखितम् । भगवते कृत इति   
केषाञ्चिद्द्रोदकतोदकादीनां गीयमानतया शोभातिशयो भवति श्लोकः   
स्रग्धरादीनां तु   
  
  
प्। २४७)  
  
दिव्यो दिव्येतरश्चैव दिव्यमानुष एव च ।  
गायत्र्युष्णिगनुष्टुप्च बृहती पङ्क्तिरेव च ॥ ११३ ॥  
  
त्रिष्टुप्च जगती चैव दिव्योऽयं प्रथमो गणः ।  
तथातिजगती चैव शक्करी ह्यतिशक्करी ॥ ११४ ॥  
  
अष्टिरत्यष्टिरपि च धृतिश्चातिधृतिर्गणः ।  
कृतिश्च प्रकृतिश्चैव ह्याकृतिर्विकृतिस्तथा ॥ ११५ ॥  
  
सङ्कृत्यभिकृतिचैव ह्युत्कृतिर्दिव्यमानुषः ।  
एतेषां छन्दसां भूयः प्रस्तारविधिसंश्रयम् ॥ ११६ ॥  
  
लक्षणं सम्प्रवक्ष्यामि नष्टमुद्दिष्टमेव च ।  
प्रस्तारोऽक्षरनिर्दिष्टः मात्रोक्तश्च तथैव हि ॥ ११७ ॥  
  
  
पाठेन । इति शब्देन प्रकारार्थेन व्याचष्टे दिव्य इति । प्रथम इति   
स्तोत्रशास्त्रेषु सप्तानामेव छन्दसां बाहुल्येन दर्शनात् । देवस्तुत्यादौ   
देवेषु वक्तृष्वयं गण इत्यर्थः । गण इति द्वितीयो दिव्यनिवृत्तौ गण इत्यर्थः   
तेन मानुषेषु वक्तृष्वयं प्रायेण । तृतीयस्तु दिव्यमानुषेषु च रामादिषु   
नरपतिषु च ।  
  
प्रस्तारतत्र सङ्ख्यादि सर्वमिति संश्रयशब्देनाह तद्गणसंविज्ञानाच्च   
प्रस्तरोऽप्युच्यते । प्रस्तरणं विताननम् । लक्षणमङ्कसङ्ख्येत्यर्थः ।   
गतं नष्टमिति स्वरूपेणैव न ज्ञातम् उद्दिष्टं तु स्वरूपेण ज्ञातं न   
सङ्ख्यया । तज्ज्ञानोपायेन नष्टादयः शुद्धः (सिद्धाः?) ।  
  
  
प्। २४८)  
  
द्विकौ ग्लाविति वर्णोक्तौ मिश्रौ चेत्यपि मात्रिकौ ।  
गुरोरधस्तादाद्यस्य प्रस्तारे लघु विन्यसेत् ॥ ११८ ॥  
  
अग्रतस्तु समादेया गुरवः पृष्टतस्तथा ।  
प्रथमं गुरुभिर्वर्णैर्लघुभिरत्ववसानजम् ॥ ११९ ॥  
  
वृत्तं तु सर्वच्छन्दस्सु प्रस्तारविधिरेव तु ।  
गुर्वधस्ताल्लघ्नं न्यस्य ततो द्विद्वि यथोदितम् ॥ १२० ॥  
  
न्यसेत्प्रस्तारमार्गोऽयमक्षरोक्तस्तु नित्यशः ।  
मात्रासङ्ख्याविनिर्दिष्टो गणो मात्राविकल्पितः ॥ १२१ ॥  
  
मिश्रौ ग्लाविति विज्ञेयौ पृथग्लक्ष्यविभागतः ।  
मात्रागणो गुरुश्चैव लघुनी चैवं लक्षितः ॥ १२२ ॥  
  
  
तत्र वर्णगतो मात्रागतश्चेति प्रस्तारो द्विधा तमुदाहरति । द्विकौ ग्लाविति   
वर्णसङ्ख्यादि नियमेन यौ गुरुलघु । द्विकै सङ्ख्यापरिमाणौ तौ मात्रिकौ   
मात्रागणनेषूक्तौ । अन्येनाविकृतत्वादेकेन भेदेन मिश्रौ भवतः ।  
  
अत प्रस्तारेऽप्युपायमाह गुर्वधस्तादिति । आद्यस्यैव गुरोरधो लघुः सर्वो   
न्यसनीयः । यत्र द्वौ भागौ मिश्रौ विषमसङ्ख्यायां तदा द्विरिति भूयो   
भूयो मात्राप्रस्तारो निरूप्यते । मात्रापरिकल्पतौ यस्तिमात्रचतुर्मात्रादिः   
समूहो गणमात्रसङ्ख्याया लघ्वक्षरसङ्ख्यया तत्र प्रथमं प्रस्तार   
इत्याह पृथग्लक्षणीयोऽपि भागोऽत्र सङ्ख्यायास्तत्र गुरुः सर्वतो   
न्यसनीयः । यत्र तु द्वौ भागौ मिश्रौ विषमसङ्ख्यायां तत्राद्यो   
लघुरन्यो गुरुः शेषं वर्णप्रस्तारेण तुल्यम् । केवलमात्रासङ्ख्येति   
वचनाद्गुणनान्यासे पूर्वत्र मात्रा देया । यत्र वर्णप्रस्तारः   
विषममात्रार्पसातेऽप्युदाहृत एव । द्वितीयस्तु तदाह गुरुरिति   
जातावेकवचनं गुरू इत्यर्थः । लघुनी चकराद्गुरू   
तथाशबादन्यद्भेदत्रयं चतुर्मात्रा आर्याणा   
  
  
प्। १४९)  
  
आर्याणां तु चतुर्मात्राप्रस्तारः परिकल्पितः ।  
गीतकप्रभृतीनां तु पञ्चमात्रस्तथेष्यते ॥ १२२ ॥  
  
वैतालीयं पुरस्कृत्य षण्मात्राद्यास्तथैव च ।  
त्र्यक्षरास्तु त्रिका ज्ञेया लघुगुर्वक्षरान्विताः ॥ १२३ ॥  
  
मात्रागणविभागस्तु गुरुलघ्वक्षराश्रयः ।  
अन्त्याद् द्विगुणिताद्रूपाद् द्विद्विरेकं गुरोर्हरेत् ॥ १२४ ॥  
  
द्विगुणं च लघोः कृत्वा सङ्ख्यां पिण्डेन निर्दिशेत् ।  
आद्यं सर्वगुरु ज्ञेयं वृत्तं तु समसञ्ज्ञितम् ॥ १२५ ॥  
  
कोशं तु सर्वलघ्वन्तं मिश्रैः शेषाणि सर्वतः ।  
वृत्तानां तु समानानां सङ्ख्यां संयोज्य तावतीम् ॥  
  
राश्यूनामर्ह्दविषमां समासादभिनिर्दिशेत् ।  
  
  
प्रस्तारे गणभेदः पञ्चदश इत्यर्थः पञ्चमात्रोऽष्टधा एवं   
षष्ठोऽत्र प्रस्तार्यातीते इति वर्णवृत्तेष्वेव च कृत इत्यर्थः । अन्यत्र तु   
मात्राकृतो गणविभागः तदपेक्षया गुरुलघुव्यवस्थानात्स्वातन्त्र्येण ।  
  
तत्रोद्दिष्टमाह द्विगुणितादिति वर्णवृत्तेष्वेव चेदं सर्वं मन्तव्यम् ।   
भेदं पश्यैकमेकमङ्कं द्विगुणितं च दत्वा द्विद्विरिति भूयो   
द्विगुणितादपि द्विगुणितं कृत्वान्त्यं परिसमाप्य गुरु सम्बन्धिनोऽङ्कान्   
हरेत् पुंसथेत् (प्रस्तरेत् ?) । लघोः सम्बन्धिनोऽङ्कान् पिण्डीकृत्य तेन   
पिण्डेनातिक्रान्तेनैतावदयं भेद इति सङ्ख्यां निर्दिशेत् यथा   
चतुरक्षरस्येदृशं क्रियाभेदं यच्च लघ्वङ्कगणनातिक्रान्तौ ।  
  
  
प्। २५०  
  
समानां विषमाणां च सङ्गुणय्य तथा स्फुटम् ॥ १२७ ॥  
  
राश्यूनमभिजानीयाद्विषमाणां समासतः ।  
एकादिकां तथा सङ्ख्यां छन्दसो विनिवेश्य तु ॥ १२८ ॥  
  
यावत्पूर्वं तु पूर्वेण पूरयेदुत्तरं गणम् ।  
एवं कृत्वा तु सर्वेषां परेषां पूर्वपूरणम् ॥ १२९ ॥  
  
नैधनादेकमेकं तु प्रातिलोम्यक्रियात्मकम् ।  
सर्वेषां छन्दसां न्यस्य लघ्वक्षरविनिश्चयम् ॥ १३० ॥  
  
जानीत समवृत्तानां सङ्ख्यां सङ्क्षोपतस्तथा ।  
  
  
अथैकादिलघुज्ञानार्थं पीठं रचयति आद्यं सर्वगुर्वित्यादि । कोश   
इत्याद्यन्तयोर्मध्यगो भेदगणः । सोऽस्य लघोः सङ्ख्यया निश्चयं कुर्यात्   
। तद्यथा चतुरक्षरौ प्रथमान्तौ सर्वगुरुः सर्वलघुश्च एकद्वित्रिलघवस्तु   
चतुः षट्चतुः प्रकाराः सङ्क्षेपत इति एतदङ्कव्यामिश्रणेन सङ्ख्या   
लभ्यते षोडशभेदाश्चरश्चतुरश्चेति ।  
  
सङ्ख्यास्थान उपायान्तरमाह एकादिकामिति । छन्दोऽक्षरोपरि एकद्वि   
चत्वारीत्यदीनि निक्षिपेत् । तत्र पूर्वेणोत्तरस्य पूर्वेण मिश्रणं कुर्यात्   
यावत्पर्यन्तं गणपिण्डस्तां चैकादिकामेकेन मिश्रितं कुर्यादित्येवं   
समवृत्तानां सङ्ख्या । लघूनामित्थं षोडशाभिर्गुणयेत् । ततो   
गुणराशेः षोडशसङ्ख्यामवपातयेत् । तेन चतुरक्षरे विंशत्यधिकं   
शतमर्धसमवृत्तानां तामपि सङ्ख्यां गुणयित्वा गुणराशिं पातयेत् ।   
तेन च सहस्राणीति शतान्यशीतिश्चेति चतुरक्षरे विषमवृत्तानि ।  
  
  
प्। २५१)  
  
वृत्तार्धपरिमाणं तु छित्वार्धेन यथाक्रमम् ॥ १३१ ॥  
  
न्यसेल्लघु तथा सैकमक्षरं गुरु चाप्यथ ।  
एवं विन्यस्य वृत्तानां नष्टोद्दिष्टविभागतः ॥ १३२ ॥  
  
लघ्वादीनि गुरूण्यस्मिन्नक्षराणि निवेशयेत् ।  
(इति छन्दांसि यानीह मयोक्तानि द्विजोत्तमाः ॥ १३३ ॥  
  
वृत्तान्येतेषु नाट्येऽस्मिन् प्रयोज्यानि निबोधत ॥)  
  
इति भारतीये नाट्यशास्त्रे वाचिकाभिनये छन्दोविधानं नाम   
चतुर्दशोऽध्यायः ॥  
  
  
अथ नष्टमाह वृत्तार्धपरिमाणं त्विति सङ्ख्यामर्धेन छिन्द्यात् यत्र   
विषमाङ्कं न पूर्यते तत्र पूरणार्थमेकमधिकं कुर्यात् । तदाह   
यथाक्रममिति । तत्र गुरुः । सैककरणात्प्रयत्नगौरवाल्लघुरन्यथा   
च्छेदनात् । एवं पुनः पुनर्यावदक्षराणि पूर्णानि यथावच्चतुरक्षरे   
पञ्चमो भेदः कीदृगिति - पूर्वं पञ्चाङ्कस्य सैकच्छेदात् गुरु पुनरपि   
त्र्यङ्कस्य सैकच्छेदात् गुरु द्वयोश्च समच्छेदाल्लघु एकस्य सैकच्छेदाद्गुरु   
एतेनेदृशः पञ्चमो भेदः ।  
  
एतदुपसंहरन्नध्यायान्तरमासूत्रयति एवमिति । व्याकृतेन विभागेन   
लघुप्रधानानि वा लक्ष्ये निवेशयेत् कविरुपवध्नीयादिति शिवम् ॥  
  
पार्वतीवदनाम्भोजभृङ्गनेत्रत्रयीभुवः ।  
दासोऽभिनवगुप्ताख्यश्छन्दोध्यायमपप्रथत् ॥  
  
इति श्रीमहामाहेश्वराभिनवगुप्ताचार्यविरचितायामभिनवभारत्यां   
नाट्यवेदविवृतौ छन्दोऽध्यायश्चतुर्दशः समाप्तिमगमत् ॥  
श्री  
  
नाट्यशास्त्रम्  
  
अथ पञ्चदशोऽध्यायः ।  
  
छन्दांस्येवं हि यानीह मयोक्तानि द्विजोत्तमाः ।  
वृत्तानि तेषु नाट्येऽस्मिन्प्रयोज्यानि निबोधत ॥ १ ॥  
  
आद्ये पुनरन्त्ये द्वे द्वे गुरुणी चेत् ।  
सा स्यात्तनुमध्या गायत्रसमुत्था ॥ २ ॥  
  
  
समस्तवृत्तानि विना न येन पट्टद्भवश्रोत्ररसायनस्य (?) ।  
छन्दांसि यस्मात्प्रभवन्ति वन्दे तं वाङ्मयं रूपमिहाष्ठमूर्तेः ॥  
  
यदुक्तमक्षराणि निवेशयेदिति (१४-१३३) तत्र श्रव्यताकृतं   
प्रविभागमाख्यातुमुपचक्रमे छन्दांस्येवमिति । एषां छन्दसां   
नाट्यप्रयोगयोग्यानि वृत्तानि निबोधतेति सम्बन्धः । गुरुलघुनियमेन   
श्रव्यता वर्तते येषु तानि वृत्तानि श्राव्यार्थत्वात् अधिकरणे क्तः । गायत्रीत   
आरभ्य प्रयोगार्हतेति पूर्वाध्याये निरूपितत्वात् तदुपक्रममेवाह आद्य   
पुनरिति मध्ये तु लघुन्यर्थात् । गायत्र्यैव गायत्रम् । तत्रेहाध्याये   
भरतमुनिकृतमिति त्रिकरिमकारादिभिः कैश्चित्कं-  
  
  
प्। २५३)  
  
यथा - सन्त्यक्तविभूषा भ्रष्टाञ्जननेत्रा ।  
हस्तार्पितगण्डा किं त्वं तनुमध्या ॥ ३ ॥  
  
लघुगण आदौ भवति चतुष्कः ।  
गुरुयुगमन्त्ये मकरकशीर्षा ॥ ४ ॥  
  
यथा - स्वयमुपयान्तं भजसि न कान्तम् ।  
भयकरि किं त्वं मकरकशीर्षा ॥ ५ ॥  
  
एकमात्रं षट्के स्याद् द्वितीयं पादे ।  
ख्यातरूपा वृत्ते मालिनी सा नाम्ना ॥ ६ ॥  
  
षडक्षरकृते पादे लघु यत द्वितीयकम् ।  
शेषाणि तु गुरूणि स्युर्मालिनी सा मता यथा ॥)  
  
स्नानगन्धाधिक्यैर्वस्त्रभूषायोगैः ।  
व्यक्तमेवासौ त्वं मालिनी प्रख्याता ॥ ८ ॥  
  
द्वितीयं पञ्चमं चैव लघु यत्र प्रतिष्ठितम् ।  
शेषाणि च गुरूणिस्युर्मालती नाम सा यथा ॥ ९ ॥  
  
शोभते बद्धया षट्पदाविद्धया ।  
मालतीमालया मानिनी लीलया ॥ १० ॥  
  
द्वितीयं च चतुर्थं च पञ्चमं च यदा लघु ।  
  
  
चिल्लक्षणं स्वीकृतमिति द्विविधः पुस्तकपाठओ दृश्यते मध्ये च चिन्तनाय   
पुस्तकेषूभयमपि पठ्यत इति । एतन्नाम्ना प्रसिद्धा ख्यातरूपा   
श्लाघनीयेत्यर्थः ।  
  
  
प्। २५४)  
  
यस्याः सप्ताक्षरे पादे ज्ञेया सा तूद्धता यथा ॥ ११ ॥  
  
(सौत्रिकौ यदिपादे अक्षरश्च गकारः ।  
उस्णिगुत्थितपादा उद्धता खलु नाम्ना) ॥ १२ ॥  
  
दन्तकुन्तकृतास्त्रं व्याकुलालकशोभम् ।  
शंसतीव तवास्यं निर्दयं रतयुद्धम् ॥ १३ ॥  
  
आदौ द्वै निधने चैव गुरुणी यत्र वै सदा ।  
पादे सप्ताक्षरे ज्ञेया नाम्ना भ्रमरमालिका ॥ १४ ॥  
  
(पादे यदि निविष्टौ सम्यग्विरचितौ त्सौ ।  
अन्त्ये यदिगकारः सा तु भ्रमरमाला ॥) १५ ॥  
  
यथा - नानाकुसुमचित्रे प्राप्त्रे सुरभिमासे ।  
एषा भ्रमति मत्ता कान्ते भ्रमरमाला ॥ १६ ॥  
  
आद्यं तृतीयमन्त्यं च पञ्चमं सप्तमं तथा ।  
गुरूण्यष्टाक्षरे पादे सिंहलेखेति सा यथा ॥ १७ ॥  
  
जौतु यस्य गौ च पादे संस्थितौ समस्तरूपौ ।  
तामनुष्टुभाश्रयस्थां वावदन्ति सिंहलेखाम् ॥)  
  
यत्त्वया ह्यनेकभावैश्चेष्टितं रहः सुगात्रि ।  
तन्मनो मम प्रविष्टं वृत्तमत्र सिंहलेखम् ॥ १९ ॥  
  
  
त्वया यन्मदीयं मनःप्रविष्टं व्याप्तमाक्रान्तं   
तत्सिंहवन्नखविलेखनं त्र तादृशं वृत्तं तद्यथाक्रान्तं जातमिति   
यावत् ।  
  
  
प्। २५५)  
  
चतुर्थं च द्वितीयं च षष्ठमष्टममेव च ।  
गुरूण्यष्टाक्षरे पादे यत्र तन्मत्तचेष्टितम् ॥ २० ॥  
  
(यदा तु जात्परौ रलौ गकार एव च स्थितः ।  
अनुष्टुबुद्भवं तदा वदन्ति मत्तचेष्टितम् ॥) २१ ॥  
  
अथा- चरावघूर्णितेक्षणं विलम्बिताकुलालकम् ।  
असंस्थितैः पदैः प्रिया करोति मत्तचेष्टितम् ॥ २२ ॥  
  
अष्टाक्षरकृते पादे सर्वाण्येव भवन्ति हि ।  
गुरुणि यस्मिन्सा नाम्ना विद्युमालेति कीर्तिता ॥  
  
(मौ गौ चान्त्यौ यस्याः पादे पादस्यान्ते विच्छेदश्च ।  
सा चानुष्टुप् छन्दस्युक्ता नित्यं सद्भिर्विद्युन्माला ॥)  
  
साम्भोभारैरानर्दाद्भिः श्यामाम्भोदैव्याप्ते व्योम्नि ।  
आदित्यांशुस्पर्धिन्येषा दिक्षु भ्रान्ता विद्युमाला ॥  
  
पञ्चमं सप्तमं चान्त्यं गुरु पादेऽष्टके तथा ।  
छन्दोज्ञैर्ज्ञेयमेतत्तु वृत्तं चित्तविलासितम् ॥ २६ ॥  
  
स्मितवशविप्रकाशैर्दशनपदैरमीभिः ।  
वरतनुपूर्णचन्द्रं तव मुखमावृणोति ॥ २७ ॥  
  
नवाक्षरकृते पादे त्रीणि स्युर्नैधनानि च ।  
गुरूणि यस्याः सा नाम्ना ज्ञेया मधुकरी यथा ॥  
  
प्। २५६)  
  
(षडिह यदि लघूनि स्युर्निधनगतमकारश्चेत् ।  
बुधजनबृहतीसंस्था भवति मधुकरी नाम्ना ॥) २९ ॥  
  
कुसुमितमभिपश्यन्ती विविधतरुगणैश्छन्नम् ।  
वनमतिशयगन्धाढ्यं भ्रमति मधूकरी हृष्टा ॥ ३० ॥  
  
दशाक्षरकृते पादे त्रीण्यादौ त्रीणि नैधने ।  
यस्या गुरूणि सा ज्ञेया पङ्क्तिरुत्पलमालिका ॥ ३१ ॥  
  
त्रीण्यादौ यदि हि गुरूणि स्यु-  
श्चत्वारो यादि लघवो मध्ये ।  
पङ्क्तावन्तगतमकारः स्या  
द्विज्ञेया कुवलयमालाख्या ॥) ३२ ॥  
  
यथा -  
  
अस्मिंस्ते शिरसि तदा कान्ते वैडूर्यस्फटिकसुवर्णाढ्ये ।  
शोभा स्वां न वहति तां बद्धा सुश्लिष्टा कुवलयमालेयम् ॥  
  
द्वितीयं च चतुर्थं च षष्ठमष्टममेव च ।  
ह्रस्वं दशाक्षरे पादे यत्र सा शिखिसारिणी ॥ ३४ ॥  
  
  
शोभां स्वां स्वभाववर्तने ये भेदाः । वैडूर्यच्छायानि यानि दलानि   
तत्तत्स्फुरत्सुवर्णतुल्यानि वर्णानि तदभ्यन्तरकेसराणि ।  
  
  
प्। २५७)  
  
(र्जौ त्रिकौ हि पादगौ तु यस्या  
र्गौ च संश्रितौ तथा समस्तौ ।  
पङ्क्तियोग सुप्रतिष्ठिताङ्गी  
सा मयूरसारिणीति नाम्ना ॥) ३५ ॥  
  
यथा -  
  
नैव तेऽस्ति सङ्गमो मनुष्यैर्नापि कामभोगचिह्नमन्यत् ।  
गर्भिणीव दृश्यसे ह्यनार्ये किं मयूरसारिणी त्वमेवम् ॥  
  
आद्यं चतुर्थमन्त्यं च सप्तमं दशमं तथा ।  
गुरूणि त्रैष्टुभे पादे यत्र स्युर्दोधकं तु तत् ॥ ३७ ॥  
  
(भौतु भगाविति यस्य गणाः स्युः स्याच्चयतिस्त्रिचतुर्भिरथः  
त्रैष्टुभमेव हि तत्खलु नाम्ना दोधकवृत्तमिति र्पवदन्ति ॥  
  
यथा-  
  
प्रस्खलिताग्रपदप्रविचारं  
मत्तविघूर्णितगात्रविलासम् ।  
पश्य विलासिनी कुञ्जरमेतं  
दोधकवृत्तमयं प्रकरोति ॥ ३९ ॥  
  
  
मयूरवद्व्याकोचमस्याः मयूरीभिर्वा (सारी) गतिविशेषो भवतीत्याहुः ।   
मन्दं मन्दं दोधकेन गीयमानं वृत्तं दोधकवृत्तम् । (एष इति)   
यावन्मुरजघाततुल्यं गर्जितं श्रुत्वा ।  
  
  
प्। २५८)  
  
आदौ द्वौ पञ्चमं चैवाप्यष्टमं नैधनं तथा ।  
गुरूण्येकादशे पादे यत्र तन्मोटकं यथा ॥ ४० ॥  
  
एषोऽम्बुदनिस्वनतुल्यरवः  
क्षीवः स्खलमानविलम्बगतिः ।  
श्रुत्वा घनगजितमद्रितटे  
वृक्षान् प्रतिमोटयति द्विरदः ॥ ४१ ॥  
  
नवमं सप्तमं षष्ठं तृतीयं च भवेल्लघु ।  
एकादशाक्षरे पाद इन्द्रवज्रेति सा यथा ॥ ४२ ॥  
  
त्वं दुर्णिरीक्ष्या दुरतिप्रसादा  
दुःखैकसाध्या कठिनैकभावा ।  
सर्वास्ववस्थासु च कामतन्त्रे   
योग्यासि किं वा वहुनेन्द्रवज्रा ॥ ४३ ॥  
  
एभिरेव तु संयुक्ता लघुभिस्त्रैष्टुभी यदा ।  
उपेन्द्रवज्रा विज्ञेया लघ्वादाविह केवलम् ॥ ४४ ॥  
  
  
उपेन्द्रवज्रो अस्या उपमानत्वेन सा तथा मत्वर्थीयो उपेन्द्र वज्रन्तु   
इन्द्रधनुषा उपमितमुपेन्द्रवज्रमुपमितसमासः द्विगुप्राप्ते   
परवल्लिङ्गनिषेधः । स्मितेन कान्त्येति इन्द्रधनुषोऽपि वर्णवैचित्र्यं च   
भवति । (श्लो- ४५)  
  
  
प्। २५९)  
  
प्रिये श्रिया वर्णविशेषणेन  
स्मितेन कान्त्या सुकुमारभावात् ।  
अमी गुणा रूपगुणानुरूपा  
भवन्ति ते किं त्वमुपेन्द्रवज्रा ॥ ४५ ॥  
  
आद्यं तृतीयमन्त्यं च सप्तमं नवमं तथा ।  
गुरूण्येकादशे पादे यत्र सा तु रथोद्धता ॥ ४६ ॥  
  
यथा -  
  
किं त्वया सुभट दूरवर्जितं  
नात्मनो न सुहृदां प्रियं कृतम् ।  
यत्पलायनपरायणस्य ते   
याति धूलिरधुना रथोद्धता ॥ ४७ ॥  
  
(किं त्वया कुमतिसङ्गया सदा  
नाज्ञयेव सुहृदां प्रियं कृतम् ।  
यद्गृहाद्वचनरोषकम्पिता   
याति तूर्णमबला रथोद्धता) ॥ ४८ ॥  
  
आद्यं तृतीयमन्त्यं च सप्तमं दशमं गुरु ।  
यस्यास्तु त्रैष्टुभे पादे विज्ञेया स्वागता हि सा ॥ ४९ ॥  
  
  
आत्मने सुहृदे दूरवर्जितं प्रियं दूरत्यक्तं किं त्वया न कृतं   
दूरत्यक्तमित्यर्थः । कुत इत्याह यत्पलायनेति । मदनसंश्रयो भावो यस्य   
कामफलमिति यावत् ।  
  
  
प्। २६०)  
  
यथा-  
  
अद्य मे सफलमायतनेत्रे  
जीवितं मदनसंशयभावम् ।  
आगतासि भवनं मम यस्मा-  
त्स्वागतं तव वरोरु निषीद ॥ ५० ॥  
  
षष्ठं च नवमं चैव लघुनी त्रैष्टुभे यदि ।  
गुरूण्यन्यानि पादे तु सा ज्ञेया शालिनी यथा ॥ ५१ ॥  
  
दुःशीलं वा निर्गुणं वापरं वा  
लोके धैर्यादप्रियं न ब्रवीपि ।  
तस्माच्छीलं साधुहेतोः सवृत्तं  
माधुर्यात्स्यात्सर्वथा शालिनी त्वम् ॥ ५२ ॥  
  
तृतीयं चैव षष्थं च नवमं द्वादशं तथा ।  
गुरूणि जागते पादे यत्र तत्तोटकं भवेत् ॥ ५३ ॥  
  
(यदि सोऽत्र भवेत्तु समुद्रसम-  
स्रिषु चापि तथा नियमेन यतिः ।  
सततं जगतीविहितं हि ततो  
गदितं खलु तोटकवृत्तमिदम् ॥) ५४ ॥  
  
  
(किमिदमिति) तोटकस्य छेदकस्य वृत्तं चेष्टितम् ।  
  
  
प्। २६१)  
  
यथा-  
  
किमिदं कपटाश्रयदुर्विषहं  
बहुशाठ्यमथोल्बणरूक्षकथम् ।  
स्वजनप्रियसज्जनभेदकरं  
ननु तोटकवृत्तमिदं कुरुषे ॥ ५५ ॥  
  
आद्यं तृतीयमन्त्यं च पञ्चमं षष्ठमेव च ।  
तथोपान्त्यं जगत्यां च गुरु चेत्कुमुदप्रभा ॥ ५६ ॥  
  
(र्यौ त्रिकौ तथान्यौ यदिखलु पादे  
षड्भिरेव वर्णर्यदि च यतिः स्यात् ।  
नित्यसन्निविष्टा जगतिविधाने   
नामतः प्रसिद्धा कुमुदनिभा सा ॥) ५७ ॥  
  
यथा -  
  
मन्मथेन विद्धा सललितभावा  
नृत्तगीतयोगा र्पविकसिताक्षी ।  
निन्द्यमद्य किं त्वं विगलितशोभा   
चन्द्रपादयुक्ता कुमुदवती च ॥ ५८ ॥  
  
  
(मन्मथेनेति) नृत्तगीतयुक्ता न भवसीति सम्बन्धः ।  
  
  
प्। २६२)  
  
मतान्तरे -  
  
यदि खलु पादे न्यौ त्रिकौ यथा र्यौ  
यतिरपि वर्णैः षडूभिरेव चेत्स्यात् ।  
जगति विधाने नित्यसन्निविष्टा  
कुमुदनिभा सा नामतः प्रसिद्धा ॥ ५९ ॥  
  
यथा-  
  
कुमुदनिभा त्वं कामबाणविद्धा  
किमसि नतभ्रूः शीतवातदग्धा ।  
मृदुनलिनीवापाण्डुवक्त्रशोभा  
कथमपिजाता ह्यग्रतः सखीनाम् ॥ ६० ॥  
  
द्वादशाक्षरके पादे सप्तमं दशमं लघु ।  
आदौ पञ्चाक्षरच्छेदश्चन्द्रलेखा तु सा यथा ॥ ६१ ॥  
  
वक्त्रं सौम्यं ते पद्मपत्रायताक्षं  
कामस्यावासं सु - नोच्चप्रहासम् ।  
कामस्यापीदं काममाहर्तुकामं  
कान्ते कान्त्या त्वं चन्द्रलेखेव भासि ॥ ६२ ॥  
  
तृतीयमन्त्यं नवमं पञ्चमं च यदा गुरु ।  
द्वादशाक्षरके पादे यत्र सा प्रमिताक्षरा ॥ ६३ ॥  
  
प्। २६३)  
  
यथा -  
  
स्मितभाषिणी ह्यचपलापरुषा  
निभृतापवादविमुखी सततम् ।  
अपि कस्यचिद्युवतिरस्ति सुखा  
प्रमिताक्षरा स हि पुमान्जयति ॥ ६४ ॥  
  
द्वितीयमन्त्यं दशमं चतुर्थं पञ्चमाष्टमे ।  
गुरूणि द्वादशे पादे वंशस्था जगती तु सा ॥ ६५ ॥  
  
(यदि त्रिकौ ज्तौ भवतस्तु पादत-  
स्तथैव च (ज्राव)वसानसंस्थितौ ।  
तदा हि वृत्तं जगतीप्रतिष्ठितं  
वदन्ति वंशस्थमितीह नामतः ॥) ६६ ॥  
  
न मे प्रिया त्वं बहुमानवर्जितं   
प्रियं प्रिया ते परुषाभिभाषिणी ।  
तथा च पश्याम्यहमद्य विग्रहं  
ध्रुवं हि वंशस्थगतिं करिष्यति ॥ ६७ ॥  
  
चतुर्थमन्त्यं दशमं सप्तमं च यदा गुरु ।  
भवेद्धि जागते पादे तदा स्याद्धरिणप्लुता ॥ ६८ ॥  
  
  
(स्मितेति) प्रमिताक्षरा भण्यते सा यस्यां स्मितभाषित्वादिगुणा युक्ता सा   
तादृशी सुसुखी युवतिरपि कस्यचिद्भवेदिति शेषः ।  
  
  
प्। २६४)  
  
यथा -  
  
परुषवाक्यकशाभिहता त्वया  
भयविलोकनपार्श्वनिरीक्षणा ।  
वरतनुः प्रततप्लुतसर्पणै-  
रनुकरोति गतैर्हरिणप्लुतम् ॥ ६९ ॥  
  
सप्तमं नवमं चान्त्यमुपान्त्यं च यदा गुरु ।  
द्वादशाक्षरके पादे कामदत्तेति सा यथा ॥ ७० ॥  
  
करजपदविभूषिता यथा त्वं  
सुदति दशनविक्षताधरा च ।  
गतिरपि चरणावलग्नमन्दा  
त्वमसि मृगनिभाक्षि कामदत्ता ॥ ७१ ॥  
  
आद्यं चतुर्थं दशमं सप्तमं च यदा लघु ।  
पादे तु जागते यस्या अप्रमेया तु सा यथा ॥ ७२ ॥  
  
न ते काचिदन्या समा दृश्यते स्त्री  
नृलेके विशिष्टा गुणैरद्वितीयैः ।  
  
  
(परुषेत्यादि) भवत्पारुष्यं वाक्यं तदीयया कशया अभिहता   
वरतनुर्हरिणप्लुतमिव करोति ।  
  
  
प्। २६५)  
  
त्रिलोक्यां गुणाग्र्यान् समाहृत्य सर्वान्   
जगत्यप्रमेयासि दृष्टा विधात्रा ॥ ७३ ॥  
  
द्वितीयं पञ्चमं चैव ह्यष्टमैकादशे तथा ।  
पादे यत्र लभूनि स्युः पद्मिनी नाम सा यथा ॥ ७४ ॥  
  
(रास्त्रिकाः सागराख्या निविष्टा यदा  
स्यात् त्रिके च त्रिके युक्तरूपा यतिः ।  
सन्निविष्टा जगत्यास्ततस्सा बुधै-  
र्नामतश्चापि सङ्कीर्त्यते पद्मिनी ॥) ७५ ॥  
  
देहतोयाशया वक्त्रपद्मोज्ज्वला  
नेत्रशृङ्गाकुला दन्तहंसस्मिता ।  
केशपाशच्छदा चक्रवाकस्तनी  
पद्मिनीव प्रिये भासि मे सर्वदा ॥ ७६ ॥  
  
फुल्लपद्मानना त्वं द्विरेफेक्षणा   
केशपत्रच्छदा चक्रवाकस्तनी ।  
पीततोयावली बद्धकाञ्चीगुणा  
पद्मिनीव प्रिये भासि नीरे स्थिता ॥) ७७ ॥  
  
आदौ षट्दशमं चैव पादे यत्र लघून्यथ ।  
शेषाणि तु गुरूणि स्युर्जागते पुटसञ्ज्ञिता ॥ ७८ ॥  
  
(यदिचरणनिविष्टौ नौ तथा म्यौ  
यतिविधिरपि युक्त्याष्टाभिरिष्टः ।  
  
प्। २६६)  
  
त्रिलोक्यां गुणाग्र्यान् समाहृत्य सर्वान्  
जगत्यप्रमेयासि दृष्टा विधात्रा ॥ ७३ ॥  
  
द्वितीयं पञ्चमं चैव ह्यष्टमैकादशे तथा ।  
पादे यत्र लघूनि स्युः पद्मिनी नाम सा यथा ॥ ७४ ॥  
  
रास्त्रिकाः सागराख्या निविष्टा यदा  
स्यात् त्रिके च त्रिके युक्तरूपा यतिः ।  
सन्निविष्टा जगत्यास्ततस्सा बुधै-  
र्नामतश्चापि सङ्कीर्त्यते पद्मिनी ॥) ७५ ॥  
  
देहतोयाशया वक्त्रपद्मोज्ज्वला  
नेत्रशृङ्गाकुला दन्तहंसस्मिता ।  
केशपाशच्छदा चक्रवाकस्तनी  
पद्मिनीव प्रिये भासि मे सर्वदा ॥ ७६ ॥  
  
फुल्लपद्मानना त्वं द्विरेफेक्षणा  
केशपत्रच्छदा चक्रवाकस्तनी ।  
पीततोयावली बद्धाकाञ्चीगुणा  
पद्मिनीव प्रिये भासि नीरे स्थिता ॥) ७७ ॥  
  
आदौ षट्दशमं चैव पादे यत्र लघून्यथ ।  
शेषाणि तु गुरूणि स्युर्जागते पुटसञ्ज्ञिता ॥ ७८ ॥  
  
(यदिचरणनिविष्टौ नौ तथा म्यौ  
यतिविधिरपि युक्त्याष्टाभिरिष्टः ।  
  
प्। २६६)  
  
भवति च जगतीस्थः सर्वदासौ  
य इह हि पुटवृत्तं नामतस्तु ॥) ७९ ॥  
  
यथा -  
  
उपवनसलिलानां बालपद्मै-  
र्भ्रमरपरभृतानां कण्ठनादैः ।  
मदनमदविलासैः कामिनीनां  
कथयति पुटवृत्तं पुष्पमासः ॥ ८० ॥  
  
द्वितीयान्त्ये चतुर्थं च नवमैकादशे गुरु ।  
विच्छेदोऽतिजगत्यां तु चतुर्भिः सा प्रभावती ॥ ८१ ॥  
  
यथा -  
  
कथं न्विदं कमलविशाललोचने  
गृहं धनैः पिहितकरे दिवाकरे ।  
अचिन्त्ययन्त्यभिनववर्षविद्युत-  
स्त्वमागता सुतनु यथा प्रभावती ॥ ८२ ॥  
  
त्रीण्यादावष्टमं चैव दशमं नैधनद्वयम् ।  
गुरूण्यतिजगत्यां तु त्रिभिश्छेदैः प्रहर्षिणी ॥ ८३ ॥  
  
  
(उपवनेति) पुटस्य युगलस्य वृत्तं तथा चोपवनं सलिलं चेति युग्मम्   
एवमन्यत् ।  
  
  
प्। २६७)  
  
यथा -  
  
भावस्थैर्मधुरकथैः सुभाषितैस्त्वं  
साटोपस्खलितविलम्बितैर्गतैश्च ।  
शोभाढ्यैर्हरसि मनांसि कामुकानां  
सुव्यक्तं ह्यतिजगती प्रहर्हिणी च ॥ ८४ ॥  
  
षष्ठं च सप्तमं चैव दशमैकादशे लघु ।  
त्रयोदशाक्षरे पादे ज्ञेयं मत्तमयूरकम् ॥ ८५ ॥  
  
यथा -  
  
विद्युन्नद्धाः सेन्द्रधनूरञ्जितदेहा  
वातोद्धूताः श्वेतबलाकाकृतशोभाः ।  
एते मेधा गर्जितनादोज्ज्वलचिह्नाः  
प्रावृट्कालं मत्तमयूरं कथयन्ति ॥ ८६ ॥  
  
आदौ द्वे च चतुर्थं चाप्यष्टमैकादशे गुरु ।  
अन्त्योपान्त्ये च शक्कर्यां वसन्ततिलका यथा ॥ ८७ ॥  
  
चित्रैर्वसन्तकुसमैः कृतकेशहस्ता  
स्रग्दाममाल्यरचनासुविभूषिताङ्गी ।  
  
  
(चित्रैरिति) वसन्तस्य यस्तिलकस्तस्यास्ति उपमानं त्वनेनेति   
  
  
प्। २६८)  
  
नानावतंसकविभूषितकर्णपाशा  
साक्षाद्वसन्ततिलकेव विभाति नारी ॥ ८८ ॥  
  
पञ्चादौ शक्करी पादे गुरूणि त्रीणि नैधने ।  
पञ्चाक्षरादौ च यतिरसम्बाधा तु सा यथा ॥ ८९ ॥  
  
मानी लोकज्ञः श्रुतबलकुलशीलाढ्यो  
यस्मिन्सम्मानं न सदृशमनु पश्येद्धि ।  
गच्छेत्तं त्यक्त्वा तं द्रुतगातिरपरं देशं  
कीर्णा नानार्थैरवनिरियमसम्बाधा ॥ ९० ॥  
  
चत्वार्यादौ गुरूणि स्युर्दशमैकादशे तथा ।  
अन्त्योपान्त्ये च शक्कर्याः पादे तु शरभा यथा ॥ ९१ ॥  
  
एषा कान्ता व्रजति ललितं वेपमाना  
गुल्मैश्छन्नं वनमभिनवैः सम्प्रविद्धम् ।  
हा हा कष्टं किमिदमिति नो वेद्मि मूढो  
व्यक्तं कान्ते शरभललितात्वं करोषि ॥ ९२ ॥  
  
आदौ षट् दशमं चेव लघु चैव त्रयोदशम् ।  
यत्रातिशाक्करे पादे ज्ञेया नान्दीमुखी तु सा ॥ ९३ ॥  
  
  
साक्षादिति छन्दानुवर्तिनीत्यर्थः ।  
  
  
प्। २६९)  
  
यथा -  
  
न खलु तव कदाचित्क्रोधताम्रायताक्षं  
भ्रुकुटिवलितभङ्गं दृष्टपूर्वं मयास्यम् ।  
किमिह बहुभिरुक्तैर्या ममेच्छा हृदिस्था   
त्वमसि मधुरवाक्या देवि नान्दीमुखीव ॥ ९४ ॥  
  
आद्यं चतुर्थं षष्ठं च नैधनं च यदा गुरु ।  
षोडशाक्षरके पादे यत्रेभललितं तु तत् ॥ ९५ ॥  
  
(भ्रौ यदि नाश्च नित्यमिह विरचितचरणाः   
गश्च तथा च वै भवति निधनमुपगतः ।  
स्यादपि चाष्टिमेव यदि सततमनुगतं  
तत्खलु वृत्तमग्रवृषभगजविलसितम् ॥) ॥ ९६ ॥  
  
यथा -  
  
तोयधरैः सुधीरघनपटुपटहरवैः  
सर्जकदम्बनीपकुटचकुसुमसुरभिः ।  
कन्दलसेन्द्रगोपकरचितमवनितलं  
वीक्ष्य करोत्यसौ वृषभगजविलसितकम् ॥ ९७ ॥  
  
आद्यात्पराणि वै पञ्च द्वादशं सत्रयोदशम् ।  
अन्त्योपान्त्ये च दीर्घाणि ललितप्रवरं हि तत् ॥ ९८ ॥  
  
  
(नान्दीमुखीति) नान्द्यां मङ्गलदुन्दुभेरिव मुखं यस्या ।  
  
  
प्। २७०)  
  
(यदा य्मौ पादस्थौ भवत इह चेत्न्सौ तथा र्गौ  
तथा षड्भिश्चान्यैर्यतिरपि च वर्णैर्यथा स्यात् ।  
तदप्यष्टौ नित्यं समनुगतमेवोक्तमन्यैः  
प्रयोगज्ञैर्वृत्तं प्रवरललितं नामतस्तु ॥) ९९ ॥  
  
यथा -  
  
नखालीढं गात्रं दशनखचितं चोष्ठगण्डं  
शिरः पुष्पोन्मिश्रं प्रविलुलित केशालकान्तम् ।  
गतिः खिन्ना चेयं वदनमपि सम्भ्रान्तनेत्रम्  
अहो श्लाघ्यं वृत्तं प्रवरललितं कामचेष्टम् ॥ १०० ॥  
  
आद्यात्पराणि पञ्चाथ द्वादशं सत्रयोदशम् ।  
अन्त्यं सप्तदशे पादे शिखरिण्यां गरुणि च ॥ १०१ ॥  
  
(चतुर्भिंस्तस्यैव प्रवरललितस्य त्रिकगणै-  
र्यदा लौ गश्चान्ते भवति चरणेऽत्यष्टिगदिते ।  
यदा षड्भिश्छेदो भवति यदि मार्गेण विहित-  
स्तदा वृत्तेष्वेषा खलु शिखरिणी नाम गदिता ॥)  
  
यथा -  
  
महानद्या भोगं पुलिनमिव ते भाति जघनं  
तथास्यं नेत्राभ्यां भ्रमरसहितं पङ्कजमिव ।  
  
  
असाविति (तोयधरैरिति) गज एव वा गजोचितं विलासं करोति इदमिदं विक्ष्य ।  
  
  
प्। २७१)  
  
तनुस्पर्शच्छायं सुतनु सुकुमारो न परुषः  
स्तनाभ्यां तु *?भ्यां शिखरिणि निभाभासि वनिते ॥  
यत्र पञ्च लघून्यादौ त्रयोदशचतुर्दशे ।  
षोडशैकादशे चैव तत्स्याद्वृषभचेष्टितम् ॥ १०४ ॥  
  
(यदि हि चरणेन्सौ म्रौ स्लौ गः क्रमाद्विनिवेशिताः   
यदि खलु यतिः षड्भिर्वर्णैस्तथा दशभिः पुनः ।  
यदि च विहितं स्यादत्यष्टिप्रयोगसुखाश्रयं  
वृषभललितं वृत्तं ज्ञेयं तथा हरिणीति वा ॥ १०५ ॥  
  
यथा -  
  
जलधररवं श्रुत्वा श्रुत्वा मदोच्छ्रयदर्पितो  
विलिखति महीं शृङ्गाक्षेपैर्वृषः प्रतिनर्द्य च ।  
स्वयुवतिवृतो गोष्ठाद्गोष्ठं प्रयाति च निर्भयो  
वृषभललितं चित्रं वृत्तं करोति च शाद्वले ॥ १०६ ॥  
  
चत्वार्यादौ च दशमं गुरु यत्र त्रयोदशम् ।  
चतुर्दशम् तथान्ये द्वे चैकादशमथापि च ॥ १०७ ॥  
  
यदा सप्तदशे पादे शेषाणि च लघून्यथ ।  
भवन्ति यस्मिन्सा ज्ञेया श्रीधरा नामतो यथा ॥ १०८ ॥  
  
(मो भ्नौ च स्युश्चरणरचितास्तौ गरू च प्रविष्टा-  
श्छेदःश्लिष्टो यदि च दशभिः स्यात्तथान्यश्चतुर्भिः ।  
  
प्। २७२)  
  
अत्यष्टौ च प्रतिनियमिता वर्णतः स्पष्टरूपा  
सा विज्ञेया द्विजमुनिगणैः श्रीधरा नामतस्तु ॥)  
  
स्नानैश्चूर्णैः सुरवसुरभिभिर्गन्धवासैश्च धूपैः  
पुष्पैश्चान्यैः शिरसि रचितैर्वस्त्रयोगैश्च तैस्तैः ।  
नानारत्नैः कनकखचितैरङ्गसम्भोगसंस्थै-  
र्व्यक्तं कान्ते कमलनिलया श्रीधरेवाति भासि ॥  
आद्यं चतुर्थं षष्ठं च दशमं नैधनं गुरु ।  
तद्वंशपत्रपतितं दशभिः सप्तभिर्यतिः ॥ १११ ॥  
  
यथा -  
  
एष गजोऽद्रिमस्तकतटे कलभपरिवृतः  
क्रीडति वृक्षगुल्पगहने कुसुमभरनते ।  
मेघरवं निशस्य मुदितः पवनजवसमः  
सुन्दरि वंशपत्रपतितं पुनरपि कुरुते ॥ ११२ ॥  
  
द्वितीयमन्त्यं षष्ठं चाप्यष्टमं द्वादशं तथा ।  
चतुर्दशं पञ्चदशं पादे सप्तदशाक्षरे ॥ ११३ ॥  
  
भवन्ति यत्र दीर्घाणि शेषाणि च लघून्यथ ।  
विलम्बितगतिः सा तु विज्ञेय नामतो यथा ॥ ११४ ॥  
  
(यदा द्विरुदितौ हि पादमभिसंश्रितौ ज्सौ त्रिकौ   
तथैव च पुनस्तयोर्निधनमाश्रितो यो लर्गौ ।  
  
प्। २७३)  
  
तदाष्टिरतिपूर्विका यतिरपि स्वभावाद्यथा  
विलम्बितगतिस्तदा निगदिता द्विजैर्नान्तः ॥)  
विघूर्णितविलोचना पृथुविकीर्णहारा पुनः  
प्रलम्बरशना चलत्स्खलितपादमन्दक्लमा ।  
न मे प्रियमिदं जनस्य बहुमानरागेण य-  
न्मदेन विवशा विलम्बितगतिः कृता त्वं प्रिये ॥  
  
पञ्चादौ पञ्चदशकं द्वादशैकादशे गुरु ।  
चतुर्दशं तथान्त्ये द्वे चित्रलेखा धृतौ स्मृता ॥ ११७ ॥  
  
यथा -  
  
नानारत्नाढ्यैर्बहुभिरधिकं भूषणैरङ्गसंस्थै-  
र्नानागन्धाढ्यैर्मदनजननैरङ्गरागैश्च हृद्यैः ।  
केशैः स्नानाढ्यैः कुसुमभरितैर्वस्त्ररागैश्च तैस्तैः  
कान्ते सङ्क्षेपात् किमिह बहुना चित्रलेखेव भासि ॥  
  
अन्त्यं सप्तदशं चैव षोडशं सचतुर्दशम् ।  
त्रयोदशं द्वादशं च षष्ठमष्टममेव च ॥ ११९ ॥  
  
त्रीण्यादौ च गुरूणि स्युर्यस्मिंस्त्वेकोनविंशके ।  
पादेलभूनि शेषाणि शार्दूलक्रीडितं तु तत् ॥ १२० ॥  
  
(स्मौ ज्सौ तौ गुरु च प्रयोगनित्या यस्मिन्निविष्टास्त्रिका  
  
प्। २७४)  
  
आद्या चान्त्ययतिश्चतुस्त्रिकयुता ज्ञेयापरा सप्तभिः  
नित्यं यत्पदमाश्रिता ह्यतिधृतिर्नित्यं कवीनां प्रियं  
तज्ज्ञेयं खलु वृत्तजातिनिपुणैः शार्दूलविक्रीडितम् ॥)  
  
यथा -  
  
नानाशस्त्रशताघ्नितोमरहताः प्रभ्रष्टसवायुधाः  
निर्भिन्नोदरपादबाहुवदना निर्णाशिताः शत्रवः ।  
धैर्योत्साहपराक्रमप्रभृतिभिस्तैस्तैर्विचित्रैर्गुणै-  
र्वृत्तं ते रिपुघाति भाति समरे शार्दूलविक्रीडितम् ॥  
(तावत्त्वं विजितेन्द्रियः शुभमते सर्वात्मना प्रत्यहं  
दाने शीलविधौ च योजय मनः स्वर्गापवर्गावहम् ।  
यावद् व्याधिजराप्रचण्डनखरो व्यायत्सटाभिर्भृशं  
मृत्युस्ते न करोति जीवितमृगैः शार्दूलविक्रीडितम् ॥)  
  
चुत्वार्यादौ च षष्ठं च सप्तमं सचतुर्दशम् ।  
तथा पञ्चदशं चैव षोडशं नैधनं तथा ॥ १२४ ॥  
  
एतानि च गुरूणि स्युः शेषाणि तु लघून्यथ ।  
पादे यत्र कृतौ ज्ञेया नाम्ना सुवदना तु सा ॥ १२५ ॥  
  
(म्रौ भ्नौ य्भौ ल्गौ च सम्यग्यदि च विरचिता पादे क्रमवशात्  
विच्छेदः सप्तभिः स्यात्पुनरपि च यतिः सप्ताक्षरकृता ।  
यद्येषा संश्रिता स्यात्कृतिमपि च पुनः श्लिष्टाक्षरपदा  
विद्वद्भिर्वृत्तजातौ तत इह गदिता नाम्ना सुवदना ॥)  
  
प्। २७५)  
  
यथा -  
  
नेत्रे लीलालसान्ते कमलदलनिभे भ्रूचापविनते  
गण्डोष्ठं पीनमध्यं समसहितघनाः स्निग्धाश्च दशनाः ।  
कर्णावंसप्रलम्बौ चिबुकमपि नतं घोणा सुरुचिरा  
व्यक्तं त्वं मर्त्यलोके वरतनु विहितास्येका सुवदना ॥  
  
चत्वार्यादौ तथा षष्ठं सप्तमं च चतुर्दशम् ।  
अष्टादशं सप्तदशं तथा पञ्चदशं पुनः ॥ १२८ ॥  
  
अन्त्योपान्त्ये गुरूण्यत्र लघन्यन्यानि सर्वदा ।  
एकविंशतिके पादे स्रग्धरा नाम सा यथा ॥ १२९ ॥  
  
(म्रौ भ्नौ यौ यश्च सम्यग्यदि हि विरचिताः स्युस्त्रिकाः पादयोगे   
वर्णैः पूर्वोपदिष्टैर्यतिरपि च पुनः सप्तभिः सप्तभिः स्यात् ।  
वृत्तं सम्यग्यदि स्यात्प्रकृतिमनुगतं तत्त्वविद्भिः प्रदिष्टं  
विज्ञेयं वृत्तजातौ कविजनदयिता स्रग्धरा नामतस्तु ॥)  
  
चूताशोकारविन्दैः कुरवकतिलकैः कर्णिकारैः शिरीषैः  
पुन्नागैः पारिजातैर्वकुलकुवलयैः किंशुकैः सातिमुक्तैः ।  
एतैर्नानाप्रकारैः कुसुमसुरभिभिर्विप्रकीर्णैश्च तैस्तै-  
र्वासन्तैः पुष्पबृन्दैर्नरवरवसुधा स्रग्धरेवाद्य भाति ॥)  
  
प्। २७६)  
  
चतुर्थमाद्यं षष्ठं च दशमं द्वादशं तथा ।  
षोडशाष्टादशे चैव नैधनं च गुरूप्यथ ॥ १३२ ॥  
  
द्वाविंशत्यक्षरे पादे शेषाणि च लघून्यथ ।  
भवन्ति यत्र तज्ज्ञेयं मद्रकं नामतो यथा ॥ १३३ ॥  
  
(भ्रौ चरणे यदा विनियतौ त्रिको क्रमवशादथाकृतिविधौ   
न्रौ च ततः परं च रुचिरावनन्तरकृतौ नगावपि पुनः ।  
तच्च दशाष्टवर्णरचिता चतुर्ष्वपि तथा यतिश्च सततं  
मद्रकवृत्तमेव खलु नाट्ययोगकुशलैर्बुधैर्निगदितम् ॥)  
  
उत्प्लुतमेकहस्तचरणं द्वितीयकररेचितं सुविनतं  
वंशमृदङ्गवाद्यमधुरं विचित्रकरणानुगं बहुविधम् ।  
मद्रकमेतदद्य सुभगे विदग्धगतिचेष्टितैः सुललितै-  
र्नृत्यसि विभ्रमाकुलपदं विविक्तरसमावितं शशिमुखि ॥  
  
अन्त्यमेकोनविंशं च सप्तमं सत्रयोदशम् ।  
एकादशं सप्तदशं पञ्चमं च गुरूण्यथ ॥ १३६ ॥  
  
शेषाणि च लघूनि स्युर्विकृत्याश्चरणे छुवैः? ।  
वृत्तं तदश्वललितं विज्ञेयं नामतो यथा ॥ १३७ ॥  
  
(यदि च नकार आदिरचितः पदे विरचितोन्त एव च लगौ   
यदि च जभौ त्रिधा च निहितौ क्रमेण खलु मध्यमावपि तथा ।  
  
प्। २७७)  
  
यदि च समाश्रितं हि विकृतिं यतिश्च दशभिस्तथैकसहितै-  
स्तत इह कीर्तितं मुनिगणैर्विशुद्धचरितैस्तदश्वललितम् ॥) १३८ ॥  
  
विविधतुरङ्गनागरथयौधसङ्कुलमलं बलं समुदितं  
शरशतशक्तिकुन्तपरिधास्यियष्टिविततं बहुप्रहरणम् ।  
रिपुशतमुक्तशस्त्ररवभीत शङ्कितभटं भयाकुलदिशं  
कृतमभिवीक्ष्य संयुगमुखे समर्पितगुणं त्वयाश्वललितम् ॥ १३९ ॥  
  
षडादावष्टमं चैव ह्येकादशचतुर्दशे ।  
विंशं सप्तदशं चैव त्रयोविंशं तथैव च ॥ १४० ॥  
  
एतानि च लघूनि स्युः शेषाण्यथ गुरूणि च ।  
चतुर्विंशतिके पादे मेघमालेति सा यथा ॥ १४१ ॥  
  
(यदि खलु चरणस्थितौ नौ त्रिकौ कृत्तिकाख्यास्तथा राः स्युः क्रमाद्  
भवति यदि यतिस्तथा सप्तभिः सप्तभिस्त्रिष्वतोऽन्यायतिःपञ्च   
विद्यात्तथा ।  
  
प्। २७८)  
  
सततमभिनिविष्टदेहा तथा सङ्कृतौ सूरिभिः सर्वदा दृश्यते   
तत इह परिभाषिता शास्त्रविद्भिस्त्वियं मेघमाला यथा दण्डकः ॥)   
१४२ ॥  
  
पवनबलसमाहृता तीव्रगम्भीरनादा बलाकावलीमेखला  
क्षितिधरसदृशोच्चरूपा   
महानीलधूमाञ्जनाभाम्बुगर्भोद्भवा ।  
सुरपतिधनुरुज्ज्वलाबद्धकक्ष्या तडिद्द्योतसन्नाहपट्टोज्वला  
गगनतलविसारिणी प्रावृषेण्या दृढं मेघमालाधिकं शोभते ॥   
१४३ ॥  
  
आद्यं चैव चतुर्थं च पञ्चमं षष्ठमेव च ।  
नवमं दशमं चैव नैधनं च भवेद्गुरु ॥ १४४ ॥  
  
पञ्चविंशतिके पादे शेषाणि च लघून्यथ ।  
वृत्तज्ञैः सा तु विज्ञेया क्रौञ्चपादीति नामतः ॥ १४५ ॥  
  
(भ्मौ यदि पादे स्भावपि चेष्टावभिकृतिरपि च हि यदि खलु विहिता  
नाश्च समुद्राः स्युर्विनिविष्ठायदि च खलु गुरु भवति निधनगतम् ।  
पञ्चभिरादौ छेदमुपेता पुनरपि यतिरिह यदि खलु दशभिः  
क्रोञ्चपदेयं वृत्तविधाने सुरगणपितृगणमुनिगणविहिता ॥  
  
प्। २७९)  
  
यथा -  
  
यः किल दाक्षं विद्रुतसोमं क्रतुवरमचमसमपगतकलशं  
पातितयूपं क्षिप्तचषालं विचयनमसमिधमपशुकचरुकम् ।  
कार्मुकमुक्तेनाशु चकार व्यपगतसुरगण पितृगणमिषुणा  
नित्यमसौ ते दैत्यगणारिः प्रदहतु मखमिव रिपुगणमखिलम् ॥  
  
या कपिलाक्षी पिङ्गलकेशी  
कलिरुचिरनुदिनमनुनयकठिना  
दीर्घतराभिः स्थूलसिराभिः  
परिवृतवपुरतिशयकुटिलगतिः ।  
आयतजङ्घा निम्नकपोला  
लघुतरकुचयौगपरिगतहृदया  
सा परिहार्या क्रौञ्चपदा स्त्री  
ध्रुवमिह निरवधि सुखमभिलषता ॥) १४८ ॥  
  
अष्टावादौ गुरूणि स्युस्तथा चैकोनविंशकम् ।  
एकविंशं च विज्ञेयं चतुर्विंशं सनैधनम् ॥ १४९ ॥  
  
एतानि गुरुसङ्ख्यानि शेषाणि च लघून्यथ ।  
  
प्। २८०)  
  
षड्त्रिंशत्यक्षरे पादे तद्भुजङ्गविजृम्भितम् ॥ १५० ॥  
  
(यस्मिन्मौतोनाः र्सौ नित्यं प्रतिचरण-  
मथगदितास्त्रिका ह्यनुपूर्वशः  
षड्त्रिंशत्यामेकोनायां च यदि हि  
खलु यतिरभिधा चतुर्भिरथाष्टभिः ।  
पश्चादन्त्यौ ग्लौ संयोज्यौ यदि भवति   
मनुजदयिता समाश्रितमुत्कृतिं  
नाम्ना वृत्तं लोके ख्यातं कविवदन-  
विकसनपरं भुजङ्गविजृम्भितम् ॥ १५१ ॥  
  
यथा -  
  
रूपोपेतां देवैः सृष्टां समदगज-  
विलसितगतिं निरीक्ष्य तिलोत्तमां  
प्रादक्षिण्यात्प्राप्तां द्रष्टुं बहुवदन-  
मचलनयनं शिरं कृतवान्हरिः ।  
दीर्घं निश्वस्यान्तर्गूढं स्तनवदन-  
जघनरुचिरां निरीक्ष्य तथा पुनः  
पृष्ठे न्यस्तं देवेन्द्रेण प्रवरमणि-  
कनकवलयं भुजङ्गविजृम्भितम् ॥ १५२ ॥  
  
  
(रूपोपेतामिति) भुजङ्गविजृम्भितं कृत्वा भगवतो हस्ते न्यस्तम् ।  
  
  
प्। २८१)  
  
(दण्डकं नामविज्ञेयमुत्कृतेरधिकाक्षरम् ।  
मेघमालादिकं तत्स्यान्नौ चादौ कागुहार्त्रिकाः ॥ १५३ ॥  
  
यथा -  
  
मुदितजनपदाकुला स्फीतसस्याकरा  
भूतधात्री भवन्तं समभ्यर्चति  
द्विरदकरविलुप्तहिन्तालतालीवनास्त्वां  
नमस्यन्ति विन्ध्यादयः पर्वताः ।  
स्फुटितं कलशशुक्तिनिर्गीर्णमुक्ता-  
फलैरूर्मिहस्तैर्नमस्यन्ति वः सागराः  
मुदितजलचराकुलाः सम्प्रकीर्णामलाः  
कीर्तयन्तीव कीर्तिं महानिम्नगाः ॥) १५४ ॥  
  
एतानि समवृत्तानि मयोक्तानि द्विजोत्तमाः ।  
विषमार्धसमानां तु पुनर्वक्ष्यामि लक्षणम् ॥ १५५ ॥  
  
यत्र पादास्तु विषमा नानावृत्तसमुद्भवाः ।  
ग्रथिताः पादयोगेन तद्वृत्तं विषमं स्मृतम् ॥ १५६ ॥  
  
  
नानावृत्तसमुद्भवा इत्यनेन तुल्यच्छन्दसां वृत्तानां लक्षणं   
पृथक्पृथक्पादे विरचय्य स्वयं विषमा ऊह्या इत्याह ।  
  
  
प्। २८२)  
  
द्वौ समौ द्वौ च विषमौ वृत्तेऽर्धविषमे तथा ।  
सर्वपादैश्च विषमैर्वृत्तं विषममुच्यते ॥ १५७ ॥  
  
ह्रस्वाद्यमथ दीर्घाद्यं दीर्घं ह्रस्वमथापि वा ।  
युग्मौजविषमैः पादैर्वृत्तमर्धसमं भवेत् ॥ १५८ ॥  
  
पादे सिद्धे समं सिद्धं विषमं सार्वपादिकम् ।  
द्वयोरर्धसमं विद्यादेष छेदस्तु पादशः ॥ १५९ ॥  
  
छेदतस्तु मया प्रोक्तं समवृत्तविकल्पनम् ।  
त्रिकैर्विषमवृत्तानां सम्प्रवक्ष्यामि लक्षणम् ॥ १६० ॥  
  
(नैधनेऽन्यतरस्यां वै प्रथमे पाद इष्यते ।  
द्वितीये चरणे च स्यादित्यनुष्टुप्समासतः) ॥ १६१ ॥  
  
सौ गौ तु प्रथमे पादे स्रौ ल्गौ चापि द्वितीयके ।  
युग्मेऽर्धविषमे पादे ज्ञेया पथ्या तु सा त्रिकैः ॥ १६२ ॥  
  
यथा -  
  
प्रियदैवतमित्रासि प्रियसम्बन्धिबान्धवा ।  
प्रियदानरता पथ्या दयिते त्वं प्रियासि मे ॥ १६३ ॥  
  
  
द्वौ समाविति प्रथमतृतीयौ द्वितीयचतुर्थौ । द्वौ विषमाविति प्रथमद्वितीयौ   
तृतीयचतुर्थौ वीप्सागर्भमेतत् । द्वाविति सिद्ध इति लक्षिते । सार्वपादिकमिति   
लक्षणीयमितिशेषः द्वयोरित्यत्रापि । छेद इति पादेषु विभाग इत्यर्थः ।   
(समवृत्तविकल्पनं) समवृत्तेषु विकल्पिता ये चित्राश्छेदाः ते प्रोक्ताः ।  
  
  
प्। २८३)  
  
म्रौ गौ तु प्रथमेपादे यूसौ ल्गौ च द्वितीयके ।  
पादे र्भौ ल्गौ तृतीये च चतुर्थे तु तसौ लगौ ॥ १६४ ॥  
  
यथा -  
  
नैवाचारो न ते मित्रं न सम्बन्धिगुणप्रिया ।  
सर्वथा सर्वविषमा पथ्या न भवसि प्रिये ॥ १६५ ॥  
  
अयुजोर्लक्षणं ह्येतद्विपरीतं तु यत्र च ।  
पथ्या हि विपरीता सा विज्ञेया नामतो यथा ॥ १६६ ॥  
  
कृतेन रमणस्य किं सरित्र रोषेण तेऽप्यर्थम् ।  
विपरीता न पथ्यासि त्वं जडे केन मोहिता ॥ १६७ ॥  
  
चतुर्थादक्षराद्यत्र त्रिलघु स्यादयुक्ततः ।  
अनुष्टुप्चपला सा तु विज्ञेया नामतो यथा ॥ १६८ ॥  
  
यथा -  
  
न खल्वस्याः प्रियतमः श्रोतव्यं व्याहृतं सख्या ।  
नारदस्य प्रतिकृतिः कथ्यते चपला हीयम् ॥ १६९ ॥  
  
प्। २८४)  
  
विपुला तु युजि ज्ञेया लघुत्वात्सप्तमस्य तु ।  
सर्वत्र सप्तमस्यैव केषाञ्चिद्विपुला यथा ॥ १७० ॥  
  
सङ्क्षिप्ता वज्रवन्मध्ये हेमकुम्भनिभस्तनी ।  
विपुलासि प्रिये श्रोण्यां पूर्णचन्द्रनिभानने ॥ १७१ ॥  
  
यथा -  
  
गङ्गेव मेघोपगमे आप्लावितवसुन्धरा ।  
कूलवृक्षानारुजन्ती स्रवन्ती विपुलाचला ॥ १७२ ॥  
  
(आगता मेघसमेय् भीरुभीरुकुलोद्गते ।  
एकरात्रौ परगृहं चोरि बन्धनमर्हसि ॥) १७३ ॥  
  
एवं विविधयोगास्तु पथ्यापादा भवन्ति हि ।  
युग्मौजविषमैः पादैः शेषैरन्यैस्त्रिकैरथ ॥ १७४ ॥  
  
सगुर्वन्तः सर्वलघुस्त्रिको नित्यं हि नेष्यते ।  
प्रथमादक्षराद्यत्र चतुर्थात्प्राग्लघुः स्मृतः ॥ १७५ ॥  
  
पथ्यापादं समास्थाय त्रीण्यन्ते तु गुरूण्यथ ।  
भवन्ति पादे सततं बुधैस्तद्वक्त्रमुच्यते ॥ १७६ ॥  
  
यथा -  
  
दन्तक्षताधरं सुभ्रु जागरग्लाननेत्रान्तम् ।  
रतिसम्भोगखिन्नं ते दर्शनीयतरं वक्त्रम् ॥ १७७ ॥  
  
  
(सगुर्वन्त इति) गुर्वन्तः सः सर्वलघुः नः त्रिकौ नेष्येते ।   
प्रथमादक्षरादनन्तरः चतुर्थादक्षरादूर्ध्वं तु प्राकूलघुः   
यकारं तु न प्रयोज्यानि   
  
  
प्। २८५)  
  
(इत्येषा सर्वविषमा नामतोऽनुष्टुबुच्यते ।  
तद्विदां मतवैषम्यं त्रिकादक्षरतस्तथा ॥) १७८ ॥  
  
पादे षोडशमात्रास्तु गाथांशकविकल्पिताः ।  
चतुर्भिरंशकैर्ज्ञेया वृत्तज्ञैर्वानवासिका ॥ १७९ ॥  
  
असंस्थितपदा सुविह्वलाङ्गी मदस्खलितचेष्टितैर्मनोज्ञा ।  
क्व यास्यसि वरोरु सुरतकाले विषमा किं वानवासिका त्वम्  
स्जौ स्गौ च प्रथमे पादे तथा चैव तृतीयके ।  
केतुमत्यां गणाः प्रोक्ता भ्रौ न्गौ गश्च सदा बुधैः ॥ १८१ ॥  
  
यथा -  
  
स्फुरिताधरं चकितनेत्रं रक्तकपोलमम्बुजदलाक्षम् ।  
किमिदं रुषापहृतशोभं केतुमतीसमं वद मुखं ते ॥  
  
वक्त्रस्यापरपूर्वस्य चादौ नौ रो लगौ त्रिकाः ।  
नजौ जरौ द्वितीये च शेषाग्रं पुनरेव तु ॥ १८३ ॥  
  
(प्रथमे च तृतीये नौ रलौ गश्च प्रकीर्तितः ।  
गणाश्चापरवक्त्रे तु नजौ जौ द्विचतुर्थयोः ॥ १८४ ॥  
  
यथा -  
  
सुतनुजलपरीतलोचनं जलदनिरुद्धमिवेन्दुमण्डलम् ।  
किमिदमपरवक्त्रमेव ते शशिवदनेऽद्य मुखं पराङ्मुखम् ॥  
  
प्। २८६)  
  
नौ र्यौ तु प्रथमे पादे न्जौ ज्रौ गश्च तथापरे ।  
यत्र तत्पुष्पिताग्रा स्याद्यदि शेषं तु पूर्ववत् ॥ १८६ ॥  
  
यथा -  
  
पवनबलविधूतचारुशाखं  
प्रमुदितकोकिलकण्ठनादरस्यम् ।  
मधुकरपरिगीयमानशब्दं  
वरतनु पश्य वनं सुपुष्पिताग्रम् ॥ १८७ ॥  
  
स्जौ स्लौ चादौ यथा न्सौ ज्गौ श्नौ ज्लौ गश्च तथा पुनः ।  
स्जौ स्जौ गश्च त्रिका ह्येते उद्गतायाः प्रकीर्तिताः ॥ १८८ ॥  
  
यथा -  
  
तव रोमराजिरतिभाति सुतनु मदनस्य मञ्जरी ।  
नाभिकमलविवरोत्पतिता भ्रमरावलीव कुसुमात्समुद्गता ॥  
  
स्जौ स्लौ च ततो न्सौ ज्गौ नौ सौ चेति तृतीयके ।  
स्जौ स्जौ गश्च चतुर्थे तु ललिताया गणाः स्मृताः ॥  
  
यथा -  
  
ललिताकुलभ्रमितचारुवसनकरचारुपल्लवा ।  
प्रविकसितकमलकान्तिमुखी प्रविभासि देवि सुरतश्रमातुरा ॥ १९१ ॥  
  
एवमेतानि वृत्तानि समानि विषमाणि च ।  
  
प्। २८७)  
  
नाटकाद्येषु काव्येषु प्रयोक्तव्यानि सूरिभिः ॥ १९२ ॥  
  
सन्त्यन्यान्यपि वृत्तानि यान्युक्तानीह पिण्डशः ।  
न च तानि प्रयोज्यानि हतशोभानि तानि हि ॥ १९३ ॥  
  
यान्यत्र प्रतिषिद्धानि गीतके तानि योजयेत् ।  
ध्रुवायोगे तु वक्ष्यामि तेषामेव विकल्पनम् ॥ १९४ ॥  
  
वृत्तलक्षणमेवं तु समासेन मयोदितम् ।  
अत ऊर्ध्वं प्रवक्ष्यामि ह्यार्याणामपि लक्षणम् ॥ १९५ ॥  
  
पथ्या च विपुला चैव चपला मुखतोऽपरा ।  
जघने चपला चैव आर्याः पञ्च प्रकीर्तिताः ॥ १९६ ॥  
  
(आसां तु सम्प्रवक्ष्यामि यतिमात्राविकल्पनम् ।  
लक्षणं नियमं चैव विकल्पगुणसंश्रयम् ॥ १९७ ॥  
  
यतिश्छेदस्तु विज्ञेयश्चतुर्मात्रो गणः स्मृतः ।  
द्वितीयान्त्यौ युजौ पादावयुजौ त्वपरौ स्मृतौ ॥ १९८ ॥  
  
गुरुमध्यविहीनस्तु चतुर्गुणसमन्वितः ।  
अयुग्गणो विधातव्यो युग्गणस्तु यथेप्सितः ॥ १९९ ॥  
  
ननु हृतशोभानीति चेत् कथं प्रयोज्यानीत्याह यान्यत्र प्रतिषिद्धानीति   
गीतं पाठ्यमानत्वाभावात् न वृत्तगता श्रव्यतापेक्षते केवलं   
तालयोजनार्थसाम्यमवश्यकर्तव्यमिति मात्राणां   
नियमस्तत्राश्रीअय्ते ।  
  
प्। २८८)  
  
षष्ठो वै द्विविकल्पस्तु नैधनो ह्येकसंस्थितः ।  
पश्चादर्थे तु षष्ठः स्यादेकमत्रस्तु केवलः ॥ २०० ॥  
  
द्विविकल्पस्तु षष्ठो यो गुरुमध्यो भवेत्तु सः ।  
तथा सर्वलघुश्चैव यतिसञ्ज्ञासमाश्रितः ॥ २०१ ॥  
  
द्वितीयादिलघुर्ज्ञेयः सप्तमे पञ्चमे यतिः ।  
प्रथमादिरथान्त्ये च पञ्चमे वा विधीयते ॥ २०२ ॥  
  
गणेषु त्रिषु पादस्य यस्याः पथ्या तु सा भवेत् ।  
अतश्च विपुलान्या तु विज्ञेया यतिलक्षणा ॥ २०३ ॥  
  
अयुजः सर्वगुरवो गुरुमध्या गणा युजः ।  
यस्याः स्युः पादयोगे तु विज्ञेया चपला हि सा ॥  
  
त्रिंशदाद्यस्तु विज्ञेयः सप्तविंशति चापरे ।  
उभयोरर्धयोर्ज्ञेयो मात्रापिण्डो विभागशः ॥ २०५ ॥  
  
त्रिंशत्तस्याश्च यदि स्युरेतानि द्विगुणानि तु ।  
त्रीण्यक्षराणि चान्यानि न्यस्य सङ्ख्याविभागशः ॥  
  
एतानि लघुसञ्ज्ञानि निर्दिष्टानि समासतः ।  
सर्वेषां चैवमार्याणामक्षराणां यथाक्रमम् ॥ २०७ ॥  
  
प्। २८९)  
  
अर्धाष्टमगणार्धा च सर्वैवार्या प्रकीर्तिता ।  
षष्ठश्च द्विविकल्पसु नैधने ह्येकसंस्थितः ॥ २०८ ॥  
  
पश्चाद्वा यो गणः षष्ठ एकमात्रः स उच्यते ।  
द्विविकल्पस्तु यः षष्ठो गुरुमध्यो भवेत्तु सः ॥ २०९ ॥  
  
यथा सर्वलघुश्चैव यतिसङ्ख्यासमाश्रिता ।  
सा द्वितीया द्विलघुका सप्तमे प्रथमे यतिः ॥ २१० ॥  
  
गुरुमध्यविहीनस्तु चतुर्गणसमन्वितः ।  
अयुग्गणो विधातव्यः युग्गणस्तु स एव च ॥ २११ ॥  
  
प्रथमतृतीयौ पादौ द्वादशमात्रौ भवेत्तु सा पथ्या ।  
विपुलान्या खलु गदिता पूर्वोदितलक्षणोपेता ॥ २१२ ॥  
  
पथ्या यथा -  
  
रक्तमृदुपद्मनेत्रा सितदीर्घबहुलमृदुकेशी ।  
कस्य तु पृथुमृदुजघना तनुबाह्वंसोदरी पथ्या ॥  
  
  
अर्धोऽष्टमो गणः सान्ताः सप्त गणाश्च । चतुर्मात्रा यस्मात्तादृगर्धं   
यः स्यात् षष्ठो गणो द्विभेदः एकभेदमाह पश्चादर्धे यः षष्ठो   
गणस्तमिन् कर्तव्ये लघुरेकः कर्तव्यस्तस्य स्थान इत्यर्थः । गुरुमध्यो जः   
सर्वलघुः चतुर्लघुस्तत्र च द्वितीयादारभ्य लघ्वोर्यतिरर्धे तदनन्तरं   
पादारम्भः कर्तव्यः अन्ते च प्रथमादिर्यतिः पञ्चमे च गणे समाप्ते   
यतिः अयुग्गण इति विषयं प्रथमतृतीयपञ्चमसप्तमरूपम् । युग्गणः   
समःस् अ एव चेति जकारस्तत्र न वर्ज्य इति यावत् । अर्धद्वयेऽपि गणत्रये छेदः   
कर्तव्यः स चैव पाद उच्यते तदाह प्रथमतृतीयौ पादौ द्वादशमात्राविति ।   
प्रथमेऽर्धे गणत्रयं प्रथमः पादः द्वितीयपादे चान्यं गणत्रयं   
तृतीयपादम् । पथ्येति पथि साध्वित्यर्थः ।  
  
  
प्। २९०)  
  
विपुला यथा -  
  
विपुलजघनवदनस्तननयनैस्ताम्राधरोष्ठकरचरणैः ।  
आयतनासागण्डिअर्ललाटकर्णैः शुभा कन्या ॥ २१४ ॥  
  
द्वितीयश्च चतुर्थश्च गुरुमध्यगतो भवेत् ।  
उभयोरर्धयोर्यत्र विज्ञेया चपला यथा ॥ २१५ ॥  
  
उद्भटगामिनी परुषभाषिणी कामचिह्नकृतवेपा ।  
जानाति मांसयुक्ता सुराप्रिया सर्वतश्चपला ॥ २१६ ॥  
  
पूर्वार्धे लक्षणं ह्येतदस्याः सा च मुखेन तु ।  
पश्चिमार्धे तु चपला यस्याः सा जघनेन तु ॥ २१७ ॥  
  
मुखचपला यथा -  
  
आर्यामुखे तु चपला तथापि चार्या न मे यतः सा तु ।  
दक्षा गृहकृत्येषु तथा दुःखे भवति दुःखार्ता ॥ २१८ ॥  
  
जघनचपला यथा -  
  
वरमृगनयने चपलासि वरोरु शशाङ्कदर्पणनिभास्ये ।  
कामस्य सारभूते न पूर्वमदचारुजघनेन ॥ २१९ ॥  
  
उभयोरर्धयोरेतल्लक्षणं दृश्यते यदि ।  
वृत्तज्ञैः सा तु विज्ञेया सर्वतश्चपला तु सा ॥ २२० ॥  
  
कार्यौ द्वादशमात्रौ च पादावाद्यौ तृतीयकौ ।  
अष्टादश द्वितीयं च तथा पञ्चदशोत्तमाः ॥ २२१ ॥  
  
प्। २९१)  
  
चतुःपञ्चप्रकाराणां चतुष्काणां विशेषतः ।  
प्रस्तारयोगमासाद्य बाहुल्यं सम्प्रदर्शयेत् ॥ २२२ ॥  
  
पञ्चपञ्चाशदन्त्या तु त्रिंशदाद्या तथैव च ।  
आर्या त्वक्षरपिण्डेन विज्ञेयात्र प्रयोक्तृभिः ॥ २२३ ॥  
  
त्रिंशतस्त्वथ वर्णेभ्यो लघुवर्णत्रयं भवेत् ।  
शेषाणि गुरुसङ्ख्यानि ह्येवं सर्वत्र निर्दिशेत् ॥ २२४ ॥  
  
सर्वेषामेव चार्याणामक्षराणां यथाक्रमम् ।  
सर्वेषां जातिवृत्तानां पूर्वमुत्तरसङ्ख्यया ॥ २२५ ॥  
  
विकल्पं गणनां कृत्वा सङ्ख्यां पिण्डेन निर्दिशेत् ।  
आर्यागीतिरथार्धे च केवलं चाष्टभिर्गणैः ॥ २२६ ॥  
  
  
आर्याणां भेदं दर्शयितुं तत्प्रस्तारमित्याह ।  
  
चतुःपश्चप्रकाराणां चतुष्काणां विशेषतः ।  
प्रस्तारयोगमासाद्य बाहुल्यं सम्प्रदर्शयेत् ॥ इति   
  
अयुक्स्थानगतानां चतुष्प्रकाराश्चतुर्गणाः । समस्थानगताः   
पञ्चप्रकारास्तेषां यो विशेषः परस्परसङ्कीर्णतातत्कृतमार्याणां   
प्रस्तारबाहुल्यं निरूपयेत् । अन्त्या सर्वलघु कार्या   
पञ्चपञ्चाशदक्षराणि प्रथमार्धे एकान्न त्रिंशत् द्वितीये षड्विंशतिः ।  
  
शिशिरतरकिरणपरिकरसकलकलविरचितकपिशकचनिचय ।  
समहृदय (तनुविनिहितधरणिधरवरसुत जयजय शिव ॥)  
  
लघुद्वयं द्वितीये षष्ठे स्थाने लघुः तथा च लघुवर्णत्रयमिति । अत्र   
मात्रावृत्तानां सञ्ज्ञाज्ञानार्थमाह । सर्वेषामेवेति । पूर्वं कृत्वा यो   
विकल्पसङ्ख्याभेदः तस्योत्तरसङ्ख्यया सह गुणसंहननं कृत्वा यो   
भवति पिण्डस्तेन सङ्ख्यां वदेत् ।  
  
  
प्। २९२)  
  
इतरार्धे तु षष्ठस्तु न लघुर्गण इष्यते ।  
वृत्तैरेवं तु विविधैर्नानाछन्दस्समुद्भवैः ॥ २२७ ॥  
  
काव्यबन्धास्तु कर्तव्याः षट्त्रिंशल्लक्षणान्विताः ॥  
  
इति भारतीये नाट्यशास्त्रे छन्दोविचितिर्नामाध्यायः पञ्चदशः ॥  
  
  
तत्र समस्तासां पञ्चभेदः विषमश्चतुर्भेदः षष्ठो द्विभेदः   
द्वितीयेऽर्धे त्वेकभेदः अष्टममेकभेदम् । तदत्र पूर्वाङ्केनोत्तराङ्कस्य   
गुणनं तेनान्याङ्कस्य षोडश स्थानानि । सङ्ख्यालाभः तत्र चतुर्भिः   
पञ्चानां गुणने विंशतिस्तया चतुर्णां गुणने विंशतिस्तया च   
गुणानां गुणने विंशतिरित्यादि मन्तव्यम् । तदाह -  
  
आर्याः शतसहस्राणि ज्ञेया ह्येकान्नविंशतिः ।  
अष्टौ कोट्यः सहस्राणि विंशतिश्च प्रमाणतः ॥  
  
न लघुरिति । अपि तु प्रथमार्धवदपरार्धेऽपि षष्ठो द्विभेदो गणः   
आर्यागीतावित्यर्थः ।  
  
अध्यायार्थमुपसंहरन् भाविनं विषयमासूत्रयति वृत्तैरित्यादि ।   
काव्यवन्या इत्यनेनेदमाह यथा प्रासादकुड्यादिके कर्तव्ये प्रथमं   
भूमिः तद्वत्काव्ये निर्मातव्ये भूमिकल्पः शब्दच्छन्दोविधिः   
क्षेत्रपरिग्रहं वृत्तसमाश्रयमित्यादि विरचयन् भित्तिस्थानियं   
लक्षणयोजनं चित्रकर्मप्रतिममलङ्कारगुणनिवेशनं   
गवाक्षवातायनादिदेशीयो दशरूपकविभागः उपयोगनिरूपणाप्रख्या   
काकादिप्लुतिः एवम्भूतवाचनिकाभिनयस्वरूपं चतुर्दशादिभिः   
षड्भिरध्यायैरुच्यते । तत्राध्यायद्वयं वृत्तलक्षणविधानं तु   
भविष्यति ।  
  
यद्यपि रूपकविरचनकाले परिपक्वप्रज्ञस्य न   
क्रमप्रतिभासस्तथाप्यपोद्धारधिया कल्प्यत इत्याहुः । प्रबन्धस्य यो   
युक्तोऽभ्यासः तन्निष्पत्तिः प्रबन्धाभ्यासः तत्सम्पत्तिः   
अभिनयार्थनिर्वर्तनं तदभिनयोपारोहणमिति स एव क्रम इत्युपाध्यायः ।   
यदाहुः -  
  
महाकवीनां पदवीमुपात्तामारुरुक्षताम् ।  
नासंस्मृत्य पदस्पर्शान्सम्पत्सोपानपद्भतिः ॥ इत्यादि ।  
  
प्। २९३)  
  
क्रमोल्लङ्घने हि सति नाटकादिविरचयतां महान्तः प्रमादापभ्रंशा   
भवन्ति । न हि सर्वो वाल्मीकिर्व्यासः कालिदासो भट्टेन्दुराजो वा तेषामपि   
प्राग्जन्मार्जितक्रमाभ्याससमुदितसंस्कारपाटवोत्पादितः   
कुलप्रतिभङ्गज्ञानातिशय इति शिवम् ॥  
  
इति पञ्चदशाध्याये ध्यायिना परमेश्वरम् ।  
कृताभिनवगुप्तेन गुप्तार्थप्रकटीक्रिया ॥  
  
इति श्रीमहामाहेश्वराभिनवगुप्ताचार्यविरचितायां   
नाट्यवेदविवृतावभिनवभारत्यां वृत्तविधिर्नाम पञ्चदशोऽध्यायः ॥  
श्री  
  
नाट्यशास्त्रम्  
  
षोडशोऽध्यायः  
  
विभूषणं चाक्षरसंहतिश्च शोभाभिमानौ गुणकीर्तनं च   
प्रोत्साहनोदाहरणे निरुक्तं गुणानुवादोऽतिशयः सहेतुः ॥  
  
सारूप्यमिथ्याध्यवसायसिद्धि-  
पदोच्चयाक्रन्दमनोरथाश्च ।  
आख्यानयाच्ञाप्रतिषेधपृच्छा-  
दृष्टान्तनिर्भासनसंशयाश्च ॥ २ ॥  
  
  
विचित्रं रूपकभुवो लक्षणं भूषणं भुवः ।  
भास्यते येन तं वन्दे प्राच्यधीसाधितं शिवम् ॥  
  
(ननु) काव्यबन्धाः षट्त्रिंशल्लक्षणान्वितः कर्तव्या इत्युक्तं तत्र   
गुणालङ्कारादिरिति वृत्तयश्चेति काव्येषु प्रसिद्धो मार्गो लक्षणानि तु न   
प्रसिद्धानि किं च पुरुषस्येव काव्यस्य लक्षणगुणालङ्कारव्यवहारो न   
युक्तः पुरुषस्य शरीरचैतन्यभेदात् कटकादीनां ततोऽपि भेदात् काव्यस्य   
पुनर्विरचनकाले प्रति-  
  
  
प्। २९५)  
  
आशीः प्रियोक्तिः कपटः क्षमा च  
प्राप्तिश्च पश्चात्तपनं तथैव ।  
अर्थानुवृत्तिर्ह्युपपत्तियुक्ती  
कार्योऽनुनीतिः परिदेवनं च ॥ ३ ॥  
  
षट्त्रिंशदेतानि तु लक्षणानि  
प्रोक्तानि वै भूषणसम्मितानि ।  
काव्येषु भावार्थगतानि तज्ज्ञैः  
सम्य्क्प्रयोज्यानि यथारसं तु ॥ ४ ॥  
  
  
पत्तिकाले वा प्रापकसत्तायां तेषामगणितत्वाच्च । दण्डिनापि  
  
काव्यशोभाकरान्धर्मानलङ्कारान्प्रचक्षते   
  
इति ब्रुवता गुणमध्य एव तत्र प्रसादादीनभिदधता च   
गुणालङ्कारविभागैऽप्यसम्भवीति सूचितं भवति । सत्यमेतत् किं तु   
विरचनविवेचनसामर्थ्यसमर्थनायावश्यं काल्पनिकोऽपि विभाग   
आश्रयणीयः । तत्र कल्पनायां विप्रतिपत्तयः केचिदाहुः - इह   
गुणास्तावदात्मनि चिन्मये शृङ्गारादौ वर्तन्ते शृङ्गारे चावश्यं च   
लक्ष्यत इति पृथक्सिद्धत्वादलङ्कारः शरीरनिष्ठमेव यत्पदं   
पृथक्सिद्धं तल्लक्षणम् येन शरीरस्य सौन्दर्यं जायते । तच्च सिद्धरूपं   
साध्यरूपं वा यथा श्यामेति मदमन्थरगामिनी इति च । एतदेव लक्षणं   
तच्चालङ्क्रियते । अलङ्कारैर्युक्तं काव्यं लक्षणैर्विना न शोभते ।   
क्रियावाच्योपमेयभेदेन तदेतल्लक्षणं द्विधेति यथा श्यामा विशालाक्षी   
मत्तमातङ्गगमिनी इति च ।  
  
अन्ये मन्यन्ते - इतिवृत्तखण्ड(ल)कान्येव सन्ध्यङ्गकानि लक्षणानीति च   
व्यपदिश्यन्ते । निमित्तभेदात् पूर्वापरसम्बन्धेन वीजोपक्षिप्तेऽर्थे   
निर्वहणपर्यन्ते   
  
प्। २९६)  
  
परस्परसन्धायकत्वेन सन्ध्यङ्गतया व्यपदेशः रसविशेषोपयोगितया   
वृत्त्यङ्गवाचोयुक्तिः काव्यगतख्यातिप्राशस्त्योपयोगितया   
महापुरुषगतपाशध्वजपादरेखादिवल्लक्षणशब्दवाच्यता । तदुक्तं   
तत्रैव -  
  
लक्षणान्येव बीजार्थक्रमनिर्वाहकानि च । इति   
प्रतिसन्धितदङ्गानि फलसिद्ध्युपपत्तितः ॥ इति ।  
  
(काव्ये धीरोदात्तादिगुणाधानं वस्तुवर्णनाभङ्गिर्वेति केचित्)  
  
तदत्र प्रथमपक्षे   
वर्णनीयप्रधानभूताधिकारपुरुषगतगुणादिविभाग एव काव्ये   
पर्यवसीयते । द्वितीयपक्षे तु वर्णनीयः सकल एवेति । वृत्तिलक्षणोऽर्थः   
काव्यभेदात् त्रेधा विभज्यते । एकेषां तु दर्शनं - कवेर्यः प्रतिभात्मा   
प्रथमपरिस्पन्दः तद्व्यापारबलोपनता गुणाः प्रतिभावत एव हि   
रसाभिव्यञ्चनसामर्थ्यं माधुर्यादेरुपनिबन्धनसामर्थ्यं न   
सामान्यकवेः । अनेन शब्देनेदं वस्तु   
वर्णयामीत्येवम्भूतवर्णनापरपर्यायद्वितीयव्यापारसम्पाद्यास्त्वलङ्  
काराः ।  
  
शब्दानमीभिः शब्दैरर्थानमीभिरर्थैः सङ्घटयामीत्येवमात्मकस्तु   
यस्तृतीयः कवेः परिस्पन्दः   
तदधीनात्मलाभादिशब्दात्मार्थात्मककाव्यशरीरसंश्रितानि   
वक्ष्यमाणश्लेषादिगुणदशकसमभिव्यञ्चनव्यापाराणि   
शब्दार्थोपसंस्कारकल्पानि क्रियारूपाणि लक्षणानीति यदुक्तं तत्रैव -  
  
इति शब्दार्थयोर्येयं संश्रिता देहभूतयोः ।  
काव्ये तया दर्शितानि लक्षणानि (विदुर्बुधाः) ॥ इति   
  
काव्येऽप्यस्ति तथा कश्चित् स्निग्धः स्पर्शोऽर्थशब्दयोः ।  
यः श्लेषादिगुणव्यक्तिदक्षः स्याल्लक्षणस्थितः ॥ इति   
  
चेष्टालङ्कारदृष्टान्तचिह्नंः ॥॥॥। ॥ इति च   
  
अत्र पक्षे कविव्यापारभेदाद्गुणालङ्कारलक्षणविभागः ।  
  
अपरे सङ्गिरन्ते - अभिनेयानां काव्यबन्धानां वक्ष्यमाणस्वरूपं च   
रूपकं समभिदध्यात् कवेः स्वसामर्थ्याधानाय तावदभ्यासो   
निर्माणविधेयो लक्षणं मस्तकासम्पूर्णश्चादौ क्रमेण तु   
तथाभूतोऽभिनेयार्थः काव्यबन्धो (लक्षणोन्नीतः) तेन च   
लोकोत्तरहृद्यवर्णने योगात् । तथा हि किञ्चित् प्रबन्धजातं गुणालङ्कार   
निकरप्रधानं यथा मेघदूताख्यं तद्विभूषणम् एवमन्यदपि इति ।  
  
प्रबन्धधर्मा लक्षणानि इति केचित्तु व्रुवते । कवेरभिप्रायविशेषो   
लक्षणमितीतरे पुनर्मन्यन्ते । केचिद् यथास्थानविशेषं   
यद्गुणालङ्कारायोजनं तल्लक्षणमिति ।  
  
प्। २९७)  
  
परे त्वभाषन्त - अलङ्कारादिनिरपेक्षेणैव निसर्गसुन्दरो योऽभिनेयविशेषः   
काव्येषु दृश्यते अमरुकश्लोकेष्वपि तत्सौन्दर्यहेतुर्यो धर्मः सलक्षणः स   
एव चार्थः काव्यशरीरविशेषरूपो लक्षणम् ।   
उपमादीपकरूपकाणामानन्त्याद् भेदमाहुः । तुशब्देन अर्थे न चित्रत्वं   
लक्षणमिति ।  
  
इतरेषां तु मतं यथा तन्त्रप्रसङ्गवाधातिदेशादि मीमांसाप्रसिद्धं   
वाक्यंविशेषव्यवच्छेदलक्षणं तथा काव्यविशेषव्यवच्छेदकं   
भूषणादिलक्षणजातमिति त्वयं पक्षो द्वितीयपक्षान्न भिध्यते । एतेषु तु   
पक्षेष्वन्यतमग्रहे विशेषणानि न सङ्गच्छन्ते स्पष्टेन पथा । इदं तु   
दशपक्ष्यां वस्तु ।  
  
इह काव्यार्था रसा इत्युक्तं प्राक् । उक्तं च वर्णनीयं शब्दनीयं कवेः   
कर्मेति च व्युत्पत्तित्रयं काव्यमिति । अनेनाभिधेयम् अभिधानम् अभिधां च   
स्वीकृत्यावस्थीयते अपि च शब्दव्यापारोऽभिधातृव्यापारः   
प्रतिपाद्यव्यापारश्चेति त्रिगतः । तत्र शब्दस्य   
रसाभिव्यक्तिक्षमार्थप्रतिपादकत्वं स्वयं च श्रोत्रे च सङ्क्रान्तिमात्रं   
नान्तरीय्कतया तद्रसदर्शनयोग्यतापादन सामर्थ्याद्गुणशब्दवाच्यम्   
आवर्तमानो द्वितीयो वर्णः पदं वा   
प्राक्तनवर्णनादशोभाहेतुरलङ्कारः । एवमर्थस्यापि   
यद्रसाभिव्यक्तिहेतुत्वं सोऽर्थगुणः यस्तु वस्त्वन्तरं वदनस्येव चन्द्रः   
सोऽलङ्कारः यस्तु त्रिविधोऽप्यभिधाव्यापारः स लक्षणानां विषयः ।   
तथाहि - इदमनेन   
शब्देनानयेतिकर्तव्यतयाऽमुनाशयेनेत्थम्भूतबुद्धिजननाय ब्रुवे इति   
कविः प्रवर्तते स तथा भूतं रसवत्काव्यं विधत्ते । तत्र चित्तवृत्त्यात्मकं   
रसं   
लक्षयंस्तत्तद्रसोचितविभावाद्वैचित्र्यसम्पादकस्त्रिविधोऽभिधाव्यापारो   
लक्षणशब्देनोच्यते । इत्येषां सामान्यलक्षणम् । यथा च पीवरत्वं   
स्तनयोर्लक्षणं मध्यस्य तु कुलक्षणम् एवं किञ्चिदभिधीयमानं   
केनचिद्रूपेण रसोचितेन विभावादिरूपेण तमेव पदार्थक्रमं   
लक्षयल्लक्षणम् अन्यत्र तु तत्कुलक्षणं तेन सर्वेऽलङ्कारा   
गुणास्तत्समुदायाद्विलक्षणा भवन्ति । तथा स्वार्थोऽपि च क्वचिदर्थमात्रं   
क्वचिदलङ्कारोऽर्थतः क्वापि चित्रतः क्वचिदलङ्कारादिप्रक्रियाविहीनोऽपि   
स्वयं सुन्दरस्वभावोऽर्थः कुत्रचिच्छन्द इति त्रिविधव्यापारगामी   
तद्द्वारेणाभिधानाभिधेयतद्गुणालङ्काराद्यनुग्रहः शब्दानां   
शब्दैरर्थानामर्थैः शब्दानामर्थैस्तथापरैः सङ्घठनां विचित्रां   
कारयमाणाभिधाव्यापारवती ह्युक्तिर्निर्वाणप्रधानधुराधिरोही   
लक्षणाख्य एव ।  
  
प्। २९८)  
  
अत एव पूर्वं काव्यबन्धस्तु कर्तव्याः षट्त्रिंशल्लक्षणान्विताः इति   
लक्षणान्येव हि प्रधानं तत्प्रसङ्गेन गुणालङ्कारा इति तात्पर्यम् ।   
विशेषलक्षणव्याख्याने चेतत्स्फुटयिष्यामः ।  
  
तत्र लक्षणान्युद्देष्टुं तावदाह विभूषणमित्यादि यथारसं त्वित्यन्तेन   
श्लोकचतुष्टयेन । यथारसं ये भावा विभावानुभावव्यभिचारिणः   
तेषां योऽर्थः (तं) स्थायिभावरसीकरणात्मकं प्रयोजनान्तरं गतानि   
प्राप्तानि यदभिधाव्यापारोपसङ्क्रान्ता   
उद्यानादयोऽर्थास्तद्रसविशेषविभावादिभावं प्रतिपद्यन्ते तानि   
लक्षणानीति सामान्यलक्षणम् । अत एव काव्ये सम्यक्प्रयोज्यानीति   
विषयस्तेषामुक्तः ।  
  
भट्टनायकेनापि त एव(?)शिक्षित्वाभिधाव्यापारप्रधानं   
काव्यमित्युक्तं -  
  
शब्दप्राधान्यमाश्रित्य तत्र शास्त्रं पृथग्विदुः ।  
अर्थे तत्त्वेन युक्ते तु वदन्त्याख्यानमेतयोः ।  
द्वयोर्गुणत्वे व्यापारप्राधान्ये काव्यगीर्भवेत् ॥ इति ।  
  
भामहेनापि -  
  
सैषा सर्वैव वक्तोक्तिरनयार्थो विभाव्यते (२-७५) इत्यादि ।   
  
तेन च परमार्थे व्यापार एव लक्षणं स तु विषयद्वारेण विशेषलक्षणे तु   
निरूप्यत इति तत्स्वीकृतत्वादर्थोऽपि लक्षणं व्यापारोऽपिच तद्विदां तु   
तदभ्यासपराणां च तथाभूतकाव्यात्मकविषयावलोकने झटित्येव   
प्रतिभाति । तदन्यत्रानुमानेन प्रतिभया स्वसंवेदना - इत्यनेन प्रयोजनम् ।   
कुशलशिक्षित व्यापारो हि तत्काव्यदृशि भात्येव ।  
  
षट्त्रिंशदिति च नान्यदिति वारणपरं   
कविहृदयवर्तिनामपराणामपरिसङ्ख्येयत्वात् । किं तु बाहुल्येन तावदियता   
लक्ष्यव्याप्तम् इयति च कविनावधातव्यमिति सङ्ख्यानिरूपणम् ।  
  
तथा च मतान्तरेण भरतमुनिरेवान्यथाप्युद्देशलक्षणेन नामान्तरैरपि   
च व्यवहारं करोति तत एव पुस्तकेषु भेदो दृश्यते तं च दर्शयिष्यामः ।   
पठितोद्देशक्रमस्त्वस्मदुपाध्यायपरम्परागतः ॥  
  
  
प्। २९९)  
  
अलङ्कारैर्गुणैश्चैव बहुभिर्यदलङ्कृतम् ।  
भूषणैरिव विन्यस्तैस्तद्भूषणमिति स्मृतम् ॥ ५ ॥  
  
  
तत्र विभूषणं लक्षयितुमाह अलङ्कारैरिति । भूषणैः कटकादिभिः   
विभज्य स्थानदेशकालदशापुरुषादिविभागं विचार्य न्यस्तैरिव   
गुणालङ्कारिअर्यदलङ्करणं तद्भूषणं नाम लक्षणम् कविव्यापारः   
तद्द्वारेण शब्दार्थव्यापारावपि ।  
  
एतदुक्तं भवति - इह गुणा अलङ्काराश्च विषया इत्यनेन निबद्धाः   
काव्यार्थीकृतानामभिधेयानां रसविशेषविषयं विभावादिभावं   
विवरीतुं समर्थाः । तथा हि हास्यरसप्रधाने प्रहसनादौ शुष्कश्रोत्रिये   
वक्तरि प्रयोक्तरि श्रोतरि वा गुणविनिवेशितं तु लक्षणं भजत्यलङ्कारश्च ।   
तथा हि पादताडितके श्रोत्रियं श्रोतारमभिप्रेत्य विटस्यापि   
निर्गुणपुरुषस्यैवोक्तिः मा मुसलेनापाकार्षीः मा कुसूलाग्निना धाक्षीः   
इति शोभां पुष्णाति । अनौचित्यनिबन्धस्तु करुणविप्रलम्भादौ यमकस्य   
यथा -  
  
विना प्रियतमेनाद्य विरहानलतापिता ।  
दह्येच्चूतस्य विच्छेदं किं तु हा नलतापिता ॥  
  
स्थाने निवेशस्तु यथा -  
  
लीनेव प्रतिबिम्बितेव लिखितेवान्तर्निखातेव च   
प्रोत्कीर्णेव च वज्रलेपघटितेव इति । (मालतीमाधवात्)  
  
अत्रापि लोके उत्प्रेक्स्।आप्रमपरैव हीयं   
सातिशयकामावेशावस्थासमुद्द्योतितप्रियतमाविषयविचित्रसङ्कल्पगर्भस।  
म्भवौन्मुख्यप्राणत्वाद् विप्रलम्भस्य कामावस्थानां च   
माधुर्यप्रसादोपेते च काव्ये श्रोत्रपथमवतरत्येवेति प्रतिपाद्यते ।   
सुकुमारचित्तवृत्तिसुभगोऽयमुत्तमश्चेत्येवं समस्तस्य   
गुणालङ्कारवर्गस्यानुग्राहकमिदं कविव्यापाररूपं तद्वशाच्च   
शब्दार्थतद्व्यापाराद्यपि स्पृशद्विभूषणाख्यं लक्षणम् ।   
एतमेवार्थं सम्यगानन्दवर्धनाचार्योऽपि विविच्य न्यरूपयत् -  
  
ध्वन्यात्मभूते शृङ्गारे समीक्ष्य विनिवेशितः ।  
रूपकादिरलङ्कारवर्ग एति यथार्थताम् ॥  
  
  
प्। ३००)  
  
यत्राल्पैरक्षरैः श्लिष्टैर्विचित्रार्थोपवर्णनम् ।  
तदप्यक्षरसङ्घातं विद्याल्लक्षणसञ्ज्ञितम् ॥ ६ ॥  
  
  
इत्युक्त्वा क्रमेण -  
  
विवक्षातत्परत्वेन नाङ्गित्वेन कदाचन ।  
काले च ग्रहणत्यागौ नातिनिर्वहणैपिता ॥ (ध्वन्यालोके-२)  
  
इत्यादिना ग्रन्थसन्दर्भेण सोदाहरणेन । तच्चास्माभिः सहृदयालोकलोचने   
तद्विवरणे विस्तरतो व्याख्यातमिति तत्कुतूहलन्तदेव गृह्णीयात् । इह तु   
प्रसक्त्या ग्रन्थभूयस्त्वादुद्विजते लोक इति न विस्तारितम् ॥  
  
अथाक्षरसन्तिमाह यत्राल्पैरिति । अक्षरशब्देन यदृच्छाशब्दप्राधान्यं   
यदृच्छाशब्देषु स्वरूपस्यैव प्रवृत्तिनिमित्तत्वात् तेनाल्पैरेवाक्षरैः   
श्लिष्टैर्विप्रकृतावित्युक्ताभिरुपलक्षितत्वेनैव विचित्रं   
तद्रसोचितविभावादिभावं र्पाप्यमाणोऽर्थ उपवर्ण्यते श्रोतृणां   
हृदयमुपसङ्क्रामयितुं यत्तस्मिन्   
कविव्यापारोऽक्षरसङ्घातस्तत्कारणत्वात् ।  
  
तथाहि मानिनीत्यक्षराणि ईर्ष्याविप्रलम्भे तरुणीत्याभिलाषिके वरतनुरिति   
सम्भोगे विभावनां तामेव प्रापयन्ति । अस्तीतिव्युत्पत्तिस्तथापि पर्यन्ते   
मानादिशब्दानामन्ततो वा धातुप्रत्ययमात्रादेरवश्यं   
यदृच्छात्वमित्यक्षराणामेव सङ्घातः प्रधानं   
यदृच्छाशब्दप्राधान्ये उदाहरणं यथा -  
  
विस्रम्भादुत्तमाङ्गं प्लवगवलपतेः पादमक्षस्य हन्तुः  
कृत्वोत्सङ्गे सलीलं त्वचि कनकमृगस्याङ्गमाधाय शेषम् ।  
वाणं रक्षःकुलघ्नं प्रगुणितमनुजेनादरात्तीक्ष्णमक्ष्णोः ।  
कोणेनोद्वीक्षमाणस्त्वदनुजवदने दत्तकर्णोऽयमास्ते ॥  
  
विस्रम्भादित्यादीनां   
मैत्रीप्रधानवालिहननपूर्वकसाम्राज्यदातृत्ववलाच्चेत्युक्तम् । अक्षस्य यो   
हन्तेत्येकाकिनापि येनाशोकवनिकाविप्लोषणं राक्षसवलक्षपणं च कृतं   
सोऽपि यत्र प्रधानप्रकृतिर्भवतीत्युक्तम् । त्वचीति प्रहतमारीचवृत्तान्तः ।   
वाणमित्यादिना तत्रैवास्य बहुमान इत्युक्तम् ।   
राक्षसविषयदैववैगुण्यमित्यु-  
  
  
प्। ३०१)  
  
सिद्धैरर्थैः समं कृत्वा ह्यसिद्धोऽर्थः प्रसाध्यते ।  
यत्र श्लक्ष्णा विचित्रार्था सा शोभेत्यभिसञ्ज्ञिता ॥ ७ ॥  
  
  
क्तम् । अत्र च यत्र यस्य यद्व्यापारस्तत्र प्राधान्यस्य का कथेति । प्रगुणितमिति   
बहुतररणसम्मर्दधुरन्धरतया कुटिलीकृतस्यापि क्षेत्रबहुमाने   
पुनर्योजनम् । त्वदनुजवदन इति भेदोपायकृता नीतिसम्पत् परपक्षे च   
विपर्ययम् । दत्तकर्ण इति तदाकर्णनमात्रमेतत् न तु हृदये निर्व्याजं   
तेजोजाज्वल्यमानौजसि भेदं प्रतिकोऽप्यस्य बहुमानः । अयमिति   
गम्भीरधीराकृतिः प्रत्यासन्नश्चास्त इति । यद्यपि प्रकृते नापि   
कश्चित्क्षोभोऽत एवोक्तं सलीलमिति । अत्र   
चार्थस्यालङ्कारघटनाप्रयासमन्तरेणैव सुन्दरत्वं लक्षणकृतमेव ।  
  
ननु साभिप्रायमात्रत्वं नामार्थस्य तु गुण ओज इत्युक्तम् । शोभाः   
सहृदयाः अर्थो जडस्तस्याभिप्राय इति कथं भाषावक्तृश्रोत्रोः स इति चेत्   
तद्गतोऽर्थस्य गुण इति कथम् ।  
  
अथ वस्त्वन्तराक्षेपकत्वमेव तस्य स गुण इत्युच्यते तद्वस्त्वन्तरमाक्षिप्यं   
वक्रभिप्रायरूपमेवाक्षेपकत्वमपि कविमनीषाव्यापारवलादेव   
तथाविनिवेशनात् प्रकारायोगे तथाभावात् । अत एव प्रौढिर्वस्तुतो वक्तृगतैव   
नान्वर्थे काममुपचर्यतामित्यलं बहुना ।  
  
एतेषां च लक्षणानां सङ्कीर्णत्वेन लक्ष्यं दृश्यते बाहुल्यापेक्षया   
तूदाहरणं मन्तव्यम् ।  
  
अथ शोभा - सिद्धैरर्थैरिति । यथा -  
  
मेदश्छेदकृशोदरं लघुभवत्युत्थानयोग्यं वपुः   
सत्त्वानामपि लक्ष्यते विकृतिमच्चित्तं भयक्रोधयोः ।  
उत्कर्षः स च धन्विनां यदिषवः सिध्यन्ति लक्ष्य चले   
मिथ्या हि व्यसनं वदन्ति मृगयामीदृग्विनोदः कुतः ॥ (शाकु १।)  
  
अत्र पादत्रयेण प्रसिद्धा एवार्था अभ्यसनीयत्वेन शोभमानास्तैः   
समविकलं मृगयालक्षणमर्थं कृत्वा अप्रसिद्धोऽनुचितोऽपि सोऽर्थ उचितो   
विचित्रश्च निरूपितः । न चात्रालङ्कारः कश्चिदिति कविव्यापारेण यः   
  
  
प्। ३०२)  
  
धार्यमाणस्तु बहुभिर्वचनैः कार्ययुक्तिभिः ।  
न यः पर्यवतिष्ठेत सोऽभिमानस्तु सञ्ज्ञितः ॥ ८ ॥  
  
कीर्त्यमानैर्गुणैर्यत्र विविधार्थसमुद्भवैः ।  
दोषा न परिकथ्यन्ते तज्ज्ञेयं गुणकीर्तनम् ॥ ९ ॥  
  
  
शब्दार्थव्यापारादेवार्थघटनात्मा तत्कृतं हृद्यं लक्षणार्थमेव ।   
अशोभनोऽप्यर्थोऽमुना नयेन शोभत इति शोभेयमुक्ता ॥  
  
अथाभिमानः - धार्यमाणस्तु बहुभिरिति । यथा ममैव -  
  
शीतांशोरमृतच्छटा यदि कराः कस्मान्मनो मे भृशं  
सम्प्लुष्यन्त्यथ कालकूटपटलीसंवाससन्धुक्षिताः ।  
किं प्राणान् न हरन्त्युत प्रियतमासञ्जल्पमन्त्राक्षरै-  
र्वार्यन्ते किमु यद्विमोहविवशत्सन्तापतन्त्रा स्थितिः ॥  
  
अत्र हि तादृश्यर्थस्यार्थेन घटना कृता यस्यां कार्ययुक्तिभिः   
फलयोजनाभिर्धार्यमाणो हृदये स्थाप्यमानो नावतिष्ठत इति ।   
वार्यमाणोऽपि वा न निवर्तते । तवायं वद्धः ।   
तथाभूतोऽर्थोऽलौकिकत्वात्तावानुपायः कविनालङ्कार   
उपमानोपमेयभावस्य कथञ्चिदप्यस्वीकारात्केवलं वक्तुरभिमतं   
वदता किमिव मयाप्येवं तदपि नैवेत्यभिधामभिधानाख्यलक्षणम् ।   
एतदेव सादृश्यनाम्नाप्यन्यैरुक्तम् ।  
  
दृष्टश्रुतानुभूतार्थकथनादिसमुद्भवम् ।  
सादृश्यं क्षोभजननं सारूप्यमिति सञ्ज्ञितम् ॥ इति ।  
  
अमृतकरत्वं हि चन्द्रस्य श्रुतं कालकूटसहोदरत्वं च मन्त्राणां   
विषशमनं दृष्टं स्वयमनुभूतं मोहादि तत्समुद्भवं यत्प्रकृते   
सादृश्यं तेन लोकदृष्टेन तुल्यवृत्तान्तत्वं तत्क्षोभं हृदयेऽन्वस्थानं   
जनयति - यद्यमृतसदृशश्चन्द्रपादाः तत्किमेवमङ्गं विदध्युरिति ।   
एवमन्यत् ।  
  
अथ गुणकीर्तनं - कीर्त्यमानैर्गुणैरित्यादि । (यथा) -  
  
पृथुरसि गुणैर्मूर्त्या रामो नलो भरतो भवान्   
  
महति समरे शत्रुघ्नस्त्वं तथा जनकः स्थितौ ।  
  
  
प्। ३०३)  
  
उत्साहजननैः स्पष्टैरर्थैरौपम्यसंश्रयैः ।  
प्रसिद्धैरुपगूढं च ज्ञेयं प्रोत्साहनं बुधैः ॥ १० ॥  
  
यत्रैकस्यापि शब्दस्य दर्शनात्सुबहून्यपि ।  
यान्ति सिद्धिमनुक्तानि तदुदाहरणं स्मृतम् ॥ ११ ॥  
  
  
इति सुचरितैर्मूर्तिं बिभ्रच्चिरन्तनभूभृतां  
कथमसि न मान्धाता देवस्त्रिलोकविजय्यपि ॥  
  
अत्र हि विविधा ये हि पृथुरामप्रभृतयो वा समुद्भवैर्गुणैः   
कीर्त्यमानैस्तद्गता दोषा न परिकल्प्यन्ते । तथा हि पृथुरसीत्युक्ते तथा दोषा   
अपि केचिद्वलाद्भूमिदोहनप्रभृतयः प्रतीयेरन् नलोऽसीति द्यूतव्यसनितापि ।   
एवमन्यत्र । अत एव न दोषोऽत्र प्रधानम् । गुणैरिति सुचरितैरिति निरूपिते तु   
चारुत्वमिति गुणकीर्तनं नाम लक्षणम् । श्लेषानुग्राहित्वे स्थिते लक्षणानि   
ह्यलङ्कारानपि चित्रयन्ति । तदग्र एव वक्ष्यामः । अन्यत्र पाठ -  
  
लोके गुणातिरिक्तानां बहूनां यत्र नामभिः ।  
एको हि शब्द्यते तत्तु विज्ञेयं गुणकीर्तनम् ॥ इति ।  
  
अयं स्पष्टार्थः ।  
  
अथ प्रोत्साहनं - उत्साहजननैरिति । औपम्यस्य संश्रयणमन्वेषणं   
यत्रेति अनेन यत्रान्वेषणेऽपि तस्य भाव इति दर्शितम् । यथा भट्टेन्दुराजस्य -  
  
हरवृषभ तवैव तस्य माता जयति जगत्यसमानसूतिरेका ।  
निवसति परमेश्वरोऽपि यस्मिन् सहतनयः सगणः सहावरोधः ॥  
  
अप्रस्तुतप्रशंसाप्यत्र तद्वैचित्र्यं प्रोत्साहनत्वलक्षणकृतमेव केवलं   
त्वियं यथालक्ष्मीरिति स च भवान् मुरारितित्यादि । इदमन्यत्र प्रियवचनमिति   
पठितम् -  
  
यत्प्रसन्नेन मनसा पूज्यान्पूजयितुं वचः ।  
हर्षप्रकाशनार्थं तु सा प्रियोक्तिरुदाहृता ॥ इति ।  
  
अथोदाहरणं - यत्रैकस्यापीति । यथा -  
  
वल्मीकं किमुतोद्भृतो गिरिरयं कस्य स्पृशेदाशयं  
त्रैलोक्यं तपसा जितं यदि मया दोष्णा किमेतावता ।  
  
  
प्। ३०४)  
  
निरुक्तं द्विविधं प्रोक्तं तथ्यं चातथ्यमेव च ।  
सिद्धिपूर्वं भवेत्तथ्यमतथ्यं चाप्रसाधितम् ॥ १२ ॥  
  
  
सर्वं साध्वथवा रुणत्सि विरहक्षामस्य रामस्य चेत्  
त्वद्दन्ताङ्कितवालिप(क?)क्षरुधिरक्लिन्नाग्रपुमं शरम् ॥  
  
अत्र हि रावणीयदशितिपरिघट्टित (वालिकक्ष)पाटने उदाहृते स   
स्वावमदाथेनाऽर्थेऽवगते सति तदपजयः तत्कक्षक्षय्यपरिग्रहस्तथैव   
चतुरर्णवभ्रमणं पुनः कृपामात्रेण त्यागः तत्राप्रतीकारः   
पुनरभिमानो दर्प इत्यादि गम्यते । अक्षरसंहतेश्च विशेषः -   
तत्रावयोपादातव्यशब्दान्तरस्थाने शब्दान्तरोपादानं हनुमत इति   
वक्तव्येऽक्षस्य हन्तुरिति इह तु त्वद्दन्तेति तदीयाधिकारोदाहरणम् । अन्ये   
पठन्ति -  
  
यत्र तुल्यार्थयुक्तेन वाक्येनाभिप्रदर्शनात् ।  
साध्यन्ते निपुणैरर्थास्तदुदाहरणं स्मृतम् ॥ इति ।  
  
तुल्यैरर्थिस्तत्समयभाविभिर्यदुक्तं यद्वाक्यमिति स एव फलतोऽर्थः ॥  
  
अथ निरुक्तं - निरुक्तं द्विविधमिति । सिद्धिर्लक्षणेन स्वीकारः । तया   
प्रसाधितं तथ्यं ततोऽन्यदतथ्यम् । उदाहरणं यथा ममैव -  
  
वीरोत्सवे सङ्गरसीम्नि मूढं यः प्रापयत् सत्यपथं कथञ्चित् ।  
सत्यार्जुनः सोऽपि च नाम कृष्णः प्रसिद्धिरित्थं वितथैव सर्वा ॥  
  
परस्परं नाम्नोरन्यत्र तथ्यत्वं स्वविषये त्वतथ्यतेति । न चायमर्थः   
श्लेषः स हि तुल्यसङ्ख्ययोः । यथा गावो वः पावनानाम् इति गोशब्दस्य   
रम्मिषु सुरभिषु चानादित्वेन प्रसिद्धेः । इह त्वेकत्रान्यत्वे कृतः समय इति ।   
एवं पृथक्तथ्यातथ्ययोरुदाहार्यम् । अन्यत्र पाठः -  
  
प्। ३०५)  
  
गुणानुवादो हीनानामुत्तमैरुपमाकृतः ।  
  
  
निरवद्यस्य वाक्यस्य पूर्वोक्तार्थप्रसिद्धये ।  
यदुच्यते तु वचनं निरुक्तं तदुदाहृतम् ॥  
  
पूर्व यत्प्रोक्तो वाह्यस्य सम्बन्धी कश्चिदर्थस्तस्य   
प्रसिद्धयेऽवद्यभावस्य वाचकं यदुच्यते तेन निरुक्तमिति निरर्थकमेवात्र   
वाच्यम् । यथा सत्यं सराजगतिषु रञ्जनादिति (?) ।  
  
अथ गुणानुवादः - गुणानुवाद इति परिमितस्यापादितोत्कृष्टगुणेतयोपमा   
तत्कृतो गुणानामुत्सेकः । यथा -  
  
पालिता द्यौरिवेन्द्रेण त्वया राजन्वसुन्धरा ॥  
  
ननूपमेयमलङ्कारः किमतः उक्तं ह्यलङ्काराणां वैचित्र्यं   
लक्षणकृतमेव । एत एव शिक्षितैरपि दण्डिप्रभृतिभिर्ये निरूपिता   
उपमाभेदाः तत्र यो भेदकोऽंशः आचिख्यासासंश्रयनिर्णयादिरर्थः स   
तादृक्पृथगलङ्कारतया गणितः । गणनेऽपि वा संसृष्टिसङ्करापत्तिः ।   
अर्थमात्रं तदिति चेत् तर्हि तदेवलक्षणम् । यथा हि राजता विभज्य   
विचार्यमाणा इत्थमवतिष्ठते - मकुटाद्यलङ्कारः शौर्यादिगुणो   
व्यूढोरस्कत्वादिलक्षणसमुदायो राजालङ्कार्यश्च गुणवांश्च   
लक्षणीयश्च तथा काव्यमपि तेन गुणालङ्कारव्यतिरिक्ताः सर्वे लक्षणमिति   
मन्तव्यम् । अस्त्युत्तरस्याम् इति हि पूर्वार्धे आख्यानं नाम लक्षणम् ।   
नन्वेवं सर्वत्र लक्षणयोगः क आक्षेपार्थः प्रियमेवास्माकमदः   
तत्सर्वमलङ्कारयुक्तं काव्यम् । ननु गौर्वाहीक इति रूपकयोगेऽपि किं न   
कार्यं दोषपरिवर्णन गुणवत्त्वरसवत्त्वादिवैकल्यादिति चेत् अस्मास्वापादितो   
दोषस्त्वयैवोन्मूलित इत्यास्ताम् ।  
  
अन्यत्र तु पाठः -  
  
गुणाभिधानैर्विविधेर्विविधार्थप्रयोजितैः ।  
गुणातिपातो मधुरैर्निष्ठुरैर्वा भवेदिह ॥ इति ।  
  
  
प्। ३०६)  
  
उत्तमार्थाद्विशिष्टो यः स चाप्यतिशयः स्मृतः ॥ १३ ॥  
  
बहूनां भाषमाणानां त्वेकस्यार्थविनिर्णयम् ।  
  
  
मधुरैर्गीतैः (गुणैः) निष्ठुरैर्वा उत्तमैर्वा उपमानभूतैर्ये प्रयोजिता   
गुणास्तदभिधानैरुपलक्षितो गुणानिपात इत्यर्थः ।  
  
अथातिशयः - उत्तमार्धाद्विशिष्ट इति उक्तादप्यर्थाद्विशेषो । यथा   
भट्टेन्दुराजस्य ।  
  
यावन्त्येव पदान्यलीकपिशुनैरालीजनैः शिक्षिता   
तावन्त्येव कृतागसो द्रुततरं सम्पाद्य पत्यूः पुरः ।  
प्रारब्धापरतो यथा मनसिजम्येच्छा तथा वर्तितुं  
प्रेम्णा मौग्ध्यविभूषितस्य सदृजः कोऽप्येष कान्तः क्रमः ।  
  
अत्रेर्ष्यात्मा यः प्रेम्ण्युत्तमेऽर्थस्ततोऽपि विशेष उक्तः । प्रतिपदं   
चाभिप्रायोऽस्ति स विवेचनीयः । न चेयमतिशयोक्तिः सम्भाव्यमानत्वात् ।   
सोऽपि वा लक्षणेनालङ्कार इति वक्ष्यामः समनन्तरमेव । अन्यत्र तु पठ्यते -    
  
बहून् गुणान् कीर्तयित्वा सामान्यजनसम्भवान् ।  
विशेषः कीर्त्यते यत्र ज्ञेयः सोऽतिशयो बुधैः ॥ इति ।  
  
अथ सहेतुः - बहूनां भाषमाणानामिति । बहून्   
भाषमाणाननादृत्यैकस्यासाधारणस्यार्थस्य निर्णयः   
कर्तव्यत्वेनावलम्ब्य सिद्धस्य प्रमाणोपमानवचनमुपक्षेपवचनं   
मम तावदेवं प्रतिभासते इति सहेतुः । यथा भट्टेन्दुराजस्य -  
  
एके वारिनिधिप्रवेशमपरे लोकान्तरालोकनं  
केचित्पावकयोगिनं निजगदुः क्षीणेऽह्नि? चन्द्रार्चिषाम् ।  
मिथ्या चैतदसाक्षिकं प्रियसखि प्रत्यक्षतीव्रातपो  
मन्येऽहं पुनरध्वनीनरमणीचेतोऽधिशेते रविः ॥  
  
  
प्। ३०७)  
  
सिद्धोपमानवचनं हेतुरित्यभिसञ्ज्ञितः ॥ १४ ॥  
  
अपदेशस्तु परोक्षो यस्मादुत्पद्यतेऽनुकरणेन ।  
लक्षणसमानकरणात्सारूप्यं तत्तु विज्ञेयम् ॥ १५ ॥  
  
अभूतपूर्वैर्यत्रार्थैस्तत्तुल्यार्थस्य निर्णयः ।  
  
  
(एकस्येति) एकमसाधारणम् । (सिद्धोपमानेति) डुमिञ् प्रक्षेपणे   
इत्यस्योपमानम् । अन्यत्र पाठः -  
  
यत्प्रयोजनसामर्थ्याद्वाक्यं शिष्टार्थसाधनम् ।  
समासोक्तं मनोग्राहि स हेतुरिति सञ्ज्ञितः ॥ इति ।  
  
सम्यगस्यते हृदि क्षिप्यते येन स समासः उपपत्तिस्तयोक्ता ।  
  
अथ सारूप्यं - अपदेशस्तु परोक्षे यस्मादुत्पद्यतेऽनुकरणेनेति । यथा   
ममैव -  
  
सैन्दूरिकृतसान्द्रकुङ्कुमरसप्रच्छायमालोच्यते  
यत्प्राच्यां दिशि वक्रिमा पदमिदं दृग्द्वन्द्वलेह्यं महः ।  
तत्तेजो जरठांशुतां कलयता भाविप्रवासावधिं  
सन्ध्यामुघ्द्वधूकपोलफलके कीर्णो नखाग्राङ्कुरः ॥  
  
अत्र यदिति निर्देश्यम् परोक्षवस्तु तत्त्वस्यापरिज्ञानात् । अनुकरणेन   
प्रच्छायमात्रेण अपदेश्यमालोच्यमिति लक्षणेन सैन्दूरीकृतेत्यादिना ।   
समानं सप्रमाणकं करणं दर्शनक्रिया यस्य तादृशे वस्तुनि   
सारूप्यं लक्षणम् । पौर्णमास्यामपि वक्ररेखेवेन्दोर्भागो लक्ष्यते   
उदयाचलान्तरितत्वात् सन्ध्यासमये । न चेयमुपमा   
उपमेयस्याभावादुपमेयमेव हि पूर्वार्धेन लिङ्ग्यते । पुस्तकान्तरेषु तु   
पाठः -  
  
यथादेशं यथाकालं यथारूपं च वर्ण्यते ।  
यत्प्रत्यक्षं परोक्षं वा दृष्टं तद्वर्णतोऽपि च ॥ इति ।  
  
प्रत्यक्षं वस्तु परोक्षमिव देशकालरूपानुसारेण वर्ण्यते ।  
  
अथ मिथ्याध्यवसायः - अभूतपूर्वैर्यत्रार्थैरिति ।   
अपारमार्थिकैरेवार्थैस्तत्तुल्यस्यावस्तुभूतस्यार्थान्तरस्य यस्य   
वक्तृव्यापारे सति निश्चयः सोऽयम् । यथा ममैव -  
  
  
प्। ३०८)  
  
स मिथ्याध्यवसायरतु प्रोच्यते काव्यलक्षणम् ॥ १६ ॥  
  
बहूनां च प्रधानानां मध्ये यन्नाम कीर्त्यते ।  
एकार्थसाधनकृतं सा सिद्धिरिति कीर्तिता ॥ १७ ॥  
  
गुणैर्बहुभिरेकार्थैः पदैर्यः सम्प्रशस्यते ।  
पदोच्चयं तु तं विद्यान्नानार्थग्रथितार्थकम् ॥ १८ ॥  
  
  
यो दुर्जनाद्वाञ्छितसिद्धिमीहते स नूनमुत्क्रामति तं सुखैधिनम् ।  
जुह्वज्ज्वलाग्नौ विगतार्थमण्डलं प्रसह्य षष्ठं विषयं प्रसाधयेत् (?)   
॥  
  
काव्यलक्षणमित्यनेन काव्येषु लोकविपर्यासबाहुल्यमवश्यं भवतीति   
दर्शयति । अन्ये तु पठन्ति -  
  
विचारस्यान्यथाभावस्तथा दृष्टापदृष्टयोः ।  
सन्देहात्कल्प्यते यत्र सविक्षेपो विपर्ययः ॥  
  
विचार्यत इति विचारोऽर्थः अदृष्टमित्यर्थः । सन्देहोऽत्र भ्रमः अथवा   
अन्यथाभावो विपर्ययः । संशयोऽपि हि वस्तुतो विषयतत्त्वमन्यथाकारं   
दर्शयन् विपर्यय एव ॥  
  
अथ सिद्धिः - बहूना च प्रधानानामिति । प्रसिद्धानां मध्ये   
एकमित्यप्रसिद्धं यन्नाम कीर्त्यते तस्यासाधारणत्वस्य प्रयोजनस्य   
सम्पत्तये करणं तत्र निवेशनं यस्य तादृक् तत्कीर्तनं   
सिद्धिहेतुत्वात्सिद्धिः । यथा -  
  
भद्रेश्वरः सुरसरित्स भवानहं च  
त्रैलोक्यसारमिह सम्प्रति जीवलोके ।  
भद्रेश्वरः सुरवरेषु सरित्सु गङ्गा  
त्वं पार्थिवेष्वहमतीव सुदुःखितेषु ॥  
  
अत्र भवानहं चेत्यप्रसिद्ध। प्रसिद्धमध्ये उपात्तं साधारण्यसिद्धिं   
विधत्ते ।   
  
अथ पदोच्च्यः - गुणैर्बहुभिरेकार्थैरिति । एकतात्पर्यार्थनिष्ठैर्बहुभिः   
शब्दैर्ये वाच्यत्वेन् स्वीकृता धर्मास्तदुपलक्षितत्वेनैव यद्वस्तुनः   
प्रशषनम् । कथं   
  
  
प्। ३०९)  
  
आत्मभावमुपन्यस्य परसादृश्ययुक्तिभिः ।  
तीव्रार्थभाषणं यत्स्यादाक्रन्दः स तु कीर्तितः ॥ १९ ॥  
  
  
नानार्थैर्ग्रथितात्मकमुपलम्भितरूपं कृत्वा तत्पदानामुच्चय   
उत्कर्षेण चयः बाहुल्यं यत्रेति पदोच्चयः ।  
  
असारं संसारं परिमुषितरत्नं त्रिभुवनं  
निरालोकं लोकं जननयननिर्माणमफलम् ।  
अदर्पं कन्दर्पं मरणशरणं बान्धवजनं  
जगज्जीर्णारण्यं कथमसि विधातुं व्यवसितः ॥  
  
अत्र ह्यवान्तरावगमकारिणामवान्तरवाक्यरूपाणां पदानां   
तात्पर्यमभिन्नं स्वार्थे तु भिन्नम् । पदशब्दन्तु । अन्ये पठन्ति - पादो   
भाग इति ।  
  
पूर्वत एवार्थः ॥  
  
अथाक्रन्दना - आत्मभावमुपन्यस्येति । तीव्रः साक्षादवाच्यो योऽर्थस्तस्य   
परं प्रति सादृश्ययोजनप्रकारैरात्म भिप्रायं प्रमुखे दत्त्वा   
तत्समन्ततः भाषणं स्फुटकथनं   
तन्निजभावाविष्करणप्रधानत्वादाक्रन्दो नाम लक्षणम् । यथा ममैव -  
  
किं पान्थ त्वरसे विलोकय (निशां या ह्युन्मुखी) पाण्डुरा  
चन्द्रं चुम्बितुमीहते प्रकटयन्त्यग्रे सरागां स्थितिम् ।  
यद्वा नागरभोगदुर्ललितकैर्न्यस्तापि न ज्ञायते   
ग्रामेऽग्राम्यजओपभोगसुभगं निर्व्याजरम्यं सुखम् ॥  
  
अत्रोत्तरेणार्धेन ग्रामीणो रम्यतमो भोजनशयनादिसम्भोग इति वक्त्र्या   
मोहप्रायोऽवाच्य आत्माभिप्रायः । तदरोचकत्वं तदुभयं प्रमुखे   
निधाय निशाकरवृत्तान्तसादृश्येन तीव्रः स्वात्मानुराग आविष्कृतः । अन्ये   
पठन्ति -  
  
रूपकैरुपमाभिर्वा तुल्यार्थाभिः प्रयोजितैः ।  
अप्रत्यक्षार्थसंस्पर्शस्तुल्यतर्कः प्रकीर्तितः ॥  
  
प्रथमार्धेन परसादृश्यमुक्तम् । अप्रत्यक्षस्यात्मभावस्य   
संस्पर्शनाज्ज्ञापनेत्यर्थः ॥  
  
  
प्। ३१०)  
  
हृदयस्थस्य भावस्य सुश्लिष्टार्थप्रदर्शनम् ।  
अन्यापदेशकथनैर्मनोरथ इति स्मृतः ॥ २० ॥  
  
पृष्टैरपृष्टैरथवा निर्णयः क्रियते तु यः ।  
आख्यानमिति तज्ज्ञेयं लक्षणं नाटकाश्रयम् ॥ २१ ॥  
  
  
अथ मनोरथः - हृदयस्थस्य भावस्येति । यथा -  
  
णिग्गन्ध दुरारोहिं पुत्त-अ (मा) पाडलिं समारूढ ।  
आरूढणिपडि-आ के इमी ए ण क-आ इद ग्गामो ॥  
  
अत्र पादपमारोहन्नेव वृद्धविदग्धया   
कश्चिद्दुराशयपुंश्चलीसङ्गमोत्सुकः स्वाभिप्रायद्योतनेन प्रबोध्यते   
तत्प्रस्तुतमेवान्यदपदिश्य । अत एवाप्रस्तुप्रशंसा सापि चात्रैवान्तर्भूता ।   
नन्वलङ्कारे ह्यलङ्कार्यत्वं द्व्यसत् इति केयं युक्तिः लक्षणं तु भवति   
लक्षणत्वादेव ॥  
  
अथाख्यानं - पृष्टैरपुष्टैरपि चेत्यादि । प्रश्नपूर्वका यत्र बहवो   
निर्णीयन्ते यथा । वाले नाथ विमुञ्च मानिनि इत्यादावुक्तिप्रत्युक्तौ   
प्रश्नसदृशैर्वा शक्याशक्यवस्त्वभिधानैर्यत्र निर्णयः । यथा -  
  
रामोऽसौ भुवनेषु विक्रमगुणैर्यातः प्रसिद्धिं परा  
  
इत्युक्ते यदि प्रसिद्धः कथं मया न ज्ञायत इत्याशङ्क्याख्यातं-  
  
अस्मद्भाग्यविपर्ययाद्यदि परं देवो न जानाति किम् ।  
  
किं तस्य प्रसिद्धौ निदानमित्याशङ्क्य पुनराख्यातं -  
  
  
प्। ३११)  
  
आदौ यत्क्रोधजननमन्ते हर्षप्रवर्धनम् ।  
यत्र प्रियं पुनर्वाक्यं सा याच्ञा परिकीर्तिता ॥ २२ ॥  
  
कार्येषु विपरीतेषु यदि किञ्चित्प्रवर्तते ।  
निवार्यते च कार्यज्ञैः प्रतिषेधः प्रकीर्तितः ॥ २३ ॥  
  
  
वन्दी वैषयशांसि इत्यादिना ।  
  
नाटकाश्रयमित्यनेन भूयो लक्ष्यमाणस्येत्याह । अन्य पठन्ति -  
  
वाक्यैः सातिशयैर्युक्ता वाक्यार्थस्य प्रसाधकैः ।  
लोकप्रसिद्धैर्वहुभिः प्रसिद्धिरिति कीर्तिता ॥  
  
स्पष्टम् ॥  
  
अथ याच्ञा - आदौ यत्क्रोधजननमिति । प्रथमार्धेन हितं व्याख्यातम् ।   
तेन प्रथमं यत्तदात्वे परुषमायत्यां च सत्फलं वस्तूच्यते ततश्च   
प्रियम् । पुनः शब्दात्ततो हितं पुनः प्रियमित्येवं प्रबोध्यस्य   
प्रबोधधिया याचनाद्याच्ञा । यथा ममैव -  
  
भूमिः कण्टकीनी पुरो विटपिनः प्रायो बहूपद्रवाः  
भूयश्चैष दिवाकरो मृगयते सन्ध्याङ्गनासङ्गमम् ।  
तद्विश्रम्य जनोऽयमत्र सदने ग्राम्योचितं सेवतां  
प्रातः पान्थ विचार्य चेतसि चिरं स्थातासि गन्तासि वा ॥  
  
पाठान्तरं तु -  
  
हितैः प्रसन्नवचनैर्यत्परस्यानुवर्तनम् ।  
क्रियते वाक्यचेष्टाभिस्तद्दाक्षिण्यमुदाहृतम् ॥ इति ।  
  
अथ प्रतिषेधः - कार्येषु विपरीतेष्विति । यथा अमरुकस्य -  
  
  
प्। ३१२)  
  
यत्राकारोद्भवैर्वाक्यैरात्मानमथवा परम् ।  
पृच्छन्निवाभिधत्तेऽर्थं सा पृच्छेत्यभिसञ्ज्ञिता ॥ २४ ॥  
  
विद्वान् पूर्वोपलब्धौ यत्समत्वमुपपादयेत् ।  
निदर्शनकृतस्तज्ज्ञैः स दृष्टान्त इति स्मृतः ॥ २५ ॥  
  
  
लग्ना नांशुकपल्लवे भुजलता न द्वारदेशेऽर्पिता   
नो वा पादयुगे तया निपतितं तिष्ठेति नोक्तं वचः ।  
काले केवलमम्बुदालिमालिने गन्तुं प्रवृत्तः शठः  
तन्व्या वाष्पजलोपकल्पितनदीपूरेण रुद्धः प्रियः ॥  
  
अत्र तृतीयपादेन विपरीतकार्यप्रवृत्तिरुक्ता । आद्यार्धेन कार्यज्ञत्वं   
नायिकायाः तथापि निवारणं तुर्यपादेनोक्तम् । अन्ये त्वधीयते -  
  
यद्वाक्यं वाक्यकुशलैरुपायेनाभिधीयते ।  
सदृशार्थाभिनिष्पत्त्या स लेश इति कीर्तितः ॥ इति ।  
  
वाक्यमिति वाक्यार्थो निषेधो वा नदीपूरश्च वर्षानु रोधको दृष्ट इति   
सदृशाभिधानेनोपायेन निषेधः कृतः ॥  
  
अथ पृच्छा - यताकारोद्भवैर्वाक्यैरिति । यथा -  
  
किं भीमाद्गुरुदक्षिणां गुरुगदाद्भीमप्रियः प्राप्तवान् । इत्यादि   
अत्राकारेणाभिप्रायसूचकेन काक्वादिनोद्भूतानि द्योतितशक्तिकानि   
वाक्यानीति भावः । यत्र भावरसोपेतमित्यन्ये प्राच्यं पादमधीयन्ते ॥  
  
अथ दृष्टान्तः - विद्वान्पूर्वोपलब्धौ यत्समत्वमिति । यथा ममैव -  
  
हा हालाहललेहने हतमतिः सोऽयं समुत्कण्ठितो  
गाढाङ्गारगरिम्णि चैष जडधीर्देहं निविक्षेप्स्यति ।  
ग्राम्योऽप्याजगरी गुरुं गलगुहां मोहादयं धावति   
व्याधुयेतरसङ्गतानि यदयं सार्थ खलैः खेलति ॥  
  
  
प्। ३१३)  
  
अनेकयुक्ति यद्वाक्यमनेकार्थप्रसाधकम् ।  
अनेकवाक्यसंयुक्तं तन्निर्भासनमुच्यते ॥ २६ ॥  
  
अपरिज्ञाततत्त्वार्थं यत्र वाक्यं समाप्यते ।  
सोऽनेकत्वाद्विचाराणां संशयः परिकीर्तितः ॥ २७ ॥  
  
यथाशास्त्रार्थसम्पन्नां मनोरथसमुद्भवाम् ।  
  
  
यदयमित्यादि कस्य हेतोर्हालाहलकालकूटकबलनादिना येन साम्यं कृतं   
स दृष्टान्तः । न चेयमुपमा यतो निदर्शनेन प्रत्यक्षीकरणाय कृत इति   
इदमेवं कर्तुमुद्यत इति न च रूपकं यदेतत्करोति तत् इदमस्य भविष्यतीति   
भिन्नकालत्वात् तदाह पूर्वोपलब्धौ सत्यामिति ।  
  
अथ भासनं - अनेकयुक्ति यद्वाक्यमिति । यथा -  
  
कर्ता द्यूतच्छलानां जतुमयशरणोद्दीपनः सोऽभिमानी (वेणी)- इत्यादि ।   
भास्यते प्रकृतः क्रोधादिर्येन । पाठान्तरं -  
  
ईप्सितार्थप्रसिद्ध्यर्थं कीर्त्यन्ते यत्र सूरिभिः ।  
प्रयोजनान्यनेकानि सा मालेत्यभिसञ्ज्ञिता ॥ इति   
  
अथ संशयः - अपरिज्ञाततत्त्वार्थमित्यादि । यथा -  
  
तिष्ठेत्कोषवशात्प्रभावपिहिता दीर्घं न सा कुप्यति  
स्वर्गायोत्पतिता भवेन्मयि पुनर्भावार्द्रमस्या मनः ।  
तां हर्तुं विवुधद्विषोऽपि न च मे शक्तः पुरोवर्तिनी  
सा चात्यन्तमगोचरं नयनयोर्यातेति कोऽयं विधिः ॥ (विक्र। ४-२)  
  
अत्राद्यो भागः संशयोदाहरणम् अनन्तरस्तूपपत्त्युदाहरणम् ।  
  
अथाशीः - यथाशास्त्रार्थसम्पन्ना मित्यादि । यथा -  
  
  
प्। ३१४)  
  
अप्रार्थनीयामन्यां वा विदुस्तामाशिषं बुधाः ॥ २८ ॥  
  
आदौ यत्क्रोधजननमन्ते हर्षप्रवर्धनम् ॥  
तत्प्रियं वचनं ज्ञेयमाशीर्वादसमन्वितम् ॥ २९ ॥  
  
  
पादाग्रस्थितया (रत्ना - १-१) इत्यादि । सर्वं वचनं न चाशीरलङ्कारः   
स्तुत्या एव वर्णनीयत्वात् । अन्ये पठन्ति -  
  
यत्रार्थानां प्रसिद्धानां क्रियते परिकीर्तनम् ।  
परापेक्षाव्युदासार्थं तन्निदर्शनमुच्यते ॥ इति ।  
  
प्रसिद्धानां देवतादीनां परापेक्षा साध्याकाङ्क्षा तस्माद्   
व्युदासस्तत्सम्पत्त्या । अत एव दृष्टान्तादस्य भेदः इति ॥  
  
अथ प्रियं - आदौ यत्क्रोधजननमिति । यथा -  
  
किं वृत्तान्तैः परगृहगतिअः किं तु नाहं समर्थः  
तूष्णीं स्थातुं प्रकृतिमुखरो दाक्षिणात्यस्वभावः ।  
गेहे गेहे विपणिषु तथा चत्वरे पानगोष्ठ्याम्  
उन्मत्तेव भ्रमति भवतो वल्लभा हन्त कीर्तिः ॥  
  
अत्र भ्रमति वल्लभेत्यादौ क्रोधजननं हन्त कीर्तिरिति हर्षकृत् । अन्ये पठन्ति -  
  
वाच्यमर्थं परित्यज्य दृष्ट्यादिभिरनेकधा ।  
अन्यस्मिन्नेव पतनादाशु भ्रंशः स उच्यते ॥ इति   
  
दृष्टिर्दर्शनं प्रकृतिमुखरादिवाक्यमिति पूर्वोक्तमित्यर्थः । न चेयं   
व्याजस्तुतिः निन्दाभागे स्तुतेरभावात् पूर्णतायास्तु निन्दाया अभावात् ।   
यथा वा -  
  
प्रद्योतस्य सुता इत्युक्त्वा वसन्तकं विप्रतारयितुं राजा वसन्तशब्दमाचष्टे   
। मधोश्च समयः प्रसूनसमय इत्यनादृत्य तदाकर्णने निवृत्त्यङ्कुरेण  
  
  
प्। ३१५)  
  
छलयुक्त्या त्वन्येषामभिसन्धानाभिभावकं कपटम् ।  
द्वित्रिप्रयोगयुक्तौ विज्ञेयः कपटसङ्घातः ॥ ३० ॥  
  
दुर्जनोद्दहृतै रूक्षैः सतां मध्येऽभिताडितः ।  
अक्रोधः क्रोधजननैर्वाक्यैर्यः सा क्षमा भवेत् ॥ ३१ ॥  
  
  
हृष्यति विदूषके समय इतिशब्देनान्यत्र पतनात्प्रणयक्रोधत्वं चेति   
प्रियवचनम् । प्रियकार (?) इति लोक एतत्सिद्धम् ।  
  
(अथ कपटं - छलयुक्त्येति । व्याजप्रयोगेण अभिसन्धानं वञ्चना   
अभिभावकं तिरस्कारकं छलोक्त्या कथितस्यार्थस्यान्यथाग्रहणम्   
अपलापो वा कपटं तस्य सङ्घातो लक्षणम् । कपटो   
वस्तुक्रमाद्दैवाच्छत्रोर्वा समुद्भूतः । वस्तुक्रमोद्भूतस्य   
मालतीमाधवे मकरन्दस्य मालतीवेषधारणं दैविकस्य नागानन्दे   
जीमुतवाहनस्य शङ्खचूडच्छलनं शत्रुकृतस्य तु छलितरामे   
लवणासुरप्रयुक्तयो राक्षयोर्मन्थराकैकेय्योर्वेषधारणं सीताया   
अन्तर्वत्न्या निर्वासनं च कृतम् । यथा वा कृत्यारावणे प्रथमेऽङ्के   
सीतावेषधारिण्या शूर्पणखया लक्ष्मणो वञ्चितोऽभिभूतश्च ता   
सव्वहा अण्ण एव्व दे अणिद्वम् अभिप्पा-अं लक्खेमि इत्यादिना वचनेन ।) अन्ये   
पठन्ति -  
  
यत्र सङ्कीर्तयन्दोषं गुणमर्थेन योजयेत् ।  
गुणातिपाताद्दोषं वा गर्हणं नाम तद्भवेत् ॥ इति   
  
तत्रिविधमपि वागुपचारसामान्याच्छलमत्र स्वीकृतम् ।  
  
अथ क्षमा - दुर्जनोदाह्र्टैरिति । दुर्जनोक्तैर्वचनैः क्रोधजननैः सभायां   
ताडितोऽपि यः पुरुषोऽक्रोधनः क्रोधहीनः स एव क्षमावान् ।   
तद्वर्णनोचितः  
  
  
प्। ३१६)  
  
दृष्ट्वैवावयवं किञ्चिद्भावो यत्रानुमीयते ।  
प्राप्तिं तामभिजानीयाल्लक्षणं नाटकाश्रयम् ॥ ३२ ॥  
  
अकार्यं सहसा कृत्वाऽकृत्वा कार्यमथापि वा ।  
सन्तापो मनसो यस्तु पश्चात्तापः प्रकीर्तितः ॥ ३३ ॥  
  
  
कविव्यापारः क्षमेत्यर्थः । अनेन च यथोचिताभिन्नवृत्तिसञ्चयः सर्वो   
विभावाद्युचितो निर्वर्त्यमानः काव्यलक्षणत्वेन सूचितः । क्षमा यथा   
ममैव -  
  
श्रोत्राय दुष्टवचनं प्रति किं न कोपः  
क्षोभं करोति हृदये ननु कोप एव ।  
मित्रं ममैष तु निजात्मनि योऽपकारं  
कृत्वा ममाशुभकलङ्कविघातहेतुः  
  
अन्येषां पाठः -  
  
सिद्धान् बहून् प्रधानार्थांस्त्यक्त्वा यत्र प्रयुज्यते ।  
विशेषयुक्तं वचनं विज्ञेयं तद्विशेषणम् ॥  
  
सिद्धानिति   
लोकप्रसिद्धान्प्रधानभूतानशक्यापजयांस्त्यक्त्वानादृत्यक्रोधाद्यद्वच्  
अनंविशेषेण युक्तं यथा ममायं परम्परः (परिवादः?)सुहृत्प्रत्ययः   
स्वात्मनि क्षोभः पुण्यादिकमुररीकृत्यापि ममापुण्यसञ्चयं   
दुःखोपभोगदानेन शमयति इति ।  
  
अथ प्राप्तिः - दृष्ट्वैवावयवं कञ्चिदिति । यथा -  
  
अभ्युन्नता पुरस्तादवगाढा जघनगौरवात्पश्चात् ।  
द्वारेऽस्य पाण्डुसिकते पदपक्तिर्दृश्यतेऽभिनवा ॥ (शाकु ३-५)  
  
अत्र पदपङ्क्तिलक्षणमंशं दृष्ट्वानयात्र भवितव्यमिति शकुन्तलायाः   
सद्भावोऽनुमीयत इति ।  
  
अथ पश्चात्तापः - अकार्यं सहसा कृत्वेति । सहसेत्यविचार्य अकार्यं कृत्वा   
यथा - अङ्गुलिशुकाहमिस इदोसल उप्पन्ना । जस्सकवलजो भूतभूहि भुव   
ओहिण्णो ॥  
  
कार्यमकृत्वा यथा -  
  
मुखमंसविवर्तिपक्ष्मलाक्ष्याः कथमप्युन्नमितं न चुम्बितं तत् । इति ।   
शाकु ।  
  
  
प्। ३१७)  
  
प्रश्रयेणार्थसंयुक्तं यत्परस्यानुवर्तनम् ।  
स्नेहाद्दाक्षिण्ययोगाद्वा सानुवृत्तिस्तु सञ्ज्ञिता ॥ ३४ ॥  
  
  
अन्ये पठन्ति -  
  
अनेकार्थविचारस्तु विचारः परिकीर्तितः ॥ इति ।  
  
अनेकस्य कार्यरूपस्यार्थस्य (कृता)कृतस्य विचारः किमेतत्कृतमिति ।  
  
अथानुवृत्तिः - प्रश्रयेणार्थसंयुक्तमिति । यथा भट्टेन्दुराजस्य -  
  
राज्ञा यद्यनुरुध्यसे यदि भवेद्वाच्यं पुरो मादृशां  
तत्सङ्क्रन्दनगोप किञ्चन मनाक् पृच्छत्यधीरो जनः ।  
अग्रे रोहणचारिणां सरभसं सञ्चूर्यमाणश्चिरं  
कं प्रत्याययितुं प्रयासरसिको यत्नेन रत्नायसे ॥  
  
अप्रस्तुतप्रशंसातेऽपि हि यदप्रस्तुतस्य शरीरवैचित्र्यं तल्लक्षणकृतमेव   
लक्षणं हि शरीरमित्युक्तम् । कटकाद्यैरपि हि यद्वैचित्र्यं   
कुशलसुवर्णकारोत्प्रेक्षितं तल्लक्षणाहिम्नैव ।   
तत्तेनोपमानशरीरस्योपमेयशरीरस्य वा वैचित्र्यं लक्षणानामेव   
व्यापारह् इत्येवमुपमारूपकदीपकानां त्रयाणामलङ्कारत्वेन   
वक्ष्यमाणानां प्रत्येकं षट्त्रिंशल्लक्षणयोगात् लक्षणानामपि   
चेकद्वित्र्याद्यवान्तरविभागभेदादानन्त्यं केन गणयितुं शक्यम्   
इदानीं शतसहस्राणि वैचित्र्याणि सहृदयैरुत्प्रेक्ष्यन्ताम् । परे त्वधीयते -  
  
उभयोः प्रीतिजननो विरुद्धाभिनिवेशयोः ।  
अर्थः प्रसादजनको ज्ञेयस्त्वनुनयो बुधैः ॥ इति ।  
  
उभयोरत्र वक्तृवाच्ययोस्तयोश्च विरुद्धाभिनिवेशः । एकस्य तत्त्वविश्रान्तता   
अपरस्य त्विषा रत्नवदाचरितमिति ।  
  
  
प्। ३१८)  
  
प्राप्तानां यत्र दोषाणां क्रियते शमनं पुनः ।  
सा ज्ञेया ह्य्पपत्तिस्तु लक्षणं नाटकाश्रयम् ॥ ३५ ॥  
  
साध्यते योऽर्थसम्बन्धो महद्भिः समवायतः ।  
परस्परानुकूल्येन सा युक्तिः परिकीर्तिता ॥ ३६ ॥  
  
  
अयोपपत्तिः - प्राप्तानां यत्र दोषाणामिति । प्राप्ता नामिति वीप्सागर्भो   
निर्देशः दोषाणामित्युपपत्त्ययोगदृष्टत्वेनावस्तुभूतानामित्यर्थः । यथा -    
  
तिष्ठेत्कोपवशा दित्यादि । यथा वा -  
  
क्वकार्यं शशलक्ष्मणः क्व च कुलं भूयोअपि दृश्येत सा  
दोषाणां प्रशमाय मे श्रुतमहो कोपेऽपि कान्तं मुखम् ।  
किं वक्ष्यन्त्यपकल्मषाः कृतधियः स्वप्नेऽपि सा दुर्लभा  
चेतः स्वास्थ्यमुपेहि कः खलु युवा धन्योऽधरं पास्यति ॥ (विक्रमो) इति अन्ये   
त्वधीयते -  
  
परिगृह्य तु शास्त्रार्थं यद्वाक्यमभिधीयते ।  
विद्वन्मनोहरं स्वन्तमुपदिष्टं तदुच्यते ॥ इति ।  
  
शास्त्रार्थशब्दः प्रमाणोपलक्षणम् । स्वन्तमिति शोभनोऽन्तो निश्चयो यत्र ।  
  
अथ युक्तिः - साध्यते योऽर्थसम्बन्ध इति । यथा -  
  
लावण्यसिन्धुरपरैव हि केयमत्र  
यत्रोत्पलानि शशिना सह सम्प्लवन्ते ।  
उन्मज्जति द्विरदकुम्भतटीव यत्र  
यत्रापरे कदलकाण्डमृणालदण्डाः ॥  
  
अत्र महद्भिरुत्कृष्टैर्नेत्रवदनादिभिः   
परस्परशोभात्मकानुकूल्योपलक्षितेन समवायेनैकविश्रान्त्यार्थः   
सम्बध्यमान उपपद्यमानोऽपूर्वतरङ्गिणीलक्षणः साधित इति   
योजनादियं युक्तिः । प्रतीयमानं रूपकमत्रेति चेत् किं ततः शरीरं   
लक्षण मयमेवेत्युक्तमसकृत् । एकीयः पाठः -  
  
  
प्। ३१९)  
  
यत्रापसारयन्दोषं गुणमर्थेन योजयेत् ।  
गुणाभिवादं दोषाद्वा कार्यं तल्लक्षण विदुः ॥ ३७ ॥  
  
अपूर्वक्रोधजनितमपराधं प्रमृज्य यत् ।  
सेवार्थं मधुरं वाक्यं सानुनीतिः प्रकीर्तिता ॥ ३८ ॥  
  
  
अभूतपूर्वो ह्यर्थो यः *? दृश्यात्परिकल्पितः ।  
लोकस्य हृदयग्राही सोऽभिप्राय इतीरितः ॥ इति ।  
  
अथ कार्यं - यत्रापसारयन् दोषमिति । दोषमपसार्य गुणं   
यदात्वेऽर्थनीये नियोजयति गुणाभिवादं वापसार्यं दोषानर्थे योजयति   
आश्रित्य तेनार्थं योजयतीत्यर्थः । प्रथम उदाहरणं -  
  
तावत्स्वात्मनि संश्रितद्रुमलताश्लेषोऽध्वगैर्वर्जनम् । इत्यादि । द्वितीये   
ममैव -  
  
विश्वप्रभो वितरतां कमलां किमन्यद्  
भूत्यात्स कोऽपि घटितो भवतोपकारः ।  
दूराध्वगेषु पुनरम्बु तथा विकीर्ण-  
मन्ते यथा त्रिभुवने प्रसृतं यशस्ते ॥  
  
एतकैश्चिद्गहनमित्युक्तम् । अन्ये त्वधीयते -  
  
अर्थान्तरस्य कथने यत्रान्योऽर्थः प्रतीयते ।  
वाक्यमाधुर्यसम्पन्ना सार्थापत्तिरिति स्मृता ॥ इति ।  
  
अत्र हि महांस्त्वयास्योपकारः कृतः अध्वगानां च महदम्बु दत्तमित्युक्ते   
विश्वप्रभो इति पुनरिति पर्यालोचनादर्थान्तरस्यापत्तिः ।  
  
अथानुनीतिः - अपूर्वक्रोधजनितमिति । अपूर्वस्य सातिशयस्य क्रोधस्य जननाय   
योऽपराधस्तम् । यथा -  
  
प्रसीदेति ब्रूयामिदमसति कोपेन घटते । (रत्ना- २-१९)  
  
  
प्। ३२०)  
  
दोषैर्यदन्यनामोक्तैः प्रसिद्धार्थैः प्रयोजितम् ।  
अन्यत्रार्थेन सम्बद्धं ज्ञेयं तत्परिदेवनम् ॥ ३९ ॥  
  
  
अन्ये पठन्ति -  
  
वाक्यैः सातिशयैर्युक्तो वाक्यार्थः स प्रसाधकैः ।  
लोकप्रसिद्धैर्बहुभिः प्रसिद्धिरिति कीर्तिता ॥ इति ॥  
  
अथ परिदेवनं - दोषैर्यदन्यनामोक्तैमिति । यथा बालरामायणे   
दशरथनाम्ना ये दोषा उक्ता रामनिर्वासनादयस्तैरेव प्रसिद्धार्थैः   
सद्भिर्यत्प्रयोजितं वचनं परमार्थेन सम्बन्धो रक्षस एव युक्तो न तु   
दशरथे तत्परिदेवितं नरेन्द्रवृद्धःस्त्रीवशं न्यस्तमयस । इत्यादिना ।   
अर्थेन प्रयोजनेन येऽन्यनामोक्ता अर्थाः प्रसिद्धार्थैर्यत्प्रयोजितं   
संवादितमन्यहृदये दोषाः सम्बन्धं सम्बन्धनं तच्चार्थेन   
सम्बन्धं परमार्थत उचितं तत्परिदेवितम् । यथा -  
  
एनां पश्य पुरस्तटीमिह किल क्रीडाकि *? नो हरो   
गाण्डीवेन किरीटिना सरभसं चूडान्तरे ताडितः ।  
इत्याकर्ण्य कथाद्भुतं हिमनिधावद्रौ सुभद्रापते-  
र्मन्दं मन्दमकारि येन निजयोर्दोर्दण्डयोर्माण्डनम् ॥  
  
तटावलोकनेन प्रयोजनेनात्र धनञ्जयव्यापारो य उक्त *? न राजनि   
कस्मिश्चिद्दोषसम्बन्धो हृदये जनितः किं तुल्यमानुषत्वेऽर्जुनपरा   
क्रमन्यूनता मम तत्किम्मण्डनया अधिकारस्थानां ह्यद इति तत्र   
परमौचित्यख *? नं प्रयोजनम् । अन्ये पठन्ति -  
  
परदोषैर्विचित्रार्थैर्यत्रात्मा परिकीर्त्यते ।  
अनुक्तोऽन्योऽपि वा कश्चित्स तु क्षोभ इतीरितः ॥ इति ।  
  
परस्य दोषो येभ्यस्तादृशा ये विचित्रा अर्थाः   
परगुणस्तैर्हेतुभूतैरदृषोऽप्यर्थ आत्मा अन्य इति दृष्टत्वेन कीर्त्यते अन्यो वा   
कश्चिदात्मव्यतिरिक्त इति क्षोभो हृदयसञ्चलनात् । इयमेवानुक्तसिद्धिः -  
  
  
प्। ३२१)  
  
उपमा दीपकं चैव रूपकं यमकं तथा ।  
काव्यस्यैते ह्यलङ्काराश्चत्वारः परिकीर्तिताः ॥ ४० ॥  
  
यत्किञ्चित्काव्यबन्धेषु सादृश्येनोपमीयते ।  
उपमा नाम सा ज्ञेया गुणाकृतिसमाश्रया ॥ ४१ ॥  
  
  
प्रस्तावेनैव शेषोऽर्थः कृत्स्नो यत्र प्रतीयते ।  
वचनेन विना जातु सिद्धिः सा परिकीर्तिता ॥ इति ।  
  
दोर्दण्डमण्डनाकरणे प्रस्तावादेव गम्यते पौरुषातिशयदर्पादिसर्वम् ।  
एष चोत्कृष्टानामेवाभिप्रायो भवतीति प्राप्यत्वादन्ते लक्षणमिदमुक्तम् ।  
  
एवं कविव्यापारवलाद्यदर्थजातं लौकिकात्स्वभावाद्विद्यमानं तदेव   
लक्षणमित्युक्तम् । तत्र शरीरकल्पस्यालङ्कारा अधुना वक्तव्याः ।   
तन्निरूपयितुमुद्दिशति उपमेत्यादि । काव्ये तावल्लक्षणं शरीरं   
तस्योपमादयस्त्रयोऽर्थभागे यथा हि पृथग्भूतेन हारेण रमणी   
विभूष्यते तथोपमानेन शशिना तत्सादृश्येन वा कविबुद्धिचञ्चलतया   
परिवर्तमानत्वात्पृथक्सिद्धेनैव प्रकृतवर्णनीयवनितावदनादि   
सुन्दरीक्रियत इति तदेवालङ्कारः । तस्य च त्रिधा स्थितिः सम्पूर्णेन स्फुटेन   
उपमानोपमेयत्वेन । यत्र च वर्णानां   
सन्निधिरुपमानोपमेयद्योतकसाधारणधर्माणां   
क्वचिदन्तर्लीनेनोपमानोपमेयमेकीक्रियते तत्र रूपकव्यवहारः । तत्र हि   
पदार्थे प्रयुज्यमानः शब्द इवार्थं गर्भीकरोतीति न्यायः । क्वचित्तु   
एकप्रघट्टकावस्थानवलादुपमागतिः यथा दीपके ।   
उपलक्षणञ्चैतद्वैचित्र्यान्तराणाम् ॥  
  
उपाध्यायमतं तु - लक्षणवलादलङ्काराणां वैचित्र्यमागच्छति तथा   
हि - गुणानुवादनाम्ना लक्षणेन योगात्प्रशंसोपमा   
अतिशयनाम्नातिशयोक्तिः मनोरथाख्येनाप्रस्तुतप्रशंसा   
मिथ्याध्यवसायेनापह्नुतिः सिद्ध्या तुल्ययोगितेति एवमन्यदुत्प्रेक्ष्यम् ।   
लक्षणानां च परस्परवचित्र्यादप्यनन्तो विचित्रभावः यथा   
प्रतिषेधमनोरथयोः सम्मेलनादाक्षेप इति । उपमाप्रपञ्चश्च   
सर्वोऽलङ्कार इति विद्वद्भिः प्रतिपन्नमेव ।  
  
  
प्। ३२२)  
  
एकस्यैकेन सा कार्या ह्येनेकेनाथवा पुनः ।  
अनेकस्य तथैकेन बहूनां बहुभिस्तथा ॥ ४२ ॥  
  
तुल्यं ते शशिन वाक्त्रमित्येकेनैकसंश्रया ।  
शशङ्कवत्प्रकाशन्ते ज्योतींषीति भवेत्तु या ॥ ४३ ॥  
  
एकस्यानेकविषया सोपमा परिकीर्तिता ।  
श्येनबर्हिणभासानां तुल्यार्थ इति या भवेत् ॥ ४४ ॥  
  
एकस्य बहुभिः सा स्यादुपमा नाटकाश्रया ।  
बहूनां बहुभिर्ज्ञेया घना इव गजा इति ॥ ४५ ॥  
  
  
तत्रोपमां लक्षयति यत्किञ्चिदिति । काव्यवन्धेषु काव्यलक्षणेषु सत्स्वित्यनेन   
गौरिव गवय इति नायमलङ्कार इति दर्शितम् । बन्धो गुम्फो फणितिर्वक्रोक्तिः   
कविव्यापार इति हि पर्यायाः । लक्षणं त्वलङ्कारशून्यमपि न निरर्थकम् ।   
भूयांश्चात्रोदाहरणमार्गो दर्शितः ।  
  
गुणशून्यं तु न काव्यं किञ्चिदपीयति च महापुरुषो दृष्ठान्तः   
अहेयत्वप्रदर्शनार्थमेवं हि प्रसादादीनां गुणवाचोयुक्त्या व्यवहारः   
तद्विना काव्यरूपत्वाभावात् । सुन्दरास्पदं तु   
शरीरमुपलक्षणमुपमाद्यन्तरेण तु भवत्येव काव्यमिति   
प्रकटीकर्तुमुपमादीनामलङ्कारत्वेन व्यवहारः न तु लोक इव स्फुटात्र   
पृथक् सिद्धिरस्ति । तथा हि दण्डिना काव्यशोभावहा धर्मा अलङ्कारा सर्व   
उक्ता इति केचित् । यत्किञ्चिदित्यनेनोपमीयत इति क्रियार्थः सम्बध्यते न कर्म । उप   
समीपे प्रेक्षणनिमित्तन्तरैरपि सम्भवतीत्यत आह सादृश्येनेति । उपमीयत   
इत्यनेनोपमेय उक्ते सादृश्येनेति साधारणो धर्मः गुणः सम्बन्धः   
आक्रियते द्योत्यते अनेनेति गुणाकृतिः इवादिः शब्दः आश्रीयमाणो यस्यामिति   
(गुणा-  
  
  
प्। ३२३)  
  
प्रशंसा चैव निन्दा च कल्पिता सदृशी तथा ।  
किञ्चिच्च सदृशी ज्ञेया ह्य्पमा पञ्चधा पुनः ॥ ४६ ॥  
  
प्रशंसा यथा -  
  
दृष्ट्वा तां तु विशालाक्षीं तुतोष मनुजाधिपः ।  
मुनिभिः साधितां कृच्छ्रात् सिद्धिं मूर्तिमतीमिव ॥  
  
निन्दा यथा -  
  
सा तं सर्वगुणैर्हीनं सस्वजे कर्कशच्छविम् ।  
वने कण्टकिनं वल्ली दावदग्धमिव द्रुमम् ॥ ४८ ॥  
  
कल्पिता यथा -  
  
क्षरन्तो दानसलिलं लीला मन्थरगामिनः ।  
मतङ्गजा विराजन्ते जङ्गमा इव पर्वताः ॥ ४९ ॥  
  
सदृशी यथा -  
  
यत्त्वयाद्य कृतं कर्म परचित्तानुरोधिना ।  
सदृशं तत्तवैव स्यादिति मानुषकर्मणः ॥ ५० ॥  
  
  
कृतिसमाश्रया) । अत्रोदाहरणानि क्रमेण दर्शयति तेषु लक्षणयोजनं   
तुल्यं ते इत्यादिना ।  
  
एवमुपमानोपमेयसङ्ख्याभेदेन तद्भेदानुक्त्वा तद्गतशरीरभेदेन   
शरीरभेदानाह प्रशंसा चैवेत्यादिना । उपमानस्य   
प्राशस्त्यात्प्रशंसोपमा । एवं सर्वत्र ।  
  
जङ्गमाः पर्वताः उपमानाभिमताः कल्पिताः अन्यस्य सादृश्याभावात् ।   
एवमत्र सदृशेन कल्पितः सः । असदृशीत्यन्ये पठन्ति व्याचक्षते च सदृश-  
  
  
प्। ३२४)  
  
किञ्चित्सदृशी यथा -  
  
सम्पूर्णचन्द्रवदना नीलोत्पलदलेक्षणा ।  
मत्तमातङ्गगमना सम्प्राप्तेयं सखी मम ॥ ५१ ॥  
  
उपमाया बुधैरेते ज्ञेया भेदाः समासतः ।  
ये शेषा लक्षणैर्नोक्तास्ते ग्राह्या लोककाव्यतः ॥ ५२ ॥  
  
नानाधिकरणार्थानां शब्दानां सम्प्रदीपकम् ।  
एकवाक्येन संयुक्तं तद्दीपकमिहोच्यते ॥ ५३ ॥  
  
(प्रसृतं मधुरं चापि गुणैः सर्वैरलङ्कृतम् ।  
काव्ये यन्नाटके विप्रास्तद्दीपकमिति स्मृतम्) ॥ ५४ ॥  
  
  
इहोपमेय उच्यते तथा च व्युत्पत्तिः समान इव दृश्यमानस्तमिवात्मानं   
पश्यतीति । यत्रोपमेयस्यैवोपमानता सेयं सदृशी   
किञ्चित्सदृशमित्थमुपमानं भवति । यत्र सादृश्यगमकं स्फुटं   
पदं नास्ति न च सर्वात्मना रूपक इव वस्तुद्वयमीलनं तेन   
समसव्यङ्ग्या किञ्चित्सदृशीत्युक्ता । तदुदाहरति सम्पूर्णेति । सप्तमी   
उपमानपूर्वपदस्येति समासबलादुपमानताप्रतिपत्तिः तत्र   
ह्युत्तरपदलोपः सन्नियोगशिष्टत्वात् क्यङि सलोप इव   
मत्तमातङ्गगमनमिवगमनमस्या इत्युत्तरपदलोपोऽपि स एष लोके काव्ये च   
तद्भेदाः दृश्यन्ते । ते लक्षणद्वारेणोक्ता इति ग्राह्याः स्वयं स्वीकर्तुं   
शक्याः । अस्मिन्ये नोक्तास्ते लोकात्काव्याच्च ग्राह्या इत्यन्ये शेषा इत्यत्र   
पुनरुक्तम् ।  
  
अथ दीपकं - नानाधिकरणार्थानामिति । नाना ये   
शब्दान्तरवाक्यपदात्मानस्तेषाम् अधिकरणार्थानामाश्रये अर्थोऽर्थता   
येषां तथाभूतानां साकां-  
  
प्। ३२५)  
  
यथा -  
  
सरांसि हंसैः कुसुमैश्च वृक्षाः मत्तैर्द्विरेफैश्च सरोरुहाणि ।  
गोष्ठीभिरुद्यानवनानि चैव तस्मिन्न शून्यानि सदा क्रियन्ते   
स्वविकल्पेन रचितं तुल्यावयवलक्षणम् ।  
किञ्चित्सादृश्यसम्पन्नं यद्रूपं रूपकं तु तत् ॥ ५६ ।  
  
नानाद्रव्यानुरागाद्यैर्यदौपम्य गुणाश्रयम् ।  
रूपनिर्वर्णनायुक्तं तद्रूपकमिति स्मृतम् ॥) ५७ ॥  
  
यथा -  
  
पद्माननास्ताः कुमुदप्रभासा  
विकोशनीलोत्पलचारुनेत्राः ।  
वापीस्त्रियो हंसकुलैः स्वनद्भि-  
र्विरेजुरन्योन्यमिहालपन्त्यः ॥ ५८ ॥  
  
क्षाणामिति तेषां यत्सम्यक् र्पकर्षेण दीपकमाकाङ्क्षापूरकं   
क्रियागुणजात्यादि तद्दीपकं यत एकेनावान्तरवाक्येनासंयुक्तं   
सत्तथाकरोति ततो दीपप्रकृतित्वात्तथोक्तमित्यर्थः ।  
  
अथ रूपकं - स्वविकल्पेन रचितमिति । स्वविकल्पेन यद्रूपं वदनस्य रचितं   
चन्द्रात्मकं तद्रूपयति परमिति रूपकम् । तस्य द्वौ भेदौ तुल्यैरवयवैः   
सर्वैरेवान्यरूपीकृतिअर्युक्तं यदि वा किञ्चित्सादृश्ययुक्तं रूपितम् । अत्रापि   
किञ्चिदन्ये रूपसादृश्याद्युक्तं रूपान्तररूपितं यत्रैकदेशविवर्ति   
प्रसिद्धं द्रव्याद्यस्ति । य इति युक्तः पाठः । ततो हि समासोपमात्वं   
पद्मानना इत्यादेर्निवार्यते ।  
  
  
प्। ३२६)  
  
शब्दाभ्यासस्तु यमकं पादादिषु विकल्पितम् ।  
विशेषदर्शनं चास्य गदतो मे निबोधत ॥ ५९ ॥  
  
पादान्तयमकं चैव काञ्चीयमकमेव च ।  
समुद्गयमकं चैव विक्रान्तयमकं तथा ॥ ६० ॥  
  
यमकं चक्रवालं च सन्दष्टयमकं तथा ।  
  
  
हंसकुलानां नर्मसचिवत्वमरूषितमपि गम्यत इत्ययमंशो   
द्वितीयस्योदाह्रणम् । अन्योन्यमिहेति पाठः इवशब्दे तूपमाशञ्ज्योत्प्रेक्षो   
वा । सा त्विह कल्पितोपमा ।उपमांशस्यास्फुरणा याभिमानाख्यं   
लक्षणं सैवं यस्यालङ्कारकारैरलङ्कारतयोक्ता तत्रोपओद्भेदश्च   
तद्युक्तालङ्कारता भूष्यभूषकयोः पृथगभावात् । नोचेत्तल्लक्षणमेव ।   
तत्केचित्पठन्ति -  
  
नानाद्रव्यानुरागाद्यैर्यदौपम्यगुणाश्रयम् ।  
रूपनिर्माण (र्वर्णना?) युक्तं तद्रूपक(मिति स्मृतम्) ॥ इति   
  
व्याकुर्वते च - रूपकशब्दस्यान्वर्थाख्यायकमेतत् औपम्यस्य गुणत्वेन   
प्रधानतया संश्रयो यत्र तथा कृत्वा रूपस्य यान्यरूपेण निश्चित्य   
वर्णना तद्रूपकम् । कथं तन्निश्चय इत्याह नानाभूतेन पृथग्भूतेनापि   
द्रव्येण योऽनुरागः स्फटिकस्येव लाक्षया तत आदिग्रहणाद्   
भ्रान्तिगौणलाक्षणिकादिभेदानां ग्रहणम् (इति) ।  
  
एवमर्थविषयलक्षणप्रसङ्गेनार्थालङ्कारान् प्रदर्श्य   
शब्दालङ्कारस्वरूपमाह शब्दाभ्यासस्तु यमकमिति । तुरर्थालङ्कारेभ्यो   
व्यतिरेकमाह । शब्दशब्देनवर्णः पदं तदेकदेश इति सर्वं गृह्यते ।   
तेनानुप्रासः लोटीयादेरनेनैवोपसङ्ग्रहः । यमै द्वौ समजातावुच्येते   
तत्प्रकृतित्वाद्यमकम् । तेनैकस्याक्षरस्य पदस्य वा द्वितीयं सदृशं   
निरन्तरं सान्तरं वा शोभाजनकमलङ्कारः । यथा   
मुक्ताफलस्योचितमुक्ताफलान्तरपद्मरागादेर्वोपाश्रयविशेषः   
समुचितसहासीन सत्पुरुषमध्यपतनं वा सत्पुरुषान्तरस्य । पादे   
आदिग्रहणं तदा मध्यान्तादिषु विकल्पितवचनान्नस्त्यपि   
स्थापननियमोऽनुप्रासलाटीयादिसङ्ग्रहायेत्याह । विशेषदर्शनमिति   
  
  
प्। ३२७)  
  
पादादियमकं चैव तथाम्रेडितमेव च ॥ ६१ ॥  
  
चतुर्व्यवसितं चैव मालायमकमेव च ।  
एतद्दशविधं ज्ञेयं यमकं नाटकाश्रयम् ॥ ६२ ॥  
  
चतुर्णां यत्र पादानामन्ते स्यात्सममक्षरम् ।  
तद्वै पादान्तयमकं विज्ञेयं नामतो यथा ॥ ६३ ॥  
  
दिनक्षयात्संहृतरश्मिमण्डलं  
दिवीव लग्नं तपनीयमण्डलम् ।  
विभाति ताम्रं दिवि सूर्यमण्डलं  
यथा तरुण्याः स्तनभारमण्डलम् ॥ ६४ ॥  
  
(लोकानां प्रभविष्णुर्दैत्येन्द्रगदानिपातनसहिष्णुः ।  
जयति सुरदैत्यजिष्णुर्भगवानसुरवरमथनकारी विष्णुः ॥)  
  
पादस्यादौ तथान्ते च यत्र स्यातां पदे समे ।  
तत्काञ्चीयमकं नाम विज्ञेयं सूरिभिर्यथा ॥ ६६ ॥  
  
यामं यामं चन्द्रवतीनां द्रवतीनां  
व्यक्ताव्यक्ता सारजनीनां रजनीनाम् ।  
  
  
विशेषाणामुद्देशलक्षणानामित्यर्थः । अक्षरमिति एकमनेकं च संहृतम्   
। रश्मीनां मण्डलमोघो यस्य । तपनीयमण्डलं सौवर्णं चक्रम् ।  
  
  
प्। ३२८)  
  
फुल्ले फुल्ले सभ्रमरे वा भ्रमरे वा  
रामा रामा विस्मयते च स्मयते च ॥ ६७ ॥  
  
अर्धेनैकेन यद्वृत्तं सर्वमेव समाप्यते ।  
समुद्गयमकं तत्तु विज्ञेयं नामतो यथा ॥ ६८ ॥  
  
केतकी कुसुमपाण्डुरदन्तः शोभते प्रवरकाननहस्ती ।  
केतकीकुसुमपाण्डुरदन्तः शोभते प्रवरकाननहस्ती ॥ ६९ ॥  
  
एकैकं पादमुत्क्रम्य द्वौ पादौ सदृशौ यदा ।  
विक्रान्तयमकं नाम विज्ञेयं नामतो यथा ॥ ७० ॥  
  
स पूर्वं वारणो भूत्वा द्विशृङ्ग इव पर्वतः ।  
अभवद्दन्तवैकल्याद्विशृङ्ग इव पर्वतः ॥ ७१ ॥  
  
पूर्वस्यान्तेन पादस्य परस्यादिर्यदा समः ।  
चक्रवच्चक्रवालं तद्विज्ञेयं नामतो यथा ॥ ७२ ॥  
  
  
सारभूतानां जातीनां वधुनां युवतीनां सम्बन्धिनी । परिवारत्वेन   
स्थिता रामारामा सर्वैव स्त्रीव्यक्ता ईषत् स्फुटाकारा । चन्द्रवतीनां   
रजनीनां रात्रीणां सम्बन्धिनी यामंयामं सर्वप्रहरम् । स्मयते   
यतः पुष्पे विकसिते सभ्रमरके तद्विना वा विस्मयते ।   
केतकीकुसुमवद्भासुरौ दन्तावस्य सोऽयं प्रकारकमाननं यस्य तादृक्   
शोभते हस्ती । तथा केतकीकुसुमात्मकौ पाण्डुरौ दन्तौ यस्य   
तत्प्रवरकाननं हस्तिरूपं शोभते । अत्र चार्थभेदो मुनिना नादृत इति   
तदप्रसिद्धम् । व्युत्पत्त्यादिना परहृदयं वेदितमस्माभिः ।  
  
द्वे शृङ्गे यस्य तथा विगतं शृङ्गं यस्य । एते युधि सञ्चिताः   
सङ्घीभूताः चितमधिरूढाः । शत्रुभिः कर्तृभिः खगैः शरैः   
अनुपुङ्गगैः पुद्गान्तमगनिः आहताः   
  
प्। ३२९)  
  
तुल्यात्पादद्वयादन्त्यादेकेनादिर्यदा समः ।  
सर्वत्र चक्रवालं तद्विज्ञेयं नामतो यथा ॥) ७३ ॥  
  
शैलास्तथा शत्रुभिराहताहता   
हताश्च भूयस्त्वनुपुङ्खगैः खगैः ।  
खगैश्च सर्वैर्युधि सञ्चिताश्चिता-  
शिच्ताधिरूढा निहतास्तलैस्तलैः ॥ ७४ ॥  
  
आदौ द्वे यत्र पादे तु भवेतामक्षरे समे ।  
सन्दष्टयमकं नाम विज्ञेयं नामतो यथा ॥ ७५ ॥  
  
पश्य पश्य रणमस्य मे गुणान्येन येन वशगां करोति माम्   
येन येनहि ममैति दर्शनं तेन तेन वशगां करोति माम् ॥  
  
आदौ पादे तु यत्र स्यात्समावेशसमाक्षरः ।  
पादादियमकं नाम विज्ञेयं नामतो यथा ॥ ७७ ॥  
  
विष्णुः सृजति भूतानि विष्णुः संहरते प्रजाः ।  
विष्णुः प्रसूते त्रैलोक्यं विष्णुर्लोकाधिदैवतम् ॥ ७८ ॥  
  
पादस्यान्त्यं पदं यत्र द्विर्द्विरेकमिहोच्यते ।  
ज्ञेयमाम्रेडितं नाम यमकं तत्तु सूरिभिः ॥ ७९ ॥  
  
  
हताः । आहतप्रकारमाह - ताः छिन्नपक्षाः शैला इव खगैः   
गृध्रादिभिः तलैः पक्षवाहुभिः निहताः भूयः । एतैरेव चिताः व्याप्ताः ।   
निहतानामस्तं मरणं लान्ति तैर्निहतास्तलैः इति क्लिष्टत्वादुपेक्ष्यम् ।  
  
  
प्। ३३०)  
  
विजृम्भितं निःश्वसितं मुहुर्मुहुः कथं विधेयस्मरणं पदे पदे   
यथा च ते ध्यानमिदं पुनः पुनर्ध्रुवं गताते रजनी विनाविना   
सर्वे पादाः समा यत्र भवन्ति नियताक्षराः ।  
चतुर्व्यवसितं नाम तद्विज्ञेयं बुधैर्यथा ॥ ८१ ॥  
  
वारणानामयमेव कालो वारणानामयमेव कालः ।  
वारणानामयमेवकालो वा रणानामयमेव कालः ॥ ८२ ॥  
  
नानारूपैः स्वरैर्युक्तं यत्रैकं व्यञ्जनं भवेत् ।  
तन्मालायमकं नाम विज्ञेयं काव्यकोविदैः ॥ ८३ ॥  
  
यथा -  
  
हली बली हली माली खेली माली सली जली ।  
खलो बलो बलो मालो मुसली त्वभिरक्षतु ॥ ८४ ॥  
  
असौ हि रामा रतिविग्रहप्रिया  
रहःप्रगल्भा रमणं मनोयतम् ।  
रतेन रात्रौ रमयेत्परेण वा  
न चेदुदेष्यत्यरुणः पुरोरिपुः ॥ ८५ ॥  
  
  
वारणपुष्पाणामयं सम्बन्ध्ययं कालः शरल्ल *? णः । वारणानां   
हस्तिनाम् अनामयम् आगयाभाने सति सगदत्वे(?) सति वारणानां वारणं   
निवारणं विद्यते येषां तेषां शतॄणामयं कालः कृतान्तोऽथवा ।   
रणानां सङ्ग्रामाणां कालः क्षेपः चिन्ताप्रवर्तयितेत्यर्थः ।  
  
  
प्। ३३१)  
  
सपुष्कराक्षः क्षतजोक्षिताक्षः   
क्षरत्क्षतेभ्यः क्षतजं दुरीक्षम् ।  
क्षतैर्गवाक्षैरिव संवृताङ्गः  
साक्षात्सहस्राक्ष इवावभाति ॥ ८६ ॥  
  
एभिरर्थक्रियापेक्षैः काव्यं कुर्यात्तु लक्षणैः ।  
अतःपरं प्रवक्ष्यामि काव्यदोषान् गुणांस्तथा ॥ ८७ ॥  
  
गूढार्थमर्थान्तरमर्थहीनं   
भिन्नार्थमेकार्थमभिप्लुतार्थम् ।  
न्यायादपेतं विषयंविसन्धि शब्दच्युतं वै दश काव्यदोषाः   
  
पर्यायशब्दाभिहितं गूढार्थमिति सञ्ज्ञितम् ।  
अवर्ण्यं वर्ण्यते यत्र तदर्थान्तरमिष्यते ॥ ८९ ॥  
  
  
लक्षणानां प्राधान्यमित्युक्तपूर्व तत्तथैवोपसंहरति एभिर्लक्षणैरिति   
अर्थः क्रियायां रसचर्वणायां युक्तं योगं येषां विभावादित्वं   
ह्येतत् प्रसादादीत्युक्तमधस्तात् । अतःपरमिति वक्तव्यान्तरमाह ।   
केषुचित्पुस्तकेषु चैतद्ग्रन्थः पश्चाद्दृश्यते बाहुल्येन प्रथां दृश्यत इति   
तथैव व्याचक्ष्महे । तत्र पादानां वाक्यस्य तदर्थानां च यथा   
दशरथ इति वक्तव्ये वलात्परिकल्पितेन वस्तुतो पर्यायशब्देनाभिधानम्   
अधिकनवविमान इति । न हि यदृच्छाशब्दाः पर्यायभाजः ।  
  
अर्थान्तरं यथा - चिन्तामोहमनङ्गमङ्ग तनुते विप्रेक्षितं सुभ्रुवः इति   
अत्र कामः स्वीकृतः चिन्तादिशब्देनावर्णनीयमपि वर्णितम् । यत्तु   
प्रसक्तानुप्रसक्तिकया बहुतराप्रकृतवर्णनं तत्प्रबन्धदोषरूपं   
सन्धितदङ्गविधानेन पराकृतमिति नेह निरूपणार्हम् ।  
  
  
प्। ३३२)  
  
अर्थहीनं त्वसम्बद्धं सावशेषार्थमेव च ।  
भिन्नार्थमभिविज्ञेयमसभ्यं ग्राम्यमेव च ॥ ९० ॥  
  
विवक्षितोऽन्य एवार्थो यत्रान्यार्थेन विद्यते ।  
भिन्नार्थं तदपि प्राहुः काव्यं काव्यविचक्षणाः ॥ ९१ ॥  
  
अविशेषाभिधानं यत्तदेकार्थमिति स्मृतम् ।  
अभिप्लुतार्थं विज्ञेयं यत्पदेन समस्यते ॥ ९२ ॥  
  
  
अर्थहीनं यथा - अद्यापि स्मरसि रसालसं मनो मे भुग्वायाः   
स्मरचतुराणि । मत्रपूर्वापरव्याघातादसम्बन्धता । यथा वा स   
महात्मा भाग्यवशान्महापथमुपागतः इति । अत्र हि सविशेषः   
प्रकरणापेक्षो वस्तुनिश्चयः अभाग्यवशादित्यपि सम्भाव्यत्वात् ।  
  
भिन्नार्थं त्रिधा - तत्र मृष्यो दूरसम्बन्धव्यवधाने सति यत्रार्थो   
यथा -  
  
ज्वरं भुञ्जीतराज्जातमलपाकं चिरस्थितम् ।  
अजादुग्धीदयं हन्यात् त्रिदोषोत्कोपसम्भवम् ॥ इति   
  
ग्राम्यं यथा - भद्रे भजस्य मामिदं ते दास्यामि इति । तृतीयं   
भिन्नार्थं यथा - स्याच्चेदेष न रावणः इत्युक्त्वा क्व नु पुनः सर्वत्र   
सर्वेगुणाः इति । उद्दिष्टं ह्यत्र रावणस्यानुपादेयत्वं *? नु   
पुनीरत्येननान्यथाकरणाद्भेदितम् ।  
  
एकार्थं यथा - कुन्देन्दुहारहरहाससितम् इति । एकप्रयोजनं हि सर्वमेतत् ।   
न हि काव्यं शास्त्रवदुपदेश्यं कश्चित्किञ्चिज्जानीयादिति प्रवर्तते ।  
  
अभिप्लुतार्थं यथा -  
  
स राजा नीतिकुशलः सरः कुमुदशोभितम् ।  
सर्वप्रिया वसन्तश्रीर्ग्रीष्मे मालतिकागमः ॥  
  
अत्र प्रतिपादमर्थस्य परिसमाप्तत्वादभिप्लुतत्वम् एकवाक्यत्वेन   
निमज्जनाभावात् ।  
  
  
प्। ३३३)  
  
न्यायादपेतं विज्ञेयं प्रमाणपरिवर्जितम् ।  
वृत्तभेदो भवेद्यत्र विषमं नाम तद्भवेत् ॥ ९३ ॥  
  
अनुपश्लिष्टशब्दं यत्तद्विसन्धीति कीर्तितम् ।  
शब्दच्युतं च विज्ञेयमवर्णस्वरयोजनात् ॥ ९४ ॥  
  
एते दोषा हि काव्यस्य मया सम्यक् प्रकीर्तिताः ।  
गुणा विपर्ययादेषां माधुर्यौदार्यलक्षणाः ॥ ९५ ॥  
  
  
न्यायादपेतं देशकालविरुद्धं कलाशास्त्रादिविरुद्धं च यथा -  
  
सुवीरेष्वस्ति नगरी मथुरा नाम विश्रुता ।  
अक्षोटनालिकेराढ्या यस्याः पर्यन्तभूमयः ॥ इत्यादि ।  
  
विषमं यथा - अयि पश्यसि सौधमाश्रितामविरलसुमनोमालभारिणीम्   
इत्यादि । यदि दोषोऽनेनैव सङ्गृहीतः सन्धानं द्वयोर्नैरन्तर्यं   
विचारयोगः अन्योन्यलयो वेति त्रिधा तदनुपारूढमयुक्तं   
पारुष्याद्युत्पादकं वा यत्रापशब्दः स्मृतो मुन्त्रयेणादृतः । एतन्मध्ये   
तु केचित् नित्यदोषाः यथा अपशब्दः केचिदनित्या यथा - ग्राम्यं हास्यादौ   
तस्येष्टतमत्वात् । एतदाह यथास्थूलमिति । आनुपूर्व्यम्   
अव्ययेनाव्ययीभावः तेनोत्तरोत्तरम् । एते दोषाः स्थूलाः यथा च   
गूढार्थं गूढलेखप्रहेलिका(दि) पताकास्थानकादिषु प्रयोज्यम्   
अर्थान्तरमनुवादे अर्थईनादि हास्ये भिन्नार्थं श्रोत्रियादौ वक्तरि   
एकार्थं परप्रत्यायने अभिप्लुतार्थमुन्मादादौ भिन्नवृत्तं च विसन्धि   
स्वविषये । एव मेते दोषाः क्रमेणापातविषयाः । इह यतोऽर्थप्रतीतिस्तावदस्ति   
अपशब्दस्तु दोष एव ततः कस्याश्चिदर्थप्रतीतेरभावात् स हि न   
काञ्चिद्भाषामनुपतति सङ्कताभावात्तमर्थं प्रतिपादयेत् ।  
  
अथ गुणेषु प्रतिजानीते - एषां विषयेयाद्गुणा भवन्ति एतद्दोषविघात एव   
गुणो भवतीत्यर्थः । किम् अविशेषेण नेत्याह माधुर्यौदार्यलक्षण-  
  
  
प्। ३३४)  
  
श्लेषः प्रसादः समता समाधि-  
र्माधुर्यमोजः पदसौकुमार्यम् ।  
अर्थस्य च व्यक्तिरुदारता च   
कान्तिश्च काव्यस्य गुणा दशैते ॥ ९६ ॥  
  
ईप्सितेनार्थजातेन सम्बद्धानां परस्परम् ।  
श्लिष्टता या पदानां स श्लेष इत्यभिधीयते ॥ ९७ ॥  
  
  
मङ्को येषाम् । एतदुक्तं भवति - एतद्दोषविहीनं श्रुतिमुखं दीप्तररां   
च यदि भवति तावता गुणान्तरैरलङ्कारैश्च हीनमपि काव्यं   
लक्षणयोगाव्यभिचारित्युक्तम् ।  
  
अन्येऽपि गुणाः सन्तीति दर्शयति श्लेषः प्रसाद इत्यादि । काव्यस्येति पदस्य   
वाक्यस्य तदुभयगतस्यार्थस्य वेत्यर्थः । ततश्लेषमाह ईप्सितेनार्थजातेनेति   
। अर्थभागाना कविसमुत्प्रेक्षितया परस्परसम्बद्धया योजनया   
सम्पन्नं यदीप्सितमर्थजातं   
तेनोपलक्षितार्थस्पोपपद्यमानस्योपपद्यमानतात्मा गुणः श्लेषः ।   
यथोदाहृतं वामनेन -  
  
दृष्ट्वैकासनसंस्थिते प्रियतमे पश्चादुपेत्यादरा-  
देकस्या नयने निमील्य पिहितक्रीडानुबन्धच्छलः ।  
ईषद्वक्रितकन्धरः सपुलकप्रेमोल्लसन्मानसा-  
मन्तर्हासलसत्कपोलफलकां धूर्तोऽपरां चुम्बनि ॥  
  
अत्र   
मनोरथातीतोऽप्येककालनायिकायुगलहृदयग्रहणलक्षणार्थस्तथोपपादितो   
येनासम्भावनास्पदं न भवति तेन कुटिलोऽप्ययं क्रमो न हृदये   
उल्बणत्वं भजते मज्जति हृदये यतः सर्वस्येति ।  
  
  
प्। ३३५)  
  
(विचारगहनं यत्स्यात्स्फुटं चैव स्वभावतः ।  
स्वतः सुप्रतिबद्धं च श्लिष्टं तत्परिकीर्तितम् ॥) ९८ ॥  
  
अप्यनुक्तो बुधैर्यत्र शब्दोऽर्थो वा प्रतीयते ।  
सुखशब्दार्थसंयोगात्प्रसादः स तु कीर्त्यते ॥ ९९ ॥  
  
  
अथ शब्दगुणमाह नित्यार्थे पदानां श्लिष्टता परस्परं योनिः   
सन्धिबन्धनतयानेकमेकपदमिव भाति तदेव मासृण्यमुच्यते । अतश्च   
पदान्तरपाठस्यावश्यापेक्षतायां यथा ब्रह्मसूत्रमिति । उक्तं   
चैतच्छन्दोऽध्याये । तथा सन्धीयमानयोस्तथासन्धेः साजात्यं   
सावर्ण्यं च सम्पद्यते वस्त्रखण्डयोरिव सूत्रस्येव च । यथा -   
अस्त्युत्तरस्यां दिशि देवतात्मा (कुमा १-१) अस्ति शब्दस्योत्तरशब्दस्य   
सन्धीयमानयोस्तकारेण तकारेण संयोगे तयोश्च साजात्यं स्यान्दिशि   
इत्यनयोः सन्धेर्नकारस्य वर्ग्यत्वाद्दकारेण सावर्ण्यं दिशि देवता इति   
नरन्तर्यसन्धौ दकारेण साजात्यम् इकारैकारयोस्तालव्यांशत्वेन   
सादृश्यं देवतात्मा इत्यत्र तकारेणाकारेण च । न चानुप्रासमात्रमेतत्   
एकपदानुप्रासेऽपि प्रामाण्यभावात् - इन्दिन्दिराणां ललितो निनादः   
इत्यनुप्रासे च सावर्ण्येनोपयोगीति । अन्ये पठन्ति - विचारगहनं यत्स्यात्   
स्फुटं चैव स्वभावतः । इत्यर्थश्लेषः वक्रघटमानं वेत्यर्थः   
सुप्रतिबद्धश्च श्लेष इति पदश्लेषः ।  
  
प्रसादमाह - अप्यनुक्तो बुधैरिति । यत्रार्थे अनुक्तेऽपि बुधैः कष्टकल्पनया   
अव्याखतोऽप्यर्थः प्रयोजनं स्वयं जायते सोऽर्थो वैमल्याश्रयोऽपि   
वैमल्यमुपचारात् सोऽर्थो वा काव्यस्य वैमल्यं स्वयं   
जानंश्चानुपयोगिपरिवर्जनात् । वैमल्यशब्दवाच्याज्जलस्येव   
पांसुभिरसम्पर्काद्भवतीति वैमल्यमर्थस्य प्रसादः । यथा - सवर्णा   
कन्यका रूपयौवनारम्भशालिनी इति विवाह्यत्वं प्रापणीयताहृद्यत्वं   
सम्भोगयोग्यता गृहस्थसहधर्मचारिणीत्वमित्युपयोगी सर्वोऽयमर्थः ।   
तेनाबुध्वैतदुदाहरणान्तरं वृथा भ्रमणम् - आविलपयोधराग्र मिति   
(विक्रमो ५-८) एतदपि तूदाहरणं पददूषणं तु सम्यगज्ञाने प्रयुक्तम्   
(?) । अप्रसादस्तु उपास्तां हस्तो मे विमलमणिकाञ्चीपदमिदम् अत्र   
विमलम्मन्यतोपयोगात् पांसुरिव जलेऽत्राप्रसन्नतां करोति । सुख इति न   
प्रयत्नमपेक्षते ।  
  
  
प्। ३३६)  
  
नातिचूर्णपदैर्युक्ता न च व्यर्थाभिधायिभिः ।  
दुर्बोधनैश्च न कृता समत्वात्समता मता ॥ १०० ॥  
  
  
यः शब्दार्थो यः संयोगः शब्दविषय इत्यर्थः कलामात्ररूप एव यत   
सन्धिः अत एव शैथिल्यात्मा स शब्दगुणः प्रसादः । प्रसन्नता स्फुटत्वं   
लक्षणीयविभागता पदानाम् । यथा -  
  
अथ सविषयव्यावृत्तात्मा यथाविधि सूनवे  
नृपतिककुदं दत्त्वा यूने सितातपवारणम् ।  
  
इत्यादि । अत्र निरन्तरतां मुक्त्वा नान्योन्यलयो नान्योन्यापत्तिसन्धिरस्तीति   
शिथिलता । एकश्च गुणः कोऽपि शोभत इति स्वानुभवसिद्धः तेन व्यावृत्तात्मेति   
गाढता कृता ककुदं दत्त्वेति चापरः सवर्णपक्षे ।  
  
समतामाह - नातिचूर्णपदैरिति । शब्दानां समत्वात्समः   
चूर्णपदैरसमासरचना यत्र सातिशया न भवति अतिशयश्च   
प्रतियोगिनमपेक्षते इति । दीर्घसमासोऽत्यन्तसमासश्च विषमता   
तद्विपर्ययेण समता उपक्रान्तमार्गापरित्यागरूपेत्युक्तं भवति । यथा -  
  
गाहन्तां गहिषा निपानसलिलैः शुद्धैर्मुहुस्ताडितं  
छायाबद्धकदम्बकं मृगकुलं रोमन्धमभ्यस्यतु ।  
विस्रब्धैः क्रियतां वराहपतिभिर्मुस्ताक्षतिः पल्वले   
विश्रान्तिं लभतामिदं च शिथिलज्याबन्धमस्मद्धनुः । इति   
  
(अत्र) अवान्तरवाक्ये समस्तद्विपदा हि नातिदीर्घा वृत्तिः ।  
  
प्रसीद चण्डि त्यज मन्युमज्जसा जनस्तवावं पुरतः कृताञ्जलिः ।  
  
किमित्थं -  
  
इति चूर्णपदैरुपक्रम्यासमाप्त एव वाक्यान्तरे वाक्यार्थेऽपि दीर्घः   
समासः कृतः -  
  
उत्कम्पितपीवरस्तनद्वयोन्मिषत्सुप्तविलासमास्यते ॥  
  
पूर्वत्र (गाहन्ता भित्यत्र) त्ववान्तरार्थसमाप्तावर्थान्ततोषक्रम एव   
समासेन छायाबद्धकदम्बक मित्युपक्रान्तोऽपि न चैत्यात्कूपपतनमिव   
चूर्णपदं प्रयुक्तं मृगकुल मिति । सेयं समता जाता शब्दगुणा अर्थोऽपि   
समत्वात् किं तत्समत्वम् आह व्यर्थाभिधायिभिरिति निष्प्रयोजनमर्थं   
येऽभिदधति शब्दानां  
  
  
प्। ३३७)  
  
अन्योन्यसदृशा यत्र तथा ह्यन्योन्यभूषणाः ।  
अलङ्कारा गुणाश्चैव समाः स्युः समतामताः ॥) १०१ ॥  
  
अभियुक्तैर्विशेषस्तु योऽर्थस्येहोपलक्ष्यते ।  
तेन चार्थेन सम्पन्नः समाधिः परिकीर्तितः ॥ १०२ ॥  
  
  
न त्वेतदवैमल्पमिति प्रसादेन निरस्तम् । नैतत् नहि सर्वथा निष्प्रयोजनता अपि तु   
सदपि प्रयोजनं दुर्बोधं तदाह - दुर्बोधनैरिति । अभिधीयतेऽस्मै   
इत्यभिधानं प्रयोजनम् । यथा -  
  
च्युतसुमनसः कुन्दाः पुष्पोद्गमेष्वलसा द्रुमाः  
मलयमरुतः सर्पन्तीमे वियुक्तधृतिच्छिदः ।  
अथ च सवितुः शीतोल्लासं लुनन्ति मरीचयो  
न च जरठतामालम्बन्ते क्लमोदयदायिनीम् ॥  
  
इत्यत्र ऋतुसन्धिवर्णनप्रक्रमे मलयमरुतः प्रक्रमं भिनत्ति न च सर्वथा   
निरर्थको विप्रलम्भोद्दीपनत्वात् । किं तु प्रक्रमं स्फुटं न पुष्णातीति   
विषमता । समता तु मनसि च गिरं गृह्णन्तीमे किरन्ति न कोकिलाः इति   
(द्वितीयपादस्थाने यदि पठेत्) ।  
  
समाधिमाह - अभियुक्तैर्विशेषस्त्विति । यस्यार्थस्य द्वितीयस्यार्थस्य   
अभियुक्तियुक्तैः प्रतिभातिशयवद्भिः विशेषो अपूर्वः स्वोल्लिखित उपपद्यते   
ससमाहितमनःसम्पाद्यविशेषत्वादर्थो विशिष्टः समाधिः यत्र   
कवेस्तत्पूर्विकयोल्लेखस्तत्सर्वमोहोदाहरणम् । यथा -  
  
आश्वपैहि मम सीधुभाजनाद्यावदग्रदशनैर्न दश्यसे ।  
चन्द्र मद्दशनमण्डलाङ्कितः खं न यास्यसि हि रोहिणीभयात् ॥ इति ।  
  
अयोनिरन्यच्छायायोनिश्चेति एतत्तदेवज्ञानं विषयः न चानेकं किञ्चित्   
सारस्वतस्य हि सर्वोर्थमनिमित्तत एव । तदन्यस्य सर्वोऽन्यच्छायायोनि ।   
व्यक्तभाव्यवास्यत्वादपि कविहृदयगतप्रतिभातिशयतारतम्यादनवस्थितम्   
(?) ।  
  
शब्दगुणश्च समाधिः तमाह तेन चेति । समाधिशब्दस्य योऽर्थः परि-  
  
  
प्। ३३८)  
  
उपमाद्युपदिष्टानामर्थानां यत्नतस्तथा ।  
प्राप्तानां चापि सङ्क्षेपात्समाधिर्निर्णयो यतः) ॥  
  
  
हारलक्षणस्तेन यः परिकीर्तितः परितः समन्तादाक्रान्त्या उच्चारणे   
सम्पन्नः स च समाधिः । आक्रान्त्या उच्चारणे आरोहावरोहक्रममेव   
आक्रमणेन गतितुल्यम् । आरोहश्चोर्ध्वगमनद्वारः प्राणमारुतरूपाया   
उच्चरूपः अपक्रमणमवरोहो विपर्ययः । उच्चत्वं स्थानकरणवशात्   
बाह्याभ्यन्तरप्रयत्नवशाच्च । तथा हि -  
  
निरानन्दः कौन्दे मधुनि परिभुक्तोज्झितरसे  
(न साले सालम्बो लवमपि लवङ्गे न रमते ।  
प्रियङ्गौ नासङ्गं रचयति न चूतेऽपि चरति  
स्मरल्लक्ष्मीलीलाकमलमधुपानं मधुकरः) ॥  
  
तत्र नकाराद्दन्त्यान्मूर्धन्यो रेफ उच्चस्थानस्थितो यद्यपि दन्त्यः तथापि   
संयोगो निरन्तरप्रयत्नाधिक्येन विवृततमेन चाकार द्वयेन   
द्विवारप्रयत्नकेन च जिह्वामूलीयेन चोच्चत्वभाजा   
आरोहणमस्फुटीकरणमिति नशब्दोऽवरोहणं   
सम्पन्नमप्यसम्पन्नकल्पम् । आरोहणसौकर्यायैव प्रत्युत मध्ये ह्यत्र   
का विश्रान्तिः । अभावे उच्चतमसङ्कलनसोपानारोहखेदायैव भवति   
निरास्वाद्यः कौन्द इति यथा एव निरानन्द इत्यत्र यावन्महाप्राणो   
जिह्वामूलीयश्च श्वासानुप्रदानो द्विवारयुक्तस्तावदारोहयत औकार   
आकारमवेक्ष्य रूपविवृत औकारतोऽपि नकारः ततोऽपीकारोकारयोः ऊनं   
विवृतत्वम् अकारस्तु संवृतः इत्यवरोहः । औकारस्तु   
मध्येऽवरोहसौकर्यायैव दूरारोहाद्धि दूरावरोहणं चेति चूलिकायाः   
कूपपतनकल्पम् । खेदो यथा -  
  
कुर्वाणाः परमं महच्च मनस इति आकारोपध्मानीयेभ्यो झटिति   
संवृतेऽकारे निपातनात् । निवेशः स्वःसिन्धोः - इत्यत्र क्रमेण विवृततरः   
स्पर्श इति क्रमेणारोहः । तुहिनगिरिवीथीषु जयति - अत्र विवृतेभ्यः   
उकारादिभ्यः संवृतेऽकारद्वये पातः इकारस्त्वन्यत्वान्न च   
विश्रान्तिस्थानमिति नारोहः । यदि वा (सि)न्धोरिति विवृततरापेक्षया आरोह-  
  
  
प्। ३३९)  
  
बहुशो यच्छ्रुतं वाक्यमुक्तं वापि पुनः पुनः ।  
नोद्वेजयति यस्माद्धि तन्माधुर्यमिति स्मृतम् ॥ १०४ ॥  
  
  
संस्कारे उकारेऽवरोहबुद्धिरेव स्फुटत्वेऽवरोहः । जयतिमपास्यं   
तदयमिति पाठः (?) अनुस्वारो हि संवारप्रयत्नः । नराः शीलभ्रष्टाः   
व्यसन इवमज्जन्ति तरवः इति अकार इकार अकारेभ्योऽवरोहमयेभ्यो विवृते   
इकारे आरोहः अन्ते च विसर्जनीये आरोह एव । तेन   
स्वभावप्रतिभादर्शनानुविद्धा भगवति वाणी स्वरसोपनिपतिता   
स्वरसम्भारप्रभावानुरोधेनैवारोहावरोहक्रमं भजते ।   
प्रतिभादृष्टिशून्यत्वात् अन्ध पदवदारोहादि न भजेत् ।  
  
नन्वियता पाठसौकर्य स्यात् श्रोतुस्तु किमायातम् अनभिज्ञो देवानाम् प्रियः   
यथा हि कर्कशशर्करानिकरकण्टकिते देशे दुस्सञ्चरे सञ्चरज्जनं   
पश्यन्त्या अपि सुकुमारहृदयायाः प्रमदायास्तदात्मानुप्रवेश इव   
जायमानं खेदमतितरामादत्ते प्रहारपातादौ वा तथा सहृदस्यस्य स   
एव मार्गः सुकुमारता हि वैमल्यापरपर्याया सहृदयत्वं हृदयस्य हि   
कविहृदयतादात्म्यापत्तियोग्यतैव उत्कर्षः । तत एवोक्तं -  
  
शब्दार्थशासनज्ञानमात्रेणैव न वेद्यते ।  
वेद्यते स हि काव्यार्थतत्त्वज्ञैरेव केवलम् ॥ (ध्वन्या - १-७) इति ।  
  
अभिधानकोशमपि हि पठता सुप्तिड्विभक्तीश्च विदुषामपि न   
काव्यतत्त्वावबोधः तस्माद्वर्णोच्चारणप्रयत्नेन परुषपठनस्पर्शजनितो   
यः खेद उच्चारयितुः स एव श्रोतुरपि पारुष्यमाधत्ते ।   
नीरन्ध्यध्ववधूनिवन्ध्यनुगतप्राणैकबन्धक्रमः (?) इत्यादौ ।   
वर्णगतं च लालित्यपारुष्यादि पुष्कराध्यायेऽपि (अ-३४) वक्ष्यते ।   
अन्यैरप्युक्तं तेन वर्णा रसच्युतः इत्यादि । स्वभावतो हि केचन वर्णाः   
सन्तापयन्तीव निकृन्तन्तीव रेफककारादय इव परुषवृत्तिपूर्वकाः अन्ये तु   
निर्वापयन्तीवोपनागरिकोचिताः । लोकगोचर एवायमर्थः स्वसंवेद्योऽपीति न   
वितत इत्यास्तां तावत् ।  
  
माधुर्यमाह - वहुशो यच्छ्रुतमित्यादि । यदिति यस्माद्धेतोर्वाक्यं श्रुतं   
संशयविपर्यययोरास्पदं न भवतीति तन्माधुर्यम् । द्राघीयसि समासे   
ताववश्यं भवत इति तद्विरह एव माधुर्य शब्दगुण इत्युक्तं भवति ।   
यथा - गाहन्तां  
  
  
प्। ३४०)  
  
समासवद्भिर्बहुभिर्विचित्रैश्च पदैर्युतम् ।  
सानुरागैरुदारैश्च तदोजः परिकीर्त्यते ॥ १०५ ॥  
  
(अवगीतोऽपि हीनोऽपि स्याददात्तावभासकः ।  
यत्र शब्दार्थसम्पत्त्या तदोजः परिकीर्तितम् ॥) १०६ ॥  
  
  
महिषा निपानसलिलं (शाकु २-६) इत्यादि । पुनः पुनरप्युक्तमर्थजातं   
यस्माद्धेतोरपनीतमवगाहनेन वैरस्येन तद्वचनवैचित्र्यात्मकं   
माधुर्यमर्थगुणः वचनान्तराभिधेयतया हि स एवार्थो विचित्रो भवति ।   
यथा -  
  
रसवदमृतं कः सन्देहो मधून्यपि नान्यथा  
मधुरमथ किं चूतस्यापि र्पसन्नरसं फलम् ।  
(सकृदपि पुनर्मध्यस्थः सन्र्सान्तरविज्जनो  
वदतु यदिहान्यत्स्वादु स्यात्प्रियादशनच्छदात् ॥)  
  
अत्र रसवदमृतमिति य एवार्थः स एव कः सन्देह इत्युक्तया विचित्रया   
परिनिश्चयस्थैर्याभिधायिन्या निश्चयीकृतः । निश्चयस्थैर्यमेव च   
नान्यथेतिवचनान्तरेण विपर्ययनिराकरणसम्बहवनान्तरनिरासं च   
क्रमेण विदधता विचित्रीकृतमिति मधुरोऽयमर्थः ।  
  
ओजो लक्षयति - समासवद्भिर्बहुभिरिति । बहुभिरेकसमाससञ्ज्ञायुक्तैरथ च   
विचित्रैर्यमकैः पदैर्यदुक्तं यो बन्धस्तदोजः । यथा -  
  
मथायस्तार्णवाम्भःप्लुतिकुहरवलन्मन्दरध्वानधीरः  
कोणाघातेषु गर्जत्प्रलयघनघटान्योन्यसङ्घट्टचण्डः ।  
कृष्णाक्रोधाग्रदूतः कुरुकुलनिधनोत्पातनिर्घातवातः  
  
केनास्मत्सिंहनदप्रतिरसितनभोदुन्दुभिस्ताडितोऽसौ ॥ (वेणी) इति यथा   
सानुरागैर्यत्र वर्णो वर्णान्तरमपेक्षते तत सानुरागत्वम् ।  
  
  
प्। ३४१)  
  
सुखप्रयोज्यैर्यच्छबदैर्युक्तं सुश्लिष्टसन्धिभिः ।  
सुकुमारार्थसंयुक्तं सौकुमार्यं तदुच्यते ॥ १०७ ॥  
  
  
विलुलितमकरन्दा मञ्जरीर्नर्तयन्तो   
  
अत्र र इति शब्दो न्दशब्दं स्वगुरुत्वायापेक्षते न इत्ययंशब्दो य इत्ययं च   
न्ते शब्दं च नो इत्ययं च न्ते गुरुत्वात् । स्वविश्रान्तिजनितकालोपचयलभ्यं   
गुरुत्वं नाकाङ्क्षतीति द्वितीयपादपाठं समनन्तरमेवापेक्षते ।  
  
विलुलितमधुधारा मञ्चरीर्लोलयतः ।  
  
इति पाठे धाशब्दो लोशब्दो तिशब्दश्च जात्यापेक्षत इति । स तदेव   
गाढत्वमुच्यते निविडावयवतैव समासेन सङ्क्षेपेण युक्तानि पदानि   
यत्रार्थभूयानिति सङ्क्षेपो नामार्थगुण ओजः ।  
  
ओजस्वी किमतोऽपि भूयः समाक्षिपति तथा एकमपि वस्तु उदारैर्बहुभिः   
पदैरुपनिबध्यते विस्तरात्मकत्वमप्योजोऽर्थगुणः । सङ्क्षेपो यथा -  
  
ते हिमालयमामन्त्र्य पुनः प्रेक्ष्य च शूलिनम् ।  
सिद्धं चास्मै निवेद्यार्थं तद्विसृष्टाः खमुद्ययुः ॥ (कुमा - ६-९३)  
  
विस्तरस्तु -  
  
अथ नयनसमुत्थं ज्योतिरत्रेरिव द्यौः  
सुरसरिदिव तेजो वह्निनिष्ट्यूतमैशम् । (रघु २-७५)  
  
सौकुमार्यमाह - सुखप्रयोज्यैरिति । क्वचित्पदस्य स्वयं पारुष्यं भवति   
यथा द्राढा अजड्ढा निर्द्वैतं सदृक्त्वव्यवसितिः इति । क्वचित्संहिता -   
दर्व्याख्यार्वीविधूयते । तदुभयरहित्वं सौकुमार्यं शब्दगुणः । यथा   
- गाहन्तामित्यादि । अत्र च यद्वक्तव्यं तत्समाधिलक्षणे निर्णीतम् । परुषेऽपि   
चार्थे सुकुमारेणार्थेन या सम्पत्तिस्तदर्थगुणः   
सौकुमार्यमपारुष्यरूपम् एकाकिनि देवतासहाय इति मृते यशःशेष इति जडे   
देवानाम्प्रिय इति ।  
  
  
प्। ३४२)  
  
सुप्रसिद्धाभिधाना तु लोककर्मव्यवस्थिता ।  
या क्रिया क्रियते काव्ये सार्थव्यक्तिः प्रकीर्त्यते ॥  
  
(यस्यार्थानुप्रवेशेन मनसा परिकल्प्यते ।  
अनन्तरप्रयोगस्तु सार्थव्यक्तिरुदाहृता ॥) १०९ ॥  
  
दिव्यभावपरीतं यच्छृङ्गाराद्भुतयोजितम् ।  
अनेकभावसंयुक्तमुदारत्वं प्रकीर्तितम् ॥ ११० ॥  
  
  
अर्थव्यक्तिमाह - सुप्रसिद्धाभिधानेति प्रसिद्धमभिधानमभिधाव्यापारो   
यस्यां काव्यक्रियायां सार्थव्यक्तिः शब्दगुणः । यथा गाहन्तामिति ।   
विपर्यये तु किरातादिनिदर्शनं यच्चार्थे वर्ण्यते स तथैव लोके प्रसिद्ध   
इत्यर्थस्य गुणोऽर्थव्यक्तिः । यथा -  
  
पृष्ठेषु श *?शकलच्छविषु च्छदानां  
राजीभिरञ्जितमलक्तकलोहिनीभिः ।  
गोरोचनाहरितवभ्रुवहिःपलाश-  
मामोदते कुमुदमम्भसि पल्वलस्य ॥  
  
उदारतामाह - दिव्यभावपरीतं यदिति । यत्र मानुषोचितमपि दिव्यतया   
करुणादियुक्तमपि शृङ्गारेण विस्मयस्थानमप्यद्भुतेन युक्तं वर्ण्यते   
तद्गतैर्वा विभावानुभावादिभिः तदुदीर्य तत्रौदार्यमर्थगुणः ।   
एतदेवाग्राम्यत्वमित्यन्यैरुक्तम् । ग्राम्यं हि वस्तु   
यथास्थितमयोजितरचनाविशेषं प्रसिद्धिमात्रप्रमाणमुच्यते   
ततोऽन्यदग्राम्यम् । यथा -  
  
त्वमेवंसौन्दर्या स च रुचिरतायाः परिचितः  
कलानां सीमानं परमिह युवामेव भजथह् ।  
अपि द्वन्द्वं दिष्ट्या तदिति सुभगे संवदति वाम्  
अतः शेषं चेत्स्याज्जितमथ तदानीं गुणितया ॥ इति ।  
  
यत्रद्भुतेन यत्कृतोऽर्थः अनेकभावसंयुक्तमिति शब्दगुणस्य लक्षणम्   
एकभाषा चित्रत्वादनेकताचित्रत्वं   
पदान्तस्यैकस्यानेकव्यक्तिरक्षरसङ्ख्यावैचित्र्यं सन्धा-  
  
  
प्। ३४३)  
  
अनेकार्थविशेषैर्यत्सूक्तैः सौष्ठवसंयुतैः ।  
उपेतमतिचित्रार्थैरुदात्तं तच्च किर्त्यते) ॥ १११ ॥  
  
यन्मनः श्रोत्रविषयमाह्लादयति हीन्दुवत् ।  
लीलाद्यर्थोपपन्नां वा तां कान्तिं कवयो विदुः ॥ ११२ ॥  
  
  
नसाजात्यं च पिण्डीवन्धनृत्तसादृश्येन तत्र हि   
गुल्मजातशृङ्खलिकादिभेदेनेत्थम्भूतो नर्कतीसन्निवेशो भरते तदुक्तं   
विकटत्वं नरीनृत्यमानत्वमिति पदानामौदार्यमिति । यथा -  
  
स्वचरणविनिविष्टैर्नूपुरैर्नर्तकीनां  
झटिति रणितमासीत्तत्र चित्रं कलं च ॥  
  
अत्र प्रथमपादे एकाक्षरत्र्यक्षरचतुरक्षरमिति विचित्राणि पदानि रेफे   
तद्द्वितीयपदाक्रमणाद्व्याप्तिः तकारयोः सन्धानात्सन्धिसाजात्यं   
तकारसकारयोः संस्थाननयैर्नैकट्यं च । विपर्ययस्तु -  
  
चरणकमललग्नैर्नूपुरैर्नर्तकीनां झटिति रणितमासीन्मञ्जु चित्रं च तत्र   
अत्र द्वे अपि पदे त्र्यक्षरे । तावेवेदं भाषितविचित्रत्वम् । यथा -  
  
अथ यदि तव वक्त्रं चण्डि भूयोऽपि नाम   
  
इति न हृद्यं रणितमासीन्मञ्जु चित्रं च तत्र इति तकारमकारयोरसाजात्यं   
सकारमकारयोश्च संस्थानत्वमिति ।  
  
कान्तिमाह - यन्मनः श्रोत्रविषयमिति । यन्मनोविषयमाह्लादयति यथा   
शृङ्गारविभावरूपं लीलादिचेष्टालङ्कारसुन्दरं काव्यार्थरूपं   
तत्कान्तिगुणयुक्तं तदेव दीप्तरसत्वमित्युक्तमन्यैः । विभावादीनां   
दीप्तत्वमिति यावत् । यथा -  
  
  
प्। ३४४)  
  
एवमेते ह्यलङ्कारा गुणा दोषाश्च कीर्तिताः ।  
प्रयोगमेषां च पुनर्वक्ष्यामि रससंश्रयम् ॥ ११३ ॥  
  
लघ्वक्षरप्रायकृतमुपमारूपकाश्रयम् ।  
काव्यं कार्यं तु नाट्यज्ञैर्वीररौद्राद्भुताश्रयम् ॥ ११४ ॥  
  
गुर्वक्षरप्रायकृतं बीभत्से करुणे तथा ।  
कदाचिद्वीररौद्राभ्यां यदाघर्षणजं भवेत् ॥ ११५ ॥  
  
रूपदीपकसंयुक्तमार्यावृत्तसमाश्रयम् ।  
शृङ्गारे तु रसे कार्यं मृदुवृत्तं तथैव च ॥ ११६ ॥  
  
  
प्रेयान् सायमपाकृतः सशपथं पादानतः कान्तया   
द्वित्राण्येव पदानि वासभवनाद्यावन्न यात्यात्मना ।  
तावत्प्रत्युत पाणिसम्पुटलसन्निवीनिबन्धं धृतो  
धारित्वैव कृतप्रणामकमहो प्रेम्णो विचित्रा गतिः ॥  
  
अत्र हीर्ष्यानुभावस्य रत्यनुभावस्य औत्सुक्यानुभावस्य   
दीप्तत्वमित्यर्थगुणः श्रोत्रविषयीभूतमिव यदाहादि काव्यं   
तत्कान्तिर्नाम शब्दगुणः ।  
  
कुरङ्गीनेत्रालीस्तवकितवनालीपरिसरः -  
  
अत्र हि समासवत्यपि रचना (न) श्रोत्रेन्द्रियैकतानतागावहति । तदेतल्लोके   
मधुरकाव्यमिति प्रसिद्धम् । माधुर्यमभ्यस्तपदत्वमुक्तम् । अन्ये   
त्वौदार्यकान्त्योर्लक्षणद्वयं विपर्यासेन पठन्ति ।  
  
एतदुपसंहरति - एवमेत इति । चकाराच्छन्दांसि वृत्तानि जातयश्च । एषामिति   
(नि) वृत्तच्छन्दः प्रभृतीनां दोषान्तानाम् । अनित्यदोषा हि   
विनियुज्यन्तेऽपीत्युक्तम् ।  
  
लघ्वक्षरप्रायेति यत्र अतनुवाही चितवृत्तिपरिस्पन्दः तत्र   
लघ्वक्षरप्रधानं वृत्तं वीरादावुपमारूपके मसृणवाहिनि तु   
हृदयस्पन्दे गुर्वक्षरप्रायं करुणादौ । रौद्रादावापि कदाचित्तद्भवति ।   
यदा विलम्ब्य परखलीकारं  
  
  
प्। ३४५)  
  
उत्तरोत्तरसंयुक्तं वीरे पाठ्यं तु यद्भवेत् ।  
जगत्यातिजगत्या तु सङ्कृत्या चैव योजयेत् ॥ ११७ ॥  
  
युद्धसम्फेटयोस्तज्ज्ञैरुत्कृतिः सम्प्रकीर्तिता ।  
करुणे शक्करी चैव तथा चातिधृतिर्भवेत् ॥ ११८ ॥  
  
यद्वीरे कीर्तितं छन्दस्तद्रौद्रेऽपि प्रयोजयेत् ।  
शेषाणामर्थयोगेन छन्दः कार्यं प्रयोक्तृभिः ॥ ११९ ॥  
  
यच्छन्दः पूर्वमेवोक्तं विषमार्धसमे समम् ।  
उदारमधुरैः शब्दैस्तत्कार्यं तु रसानुगम् ॥ १२० ॥  
  
शब्दानुदारमधुरान् प्रमदाभिधेयान्   
नाट्याश्रयासु कृतिषु प्रयतेत कर्तुम् ।  
तैर्भषिता भुवि विभान्ति हि काव्यबन्धाः  
पद्माकरा विकसिता इव राजहंसैः ॥ १२१ ॥  
  
  
स्मृत्वा ब्रवीति कर्ता द्यूतच्छलानाम् इति तथा यो यः शस्त्रम् विभर्ति इत्यादौ ।   
अत एव भयानके हास्ये शान्ते वा यथायोगं   
संवेदनरपन्दताचर्व्यमाणस्वाद्यताश्चर्यकृतो विभागो वृत्तानां   
मन्तव्यः । उदारमधुरैरिति । औदार्यं शब्दगुणो दीप्तेषु प्राधान्येन   
तदनुयायि च गुणान्तरं माधुर्यं स्वानुयायिगुणसंहितमसृणेषु   
रमेषु । अर्थगुणास्तु यथायोगं सर्वत्र तदाह प्रमदाभिधेयै-  
  
  
प्। ३४६)  
  
त्रिविधं ह्यक्षरं कार्यं कविभिर्नाटकाश्रयम् ।  
ह्रस्वं दीर्घं प्लुतं चैव पदबन्धसमाश्रयम् ॥ १२२ ॥  
  
एकमात्रं भवेद्ध्रस्वं द्विमात्रं दीर्घमुच्यते ।  
प्लुतं चैव त्रिमात्रं स्यादक्षरं वर्णसंश्रयम् ॥ १२३ ॥  
  
स्मृते चासूयिते चैव तथा च परिदेविते ।  
पठतां ब्राह्मणानां च प्लुतमक्षरमिष्यते ॥ १२४ ॥  
  
आकारस्तु स्मृते कार्य ऊकारश्चाभ्यसूयिते ।  
परिदेविते च हाकार ओङ्कारोऽध्ययने तथा ॥ १२५ ॥  
  
ह्रस्वदीर्घप्लुतानीह यथाभावं यथारसम् ।  
काव्यबन्धेष्वशेषेषु ह्यक्षराणि प्रयोजयेत् ॥ १२६ ॥  
  
चेक्रीडितप्रभृतिभिर्विकृतैश्च शब्दै-  
र्युक्ता न भान्ति ललिता भरतप्रयोगाः ।  
यज्ञक्रियेव रुरुचर्मधरैर्घृताक्तै-  
र्वेश्या द्विजैरिव कमण्डलुदण्डहस्तैः ॥ १२७ ॥  
  
  
रिति । प्रमदो हर्षः हर्षजनको गुणसाकल्यवानभिधेयोऽर्थो येषां   
भावार्यो हृदयगतोऽभिप्रायः क्रियाविशेषश्च तं दर्शयति स्मृते चेत्यादि ।   
एतदेव च क्रमेण विभजति आकार इत्यादि । द्वावेतावनुस्वारेणानुनासिक्येन   
वा युक्तौ कार्यौ आण्डदण्डादि । ह्रस्वदीर्घप्लुतानीह यथाभावं   
यथारसम् । काव्यबन्धेष्वपेशेष्विति वचनादन्यत्र विषये दूराहूत्यादिषु   
प्लुत उक्तः ततासौ प्रयोज्य एवेति दर्शितम् । चेक्रीडितं यङन्तम् ।   
आदिग्रहणेन ण्यन्तसमन्ताः (सन्नन्ताः?) ।  
  
  
प्। ३४७)  
  
मृदुललितपदार्थं गूढशब्दार्थहीनं  
जनपदसुखभोग्यं युक्तिमन्नृत्तयोज्यम् ।  
बहुकृतरसमार्गं सन्धिसन्धानयुक्तं  
भवति जगतियोग्यं नाटकं प्रेक्षकाणाम् ॥) १२८ ॥  
  
इति भारतीये नाट्यशास्त्रे वागभिनये काव्यलक्षणो नाम   
षोडशोऽध्यायः ॥  
  
  
एते नटोचिताः प्रयोगाः न भान्ति । ते यतो ललिता यथा वेश्यापरिग्रहे   
द्विजैर्यज्ञक्रिया मृगाजिनदण्डकमण्डलुघृताभ्यङ्गादि सम्भवद्भिरपि   
न भाति । एवं तद्व्याख्याने रौद्रादिस्वविषये यत्पुरुषस्याभ्यनुज्ञानं   
तद्वियुक्तं स्यादितीत्थं व्याख्या- ललिताः सुकुमारप्रयोगास्ते परुषैः   
पदैर्न भान्तीति विशेषनिषेधः शेषाभ्यनुज्ञापक इति न्यायादन्यत्र   
तत्प्रयोग इत्युक्तं भवति । तथा हि - वयोद्वितीयाः सरिति सगेश्चम (?)   
इत्येवमादिरपि विधिप्रयोज्य एव आख्यातामर्पतर्ष्य इत्यादौ । एतदेव   
साधर्म्यवैधर्म्यद्वारेणोपपादयति वेश्या यथा   
मृगचर्मघृताभ्यङ्गदण्डादियुक्तैर्द्विजैर्न शोभते । वैधर्म्येण   
दृष्टान्तमाह यथा तैरेव यज्ञक्रिया भाति न तथा वेश्या तदङ्गत्वात् ।   
बहुव्रीहेर्वा यज्ञक्रियापत्न्यप्युच्यत इति शिवम् ॥  
  
इति षोडशमध्यायं ग्रन्थनिर्ग्रन्थिकं व्यधात् ।  
यशोराशेर्यशोरागनाम्नो दौहित्रदेहजः ॥  
  
इति श्रीमहामाहेश्वराभिनवगुप्ताचार्यविरचितायाम्   
नाट्यवेदविवृतावभिनवभारत्यां लक्षणालङ्कारदोषगुणाध्यायः   
षोडशः समाप्तः ॥  
  
नाट्यशास्त्रम्  
  
षोडशोऽध्यायः ।  
  
अनुबन्धः ।  
  
भूषणाक्षरसङ्घातौ शोभोदाहरणे तथा ।  
हेतुसंशयदृष्टान्ताः प्राप्त्यभिप्राय एव च ॥ १ ॥  
  
  
समस्तार्थालङ्कारवर्गस्य बीजभूतश्चमत्काराः   
कथाशरीरवैचित्र्यदायिनो वक्रोक्तिरूपा लक्षणशब्देन व्यवह्रियन्ते ।   
लक्षणानि गुणालयाग्गहिमानमनपेक्ष्य स्वसौभाग्येनैव शोभन्ते ।   
लक्षणं महापुरुषस्य पद्मादिरेखादिवत्काव्यशरीरस्य सौन्दर्यदायि ।   
अलङ्कारस्तु रयाभरणादिवदेव येन विनापि स्वसौन्दर्येणैव पुरुषः   
प्रविभासते । गुणस्तु प्रवृत्तिद्योनितो धैर्यादिवत्काव्यस्य   
शब्दार्थरचनामाश्रयति । यथा लक्षणरहितः पुरुषो न   
सुन्दरशब्दवाच्यस्तथालक्षणवर्जं कथाशरीरं गुणालङ्कारोज्ज्वलमपि   
नीरसत्वं भजत्प्रौढकाव्याभिधानं नार्हति । कथाशरीरसम्पन्नेषु   
काव्येष्वेत लक्षणानि निर्वत्यन्ते न तु मुक्तकादिषु खण्डकाव्येषु अत एव   
काव्यबन्धास्तु कर्तव्या इति मुनिनैव *? क्तकादिवारणपरमुक्तम् ।   
लक्षणान्यसङ्ख्येयानि तेषां चमत्कृतिविशेषगरि *? णि षट्त्रिंशदेव   
मुनिना सङ्गृहीतानि । कोहलादिभिस्तच्छिष्यैः प्रकीर्तितान्यपराणि   
कानिचिल्लक्षणत्वेन प्रसिद्धिमुपगतानि कालप्रवाहे भरतग्रन्थ एव   
पाठान्तरनिबन्धरूपेण प्रक्षिप्तानि स्युः । सौन्दर्यजनकत्वकारणेन   
भोजादिभिरुभयपाठगतान्यपि लक्सणानि स्वीकृत्यान्यैरपि   
कैश्चिच्चमत्कृतिभूतैर्लक्षणैः सह चतुःषष्टित्वेन प्रकटितानि ।  
  
यद्विवेचितमतिगम्भीरप्रौढवाचा भगवता वृत्तिकारेण   
लक्षणान्यसङ्ख्यानीति तदुपष्टभ्यैव भिन्नपाठोऽपि बालानां   
समुपतेद्य इत्यभ्युह्य तन्मध्य एव सङ्क्षेपेण प्रकाशितः ।  
  
भूषणं लक्षयति - लङ्कारैरिति भरतोक्तैरुपमादिभिर्गुणैश्च यत्र   
कथाशरीररचना समुल्लासिता तद्भूषणं नाम लक्षणम् । चित्रार्थैरिति   
विभावादि-  
  
  
प्। ३४९)  
  
निदर्शनं निरुक्तं च सिद्धिश्चाथ विशेषणम् ।  
गुणातिपातातिशयौ तुल्यतर्कः पदोच्चयः ॥ २ ॥  
  
दिष्टं चैवोपदिष्ट च विचारोऽथ विपर्ययः ।  
भ्रंशश्चानुनयो माला दाक्षिण्यं गर्हणं तथा ॥ ३ ॥  
  
अर्थापत्तिः प्रसिद्धिश्च पृच्छा सारूप्यमेव च ।  
मनोरथश्च लेशश्च सङ्क्षोभो गुणकीर्तनम् ॥ ४ ॥  
  
  
सामग्रीप्रत्यायकतया रसोद्द्योतकैरर्थविशेषैः मतान्तरे वक्रोक्तिरूपैः ।   
यथा कृत्यारावणे सप्तमेऽङ्के कञ्चुकिनं दृष्ट्वा लक्ष्मणविभीषणौ -   
आर्य कथय कथय ।  
  
काञ्चु - का गतिः श्रूयतां - आर्या खलु सीता रावणाज्ञया   
किङ्करोपनीतं भर्तुर्मायाशिरोऽवलोक्य सखीभिराश्वास्यमानापि   
निवृत्तप्रयोजनापि नाहमात्मानं क्लेशयामि इति (इत्यर्धोक्तौ तिष्ठति) ।  
  
सर्वे किं कृतवती  
  
काञ्चु - यन्न शक्यते वक्तुम् ।  
  
शशिन इव कला दिनावसाने कमलवनोदरमुत्सुकेव हंसी ।  
पतिमरणरसेन राजपुत्री स्फुरितकरालशिखं विवेश वह्निम् ॥ इति ।  
  
यथा वा रत्नावल्यां प्रथमेऽङ्के यौगन्धरायणस्य वचनं   
विश्रान्तविग्रहेति श्लोकः । भूषणाख्यलक्षणेन काव्यं सामान्यवचसो   
भिद्यते तात्पर्यमेव वचसि ध्वनिरेव काव्ये यत्रालङ्कारवर्गोअयं   
सर्वोऽप्यन्तर्भविस्यति शब्दप्राधान्यमाश्रित्य तत्र शास्त्रं पृथग्विदुः ।   
द्वयोर्गुणत्वे व्यापारप्राधान्येकाव्यगीर्भवेत् द्वे वर्त्मनी गिरो देव्याः   
शास्त्रं च कविकर्म च । प्रज्ञोपज्ञन्तयोराद्यं प्रतिभोद्भवमन्तिमम्   
इत्यादिना भोजकुन्तलक भट्टनायकतोतादिभिरुक्तरीत्या गुणालङ्कारवर्गः   
सर्व एव लक्षणशब्देन परिगृहीतः । गुणालङ्कारैरेव यत्र कथारूपा   
वक्रोक्तिरतिशयिता तत्र भूषणम् । अक्षरसङ्घातो विविधश्लेषोक्त्या वा   
अक्षरविपर्यासेन वोक्तिप्रत्युक्तिवैचित्र्यं यथा उभयाभिसारिकायां विटः -   
भगवति वैशिकाचलोऽहमभिवादये ।  
  
  
प्। ३५०)  
  
ज्ञेयाभ्यनुक्तसिद्धिश्च प्रियं वचनमेव च ।  
षट्त्रिंशल्लक्षणान्येवं काव्यबन्धेषु निर्दिशेत् ॥ ५ ॥  
  
अलङ्कारैर्गुणैश्चैव बहुभिः समलङ्कृतम् ।  
भूषणैरिव चित्रार्थैस्तद्भूषणमिति स्मृतम् ॥ ६ ॥  
  
यत्राल्पैरक्षरैः श्लिष्टैर्विचित्रमुपवर्ण्यते ।  
तमप्यक्षरसङ्घातं विद्याल्लक्षणसञ्ज्ञितम् ॥ ७ ॥  
  
सिद्धैरर्थेः समं कृत्वा ह्यसिद्धोऽर्थः प्रयुज्यते ।  
यत्र श्लिष्टा विचित्रार्था सा शोभेति विधीयते ॥ ८ ॥  
  
  
परिव्राजिका - न वैशिकाचलेन प्रयोजनं भवेद्वैशेषिकाचलेन ।  
  
विटः - अस्त्येतत्कारणं  
  
परि - षट्पदार्थबहिष्कृतैः सह सम्भाषणमस्मद्गुरुभिर्निरुद्धम् ।  
  
विटः - युक्तमेवैतत् । कुतः -  
  
द्रव्यं ते तनुरायताक्षि दयिता रुपादयस्ते गुणाः   
सामान्यं तव यौवनं युवजनः संस्तौति कर्माणि ते ।  
त्वय्यार्ये समवायमिच्छति जनो यस्माद्विशेषोऽस्ति ते  
योगस्ते तरुणैर्मनोऽभिलषितैर्मोक्षोऽप्यनिष्टाज्जनात् ॥  
  
परि - साख्यमस्माभिर्जायते अलेपको निर्गुणः क्षेत्रज्ञः पुरुषः ।  
विटः - हन्त निरुत्तराः स्मः ।  
यथा वा शाकुन्तले सप्तमेऽङ्के तापसी - सर्वदमन शकुन्तलावण्यं   
पश्य इत्यत्र शकुन्तलाशब्दः सूचितः ॥  
  
शोभा - सिद्धैः प्रयोजनैरसिद्धस्य शुभसङ्घटनं यत्र निर्णीयते   
सूच्यते वा श्लेषवक्रोक्तिध्वनिनिवेशषमहिम्ना चमत्कृतोऽर्थः ।   
केचित्स्वभावस्य प्रकटनमित्याहुः अपरे तु यूनोः   
प्रभावप्रकटनमित्याचक्षते । अर्थप्रधाने वस्तुन्येषापरं शोभते ।   
यथा रत्नावल्यां प्रथमेऽङ्के यौगन्धरायणः (द्वीपादि त्यादिपठित्वा)   
कः सन्देहः ।  
  
  
प्। ३५१)  
  
यत्र तुल्यार्थयुक्तेन वाक्येनाभिप्रदर्शनात् ।  
साध्यते निपुणैरर्थस्तदुदाहरणं स्मृतम् ॥ ९ ॥  
  
  
प्रारम्भेऽस्मिन् स्वामिना वृद्धिहेतौ दैवेनेत्थं दत्तहस्तावलम्बे ।  
सिद्धे भ्रान्तिर्नास्ति सत्यं तथापि स्वेच्छारी भीत एवास्मिभर्तुः ॥  
  
यथा वा कथाशरीरसङ्घटनवैचित्र्यरूपशोभाया   
अभिज्ञानशकुन्तलायां मधुररप्रसक्तिः ।  
  
परेषां दुर्भेद्यपरमार्थेन तुल्यार्थप्रयुक्तेन वाक्येन निगूढाशय   
कस्मैचिन्निपुणैर्यत्र प्रकाश्यते तदुदाहरणं यथा देवीचन्द्रगुप्ते   
प्रावेशिकी ध्रुवा कुमारचन्द्रगुप्तस्य संशयाकुलमानसस्य   
प्रवेशावसरसूचकमर्थमुद्द्योतयति -  
  
एसो सि अकरवित्थरपणासि आसेसवेरितिमिरोहो ।  
नि अविहवरोणचन्दो ग अणगिहं लङ्घि उं विस इ ॥  
  
यथा वा प्रद्युम्नाभ्युदये तृतीयेऽङ्केऽन्तर्नाटिकायं सूत्रधारवचनं -    
  
देव दनुजाधिप त्वां त्रिभुवनलक्ष्मीरिव स्वयंरागात् ।  
अभिरूपमभिसृतवती नलकूवरमत्र नाटके रम्भा ॥  
  
सामाजिकीभूतयोः सखीप्रभावत्योः सखी पि असहि एसो एव्व मग्गो म   
अणपरवसाणम् इत्थि आणम् इत्युपदिशति । अत्राभिसरणमेव   
प्रद्युम्नसङ्गमोपाय इत्यर्थः साध्यते ।  
  
हेतुः - फलसाधनशक्तियुक्तं मितशब्दार्थं विचित्रभङ्ग्युक्तं वचनम् ।   
यथा तापसवत्सराजे षष्ठेऽङ्के कृतमरणनिश्चयां वासवदत्तं   
परिबोधयन्यौगन्धरायण आह - देवि प्रसीद   
  
आसृष्टेः प्रतिपार्थिवं युवतयो जाता मनोवल्लभाः  
मग्नास्ते व्यसनार्णवे च बहवस्ताभिः सहैवेश्वराः ।  
देव्या यत्तु कृतं तदाविकलतामुत्सृज्य लोकोत्तरं  
तस्यैषा कृपणोचितेन विधिना किं ग्लानिरुत्पद्यते ॥ इति ।  
  
देव्यायत्कृतं तदिष्टार्थसाधनमेव अचिरेणैव शुभफलमनुभवसीति ।  
  
संशयोऽसमाप्तवाक्यत्वात्साधनीयविषयस्वरूपे सन्दिग्धावस्था ।   
एषोऽर्थकामप्रधानेषु रूपकेषु निपुणं प्रयुज्यते । यथा   
कुन्दमालायां षष्ठेऽङ्के रामायणकथावाचकौ कुशलवौ   
सीतावृत्तन्तं पठन्तौ -  
  
  
प्। ३५२)  
  
यत्प्रयोजनसामर्थ्याद्वाक्यमिष्टार्थसाधनम् ।  
समासोक्तं मनोग्राहि स हेतुरिति सञ्ज्ञितः ॥ १० ॥  
  
अपरिज्ञाततत्त्वार्थं वाक्यं यत्र समाप्यते ।  
अनेकत्वाद्विचाराणां ससंशय इति स्मृतः ॥ ११ ॥  
  
सर्वलोकमनोग्राही यस्तु पक्षार्थसाधकः ।  
हेतोर्निदर्शनकृतः स दृष्टान्त इति स्मृतः ॥ १२ ॥  
  
  
सीतां निर्जनसम्पाते चण्डश्वापदसङ्कुले ।  
परित्यज्य महारण्ये लक्स्मणोऽपि न्यवर्तत ॥  
  
ततः प्राणैः परित्यक्ता निराशा जनकात्मजा ।  
  
इति तूष्णीभवतः ।  
  
रामलक्ष्मणौ -  
  
अप्रियाख्यानभीतेन कविना संहता कथा ।  
  
किमितः कल्याणमावेदयति । एवं तावदनुयोक्ष्ये (इति पृच्छतः) ।   
संशयालङ्कारस्तु संशयाख्यलक्षणाद्भिन्नचमत्कारतया भिद्यते ।  
  
सङ्क्रुद्धस्य ललाटलोचनभुवा सप्तार्चिषा धूर्जटे-  
र्निर्दग्धे मकरध्वजे रतिरसौ किं स्याद्गृहीतव्रता ।  
संवादाद्वनदेवता मुनिवधुवेषप्रपञ्चे मनः  
कृत्वेत्थं रमतेऽत्र विग्रहवती किं वा तपश्श्रीरियम् ॥  
  
इत्यादिषु संशयोऽलङ्कार एव न तु संशयाख्यलक्षणम् ॥  
  
धर्माविरुद्धतया सर्वलोकमनोग्राहि वचनं निदर्शनोषष्ठम्भं   
दृष्टान्तसञ्ज्ञकं लक्षणम् । यथा धूर्तविटे - स्त्रीषु प्रसङ्गो न   
कर्तव्यः इत्यत्र भावः किं पश्यतीत्युक्ते विटः - भोः उपदेशमात्रं   
खल्वेतत् । तमहं न पश्यामि यः स्त्रीषु प्रसङ्गं न गच्छेत् श्रूयन्ते हि   
महेन्द्रादयोऽप्यहल्याद्यासु विकृतिमापन्नाः इति ।  
  
यथा वा पद्मप्राभृतके स्वसोदरीप्रेयसोऽनुयोगे सन्दिग्धमानसां   
देवसेनामाह शशः -  
  
  
प्। ३५३)  
  
दृष्ट्वैवावयवान् कांश्चिद्भावो यत्रानुमीयते ।  
प्राप्तिं तामभिजानीयाल्लक्षणं नाटकाश्रयम् ॥ १३ ॥  
  
अभूतपूर्वो यो ह्यर्थः सादृश्यात्परिकल्पितः ।  
लोकस्य हृदयग्राही सोऽभिप्राय इति स्मृतः ॥ १४ ॥  
  
  
दक्षात्मजाः सुन्दरि योगताराः किं नैकजाताः शशिनं भजन्ते ।  
आरुह्यते वा सहकारवृक्षः किं नैकमूलेन लताद्वेयेन ॥ इति ।  
  
प्राप्तिर्यथाकुन्दमालायां तृतीयेऽङ्के लक्ष्मणः कानिचित्पदाचिह्नानि   
सैकते दृष्ट्वा राममाह -  
  
विलासयोगेन परिश्रमेण वा स्वभावतो वा निभृतानि मन्थरम् ।  
पदानि कस्याश्चिदिमानि सैकते प्रयान्ति तुल्यं कलहंसविभ्रमम् ॥  
  
रामः - (निर्वर्ण्य सहर्ष) किमुच्यते कस्याश्चिदिति ननु वक्तव्यं सीतायाः   
पदानीति । पश्य -  
  
समानं संस्थानं निभृतललिता सैव रचना  
तदेवैतद्रेखा कमलरचितं चारुतिलकम् ।  
यथा चेयं दृष्ट्वा हरति हृदयं शोकविधुरं  
तथा ह्यस्मिन् देव्या सपदि पदपङ्क्तिर्विनिहिता ॥ इति ।  
  
अभिप्रायः -  
  
अभूतपूर्व इत्यसत्पदार्थः केवलकल्पितः । केचित्स्वाद्यवस्तुन्यभिमान   
इत्याहुः तद्वैचित्र्यरहितत्वादुपेक्ष्यम् । यथा तापसवत्सराजे चतुर्थेऽङ्के   
साङ्कृत्यायनी यौगन्धरायणोद्योगं विमृश्य प्रणिधिं प्राह -  
  
दूरमुदीर्णे च रिपा वेवमकिञ्चित्करे च विजिगीषौ ।  
भवता तु नयगुणशतिअः सोऽयमसूत्रः पटः क्रियते ॥ इति ।  
  
यथा वा वत्सराजचरिते द्वितीयेऽङ्के चोरः -  
  
भूमिः कराग्रेण विपर्तिताद्य श्वासेन भग्नो हिमवान्महाद्रिः ।  
आसारवृष्ट्या शमितोऽग्निरौर्वो विनिर्हतः कीटशतैरनन्तः ॥ इति ।  
  
  
प्। ३५४)  
  
यत्रार्थानां प्रसिद्धानां क्रियते परिकीर्तनम् ।  
परापेक्षाव्युदासार्थं तन्निदर्शनमुच्यते ॥ १५ ॥  
  
निरवद्यस्य वाक्यस्य पूर्वोक्तार्थप्रसिद्धये ।  
यदुच्यते तु वचनं निरुक्तं तदुदाहृतम् ॥ १६ ॥  
  
बहूनां तु प्रधानानां नाम यत्राभिकीर्त्यते ।  
अभिप्रेतार्थसिद्ध्यर्थं सा सिद्धिरभिधीयते ॥ १७ ॥  
  
  
निदर्शनं - यथा उभयाभिसारिकायां -  
  
शान्तिं याति शनेर्महौषधिवलादाशीविषाणां विषं  
शक्यो मोचयितुं मदोत्कटकटादात्मा गजेन्द्राद्वने ।  
ग्राहस्यापि मुखान्महार्णवजले मोक्षः कदाचिद्भवेद्   
वेशस्त्रीवडवामुखानलगतो नैवोत्थितो दृश्यते ॥  
  
निरुक्तं - यथा वत्सराजचरिते प्रथमेऽङ्के भरतरोहकः राजानमाह -   
प्रसह्य हरणे केवलं प्रमादिता ख्यातिः ।  
  
राजा - किमेतत् ।  
  
भर - सदोषेषु कार्येषु यदल्पदोषं तत्प्रारब्धव्यम् ।  
वसुवर्मा - स्वामिन तत्राप्यहं वाच्यदोषं न पश्यामि । कुतः -  
  
नीता बलात्प्रकृतिभद्रतरा सुभद्रा यद्वासुभद्रभगिनी कपिकेतनेन ।  
देवस्य तेन रामभूद्वचनीयता किं तेजःप्रकाशयशसा यदुदन्तिनां वा   
॥  
  
शालं - साधु निरुक्तमभिहितं वसुवर्मणा ।  
  
सिद्धिः - प्रधानानां स्पृहणीयानां   
प्रयोजनान्तराणामतर्कितोपलब्धानां परिकीर्तनम् । यथा   
कौमुदीमहोत्सवे चतुर्थेऽङ्के मन्त्रगुप्तवचनं -  
  
सङ्गतिशिच्रमचिन्तितपूर्वा निर्वृतप्रणयिनी मिथुनानाम् ।  
आधिराज्यमधिरोहति तस्याः षोडशीमपि कलां न मघोनः ॥ इति ।  
  
  
प्। ३५५)  
  
सिद्धान् बहून् प्रधानार्थानुक्त्वा यत्र प्रयुज्यते ।  
विशेषयुक्तं वचनं विज्ञेयं तद्विशेषणम् ॥ १८ ॥  
  
गुणाभिधानैर्विविधैर्विपरीतार्थयोजितैः ।  
गुणातिपातो मधुरैर्निष्ठुरार्थैर्भवेद्यथा ॥ १९ ॥  
  
बहून् गुणान् कीर्तयित्वा सामान्यजनसम्भवान् ।  
विशेषः कीर्त्यते यस्तु ज्ञेयः सोऽतिशयो बुधैः ॥ २० ॥  
  
  
विशेषणं - यथा तापसवत्सराजे तृतीयेऽङ्के राजा विदूषकमाह - अयि   
मूढ -  
  
वृत्तिरूलफलादिभिः क्षितितले शय्या जटाधारणं  
वासो वल्कलमीदृशं कृतमिदं सामान्यमन्यैरपि ।  
संवेगाभिभवे विमूढमनसा यन्नानुयाता प्रिया  
तन्मिथ्यापरिबोधितेन न कृत स्नेहानुरूपं मया ॥ इति ।  
  
गुणातिपातो - यथा धूर्तविटे विटः -  
  
जात्यन्धां सुरतेषु दीनवदनामन्तर्मुखाभाषिणीं  
हृष्टस्यापि जनस्य शोकजननी लज्जापटेनावृताम् ।  
निर्व्याजं स्वयमप्यदृष्टजघनां स्त्रीरूपबद्धां पशुं  
कर्तव्यं खलु नैव भोः कुलवधूकारां प्रवेष्टुं मनः ॥  
  
अत्र कुलस्त्रीसमुचिता विनयलज्जादयो गुणा विपरीतार्थयोजिताः ।  
  
अतिशयो विलक्षकुरुपतौ धृतराष्ट्रं प्रति भीष्मः -  
  
एतत्ते हृदयं स्पृशामि यदि वा साक्षी तवैवात्मजः  
सम्प्रत्येव तु गोग्रहे यदभवत्तत्तावदाकर्ण्यताम् ।  
एकः पूर्वमुदायुधैः स बहुभिर्दृष्टस्ततोऽनन्तरं  
यावन्तो वयमाहवप्रणयिनस्तावन्त एवार्जुनाः ॥ इति ।  
  
तुल्यतर्को - यथा वत्सराजचरितेऽष्टमेऽङ्के राजा -  
  
नवार्कभापल्लवितामलोदरे सुगन्धिरे।ऊत्करकेसरोज्ज्वले ।  
रसामृतज्ञो भ्रमरः सरोरुहे किमर्कपुष्पे प्रणयं करिष्यति ॥ इति ।  
  
  
प्। ३५६)  
  
रूपकैरुपमाभिर्वा तुल्यार्थाभिः प्रयोजितः ।  
अप्रत्यक्षार्थसंस्पर्शरतुल्यतर्कः प्रकीर्तितः ॥ २१ ॥  
  
बहूनां तु प्रयुक्तानां पदानां बहुभिः पदैः ।  
उच्चयः सदृशार्थो यः स विज्ञेयः पदोच्चयः ॥ २२ ॥  
  
यथादेशं यथाकालं यथारूपं च वर्ण्यते ।  
यत्प्रत्यक्षं परोक्षं वा दृष्टं तद्वर्णतोऽपि वा ॥ २३ ॥  
  
  
पदोच्चयो यथा वत्सराजचरिते षष्ठेऽङ्के राजोत्तमसचिवं वर्णयति -  
  
खड्गो रक्षान्धकारे रविररितिभिरे कार्यभारेषु धुर्यः  
दीपो मन्त्रान्धकारे सुरगुरुरनये सङ्कृगो व्यापदोघे ।  
उत्कण्ठायां सभागी गतिरनवसरे चन्दनं शोकनाषे  
सङ्क्षेपान्मानुषाभो हितशिववसुखदो भव्यचिन्तामणिर्मे ॥  
  
दृष्टं प्रत्यक्षंयथा मालविकाग्निमित्रे -  
  
वामं सन्धिस्तिमितवलयं न्यस्य हस्तं नितम्बे  
कृत्वा श्यामाविटपसदृशं सस्तमुक्तं द्वितीयम् ।  
पादाङ्गुष्ठालुलितकुसुमे कुट्टिमे पानिताक्षं  
नृत्तादस्याः स्थितमतितरां कान्तमृज्यायताक्षम् ॥ इति ।  
  
परोक्षं यथा पादताडितके मदनसेनाया वर्णनं -  
  
उत्क्षिप्तालकमीक्षणान्तगलितं कोपाञ्चितान्तभ्रुवा  
दष्टार्धोष्ठमधीरदन्तकिरणं प्रोत्कम्पयन्त्या मुखम् ।  
शिञ्जन्नूपुरया विकृष्य विगलद्रक्तांशुकं पाणिना  
मूर्धन्यस्य सनूपुरः स मदया पादोऽर्पितः कान्तया ॥ इति ।  
  
  
प्। ३५७)  
  
परिगृह्य तु शास्त्रार्थं यद्वाक्यमभिधीयते ।  
विद्वन्मनोहरं स्वन्तमुपदिष्टं तदुच्यते ॥ २४ ॥  
  
पूर्वाशयसमानार्थैरप्रत्यक्षार्थसाधनैः ।  
अनेकोपाधिसंयुक्तो विचारः परिकीर्तितः ॥ २५ ॥  
  
विचारस्यान्यथाभावस्तथादृष्टोपदिष्टयोः ।  
सन्देहाज्जायते यत्र स विज्ञेयो विपर्ययः ॥ २६ ॥  
  
  
उपदिष्टं यथाविमारके प्रथमेऽङ्के राजा -  
  
धर्मः प्रागेव चिन्त्यः सचिवमतिगतिः प्रेक्षितव्या स्वबुध्या  
प्रच्छाद्यौ रागरोषौ मृदुपरुपगुणौ कालयोगेन कार्यौ ।  
ज्ञेयं लोकानुवृत्तं परचरनयनैर्मण्डलं प्रेक्षितव्यं  
रक्ष्यो यत्रादिहात्मा रणशिरसि पुनः सोऽपि नावेक्षितव्यः ॥ इति ।  
  
यथा वा तन्त्रान्तरविषये धूर्तविटे -  
  
शून्ये वासं प्रमर्द्य द्विरद इव लता यो हरत्याशु नारीं  
मत्तां वा यो विदित्वा ह्यभिभवति शनै रञ्जयन्वाक्यलेशैः ।  
अन्यं कृत्वोपधिं वा छलयति कुरुते भावसङ्गूहनं वा  
तस्यैतच्चेष्टितं भो न भवति विफलं वामशीला हि नार्यः ॥ इति ।  
  
प्रवृत्तार्थानुसारि परोक्षार्थसाधकं बहूपायोपाधिदर्शनं वाक्यं   
विचारः -  
  
यथा मुद्राराक्षसे पञ्चमेऽङ्के राक्षसवाक्यं -  
  
साध्ये निश्चितमन्वयेन घटितं विभ्रत्सपक्षे स्थितिं  
व्यावृत्तं च विपक्षतो भवति यत्तत्साधनं सिद्धये ।  
यत्साध्यं स्वयमेव तुल्यमुभयोः पक्षे विरुद्धं च य-  
त्तस्याङ्गीकरणेन वादिन इव स्यात्स्वामिनो निग्रहः ॥  
  
अथवा विज्ञातापरागहेतुभिः प्राक्परिगृहीतोपजापैरापूर्णमिति न   
विकल्पितुमर्हामि ॥ इति ।  
  
  
प्। ३५८)  
  
वाच्यमर्थं परित्यज्य दृष्टादिभिरनेकधा ।  
अन्यस्मिन्नेव पतनादाशुभ्रंशः स इष्यते ॥ २७ ॥  
  
उभयोः प्रीतिजननो विरुद्धाभिनिवेशयोः ।  
अर्थस्य साधकश्चैव विज्ञेयोऽनुनयो बुधैः ॥ २८ ॥  
  
  
विपर्ययो यथा रावणं प्रति सचिवः -  
  
उदकसिद्धिमिच्छद्भिः सद्भिर्न खलु दृश्यते ।  
चतुर्थीचन्द्रलेखेव परस्त्रीफालपट्टिका ॥  
  
रावणः - परस्त्रीकुचकुम्भेषु कुम्भेषु वरदन्तिनाम् ।  
निपतन्ति न भीरूणां दृष्टयः शरवृष्टयः ॥  
  
यथा वा मत्तविलासे शाक्यभिक्षुः - परमकारुणि एण भ अवदा तहाग एण   
पासादेसु वासो पज्जङ्केषु स अणं पुव्वण्हे भो अणम् एदेद्दिम् उवदेसेहिं   
भिक्सुसतस्स अणुग्गहं करन्तेण किं णु हु इत्थि आपरिग्गहो   
सुरापाणविहाणम् अणादिहम् । अहवा सव्वञ्चो एदम् उणपेक्खदि । अवस्सम्   
एदेहि दुट्टबुद्धत्थविरेहि णिरुच्छा एहि अह्माणं तरुणजणाणं मच्छरेण   
पिड अपुत्थ एसु इत्थि आसुरापाणविहाणाणि पलामुद्वाणि इति तक्केमि ॥  
  
भ्रंशो यथा वेणीसंहारे द्वितीयेऽङ्के कञ्चुकिनमाह दुर्योधन -  
  
सहभृत्यगणं सबान्धवं सहमितं ससुतं सहानुजम् ।  
स्वबलेन निहन्ति संयुगे न चिरात्पाण्डुसुतह् सुयोधनम् ॥  
  
कञ्चु - (कर्णौ पिधाय सभयं) शान्तं पापं प्रतिहतममङ्गलम् ॥ इति ।  
  
अनुनयो यथा रामाभ्युदये द्वितीयेऽङ्के रामपराक्रमस्तुतिव्यग्रं   
मारीचमाह रावणः - आप्रतिपक्षपक्षपातिन् क्षुद्र राक्स्ऽसापशद ! किं   
बहुना -  
  
तवैव रुधिराम्बुभिः क्षतकठोरकण्ठस्तुतैः  
रिपुस्तुतिभवो मम प्रशममेतु कोपानलः ।  
सुरद्विपशिरस्स्थलीदलनदष्टमुक्ताफलः  
स्वसुः परिभवोचितं पुनरसौ विधास्यत्यसिः ॥  
  
  
प्। ३५९)  
  
अभिप्रेतार्थसिद्ध्यर्थं कीर्त्यन्ते यत्र सूरिभिः ।  
प्रयोजनान्यनेकानि सा मालेत्यभिसञ्ज्ञिता ॥ २९ ॥  
  
हृष्टैः प्रसन्नवदनैर्यत्परस्यानुवर्तनम् ।  
क्रियते वाक्यचेष्टाभिस्तद्दाक्षिण्यमुदाहृतम् ॥ ३० ॥  
  
यत्र सङ्कीर्तयन्दोषं गुणमर्थेन दर्शयेत् ।  
गुणातिपाताद्दोषान्वा गर्हणं नाम तद्भवेत् ॥ ३१ ॥  
  
  
इति खड्गमाकर्षति । तदा प्रहस्तः (उभयोर्मध्ये निपत्य) - प्रसीदतु प्रसीदतु   
महाराजः नेदमनुरूपं स्वामिनः । देव -  
  
लोकत्रयक्षयोद्वृत्तप्रकोपाग्रेसरस्य ते ।  
ईदृशश्चन्द्रहासस्य भृत्येष्वनुचितः क्रमः ॥ इति ।  
  
माला यथा तापसवत्सराजे राजा -  
  
दृष्टा यूयं निर्जिता विद्विषन्तः प्राप्ता देवी भूतधात्री च भूयः ।  
सम्बन्धोऽभूद्दर्शकेनापि सार्थं किं दुष्प्रापं यन्न लब्धं   
भवद्भ्यः ॥ इति ।  
  
दाक्षिण्यं यथा रत्नावल्यां द्वितीयेऽङ्के शीर्षवेदनव्याजेन   
गन्तुमुद्यतां वासवदत्तां पटान्तेन गृहीत्वा निरुन्धन् वत्सराजः प्रिये   
प्रसीदेति व्रूयाम् इत्यादि वदन्निष्क्रान्तायां प्रेयस्याम् अलमरण्यरुदितेन इति   
व्रुवन्तं विदूषकमाह - मूढ ! न लक्षितस्त्वया देव्याः कोपः तत्सर्वथा   
देवीप्रसादनं मुक्त्वा नान्यमत्रोपायकलयामि । तदेहि देवीं   
प्रसादयितुमभ्यन्तरमेवप्रविशावः इति ।   
  
अत्र राज्ञोऽनुवर्तनं दाक्षिण्यम् ।  
  
गर्हणं दोषस्य गुणीकृतत्वं यथा धूर्तविटे -  
  
प्रणष्टा न व्यक्तिर्भवति वचसः सैव मृदुता  
न रागो नेत्राब्जे त्यजति न च लज्जा व्यपगता ।  
स्मृतिः प्रत्यायाता परिहृषितमद्यापि च मुखं  
मदो दोषांस्त्यक्त्वा त्वयि परिणतस्तिष्ठति गुणैः ॥  
  
  
प्। ३६०)  
  
अर्थान्तरस्य कथने यत्रान्योऽर्थः प्रतीयते ।  
वाक्यमाधुर्यसम्पन्ना सार्थापत्तिरुदाहृता ॥ ३२ ॥  
  
वाक्यैः सातिशयैरुक्ता वाक्यार्थस्य प्रसाधकैः ।  
लोकप्रसिद्धैर्बहुभिः प्रसिद्धिरिति कीर्तिता ॥ ३३ ॥  
  
  
गुणातिपाते दोषो यथा वत्सराजचरिते द्वितीयेऽङ्के विष्णुतातः -  
  
नृपाः प्रभुत्वात्प्रतिषेधवामा जिभो विधिस्तद्रशवर्ति कार्यम् ।  
साचिव्यतो नापरमस्ति पुंसा विषाददुःखायशसां निदानम् ॥  
  
यथा वा तापसवत्सराजे तृतीयेऽङ्के लाभकायनः -  
  
पूर्वाह्ने कृतभोजनव्यतिकरान्नित्यैव निरोगता  
कण्डुतिर्वपनादपैति शिरः स्नानं यदा रोचते ।  
जात्याचारकदर्थनाविरहितं ब्राह्मण्यमात्मेच्छया   
धूर्तैः सत्त्वहिताय कैरपि कृतं साधुव्रतं सौगतम् ॥  
  
अर्थापत्तिर्यथा धूर्तविटे -  
  
आदष्टस्फुरिताधरे भवति यो वक्तारविन्दे रसः   
प्रीतिर्या च हृतांशुके च जघने काञ्चीप्रभोद्यो?तिते ।  
लक्ष्मीर्या च नखक्षताकुरधरे पीने कपोले स्त्रियो  
रक्तं तेन विरज्यते न हृदयं जालन्तरेऽपि ध्रुवम् ॥  
  
अत्र जन्मान्तरेऽपि तस्या अनुरक्तिरनुर्वतत एवेत्युक्ते जन्मान्तरेष्वपि विरागो न   
प्रभवति तस्माद्भवबन्धविमुक्तिर्न स्यादित्यर्थापत्तिर्नाम लक्षणम् ।  
  
प्रसिद्धिः - प्रसाधकैः प्रकृष्टसाधकैः प्रसिद्धैः पूर्वमेव सिद्धैः ।   
यथा गदायुद्धे बलदेवः दुर्योधनमाह - भीमसेन इदानीं तव   
युद्धवञ्चनामुत्पाद्य स्थास्यति ।   
  
दुर्यो - किं चाहं भीमसेनेन वञ्चितः ।  
वल - अथ केन भवानेन्वंविधः कृतः ।  
  
प्। ३६१)  
  
यत्राकारोद्भवैर्वाक्यैरात्मानमथवा परम् ।  
पृच्छन्निवाभिधत्तेऽर्थं सा पृच्छेत्यभिसञ्ज्ञिता ॥ ३४ ॥  
  
दृष्टश्रुतानुभूतार्थ कथनादि समुद्भवम् ।  
सादृश्यं क्षोभजननं सारूप्यमिति सञ्ज्ञितम् ॥ ३५ ॥  
  
  
दुर्यो - श्रूयतां  
  
येनेन्द्रस्य च पारिजातकतरुर्मानेन तुल्यं हृतो  
दिव्यं वर्षसहस्रमर्णवजले सुप्तश्च यो लीलया ।  
दीप्त्या भीमगदां प्रविश्य सहसा निर्व्याजयुद्धप्रियः  
तेनाहं जगतां प्रियेण हरिणा मृत्योः प्रतिग्राहितः ॥  
  
अत्र वाक्यार्थस्य साधका एव भगवतो विष्णोः   
पारिजाताहरणलीलावटपत्रशयनादयः । अन्ये तु प्रसादकैरलङ्कारिभिरिति   
गृह्णन्ति ।  
  
पृच्छा शोकादिपरवशतयात्मानं वा परं वा परोक्षे सम्बोध्य   
पृच्छन्निवाभिधानम् । तन्नोत्तरमपेक्षते तस्यैव प्रत्यायकत्वात् ।  
  
यथा रामचरिते हनुमान् सीतां दृट्वाह -  
  
स्थानेऽवसीदसि रघूद्वह किं विधातः  
अस्यास्त्वयेक्षितमलक्षणमङ्गकेषु ।  
अद्यापि जीवसि दशानन हे हनूमन्  
केयं तवाभिमुखवर्ति रिपोः प्रतीक्षा ॥ इति ।  
  
सारूप्यं - आदिशब्देन दर्शनश्रवणानुभवनान्युपलक्षितानि । अत्र   
रूपविभ्रान्त्या न क्षोभजननमेव लक्षणस्य चमत्कृतिः । यथा छलितरामे   
लक्ष्मणेन बध्वानीतो लवो रामयज्ञशालायां हिरण्मयीं सीतां   
दृष्ट्वाह - अये कथमियमम्बा राजद्वारमागता इति सहसोत्थाय प्रणम्य   
तदनन्तरं काञ्चनमयीति निर्वर्ण्योपसृत्योपविशति ॥  
  
यथा वा वेणीसंहारे - दुर्योधनं हत्वागच्छन्तं भीमसेनं   
दुर्योधनमिति चार्वाकवार्तयैव भ्रान्त्वा धर्मसूनुस्तं गाढं   
गृहीत्वाह   
  
आशैशवादनुदिनं जनितापराधो  
मत्तो बलेन भुजयोर्हतराजपुत्रः ।  
आसाद्य मेऽन्तरमिदं भुजपञ्जरस्य  
जीवन्प्रयासि न पदात्पदमद्य पापः ॥ इति   
  
  
प्। ३६२)  
  
हृदयस्थस्य वाक्यस्य गूढार्थस्य विभावकम् ।  
अन्यापदेशैः कथनं मनोरथ इति स्मृतः ॥ ३६ ॥  
  
यद्वाक्यं वाक्यकुशलैरुपायेनाभिधीयते ।  
सदृशार्थाभिनिष्पत्त्या स लेश इति कीर्तितः ॥ ३७ ॥  
  
  
मनोरथओ यथा विकटनितम्माप्रहसने विकटनितम्बाह  
  
अन्यासु तावदुपमर्दसहासु भृङ्ग  
लोलं विनोदय मनः सुमनोलतासु ।  
मुग्धाननामरजसं कलिकामकाले  
वालां कदर्थयसि किं नवमालिकायाः ॥  
  
अत्रात्मानमेव सुमनोलतात्वेनापदिशति ॥  
  
लेशो यथाविमारके द्वितीयेऽङ्के धात्री नायकमाह - अय्य किं चिन्ती अदि   
अविमारकः - भवति शास्त्रं चिन्त्यते ।  
  
धात्री - किं णाम एदं रमणिज्जं सत्थं चिन्ती अदि ।  
  
अवि - भवति योगशास्त्रं चिन्त्यते ।  
  
धात्री - (सस्मितं) पडिग्गहीदं मङ्गलव-अणं जो-असत्थम् एव्व होदु ।  
  
अवि - को नु खलु वाक्यार्थः । अन्यदप्यभिलापवशादन्यथा सङ्कल्पयामि ।   
इत्यादि ।  
  
अन्ये तु लेख इति पठन्निङ्गितज्ञानाभिधानमिति च लक्षयन्ति ।  
  
क्षोभो यथा रत्नावल्यां तृतीयेऽङ्के सागरिकैवेति मत्वा   
वासवदत्तमुपलालयतो राज्ञः सा स्वावकुण्ठनमपनीय   
वैलक्ष्यमुत्पादितवती ।  
  
राजा (अञ्जलिं बध्वा) - प्रिये वासवदत्ते प्रसीद प्रसीद ।  
  
  
प्। ३६३)  
  
परदोषैर्विचित्रार्थैर्यत्रात्मा परिकीर्त्यते ।  
अदृष्टोऽन्योऽपि वा कश्चित्स तु क्षोभ इति स्मृतः ॥  
  
लोके गुणातिरिक्तानां गुणानां यत्र नामभिः ।  
एको हि शब्द्यते तत्तु विज्ञेयं गुणकीर्तनम् ॥ ३९ ॥  
  
प्रस्तावेनैव शेषोऽर्थः कृत्स्नो यत्र प्रतीयते ।  
  
  
वास (अश्रु निपातयन्ती) मा एव्वं भण । अण्नगदा इ एदा इ अक्खरा इ ।   
  
विदू - भोदि महाणुभावा खु तुमं ता क्खमी अदु दाव एक्को अवराहो पि अव   
अस्सस्स ।  
  
वास - णं पुढमसङ्गमे विग्घं करन्ती ए म ए जेव्व एदस्स अवरद्धं ण   
अज्जपुत्तस्स ।  
  
अन्ये तु आत्मन्यभूत तद्भावभावन मिति परे त्वन्यगते हेतावन्यस्मिन्   
कार्यकल्पन मिति च लक्षयन्ति ॥  
  
गुणकीर्तनं यथा वत्सराजचरिते चतुर्थेऽङ्के शालङ्कायनः -   
नीलनागव्यपदेशेन समन्ततः शस्त्रप्रभाभासुरैरस्मद्योधैः परीतेन   
महति भयस्थाने विगतसम्भ्रमं -  
  
तेन प्रोक्तं धैर्यगाम्भीर्यशौर्यप्रज्ञातेजोनीतिदाक्षिण्यगर्भम् ।  
वाक्यं सामाद्यं सोर्जितं श्रोत्ररम्यं शास्त्रीकर्तव्यं तद्बुधैः   
स्वार्थकामैः ॥  
  
भरतरोहकः - एष सङ्क्षिप्तविस्तरो नाम ।  
  
राजा - ततस्ततः -  
  
शाल - देव यस्तस्य युद्धे महति प्रवृत्ते पराक्रमः साहसलाञ्चनः सः   
प्रद्युम्नरामार्जुनभीमकर्णसाम्बाभिमन्युष्वविचिन्त्य एव ॥ इत्यादि  
  
राजा - अहो तु खलु स्वभावसिद्धानां गुणानामव्यभिचारिता । कुतः -  
  
अविदित इति नैकधा प्रयत्नाद्बहुदिवसं बहुधापरीक्षमाणः ।  
द्विगुणमभिविराजते गुणैः स्वैर्मणिरिव जातिविशेषवान्महार्हः ॥  
  
  
प्। ३६४)  
  
वचनेन विनानुक्तसिद्धिः सा परिकीर्तिता ॥ ४० ॥  
  
यत्प्रसन्नेन मनसा पूज्यं पूजयितुं वचः ।  
हर्षप्रकाशनार्थं तु सा प्रियोक्तिरुदाहृता ॥ ४१ ॥  
  
एतानि काव्यस्य च लक्षणानि षट्त्रिंशदुद्देशनिदर्शनानि   
प्रबन्धशोभाकरणानि तज्ज्ञैः सम्यक्प्रयोज्यानियथारसानि  
  
  
सिद्धिर्थथा तापसवत्सराजे यौगन्धरायणो डोलायितचित्तां   
वासवदत्तामाह -  
  
कौशाम्बीं परिभूय नः कृपणकैर्विद्वेषिभिः स्वीकृता   
जानास्येव तथा र्पमादपरतां पत्युर्नयद्वेषिणः ।  
स्त्रीणां च प्रियविप्रयोगविधुरं चेतः सदैवात्र मे  
वक्तुं नोत्सहते मनः परमतो जानातु देवी स्वयम् ॥  
  
यथा वा तत्रैव द्वितीयेऽङ्के विनीतभद्रो देवीप्रस्थानं वर्णयन्नाह -  
  
मामुद्धिश्य तथा देव्या वाष्पसंरुद्धकण्ठया ।  
आर्यपुत्रं प्रतीत्युक्तं वक्तव्यं न समाहितम् ॥  
  
प्रियोक्तिर्यथा वत्सराजचरिते सप्तमेऽङ्के भरतरोहको वत्सराजाय   
वासवदत्तां वीणाभ्यासार्थमर्पयितुकामस्तं दृष्ट्वाह -  
  
या शेते कौस्तुभस्य द्युतिकिसलयिते शारदव्योमनीले  
विष्णोर्वक्षस्युदारे रजनिकरकराकारहारोपहारे ।  
साभ्येत्यालिङ्गतु त्वां प्रशिथिलगलितेनोत्तरीयेण लक्ष्मी-  
र्हर्पादापीडयन्ती नवकमलरजोरोचनाभ्यां स्तनाभ्याम् ॥ इति   
  
(एवमेव श्रव्यप्रबन्धेष्वपि   
कथाशरीरसंविधानसम्भाषणवैदग्ध्यरूपः कविव्यापारो   
लक्षणाख्यो द्रष्टव्यः ।)  
  
इति षोडशाध्यायानुबन्धः समाप्तः ।  
श्री  
  
नाट्यशास्त्रम्  
  
सप्तदशोऽध्यायः  
  
एवं तु संस्कृतं पाठ्यं मया प्रोक्तं समासतः ।  
प्राकृतस्य तु पाठ्यस्य सम्प्रवक्ष्यामि लक्षणम् ॥ १ ॥  
  
  
चतुर्दशाध्याये वाचिकोक्तक्रमे संस्कृतं प्राकृतं च वाक्यमित्युक्तम् ।   
तत्र संस्कृतप्रसङ्गेन छन्दोवृत्तलक्षणादि निरूपितम् । अनेन त्वध्यायेन   
प्राकुतस्य स्वरूपं निरूप्यते ।   
शास्त्रप्रसिद्धसङ्कृतविपरीतप्राकृतप्रसङ्गेन   
नामधेयिभागरूपरूपणं शास्त्राविहितानां विपरीतरूपत्वात्   
नाट्यसमयपातिनो भावमारिस्।आदिनामसमूहस्य पठनधर्माश्च   
प्राकृतेऽपि किमन्यथा संस्कृतवद्वेति चिन्तायां प्रसङ्गेन कार्यस्वरूपं   
निरूपितम् । दशरूपकनिर्णयानन्तरं समुचितनिर्णयमपि तथा -  
  
अलङ्कारा विरामाश्च ये पाठ्ये संस्कृते मताः ।  
त एव यत्नतः कार्याः स्त्रीपाठ्येऽपि च संस्कृते ॥ (१७-१३३)  
  
इत्यध्यायोपान्ते प्राकृतपाठ्यमेवोपसंहरिष्यामीत्यध्यायसङ्गतिः ।   
एतामवे दर्शयति एवं तु संस्कृतमित्यादि । पाठविशेषमर्हति यत्नेन वा   
पठनीयं विशिष्टेन रूपेण वा पठनार्हम् आन्तरचित्तवृत्तिवशादेव वा   
तथा पठितुं शक्यं  
  
  
प्। ३६६)  
  
एतदेव विपर्यस्तं संस्कारगुणवर्जितम् ।  
विज्ञेयं प्राकृतं पाठ्यं नानावस्थान्तरात्मकम् ॥ २ ॥  
  
त्रिविधं तच्च विज्ञेयं नाट्ययोगे समासतः ।  
समानशब्दं विभ्रष्टं देशीगतमथापि च ॥ ३ ॥  
  
पाठ्यमेकं तु विज्ञेयं संस्कृतं प्राकृतं यथा ।  
कमलामलरे।उतरङ्गलोलसलिलादिवाक्यसम्पन्नम् ॥  
  
प्राकृतबन्धेष्वेवं संस्कृतमपि योगमुपयाति ।  
ये वर्णाः संयोगस्वरवर्णान्यत्वमूनतां चापि ॥ ५ ॥  
  
  
आचार्ययत्नेन वा पठनीयमिति पाठ्यम् । तत्र प्राकृतस्य   
सामान्यलक्षणमाह (संस्कारेति) संस्कृतमेव संस्कारगुणेन यत्नेन   
परिरक्षारूपेण वर्जितं प्राकृतं प्रकृतेसंस्काररूपाया आगतम् ।  
  
नन्वपभ्रंशानां को नियम इत्याह नाना यान्यवस्थान्तराणि   
देशविशेषास्तेष्वात्मा नियतसभावो यस्यां देशविशेषेषु प्रसिद्ध्या   
नियमितमित्येव संस्कृता एव वाचकाः अनुमानात्त्वन्ये ते त्वन्यत्वे प्रसिद्धिं   
गता इत्युक्तम् । अवतिष्ठन्तेऽन्यस्मिन्नित्यवस्थाः देशाः । संस्कृते समेऽपि   
प्रातिपदिके विभक्तौ भवितव्यं विपर्यासेन स्वरेण वा देशीपदमपि   
स्वरस्यैव प्रयोगावसरे प्रयुज्यत इति तदपि प्राकृतमेव   
अव्युत्पादितप्रकृतेस्तज्जनप्रयोज्यत्वात् प्राक्र्तमिति केचित् । संस्कृतेन   
समानशब्दानुदाहरति कमलामलेति । विभक्तौ लिङ्गस्य प्राकृते   
स्वातन्त्र्यादवश्यं भेदेन भाव्यमित्याह वाक्ये समासोपपन्नं योजितम् ।   
एतत्परिज्ञानस्य फलमाह एवं संस्कृतमपि योगमिति । भाषाश्लेषे   
पताकास्थानकादौ चास्य पयोग उक्तः । अपि शब्देनेदमाह प्राकृतप्रयोगे   
समासेऽपि न संस्कृतसमतेति कमल अमल इन्दु इत्यादौ ।  
  
  
प्। ३६७)  
  
यान्त्यपदादौ प्रायो विभ्रष्टांस्तान् विदुर्विप्राः ।  
ये वर्णा वर्णगता व्यञ्जनयुक्ताश्च ये स्वरा नियताः ॥ ६ ॥  
  
तानपरस्परवृत्ते प्राकृतयुक्त्या प्रवक्ष्यामि ।  
  
यथा -  
  
ए ओ आरपराणि अ अम् आरपरम् अ प अ ए णत्थि ।  
वस आरमज्झिमा इ अ कचवग्गतवग्गणिहणा इम् ॥  
  
  
विभ्रष्टमाह ये वर्णा इत्यादि । एतदेव प्रपञ्च्यते ए ओ आरपराणि अ इत्यादिना ।   
एकारात्परः ऐ ओकारात्पराः औ ऐकारैकारौ च येभ्यस्तानि (च) । कियन्ति आह   
पा अ ए पादसङ्ख्यया चत्वारीत्यर्थः ऋ ॠ ऌ ॡ । अङ्कारपरो विसर्जनीयः ।   
वसकारयोर्मध्ये शषौ । (कचवग्गोति) कचतवर्गाणां  
  
  
प्। ३६८)  
  
वच्चन्ति कगतदयवा लोपम् अत्थं च से वहन्ति सरा ।  
खघथधभा उण हत्तम् उवेन्ति अत्थम् अ मुञ्चन्ता ॥ ८ ॥  
  
उप्परहुत्तर आरो हेटाहुत्तौ अ पा अ ए णत्थि ।  
मोत्तूण भद्रवोद्रह पद्रह्रदचन्द्रजा ईसु ॥ ९ ॥  
  
  
अन्त्यवर्णाः ङ ञ न इति द्वादशवर्णा न सन्ति । (कगेति) कगादयो लुप्यन्ते   
तदीयश्चार्धंः स्वराणामेव । (खघेति) खादीनां हत्वं खेट परिघ   
अथ धान्य (भाव्यादीनां) व्यञ्जनस्य न भवति ।  
  
  
ए ओ आर इत्यादिगाथानां छाया -  
  
अ ओकारपगणि च अङ्कारपर च पादसङ्ख्यया प्राकृते ? नास्ति ।  
वसकारमध्ये च कचवर्ग तवर्ग निधनानि ॥  
  
प्राप्नुवन्ति कगतदयवा लोप अर्धं च तेषां वहन्तिं स्वराः ।  
खघथधभाः पुनः हत्वमुपेयन्ति अर्धं च मुञ्चमाना ॥  
  
  
प्। ३६९)  
  
खघथधभाण ह-आरो मुहमेहकहावहूपहू-एसु ।  
कगतदयवाण णिच्चं वीयम्मि ठि-ओ सरो हो इ ॥ १० ॥  
  
छ इति षकारो नित्यं बोद्धव्यः षट्पदादियोगेषु ।  
किलशब्दान्त्यो रेफो भवति तथा खुत्ति खलुशब्दः ॥  
  
ड इति च भवति टकारो भटकटककुटीतटाद्येषु ।  
सत्वं च भवति शषयोः सर्वत्र यथा विसं सङ्का ॥ १२ ॥  
  
  
उपरिस्थोऽधःस्थो वा रकारः प्राकृते नास्ति (?) ।  
मुक्त्वा भद्र चाद्रेह ह्रद द्रह चन्द्र धात्री शब्देषु ।  
खघथधभानां हकारो (यथा) मुख मेघ कथा वधू प्रभूतेषु ।  
कगतदयवानां नित्यं द्वितीये स्थितः स्वरो भवति ॥  
  
  
प्। ३७०)  
  
अस्पष्टश्च दकारो भवत्यनादौ तकार इतराद्यः ।  
बडबातडागतुल्यो भवति डकारोऽपि च ककारः ॥ १३ ॥  
  
वर्धनगते च भावे धकारवर्णोऽपि ढत्वमुपयाति ।  
सर्वत्र च प्रयोगे भवति नकारोऽपि च णकारः ॥ १४ ॥  
  
आपानम् आवाणं भवति पकारेण वत्वयुक्तेन ।  
अयथातथादिकेषु तु भकारवर्णो व्रजति धत्वम् ॥ १५ ॥  
  
परुषं फरुसं विद्यात्पकारवर्णोऽपि फत्वमुपयाति ।  
यस्तु मृतः सोऽपि म ओ यश्च मृगः सोऽपि हि तथैव   
ओकारत्वं गच्छेदौकारश्चौषधादिषु नियुक्तः ।  
प्रचलाचिराचलादिषु भवति चकारोऽपि तु यकारः ॥  
  
  
भद्रादिषु न भवति । अपिच चोद्रहहृददुःखादीनामिति । अत्रोदाहर णानि   
मुखं मुहम् इत्यादिकानि । अनादौ स्थाने टकारो डकारश्च अस्पष्टो   
लघुप्रयत्न उच्चार्यः येन क्रमाद्दकारश्च लकाराच्छयौ भवतः । यथा   
उदरम् उदलं तथैवेति ।  
  
  
प्। ३७१)  
  
अपरस्परनिष्पन्ना ह्येवं प्राकृतसमाश्रया वर्णाः ।  
संय्ज्तानां तु पुनर्वक्ष्ये परिवृत्तिसंयोगम् ॥ १८ ॥  
  
श्चप्सत्सथ्याः छ इति तथा भ्यह्यध्या भवन्ति तु झकाराः ।  
ष्टः ट्थः स्तः त्थः स्ंओ म्ह क्ष्णो ह्णः ष्नो ण्हः क्षः   
खकाररूपोऽपि ॥ १९ ॥  
  
आश्चर्यम् अच्छरियं निश्चयमिच्छन्ति णिच्छयं च यथा   
वत्सं वच्छं च यथा अप्सरसं तद्वदच्छर-अम् ॥ २० ॥  
  
उत्साहो उच्छाहो पथ्यं पच्छं च विज्ञेयम् ।  
तुभ्यं तुज्झं मह्यं मज्झं विन्ध्यश्च भवति विञ्ज्झोत्ति ॥ २१ ॥  
  
दष्टो दट्ठोत्ति तहा हस्तोऽपि च भवति हत्थोत्ति ।  
ग्रीष्मो गिम्होत्ति तथा श्लक्ष्णं सह्णं सदा तु विज्ञेयम् ॥  
  
  
अपरस्परनिष्पन्ना इत्यन्योन्यमाश्लिष्टा असंयोगरूपा इत्यर्थः ।   
यत्रसंयुक्तास्तेषामिति षष्ठीबहुवचनम् । क्रमेण स्वयमुदाहरति वच्छो   
इत्यादि । (विपरीत इति) ब्रह्मा वम्हावत् हत्वमिति उपरिगतोऽधस्तादिति शक्रम्   
अर्कः (इति) द्वितीयं संयुज्यमानमपास्य स उपरिगत एव चादेशः क्रियते   
सक्को अक्को । मुनिना च दिग्दर्शिता विस्तारविजिज्ञासुः प्राकृतदीपिकादिकमव-  
  
  
प्। ३७२)  
  
उष्णम् उह्णं यक्षो जक्खो पल्लङ्कु भवति पर्यङ्को ।  
विपरीतं हमयोगे ब्रह्मादौ स्याद् बृहस्पतौ फत्वम् ॥  
  
यज्ञो भवति च जन्नो भीष्मो भिम्होत्ति विज्ञेयः ।  
उपरिगतोऽधस्ताद्वा भवेत्ककारादिकस्तु यो वर्णः ॥ २४ ॥  
  
स हि संयोगविहीनः शुद्धः कार्यः प्रयोगेऽस्मिन् ।  
एममेतत्तु विज्ञेयं प्राकृतं संस्कृतं तथा ॥ २५ ॥  
  
अत ऊर्ध्वं प्रवक्ष्यामि देशभाषाविकल्पनम् ।  
भाषाचतुर्विधा ज्ञेया दशरूपे प्रयोगतः ॥ २६ ॥  
  
संस्कृतं प्राकृतं चैव यत्र पाठ्यं प्रयुज्यते ।  
अतिभाषार्यभाषा च जातिभाषा तथैव च ॥ २७ ॥  
  
तथा योन्यन्तरी चैव भाषा नाट्ये प्रकीर्तिता ।  
  
  
लोकयेत् । उत्पलविरचिताया च मूलवृत्तौ पद्धतौ च स्फुटं पूर्ण च   
सर्वमस्तीति तत्रादरः कार्यः ।  
  
संस्कृतप्राकृतरूपैव भाषा वक्तुभेदाच्चतुर्धा सम्पन्नेति दर्शयति   
संस्कृतं प्राकृतं च पाठ्यमिति । संस्कृतैव भाषा   
स्वरभेदादिपूर्णसंस्कारोपेता संस्कृतभाषा भाषाभेदानामुक्ता   
वैदिकशब्दबाहुल्यादार्यभाषातो विलक्षणत्वमस्या इत्यन्ये ।  
  
  
प्। ३७३)  
  
अतिभाषा तु देवानामार्यभाषा तु भूभुजाम् ॥ २८ ॥  
  
संस्कारपाठ्यसंयुक्ता सम्यङ्न्याय्यप्रतिष्ठिता ।  
द्विविधा जातिभाषा च प्रयोगे समुदाहृता ॥ २९ ॥  
  
म्लेच्छशब्दोपचारा च भारतं वर्षमाश्रिता ।  
अथ योन्यन्तरीभाषा ग्राम्यारण्यपशूद्भवा ॥ ३० ॥  
  
नानाविहङ्गजा चैव नाट्यधर्मीप्रतिष्ठिता ।  
जातिभाषाश्रयं पाठ्यं द्विविधं समुदाहृतम् ॥ ३१ ॥  
  
प्राकृतं संस्कृतं चैव चातुर्वर्ण्यसमाश्रयम् ।  
धीरोद्धते सललिते धीरोदात्ते तथैव च ॥ ३२ ॥  
  
धीरप्रशान्ते च तथा पाठ्यं योज्यं तु संस्कृतम् ।  
एतेषामपि सर्वेषां नायकाना प्रयोगजम् ॥ ३३ ॥  
  
कारणव्यपदेशेन प्राकृतं सम्प्रयोजयेत् ।  
  
  
पशुपक्षिप्रभृतीनां यद्रुतं तत् नाट्यप्रयोगे कुत्राप्यवसरे   
सम्भाव्यमित्याह नाट्यधर्मीति । उपचारो व्यवहारः । कारणव्यपदेशेनेति   
अवस्थादिवशात् यथा - अर्जुनस्य बृहन्नलारूपेण प्रच्छन्नस्य   
कारणान्याहरते ।  
  
  
प्। ३७४)  
  
दारिद्र्याध्ययनाभावयदृच्छादिभिरेव च ॥ ३४ ॥  
  
ऐश्वर्येण प्रमत्तानां दारिद्र्येण प्लुतात्मनाम् ।  
अनधीतोत्तमानां च संस्कृतं न प्रयोजयेत् ॥ ३५ ॥  
  
व्याजलिङ्गप्रविष्टानां श्रमणानां तपस्विनाम् ।  
भिक्षुचक्रचराणां च प्राकृतं सम्प्रयोजयेत् ॥ ३६ ॥  
  
भागवततापसोन्मत्तबालनीचग्रहोपसृष्टेषु ।  
स्त्रीनीचजातिषु तथा नपुंसके प्राकृतं योज्यम् ॥ ३७ ॥  
  
परिव्राण्मुनिशाक्येषु चोक्षेषु श्रोत्रियेषु च ।  
शिष्टा ये चैव लिङ्गस्थाः संस्कृतं तेषु योजयेत् ॥ ३८ ॥  
  
राज्ञ्याश्च गणिकायाश्च शिल्पकार्यास्तथैव च ।  
कलावस्थान्तरकृतं योज्यं पाठ्यं तु संस्कृतम् ॥ ३९ ॥  
  
  
ऐश्वर्येणेति श्रुताध्ययनशून्यत्वमनेन लक्ष्यते । क्रीडापीत्यन्ये ।   
व्याजलिङ्गं ये प्रविष्टा जीविकाद्यर्थम् । चक्रचरा ये चक्रेण जीवन्ति ।   
भागवता इह देवलकाः । उत्तमग्रहैः देवगन्धर्वादिभिराक्रान्तानां   
संस्कृतभाषेत्यभिप्रायेणाह नीचग्नहेति । नीचग्रहैः   
पिशाचादिभिरुपसृष्टेषु स्वीकृतेष्विति । नीचजातयश्चण्डालाद्याः । चोक्षा   
भागवतविशेषा ये एकायना इति प्रसिद्धाः । लिङ्गस्था यतिप्रभृतयः ।   
शिल्पकारिकाः कलासु विदग्धाः । राज्ञः स्त्री म *? देवीरूपा   
उपचाराद्राजशब्दवाच्येति अन उपधा लोपिन इति डीपि राज्ञी  
  
  
प्। ३७५)  
  
सन्धिविग्रहसम्बन्धं तथा च प्राप्तवाग्गतिम् ।  
ग्रहनक्षत्रचरितं खगानां रुतमेव च ॥ ४० ॥  
  
सर्वमेतत्तु विज्ञेयं काव्यबन्धे शुभाशुभम् ।  
नृपपत्न्या स्मृतं तस्मात्काले पाठ्यं तु संस्कृतम् ॥ ४१ ॥  
  
क्रीडार्थं सर्वलोकस्य प्रयोगे च सुखाश्रयम् ।  
कलाभ्यासाश्रयं चैव पाठ्यं वेश्यासु संस्कृतम् ॥ ४२ ॥  
  
कलोपचारज्ञानार्थं क्रीडार्थं पार्थिवस्य च ।  
निर्दिष्टं शिल्पकार्यास्तु नाटके संस्कृतं वचः ॥ ४३ ॥  
  
आम्नायसिद्धं सर्वासां शुभमप्सरसां वचः ।  
संसर्गाद्देवतानां च तद्धि लोकोऽनुवर्तते ॥ ४४ ॥  
  
छन्दतः प्राकृतं पाठ्यं स्मृतमप्सरसां भुवि ।  
मानुषाणां च कर्तव्यं कारणार्थव्यपेक्षया ॥ ४५ ॥  
  
  
यदि पुंयोगादित्यत्र अत इति वर्तते । राज्ञ्याः संस्कृते निमित्तं दर्शयति   
सन्धिविग्रहेति यस्माद्राज्ञः सन्धिविग्रहसम्बन्धं षाड्गुण्यादि   
तथाग्रहनक्षत्रचेष्टितं शुभाशुभरूपं पक्षिरुतं च   
शुभाशुभमितीयत्सर्वं नृपपत्न्या ज्ञेयं तस्माद्राज्ञः सा   
प्रतिशरीरकल्पा कदाचित्संस्कृतयोग्यापि भवति ।  
  
सुखाश्रयमिति । अनेन विशेषलक्षणप्रयोगादि निरस्यति । आम्नायः   
पुराणादिः लोकोऽनुवर्तते अनुमन्यत इति यावत् । भुवीति अवतीर्णानामिति  
  
  
प्। ३७६)  
  
न बर्बरकिरातान्घ्र द्रमिलाद्यासु जातिषु ।  
नाट्यप्रयोगे कर्तव्यं पाठ्यं भाषासमाश्रयम् ॥ ४६ ॥  
  
सर्वास्वेव हि शुद्धासु जातिषु द्विजसत्तमाः ।  
शौरसेनीं समाश्रित्य भाषां काव्येषु योजयेत् ॥ ४७ ॥  
  
अथवा छन्दतः कार्या देशभाषा प्रयोक्तृभिः ।  
नानादेशसमुत्थं हि काव्यं भवति नाटके ॥ ४८ ॥  
  
मागध्यवन्तिजा प्राच्या शौरसेन्यर्धमागधी ।  
बाह्लिका दाक्षिणात्या च सप्त भाषाः प्रकीर्तिताः ॥ ४९ ॥  
  
शकाराभीरचण्डाल शबरद्रमिलान्घ्रजाः ।  
हीना वनेचराणां च विभाषा नाटके स्मृता ॥ ५० ॥  
  
मागधी तु नरेन्द्राणामन्तःपुरसमाश्रया ।  
चेटानां राजपुत्राणां श्रेष्ठिनां चार्धमागधी ॥ ५१ ॥  
  
प्राच्या विदूषकादीनां धूर्तानामप्यवन्तिजा ।  
नायिकानां सखीनां च शूरसेन्यविरोधिनी ॥ ५२ ॥  
  
  
शेषः । शुद्धास्विति अनुलोमवशेन संस्कारवत्सु जातिष्वपीति पाठः ।  
  
देशभाषां सङ्क्षिप्याह मागधीत्यादि । भाषा संस्कृतापभ्रंशः   
भाषापभ्रंशस्तु विभाषा सा तत्तद्देश एव गह्वरवासिनां   
प्राकृतवासिनाञ्च एता   
  
  
प्। ३७७)  
  
यौधनागरकादीनां दाक्षिणात्याथ दीव्यताम् ।  
बाह्लीकभाषोदीच्यानां खसानां च स्वदेशजा ॥ ५३ ॥  
  
शकारघोषकादीनां तत्स्वभावश्च यो गणः ।  
शकारभाषा योक्तव्या चाण्डाली पुल्कसादिषु ॥ ५४ ॥  
  
अङ्गारकारकव्याधकाष्ठ यन्त्रोपजीविनाम् ।  
योज्या शकारभाषा तु किञ्चिद्वानौकसी तथा ॥ ५५ ॥  
  
जगाश्वाजाविकोष्ट्रादिघोषस्थाननिवासिनाम् ।  
आभीरोक्तिः शाबरी वा द्रामिडी वनचारिषु ॥ ५६ ॥  
  
सुरङ्गाखनकादीनां सन्धिकाराश्वरक्षताम् ।  
व्यसने नायकानां चाप्यात्मरक्षासु मागधी ॥ ५७ ॥  
  
  
एव नाट्ये तु । अन्ये तु निदर्शनार्थत्वादस्य पैशाच्यादयोऽपि प्रयोज्या   
इत्याहुः । नरेन्द्राणां यदन्तःपुरं तन्निवासिनामिति सम्बन्धः ।   
दीव्यतामिति कितवानाम् । शकारा नीचाभिजनाः आर्थीभूतत्वेन सदर्पाः ।   
शकाराबहुला भाषा शकारभाषा । पुल्कसो डोम्बः मृतप इत्यन्ये ।   
वनौकसामियं वनेचरीत्यर्थः । सुरङ्गाखनकाः सन्धिच्छेदकृतः । कारा   
बन्धनगृहम् । व्यसनं कस्याञ्चिदापदि जातायां मा मां लोको   
ज्ञास्यतीतित्यभिप्रायेणात्मनो रक्षार्थं नायकोऽपि मागध्या व्यवहरेत् ।   
द्रमिडकादि पूर्वविधानादिनिषेधो विशिष्टेष्विति पर्यन्तवा-  
  
  
प्। ३७८)  
  
न बर्बरकिरातान्द्घ्र द्रमिलाद्यासु जातिषु ।  
नाट्यप्रयोगे कर्तव्यं काव्यं भाषासमाश्रितम् ॥ ५८ ॥  
  
गङ्गासागरमध्ये तु ये देशाः सम्प्रकीर्तिताः ।  
एकारबहुलां भाषां तेषु तज्ज्ञः प्रयोजयेत् ॥ ५९ ॥  
  
विन्ध्यसागरमध्ये तु ये देशाः श्रुतिमागताः ।  
नकारबहुलां तेषु भाषां तज्ज्ञः प्रयोजयेत् ॥ ६० ॥  
  
सुराष्ट्रावन्तिदेशेषु वेत्रवत्युत्तरेषु च ।  
ये देशास्तेषु कुर्वीत चकारप्रायसंश्रयाम् ॥ ६१ ॥  
  
हिमवत्सिन्दुसौवीरान्ये जनाः समुपाश्रिताः ।  
उकारबहुला तज्ज्ञस्तेषु भाषां प्रयोजयेत् ॥ ६२ ॥  
  
चर्मण्वतीनदीतीरे ये चार्बुदसमाश्रयाः ।  
ओकारबहुलां नित्यं तेषु भाषां प्रयोजयेत् ॥ ६३ ॥  
  
एवं भाषाविधानं तु कर्तव्यं नाटकाश्रयम् ।  
अत्र नोक्तं मया यत्तु लोकाद् ग्राह्यं बुधैस्तु तत् ॥ ६४ ॥  
  
  
सिपु द्रमिडेषु द्रष्टव्यो बर्बरान्द्र्हादिसाहचर्याद् भाङ्गेलदेशादिगतेषु ।   
गङ्गासागरमध्य इति पूर्वदेश उपलक्षितः ।  
  
विन्ध्यसागरमध्य इति दक्षिणसौराष्ट्राः । सुराष्ट्रावन्तिदेशेष्विति   
पश्चिमः वेत्रवत्यादिनोत्तरः । वाक्यविधानमित्येकेनापि पदेन सकलो   
वाक्यार्थः स्फुटी-  
  
  
प्। ३७९)  
  
एवं भाषाविधानं तु मया प्रोक्तं द्विजोत्तमाः ।  
पुनर्वाक्यविधानं तु लौकिकं सन्निबोधत ॥ ६५ ॥  
  
उत्तमैर्मध्यमैर्नीचैर्ये सम्भाष्या यथा नराः ।  
समानोत्कृष्टहीनाश्च नाटके तान्निबोधत ॥ ६६ ॥  
  
देवानामपि ये देवा महात्मानो महर्षयः ।  
भगवन्निति ते वाच्या यास्तेषां योषितस्तथा ॥ ६७ ॥  
  
देवाश्च लिङ्गिनश्चैव नानाश्रुतधराश्च ये ।  
भगवन्निति ते वाच्याः पुरुषैः स्त्रीभिरेव च ॥ ६८ ॥  
  
आर्येति ब्राह्मणं ब्रूयान्महाराजेति पार्थिवम् ।  
उपाध्यायेति चाचार्यं वृद्धं तातेति चैव हि ॥ ६९ ॥  
  
नाम्ना राजेति वा वाच्या ब्राह्मणैस्तु नराधिपाः ।  
तत्क्षाम्यं हि महीपालैर्यस्मात्पूज्या द्विजाः स्मृताः ॥  
  
ब्राह्मणैः सचिवो वाच्यो ह्यमात्य सचिवेति वा ।  
शेषैरन्यैर्जनैर्वाच्यो हीनरार्येति नित्यशः ॥ ७१ ॥  
  
  
क्रियते अन्योन्यरूपता नीयत इत्यभिप्रायेण वाक्यग्रहणं पदविधानं हि   
भविष्यति । देवानां देवाः स्तुत्याः । तथेति स्त्रीत्वेन भगवतीति ।   
नानश्रुतधराः बहुश्रुताः । क्षाम्यमित्यङ्गिकर्तव्यम् । सचिव इति राज्ञो   
मन्त्री ।  
  
  
प्। ३८०)  
  
समैः सम्भाषणं कार्यं येन नाम्ना स सञ्ज्ञितः ।  
हीनैः सपरिवारं तु नाम्ना सम्भाष्य उत्तमः ॥ ७२ ॥  
  
नियोगाधिकृताश्चैव पुरुषा योषितस्तथा ।  
कारुकाः शिल्पिनश्चैव सम्भाष्यास्ते तथैव हि ॥ ७३ ॥  
  
मार्षो भावेति वक्तव्यः किञ्चिदूनस्तु मार्षकः ।  
समानोऽथ वयस्येति हं हो हण्डेति वाधमः ॥ ७४ ॥  
  
आयुष्मन्निति वाच्यस्तु रथी सूतेन सर्वदा ।  
तपस्वीति प्रशान्तस्तु साधो इति च शब्द्यते ॥ ७५ ॥  
  
स्वामीति युवराजस्तु कुमारो भर्तृदारकः ।  
सोम्य भद्रमुखेत्येवं हे पूर्वं चाधमं वदेत् ॥ ७६ ॥  
  
  
सपरिवारं नाम्नेति उत्तमो राजा हीनैः स्वनाम परिगृह्य यद्यन्नाम   
वत्सराज सोमवंशमौक्तिकमणे इत्यादि तेन भाष्यः । सपरिहासमिति वा   
पाठः परिहासः परितोषोपलक्षणं तेन चाटुकारादि परितोषावसरे   
हीनैरपि राजा नाम्ना सम्भाष्य । उदयने महीं शासति को   
विपदामवकाशः इत्यादौ । कारुकाः स्तूपकारादयः   
शिल्पिनश्चित्रकारादयः । भावेत्यामन्त्रणं विवक्षितमित्यन्यविभक्त्यन्तो न   
प्रयोज्य इत्येतत्त्वयुक्तम् । वयस्येत्येवमादावपि   
प्रसङ्गात्सम्भाषणापक्रमकृताद्यामन्त्रणविभक्तिः सर्वत्र विवक्षितैव ।   
अधमैर्जनैः समानोऽधम एव हंहो हण्डे इति वा सम्भाष्यः । चकाराद्   
विनापि  
  
  
प्। ३८१)  
  
यद्यस्य कर्म शिल्पं वा विद्या वा जातिरेववा ।  
स तेन नाम्ना भाष्यो हि नाटकादौ प्रयोक्तृभिः ॥ ७७ ॥  
  
वत्स पुत्रक तातेति नाम्ना गोत्रेण वा पुनः ।  
वाच्यः शिष्यः सुतो वापि पित्रा वा गुरुणापि वा ॥ ७८ ॥  
  
सम्भाष्या शाक्यनिर्ग्रन्था भदन्तेति प्रयोक्तृभिः ।  
आमन्त्रणैस्तु पाषण्डाः शेषाः स्वसमयाश्रितैः ॥ ७९ ॥  
  
देवेति नृपतिर्वाच्यो भृत्यैः प्रकृतिभिस्तथा ।  
भट्टेति सार्वभौमस्तु नित्यं परिजनेन तु ॥ ८० ॥  
  
राजन्नित्यृषिभिर्वाच्यो ह्यपत्यप्रत्ययेन वा ।  
वयस्य राजन्निति वा भवेद्वाच्यो महीपतिः ॥ ८१ ॥  
  
विदूषकेण राज्ञी च चेटी च भवतीत्यपि ।  
नाम्ना वयस्येत्यपि वा राज्ञा वाच्यो विदूषकः ॥ ८२ ॥  
  
सर्वस्त्रीभिः पतिर्वाच्य आर्यपुत्र्ति यौवने ।  
अन्यदा पुनरार्येति महाराजेति भूपतिः ॥ ८३ ॥  
  
  
हेशब्देन । कर्म पाकादि विद्या त्रय्यादि । जातिर्गोत्रं देशो वा । शाक्याः   
सौगताः निर्ग्रन्थाः क्षपणकाः । शेषाः पाषण्डा इति पाशुपतादयः ।   
स्वसमयो यथा पाशुपतानां भापुषन् भासर्वज्ञ इत्यादि सम्भाषणम्   
तथा क्वचिद्वाक्यादिशब्देन । अपत्यप्रत्ययेनेति कौरवेत्यादिना महाराजेति ।   
यौवनादन्यत्रार्यपुत्रेति श्वशुरेण व्यपदेशः तस्य यौवनं   
शृङ्गारोचितमुक्तं भवति ।  
  
  
प्। ३८२)  
  
आर्येति पूर्वजो भ्राता वाच्यः पुत्र इवानुजः ।  
(योपिद्भिरथ काम्येति राजपुत्रेति योधनैः ॥) ८४ ॥  
  
पुरुषाभाषणं ह्येवं कार्यं नाट्ये प्रयोक्तृभिः ।  
पुनः स्त्रीणा प्रवक्ष्यामि यथाभाष्यास्तु नाटके ॥ ८५ ॥  
  
तपस्विन्यो देवताश्च वाच्या भगवतीति च ।  
गुरुभार्या तु वक्तव्या स्थानीया भवतीति च ॥ ८६ ॥  
  
गम्या भद्रेति वाच्या वै वृद्धाम्वेति च नाटके ।  
राजपत्न्यस्तु सम्भाष्याः सर्वाः परिजनेन वै ॥ ८७ ॥  
  
भट्टिनी स्वामिनी देवी त्येवं वै नाटके बुधैः ।  
देवीति महिषी वाच्या राज्ञा परिजनेन वा ॥ ८८ ॥  
  
भोगिन्यः परिशिष्टास्तु स्वामिन्य इति वा पुनः ।  
कुमार्यश्चैव वक्तव्याः प्रेष्याभिर्भर्तृदारिकाः ॥ ८९ ॥  
  
स्वसेति भगिनी वाच्या वत्सेति च यवीयसी ।  
ब्राह्मण्यार्येति वक्तव्या लिङ्गस्था व्रतिनी च या ॥ ९० ॥  
  
  
अनुजो ज्येष्ठेन पुत्रवत् वत्स तात पुत्रकेति सम्भाष्यः । पुरुषाभाषणमिति   
भूयस्त्वाक्षेप उपसंहारः । स्त्रीसम्भाषण। त्वपि मध्ये निरूपितं   
तपस्विन्य इति पूर्वं तेषां योषित इति अत्र स्वयमतपस्विन्योऽपीत्युक्तमिति न   
पुनरुक्तम् । गुरुभार्या मान्या अन्या वा स्त्री स्थानीया पूज्या ईषद्धृद्धा ।   
पत्नीति सहधर्म-  
  
  
प्। ३८३)  
  
पत्नी चार्येति सम्भाष्या पितृनाम्ना सुतस्य वा ।  
समानाभिस्तथा सख्यः हलेति स्यात्परस्परम् ॥ ९१ ॥  
  
प्रेष्या हञ्जेति वक्तव्या स्त्रिया यतूत्तमा भवेत् ।  
अज्जुकेति च वक्तव्या वेश्या परिजनेन च ॥ ९२ ॥  
  
अत्तेति गणिकामाता वाच्या परिजनेन हि ।  
प्रियेति भार्या शृङ्गारे वाच्या राज्ञेतरेण वा ॥ ९३ ॥  
  
पुरोधःसार्थवाहानां भार्यास्त्वार्येति सर्वदा ।  
तल्लिङ्गार्थानि नामानि कार्याणि कविभिः सदा ॥ ९४ ॥  
  
औत्पत्तिकानि यानि स्युरप्रख्यातानि नाटके ।  
ब्रह्मक्षत्रस्यनामानि गोत्र कर्मानुरूपतः ॥ ९५ ॥  
  
काव्ये कार्याणि कविभिः शर्मवर्मकृतानि हि ।  
दत्तप्रायाणि नामानि वणिजां सम्प्रयोजयेत् ॥ ९६ ॥  
  
(कापालिकास्तु घण्टान्तनामानः समुदाहृताः) ।  
  
  
चारिणी अत एव नटी नाट्यवेदमहासत्रदीक्षितेन सूत्रधारेणार्येणार्ये   
इत्यामन्त्यते । पितृनाम्नेति माठरपुत्री । सुतस्येति सोमशर्मजननी । वेश्या   
स्वेन परिजनेन अज्जुके इति सम्भाष्या ।  
  
सर्वदेति यौवनेऽपि पुरोहितादिभिरार्येति भार्या वाच्या । औत्पत्तिकानीति स्वयं   
वा येन कल्प्यन्ते अत एवाख्यातानि तल्लिङ्गार्थानि   
प्रकृतार्थसूचकाभिधेययुक्तानि कार्याणि । एतदेव निदर्शनेन स्फुटयति   
ब्रह्मक्षत्रस्येत्यादिना ।  
  
  
प्। ३८४)  
  
शौर्यादात्तानि नामानि तथा शूरेषु योजयेत् ॥ ९७ ॥  
  
विजयार्थानि नामानि राजस्त्रीणां तु नित्यशः ।  
दत्ता मित्रा च सेना च वेश्यानामानि योजयेत् ॥ ९८ ॥  
  
नानाकुसुमनामानः प्रेष्याः कार्यास्तु नाटके ।  
मङ्गलार्थानि नामानि चेटानामपि योजयेत् ॥ ९९ ॥  
  
गम्भीरार्थानि नामानि ह्युत्तमानां प्रयोजयेत् ।  
यस्मान्नामानुसदृशं कर्म तेषां भविष्यति ॥ १०० ॥  
  
जातिचेष्टानुरूपाणि शेषाणामपि योजयेत् ।  
नामानि पुरुषाणां तु स्त्रीणां चोक्तानि तत्त्वतः ॥ १०१ ॥  
  
एवं नामविधानं तु कर्तव्यं कविभिः सदा ।  
  
  
शौर्योदात्तानीति भीमपराक्रम इति यथा । विजयार्थानीति   
शुभलक्षणविजयवतीत्यादीनि । देवदत्तावसन्तसेनाविदग्धमित्रेत्यादि   
वेश्यानाम् । नानाकुसुमनामानीति मालतीमल्लिकेत्यादि कुसुमग्रहणं   
तन्मञ्जर्याषुपलक्षणं चूतलतिकेत्याद्यपि हि दृश्यते नाम ।   
मङ्गलार्थानीति सिद्धार्थका इत्यादीनि । गम्भीरार्थानि अक्षोभ्य इत्यादीनि ।   
नास्ति सङ्केतको भार इत्याशयेन पृच्छति अत्रोत्तरं नामानुरूपमिति । नाम   
किलेश्वरेच्छावशात्स्वरूपक्रोडीकारेणैव जायते । तथा हि नामाक्षरे   
ग्रहाभिचारयन्त्रकर्मादिपीडिते शान्तिकपौष्टिकाद्युपचारभाजि वा तहैव   
पुरुषस्य फलोदय इत्यभिप्रायः । कवित्वयुक्तो नट  
  
  
प्। ३८५)  
  
एवं भाषाविधानं तु ज्ञात्वा कर्माण्यशेषतः ॥  
  
ततः पाठ्यं प्रयुञ्जीत षडलङ्कारसंयुतम् ।  
पाठ्यगुणानिदानीं वक्ष्यामः । तद्यथा सप्तस्वराः त्रीणि स्थानानि   
चत्वारो वर्णाः द्विविधा काकुः षडलङ्काराः षडङ्गानीति ।   
एषामिदानीं लक्षणमभिव्याख्यास्यामः तत्र   
  
  
इत्येभिप्रायेणाह भाषाविधानं ज्ञात्वा तत इति तत्परिज्ञातपूर्वकं   
काव्यं कृत्वा प्रयोगे पाठ्यं प्रयुञ्जीतेत्यर्थः । यदि त्वन्यः कविस्तदा   
पाठ्यस्य सञ्ज्ञा च मूलभूतत्वात् प्रयोक्तृत्वेनोक्तो द्रष्टव्यः ।   
षडलङ्कारसंयुतमिति स्वरस्थानवर्णकाकलङ्काराङ्गानि षट्   
अत्रालङ्कारशब्देन विवक्षितानि एतैर्हि भूषितं काव्यं पाठ्यमुच्यते ।  
  
एवं हि वक्तव्यत्वमुपादानस्य यदि   
सकलस्वविवक्षाविशिष्टार्थप्रतिपादकत्वं पठनार्हं च पाठ्यं   
तत्स्वराद्यायत्तं सर्वमिति । अत एवाह पाठ्यगुणानिति गुणाः उपकारकाः   
यदुपकृतं पाठ्यं भवतीत्यर्थः ।  
  
उद्देशक्रमेण व्याचष्टे तत्रेत्यादि । स्वरगतं वितत्य गेयाधिकारे   
प्रकटयिष्यामः । इह काकुषु स्वरा एव वस्तुत उपकारिणः । तत्परिकरभूतं   
तु स्थानादि स्वरेषु प्रकृतिभूतेषु काकुरूपता जन्यते । तत्र   
स्थानशब्देनैषां स्वरूपनिष्पत्तेराश्रयो दर्शितः ।   
उदात्तानुदात्तस्वरितकम्पितरूअपतया स्वराणां   
यद्रक्तिप्रधानत्वमनुरणनमयं   
तत्त्यागेनोच्चनीचमध्यमस्थानस्पर्शित्वमात्रं पाठ्योपयोगीति दर्शितम् ।   
यदि हि स्वरगता रक्तिः पाठ्ये प्राधान्येनावलम्ब्येत तदा गानक्रियासौ   
स्यात् न पाठः । पूर्णस्वरत्वाभावादङ्गानां भेद इति चेत्   
  
  
प्। ३८६)  
  
सप्तस्वरा नाम -   
षड्जर्षभगान्धारमध्यमपञ्चमधैवतनिषादाः । त एते   
रसेषूपपाद्याः । यथा -  
  
  
न अपूर्णस्वरत्वेऽपि गानत्वप्रतिज्ञानात् षाडवौडुवितयोः   
त्रिचतुरस्वरत्वेऽपि गानप्रतीतिर्भवत्येव यथा कृत्रिमवंशिकायां त्रैस्वर्ये   
भिन्नषड्रजभाषायां च कालिन्द्यां चातुस्स्वर्ये ।   
तस्माद्गानवैलक्षण्याय रक्तिलक्षणं धर्ममनादृत्योच्चादिस्थानस्पर्श   
एवात्र प्रधानमिति वक्तुं वर्णोपादानम् । अन्यथा   
स्वरसप्तकातिरिक्तस्योदात्तादेर्भावादनर्थकं तदुपादानम् ।  
  
यत्तु किञ्चिदुदात्तादिधर्माणां गात्रस्य निग्रहः कण्ठविवरस्य   
संवृतेत्यादिशिक्षापठितोदात्तादिधर्मप्राप्तेरुच्चाद्यलङ्कारेषु यथा   
स्यादिति प्रयोजनमुक्तं तत्राप्यस्मदुक्तं चेन्न प्रयोजनं किं   
तद्धर्मप्राप्त्या कृत्यमिति न विद्मः ॥  
  
नन्वेवं स्वराभिधाने किं प्रयोजनम् उच्यते - प्राणभूतं   
तावद्धुवागानं प्रयोगस्य तत्र जात्यंशकविनियोगो भविष्यति तदिदानां   
पाठावसरे किं सर्वथैव त्यक्तव्यमित्याशङ्काशमनाय   
तत्स्थायिस्वराश्रयणं प्रमुखीकृत्य पाठः कर्तव्य   
इत्येतत्स्वराभिधानस्येह प्रयोजनम् ।  
  
एवमुपगानवैलक्षण्ये सम्पन्ने वाह्यार्थसमर्पणेन   
चित्तवृत्तिसमर्पणया वाभिनयानुभावरूपतालाभाय   
काकुरर्थरसभेदेनाभिधीयते । तत एव काकुरूपत्वमेव सर्वत्रानुयायि   
अतिशायित्वे मुख्योपयोगात् । तथा चोच्चदीप्ताद्यलङ्कारेष्वप्युत्तरत्र   
काकुशब्देनैव मुनिर्व्यवहरिष्यति । काकोरेवोपकारसम्पादकाः   
परिपूर्णतायायिनोऽलङ्काराः अलमिति पर्याप्त्यर्थः इह न भूषणार्थः ।   
अङ्गानि तु विच्छेदादीनि रसमर्थं शोभादि कर्म च पोषयितुं   
काकोरेवोपकारीणीति एवं परमार्थतः काकुरेवायं पञ्चमी रूपान्तरै   
पूर्णीक्रियते । काका च पठ्यमानस्य स्वोचितचिज्जडस्वरूपार्थाभिमुख्येन   
नयनेनाभिनयता नीयत इति काकुरेवात्र प्रधानम् । तथा चैतदध्यायान्ते   
चोपसंहरिष्यति उक्तं काकुविधानमिति ।   
अन्यथाङ्गषट्कमध्यपतितस्योपसंहारोऽन्याङ्गनिरूपणं   
चाभिधानमिति सर्वमसमञ्जसं स्यात् । तस्मात्काकुरेवात्र प्रधानमिति   
उपाध्याया हि वचनस्य सङ्केतितमर्थमनथाकारं समर्थयन्ति ।  
  
ननु श्रुतमर्थमनादृत्य कथं काकुरेवं कुर्यात् । तत्रोक्तमन्यैः   
वस्तुस्वभावोऽत्र द्रष्टव्यो न हि दृष्टेऽनुपपन्नं नामेति । वयं तु   
ब्रूमः - इह येयं प्रथमेन   
  
  
प्। ३८७)  
  
हास्यशृङ्गारयोः कार्यौ स्वरौ मध्यमपञ्चमौ ॥ १०३ ॥  
  
षड्जर्षभौ तथा चैव वीररौद्राद्भुतेष्वथ ।  
गान्धारश्च निषादश्च कर्तव्यौ करुणे रसे ॥ १०४ ॥  
  
धैवतश्चैव कर्तव्यो बीभत्से सभयानके ।  
त्रीणि स्थानानि - उरः कण्ठः शिर इति । भवत्यपि च -  
  
  
संवित्स्पन्देन प्राणोल्लासनया वर्णादिरूपविशेषहीना वाग् जन्यते सा   
नादरूपा सती हर्षशोकादिचित्तवृत्तिं विधिनिषेधाद्यभिप्रायं वा   
तत्कार्यलिङ्गतया वा तादात्म्येन वा श्रुत्यन्तादि गममतीति तावत्स्थितम् ।   
तथा च प्रान्यन्तरस्य मृगसारमेयादेरपि नादमाकर्ण्य भयरोषशोकादि   
प्रतिपद्यते तदयं नादाच्चित्तवृत्त्याद्यवगमोऽनुमानं तावत् । ये त्वेते   
वर्णविशेषास्ते तन्नादरूपसामान्यात्मकपदतन्नुग्रन्थिमया इव   
प्राच्यप्रयात्नातिरिक्तनिमित्तान्तरपिक्षाः तत एवान्यत्रानभिप्रेतेऽन्यथापि   
प्रयोक्तुं शक्याः अत एव दृष्टव्यभिचाराः । नादस्तु   
झटित्युद्भिन्नमुखरागपुलकस्थानीयो नान्यथासिद्धोऽन्यथासिद्धं   
शब्दार्थं वाधत एव वा । यथोक्तं भीरु न मे भयम् इति ब्रुवन्नाशयते   
भयमित्यन्यप्रकारतां वा वाक्यार्थस्य विशेषार्पणेन विधत्ते । एतच्च   
वक्ष्यामोऽग्न इत्यास्तां तावत् । सर्वथा पाठ्ये काकुः प्रधानमिति स्थितम् ।   
अत्र हास्यशृङ्गारयोरित्यादिना जात्यंशकवीयोगं   
भविष्यन्तमनुवदंस्तद् द्रुतस्थायिस्वरानुसारेण काकोः प्रयोग इति दर्शयति   
।  
  
अथैषां स्वराणामाश्रयान् दर्शयति त्रीणि स्थानानीति । ननु पाठावसरे   
वर्णा यत्र मूर्धन्यास्तत्र कथमुरः स्थानस्वरनिष्पत्तिः एवमन्यत्र   
वाच्यम् । उक्तं मन्द्रनादात्मिकाया वाचः स्वरसप्तकं रूपं सा   
चोरःस्थाननिष्पन्ना सती मूर्धानमभिघ्नन्ती मूर्धन्यं वर्णं   
तद्रूपं मन्द्रस्वरानुविद्धं दर्शयति । न च मूर्धस्थानत्वेऽपि   
तस्योच्चताकृतं तारत्वमापद्यते । अन्यदेव हि वर्णनिष्पत्तिस्थानं   
मूर्धान्तर्वर्त्यनुविवरमात्रं स्थानान्तरम् । स्वरनिष्पत्तिस्तु विततवितते   
मूर्ध-  
  
  
प्। ३८८)  
  
शारीर्यामथ वीणायां त्रिभ्यः स्थानेभ्य एव तु   
उरसः शिरसः कण्ठात्स्वरः काकुः प्रवर्तते ॥ १०६ ॥  
  
  
काये निष्पद्यमाना तारत्वं सम्पदयन्ती एवं तारमन्द्रमध्यता   
सवर्णानां सर्व(स्वर?) स्थानभेदसम्पाद्यमानवपुषामप्युपपद्यते ।   
तत्र स्वरग्रहणादेवाक्षिप्ते स्थानभेदे पुनः स्थानोपादानं   
षट्षष्टिस्थानभेदनिवृत्त्यर्थम् । तथा पुरःस्थाने द्वाविंशाति स्यानानि   
यत्र श्रुतयः स्वराश्च । एवं कण्ठे मूर्ध्नि च । तावतां च स्पर्शे   
स्फुटं गानमेव स्यात् न पाठ्यमित्यवोचाम । अत एव गुणशब्दो न   
धर्मवचनः पाठ्यगुणानिति किं तु उपकरणवचनस्थानं च   
यदेवोपकरणं भवति । अपि च शारीर्यामथ वीणायामित्यादि केचिद्   
व्याचक्षते - इहार्थकाकुस्तावद्विधिनिषेधाद्यर्थावगमिका स्वरकाकुस्तृ   
चित्तवृत्तिसूचिका ।   
एदद्व्यापारद्वयशून्यान्नेपथ्यपाठवैतालीयपाठादिविषया   
दूरस्थाभाषणादिविषया च शोभासम्पादनदूरश्रवणादिप्रयोजना   
स्वरकाकुः सा तेन वक्ष्यत इति । एवं प्रष्टव्यस्तावत् - योऽयं   
स्वरकाकोर्विषय उक्तस्तत यद्यर्थरूपं किञ्चिदभिधेयं   
तत्रावश्यमर्थङ्काकोर्वा पृथक्स्वरकाकुः । तथा हि नेपथ्यपाठेऽपि   
कञ्चुकी पठति वीरोऽयमङ्गदः पठति यौगन्धरायणः पठति इति   
एवम्भूतवृत्तिचित्तवृत्त्यादिविशेषप्रतिपादकेनैव पाठेन भवितव्यम् ।   
वैतालीयपाठेऽपि समुचितावसरावेदनप्रधानेऽवश्यमर्थ आदातव्य एव ।   
उक्तं चैतत् - अर्थानपेक्षया किमभिनयनमन्यचिन्तया पुस्तकवाचकपाठो   
ह्यनुक्रियमाणोऽभिनयतामवलम्बते ।   
अन्यथाभिनयरूपत्वाभावेतदुपकरणधर्म्यादितत्फलरसादिव्यतिरिक्तत्वे   
स्वरातोद्यगानादिवैलक्षण्ये च चिन्तयैव किं प्रयोजनमिति । न   
स्यात्काकुसामान्यलक्षणमेतेन किं घटत इत्यन्ये । एवमपि   
भवतीत्यसमर्थितं स्यात् तद्धि पूर्वप्रक्रान्तवस्तुसमर्थनेन प्रयुज्यत इति   
मुनेः शैली । तस्मात्पूर्वोक्तस्थानत्रयसमर्थनार्थोऽयं श्लोकः ।   
तदयमर्थः - शारीर्यां वीणायां केवलमुरःशिरःकण्ठलक्षणेभ्यः   
त्रिभ्य एव स्थानेभ्यो न तु   
षट्षष्टिस्वरपरिव्यक्तरञ्जनात्मकगानोपयोगिव्यापारः काकुभूतः   
सूचकरूपः सम्प्रवर्तते ।  
  
अथशब्दोऽवधारणे । बाह्यायां हि र्पतिबिम्बितायां वीणायां   
रञ्जनात्मकखरस्वरूपव्यतिरेकेण न काकुसम्पत्तिः । वीणाग्रहणं   
शरीरगतविवृतमध्या-  
  
  
प्। ३८९)  
  
अभाषणं च दूरस्थे शिरसा सम्प्रयोजयेत् ।  
नातिदूरे च कण्ठेन ह्युरसा चैव पार्श्वतः ॥ १०७ ॥  
  
उरसोदाहृतं वाक्यं शिरसा दीपयेद्बुधः ।  
कण्ठेन शमनं कुर्यात्पाठ्ययोगेषु सर्वदा ॥ १०८ ॥  
  
  
काशदेशपरिग्रहार्थं न शरीरमात्रे स्वरनिष्पत्तिः अपि तु तत्रैव । येयं   
बाह्यवीणादण्डस्थानीया उत्तरोत्तरस्थानपरम्पराविशिष्टा सा   
स्थानसोपानपङ्क्तिः स्वरनिष्पत्तिस्थानम् अत एव काकुस्वरमपि लक्षितम् - कक   
लौल्ये लौल्यं च साकाङ्क्षते यथा स्वरवैचित्र्यं लक्ष्यते ईषद्यतो   
वाच्यभूमिः सम्पद्यते सा काकुः ईषदर्थे कुशब्दस्य कादेशः । काकुर्वा   
जिह्वा तद्व्यापारसम्पाद्यत्वा काकुः ।  
  
एवं स्थानस्वरूपं विभज्य तस्य विषयभेदमादर्शयितुमाह   
आभाषणं च दूरस्थ इत्यादि । शिरसेति शिरोनिष्पन्नेन तारेण नादेनेत्यर्थः   
। नातिदूरे कण्ठेनेति मध्येन उरसा समीपे मन्द्रेणेति यावत् ।  
  
एवं स्थानत्रयस्य पृथगुपयोगमभिधाय युगपद्दर्शयति उरसोदाहृतं   
वाक्यमित्यादिना । मन्द्रस्वरेण वा पाठमारभ्य क्रमेण तारं गत्वा   
मध्येन परिसमाप्नुयादिति श्लोकार्थः । यदा हि न दीप्तेन क्रोधादिना नापि   
मन्द्ररूपेण शोकादिनाविष्टहृदयो भवति तदा क्रमेण   
वक्तव्यवस्तुविषयोत्साहविस्फारणात् तारान्तं गच्छन्नुपसंहारे मध्य   
एव विश्राम्यतीत्यनवशिष्टस्यायं सामान्येन पाठधर्मः । अत एव शान्ते   
व्यभिचारिवलावेशशून्यतायामयमेव पाठधर्मः । वैतालीयपाठे   
चायमपि सामान्यधर्मोऽस्तु । न तद्विषये स्वरकाकुः । कस्तर्हि तस्या विषयः   
उच्यते - कदाचिदर्थस्य धर्मपुञ्जवाच्यस्य धर्मान्तराधानं   
काकुरुच्यते कदाचित्स्वरजनकचित्तवृत्त्यर्पणं करोति । यत्र रसस्वर-  
  
  
प्। ३९०)  
  
उदात्तश्चानुदात्तश्च स्वरितः कम्पितस्तथा ।  
वर्णाश्चत्वार एव स्युः पाठ्ययोगे तपोधनाः ॥ १०९ ॥  
  
तत्र हास्यशृङ्गारयोः स्वरितोदत्तैर्वर्णैः पाठ्यमुपपाद्यं   
वीररौद्राद्भुतेषूदात्तकम्पितैः करुणबीभत्स भयानकेष्व-  
  
  
काकुव्यवहारः कदाचिद्वा नादात्मनि स्वात्मसूत्रे सुगुम्भितस्य   
स्वग्रन्थ्यात्मनो वर्णराशेर्दूरश्रवणं किञ्चिच्छ्रवणमश्रवणं   
वेत्यस्मिन्नर्थे व्याप्रियते । तत्रापि स्वरकाकुरुच्यते । यत्रोक्तमाभाषणं   
दूरस्थमित्यादि तदेवं व्यतिरिक्ते स्वसेवा व्यापाराद् व्यतिरिक्तजडचिद्भेदेन   
भेदात् तदर्थरसस्वरभेदात् त्रिधैव काकुः ।  
  
एवं स्थानभेदमुक्त्वा क्रमप्राप्तं वर्णस्वरूपमाह उदात्तश्चेति ।   
उच्चता नीचता मध्यमता उच्चनीचोभयडोलावलम्बनमिति चत्वारः   
स्वरधर्माः । वर्णा गुणा यदि वा पाठक्रियाविस्तारका विवृण्वते   
प्रकटयन्ति स्वार्थविशेषमिति वा ।  
  
पाठ्ययोगे काव्ये स्वरस्य रक्तिभागमपहाय वर्णा एव वक्तव्याः ।   
रक्तिभागाभिन्वेशे तु गानयोगो न पाठ्ययोगः स्यादित्यवादिषुः ।   
तत्रान्वयव्यतिरेकाभ्यां रक्तिभागेऽनुदात्तादिवर्णभागः   
कादिवर्णभागः । तस्य स्फुटतास्फुटत्वमित्याह यो   
धर्मस्तन्त्र्यामनुरणनप्रधानायामरक्तकण्ठे गातरि   
यथाकथञ्चिद्वक्तुं प्रवृत्ते हुडुक्कामुरजादौ च पृथग्लक्ष्यत एव । एवं   
प्रधानतया धर्मान्तराणि मग्नत्वेन तत्रापि सन्त्येव । अत एवाह तपोधनाः   
सूक्ष्मवेदिनो यूयमत्राधिकृता विचार इत्याशयः । एषां वर्णानां   
विषयमाह - हास्यशृङ्गारयोरित्यादि । मध्यमपञ्चमावित्यादौ प्रकरणे   
यथासङ्ख्यं न विवक्षितमित्येवं हास्ये मध्यमायाः पञ्चम्या वा   
जातेः स्थायिस्वरत्वं गृहीत्वा तत्रैवोच्चमध्यमस्थानस्पर्शेन पठेत् ।   
एवं शृङ्गारवीरादिषु त्रिषु षाड्ज्या आर्षभ्या वा स्वांशं गृहीत्वा   
तत्रैवोदात्तकम्पितैः पाठः करुणे निषादवत्या गान्धार्या वा   
स्थायिनमालम्ब्यानुदात्तेन पाठः वीभत्से धैवत्यंशस्वराश्रयेण   
स्वरितकृतः (पाठः) । भयानके तत्स्वरावलम्बनेनैव (धैवतांश)   
कम्पितप्रधानः (पाठः) - इत्येवं भविष्यत् (अ-२९)   
जातिविनियोगानुसारिस्वरानुवादेन वर्णेषूदात्ता-  
  
  
प्। ३९१)  
  
नुदात्तस्वरितकम्पितैरिति । द्विविधा काकुः साकाङ्क्षा निराकाङ्क्षा   
चेति वाक्यस्य साकाङ्क्षनिराकाङ्क्षत्वात् ।  
  
अनियुक्तार्थकं वाक्यं साकाङ्क्षमिति सञ्ज्ञितम् ।  
नियुक्तार्थं तु यद्वाक्यं निराकाङ्क्षं तदुच्यते ॥ १११ ॥  
  
तत्र साकाङ्क्षं नाम   
तारादिमन्द्रान्तमनियुक्तार्थमनिर्यातितवर्णालङ्कारं   
कण्ठोरःस्थानगतम् । निराकाङ्क्षं  
  
  
दिषु तात्पर्यं न तु स्वरेषु । तेषां तु पृथगुद्देशप्रयोजनं षष्ठे   
दर्शितमन्तरालापपरिग्रहमिति ।  
  
एवं काकोः स्वरूपोत्पत्तिं प्रतिपाद्य तस्या अर्थविषये व्यापारं   
दर्शयन्नुद्देशक्रममप्यनुसर्तुमाह - द्विविधा काकुरिति । वाक्यस्येति   
साकाङ्क्षं यत्र वाक्यं तत्र काकुः तथा वक्तृगता वाकाङ्क्षा वाक्य   
उपचर्यते । सा च प्रकरणादिबलान्निश्चीयते । विशिष्टविषयत्वं   
चाकाङ्क्षायास्तत एवावगम्यते । तदाह - अनियुक्तार्थकं वाक्यमिति ।   
यादृशो वाक्यात्सङ्केतबलेनार्थः प्रतीयते तादृश एव यत्र न्यूनाधिकः   
प्रमाणबलेन निर्णययोग्यस्तद्वाक्यं निराकाङ्क्षं तद्विपरीतं   
साकाङ्क्षम् ।  
  
एवं वाक्यस्य स्वरूपं प्रतिपाद्य तन्निष्ठां काकुमभिधातुमाह तत्र   
साकाङ्क्षमित्यादि । अनियुक्तार्थं यत्साकाङ्क्षमुक्तं तन्मन्द्रोपक्रमं   
तारसमाप्तिकं पठनीयमिति । सर्वाणि क्रियाविशेषणानि कियन्ति तत्र   
तारतेत्याह कण्ठोरःस्थान(गत) मिति । तथा वर्णा   
उदात्तादयोऽलङ्काराश्चोच्चनीचदीप्तादयोऽपरिसमाप्ता अर्धस्पृष्टतयैव   
त्यक्ता यत्रेति क्रियाविशेषणम् । एवम्भूतो यः क्रियाविशेषणत्वेन वाक्ये   
पठ्यमाने ध्वनिधर्मविशेषः सा काकुः । यदि वा सामानाधिकरण्येनैव   
व्याख्येयम् । धर्मो हि न स्वतन्त्रो भात्यपि तु धर्मिनिष्ठ एवेति ।   
तत्राकाङ्क्षार्थान्त एवातदर्थगत एव वा विशेषे तदर्थाभावे वा । तथा   
च -  
  
  
प्। ३९२)  
  
नाम नियुक्तार्थं निर्यातितवर्णालङ्कारं शिरःस्थानगतं   
मन्द्रादितारान्तमिति ।  
  
अथ षडलङ्कारा नाम -  
  
उच्चो दीप्तश्च मन्द्रश्च नीचो द्रुतविलम्बितौ ।  
पाठ्यस्यैते ह्यलङ्कारा लक्षणं च निबोधत ॥ ११३ ॥  
  
उच्चो नाम शिरःस्थानगतस्तारस्वरः स च   
दूरस्थाभाषणविस्मयोत्तरोत्तरसञ्जल्पदूराह्वानत्रासनाबाधाद्  
येषु । दीप्तो नाम शिरःस्थानगतस्तारतरः स चाक्षेप-  
  
  
यद्रामेण कृतं तदेव कुरुते द्रोणात्मजः क्रोधनः ॥ इति   
  
अत्र काकुः कृत इत्युदात्तकम्पितवर्णस्योच्चदीप्तालङ्कारस्य चासमाप्त्या   
अतोऽप्यधिकं कुरुत इति काकुप्रभावादर्थान्तरे गतिः । स एष दशकन्धर   
मिति श्लोके तदात्मज इहाङ्गद इत्यत्र साकाङ्क्षा काकुः स्वगतान्   
वालिपुत्रोचितान्विशेषानर्पयति । स्वस्था भवन्ति मयि जीवति । इत्यत्र साकाङ्क्षा   
काकुर्भावनाभावमाह वचनोच्चारणं त्वर्थे सम्भावनां   
विदधतावश्यनिषेधात्मनो विषयमर्पयति ।   
तदियमर्थाभिप्रायसमर्पकाभिनयरूपार्थकाकुः साकाङ्क्षा ।   
एतद्विपरीता निराकाङ्क्षा तस्याः शिरःस्थान एव मन्द्रः   
तारताप्रतिस्थानं ह्युत्तरोत्तरतारत्वमधराधरमन्द्रत्वं च वक्ष्यामः   
। अलं पर्याप्तं काकोः स्वरूपं येन सम्पाद्यते सोऽलङ्कारः ।   
तत्स्वरूपं च स्थानत्रयस्य प्रत्येकमूर्ध्वाधोमध्य-  
  
  
प्। ३९३)  
  
कलहविवादामर्षक्रुष्टाधर्षणक्रोधशौर्यदर्पतीक्ष्णरूक्षाभि  
धाननिर्भर्त्सनाक्रन्दितादिषु । मन्द्रो नाम उरःस्थानगतो   
निर्वेदग्लानि चिन्तौत्सुक्यदैन्यव्याधि   
क्रीडागाढशस्त्रक्षतमूर्छामदगुह्यार्थवचनादिषु । नीचो नाम   
उरःस्थानस्थो मन्द्रतरः स च स्वभावाभाषण   
व्याधिशमश्रमार्तत्रस्तपतितमूर्छितादिषु । द्रुतो नाम कण्ठगतः   
स च त्वरितः लल्लनमन्मनभयशीतज्वर   
त्रासायस्तात्ययिककार्यावेदनादिषु । विलम्बितो नाम कण्ठस्थानगत-  
  
  
कल्पनया उदात्तानुदात्तस्वरितकम्पितनिर्वाहात् । तत्र मध्यो   
भामस्तावदनोवेशे सर्वत्र स्थित एव । इत्यावेशेनोर्ध्वमधरं वा   
स्थानत्रयस्य प्रत्येकमवलम्ब्यत इति षडलङ्कारा भवन्ति । तत्र   
शिरस्यधोभागे तार उच्यते दुरस्थाभाषणादौ स विषयोऽत्र   
स्वरकाकोरित्युक्तम् । विस्मयावगतौ तु सैव रसकाकुः परस्य   
त्रासनाभिप्रायेण तु सैव विभावकाकुः । स्वरकाकोरेव श्रुतिकाकुश्चेति   
भेदेन शिरस्येव ऊर्ध्वस्तारतम आक्षेपादौ तारशब्दः प्रकर्षोपल्क्षणम् ।   
अत्र ह्याक्षेपादौ यथावस्थं श्रुतिविभावरसकाकुभेदत्रयं विभजनीयम्   
। उरस्यूर्ध्वभागे स मन्द्रः उरस्येव नीचभागे मन्द्रतमो नीचः । दैन्ये   
काकुर्द्विरूपतामेति - स्वचित्तवृत्त्यर्पणाद्रसकाकुः परस्य   
रूपोत्पादनाद्विभावकाकुः । उभय-  
  
  
प्। ३९४)  
  
स्तनुमन्द्रः स च   
शृङ्गारकरुणवितर्कितविचारामर्षासूयिताव्यक्तार्थप्रवादलज्जाचिन्  
तातर्जन विस्मयदोषानुकीर्तनदीर्घरोग निपीडनादिषु ।   
अत्रानुवंश्या श्लोका भवन्ति ॥ ११४ ॥  
  
उत्तरोत्तरसञ्जल्पपरुषाक्षेपणेषु च ।  
तीक्ष्णरूक्षाभिनयने आवेगे क्रन्दिते तथा ॥ ११५ ॥  
  
परोक्षस्य समाह्वाने तर्जने त्रासने तथा ।  
दूरस्थाभाषणे चैव तथा निर्भर्त्सनेषु च ॥ ११६ ॥  
  
भावेष्वेतेषु नित्यं हि नानारससमाश्रया ।  
उच्चा दीप्ता द्रुत चैव काकुः कार्या प्रयोक्तृभिः ॥  
  
व्याधिते च ज्वरार्ते च भयार्ते शीतविप्लुते ।  
नियमस्थे वितर्के च गाढशस्त्रक्षतेषु च ॥ ११८ ॥  
  
  
स्यापि तत्र प्राधान्येनादरणात् अन्यत्र   
तूभयस्यानादरणात्प्रधानांशेनैव व्यपदेशः । स्वभावाभाषणं   
यत्र कश्चिदावृत्तकण्ठस्वर एव वक्ता भवति त्रासने पतितः त्रस्तपतितः   
त्रासावसरे तु दीप्तैव काकुर्भवति । कण्ठगत इति कण्ठस्थाने ऊर्ध्वभागे   
निष्पन्नः तेन स्थानभेद एवालङ्कारत्वे प्रयोजकः । अत एव त्वरित इत्यनेन   
पुनर्लयविधानम् । लल्लं सविलासं लडं विलासं लातीति क्विवन्ते   
कर्मल्युपपद लडय्रैक्यमिति । मन्म * * * * * * *? मेव मत्तोमन्ता यत्रति   
अनेना-  
  
  
प्। ३९५)  
  
गुह्यार्थवचने चैव चिन्तायां तपसि स्थिते ।  
मन्द्रा नीचा च कर्तव्या काकुर्नाट्यप्रयोक्तृभिः ॥  
  
लल्ले च मन्मने चैव भयार्ते शीतविप्लुते ।  
मन्द्रा द्रुताच कर्तव्या काकुर्नाट्यप्रयोक्तृभिः ॥ १२० ॥  
  
दृष्टनष्टानुसरणे इष्टानिष्टश्रुते तथा ।  
इष्टार्थख्यापने चैव चिन्ताध्याने तथैव च ॥ १२१ ॥  
  
उन्मादेऽसूयिते चैव उपालम्भे तथैव हि ।  
अव्यक्तार्थप्रवादे च कथायोगे तथैव च ॥ १२२ ॥  
  
उत्तरोत्तरसञ्जल्पे कार्येऽतिशयसंयुते ।  
विकृते व्याधिते क्रोधे दुःखे शोके तथैव च ॥ १२३ ॥  
  
विस्मयामर्षयोश्चैव प्रहर्षे परिदेविते ।  
विलम्बिता च दीप्ता च काकुर्मन्द्रा च वै भवेत् ॥  
  
  
श्रूयमाणमनुनासिकोपलक्षितमित्यपरे । लल्लमन्मनौ नायिकागतौ   
बालविनोदनसान्त्वनादौ मुञ्चेत्येवं प्रायपराभियोगानङ्गीकरणादौ च   
इत्युपाध्यायाः । मन्द्रापि काकुश्चात्र भवतीति सङ्ग्रहश्लोके वक्ष्यते ।   
आत्ययिकं शीघ्रसम्पाद्यं यत्कार्यम् । आयस्तमावेगः । कण्ठस्थाने तु   
नीचभागे निष्पन्नो विलम्बितः । लल्लत्वमविवक्षितमेव । अव्यक्तार्थः प्रवादः   
- अन्तरङ्गत इति लोके प्रसिद्धो यत्र । परे बुध्यतां च न बुध्यतां चेति   
वक्तुरभिप्रायो भवति यन्न स्वगतं न परगतमत्रेति । अलङ्कारेषूच्चा   
दीप्ता द्रुता चेति यथायोगं स्थानत्रयमत्र स्वीकृतमित्यर्थः ।  
  
  
प्। ३९६)  
  
लघ्वक्षरप्रायकृते गुर्वक्षरकृते तथा ।  
उच्चा दीप्ता च कर्तव्या काकुस्तत्र प्रयोक्तृभिः ॥ १२५ ॥  
  
यानि सौम्यार्थयुक्तानि सुखभावकृतानि च ।  
मन्द्रा विलम्बिता चैव तत्र काकुर्विधीयते ॥ १२६ ॥  
  
यानि स्युस्तीक्ष्णरूक्षाणि दीप्ता चोच्चा च तेष्वपि ।  
एवं नानाश्रयोपेतं पाठ्यं योज्यं प्रयोक्तृभिः ॥ १२७ ॥  
  
हास्यशृङ्गारकरुणेष्विष्टा काकुर्विलम्बिता ।  
वीररौद्राद्भुतेषूच्चा दीप्ता वापि प्रशस्यते ॥ १२८ ॥  
  
भयानके सबीभत्से द्रुता निचा च कीर्तिता ।  
एवं भावरसोपेता काकुः कार्या प्रयोक्तृभिः ॥ १२९ ॥  
  
अथाङ्गानि षट् - विच्छेदोऽर्पणं विसर्गोऽनुबन्धो दीपनं   
प्रसमनमिति । तत्र विच्छेदो नाम विरामकृतः ।   
  
  
अथ सर्वसङ्ग्रहार्थमाह यानि सौम्यार्थयुक्तानीति । सोम इव ह्लादकः   
सौम्यः शाखादित्वाद्यः । सुखस्य हेतवः कार्यश्चेति   
सुखभावकृतशब्देन समासभेदात्सङ्गृहीतम् । नानाश्रयोपेतमिति   
नानास्थाननिविष्टं कृत्वेत्यर्थः स्थानभेदः काकुनां   
पर्याप्तताकारीत्युक्तम् । अतः काकोरेव प्राधान्यात्तामेवोपसंहरति   
अथाङ्गानीत्यादिना ।  
  
प्रस्तावान्तरं दर्शयति तत्र वर्णोच्चारणे वर्णध्वनिशून्यो यः   
कालस्तदाश्रयोऽङ्गव्यवहार इति वृद्धाः स हि षोढा कालः ततश्च   
भूयान् पुनरादिमध्यौ भूयान् पुनरित्ययं हि विच्छेदः । आदौ मध्यः   
स्वल्पो मध्यान्ते चार्षणं   
  
  
प्। ३९७)  
  
अर्पणं नाम लीलायमानमधुरवल्गुना स्वरेण पूरयतेव रङ्ग   
यत्पठ्यते तदर्पणम् । विसर्गो नाम वाक्यन्यासः । अनुबन्धो नाम   
पदान्तरेष्वपि विच्छेदः अनुच्छ्वसनं वा । दीपनं नाम   
त्रिस्थानशोभि वर्धमानस्वरं चेति । प्रशमनं नाम   
तारगतानां स्वराणां प्रशाम्यतामवैस्वर्येणावताअणमिति ।   
एषां च रसगतः   
  
  
वाक्ये पूर्व भूयान्मध्ये द्रुतश्च विपरीतको यः स विसर्गः । बहुषु   
द्रुतोऽथ मध्यो मनाग्द्रुतोऽन्तेऽनुबन्धः स्यात् । त्रिस्थाने   
द्रुतमध्यविलम्बितयुग् दीपनं सदारोहि विपरीतं प्रशमनं स्यात्   
लयत्रयं चैकरूपनिर्वाहादिति सङ्ग्रहकारः ।  
  
एतन्मतेनैव लक्षणानि व्याचक्षते । एतच्चासत् ।   
द्रुतमध्यादिलयैरेवास्यार्थस्य न तत्त्वान्न च लयव्यवहारसाम्ये कालस्येति   
नियमकारणमस्ति । किं च लयवैषम्यस्य वाक्यचैतन्यापेक्षया न   
भागत्रयकल्पनयैव भेदा उक्ताः   
भुजङ्गविजृम्भितादिवाक्येऽनन्तभागसम्भावनात् । भागत्रये च   
द्रुतमध्यविलम्बितानां द्विभेदत्रिभेदत्वानन्त्ये   
षट्सङ्ख्यानियमविप्लवः । क्वाकार्यम् इति हि श्लोकप्रथमखण्डेषु   
मध्यमलयो भूयोऽपि दृश्यते । सेत्यादिषु पाश्चात्यखण्डेषु   
तत्स्मरणजनितसुखविश्रान्तिदायिषु विलम्बित इति द्विलयभेदः प्रयोगः ।   
भागत्रयकलनायामपि साम्येन वैषम्येण चानन्तप्रकारता भवतीति   
कथं स्यात् । कस्मादेतत्सर्वं लयाभिधानेनैव न सङ्गृहीतम् ।   
तस्मात्सूत्रस्थानीयपदरत्नानां पाठकाले   
त्वादावुक्ततद्धर्मषट्कमङ्गषट्कमुच्यते । तथा च मध्ये   
त्रुटितत्वमत्रुटितत्वं वा तावतो विच्छेदानुबन्धौ पीवरत्वमपीवरत्वं वा   
इमावर्पणविसर्गौ आरोहणमवरोहणं वा ते दीपनप्रशमने । एवं   
भावाभावतः उपचयापचयतः आरोहावरोहतश्च षड्भेदो नादः ।   
वाक्य-  
  
  
प्। ३९८)  
  
प्रयोगः - तत्र   
हास्यशृङ्गारयोराकाङ्क्षायामर्पणविच्छेददीपनप्रशमनयुक्त  
ं पाठ्यं कार्यम् । दीपनप्रशमनयुक्तं करुणे ।   
विच्छेदप्रशमनदीपनानुबन्धबहुलं वीररौद्राद्भुतेषु   
विसर्गविच्छेदयुक्तं बीभत्सभयानकयोरिति । सर्वेषामप्येषां   
मन्द्रमध्य तारकृतः प्रयोगस्त्रिस्थानगतः । तत्र दूरस्थाभाषणे   
तारं शिरसा नातिदूरे मध्यं कण्ठेन पार्श्वतो मन्द्रमुरसा   
प्रयोजयेत्पाठ्यमिति । मन्द्रात्तारं न गच्छेत् ताराद्वा मन्द्रमिति ।  
  
  
स्य न्यासं त्यजनमनादरणं तनादस्येति यावत् । वैस्वर्य स्वरत्वेन विहितेषु   
अन्तरालश्रुतिविशेषेषु ध्वनि (वि)संवादनाद्भवतीति सर्वत्राभ्यूह्यम् ।   
हास्यादयः शब्दास्तद्व्यभिचारिणोऽपि स्वीकुर्वते । ततश्च   
तद्व्यभिचारिणोऽन्यरसान् रसान्तरेऽपि तदा व्यभिचार्याश्रये वा काकुरिति   
मन्तव्यम् । सर्वेषामित्यादिनाङ्गानां मूलभूतं स्थानभेदं   
स्मारयति । तत्र दूरस्थ इत्यादिना विनियोगवाक्यानां लक्ष्ये एकवाक्यतां   
सूचयति । तथा हि शृङ्गारे   
यदुदात्तस्वरितमुक्तमर्पणविच्छेदाद्यङ्गजातं विलम्बितं चालङ्कारः   
तद्दूरस्थाभाषणे कर्तव्ये शिरःस्थाने   
।  
स।जपञ्चमयोरन्यतरस्थायिस्वराश्रयेणांशस्वरविभागचतुश्चतुष्कसम्  
मिश्रं कर्तव्यमित्येवं तात्पर्येणेदं व्याख्येयम् । अन्यथाभाषणं   
दूरस्थे शिरसेत्यादिना पौनरुक्त्यं स्यात् ।  
  
अथ दीपनप्रशमनयोर्वक्तव्यशेषमाह मन्द्रात्तारं न गच्छेदित्यादि ।   
मन्द्रतरात्तारं तारतमान्मन्द्रं चेत्यर्थः ।  
  
उद्देशग्रन्थ एव केचिल्लया विरामाश्चेत्यभिधीयन्ते ।  
  
  
प्। ३९९)  
  
एषां च द्रुतमध्यविलम्बितास्त्रयो लया रसेषूपपाद्याः । तत्र   
हास्यशृङ्गारयोर्मध्यलयः करुणे विलम्बितो   
वीररौद्राद्भुतबीभत्सभयानकेषु द्रुत इति ॥ १३१ ॥  
  
अथ विरामः अर्थसमाप्तौ कार्यवशान्न छन्दोवशात् । कस्मात्   
दृश्यन्ते ह्येकद्वित्रिचतुरक्षरा विरामाः । यथा -  
  
किं गच्छ मा विश सुदुर्जन वारितोऽसि  
कार्यं त्वया न मम सर्वजनोपभुक्तम् ।  
सूचासु चाङ्कुरगते च तथोपचारे-  
ष्वल्पाक्षराणि हि पदानि भवन्ति काव्ये ॥ १३२ ॥  
  
  
अन्ये त्वाहुः - कालस्य सर्वस्यापरिभाव्यत्वान्नोद्देशेन प्रयोजनं   
मतिमन्तस्तु मन्यन्ते । विच्छेदेनैव च लयमेतत्स्वीकृतम् । विच्छेदो विरामः स च   
कियन्तं कालमिति लयोऽपि तेनैव स्वीकृतः । तेन विच्छेदस्य परीक्षेयं कथितेति ।   
तत्रेति विच्छेदे अर्थसमाप्तिनिमित्तं विरामो वास्य कार्यः ।   
अर्थोऽवान्तरवाक्यार्थः । न च्छन्दोवशादित्यनेन कविना प्रयोगपरतन्त्रेण   
तदा स तदवसरोचितविरामवति वृत्ते ग्रहणप्रयत्नः कार्यः । प्रयोक्त्रापि   
कविपरतन्त्रेण न भाव्यमित्यत्नापि तेनार्थवशाद्विरामः कार्य   
इत्याख्यातम् । सङ्ख्यात्र नियमोपलक्षणम् एकद्वित्रीति ।   
किमित्येतावत्यवान्तरवाक्यार्थे विच्छेदः किं गच्छेति ।  
  
नन्वेवमेकवाक्यत्वाभावो दूषणामित्याशङ्क्य प्रत्युत   
भूषणमेतदित्युपपादयन्नाह - सूचासु चाङ्कुरगते च   
तथोपचारेष्वल्पाक्षराणि हि पदानि भवन्ति काव्ये इति । बहुप्रकारैः   
सूचाभिनयैः अङ्कुरप्रकारैश्च युक्तमित्थं काव्यं भवति   
  
  
प्। ४००)  
  
एवं विरामे प्रयत्नोऽनुष्ठेयः । कस्मात् विरामो ह्यर्थानुदर्शकः ।   
अत्र श्लोकः -  
  
विरामेषु प्रयत्नो हि नित्यं कार्यः प्रयोक्तृभिः ।   
कस्मादभिनयो ह्यस्मिन्नर्थापेक्षी यतः स्मृतः ॥  
  
यत्र व्यग्रावुभौ हस्तौ तत्र दृष्टिसमन्वितः ।  
वाचिकाभिनयः कार्यो विरामैरर्थदर्शकैः ॥ १३४ ॥  
  
  
यदि स्वल्पाक्षराणि पदान्यसमस्तानि भवन्ति । बह्वक्षरपदे दरिद्राश्च किं   
यस्ते (?) इत्यादौ न मध्ये सूचाङ्कुरयोरुपपत्तिः ।  
  
तस्यास्तन्मुखमस्ति सौम्यसुभगं किं पार्वणेनेन्दुना   
  
इत्यादौ तु नस्या इत्युक्त्वा मध्ये सूचया तदित्यसाधारणविशेषस्मरणं   
स्वात्मनि तच्चावलोकने तथाकर्णने च प्रच्छन्नस्थिताया नायिकाया   
निवृत्त्यङ्कुरे वैचित्र्यं पुनः परिचुम्बनाभिलाषसूचायोगपूर्वकं   
मुखमिति पाठस्तत्कृतो नायिकाया रणरणकादरदर्शको निवृत्त्यङ्कुर   
इत्यादिवैचित्र्ये उत्प्रेक्षनीयम् । अङ्कुरस्त्वनिर्वचन एवेति निवृत्त्यङ्कुर एवात्र   
मन्तव्यः । यत्राङ्कुरो भविष्यति तद्विषयमेतदिति त्वसत् पुष्पापचयनाटने   
यदोचितपरिक्रमणादौ पूर्वभाविना स्वल्पाक्षरेण पदयोगेन   
वैचित्र्याभावात् ।  
  
अथास्य विच्छेदस्याङ्गस्य प्राधान्यं दर्शयति - एवं विराम इत्यादि ।   
अस्मिन्निति विरामे सत्यभिनयस्थितो यथाविषयं प्रयोक्तुं शक्यः । स च   
विरामाद्गम्यते । विरामे सत्यर्थं दर्शयति अभिनयेऽन्यथा असमञ्जसत्वं   
स्यादिति तात्पर्यम् । यदि वाभिनयो विरामे स्थित इत्यभिनयकार्यं विराम   
एवोद्व*?तीति तात्पर्यम् । तदाह तत्र व्यग्राविति । पूर्वं   
दृष्टिप्राधान्यतात्पर्येणेत्य-  
  
  
प्। ४०१)  
  
प्रायो वीरे च रौद्रे च करौ प्रहरणाकुलौ ।  
बीभत्से कुत्सितत्वाच्च भवतः कुञ्चितौ करौ ॥ १३५ ॥  
  
हास्ये चोद्देशमात्रेण करुणे च प्रलम्बितौ ।  
अद्भुते विस्मयात्स्तब्धौ भयाच्चैव भयानके ॥ १३६ ॥  
  
एवमादिषु चान्येषु प्रविचारेऽथ हस्तयोः ।  
अलङ्कारविरामाभ्यां साध्यते ह्यर्थनिश्चयः ॥ १३७ ॥  
  
ये विरामाः स्मृता वृत्ते तेष्वलङ्कार इष्यते ।  
समाप्तेऽर्थे पदे वापि तथा प्राणवशेन वा ॥ १३८ ॥  
  
पदवर्णसमासे च द्रुते बह्वर्थसङ्कटे ।  
कार्यो विरामः पादान्ते तथा प्राणवशेन वा ॥ १३९ ॥  
  
शेषमर्थवशेनैव विरामं सम्प्रयोजयेत् ।  
  
  
पौनरुक्त्यम् । व्यापकत्वमस्या दर्शयति प्रायो वीरे च रौद्रे चेति । कुञ्चिताविति   
सङ्कोचवन्तावित्यर्थः ।  
  
भयाच्चेति श्लथावेव । उच्चदीप्तादिरलङ्कारः । स च वृत्तविरामेषु यथा   
योऽयं शस्त्र विभर्ति इत्यत्रोच्चदीप्तकाकुः पदान्तेन वीररौद्रयोरपि   
स्रग्धरादिवृत्ते अर्धादौ विरामो न कार्यः अपि तु पादान्ते पठितस्तावत्   
प्राणसंवेदाभावात् । प्राणवशेन वेत्यगतिकागतिरिति वृद्धाः । तच्चासत् ।   
शिक्षावशेनाहरणीयो हि तत्राविच्छेदः । तस्मादयमर्थः - पदान्ते   
विच्छेदः कार्यो यदि वा प्राणवशेन प्राणा रसभावाद्याः तदौचित्येन   
छेदः । पादादावपि तावदनेनानुबन्धोऽपि विच्छेद उपयोगीति दर्शितम् ।   
शेषमिति न यत्र चित्रवृत्तेः  
  
  
प्। ४०२)  
  
अत्र च भावगतानि रसगतानि च कृष्याक्षराणि बोद्धव्यानि तद्यथा -  
  
आकारैकारसंयुक्तमैकारौकारसंयुतम् ।  
व्यञ्जनं यद्भवेद्दीर्घं कृष्यं तत्तु विधीयते ॥ १४० ॥  
  
विषादे च वितर्के च प्रश्नेऽथामर्ष एव च ।  
कलाकालप्रमाणेन पाठ्यं कार्यं प्रयोक्तृभिः ॥ १४१ ॥  
  
शेषाणामर्थयोगेन विरामे विरमेदिह ।  
एकद्वित्रिचतुःपञ्चषट्कलं च विलम्बितम् ॥ १४२ ॥  
  
विलम्बिते विरामे हि सदा गुर्वक्षरं भवेत् ।  
षण्णां कलानां परतो विलम्बो न विधीयते ॥ १४३ ॥  
  
अथवा कारनोपेतं प्रयोगं कार्यमेव च ।  
  
  
प्राधान्यम् अपि तु विभावादेः ततार्थवशेनैव विरामः । कृष्याक्षराणीति   
कृषतीति कृषो विलम्बितो लयः तत्र साधूनि कृष्याणि सन्ध्यक्षराणि यथा आ ई   
ऊ इति दीर्घाः । कलालक्षणो यः कालः तत्प्रमाणेन विलम्बितेन पाठ्यं   
कार्यमिति विच्छेदस्यैव प्रमाणं दर्शितम् । शेषाणामिति ह्रस्वानाम् ।   
अर्थयोगेनेति यथा स्फुटा प्रतीतिर्भवति तथा विच्छेदः कार्यो न त्वति   
विलम्बितं पठेदित्यर्थः ।  
  
ननु कियत्कलाप्रमाणमित्याह विलम्बितमिति । गुर्वक्षरमिति कृष्यम् । वा   
शब्दादधिकमनुजानाति कारणोपेतमिति कारणं दीर्घकालं स्मरणमिति   
  
  
प्। ४०३)  
  
समीक्ष्य वृत्ते कर्तव्यो विरामो रसभावतः ॥  
  
ये विरामाः स्मृताः पाठ्ये वृत्तपादसमुद्भवाः ।  
उत्क्रम्यापि क्रमं तज्ज्ञैः कार्यास्तेऽर्थवशानुगाः ॥ १४५ ॥  
  
नापशब्दं पठेत्तज्ज्ञो भिन्नवृत्तं तथैव हि ।  
विश्रमेन्नाविरामेषु दैन्ये काकुं न दीपयेत् ॥ १४६ ॥  
  
  
चिन्तनादिभिः व्याध्यपस्मारादिभिर्वा कारणैरुपेतं   
स्पष्टास्पष्टादिभिरित्यन्ये । वृत्तविरामादर्थविरामः प्रथममिति   
दर्शयितुमाह ये विरामा इति । तज्ज्ञैस्तद्विरामात्मकं वृत्तगतं वस्तु   
उत्क्रम्यापीति विशेषोपक्रमोऽपीति सामान्योपसंहारः । तादृशा विरामेण न   
पठेत् येनावगतो विवक्षितः शब्दो भवति वरदं ध्यायति इत्यत्र   
वर(द)शब्देन यदा विच्छेदः क्रियते तदा मध्य इति शब्दान्तरप्रतिभया   
ध्यायति शब्दोऽवगच्छतीति । भिन्नवृत्तं च कृत्वा न पठेत् यथा विच्छेदं   
न कुर्याद्येनान्यवृत्तभ्रान्तिर्भवति । तथा हि - भव शङ्करभाजनं ये   
जगतीह भवन्ति केचन इत्यत्र ये इति शब्दस्य पूर्वपादेन सह पाठे   
औपवेदवृत्तभेदो यद्यपि भवति तथापि द्वितीयपादे वृत्तभङ्गः । तेन   
वृत्तं न पठेदिति विच्छेदस्यैव प्राधान्यज्ञापनार्थमेतद्युक्तमिति ।   
शब्दच्युतभिन्नवृत्तदोषाभिधाने न पौनरुक्त्यम् । इह वस्तुतस्तदभावेऽपि   
विच्छेदवशेन तत्प्रतिभोदयात् ।  
  
एतदेव तात्पर्येण - विश्रमेन्नाविरामेष्विति । एवं विच्छेदस्य   
भूयोविषयव्यापकत्वमभिधाय तन्न्यूनां दीप्तां दर्शयितुमाह दैन्ये   
काकुं न दीपयेदिति शोकादिकमग्नचित्तवृत्तिं विमुच्यान्यत्र दीपनं सर्वत्र   
शोभावहमिति भावः ।  
  
एवं स्वराः क्रमो मर्यादा स्थानत्रयमाश्रयः उदात्तादयः स्वरूपम्   
अलङ्काराः स्वरूपपरिपूरकाः इतिकर्तव्यतारूपाण्यङ्गानि । स्वरभेदाच्च   
काको-  
  
  
प्। ४०४)  
  
वर्जितं काव्यदोषैस्तु लक्षणाढ्यं गुणान्वितम् ।  
स्वरालङ्कारसंयुक्तं पठेत्पाठ्यं यथाविधि ॥ १४७ ॥  
  
अलङ्कारा विरमाश्च ये पाठ्ये संस्कृते स्मृताः ।  
त एव सर्वे कर्तव्याः स्त्रीणां पाठ्ये त्वसंस्कृते ॥  
  
एवमेतत्स्वरकृतं कला काललयान्वितम् ।  
दशरूपविधाने तु पाठ्यं योज्यं प्रयोक्तृभिः ॥  
  
उक्तं काकुविधानं तु यथावदनुपूर्वशः ।  
अत ऊर्ध्वं प्रवक्ष्यामि दशरूपविकल्पनम् ॥ १५० ॥  
  
  
र्विशेषः स्वरभेदो हितस्यामेव काकौ विवक्षिताया राभावादि   
धर्मान्तरोदयो न हि स्वराणां स्थानभेदोऽलङ्कारोऽङ्गादिकृतः । वर्जितं   
काव्यदोषैरित्यादिना प्राक्तनाध्यायार्थेन सह सङ्गतिमस्याध्यायस्य   
दर्शयति ।  
  
एवं संस्कृते काकुविधानं प्राकृताध्यायप्रमेयभूते   
प्राकृतेऽप्यतिदिशति अलङ्कारा विरामाश्चेत्यादिना । अध्यायार्थमुपसंहरन्   
भाविनोऽध्यायस्यार्थमासूत्रयति दशरूपेति दशरूपविधाने   
यत्पाठ्यं तदनेन त्रिप्रकारेण योज्यमित्युपसंहारः । तुशब्दो व्युत्क्रमं   
सूचयति । प्रसङ्गादक्रमप्राप्तमपि काकुविधानमुक्तम् । अनुपूर्वश इत्यादि   
यत्तु क्रमपन्नं तदृशरूपं विकल्प्यमानं वक्ष्यामीति शिवम् ॥  
  
इति काकुविकल्पलक्षणेऽस्मि-  
न्नध्याये मुनिदिक्समर्थितेऽर्थम् ।  
प्रकटीकुरुते स्म चन्द्रमौले-  
रभिनवगुप्तसमाख्य एकदेशम् ॥  
  
  
प्। ४०५)  
  
इति भारतीये नाट्यशास्त्रे वागभिनये काकुस्वरव्यञ्जनो नाम   
सप्तदशोऽध्यायः ।  
  
  
इति श्रीमन्महामाहेश्वराभिनवगुप्ताचार्यविरचितायां   
नाट्यवेदविवृतावभिनवभारत्या काकुविधानं नाम सप्तदशोऽध्यायः   
॥  
श्रीः  
  
नाट्यशास्त्रम्  
  
अष्टादशोऽध्यायः  
  
वर्तयिष्याम्यहं विप्रा दशरूपविकल्पनम् ।  
नामतः कर्मतश्चैव तथा चैव प्रयोगतः ॥ १ ॥  
  
  
रूपं यदेतद्बहुधा चकास्ति तद्येन भावी भविता न जातु ।  
तच्चक्षुरकात्मकमीश्वरस्य वन्दे वपुस्तैजससारधाम्नः ॥  
  
दशरूपोपकारिकाकादियोजनमिति तत्स्वरूपं वक्तव्यमिति सङ्गतिरुक्तैव   
तद्वर्तयिष्यामीति किमनेनोच्यते तदस्य प्रयोजन प्रदर्श्यते ।   
कश्चिद्वमाशङ्कते रसा भावा (अ-६।१०) इत्यादि सृवसारसङ्ग्रहे   
दशरूपशब्दस्य नामापि न श्रुत तत्कथमुक्तं दशरूपविधाने   
पाठ्यमिति तं प्रत्याह वर्तयिष्यामीति । रूप्यते प्रत्यक्षीक्रियते योऽर्थः   
तद्वाचकत्वात्काव्यानि रूपाणि दशानां रूपाणां विभागः कल्प्यते   
अस्मादिति दशरूपविकल्पनं सूत्रं तेनायं षष्ठीसमासः दशरूपमिति ।   
तेन बहुव्रीहौ दशरूपं काव्यमिति भेदान्तरापाकरणं   
स्यादित्याशङ्क्य द्विगुः पात्रादिप्रक्षेपश्च यो   
व्याख्यातस्तत्प्रयासमात्रमेव । तदयमर्थः - यतः सूत्रादाङ्गिको   
वाचिकशब्दे प्रकृतिप्रत्ययार्थविभागः कल्प्यते तत्र वाग्भाग एवायं   
वितत्य वर्ण्यते तेन तदेव सूत्रं वर्णितम् विवरणेन प्रपञ्चितं भवतीति   
नानिर्दिष्टं निरूप्यते किञ्चिदिति । नामत इत्युद्देशेन कर्मत इति लक्ष-  
  
  
प्। ४०७)  
  
नाटकं सप्रकणमङ्को व्यायोग एव च ।  
भाणः समवकारश्च वीथी प्रहसनं डिमः ॥ २ ॥  
  
ईहामृगश्च विज्ञेयो दशमो नाट्यलक्षणे ।  
एतेषां लक्षणमहं व्याख्यास्याम्यनुपूर्वशः ॥ ३ ॥  
  
सर्वेषामेव काव्यानां मातृका वृत्तयः स्मृताः ।  
  
  
णेन क्रियते तेन विजातीयाद्व्यावृत्तिः कर्मलक्षणं प्रकृष्टः उचितो योगः   
परस्परसम्बन्धो यथा प्रकरणनाटकलक्षणयोगात्   
नाटिकेतिवृत्तिविभागस्तु लक्षण एवानुप्रविष्ट इति । नासौ प्रयोगः तथा चेति   
तेनैव प्रयोगप्रकारेणान्योऽपि परस्परसम्बन्धवैचित्र्यकृतो भेदः   
उत्प्रेक्ष्य इत्यर्थः । प्रयोगाय प्रयोगत इति व्याख्याने प्रयोगत इति विफलमेव ।   
उक्तव्याख्याने तु कोहलादिलक्षिततोटकसट्टकरासकादिसङ्ग्रहः फलं   
नाटिकायाः उदाहरणत्वादिति । तत्रोद्देशं तावदाह नाटकमित्यादि ।   
सप्रकरणमिति सहशब्देनाङ्कप्रवेशकसन्ध्यादिसाम्यं नाटकेन   
प्रकरणस्याह । नाम्नामर्थो लक्षण एव व्याख्यास्यते । सत्यपि च   
पुराणादावुपदेशदायिनि कर्मफलसम्बन्धप्रदर्शके   
तत्रोच्चावचमनियतकविकन्थाप्रायमिह तु किञ्चित्प्रयोज्यं किञ्चित् सूच्यं   
किञ्चिदूह्यं किञ्चिदुपेक्ष्यमित्येवं वैचित्र्ययोगः । सन्ध्यादिव्यवस्थेति   
दशरूपं सप्रोजनमिति - एतत्तु फल्गुप्रायं फलं तत्पूर्वमेवोक्तम् ।   
प्रत्यक्षभावनोदितरसावेशजनितनिर्वृतिसारत्वादस्येतिहासादेर्विशेष   
इत्यूह्यम् । सूच्यादिविभागस्त्वितिहासादावप्यस्त्येवेति न च पाठफलं   
दशरूपकमपि तु प्रयोगपर्यन्तमेतदित्युक्तप्रायम् । तत्र   
महासामान्यरूपं काव्यलक्षणेऽध्याये   
कृतमित्यवान्तरसामान्यलक्षणमुद्देशानन्तरं वक्तव्यमिति दर्शयति ।   
प्राक् च सामान्यलक्षणं ततो विशेषलक्षणानि उद्देशक्रमेणेति   
चानुपूर्व्यार्थः ॥  
  
तत्र सामान्यलक्षणमाह सर्वेषामेव काव्यानां मातृका इति ।  
  
तत्र केचिदाहुः - वृत्तिप्रभवत्वं दशरूपकस्य सामान्यलक्षणं   
वृत्तीनां तदङ्गानां चाभिनयो न काव्येष्वसम्भवात् । एतच्चासत् । आस्तां   
काव्यार्थः । सर्वो हि संसारो वृत्तिचतुष्केण व्याप्त इत्युक्तं प्रथम   
एवाध्यायेऽस्माभिः ।   
  
  
प्। ४०८)  
  
आभ्यो विनिस्सृतं ह्येतद्दशरूपं प्रयोगतः ॥ ४ ॥  
  
  
यदि चाभिनेयविषय एव वृत्तिव्यवहारस्तदा वृत्त्यध्याये यद्वृत्तीनां   
समुत्थाननिरूपणं यां यां वृत्तिषु संश्रिता (२०-१५)   
मित्यादितत्सर्वमसङ्गतं भगवतो हि नाभिनेतृता किन्तु   
स्वचेष्टावेशमात्रम् । सर्वशब्दे च प्रकृतनाटकादिविषये वर्ण्यमाने   
प्रथमश्लोकार्धं पुनरुक्तार्थमेव । यत्तु स्वनामधेयैर्भरतैः (२०-१५)   
इति बहुगीतनृत्तवाद्ये ति (२०-४७) वागङ्गाभिनयवतीति (२०-३९) च   
भरतव्यवहारो गीताभिनयाभियोगश्च नानाभिनेय इति तदप्यकिञ्चित्करम् ।   
तावद्धि वृत्तीनां लक्षणं या वाक्प्रधाना (अ-२०) इत्येतावदेव भारत्या   
लक्षणम् । अन्यत्त प्रयोगप्रदर्शनमिति तत्रैव व्याख्यास्यामः ।   
वृत्त्यङ्गान्यपि सर्वकाव्येषु सन्त्येव ।  
  
नन्वेवं वृत्तिजत्वं कथं दशरूपकलक्षणम् उच्यते प्रयोगत   
इत्येतदर्थकमेव । तदयमर्थः - यद्यपि सर्वेषामभिनेयानभिनेयानां च   
काव्यानां वृत्तय इष्टा मातर इव ताभ्योऽपि वाच्यरूपत्वेन कविहृदये   
व्यवस्थिताभ्यः काव्यमुत्पद्यते । तथापि प्रयोगं   
प्रयुज्यमानत्वात्प्रयोगयोग्यत्वमभिसन्धाय वृत्तिभ्यो   
विनिस्सृतमभिनेयकाव्यं   
प्रत्यक्षभावनायोग्यवृत्तिचतुष्टयाभिधायकस्त्वं   
दशरूपसामान्यलक्षणमित्यर्थः । दशानां नाटकादीनां रूपमिति   
षष्ठीसमासः ।  
  
अन्ये त्वाहुः । एकैकस्य रूपकस्य दश दश रूपाणि सम्भवन्ति । तथा च   
वीथ्यङ्गानां सर्वत्र सम्भवः ।   
परगतवचनानुरूपभाषणरूपभाणयोगश्च किं   
ब्रवीषीत्याकाशभाषिते । एवमन्यदपि । तेन दश रूपाणि यस्य   
तादृशरूपं काव्यमित्यर्थः । अत एव न सकलः प्रबन्धो नाटकम् अपितु   
प्रबन्धस्य किञ्चिद्रूपं तल्लक्षणांशबाहुल्यात्तु तद्व्यपदेशयोगः । अत   
एव न दशसङ्ख्याविभागार्थो येन सट्टकादीनां त्यागः स्यात् । तत्रापि हि   
दशरूपलक्षणयोगोऽस्त्येव । एतच्च स्वावसरेषु वितनिष्यामः ।  
  
ननु प्रयोगयोग्यचेष्टाप्रतिपादकत्वं चेत् सामान्यलक्षणं तर्हि   
चेष्टातिरिक्तस्य कस्यचिदसम्भाव्यत्वान्नास्त्येव   
विशेषलक्षणमेषामित्याशङ्काशमनं विशेष  
  
  
प्। ४०९)  
  
जातिभिः श्रुतिभिश्चैव स्वरा ग्रामत्वमागताः ।  
यथा तथा वृत्तिभेदैः काव्यबन्धा भवन्ति हि ॥ ५ ॥  
  
ग्रामौ पूर्णस्वरौ द्वौ तु यथा वै षड्जमध्यमौ ।  
सर्ववृत्तिविनिष्पन्नौ काव्यबन्धौ तथा त्विमौ ॥ ६ ॥  
  
  
लक्षणावकाशं दर्शयितुमाह जातिभिः श्रुतिभिश्चेत्यादि । दृष्टान्तेन   
प्रकृतं घटयन् व्युत्पादनीयमपि व्युत्पादयतीति समानतन्त्रसिद्धमेव   
दृष्टान्तमदीदृशत् । स्वरेषु ग्रहादिदशकविभागनियता जातिः । रक्तोऽरक्तो   
वा ध्वनिः ध्वनिः स्थानं तदन्तरालं च श्रुतिः   
कर्माधिकरणकरणव्युत्पत्त्याश्रयात् । स्त्रियाः खलनाविति हि नादृतं लक्ष्ये   
। तत्र षाड्जीप्रभृतयो जातयः सप्त पञ्चमस्य चतस्रः श्रुतयो धैवतस्य   
तिस्रः इति षड्जग्रामः । गान्धार्याद्या एकादश जातयः पञ्चमस्त्रिश्रुतिः   
धौवतस्तु चतुःश्रुतिरिति मध्यमग्रामः ।  
  
वस्तुतस्तु षड्जादिस्वरसमुदायो ग्रामः । तत्र स्वरा इति श्रुतिपक्षे बहुवचनं   
लक्ष्यविदः समर्थयन्ति - मध्यमग्रामे पञ्चमपरित्यक्तां श्रुतिं   
धैवत एवोपभु *? इत्यत्र प्रमाणाभावात् सर्व एव   
द्वित्रिश्रुतिकाः(श्रुत्युत्कृष्टत)या समधिकश्रुतयः क्रियन्ते   
काकल्यन्तराभ्यां च चतुस्त्रिश्रुतयो न्यूनश्रुतय इति सर्वस्वराणां   
श्रुतिकृतं वैचित्र्यमस्तीति । एतच्च स्वावसरे वक्ष्याम इत्यास्ताम् । इह त्वनेन   
दृष्टान्तेनैतदुक्तं भवति - स्वरसमुदायरूपत्वाविशेषेऽपि स्वराणां   
पर्यायतः   
प्राथम्यप्राधान्याल्पत्वभूयस्त्वपूर्णत्वापूर्णत्वारोहान्त्यत्वमध्यत्व्  
आदि प्रविभागभेदैः यथान्यः षज्ग्रामोऽन्यो मध्यमग्रामः तथैव   
वृत्तीनां स्वरस्थानीयानां प्राथम्यप्राधान्यादिना दशकेन रूपकं   
रूपकान्तराद्भिद्यते । यथा चतुःश्रुतिः पञ्चमस्त्रिश्रुतिश्च भवन्   
ग्रामान्यत्वं करोति तथा सैव वृत्तिः श्रुतिस्थानीयैरङ्गैः क्वचित्सम्पूर्णा   
क्वचिन्न्यूनेत्येवमपि रूपकविभाग इत्येतज्जातिभिः श्रुतिभिरिति द्वयेन दर्शितम्   
।  
  
अथ वृत्तिविभागं सङ्क्षेपतोऽभिधत्ते ग्रामौ पूर्णस्वराविति ।   
जात्याश्रययोर्जातिद्वारेण षाडवौडुविकांशकयोगे न्यूनस्वरताप्यस्तीति   
षडजग्रामरागो  
  
  
प्। ४१०)  
  
ज्ञेयं प्रकरणं चैव तथा नाटकमेव च ।  
सर्ववृत्तिविनिष्पन्नं नानाबन्धसमाश्रयम् ॥ ७ ॥  
  
वीथी समवकारश्च तथेहामृग एव च ।  
उत्सृष्टिकाङ्को व्यायोगो भाणः प्रहसनं डिमः ॥ ८ ॥  
  
  
मध्यमग्रामरागश्चेह ग्रामशब्देन व्यपदिष्ट इति केचित् । तदसत् इह हि   
ग्रामशब्देन जातिसमुदायोऽभिधीयते । तत्र यद्यप्यंशके न्यूनस्वरतापि   
भवति तथापि समुदायस्य पूर्णतायाः का हानिः । तस्मादयमत्रार्थः -   
यथा विचित्रसन्निवेशतालम्बनसुन्दरतमसम्पूर्णस्वरसमुदायरूपान्   
ग्रामद्वयाद्रिभागकल्पनया जात्यंशकानां   
पूर्णापूर्णादिस्वरभेदभाजां प्रसवः एवं नाटकप्रकरणाभ्यां   
पूर्णवृत्तिवृत्त्यङ्गाभ्यां वृत्तिन्यूनानां च रूपकभेदानां   
परिकल्पनम् । तत वृत्तिन्यूनानि रूपकाण्याह वीथीत्यादि । शेषाणि रूपानीति   
वक्तव्ये प्रतिपदं नामग्रहणं ज्ञापयति । एतदनुक्तान्यपि रूपकाणि   
सम्भवन्ति अत एव रूपकविशेषगणनमाभ्यो विनिस्सृतमिति   
लक्षणस्योदाहरणमातम् । तेन वृत्तीना विनियोगविकल्पसमुच्चयैः   
वृत्त्यङ्गानां च बहवो रूपकभेदा भवन्ति । तेषां परं   
कोहलादिभिर्नाममात्रं प्रणीतम् । लक्षणेन त्विह सङ्ग्रहीता एव ते । तत   
नाटकप्रकरणे एव सर्ववृत्तिपूर्ण इति नियमः न तु विपर्ययः ।   
मुद्राराक्षसस्य कैशिकीहीनस्य कृत्यारावणस्य च नाटकस्य दर्शनात्   
वेणीसंहारे च सात्त्वत्याम्भटीमात्रं दृश्यत इति केचित् ।  
  
अन्ये तु तत्राप्यवश्यं वृत्त्यन्तरानुप्रवेशोऽस्ति । यदि परिमितवृत्तिव्यापकत्वात्   
लक्ष्यते अपूर्णवृत्तित्वेऽपि विरूपकतैव स्यात् ।   
सकलाङ्गप्रक्रियापरिपूर्णत्वादेव नाटकात्प्रकरणं च प्रधानम् । तथा   
हि कैश्चिद्विनेयः प्रसिद्धिमनुरुध्यमानो दृष्ट इति सप्रसिद्धेतिवृत्ते नाटके   
विनेयः । कश्चित्तु किमेतदपूर्वमिति प्रसिद्धे वस्तुनि रूपकान्तरमेव तु   
तदाभासं तत्सर्व विनेयोऽभिनववस्तुवृत्तकौतुकपरतन्त्र इति   
समुत्पाद्यवस्तुना प्रकरणेन विनीयते । विनयश्चास्य धर्माथकामेषु   
सर्वपुरुषार्थेष्वपवर्गेऽपि च तथा भवति यदि सकलं तदुपयोगिव्यापा-  
  
  
प्। ४११)  
  
कैशिकीवृतीहीनानि रूपाण्येतानि कारयेत् ।  
अत ऊर्ध्वं प्रवक्ष्यामि काव्यबन्धविकल्पनम् ॥ ९ ॥  
  
प्रख्यातवस्तुविषयं प्रख्यातोदात्तनायकं चैव ।  
  
  
राश्रयणं सर्वव्यापाराक्षिप्तं पूर्णवृत्तिकत्वमिति ।   
द्विवृत्तित्रिवृत्त्यादिकं न नाटकं भवति । रूपान्तरमेव तु तदाभासं   
तत्कैशिकीविहीनत्वऽपि यथा शृङ्गारयोगस्तथा समवकारे तथा तल्लक्षणं   
वर्णयिष्यामः ।  
  
ननु पूर्णवृत्तिकत्वाविशेषे नाटकप्रकरणयोः को भेदः कैशिकीहीनत्वे   
चाविशिष्टे वीथ्यादेः मिथः को विशेष इत्याशङ्कां वारयन् कर्म(श्लो   
१)शब्दाक्षिप्तविशेषलक्षणार्थ दर्शयति अत ऊर्ध्वमित्यादिना काव्यस्य   
बन्धनं परस्पराश्रयसम्बन्धेनैव एकवाक्यतारकरणसम्बन्धः स   
विकल्प्यते येन तद्विशेषलक्षणं वक्ष्यामीति । नाटकं प्रकरणादपि   
प्रधानं प्रसिद्ध्युपजीविनी हि कल्पनावस्तुसम्भावना अनुभवमूलत्वात्   
तस्या उत्प्रेक्षा अपि हि प्रमाणागतेष्वेव वस्तुषु स्वातन्त्र्येण योजनामात्रेण   
व्याप्रियन्ते षड्दन्तो हस्ती खे धावतीति ।   
तेनेतिहासादिप्रमाणवस्तुसिद्धप्रदर्शकं नाटकं तावल्लक्षयितुमाह   
प्रख्यातवस्तुविषयमित्यादि । प्रख्याते भारतादौ यद्वस्तु तद्विषयोऽस्य   
तत्रापि किञ्चिदप्रसिद्धं भवति तन्निराकरणाय प्रख्यातोदात्तेति   
श्रीशङ्कुकः । एतत्तु प्रख्यातवस्तु विषयोऽस्येति इयता गतार्थमित्युपाध्याया   
इत्थमाहुः इह त्रिविधया र्पसिद्ध्या प्रसिद्धत्वं भवति अमुक एवङ्कारी   
अमुत्रदेश इति । तत्र प्रकर्षेण ख्यातं वस्तु तथा विषयो   
मालवपाञ्चालादिदेशो यस्मिन् चक्रवर्तिनोऽपि हि वत्सराजस्य   
कौशाम्बीव्यतिरिक्ते विषये कार्यान्तरोपक्षेपेण विना यन्निरन्तरं   
निर्वर्णनं तद्वैरस्याय भवति तत्र प्रसिद्धिखण्डनेन प्रतीतिविघातात् का   
कथा रसचर्वणायाः । एवं तावद् द्वे प्रसिद्धी उक्तेः प्रख्यातोदात्तेत्यनेन   
तृतीया प्रसिद्धिरुक्ता । उदात्त इति वीररसयोग्य उक्तः । तेन   
धीरललितधीरप्रशान्तधीरोद्धतधीरोदात्ताः चत्वा-  
  
  
प्। ४१२)  
  
राजर्षिवंश्यचरितं तथैव दिव्याश्रयोपेतम् ॥ १० ॥  
  
नाना विभूतिभिर्युतमृद्धिविलासादिभिर्गुणैश्चैव ।  
अङ्कप्रवेशकाढ्यं भवति हि तन्नाटकं नाम ॥ ११ ॥  
  
  
रोऽपि गृह्यन्ते । राजर्षिवश्येत्यनेन प्रख्यातमपि यद्वस्तु ऋषितुल्यानां   
राज्ञां वंशेन साधुनोचितं तथा प्रख्यातत्वेऽपि देवचरितं   
वरप्रभावादिबहुलतयोपायोपदेशायायोग्यमिति नैतदुभयं   
निब्नधनीयमिती फलतः प्रतिषेधो दर्शितः । राजानः ऋषय   
इवेत्युपमितसमासः तद्वंशे साधु चरित यस्मिन्निति बहुव्रीहि । न च सर्वथा   
देवचरितं तथाऽवर्णनीयम् । किन्तु दिव्यानामाश्रयत्वेन   
प्रकटीपताकानायकादिरूपेण उपेतमुपगमोऽङ्गीकरणं यत् । तथा द्वि   
नागानन्दे भगवत्याः पूर्णकरुणानिर्भरायाः साक्षात्करणे   
व्युत्पत्तिर्जायते । निरन्तरभक्तिभावितानामेवन्नाम देवताः प्रसीदन्ति   
तस्मादेवताराधनपुरस्सरमुपायानुष्ठानं कार्यमिति । यदि तु   
मुख्यत्वेनेव देवचरितं वर्ण्यते   
तत्तावद्विप्रलम्भकरुणाद्भुतभयानकरसोचित चेन्निबध्यते   
तन्मानुषचरितमेव सम्पद्यते प्रत्युत देवानामधियाधानं   
प्रसिद्धिविघातकम् । तत्र चोक्तो दोषः विप्रलम्भाद्यभावे तु का तत् विचित्रता   
रञ्जनाया एतत्प्रमानत्वात् । अत एव हृदयसंवादोऽपि देवचरिते दुर्लभः   
नच तेषान्दुःखमस्ति । यत्प्रतीकारोपायं व्युत्पादनं स्यात् । नायिका तु   
दिव्याप्यविरोधिनी यथोर्वशीनायकचरितेनैव तद्वृत्तस्याक्षेपात् । डिमादौ तु   
दिव्यानां नायकत्वेऽभिप्रायमावेदयिष्याम इति प्रसिद्धित्रययुक्तमपि वस्तु   
न निष्फलं व्युत्पत्तये भवतीत्यत आह नानाविभूतिभिर्युतं   
धर्मार्थकाममोक्षविभवैः फलभूतैर्विचित्ररूपैर्युक्तम् ।   
तत्राप्यर्थकामौ सर्वजनाभिलषणीयाविति तद्बाहुल्यं दर्शनीयमिति   
कथयति ऋद्धिविलासादिभिरिति ऋद्धिरर्थस्य राज्यादिसमृद्धिः विलासेन कामो   
लक्ष्यते आदिशब्दः प्रधानवाची तत्प्रधानाभिः फलसम्पत्तिभिः   
युक्तमित्यर्थः । तेन राज्ञा सर्वं राज्यं ब्राह्मणेभ्यो दत्त्वा   
वानप्रस्थं गृहीतव्यमित्येवम्प्रायं फलं नोपनिबन्धनीयम् ।   
तत्फलमपि दृष्टसुस्वार्थी हि लोको बाहुल्येनेति तत्रास्य प्रतीतिर्विरसीभवेत् ।   
गुणेरित्यप्रधानभूतानि चेष्टितानि हेयानि प्रतिनायकगतानि अपाय-  
  
  
प्। ४१३)  
  
नृपतीनां यच्चरितं नाना रसभावचेष्टितं बहुधा ।  
सुखदुःखोत्पत्तिकृतं भवति हि तन्नाटकं नाम ॥ १२ ॥  
  
  
प्रधानानि तैर्युक्तम् । तेषां पूर्वपक्षस्थानीयानं प्रतिक्षेपेण   
सिद्धन्तकल्पस्य नायकचरितस्य निर्वाहाज्जनपदकोशादिसम्पत्तिसमृद्धिः ।   
कौमुदीमहोत्सवादयो विलासाः सन्धिविग्रहादयो गुणा इति व्याख्यानं   
चाणक्य(शास्त्र)परिचयवेदनमात्रफलं वस्तुशब्देन   
राजर्षिवंश्यचरितशब्देन च सर्वस्यार्थराशेः सङ्ग्रहात् ।   
अवान्तरवस्तुसमाप्तौ विश्रान्तये ये विच्छेदा अङ्काः ये च निमित्तबलात्   
अप्रत्यक्षदृष्टानां चेष्टितानामावेदकाः प्रवेशकाः तैराढ्यं   
नाटकं नाम रूपकम् । तस्मादस्य तन्नामेत्याह नृपतीनां यच्चरितमिति   
यद्यस्मान्नृपतीनां सम्बन्धि व्युत्पाद्यानां सामर्थ्यात् नृपतीनामेव   
नाटकन्नाम तच्चेष्टितं प्रह्वीभावदायकं भवति तथा   
हृदयानुप्रवेशरज्जनोल्लासनया हृदयं शरीर   
चोपायव्युत्पत्तिपरिघट्टितया चेष्टया नर्तयति नटनृत्तौ नृत्ते इत्युभयथा हि   
स्मरन्ति । तदिति तस्माद्धेतोः नामास्य नाटकमिति ।  
  
ननु पुराणाद्युपनिबद्धोऽपि तदर्थः कस्मान्नटानेवेदं भावयतीत्याह   
नानेति । बहुप्रकारा अत्र सम्भावयन्ति सम्पादयन्ति यानि चेष्टितानि   
नटव्यापारात्मानोऽभिनयाः तैरेतत्प्रह्वीभावदायकं   
हृद्यतमरसास्वादसूचीद्वारप्रवेशितं तत्कर्तव्यसूत्रं   
हृदयरोहणरूढशौर्यादिधर्मरत्नग्रथनकारि भवतीति ह्युक्तमसकृत् ।  
  
ननु नृपतिचरित एव किमित्ययमास्वादो न देवचरित इत्याह बहुधेति ।   
बहुप्रकाराः उपायवैचित्र्याद्याः सुखदुःखोत्पत्तयस्तासा कृतं   
सम्पादनं यत्र देवचरिते तु तन्नास्तीत्युक्तम् । अत एव प्रतीतिविघातस्य   
वैरस्यदायिनः सम्भवो यत्र यत्र तन्नाटके नोपनिबद्धव्यम् । तेन   
वर्तमानराजचरितं चावर्णनीयमेव तत्र   
विपरीतप्रसिद्धिवाधयाध्यारोपस्याकिञ्चित्करत्वात्   
योगानन्दरावणादिविषयचरिताध्यारोपवत् । एतदर्थमेव प्रख्यातग्रहणं   
प्रकर्षद्योतकं पुनः पुनरुपात्तम् । अत एव वेदशास्त्रं न नाटकं   
नियोगेन हि तत्र पुमान्प्रवर्त्यते न फलोत्पत्त्या । फलप्राधान्यपक्षेऽपि तत्र   
सन्देहः । एवं पुराणादावपि । इह तु बाधोदयसहिष्णुप्रत्यक्षायमाणा   
चिरविलम्बितप्रतीतिसिद्धा सुखदुःखो-  
  
  
प्। ४१४)  
  
अस्यावस्थोपेतं कार्यं प्रसमीक्ष्य बिन्दुविस्तारात् ।  
  
  
तत्पत्तिरिति । अनेन वाक्येनैतदुक्तं भवति - यद्यपि सर्वरूपकाणामर्थो   
हृदये प्रविष्टो विनेयांश्च विनीतान् करोति । तत एव नाटकशब्दः   
सामान्यवचन इति कार्योत्पन्नानि नाटके इत्यादिषु स्थानेषु दर्शितः । तथापि   
द्यवश्यव्युत्पाद्या राजानो यद्व्युत्पत्तिद्वारेण विश्वं व्युत्पन्नं तेन   
तदीयहृदयसंवादयोग्यनृपतिचरितप्रदर्शनेन प्रधानतया प्रधानेऽर्थे   
व्युत्पाद्यन्ते अमात्यादयः तदङ्गत्वेनैव प्रयोगस्य च यथोचितं   
समृद्गकस्थगगनपद्युत्पादकव्युत्पाद्यभावात्तेन प्रधानपुरुषार्थे   
प्रधानविनेयानायमन्यतान्येषां वेदयतोऽवनति व्युत्पत्ति ददाति तत एव   
नाटकमुच्यते ।  
  
श्रीशङ्कुकस्तु व्याचष्टे विजिगीषुररिर्मध्यमोदासीनौ मित्रं मित्रमित्रमिति ।   
एषां चरितमिति बहुवचनेन लभ्यते । अन्ये त्वाहुः - पूर्वं   
राजर्षिवंशप्रभवा नायका उक्ता अनया त्वार्यया   
चन्द्रगुप्तबिन्दुसारादयोऽपि सङ्गृह्यन्त इति ।   
व्याख्यातमर्थद्वयमेतत्पूर्वयार्ययैवं सङ्गृहीतमिति   
प्रथमव्याख्यात एव युक्तोऽर्थः ।  
  
यत्तु कैश्चिदभिधीवते -  
  
देवा धीरोद्धता ज्ञेयाः स्युर्धीरललिता नृपाः ।  
सेनापतिरमात्यश्च धीरोदात्तौ प्रकीर्तितौ ।  
धीरप्रशान्ता विज्ञेयाः ब्राह्मणा वणिजस्तथा ॥  
  
इति वचने पर्यालोच्यमाने देवादीनां नाटकनायकत्वानुपपत्तेः धीरललित   
एक एव नायक इति । तदसत् न हि जनकप्रभृतीनां रामादीनामपि वा   
धीरललितत्वम् यदाह - धीरोदात्तं जयति चरितं रामनाम्नश्च विष्णोः इति ।  
  
यत्तु पठित तत्र धीरललितत्वं राज्ञ एव वर्णनीयं नान्यस्य   
सेनापत्यमात्ययोर्धीरोदात्तत्वमेव देवानां धीरोद्धतत्वमेव   
द्विजातीनां धीरप्रशान्तत्वमेवेति एवं परं द्रष्टव्यं - अत एव   
प्रख्यातोदात्तेत्यत्र चत्वरोऽपि नायकाः स्वीकृता इति व्याख्येयम् ।  
  
एवं निर्वचनमनयार्यया दर्शितं प्रख्यातवस्तुप्रभृतिरर्थोऽन्यत्र   
सुप्रसिद्धः अङ्कप्रवेशकौ त्वप्रसिद्धौ इत्यङ्कस्वरूपं तावद्वितत्य   
कथयति अस्यावस्थोपेतमिति ।   
  
  
प्। ४१५)  
  
कतव्योऽङ्कः सोऽपि तु गणान्वितं नाट्यतत्वज्ञैः ॥ १३ ॥  
  
अङ्क इति रूढिशब्दो भावैश्च रसैश्च रोहयत्यर्थान् ।  
  
  
अस्य नाटकस्य यत्कार्यं बिन्दुकृतया विस्तारणया विततीकरणरूपया   
अननुसन्धानजननबलादेकावस्थानुरूपमाधिकारिकमितिवृत्तं सम्पाद्यम्   
तदवस्थया प्रारम्भादिकयोपेतं परिपूर्णं सम्बन्धं प्रेक्ष्य अङ्कः   
कर्तव्यः । एतदुक्तं - इतिवृत्तस्य बिन्दुसूत्रस्यूतस्य   
प्रारम्भाद्यवस्थापञ्चकचारिणो यदा प्रारम्भावस्था पूर्णत्वमेति   
तदाङ्कच्छेदो विन्दुद्वारानुसन्धीयमानद्वितीयाङ्काभिधेयरूपो विधेयः   
। एवं प्रयत्नाद्यवस्थाचतुष्टयेऽपि वाच्यमिति पञ्च तावदङ्का इति मुख्यः   
कल्पः ।   
  
नन्वेवं न्यूनत्वे आधिक्ये वाङ्कानां कथं निर्बन्ध इत्याह   
नाट्यतत्त्वज्ञैरनयैव दिशा सोऽङ्कः अपिशब्दादन्यथा कर्तव्यः ।   
तुरिविशेषं द्योतयति । यदा प्रारम्भावधिप्रधानं भवतीति तदा तस्या   
एवोपक्रमोपसंहारावस्थाद्वयापेक्षया द्वावङ्कौ   
अन्यासामेकैकाङ्कतेति यावत् सर्वासामवस्थाद्वययोगेन सम्पादनमिति   
षडङ्कत्वात् प्रभृति सप्तजातप्राप्तौ(?)दशाङ्कत्वम् । काञ्चिदवस्थां   
प्रधानीकृत्य यदा अवस्थान्तरेण मिश्रीकृत्य वघ्नाति तदा नाटिकाया   
न्यूनाङ्कत्वमिति । एतत्तुशब्देन तत्त्वज्ञशब्देन च दर्शितम् । तत्रावस्थाः   
प्रारम्भश्च प्रयत्नश्चेत्यादिना वक्षन्ते (१-१९) प्रयोजनानां विच्छेदे   
यदविच्छेदकारणमिति बिन्दुः वक्ष्यते यदाधिकारिकं वस्तु सम्यगिति (अ १९)   
कार्यम् ।  
  
अथ कस्मादङ्क इत्याह अङ्क इति रूढिशब्द इति । भावैः रसैश्च   
गूढश्छन्नः व्याप्तोऽर्थोऽङ्कशब्देन यादृच्छिकेनोच्यत इति   
भट्टलोल्लटाद्याः गूढ इति पाठं व्याचक्षिरे । अन्ये रोहयत्यर्थानिति   
पठन्ति व्याचक्षते च रूढी रोहणं तेनोत्सङ्ग उच्यते यो नाटकांशः   
शृङ्गारादिरसैर्विभावानुभावव्यभिचारिणोऽर्थाः तथा   
भावैर्विभावाद्यैः यथास्वं भावादीनर्थान् हृदयमारोपयति अर्थान्   
वहति नानाप्रकारैश्च वक्ष्यमाणैः ये नायका निगदिता इत्यादिभिः   
विधानैरुपेतः तस्मादुत्सङ्गवदारोहण सम्बन्धादङ्क इत्युच्यते ।   
एतत्पुष्कलमिव अजावि(जि?)ना रूढैरत्रार्थैर्वृत्त्यदर्शनात् ।   
तस्मादयमत्रार्थः - अङ्क इत्ययं लक्षणे रूढः शब्दः अन्यतो   
व्यवच्छेदकं लक्षणम् । एतदपि च नाट्यरूपकस्य नानात्वमन्यतोभेदं   
विधत्ते अनभिनेयात् अभिनेये हि य एकदेशः स रसभावैरुपलक्षितानप्यर्थान्   
रोहयति   
  
  
प्। ४१६)  
  
नानाविधानयुक्तो यस्मात्तस्माद्भवेदङ्कः ॥ १४ ॥  
  
अङ्कसमाप्तिः कार्या काव्यच्छेदेन बीजसंहारः ।  
वस्तुव्यापी बिन्दुः काव्यसमुत्थोऽत्र नित्यं स्यात्) ॥  
  
  
हृदयसंवादससाधारणताकरणेन प्रत्यक्षीभावनया   
रसाध्यायोक्तयाभिरोहणं बीजस्येवाङ्कुराकारतया रसाकारोदयप्ररोहो   
भवति । स चानभिनेयरूपकांशैरेव सम्पाद्यत इत्यनभिनेयात्   
भेदमादधानोऽभिनेयस्य रूपकस्य लक्षणं भवत्येव ।   
एवमङ्कशब्दस्यान्वर्थो व्याख्यातः । स्वरूपन्तु वक्तव्यं नदर्शयति -   
यत्रार्थस्य समाप्तिरिति । प्रारम्भाद्यवस्थालक्षणोऽर्थो यत्र समाप्यते   
सोऽत्रः । अङ्कसमाप्तायामपि वा अवस्थायां यदा बीजस्य संहरणं   
यथास्वं सन्धिभेदेनोचितं भवति तदाप्यङ्कच्छेदः ।   
ततोत्पत्तिरुद्घाटनमुद्भेदो गर्भनिर्भेदः फलसमानयनमिति मुखादिषु   
यथाक्रमं बीजस्य दशाविशेषाः संहारशब्दवाच्याः । अङ्कविच्छेदे   
चार्थविछेदो माभूदित्यबलग्नः सम्बन्धो बिन्दुयत्र तादृगङ्कः कर्तव्यः   
। यथा तापसवत्सराजे तृतीयाङ्कसमाप्तौ -  
  
आदौ मानपरिग्रहेण गुरुणा दूरं समारोपितां  
पश्चात्तापभरेण तानवकृता नीतां परं लाघवम् ।  
उत्सङ्गान्तरवर्तिनीमनुगमात्सम्पिण्डिनाङ्गीमिमां  
सर्वाङ्गप्रणयप्रियामिव तरुश्छायां समालम्बते ॥ (३-१७)  
  
इति राज्ञ उक्त्या पद्मावत्याः परिणयाभ्युपगममनुसन्दधन्या   
प्राप्तिसम्भवाख्यतृतीयावस्थाप्रदर्शिनी भाविनि चतुर्थेऽङ्के बिन्दुर्योजिनः   
।  
  
एवमङ्कस्वरूपमनेन निरूपितमिति चिरन्तनाः । तच्चैतत्पुनरुक्तम्   
अस्यावस्थोपेतं कार्य प्रसमीक्ष्येत्येतेन हि क्यन्नोक्तं यदनेन   
लक्षणेनाभिधीयते । तस्मादिदमत्रार्थतत्त्वं - अङ्कस्वरूपं   
तावदस्यावस्थोपेतमित्यनेनैवोक्तं नामनिर्वचनं च अङ्क इति रूढिशब्द   
इन्यनेन दर्शितम् । अनया त्वार्यया अङ्कस्य त्रैविध्यमुच्यते । तथा चोक्तं   
कोहलादौ (कोहलेन?) -  
  
  
प्। ४१७)  
  
यत्रार्थस्य समाप्तिर्यत्र च बीजस्य भवति संहारः ।  
किञ्चिदवलग्नबिन्दुः सोऽङ्क इति सदावगन्तव्यः ॥  
  
ये नायका निगदितास्तेषां प्रत्यक्षचरितसम्भोगः ।  
नानावस्थोपेतः कार्यस्त्वङ्कोऽविकृष्टस्तु ॥ १७ ॥  
  
  
त्रिधाङ्कोऽङ्कावतारेण चूदयाङ्कमुखेन वा ।  
अर्थोपक्षेपणं चूडा वह्वर्थैः सूतवन्दिभिः ॥  
  
अङ्कस्याङ्कान्तरे योगस्त्ववतारः प्रकीर्तितः ।  
विश्लिष्टमुखमङ्कस्य स्त्रिया वा पुरुषेण वा ॥  
  
यदुपक्षिप्यते पूर्वं तदङ्कमुखमिष्यते ॥  
  
अत्रार्थस्य कस्यचित् सम्यगन्यत एवानभिसन्धानपूर्विकाप्तिः प्राप्तिरिति   
चूडा दर्शिता । तद्यथा रत्नावल्यां वैतालिकपाठाद् दृशामुदयनस्य   
इत्यतः उपयोगी सम्यगर्थः प्राप्तः तत्प्रत्यभिज्ञामूलत्वात्   
सागरिकानुरागस्य तथाचाह अ अं सो रा आ उद अणो (अयं स राजा उदयनः)   
(१-२३) इत्यादि । तदर्थमेव च वसन्तक्रीडादिसर्वमुपक्षिप्तम् । तदेव च   
राजानुरागस्य शय्याफलकादिकृतस्य मूलमिति चूलिकेत्युक्तम् । तेन प्रथमः   
चूलिकाङ्कः यत्र त्वङ्के सर्वेषामङ्कानां योऽर्थो बीजलक्षणस्तस्य   
संहारः सम्मिलितत्वेन प्राप्तिर्भवति सोऽवताराङ्कः । यथा रत्नावल्यां   
द्वितीयोऽङ्कः । तत्र हि ईरिसस्स कण्ण आजणस्स ईरिस एव्व वरे अहिलासेण   
होदव्वम् ॥ (ईदृशस्य कन्य्काजनस्येदृश एव वरे अभिलाषेण भवितव्यम्)   
इत्यादिप्रकृतमेव सर्वं वर्ण्यते । यत्र त्वनुसन्धानमात्रप्राणत्वेन   
तदुपयोगितया वृत्तान्तमुच्यते तदुपश्लिष्टमङ्कमुखम् ।स एवेह   
किञ्जिदवलग्नबिन्दुरित्यनेन तृतीयो भेद उक्तः । यथा रत्नावल्यां तृतीयेऽङ्के   
ऐन्द्रजालवृत्तान्तनिरूपणं चूलिका तस्याश्चभेदः चूलिकाङ्कस्यापि   
तदभिसन्धानाभावात् । इह त्वभिसन्धानं यौगन्धरायणादीनामस्त्येव   
। तेनायं सङ्क्षेपः - अङ्के यद्वर्णनीयं वस्तु-  
  
  
प्। ४१८)  
  
नायकदेवीगुरुजन पुरोहितामात्यसार्थवाहानाम् ।  
नैकरसान्तरविहितो ह्यङ्क इति स वेदितव्यस्तु ॥ १८ ॥  
  
(पञ्चापरा दशपरा ह्यङ्काः स्युर्नाटके प्रकरणे च ।  
निष्क्रामः सर्वेषां यरिमन्नङ्कः स विज्ञेयह् ॥) १९ ॥  
  
  
तत्तावत् द्विधा प्रधानं तदुपयोगि च तदुपयोग्यपि   
किञ्चिदैववशादुपयोगं याति किञ्चिदभिसन्धिबलादिति विविधोऽङ्कार्थः । स   
कदाचिदेकस्मिन्नङ्के मिश्रभावेनापि निबध्यत इति   
चूलिकाङ्कमुखयोरङ्कभेदयोः प्रधानार्थस्पर्शो नैवास्तीति ॥  
  
तथा प्रवेशकद्वारेण मुख्यचरितमपि शङ्कां वारयितुमाह ये नायका   
इति । धीरोदात्तादयो विजिगीषुतन्मित्रप्रभृतयो वा ये नायकाः प्रतिनायकाश्च   
तेषां चरितं तदुपायानुष्ठानं तथा सम्भोगः प्रत्यक्षः सन्निहितः   
साक्षाद् दृश्यमानो न तु सूच्यमानो यत्र तादृगङ्कह् । नयति   
प्राप्नोतीतिवृत्तं फलं वेति नायकचरितप्रत्यक्षतया व्युत्पत्तिः   
प्रेक्षकाणां सम्भोगाप्रत्यक्षत्वे च तद्गतकेवलक्लेशदर्शनात् वैरस्यं   
सामाजिकस्य स्यात् । किमनेन महता कष्टेनेति तत एवोक्तं न निस्सुखः स्यादिति ।   
नानापकारावस्थौ प्रतिनायकगतौ चरितसम्भोगावनुपादेयावविषये चेति   
हेयावस्थौ नायकगतौ तु तद्वपरीत्यादुपादेयावस्थाविति तुशब्दस्यार्थः ।   
अविप्रकृष्ट इत्यदीर्घः । दीर्घो हि प्रयोक्तृप्रेक्षकाणां खेदाय स्यात् ॥  
  
एवं प्रधानवर्णनीयस्य वृत्तमुक्त्वा तदुपयोगि वृत्तस्य दिशं   
दर्शयितुमाह - नायकदेवीत्यादि । नायका मुख्याः नायिकाः देव्यो   
महादेवीभोगिनीप्रभृतयः । गुरुजनो मातृपितृभ्रात्राचार्यादि ।   
सार्थवाहोऽत्र सेनापतिः । इतिवृत्तवशाद्वणिगेव वा एषां सम्बन्धी अङ्क   
एतदर्थाभिधायक इति यावत् । अत एव नैकेन विचित्रेण रसविशेषेण युक्तस्तथा   
हि देवीयोगे शृङ्गारः नायके वीर इत्येवमन्यदुत्प्रेक्ष्यम् । नायकानां   
देव्यादय इत्यन्ये । अङ्क इति । अनेकरसाङ्कितत्वादपि अङ्क इति नामेत्यर्थः । न   
केवलं चरितसम्भोगावेव प्रत्यक्षौ  
  
  
प्। ४१९)  
  
क्रोधप्रसादशोकाः शापोत्सर्गोऽथ विद्रवोद्वाहौ ।  
अद्भुतसम्भवदर्शनमङ्के प्रत्यक्षजानि स्युः ॥ २० ॥  
  
एकदिवसं प्रवृत्तं कार्यस्त्वङ्कोऽर्थबीजमधिकृत्य ।  
आवश्यककार्याणामविरोधेन प्रयोगेषु ॥ २१ ॥  
  
एकाङ्केन कदाचिद्बहूनि कार्याणि योजयेद्धीमान् ।  
आवश्यकाविरोधेन तत्र कार्याणि कार्याणि ॥ २२ ॥  
  
  
किन्त्वन्यदपि यत्र रञ्जनातिशयोऽस्तीति दर्शयन्नाह क्रोधप्रसादशोका इति ।   
शापोत्सर्गह् शापकृतस्यानर्थस्य नाशः यथोक्तस्यानर्थकाभावस्य   
शङ्काभयत्रासकृतो विद्रव इति गर्भसन्धौ वक्ष्यते । उद्वाहो विवाहः ।   
अद्भुतस्य सम्भवोऽभ्युपगमः उपक्रमो दर्शनम् च निर्वाह   
इत्येतच्चान्यस्यापि रञ्जकवर्गस्योपलक्षणम् । अक्षजं ज्ञानं प्रति गतानीति   
प्रत्यक्षजानि । प्रत्यक्षशब्देन तदेकदेश उच्यते तत्र   
जातानीत्यन्येन्द्रियवर्गस्य प्रत्यक्षता तावद्भवति कदाचित्तत्त्वप्रत्यक्षमपि ।  
  
अथाङ्कुस्य प्रयोगकालपरिमाणमियदिति दर्शयति एकदिवसप्रवृत्तमिति ।   
तादृशमवान्तरेणार्थेन प्रयोजनेन युक्तं बीजमुपायानुष्ठानं   
वर्णनीयताया अधिकृत्याङ्कः कर्तव्यो यस्य प्रकृष्टं च यद्वर्तनं   
प्रयोगरूपं तदेकदिवसेनेति मुहूर्तपञ्चदशकेनैव यतस्तावन्तं   
कालमावश्यकानि भोजनादीति अशक्यनिरोधनानि ततः परन्तु प्रयोगकालश्चेत्   
तत्प्रेक्षकप्रयोक्तॄणां तदाप्यावश्यकस्य   
सन्ध्यावन्दनभोजनादेरविरोधेनेत्येवं कार्यानेकत्वमेकत्राङ्के   
निषिद्धम् । क्वचित्त्वभ्युपगतमपि । अन्ये तु सर्वामेवार्यां   
निषेधपरत्वेनाहुः । अन्ये त्वेकाङ्केनेति तृतीयां मन्यमानाः सर्वेयमार्या   
विधिपरेत्याहुः । यान्यवश्यम्भावेन कार्या।इ भोजनादीनि तानि   
  
  
प्। ४२०)  
  
रङ्गं तु ये प्रविष्टाः सर्वेषां भवति तत्र निष्क्रामः ।  
बीजार्थयुक्तियुक्तं कृत्वा कार्यं यथार्थरसम् ॥ २३ ॥  
  
न बहूनीह कार्याणि त्वेकाङ्के विनियोजयेत् ।  
आवश्यकानां कार्याणां विरोधो हि तथा भवेत् ॥) २४ ॥  
  
ज्ञात्वा दिवसावस्थाङ्क्षयाममुहूर्तलक्षणोपेताम् ।  
विभजेत्सर्वमशेषं पृथक्पृथक्कार्यमङ्केषु ॥ २५ ॥  
  
दिवसावसानकार्यं यद्यङ्के नोपपद्येत सर्वम् ।  
  
  
किं प्रत्यक्षेणैव दर्शनीयानीति यः शङ्कते तं प्रत्याह रङ्गन्त्विति ।   
तत्रेत्यावश्यके कर्तव्ये न चासमाप्तावुपक्षिप्तावान्तरकार्ये   
पात्रनिष्क्रमणमिति दर्शयति । बीजार्थेति उपक्षेपात्मनो बीजस्य यत्प्रयोजनं   
तेन या युक्तिः सम्बन्धस्तत्र युक्तमुपायभूत। कार्यं प्रयोजनानुसारि   
विशिष्टरससम्पदोपेतं विधाय तत्परिसमाप्तौ यवनिकया तिरोधानरूपं   
निष्क्रमणं दर्शनीयम् ।   
बीजार्थयुक्तिरुत्पत्य्युद्घाटनोद्भेदगर्भनिर्भेदफलसमानयनात्मेत्यन्ये ।  
  
एवमितिवृत्तनियममङ्के प्रदर्श्य तदितिवृत्तकालनियमं दर्शयति   
क्षणयाम मुहूर्तानां यानि लक्षणानि कर्तव्यान्यस्मिन् क्षणे   
सन्ध्यानुष्ठेयेत्यादीनि तैरुपेतां दिवसस्यावस्थां ज्ञात्वा सर्वं   
कार्यं प्रत्येकं सर्वात्मना परिपूर्णरूपमत एवाशेषं विभजेत्   
विभागेन दर्शयेत् । नाडिकाभिरष्टधा दिनं रात्रिं विभज्य   
छायाप्रमाणेन वेति तेन एकदिवससम्पादितमुपयोगि चेष्टितमङ्के   
बध्नीयादिति तात्पर्यम् ।  
  
ननु तन्मध्ये तत्कार्यं मध्याह्नस्नानभोजनादि तद्दिवसमध्य एव वा   
यद्वृत्तं दूरस्थं दशरथमरणादि तत्कथं वाच्यमित्याह -   
दिवसावसानकार्यमिति । दिव-  
  
  
प्। ४२१)  
  
अङ्कच्छेदं कृत्वा प्रवेशकैस्तद्विघातव्यम् ॥ २६ ॥  
  
(विप्रकृष्टं तु यो देशं गच्छेत्कार्यवशानुगः ।  
अङ्कच्छेदेऽथ सङ्क्षेपान्निर्दिशेत्तं प्रवेशकैः ॥) २७ ॥  
  
सन्निहितनायकोऽङ्कः कर्तव्यो नाटके प्रकरणे वा ।  
परिजनकथानुबन्धः प्रवेशको नाम विज्ञेयः ॥ २८ ॥  
  
प्रकरणनाटकविषये पञ्चाद्या दशपरा भवन्त्यङ्काः ।  
  
  
सेऽवसानं समाप्तिर्यस्य तत् सर्वं कार्यं यद्यङ्के प्रत्यक्षेण   
प्रदर्शयितुं न युज्यते तदाङ्कच्छेदं कृत्वा प्रवेशकैः   
चूलिकाङ्कावताराङ्कमुखप्रवेशकविष्कम्भका इहाभिप्रेताः । तथा च   
कोहलोऽर्थोपक्षेपपञ्चकमुक्तवान् ।  
  
एवमङ्कलक्षणं   
वितत्याभिहितमर्धेनोपसंहरन्नर्धान्तरेणाङ्कसन्धानरूपस्य   
प्रवेशकस्य सामान्यलक्षणं दर्शयन्नार्यां पठति सन्निहितनायक   
इत्यादि । नायकशब्देन तच्चरितसम्भोगौ तौ सन्निहितौ प्रत्यक्षौ   
यत्रैकाङ्केऽपि रूपकेऽङ्को नायकचरितप्रत्यक्षताशून्यः कार्यः   
किपुनरन्यत्रेति प्रकरणे नाटके वेत्युक्तम् ।  
  
अन्ये त्वेतदुत्तरार्धेन सम्बन्धयन्तो रूपकान्तराणि प्रवेशकशून्यानि   
भवन्तीत्याचक्षते । परजनकथानुबन्ध इति चतुर्णां लक्षणं   
सूतमागधादेश्चूलिकाङ्कस्य स्त्रीपुरुषादेर्वाङ्कमुखोपकरणस्य   
चेटीकञ्चुकादेर्वा प्रवेशकविष्कम्भोपयोगिनः परिजनस्याकथयैव   
परस्परश्लिष्टयानुबद्धोऽङ्कावतारः । यथोक्तम् ।  
  
अङ्कान्तर एवाङ्को निपतति यस्मिन्प्रयोगमासाद्य ।  
नाट्यार्थकथायोगाद् विज्ञेयोऽङ्कावतरोऽसौ ॥ इति ।  
  
तत्रायं प्रवेशकोऽङ्कार्थसन्धानाय भवतीति पूर्वोपक्षिप्तमङ्कं   
सङ्ख्यानुवादद्वारेण दर्शयति प्रकरणनाटकविषय इति ।   
सन्ध्यवस्थानपरिपूर्णोपनिबद्धा एवाङ्का उप-  
  
  
प्। ४२२)  
  
अङ्कान्तरसन्धिषु च प्रवेशकास्तेषु तावन्तः ॥ २९ ॥  
  
(अनयोरन्तरविहितः प्रवेशकोऽर्थक्रियां समभिवीक्ष्य  
सङ्क्षेपार्थः सन्धिष्वर्थानां संविधातव्यः ॥) ३० ॥  
  
अङ्कच्छेदं कृत्वा मासकृतं वर्षसञ्चितं वापि ।  
तत्सर्वं कर्तव्यं वर्षादूर्ध्वं न तु कदाचित् ॥ ३१ ॥  
  
  
क्रमोपसंहारवैतत्ये दश कस्यचित्सङ्क्षेपेण षडित्येवम् अन्यतो   
न्यूनाधिकत्वमनुचितमित्यर्थः । अङ्कमध्येषु तु सन्धानानि षट् चित्राणि   
सम्पादयितुं पञ्चविधः प्रवेशकः कार्यः । अङ्कान्तरसन्धिष्विति निमित्तात्   
कर्मसंयोगे सप्तमी । अपिशब्देन प्रवेशक शब्दस्यावृत्तिः सूच्यते । चो हेतौ ।   
प्रवेशकशब्दश्च महासामान्यवचनः पञ्चसु वृत्तः इह तु   
मध्यमसमान्ये प्रवेशकविष्कम्भकद्वये वर्तते ।  
  
तदयमर्थः - यस्मान्मासकृतं वर्षसञ्चितं वा यच्च तत्कार्य   
सामाजिकानां हृदयगतं तस्मात् प्रवेशकविष्कम्भकौ कर्तव्यौ ।   
परिमितन्तु यदनुसन्धेयं तत्राङ्कमुखमल्पानुसन्धेये चूलिका अल्पतमे   
अङ्कावतारः । तत् केचित् वनवासादयोद्ध्याप्रवेशानन्तरं   
रामानुसन्धानमनुसन्धनीय माभूदित्याशयेन व्याचक्षते मासेन   
मासाभ्यां मासैर्वर्षेण वर्षाभ्यां वर्षैः इति । कदाचित्तु   
वर्षादूर्ध्वन्तु ये महाप्रभावाश्चिरातीतमप्यनुसन्दधते   
रामादेस्तेषां बहुतरो हि कालः प्रवेशकैर्वर्णनीयः । ये तु   
पुरुषप्रायास्तेषां वर्षादूर्ध्वमनुसन्धानं नैवास्ति तथा च   
मार्गशीर्षं तैषीं चान्तरेण दीर्घकालयत्रा   
आवर्षारात्रान्मासाष्टकमुक्तेति सङ्गिरन्ते ।  
  
एतच्चासत् मासवर्षादीनां स्वीकृतनियतपरिमाणानां   
द्विवचनबहुवचनान्तत्वे वृत्त्ययोगस्य दर्शितत्वात् ।  
  
सौर्यके मासजाते च परिमाणं स्वभावतः ।  
उपाधिभूतमाश्रित्य सङ्ख्याभेदेन वर्तते ॥  
  
वयस्त्विति परिच्छेदः क्रियतेऽपि न गम्यते ।  
इष्ठो भेदादृते तत्र परिमाणमनर्थकम् ॥  
  
  
प्। ४२३)  
  
यः कश्चित्कार्यवशाद्गच्छति पुरुषः प्रकृष्टमध्वानम् ।  
तत्राप्यङ्कच्छेदः कर्तव्यः पूर्ववत्तज्ज्ञैः ॥ ३२ ॥  
  
  
इत्यादिबहु च वर्षादूर्ध्वमिति च निषेधः फल्गुफल एव स्यात् ।   
तस्मादेकवचनान्तेनैव समासः न च   
रामायणभारतादिचरितत्यागप्रसङ्गः । कार्यग्रहणं ह्येतदर्थं   
मुनिना कृतं यत्र हि यत्रनिष्पाद्यं सञ्चितं तदेव वर्षं गण्यते   
वर्षान्तराणि तु तत्र विद्यमानान्यपि अविद्यमानकल्पानि । रामचरिते हि   
चतुर्दशवर्षाण्यरण्यनिवासो यद्यपि कार्यः वर्षाणि त्रिचतुराणि भवन्ति   
यत्र मारीचवधसुग्रीवराज्यदानाद्यवान्तरकार्यंसम्भवति ।   
तस्माद्वर्षादूर्ध्वमित्यनेन कार्यं वर्षद्वयदि निषिध्यत इत्येवं   
वर्षसहस्रायुषोऽपि वर्षशतान्तरालवृत्तचरितव्याख्यानेऽपि न   
किञ्चिद्दुष्यति । तेन पञ्चाङ्के नाटके पञ्च कार्यदिनानीति सङ्क्षेपः   
दशाङ्के तु दशेति विस्तरः ।  
  
अङ्कच्छेदे निमित्तान्तरमप्याह - यः कश्चित्कार्यवशादिति ।   
कार्यवशात्कार्यस्य तत्रायतत्वात् यः पुरुषो नायकः   
सोऽनेकयोजनव्यवहितमध्वानं यदा प्रतिदिनं गमनं विश्रान्तिः   
शय्येत्येवमादि कथं रङ्गे प्रदर्श्य तदन्तेनाङ्कच्छेदः कार्यः ।   
डिमादिनायकस्य तु दिव्यस्याकाशयानकादिना सर्वं युज्यते । अनायक   
पुरुषस्त्वविच्छिन्न एवाङ्के निष्क्रामति । ननु दिवसावसानकार्यं   
केनोपपद्यत इति आवश्यकाविरोधेनेत्यादिना यदुक्तं   
ततस्तिलमात्रेणाप्यधिकं वाच्यमस्य न लभ्यते वाक्यस्य । अत एवैतत्   
भट्टलोल्लाटाद्यैर्न पठितमेव ॥  
  
उपाध्यायास्त्वाहुः - नेदं निमित्तान्तरम् अपि तु पूर्वं तावत्कथितं   
यद्यङ्के नोपपद्यत इति तस्यैवोदाहरणमनयैवार्यया दर्शितम् । यथा   
नायकस्य प्रकृष्टाध्वगमनमिति पूर्ववदिति तदर्हमिति भवति   
पूर्वलक्षणार्होऽङ्कच्छेदोऽयमिति यावत् । अपिशब्द उदाहरणान्तरमपि   
सूचयति । अङ्कार्थसन्धानप्रयोजनस्य प्रवेशकस्य स्थानं वाच्यम् ।   
विषयं चाह अङ्कान्तरानुसारीति अङ्कमध्ये भवतीति यावत् । अङ्कान्तरं   
पूर्वाङ्कान्तरमनुसरति तस्य पश्चाद्भवतीत्यर्थः । प्रत्यङ्कान्तं यो   
बिन्दुः अनुसन्धानाभिधायिवाक्यं यत्सङ्क्षिप्तं प्रयोजनं   
तदधिकताकरणं विस्तारमुद्दिश्येति वाच्यमुक्तं प्रकरणे नाटके   
चावश्यं प्रवेशकस्तस्यावश्यमुत्तमप्रकृतिविषये उपदेशाय   
प्रवृत्तोऽपरिमितेनोपायेन भूयस्तरावान्तरकार्ये प्रत्युत्पत्तिबहुनां   
  
  
प्। ४२४)  
  
अङ्कान्तरानुसारी सङ्क्षेपार्थमधिकृत्य बिन्दूनाम् ।  
प्रकरणनाटकविषये प्रवेशकः संविधातव्यः ॥ ३३ ॥  
  
नोत्तममध्यमपुरुषैराचरितो नाप्युदात्तवचनकृतः ।  
प्राकृतभाषाचारः प्रयोगमाश्रित्य कर्तव्यः ॥ ३४ ॥  
  
कालोत्थानगतिरसौ व्याख्यासंरम्भकार्यविषयाणाम् ।  
अर्थाभिधानयुक्तः प्रवेशकः स्यादनेकार्थः ॥ ३५ ॥  
  
  
चामात्यादीनामपि स्वकार्यनिरूपणाय प्रवेशकः अन्यत्र रूपके   
परिमितकार्योपदेशात् न तथा प्रवेशकोपयोग इति वितनिष्यामः ।  
  
अथ विष्कम्भकाद्भेदमस्य दर्शयन् प्रवेशकशब्दोऽतिविशेषशब्दवाच्यपि   
भवतीति दर्शयति नोत्तममध्यमपुरुषैरिति । उत्तमादयोऽपि भवन्ति   
परिजनास्तन्निवृत्त्यर्थमेतत् । उदातं संस्कृतवचनं तस्य निषेधः । अन्ये   
त्वाहुः - उदात्तं स्वात्म कार्यविश्रान्तं वचनं निषिष्यते आणत्तम्मि   
भट्टिदारि आ ए इत्यादिना हि स्वकृत्यं प्रधानोपयोग्येव दृश्यते न स्वतन्त्रम् ।   
तत्र प्राकृती भाषा आचारश्च व्यवहारः प्राकृत एव । प्रयोगमाश्रित्येति   
क्वचित्तु प्रयोगवशात्संस्कृतभाषाचारो विष्कम्भकेऽपि कर्तव्य इति दर्शयति ।  
  
सङ्क्षेपार्थमधिकृत्येति यदुक्तं तदेव विभजति कालोत्थानगतिरसाविति ।   
कालोदयस्य गतिरवगमो यतः कालोदयसूचकः कश्चित् प्रवेशकः । यथा -   
अज्ज वसन्दमहूसवे सबहुमाणमाहूय इत्यादि (रत्नाः १) । अर्थाभिधानेति   
प्रत्येकं सम्बध्यते तेन व्याख्यादीनां विषयान्तानां चतुर्णां   
योऽर्थस्तदभिधाने युक्तस्तदुद्देशेनप्रवृत्त इतिपञ्चप्रकारः प्रवेशक   
इतियावत् । व्याख्यायत इति व्याख्या । तथाहि - केनचित्प्रवेशकेन गूढो   
व्याख्यायत इत्यर्थः । यथा तापसवत्सराजे अमात्यप्रणिधिः मामिज्ज-ई   
  
  
प्। ४२५)  
  
वह्वाश्रयमपि कार्यं प्रवेशकैः सङ्क्षिपेच्च सन्धिषु वा ।  
बहुचूर्णपदैर्युक्तं जनयति खेदं प्रयोगस्य ॥ ३६ ॥  
  
  
असवास-एहि हालाहलस्स पमादसङ्किदा (भ्राम्यते पार्श्वकैः   
प्रमादशङ्कितैः ।) तापस-अ-४ (इत्यादि) अनेन हि नातिव्यवधानोक्तं   
पद्मावतीगृहे च यद्वासवदत्तास्थापनं तस्य गूढं प्रयोजनं   
व्याख्यातम् । संरम्भः कार्यविशेष विषयः अभिप्रायस्तस्यार्थ   
उपायान्वेषणादि तदभिधानयुक्तः प्रवेशको यथा नृत्तपा (वा) रे   
गति॥॥॥।उपस्थितमिदं तत्प्रयोजन मित्यादि । अनेन   
वासवदत्तामपहृत्योज्जीयनीं निनीषोर्वत्सराजस्य प्रयोजकत्वं   
प्राप्तानाममात्यानां संरम्भः शालङ्कायनेनोक्तः ।  
  
कार्यं तु यदाधिकारिकमित्यादि (१९-३) तस्यार्थः पञ्चाङ्गस्यानुष्ठानम् ।   
तद्यथा - कर्मणामारम्भोपायः पुरुषद्रव्यसम्पद् देशकालविभागः   
विनिपातप्रतीकारः कार्यसिद्धिरिति । तथाभूताभिधानयुक्तश्च प्रवेशको   
बाहुल्येन तापसवत्सराजप्रतिभाचाणक्यमुद्राराक्षसादिषु । विषयस्तु   
भाविनोऽङ्कावतारस्येतिवृत्तं तस्यार्थो विशेषरूपः तदभिधानेन युक्तः   
प्रवेशको यथा नागानन्दे द्वितीयेऽङ्के चेटिकाद्वयेन मदनावस्थेतिवृत्तस्य   
विशेषवर्णनं चन्दनलतागृहादि दर्शितम् । अन्यान्यपि प्रवेशकस्य   
प्रयोजनानि सन्ति । न त्वेतत्परिगणनमित्याह - अनेकार्थ इति ।  
  
नन्वेवम्भूतोऽर्थो यः प्रवेशके प्रदर्श्यते समसेन विस्तरेण   
वेत्याशङ्क्याह वह्वाश्रयमपीति । सन्धिं चिकिर्षव इति   
अङ्कार्थसन्निवेशनिमित्तं ये प्रवेशकाः पञ्चप्युक्ताः   
चूलिकादयस्तैर्वाङ्काश्रयं बहुवक्तव्यं विततमपि कार्यं सङ्क्षिपेत्   
यावत्सन्धानोपयोगि तावत्तत्र ब्रूयत् । यतो बहुभिर्गद्यगतैरसमस्तैः   
पदैरसंस्कृतप्रायैः खेदो भवति । अनेन प्रवेशकादौ उत्कलिकाप्रायं   
बहुतरसमाससङ्कीर्णमभिनयशाखाङ्गत्रोटनकारित्वात्   
समाससंशयेनार्थानिश्चायकत्वाच्च न कर्तव्यमित्यपि दर्शयति ।  
  
दिवसावसानकार्यं यद्यङ्के नोपपद्यते सर्वम् ।  
अङ्कच्छेदं कृत्वा प्रवेशकैस्तद्विधातव्यम् ॥  
  
  
प्। ४२६)  
  
यत्रार्थस्य समाप्तिर्न भवत्यङ्के प्रयोगबाहुल्यात् ।  
वृत्तान्तस्वल्पकथैः प्रवेशकैः सोऽभिधातव्यः ॥ ३७ ॥  
  
युद्धं राज्यभ्रंशो मरणं नगरोपरोधनं चैव ।  
प्रत्यक्षाणि तु नाङ्गे प्रएशकैः संविधेयानि ॥ ३८ ॥  
  
  
इति यदुक्तं तत्रानुपपत्तिर्बहुप्रकारा भवतीति दर्शयितुमाह यवार्थस्य   
समाप्तिरिति । यत्प्रत्यक्षप्रयोज्यमपि प्रयोगवशादङ्केऽसमाप्तं भवति   
तत्प्रवेशकेन कर्तव्यम् बहुतरत्वं प्रयोगस्य बहुमानास्पदत्वम् ।  
  
तदयमत्रार्थः - यत दिवसकार्याण्यनेकानि तत्र तन्मध्ये   
यत्सुन्दरप्रयोगौपदेशोपयोगि च तत्प्रत्यक्षेण दर्शनीयम् । अन्यत्सर्वं   
प्रवेशकेन वृत्तान्तार्था तदवशिष्टेनेतिवृत्तनिर्वाहफला अल्पा सङ्क्षिप्ता   
कथा यस्य प्रवेशकस्य । एवं प्रत्यक्षप्रयोज्यप्रवेशकोपयोगो दर्शितः   
अन्यत्रात्पि तं दर्शयति युद्धं राज्यभ्रंश इत्यादि । युद्धे   
शस्त्रसम्पातस्य बाहुल्यं राज्यभ्रंशेऽपि पतनमरणादेः नगरोपरोधे   
बलस्य यन्त्रसुरङ्गादिदानस्य । इह केचिदाहुः मरणं द्विविधम् ।   
किञ्चिदन्यसम्बन्धिन्या क्रियया सम्पाद्यं यथा चक्रेण दैत्यस्य   
शिरश्छेदं किञ्चिदन्यसम्बन्धिक्रियानैरपेक्ष्येणैव   
व्याध्यभिघातादिप्रभवम् । तत्राद्यस्यैव निषेधः क्रियते । एतदर्थमेव   
कृतग्रहणं तद्ध्यन्यक्रियावाचकम् । न च तद्युद्धेन सङ्गृहीतम् । अयुद्धे   
पूर्वस्याप्यशङ्कितशिरश्छेदस्य दर्शितत्वादिति । त एवं प्रष्टव्याः - इदं   
मरणं प्रयोज्यमिदमप्रयोज्यमिति न तावदत्र विषयविभागे   
निदानमुत्पश्यामः । मृतस्य कथं निष्क्रमणं कथं वावस्थानं ततो   
नाट्योपयोगिसमस्तध्रुवागानादिप्रक्रियाविलोपः सामाजिकानां   
विरसताप्रतिपत्तिरिति तु सर्वत्र मरणं समानं तस्माद्रङ्गे   
मरणमप्रयोज्यमेव । ननु मरणानुभाववर्णनेनेदानीं किं कृत्यं   
युद्धवीररौद्रादावप्येतदनुभाववर्णने किं प्रयोजनं   
तदनुभावापरिज्ञाने प्रवेशकैरपि कथं वर्णनं स्यादिति चेन्मरणेऽपि   
समः समाधिः ।  
  
  
प्। ४२७)  
  
अङ्के प्रवेशके च प्रकरणमाश्रित्य नाटके वापि ।  
न वधः कर्तव्यः स्याद्योऽभ्युदयी नायकः ख्यातः ॥  
  
अपसरणमेव कार्यं ग्रहणं वा सन्धिरेव वा योज्यः ।  
  
  
किञ्च यत्र प्रत्यापत्तिशून्यं मरणं तत्प्रक्रियाविलोपकत्वान्न प्रयोज्यम् ।   
यत्तु क्वचित्तत्प्रत्यापत्तिः यथा जीमुतवाहनस्य तदेव   
क्षणमात्रानिश्चितचेष्टात्मकं प्रयोज्यमेवेति सोऽपि   
मरणानुभावसाक्षात्करणस्य विषयः । यद्वाहिनीनामपि   
साटोपपरिक्रमणं शस्त्रवर्णनादिप्रारम्भरूपमदः प्रयोज्यमपि तु   
तन्निर्वाहो न प्रदर्शनीयः । एतदेव कारणे स्फुटीकृतं युद्धमेव   
यन्निर्वाहपर्यन्तं यावन्मरणमेव यदचिरप्रत्यापत्तिर्न भवति तन्न   
प्रत्यक्षेण प्रयोज्यं प्रवेशकैरिति   
उपक्षेपपञ्चकमध्यादन्यतमेनोपक्षेपेणेत्यर्थः । अन्ये त्वाहुः -   
व्याधिजमभिघातजं च मरणं रङ्गे प्रयोज्यम्   
अपुनर्जनिनिष्क्रान्तिरहितप्रकृतिर्विधेयेति ।  
  
अथ सर्वथा यद्विषयं मरणं नाख्येयं तद्दर्शयति अङ्के प्रवेशके चेति   
। प्रकरणे नाटके वा नायकस्य प्रत्यक्षेण वा वर्णनया वा न मरणं   
वर्णनीयम् । अङ्क इति प्रत्यक्षेण प्रवेशक इति वर्णनया ।  
  
ननु प्रत्यक्षेण ये न कस्यचिन्मरणं प्रयोज्यमिच्छन्ति तन्मते अङ्कग्रहणं   
किमर्थं तत्राहुः वधशब्देन (न) मरणमुच्यते अपि तु   
परकृतघातदानादि तत्रान्यघातदानाद्यपि प्रत्यक्षेण रङ्गे प्रदर्श्यते ।   
अचिरप्रत्यापत्तौ समाश्वासे यस्तु नायकस्तस्य ख्यातस्य न घातदानादि   
प्रदर्शनीयम् । अन्ये तु ख्यातं नायकं पताकानायकादिकमिच्छन्ति ।  
  
अपसरणमिति पलायनम् यथोक्तं - अशक्ये सर्वमुत्सृज्यापगच्छेत् दृष्टा   
(अर्थ ९-७) हि जीवतः पुनरावृत्तिः इति । ग्रहणं वा कार्यं   
सनिबन्धनबन्धनमिति । यथा वासवदत्तनृत्तधारे (पारे?) वत्सराजस्य ।   
सन्धिरेवेति सन्धानं यदुक्तम् -  
  
  
प्। ४२८)  
  
काव्यश्लेषैर्बहुभिर्यथारसं नाट्यतत्त्वज्ञैः ॥ ४० ॥  
  
न महाजनपरिवारं कर्तव्यं नाटकं प्रकरणं वा ।  
ये तत्र कार्यपुरुषाश्चत्वारः पञ्च वा ते स्युः ॥ ४१ ॥  
  
काव्यं गोपुच्छाग्रं कर्तव्यं कार्यबन्धमासाद्य ।  
  
  
प्रवृत्तचक्रेणाक्रान्तो राज्ञा बलवताऽबलः ।  
सन्धिनोपनमेत् ॥॥॥॥॥॥॥ । (अर्थशास्त्रे ७-३ अध्या)  
  
अपसरणबन्धनसन्धीनां विषयविभागसूचनायाह ।   
प्रधानरसानुसारेण यत्काव्यं यत्काव्यार्थस्तस्य श्लेषा   
बन्धनाद्युपपत्तयः तैरुपलक्षितमपसरणादिकार्यमिति यावत् ।   
कार्यविशेषैरिति केषाञ्चित्पाठः ।  
  
अथ यद्यदप्रयोज्यं प्रत्यक्षेण तस्य सामान्यद्वारकं सङ्ग्रहं   
दर्शयितुमाह - न महाजनपरिवारमिति । महाजनः सङ्ख्यया तेन   
परिवारः परिवारणं यत्र यत्र वस्तुनि तन्नाटकमिति तद्युक्तं तत् प्रकरणम्   
। वाग्रहणादन्यदपि न कार्यम् । एतदुक्तं भवति - बहुतरपुरुषसाध्यं   
यत्किञ्चित्तद्यथा समुद्रे सेतुबन्धनमित्यादि तत्सर्वं प्रत्यक्षेण न   
प्रदर्शनीयम् तथा महतो जनस्य पितापुत्रश्वश्रूस्नुषागुरुशिष्यादेः परितो   
वरणं व्रीडातङ्कादियोगेन यत्र जायते वैरस्यं वा महाजनस्य सभ्यस्य   
च यत्र परिवरणं चित्तसङ्कोचः तत्सर्वं परिचुम्बनद्यपि न प्रत्यक्षं   
प्रयोज्यम् । यदि च प्रत्यक्षप्रयोज्यं   
  
तत्र पञ्च कार्यपुरुषाः यदि चत्वारः प्रकरीपतकादिरूपा तेषां च   
परिवारस्वभावास्तावन्त एवेति । यदि प्रकर्षस्तदा दशाष्टौ वा रङ्गे   
प्रविष्टा भवन्ति । ततोऽधिकेषु त्वभिनय चतुष्टयं सम्यगविभावनीयं   
स्यात् देवयात्रापरिदृश्यमानजनसमाजवत् । ऐवमङ्के प्रवेशकस्वरूपं   
वितत्याभिहितम् अधुना तत्समुदायस्य नाटकस्य यादृग्रूपं तद्दर्शयति   
काव्यं गोपुच्छाग्रमिति । क्रमसूक्ष्माङ्गमिति केचित् । अन्ये तु यथा गोपुच्छे   
केचिद्वालाः ह्रस्वाः केचिद्दीर्घाः एवं कानिचित्कार्याणि   
  
  
प्। ४२९)  
  
ये चोदात्ता भावास्ते सर्वे पृष्ठतः कार्याः ॥ ४२ ॥  
  
सर्वेषां काव्यानां नानारसभावयुक्तियुक्तानाम् ।  
निर्वहणे कर्तव्यो नित्यं हि रसोऽद्भुतस्तज्ज्ञैः ॥ ४३ ॥  
  
नाटकलक्षणमेतन्मया समासेन कीर्तितं विधिवत् ।  
प्रकरणमतःपरमहं लक्षणयुक्त्या प्रवक्ष्यामि ॥ ४४ ॥  
  
यत्र कविरात्मशक्त्या वस्तु शरीरं च नायकं चैव ।  
  
  
मुखसन्धौ परिसमाप्तानि कानिचित् प्रतिमुखपर्यन्तानि   
कानिचिदवमर्शावसानानि पराणि निर्वहणपर्यवसायीनि तद्यथा   
रत्नावल्यां प्रमोदोत्सवो मुखसन्धावेव निष्ठित इत्यादि यावत्   
बाभ्रव्यवृत्तान्ती मुखोपक्षिप्तो निर्वहणनिष्ठां प्राप्तः । साररूपाश्च   
पदार्थाः पर्यन्ते कर्तव्याः ।  
  
अत्र हेतुमाह सर्वेषाम् काव्यानामिति । नाटकादीनां निर्वहणोऽद्भुतरसः   
कर्तव्यः । एवं हि तानि काव्यानि रसभावानां युक्त्या परस्परसम्बद्धानि   
युक्तानि भवन्ति नान्यथा एकवाक्यतां च विना कः प्रबन्धार्थ । तथा च   
शृङ्गारवीररौद्रैः स्त्रीरत्नपृथिवीलाभशत्रुक्षयाः   
करुणादिभिस्तन्निवृत्तिरितीयता क्रमेण लोकोत्तरासम्भाव्यमनोरथप्राप्तौ   
भवितव्यमद्भुतेन । असाधारणलाभो हि यदि फलत्वेन कल्प्यतेऽवश्यं   
क्रियायाः किञ्चिदस्त्येव फलमात्रामिति किं   
तत्रोपायव्युत्पादनायत्तेनेत्यद्भुतावसानत्वमकार्यम् केन   
व्युत्पद्यजनस्यैवं बुद्धिर्जायते - अहो दुष्करमप्युपायक्रमेण सिध्यति इति   
उपायेन वर्तितव्यम् इति । पूर्वोक्तमुपसंहरति वक्तव्यान्तरं चाक्षिपति   
नाटकलक्षणमेतदित्यादि । क्वचिल्लक्ष्यं प्रसिद्धम् इह तु लक्षणबलेन   
तस्यैव यत्नप्रसाध्यत्वमिति दर्शयति । लक्षणयुक्त्य लक्षणद्वारेण युक्तिः   
हृदयानुप्रवेशनया हेतुभूतया सम्पाद्ययेत्यर्थः । तत्र प्रकरणस्य   
सभेदस्य सलक्षणं नामनिर्वचनं चाह यत्र कविरात्मशक्त्येति । वस्त्विति   
साध्यं फलं शरीरमिति तदुपायं वस्त्वादिकं   
काव्याभिधेयमात्मशक्त्या प्रकुरुते यत्काव्येन तत्प्रकरणमिति   
बुधैर्ज्ञेयमिति सम्बन्धः । यत्र   
  
प्। ४३०)  
  
औत्पत्तिकं प्रकुरुते प्रकरणमिति तद्बुधैर्ज्ञेयम् ॥ ४५ ॥  
  
यदनार्षमथाहार्यं काव्यं प्रकरोत्यभूतगुणयुक्तम् ।  
उत्पन्नबीजवस्तु प्रकरणमिति तदपि विज्ञेयम् ॥ ४६ ॥  
  
यन्नाटके मयोक्तं वस्तु शरीरं च वृत्तिभेदाश्च ।  
तत्प्रकरणेऽपि योज्यं सलक्षणं सर्वसन्धिषु तु ॥ ४७ ॥  
  
  
समुत्पाद्यं न भवति तत्र योऽनुत्पाद्योऽंशः न कुतस्थो ग्राह्य इति   
दर्शयितुमाह यदनार्पमित्यादि । अनार्षमिति   
पुराणादिव्यतिरिक्तबृहत्कथाद्युपनिबद्धं मूलदेवचरितादि । आहार्यमिति   
पूर्वकविकाव्याद्वाहरणीयं समुद्रदत्तचेष्टितादि ।  
  
ननु च तत्रांशे कविकृतत्वाभावात्कथं प्रकरणवाचोयुक्तिरित्याह उत्पन्ने   
पूर्वसिद्धे बीजं वस्तु च यत्र तादृशमपि तत् यदिति वस्तुभूतैः   
बृहत्कथादौ काव्यान्तरे वा र्पसिद्धैर्गुणैर्युक्तं प्रकरोति तदिति   
तस्माद्धेतोरेतदपि प्रकरणम् । तेन बृहतत्कथादिसिद्धस्य   
मूलदेवादेरधिकावापं कविशक्तिर्यदा विधत्ते तदा प्रकरणम् । एवं   
पूर्वकविसमुत्प्रेक्षितसमुद्रदत्तचेष्टादिवर्णनेऽपि अधिकावापं   
विदधत्कविः प्रकरणं कुर्यादिति तात्पर्यम् । नन्वस्येति वृत्तस्य कथं   
योजनेत्याशङ्क्य पूर्वोक्तमेवातिदेशद्वारेण स्मारयितुमाह यन्नाटके   
मयोक्तमिति ।   
नानाविभूतियुक्तमृद्धिविलासादिभिरित्यादिनायकफलवत्वमुक्तं तत्   
वस्तुशरीरमिति अङ्कप्रवेशकाढ्यं वृत्तिभेदाश्चेति   
नानारसभावचेष्टितैर्बहुधा । सुखदुखोत्पत्तिकृतमिति   
सलक्षणमित्यङ्कप्रवेशकयोर्लक्षणयुक्तमिति ।  
  
केचित्तु शरीरग्रहणेन गतार्थं   
तस्माल्लक्षणमित्यङ्कपरिमाणमङ्कान्तरसन्धानहेतुषु च प्रवेशकेषु   
यत्प्रयोज्यमुक्तं दिवसावसानकार्यं यद्यङ्केनोपपद्यत इत्यादि   
  
  
प्। ४३१)  
  
विप्रवणिक्सचिवानां पुरोहितामात्यसार्थवाहानाम् ।  
चरितं यन्नैकविधं ज्ञेयं तत्प्रकरणं नाम ॥ ४८ ॥  
  
नोदात्तनायककृतं न दिव्यचरितं न राजसम्भोगम् ।  
बाह्यजनसम्प्रयुक्तं तज्ज्ञेयं प्रकरणं तज्ज्ञैः ॥ ४९ ॥  
  
दासविटश्रेष्ठियुतं वेशस्त्र्युपचारकारणोपेतम् ।  
मन्दकुलस्त्रीचरितं काव्यं कार्यं प्रकरणे तु ॥ ५० ॥  
  
  
इत्यादि तत्सर्व प्रकरणेऽपि योज्यम् इति । अतिदेशायातमतिप्रसङ्गं   
वारयत्यार्याद्वयेन विप्रवणिमित्यादिना । सचिवो मन्त्री अमात्योऽधिकृतः   
सार्थवाहस्तावत्पण्यानामाहर्ता तद्देशक्रयविक्रयकृतो वणिजोऽन्य एव ।   
नैकविधमित्यनेकरमयुक्तमित्यर्थः । नैकरसान्तरविहित इति   
तदतिदेशमात्रमिति सूचितम् । प्रख्यातोदात्तेति प्रसक्तं निषेधति नोदात्तेति ।   
तन्निषेधे चार्थान्नाटके वैपरीत्यमायातम् । नाटके च देवो नायकत्वेन   
निषिद्ध इति प्रकरणे कर्तव्यत्वेनापाद्यत इत्याह न दिव्यचरितमिति । तथा न   
दिव्याश्रयमिति यदनादेशाद् देवानां प्रयोज्यत्वं प्रसक्तं तदप्यनेन   
निषिद्धम् । नाटके देवानामिवेहापि राज्ञः प्रवेशे शङ्कमाने निराकरोति न   
राजसम्भोगमिति । यदि वा औत्पत्तिकत्वेऽपि न राजोचितसम्भोगोत्प्रेक्षा   
विप्रादिषु करणीयेत्यनेन शिक्षयति अत एव राजनियमः । उचितोऽन्तःपुरजनः   
कञ्चुकिप्रभृतिः तद्व्यतिरिक्तो बाह्यजनोऽत्र चेटदासादिः प्रवेशकादौ कार्य   
इत्यर्थः ।  
  
एतदेव दर्शयति दासविटश्रेष्टियुतमिति कञ्चुकिस्थाने दासः विदूषकस्थाने   
विटः अमात्यस्थाने श्रेष्ठीत्यर्थः । वेश्यावाटो वेशः तत्र या स्त्री तस्याः   
य उपचारो वैशिके (अ-२३) वक्ष्यते स कारणं यस्य शृङ्गारस्य तेनोपेतं   
कुलस्त्रीविषयं चेष्टितं मन्दं यत्रेति । उपाध्यायास्तु मन्दकुलानां   
स्त्रीणां चरितं   
  
  
प्। ४३२)  
  
सचिवश्रेष्ठिब्राह्मणपुरोहितामात्यसार्थवाहानाम् ।  
गृहवार्ता यत्र भवेन्न तत्र वेश्याङ्गना कार्या ॥ ५१ ॥  
  
यदि वेशयुवतियुक्तं न कुलस्त्रीसङ्गमोऽपि स्यात् ।  
अथ कुलजनप्रयुक्तं न वेशयुवतिर्भवेत्तत्र ॥ ५२ ॥  
  
  
यत्रेत्याहुः तेन कुलाङ्गनापि तत्र मन्दकुलैवेति दर्शितं भवति ।   
एतदेवाभिमन्यमानेन पुष्पदूषितकेऽशोकदत्तादिशब्दाकर्णनेन   
समुद्रदत्तस्य शङ्का योपनियद्धा सा न दोषाय निर्वहणान्तोपयोगिनी हि   
नन्दयन्तीनिर्वासनं तस्याश्च गृहान्तरावस्था । इदमेव मुखसन्धौ   
मूलं परपुरुषसम्भावनामूलत्वात् । एवमनभ्युपगमे तु श्वशुरेण   
बध्वा असन्निहिते पुते निर्वासनं   
शबरसेनापतिगृहेऽवस्थानमित्युत्तमप्रकृतीनामनुपपन्नमेव । तस्मात्   
स्ववर्गापेक्षयेदमुत्तमत्वमद्यतने राजोचितानामुत्तमप्रकृतीनां   
वणिद्मावे समारोप्य तद्रुषणं यत्कृतं न तेन ब्रह्मयशःस्वामियशः   
खण्डितम् अपि तु स्वयश एव । ये हि मिथ्यायशो मिथय   
कलङ्कयितुमुद्यतास्तेषां खयश एवेति यशोमात्रवशेषता न हि   
नायकशब्दमात्रादेव दुर्योधनवदेव शङ्काद्यनुचितम् । प्रकरणे हि   
तादृश एव नायकः केवलमन्यवणिगपेक्षया स उत्तमोऽस्तु व्युत्पाद्यश्च   
तत्रैवंविध एवेत्यलमवान्तरेण ।  
  
अथास्य सप्तविधस्यापि प्रकरणस्य प्रत्येकं भेदत्रयं   
दर्शयितुमार्यात्रयं पठति सचिवेत्यादि । सचिवादीनां सम्बन्धिनी यत्र   
गार्हस्थ्योचिता वार्ता पुरुषार्थसाधकमितिवृत्तं न तत्र वेश्याङ्गना   
नायिकात्वेन निबन्धनीया विटादीनां तु नायकत्वेन कृतानां   
गार्हस्थ्यचिन्तायां सापि निबन्धनीयेत्युक्तं भवति । यदि   
गृहस्थचिन्तावर्णनं न भवति श्रेष्ठिसार्थवाहादीनां च   
विप्रादिवदविरुद्धो वेश्यायोग इति सापि प्रदर्शनीयेति लब्धमर्थात् । तत्र न तु   
कुलस्त्रीसङ्गमः कर्तव्यः । तदाह यदि वेशयुवतीति । अथ कुलजनप्रयुक्तमिति ।   
एवं श्रेष्ठिसचिवादिविषयं शुद्धं भेदद्वयमुक्तं विठादिविषयस्तु   
सङ्कीर्ण एव वेश्याकुलजाभ्यां भवति ।  
  
  
प्। ४३३)  
  
यदि वा कारणयुक्त्या वेशकुलस्त्रीकृतोपचारः स्यात् ।  
अविकृतभाषाचारं तत्र तु पाठ्यं प्रयोक्तव्यम् ॥ ५३ ॥  
  
मध्यम पुरुषैर्नित्यं योज्यो विष्कम्भकोऽत्र तत्त्वज्ञैः ।  
संस्कृतवचनानुगतः सङ्क्षेपार्थः प्रवेशकवत् ॥ ५४ ॥  
  
शुद्धः सङ्कीर्णो वा द्विविधो विष्कम्भकोऽपि कर्तव्यः ।  
मध्यमपात्रः शुद्धः सङ्कीर्णो नीचमध्यकृतः ॥ ५५ ॥  
  
  
तदाह यदि वा कारणयुक्त्येति । विटे वेशस्त्री प्रधानत्वात् पूर्वमुक्ता कुलस्त्री   
तु तत्रापि पितृपितामहाद्यनुरोधादिति कारणशब्देनोक्तम् । अविकृता भाषा   
कुलस्त्रियाः शौरसेनी वेश्यायाः संस्कृता आचारः कुलस्त्रियां   
विनयप्रधानः अन्यस्यां तद्विपरीतः । तथा च देवीचन्द्रगुप्ते   
वसन्तसेनामुद्दिश्य माधवस्योक्तिः (माधवसेनामुद्दिश्य   
चन्द्रगुप्तस्योक्तिः ?) -  
  
आनन्दाश्रु सितेतरोत्पलरुचोरावध्नता नेत्रयोः  
प्रत्यङ्गेषु वरानने पुलकिषु स्वेदं समातन्वता ।  
कुर्वाणेन नितम्बयोरुपचयं सम्पूर्णयोरप्यसौ  
केनाप्यस्पृशताप्यधोनिवसनग्रन्थिस्तवोच्छ्वासितः ॥ इति ।  
  
अत्र हि व्युत्पाद्यस्तथाविध एव तादृश्येव च वृत्तङ्के एवमेतत् । एकविंशतिः   
प्रकरणे भेदाः । प्रकरणे नायकापेक्षया प्रायशः उपयोगिनोऽपि   
मध्यमा एव सम्भवन्तीति तत्र विष्कम्भकस्य बाहुल्येन   
सभावनमित्याशयेन प्रकरणे विष्कम्भकं लक्षयति मध्यमपुरुषैरिति ।   
विष्कम्भयत्युपस्तम्भयतीति विष्कम्भकः । संस्कृतेन वचनेनानुगतं च   
सङ्कीर्णोऽप्यस्त्येवेति प्रवेशकेन वार्थक्रियाकर्तव्यतामेव   
कर्तव्यत्वेनाभिसन्धाय विष्कम्भकः कार्यः । तामेवार्थक्रियां स्पष्टयति  
  
  
प्। ४३४)  
  
अङ्कान्तरालविहितः प्रवेशकोऽर्थक्रियां समभिवीक्ष्य  
सङ्क्षेपात्सन्धीनामर्थानां चैव कर्तव्यः ॥ ५६ ॥  
  
अनयोश्च बन्धयोगादन्यो भेदः प्रयोक्तृभिः कार्यः ।  
प्रख्यातस्त्वितरो वा नाटकयोगे प्रकरणे वा ॥ ५७ ॥  
  
  
सङ्क्षेपात्सन्धीनामर्थानां चेति । सन्धीनां यः सङ्क्षेपो   
युद्धराज्यभ्रंशादीनां चार्थानां यः सङ्क्षेपस्तमभिसन्धाय   
अङ्कस्याङ्कयोर्वान्तराले मध्ये विष्कम्भको योज्यः ।  
  
ननु कोहलेन मुखाङ्कस्य चायमन्तरान्तरे विहितः  
मध्यमपुरुषनियोज्यो नाटकमुखसन्धिमावसञ्चारः ।  
विष्कम्भको हि कार्यो नाटकयोगे प्रवेशकवत् । इति ।  
  
तत्कथमुक्तमङ्कान्तरानुसारीति उपलक्षणार्थमेतदित्यदोषः । तथाहि   
बीजं बिन्दुश्च प्रथममुपक्षिप्येते तत्र च पृथग्जनस्यालब्धनिवेशत्वात्   
सचिवादिगोचरत्वाच्च तदुपक्षेपे विष्कम्भकस्यैवावसर इति यदुच्यते   
तदङ्कान्तरेष्वपि मन्त्रगुप्ततायां तुल्यमिति तत्राप्यनिवारितो   
विष्कम्भकप्रवेशः । पृथग्जनोऽपि वा यत्र मन्त्रचिन्तायामनुप्रवेश्यते   
तत्र प्रवेशकोऽपि प्रथओपक्षेपे न योग्य इति युक्तम् ।   
सामान्येनाङ्कान्तरानुसारीति अङ्कस्य मध्य इत्यनेन   
प्रस्तावनाङ्कमध्यवर्तिताप्युक्तैव । प्रवेशकविष्कम्भकविषये   
लिङ्गवचनयोरतन्त्रत्वात् स्त्रीणामप्यनुप्रवेशः सङ्ख्याधिक्यस्य च ।  
  
एवं सकलपुरुषार्थविषया व्युत्पत्तिः नाटकेन प्रधानस्य राजप्रायस्य   
क्रियते प्रकरणेन च मध्यमप्रायस्य अपूर्वकुतूहलवतस्तत्रापि   
चैकविशकस्याभिधानात् चित्रव्युत्पत्तिः । तत्र रूपकलक्षणस्य सङ्कीर्णतया   
बहवो भेदाः सन्तीत्युक्तं सामान्यलक्षणे । तत्र प्रधानभूतयोः   
सर्वरूपकप्रसरणकारिणोः नाटकप्रकरणयोर्लक्षणसाङ्कर्ये दर्शिते   
सर्वरूपकाणां दर्शनं तद्भवतीत्यभिप्रायेण तदेव  
  
  
प्। ४३५)  
  
प्रकरणनाटकभेदादुत्पाद्यं वस्तु नायकं नृपतिम् ।  
अन्तःपुरसङ्गीतककन्यामधिकृत्य कर्तव्या ॥ ५८ ॥  
  
स्त्रीप्राया चतुरङ्का ललिताभिनयात्मिका सुविहिताङ्गी ।  
बहुनृत्तगीतपाठ्या रतिसम्भोगात्मिका चैव ॥ ५९ ॥  
  
राजोपचारयुक्ता प्रसादनक्रोधदम्भसंयुक्ता ।  
नायकदेवीदूती सपरिजना नाटिका ज्ञेया ॥ ६० ॥  
  
  
दर्शनीयम् । उद्देशक्रमानुसारेण तु तल्लक्षनविस्तरणं   
पुनस्तल्लक्षणपरामर्शे च गौरवमित्यभिप्रायेणार्यात्रयं पठति   
प्रकरणनाटकभेदादित्यादि । प्रकरणनाटकाभ्यां भेदात्   
लक्षणान्यत्वान्नाटिका ज्ञेयेति दूरेण सम्बन्धः । उत्पाद्यं वस्तु चरितं   
च नायकं च नृपतिमन्तःपुरकन्यां सङ्गीतशालाकन्यां बाधिकृत्य   
प्राप्यत्वेन अभिसन्धाय कर्तव्या । स्त्रियः प्रायेण बाहुल्येन यत्र ।   
चत्वारोऽङ्काः यस्याः कस्याश्चिदवस्थायाः सरसोऽवस्थासमावापः   
कार्य इति यावत् । ललिताभिनयात्मिकेति कैशिकीयं बद्धेत्यर्थः । सुष्ठु   
पूर्णतया विहितानि चत्वार्यपि कैशिक्यङ्गानि यत्र । अङ्गगात्रकण्ठेभ्य   
इत्यत्र स्वाङ्गविशेषणाभावात् ङीष् प्रयोगः । एतदपि न   
मुनित्रयमतमित्यनादृत्यमिति त्वन्ये । रतिपुरस्सरः सम्भोगो   
राज्यप्राप्त्यादिलक्षण आत्मा प्रधानभूतं फलं यस्याम् । अत एवाह   
राजगतेरुपचारैः व्यवहारैर्युक्ता अन्यां चेदुद्दिश्य तत्र व्यवहारः   
तत्पूर्वनायिकागतैः क्रोधप्रसादवञ्चनिरवश्यं भाव्यमिति दर्शयति   
प्रसादनेति आर्यानुरोधात्क्रोधस्य पश्चात्पाठः ।  
  
ननु यस्याः क्रोधो भवति सा न काचिदुक्तेत्याशङ्क्याह नायकेति । नायकस्य   
येयं देव्याद्या नायिका तथाभिलषितनायिकान्तरविषये दूतीकृतं   
सपरिजनं परिजनसमृद्धिर्यस्याम् । एतदुभयप्रधानं सर्वं तत्रेत्यर्थः   
। अन्यत्स-  
  
  
प्। ४३६)  
  
अन्तर्भावगता ह्येषा भावयोरुभयोयर्तः ।  
अत एव दशैतानि रूपाणीत्युदितानि वै ॥) ६१ ॥  
  
प्रकरणनाटकलक्षणमुक्तं विप्रा मया समासेन ।  
वक्ष्याम्यतः परमहं लक्षणयुक्त्या समवकारम् ॥ ६२ ॥  
  
  
न्ध्यङ्गादि सर्वं पूर्ववदेव । तत्रैका नायिका तावद् व्याख्याता भवति ।   
षट्पदेयं नाटिकेति सङ्ग्रहानुसारिणो भट्टलोल्लटाद्याः ।   
श्रीशङ्कुकस्त्वयुक्तमेतदित्यभिधायाष्टधेति व्याचष्टे तथा हि देवी कन्या   
च ख्याताख्यातभेदेन चतुर्धा कन्यास्त्वन्तः पुरसङ्गीतकभेदेन द्विधेति ।   
घण्टकादयस्वाहुः - नायको नृपतिरित्येतावन्मात्रं नाटकादावुपजीवितः   
न तु प्रख्यातत्वमपि तद्भेदद्वयादन्येऽष्टाविति षोडशभेदा इति । नायको   
नृपतिरिति ये प्रथमां पठन्ति तैर्यत्रेत्यध्याहृत्यैकवाक्यतायां   
तूभयस्य कार्यम् । अन्ये प्रथममार्यार्धं पृथगेव च वाक्यं योजयन्ति ।  
  
प्रकरणभेदात्प्रकरणलक्षणांशात् उत्पाद्यं वस्तु   
नाटकलक्षणांशाच्च नृपतिर्नायकः स्थिते यत्रेत्यभिप्राये   
नाटिकैवम्भूतेति ।  
  
अन्ये तु प्रकरणनाटकभेदात् नाटिका भिद्यते नाटकशब्देनाभिनेयं   
रूपकमात्रं तस्यां सौकुमार्यप्रदर्शनाय स्त्रीत्वेन निर्देश इति   
प्रकरणिकापि सार्थवाहादि नायकयोगेन कैशिकीप्रधाना लभ्यत इत्याहुः ।   
यद्यपि च नाटिकैवमुक्तः तथापि प्रकरणनाटक लक्षणे एव तथा स्थिते   
तत्रेत्यभिप्रायेण उपसंहर्ति प्रकरणनाटकलक्षणमिति अन्यदासूत्रयति   
वक्ष्याम्यतः परमिति ।  
  
ननूद्देशक्रमत्यागे किं फलम् उद्देशस्तावदत्र न परिगणनार्थ इत्युक्तं   
तेनास्य प्राधान्यान्नाटिककया च विच्छिन्नोऽसावुद्देशक्रमः । यथा च   
नाटकप्रकरणयो व्युर्त्पाद्यभूयस्त्वं तथा समवकारेऽपि तत्र   
त्रिवर्गोपायप्रदर्शनात् । केवलं तत्तद्देवताभक्तानां   
तच्चरितपुरस्मरतया तस्य तस्योपायस्यादरणीयत्वं   
भवतीत्यनेनाभिप्रायेण दिव्योऽत्र नायकत्वेन निषिध्यते । तदीयं च   
भूयस्तरं न भूयस्तरं विततवृत्तमनुक्रियया प्रदर्शय्ते तेन   
तन्मध्यपतितानां भवति निर्वेदादीनामभावे प्रयोगस्यारञ्जकत्वं   
नाटकगताङ्कैकदेशवत् नाटकादौ तु भूयस्तरं   
  
  
प्। ४३७)  
  
देवासुरबीजकृतः प्रख्यातोदात्तनायकश्चविअ ।  
त्र्यङ्कस्तथा त्रिकपटस्त्रिविद्रवः स्यात्त्रिशृङ्गारः ॥ ६३ ॥  
  
द्वादशनायकबहुलो ह्यष्टादशनाडिकाप्रमाणश्च ।  
वक्ष्याम्यस्याङ्कविधिं यावत्यो नाडिका यत्र ॥ ६४ ॥  
  
अङ्कस्तु सप्रहसनः सविद्रवः सकपटः सवीथीकः ।  
द्वादशनाडीविहितः प्रथमः कार्यः क्रियोपेतः ॥ ६५ ॥  
  
  
चरितमनेकाङ्गरञ्जक्कवर्गेण विना न रञ्जकमेवेति नाटकादौ   
दिव्यनायकनिषेध उक्तः । (नोक्त?) तत्र हि राजप्रभृतयो   
बहुतरफलानुबन्धिनि महति फले सम्प्रयाससाध्ये व्युत्पाद्यन्ते न तथेह   
किन्तु त्रिवर्गोपायमात्रे ।  
  
अन्यरूपकाणान्तु त्रिवर्गोपायत्वं नास्ति एकाङ्कत्वात् डिमस्तु चतुर्ङ्कोऽपि   
पश्चान्निर्दिष्ट इत्यत्र तल्लक्सणे कारणं वक्ष्यामः । तस्मात्   
त्रिवर्गव्युत्पादकत्वादनेकाङ्कत्वाच्च   
तादृशरूपकानन्तरमेवाभिधानं युक्तमित्यलं बहुना ।  
  
देवासुरस्य यद्बीजं फलसम्पादनोपायस्तेन कृतो विरचितः । देवासुरा अपि   
चाप्रख्याता बृहत्कथादौ श्रूयन्ते स्वयं वा केनचिदूह्यन्त इति   
तन्निरासार्थं प्रख्यातपदम् । यद्यपि देवाः पुरुषापेक्षयोद्धतास्तथापि   
स्वापेक्षया गाम्भीर्यप्रधानतयोदात्ता उच्यन्ते   
भगवत्रिपुररिपुप्रभृतयः । प्रशान्ताः ब्रह्मादयः उद्धताः   
नृसिंहादयः । अत्र यत्र तावत्येव समापन्नं त्र्यङ्क इत्युक्तम् । अर्थत्रयं   
च कपटविद्रवशृङ्गाराः प्रत्येकं त्रिविधास्तत्र प्रत्यङ्कं   
विद्रवादयस्त्रयस्तथाहि कपट उपायांशे विद्रवो व्यापत्तिसम्भावनांशे   
शृङ्गार फलांशे एवं द्वितीयेऽङ्के तृतीये च । द्वादशनायकबहुल इति   
प्रत्यङ्कमिति केचित् । अन्ये तु प्रत्यङ्कं नायकप्रतिनायकौ तत्सहायौ चेति   
चतुराहः समुदायापेक्सया हि द्वादशेति । सप्रहसन इति वचनात्   
प्रथमेऽङ्के कामशृङ्गारः प्रयोज्य इत्याह तत्रैव हास्यस्यागमनात् ।   
स्त्रि(क्रि?)योपेत इति कामशृङ्गारात्मकं द्वादशघटिकामध्यसम्पाद्यैः   
कपटविद्रवप्रह  
  
  
प्। ४३८)  
  
कार्यस्तथा द्वितीयः समाश्रितो नाडिकाश्चतस्रस्तु ।   
वस्तुसमापनविहितो द्विनाडिकः स्यात्तृतीयस्तु ॥ ६६ ॥  
  
नाडीसञ्ज्ञा ज्ञेया मानं कालस्य यन्मुहूर्तार्धम् ।  
तन्नाडिकाप्रमाणं यथोक्तमङ्केषु संयोज्यम् ॥ ६७ ॥  
  
या नाडिकेति सञ्ज्ञा कालविभागे क्रियाभिसम्पन्ना ।  
कार्या च सा प्रयत्नाद्यथाक्रमेणैव शास्त्रोक्ता ॥ ६८ ॥  
  
अङ्कोऽङ्कस्त्वन्यार्थः कर्तव्यः काव्यबन्धमासाद्य ।  
अर्थं हि समवकारे ह्यप्रतिसम्बन्धमिच्छन्ति ॥ ६९ ॥  
  
  
सनलक्षणैरुपायैः प्राप्ते प्रथमाङ्के निबध्नीयादिति तात्पर्यम् । द्वितीये   
त्यङ्के घटिकाचतुष्टयगामिभिः कपटादिभिरुपायेः तृतीये त्वङ्के सर्वं   
वस्तुसमाप्यते द्विघटिकान्तरसम्पाद्यैरुपायैः यद्यपि प्रत्यङ्कम्   
वस्तुपरिसमाप्तिरस्ति तथापि तृतीये वस्तुसमाप्तिग्रहणेनेदमाह बीजे   
तावदङ्कत्रयार्थ उपक्षेप्तव्यः   
तदनन्तरमङ्कद्वयेऽवान्तरवाक्यार्थसाअप्तिरन्योन्यविशिष्टैव विधेया ।   
तृतीये त्वङ्केऽवान्तरवाक्यार्थः । तृतीयस्ताभ्यां प्रतिसम्बद्धः । एवं   
महावाक्यार्थनिर्वाहहेतुसम्बद्धतैव सर्वस्य जायते । एवं हि   
सानुसन्धाना विततदृशोऽपि त्रिवर्गसिद्ध्युपायव्युत्पत्त्यनुगृहीता भवति   
निरनुसन्धानापि तावत्तावत् परिसमाप्त्या तावत्युपाये   
निजहृदयसंवादबलादिति । अत एवम्बद्धोऽवकीर्णश्च यत्रार्थः   
समवकारस्तदाह अङ्कोऽङ्क इति तुर्व्यतिरेके अङ्कत्रयसम्बन्धो भवति न   
त्वङ्कोऽङ्कः परस्परमित्यर्थः । काव्यबन्धमिति । सर्वं वस्तु   
काव्यबन्धोऽपश्लिष्टमित्यर्थः अन्यथा हि समवकार एकं कार्यमिति केयं   
फणितिः ।  
  
एतदेव निर्वचनेनाह अर्थं हि समवकार इति । समवकार इत्यस्मिन्   
शब्देऽर्थं वाच्यमप्रतिसम्बन्धमिति नातिसम्बद्धं किञ्चित्सम्बद्धं   
वस्त्विच्छन्ति   
  
  
प्। ४३९)  
  
युद्धजलसम्भवो वा वाय्वग्निगजेन्द्रसम्भ्रमकृतो वा ।  
नगरोपरोधजो वा विज्ञेयो विद्रवस्त्रिविधः ॥ ७० ॥  
  
वस्तुगतक्रमविहितो दैववशाद्वा परप्रयुक्तो वा ।  
सुखदुःखोत्पत्तिकृतस्त्रिविधः कपटोऽत्र विज्ञेयः ॥ ७१ ॥  
  
त्रिविधश्चात्र विधिज्ञैः पृथक्पृथक्कार्ययोगविहितार्थः ।  
शृङ्गारः कर्तव्यो धर्मे चार्थे च कामे च ॥ ७२ ॥  
  
  
संशब्दबलादवशब्दबलाच्च । प्रतिशब्देनातिशय उक्तः स निषिद्धः ।   
त्रिविद्रव इत्युक्तं तत्र्यं वक्तव्यमचेतनकृतमन्यकृतमुभ्यकृतं वा   
यदनर्थात्मकं वस्तु यतो विद्रवन्ति जनाः स विद्रव इति त्रिविधः ।   
तत्राचेतनकृतमुदाहर्तुं जलवाय्वादिग्रहणम् । चेतनकृते गजेन्द्र   
उदाहरणम् । द्वयकृते नगरोपरोधस्तस्य युद्धाग्निदानादिसम्पाद्यत्वात् ।   
कपटो वञ्चना तस्याश्रयणमङ्गीकरणम् । त्रिधा तत्र वञ्चना बुद्ध्यैव   
कदाचित्केवलया कपटो भवति स हि वस्तुगतक्रमविहितः वस्तु फलं तत्प्राप्तौ   
वस्तुगतः फलसाधकः कर्त तस्य यः क्रम उपायचिन्तनादिः तेन विहितः   
यत्रानपराद्ध एव वञ्चकेन वञ्च्यते स एवमुक्तः । यत्र तु वञ्चनीयोऽपि   
सापराधः स परप्रयुक्तः कपटः तदपराधे तु वञ्चकस्य वञ्चनेच्छा   
नास्तीति नायं भेदः सम्भवति वञ्चनेच्छाभावे वञ्चनायाः   
सम्पत्त्ययोगात् । यत्र तु द्वयोरपि न कश्चिदभिसन्धिदोषः काकतालीयेन   
तुल्यफलाभिसन्धानवतोरप्येक उपचयेनापरस्त्वपचयेन युज्यते तत्र   
वञ्चना सा दैवकृता । न च कस्यचित्सुखमन्यस्य दुःखमुत्पादयतीति ।  
  
धर्मेऽस्र्थे काम इति सप्तम्या कार्यत्वं कारणत्वं चोच्यते । तेन धर्मो   
यत्र हेतुर्वा साधो वा नायिकालाभे स धर्मशृङ्गारः ।   
एवमर्थकामयोर्वाच्यम् । यत्र शृङ्गार इति तद्विषयः प्रमदा व्यपदिश्यते   
व्रतादियुक्त्या प्राप्यो यत्र  
  
  
प्। ४४०)  
  
यस्मिन् धर्मप्रापकमात्महितं भवति साधनं बहुधा ।  
व्रतनियमतपोयुक्तो ज्ञेयोऽसौ धर्मशृङ्गारः ॥ ७३ ॥  
  
अर्थस्येच्छायोगाद्बहुधा चैवार्थतोऽर्थशृङ्गारः ।  
स्त्रीसम्प्रयोगविषयेष्वर्थार्था वा रतिर्यत्र ॥ ७४ ॥  
  
कन्याविलोमनकृतं प्राप्तौ स्त्रीपुंसयोस्तु रम्यं वा ।  
निभृतं सावेगं वा यस्य भवेत्कामशृङ्गारः ॥ ७५ ॥  
  
  
  
च प्राप्ते धर्मप्रार्थनारूपमात्महितं यज्ञादि पत्नीसंयोगकृतं   
सिध्यतीति सम्बन्धः अनेकधेति राज्यभूमिगोसुवर्णादिभेदेनेत्यर्थः ।   
रतिवहुमानोऽर्थार्थमिति योषितां पुरुषाणां च ।  
  
ननु च देवेसु कथमर्थार्थित्वं गन्धर्वयक्षादिषु सम्भवत्येवेति केचित् ।   
यदर्थनीयं तदर्थो देवेष्वपि चैतत्सम्भवतीत्यन्ये । उपाध्यायास्त्वाहुः -   
तत्र नायकयोरनुप्राप्तिरप्यन्यगतैव । यथा भगवतो भवानीपतेः   
गिरिराजपुत्रीसङ्गमनमिद्रादीनां तारकाक्रान्तनिजराज्यसमुन्मोचनाय   
भवतीति । कन्यायां विलोभो नायकस्य तस्याश्च तस्मिन्निति   
परस्परानुरागकृत इत्यर्थः । स्त्रीपुंसयोरुद्यानस्थानादि प्राप्तौ निभृत इति   
प्रच्छादनपूर्वकं यदि चासावेवास्मीति प्रकटं कृत्वा यः शृङ्गारः स   
कामप्रयुक्त एव । स्त्री पुनरत्र परस्त्री विवक्षिता यथा शक्रस्याहल्या ।  
  
नन्वेवं शृङ्गारयोगे काव्ये कैशिकीहीनता । कैशिक्यां वृत्तौ हानानीति   
तत्र समासः तेन   
नर्माद्यङ्गचतुष्कतदुपरञ्जकगीतनृत्यवाद्याद्यभावात् कैशिक्या   
  
  
प्। ४४१)  
  
उष्णिग्गायत्र्याद्यान्यन्यानि च यानि बन्धकुटिलानि ।  
वृत्तानि समवकारे कविभिस्तानि प्रयोज्यानि ॥ ७६ ॥  
  
एवं कार्यस्तज्ज्ञैर्नानारससंश्रयः समवकारः ।  
वक्ष्याम्यतः परमहं लक्षणमीहामृगस्यापि ॥ ७७ ॥  
  
दिव्यपुरुषाश्रयकृतो दिव्यस्त्रीकारणोपगतयुद्धः ।  
सुविहितवस्तुनिबद्धो विप्रत्ययकारकश्चैव ॥ ७८ ॥  
  
उद्धतपुरुषप्रायः स्त्रीरोषग्रथितकाव्यबन्धश्च ।  
  
  
हीनात्र भवति । उपाध्यायास्त्वाहुः न कामसद्भावमात्रादेव   
कैशिकीसम्भवः रौद्रप्रकृतीनां तदभावात् । विलासप्रधानं यद्रूपं   
सा कैशिकी न च चरितम् तद्रूपानुप्रवेशेऽपि तद्व्यवहारः प्राधान्यकृतो   
ह्यसावित्युक्तम् । तेन तत्र विषये भारत्यादिवृत्त्यन्तराभिधानमेव युक्तमिति ।   
उष्णिक्सप्तभिः गायत्री षड्भिः । बन्धकुटिलानि विषमार्धसमानि तान्यत्र   
समवकारे सम्यग्योज्यानीति । नैव प्रयोज्यानीत्युद्भटः पठति   
स्रग्धरादीन्येव प्रयोज्यानि नाल्पाक्षराणीति स व्याचष्टे । एवं श्रद्धालवो   
देवताभक्ताः तद्देवयात्रादावनेन प्रयोगेणानुगृह्यन्ते   
निरनुसन्धानहृदयाः स्त्रीबालमूर्खाश्च विद्रवादिनाहृतहृदयाः क्रियन्ते   
इत्युक्तः समवकारः ।  
  
अथेहामृगमाह दिव्येति दिव्यानां पुरुषाणाम् आश्रयणं नायकतया   
तेन कृतः दिव्यस्त्रीनिमित्तमुपगतं युद्धं यत्र ।   
दिव्यानुप्रवेशात्समवकारवत् असम्बद्धार्थता मा प्रसाङ्क्षीदित्याह   
सुविहितेन संश्लिष्टेन वस्तुना निबद्धः विगतानि प्रत्ययकारणानि   
विश्वासहेतवो यत्र । मध्ये च तत्र दिव्यानामपि प्रवेशो भवतीति दर्शयति   
उद्धतपुरुषेति स्त्रीनिमित्तको रोषः सङ्क्षोभ आवेगः स्त्रीनिमित्तं   
  
  
प्। ४४२)  
  
सङ्क्षोभविद्रवकृतः सम्फेटकृतस्तथा चैव ॥ ७९ ॥  
  
स्त्रीभेदनापहरणावमर्दनप्राप्तवस्तुशृङ्गारः ।  
ईहामृगस्तु कार्यः सुसमाहितकाव्यबन्धश्च ॥ ८० ॥  
  
यद्व्यायोगे कार्यं ये पुरुषा वृत्तयो रसाश्चैव ।  
ईहामृगेऽपि ते स्युः केवलममरस्त्रिया योगः ॥ ८१ ॥  
  
यत्र तु वधेप्सितानां वधो ह्युदग्रो भवेद्धि पुरुषाणाम् ।  
किञ्चिद्व्याजं कृत्वा तेषां युद्धं शमयितव्यम् ॥ ८२ ॥  
  
ईहामृगस्य लक्षणमुक्तं विप्राः समासयोगेन ।  
  
  
यानि भेदनाप्र(प)हरणावमर्दनानि यथायोगं स्त्रीविषयाणि   
अन्यविषयाणि तैः प्राप्तं वस्त्वधिष्ठानं प्रमदालक्षणं यस्य   
तादृशः शृङ्गारो यस्मिन् । अवमर्दनं दण्डः । सुसमाहितः काव्यबन्ध   
इत्यनेन वीथ्यङ्गान्यत्र योज्यानीति दर्शयति । अङ्कपरिमाणं   
नायकसङ्ख्यां वृत्तिरसविभागं च व्यायोगातिदेशेनाह यद्व्यायोग इति ।   
कार्यशब्देनाङ्क उच्यते । तेनैक एवाङ्कः नायकास्तु द्वादश   
समवकारातिदेशेन व्यायोगे तल्लाभात् । अत्र तु समवकारातिदेशेन   
सर्वसम्पत्तेर्गौरवं स्यात् ।  
  
ननु युद्धमवमर्दनं चेत्युक्तं तत्रास्य प्रत्यक्षप्रयोज्यता माभूदिति   
दर्शयति यत्र त्विति । वधेप्सितानां वध्यानां भवेदिति सम्भाव्यत   
इत्यर्थः । तत्रेति येषामिति चार्धमाहार्यम् । व्याजमिति पलायनादि । ईहा   
चेष्टा मृगस्येव स्त्रीमात्रार्था यत्र स ईहामृगः ।  
  
  
प्। ४४३)  
  
डिमलक्षणं तु भूयोलक्षणयुक्त्या प्रवक्ष्यामि ॥ ८३ ॥  
  
प्रख्यातवस्तुविषयः प्रख्यातोदात्तनायकश्चैव ।  
षड्रसलक्ऽणयुक्तश्चतुरङ्को वै डिमः कार्यः ॥ ८४ ॥  
  
शृङ्गारहास्यवर्जः शेषैः सर्वै रसैः समायुक्तः ।  
दीप्तरसकाव्ययोनिर्नानाभावोपसम्पन्नः ॥ ८५ ॥  
  
निर्घातोल्कापातैरुपरागेणेन्दुसूर्ययोर्युक्तः ।  
युद्धनियुध्दाधर्षणसम्फेट कृतश्च कर्तव्यः ॥ ८६ ॥  
  
मायेन्द्रजालबहुलो बहुपुस्तोत्थानयोगयुक्तश्च ।  
देवभुजगेन्द्रराक्षसयक्षपिशाचावकीर्णश्च ॥ ८७ ॥  
  
षोडशनायकबहुलः सात्त्वत्यारभटिवृत्तिसम्पन्नः ।  
  
  
अथ डिममाह प्रख्यातवस्तुविषय इति । नाटकतुल्यं सर्वमन्यत्केवलं   
सन्धीनां रसानां चासमग्रता च शृङ्गारहास्यवर्जं षड्रसत्वे   
पर्यायेण शान्तस्य प्रयोगः स्यादित्याह दीप्तरसेति । काव्ययोनिः काव्यवस्तु ।   
देवादयो बाहुल्येनात्र सात्वत्यारभटीति । जातिरप्राणिनाम् इति केचित् ।   
सात्त्वत्यारभटीवृत्तिसम्पन्नं वृत्तिद्वयं यत्र वृत्तिसमूहे वा वृत्तिशब्दः   
सात्वत्यारभटीलक्षणव्यावृत्त्या सम्पन्नः । डिमो डिम्बो विद्रव इति   
पर्यायाः तद्योगादयं डिमः । अन्ये तु डयन्त  
  
  
प्। ४४४)  
  
कार्यो डिमः प्रयत्नान्नानाश्रयभावसम्पन्नः ॥ ८८ ॥  
  
(डिमलक्षणमित्युक्तं मया समासेन लक्षणानुगतम् ।  
व्यायोगस्य तु लक्षणमतः परं सम्प्रवक्ष्यामि ॥) ८९ ॥  
  
व्यायोगस्तु विधिज्ञैः कार्यः प्रख्यातनायकशरीरः ।  
अल्पस्त्रीजनयुक्तस्त्वेकाहकृतस्तथा चैव ॥ ९० ॥  
  
  
इति डियः उद्धतनायकास्तेषामात्मनां वृत्तिर्यत्रेति । इको ह्रस्वोऽङ्यो   
गालवस्य इति ह्रस्वः । नानाश्रयभावसम्पन्न इत्यनेन   
सर्वभावयुक्तत्वादितिवृत्तवैचित्र्यमाह ।  
  
नाटकादनन्तरं डिमलक्षणं यद्यप्युचितं तथापि   
तद्गतप्रवेशकादिसम्भवनिराकरणार्थं   
तत्प्रकरणादपकृष्यास्याभिधानं तेन दिनचतुष्टयवृत्तमेवात्र प्रयोज्यम्   
। अङ्कावतार एव चात्र भवति । चूलिकाङ्कमुखयोस्त्वत्रापि युद्धादिवर्णने   
समुपयोगोऽस्त्येव । ततश्च वस्तुतः प्रवेशकाद्यनिषिद्धमेव प्रवेशकस्य   
ह्यसम्भव एव । सरसेतिवृत्तवशाद्वा यथाङ्केष्वन्य्न्यासम्बन्धात् यथा   
समवकारे बह्वङ्केऽपि तस्मात्प्रकरणोत्कर्षोऽस्य तस्यावसरभावात् । तत्र हि   
नाटकान्तरमस्याभिधाने प्रकरणस्य न तत्स्पर्धित्वमुक्तं भवेत् ।   
तदनन्तराभिधाने नाटिकादिभेदः कथं ख्याप्यः । नाटिकायां च   
स्त्रीप्रधानत्वात् त्रिशृङ्गारसमवकाराभिधानमेव ततः परं न्याय्यम् ।   
तत्प्रसङ्गेन च दिव्यपुरुषसम्बन्धादीहामृग उक्तः तदनन्तरं च   
दिव्यपुरुषाधिकारेण रूपकाणीति पूर्वमनेकरसयुक्तत्वेन   
विततेतिवृत्तत्वादयमभिधातुं युक्तमित्यलं बहुना ।  
  
व्यायोगस्तु डिमस्यैव शेषभूतो दिव्यनायकाभावात् केवलमत्रोदात्तस्य   
राजादेः नायकता अपि त्वमात्यसेनापतिप्रभृतेर्दीप्तरसस्य अत एवाह   
प्रख्यातनायकेति उदात्तग्रहणमपाकर्तव्यमित्यर्थः । यथा समवकार इति   
द्वादशेत्यर्थः । तावदङ्कपरिमाणशङ्कामतिदेशात् प्रत्यासत्त्या   
प्रसक्तां वारयितुमाह एकाङ्क एवेति ।   
एवकारेणैकाहचरितविषयत्वान्न्यायप्राप्तमेवात्रैकाङ्कत्वमित्याह ।  
  
  
प्। ४४५)  
  
बहवश्च तत्र पुरुषा व्यायच्छन्ते यथा समवकारे ।  
न च तत्प्रमाणयुक्तः कार्यस्त्वेकाङ्क एवायम् ॥ ९१ ॥  
  
न च दिव्यनायककृतः कार्यो राजर्षिनायकनिबद्धः ।  
युद्धनियुद्धाधर्षण सङ्घर्षकृतश्च कर्तव्यः ॥ ९२ ॥  
  
एवंविधस्तु कार्यो व्यायोगो दीप्त काव्यरसयोनिः ।  
वक्ष्याम्यतः परमहं लक्षणमुत्सृष्टिकाङ्कस्य ॥ ९३ ॥  
  
प्रख्यातवस्तुविषयस्त्वप्रख्यातः कदाचिदेव स्यात् ।  
दिव्यपुरुषैर्वियुक्तः शेषैर्युक्तो भवेत्पुम्भिः ॥ ९४ ॥  
  
करुणरसप्रायकृतो निवृत्तयुद्धोद्धतप्रहारश्च ।  
  
  
ननु प्रख्यातनायकशब्देन किमत्र गृहीतमित्यतिप्रसङ्गं शमयति न चेति ।   
चो भिन्नक्रमः । दिव्यैर्देवैः नृपैः ऋषिभिश्च नायकैः न निबद्धोऽयं   
भवतीत्यर्थः ।  
  
ननु कस्मादयं व्यायोग इत्याह युद्धनियुद्धेति व्यायामे युद्धप्राये   
नियुध्यन्ते पुरुषा यत्रेति व्यायोग इत्यर्थः । नियुद्धं वाहुयुद्धं   
सङ्घर्षः सौर्यविद्याकुलरूपादिकृता स्पर्धा । दीप्तं   
काव्यगोजोगुणयुक्तं दीप्तरसाद्या वीररौद्राद्याः तदुभयं योनिः   
कारणमस्य ।  
  
रौद्राद्यनन्तरं रौद्रस्य चैव यत्कर्म स ज्ञेयः करुणः (६-४५)   
इत्युक्तत्वात्तत्प्रधानमुत्सृष्टिकाङ्कमेतदनन्तरमाह । प्रख्यातवस्तुविषय   
इति । प्रख्यातं भारतादियुद्धे विषये निमित्ते सति यत्तत्करुणबहुलं चेष्टितं   
वर्ण्यते तत्ख्यात्ऽम् स्त्रीपर्ववृत्तान्तवत् माभूदित्यप्रख्यातग्रहणेनोक्तम् ।   
तेनोभयोपादानस्य परस्परविरुद्धार्थत्वादकिञ्चित्करत्वं नाशङ्कनीयम्   
। निवृत्तयुद्धा उद्धतप्रहाराः  
  
  
प्। ४४६)  
  
स्त्री परिदेवितबहुलो निर्वेदितभाषितश्चैव ॥ ९५ ॥  
  
नानाव्याकुलचेष्टः सात्त्वत्यारभटिकैशिकीहीनः ।  
कार्यः काव्यविधिज्ञैः सततं ह्युत्सृष्टिकाङ्कस्तु ॥ ९६ ॥  
  
यद्दिव्यनायककृतं काव्यं सङ्ग्रामबन्धवधयुक्तम् ।  
तद्भारते तु वर्षे कर्तव्यं काव्यबन्धेषु ॥ ९७ ॥  
  
कस्माद्भारतमिष्टं वर्षेष्वन्येषु देवविहितेषु ।  
हृद्या सर्वा भूमिः शुभगन्धा काञ्चनी यस्मात् ॥ ९८ ॥  
  
  
पुरुषा यस्मिन् । परिदेवितं दैवोपालम्भात्मनिन्दारूपमनुशोचनं यत्र ।   
निर्वेदितानि येषु श्रुतेषु निर्वेदो जायतेतादॄंशि भाषितानि यत्र । व्याकुला   
चेष्टा भूमिनिपातविवर्तिताद्यः । सात्त्वत्यारभटिकैशिकीहीन इति   
समाहारद्वन्द्वगर्भद्वन्द्वान्तरगर्भस्तृतीयासमासः । उत्क्रमणीया   
सृष्टिर्जीवितं प्राणायासां ता उत्सृष्टिकाः शोचन्त्यः स्त्रियस्ताभिरङ्कित इति   
तथोक्तः । वृत्तिभिरुत्सृष्ट्वा(दित्य)न्ये तदा द्वित्वं चत्रित्वमुद्देशस्यैकदेशेन   
। अयमङ्क इति निर्दिष्टो वृत्तानुरोधात् । इह च करुणरसबाहुल्याद्   
देवदेवैर्वियोगः रौद्रबीभत्सभयानकसम्बन्धो दिव्ययोगे भवत्यपि न तु   
करुणयोगः । नन्वेवं देवानां युद्धान्यप्यनुचितमित्याशङ्क्य   
प्रसङ्गात्समवकारादौ देशविषोपयोगं दर्शयति दिव्यनायककृतमिति ।   
तेषां भारतवर्षा वतीर्णानां युद्धादिकं प्रदर्शयेदित्यर्थः । अत्र   
राज्ञः पृच्छति कस्याद्भारत मिष्टमिति । अत्र प्रयोगे प्रतिवक्ति   
वर्षेष्वन्येष्विति देशत्वेन भोगभूमित्वेन विहितेष्वपीत्यर्थः । उपवनं   
गत्वा क्रीडा जलक्रीडादिकाः विहरणमुपवन एव सञ्चरणं नार्या सह   
रतिः सम्भोगः प्रमोदो दिव्यपानादिकृतम् । नन्वेवमिलावृतकुरुप्रभृतिषु   
वर्षेषु मा तेषां देवानां वृत्तं व्याख्यायि तथापि स्वनि-  
  
  
प्। ४४७)  
  
उपवनगमनक्रीडाविहारनारीरतिप्रमोदाः स्युः ।  
तेषु हि वर्षेषु सदा न तत्र दुःखं न वा शोकः ॥ ९९ ॥  
  
ये तेषामधिवासाः पुराणवादेषु पर्वताः प्रोक्ताः ।  
सम्भोगस्तेषु भवेत्कर्मारम्भो भवेदस्मिन् ॥ १०० ॥  
  
प्रहसनमपि विज्ञेयं द्विविधं शुद्धं तथा च सङ्कीर्णम् ।  
(अङ्कस्य लक्षणमिदं व्याखयतमशेषयोगमात्रगतम् ॥  
प्रहसनमतःपरमहम् सलक्षणं सम्प्रवक्ष्यामि ।)  
वक्ष्यामि तयोर्युक्त्या पृथक्पृथग्लक्षणविशेषम् ॥  
  
  
वासेषु व्यावर्ण्यतामित्यत आह ये तेषामधिवासा इति वसन्ति तेष्विति वासाः ।   
पर्वता इति कैलासादयः सम्भोग इति सा हि तेषां भूमिः भोगस्थानं   
तस्मिन्निति भारतवर्षे कर्मारम्भः आरम्भग्रहणेनेदमाह न तेषां   
दुःखं पूर्णं कदाचिद्भवति । दुःखपूर्णतायां देवत्वस्यैव   
विघातानवस्थानप्ताप्त्या स्वरूपलोप इति युक्तमुक्तम् ।   
करुणरसबाहुल्यादुत्सृष्टिकाङ्कैः दिव्यैर्वियोग एव तेषां   
सुखबाहुल्यात्तत्सन्निधाने अन्यस्यापि शोकावसरपराकृतेरिति   
गाढदुःखाभिभूता एवम्भूतप्रयोगदर्शने सति दुःखी दुःखाधिकान्   
पश्येदिति नीत्या प्रतनूभूतदुःखभाराः सुखेन विनेया भवन्ति यथोक्तं   
प्राक् स्यैर्यं दुःखार्दितस्य च (१-१११) इत्युत्सृष्टिकाङ्कप्रयोगः ।  
  
एवं रञ्जनप्रधानेन करुणेन युक्तं रुपकमभिधाय   
रञ्जनाप्रधानं हास्यप्रायं प्रहसनं लक्षयति विभागमुखेन   
प्रहसनमपि विज्ञेयमिति द्विविधमिति । विभागः शुद्धं सङ्कीर्णं चापीति ।   
अपिशब्दोऽतिक्रमः तथेति सामन्यलक्षणम् । तदयमर्थः द्विविधमपि तथा   
प्रहसनरूपं हास्यरसप्रधानमित्यर्थः । लक्षणविशेषं   
विशेषलक्षणम् । भगवत्तापसविप्राः यतिवानप्रस्थ-  
  
  
प्। ४४८)  
  
भगवत्तापसविप्रैरन्यैरपि हास्यवादसम्बद्धम् ।  
कापुरुषसम्प्रयुक्तं परिहासाभाषणप्रायम् ॥ १०३ ॥  
  
अधिकृतभाषाचारं विशेषभावोपपन्नचरितपदम् ।  
नियतगतिवस्तुविषयं शुद्धं ज्ञेयं प्रहसनं तु ॥ १०४ ॥  
  
वेश्या चेटनपुंसकविटधूर्ता बन्धकी च यत्र स्युः ।  
अनिभृतवेषपरिच्छदचेष्टितकरणैस्तु सङ्कीर्णम् ॥  
  
  
गृहस्थाः अन्ये शाक्यादयस्तैरुपलक्षितम् ।   
हास्यप्रधानवचनसम्बन्धशीलनादिना कुत्सितैः पुरुषैरत एव   
प्रहस्यमानैः सामर्थ्यात्तैरेव भगवदादिभिर्युक्तम् । तथापि च   
भाषाचारौ यत्र न विकुतावसत्याश्लीलरूपौ तथा विशेषेण भावैः   
व्यभिचारिभिरुपपन्नानि पदानि कथाखण्डानि यस्मिन् । नियतगतिः   
एकप्रचारं यद्वस्तु तद्विषयः प्रहसनीयलक्षणो यत्र तच्छुद्धं   
प्रहसनम् । अत्र निर्विचनं यतः परिहासप्रधानान्याभाषणान्यत्र   
बाहुल्येन भवन्ति तेन यत्रैकस्यैव कस्यचित् चरितं दुष्टत्वात्प्राधान्येन   
प्रहस्यते तच्छुद्धमित्यर्थः । यत्र तु वेश्यादिभिर्योगोऽत्युल्वणं चाकल्पादि   
तदेकद्वारेणानेकवेश्यादिचरितेन हसनीयेन सङ्कीर्णत्वात् सङ्कीर्णम् । अन्ये   
त्वाहुः - येषां स्वभावत एव चरितं शिष्टमध्ये सभ्येतरतमत्वेन   
प्रहसनार्हं तदविशुद्धत्वात्सङ्कीर्णम् तद्योगाच्च रूपकम् । ये तु   
स्वभावतो न गर्हिता भगवत्तापसादिचेष्टाविशेषास्तेषां   
प्राकृतपुरुषसङ्क्रान्तिदौरात्म्योदितामन्यसम्बन्धदूष्यमाणतया   
प्रहसनीयतां यातास्ते स्वभावशुद्धाः   
  
  
प्। ४४९)  
  
लोकोपचारयुक्ता या वार्ता यश्च दम्भसंयोगः ।  
स प्रहसने प्रयोज्यो धूर्तप्रविवादसम्पन्नः ॥ १०६ ॥  
  
वीथ्यङ्गैः संयुक्तं कर्तव्यं प्रहसनं यथायोगम् ।  
भाणस्यापि तु लक्षणमतःपरं सम्प्रवक्ष्यामि ॥ १०७ ॥  
  
आत्माउभूतशंसी परसंश्रयवर्णनाविशेषस्तु ।  
  
  
तद्योगाद्रूपकं शुद्धमिति । उभयसाधारणीमपि कवेः शिक्षामाह   
लोकोपचारेति । वार्ता प्रसिद्धिर्यदि सा लोकव्यवहारसिद्धा भवति यथा   
शाक्यानां स्त्रीसम्पर्कः प्रहसनीयो भवति न चौर्यम् । एवम्भाविप्रसिद्ध   
एवोपहसनीयः । अत्राधिकरणं स्वयमेवाह धूर्तप्रविवादेति । धूर्ताः   
कृत्रिमतापसादयः विटादयश्च । तद्विषये यः प्रकृष्टो विवादः   
विरुद्धतयावभासस्तेन फलभूतेन सम्पाद्यतया यदुक्तं   
र्पहस्यमानं तथाभूतचरितावलोकनेन हि संस्कृतमिति व्युत्पाद्यो न   
भूयस्तान्वञ्चकानुपसर्षतीति । वीथ्यङ्गैरिति वक्ष्यमाणैः यथायोगमिति   
तेषां सम्प्रयोगे सङ्ख्यायाः क्रमस्य तु न कश्चिन्नियम इति दर्शयति ।   
प्रहसनस्याङ्कनियमानभिधानात् शुद्धमेकाङ्कं सङ्कीर्णं   
त्वनेकाङ्कं वेश्यादिचरितसङ्ख्यावलादिति केचित् ।  
  
अन्ये त्वेकाङ्कप्रकरणमध्यपातित्वादेकाङ्कमिति मन्यन्ते   
प्रथमसङ्ख्ययतिक्रमे भेदाभावपरित्यागे च प्रमाणाभावात् ।  
  
अथ हास्यरसोचितविटधूर्ताद्यनुप्रवेशेन समानयोगक्षेमं भाणं   
लक्षयितुमाह आत्मानुभूतशंसीति । एकेन पात्रेण हरणीयः   
समाजिकहृदयं प्रापयितव्योऽर्थो यत्र स भाणः । एकमुखेनैव भाण्यन्ते   
उक्तिमन्तःक्रियन्ते अप्रविष्टा अपि पात्रविशेषा यत्रेति भाणः । तत्र स प्रविष्टः   
पात्रविशेषः  
  
  
प्। ४५०)  
  
विविधाश्रयो हि भाणो विज्ञेयस्त्वेकहार्यश्च ॥ १०८ ॥  
  
परवचनमात्मसंस्थं प्रतिवचनैरुत्तरोत्तरग्रथितैः ।  
आकाशपुरुषकथितैरङ्गविकारैरभिनयैश्चैव ॥ १०९ ॥  
  
धूर्तविटसम्प्रयोज्यो नानावस्थान्तरात्मकश्चैव ।  
एकाङ्को बहुचेष्टः सततं कार्यो बुधैर्माणः ॥ ११० ॥  
  
(भाणस्यापि हि निखिलं लक्षणमुक्तं तथागमानुगतम् ।  
वीथ्याः सम्प्रति निखिलं कथयामि यथाक्रमं विप्राः) ॥  
  
  
आत्मानुभूतं वा शंसति परगतं वा वर्णयति । तत्र च   
प्रयोगप्रयुक्तिमाह परवचनमिति । परसन्धिवचनं   
स्वयमङ्गविकारैरभिनयेत् ।  
  
ननु तत्परवचनमयुक्तं कथमभिनयेत् आह आकाशे शून्ये यानि   
पुरुषकथितानि दृष्टानि यत्र शून्ये तेन वर्ण्यन्ते वा   
कश्चित्पश्यत्याकर्णयति च तत्र च तद्वचनं स एवानुवदन् सामाजिकान्   
बोधयति । यथा भो वाडव अले किं ब्रवीषि इत्यादौ न केवलं   
परवचनमभिनयेत् किन्तु प्रतिवचनैः स्वोक्तैः सह अत एवोत्तरोत्तरग्नथितैः   
योजनाभिरुपलक्षितैः । ननु योऽसावेकोऽत्र प्रविशति स क इत्याह धूर्तविटेति ।   
नानाप्रकारावस्थाविशेषात् लोकोपयोगिव्यवहारात्मकात्मा वाच्यं यस्य   
अत एव बहुचेष्टः सततं कार्य इति सकलसामान्यपृथग्गतोपयोग्यस्तु   
लोकव्यवहारो वेश्याविटादिवृत्तान्तात्मा निरूप्यत इति बाहुल्येन   
पृथग्जनव्युत्पत्तियोनिरूपकमिदं राजपुत्रादीनामपि शम्भलीवृत्तान्तो   
ज्ञेय एवावञ्चनार्थमिति सम्प्रयोज्य इत्यर्थः ।  
  
इदमिह मीमांस्यं - य एते उत्सृष्टिकादयो रूपकभेदाः ते तावदेकरसा एव   
यद्यपि नाटकादयोऽप्येवमेव । तथाहि सर्वरसयोग्यतायामपि नाटके   
प्रकरणे  
  
प्। ४५१)  
  
रणे च धर्मार्थादिवीरे एव प्रधानं परमार्थतः सर्वेषु नायकभेदेषु   
वीरत्वानुगमदर्शनात् । समवकारे तु यद्यपि हि शृङ्गारादित्वमुक्तं   
तथापि वीर एव प्रधानं रौद्रो वा डिमव्यायोगयोरप्येवम् । ईहामृगेऽपि   
रौद्रप्राधान्यमेव नाटिकायां तु शृङ्गार एव प्रधानम् । एवं तावद्   
वीररौद्रशृङ्गारा यथास्वं (किं)पुमर्थत्रयप्राणभूतत्वेन   
वर्तमाना एतेषु प्रयोगेषु शान्तवीभत्सरसौ तु चरमपुमर्थयोगात्तत्र च   
सर्वस्य नाधिकारोऽपि कस्यचिदपश्चिमजन्मनोऽधिकारान्नाटके यद्यपि   
तत्फलप्रधानतया प्राधान्यमवलम्बेयातां तथापि नासौ प्रचुरप्रयोग   
इति तयोः पुरुषार्थप्रवरप्राणितयोरपि   
वीरादिरसान्तराध्यावापेनावस्थापनम् । एवं तावत्पुमर्थविषयो   
रूपकरसविषय एव परमार्थतः तथापि त्वीवृत्तवैत्याद्रसान्तरप्रयोगोऽपि   
तदङ्गतया तत्र भवति । एवं   
तत्प्रधानचेष्टायोगाद्वृत्तिवैचित्र्यमत्रोचितमेव ।   
उत्सृष्टिकाङ्कप्रहसनमाणास्तु करुणहास्यविस्मयप्रधानत्वाद्   
रञ्जकरसप्रधानाः तत एवात्र स्त्रीवालमूर्खादिरधिकारी । न च   
विततमत्रेतिवृत्तम् इतिवृत्तवैचित्र्यमपि तत्र नास्ति । तथाहि - उत्सृष्टिकाङ्के तु   
वृत्तित्रयं तावद्वचसा निषिद्धं भारती चात्र कथं वृत्तिः चेष्टा हि   
करुणेऽप्रधानं तदुपकरणं तु परिदेवितात्मिका भारती तस्मात्   
फलसंवित्त्याख्या वृत्तिः वाक्चेष्टयोः फलानुभव इति यस्या लक्षणं   
साभ्युपगन्तव्या । अवश्यं चैतत् अन्यथा मूर्छामरणादौ   
वाक्चेष्टयोरभावे निर्वृत्तिकतैव स्यात् । किञ्च यदि तावत्पुमर्थकामोद्देशेन   
कैशिक्यभिधीयते धर्ममर्थं चोद्दिश्य वृत्तिद्वयं वक्तव्यम् ।   
तस्माच्चेष्टात्मिका न्यायवृत्तिरन्यायवृत्तिर्वाग्रूपा तत्फलभूता   
फलसंवित्तिरिति वृत्तित्रयमेव युक्तमिति भट्टोद्भटो मन्यते ।  
  
यदाह -  
  
आद्ये वाक्चेष्टाभ्यां पुरुषार्थचतुषयेन चाष्टविधे ।  
षोडशधा फलवृत्तिस्तद्द्वयतोऽनेकधा तु रसभेदात् ॥ इति ।  
  
तदत्र केचिदाहुः - सात्त्वत्यां यद्यपि कैशिकी शक्यान्तर्भावा तथापि   
रञ्जकत्वातिशयात् पृथगुपात्ता(त्)स्वरवन्मुखजाभिनयतश्च न   
चान्यायवृत्तौ (वृत्तित्वं) पुमर्थचतुष्कयोगोपपत्तिविप्रतिषेधात् फलवृत्तौ च   
वृत्तिसामान्यलक्षणं व्यापाररूपत्वं यदि नास्ति तत्कथं वृत्तित्वम् ।   
अस्तिचेद्वाक्चेष्टातिरिक्तो मानसो व्यापारो न कश्चित् लोकसिद्ध इति सूक्ष्मो   
वाक्चेष्टागत एवोपेत्यः । ततश्च मरणमूर्छादावपि   
प्राणात्मकायीयव्यापारसम्भव एव यदनुस्मरणे लयतालगानानि   
प्रवर्तन्ते संवेदनमपि च मूर्छादौ नास्तीति शक्यं वक्तुमिति फलवृत्ति-  
  
  
प्। ४५२)  
  
सर्वरसलक्षणाढ्या युक्ता ह्यङ्गैस्त्रयोदशभिः ।  
  
  
रपि तत्र कथम् । तस्मात्तत्र सात्त्वत्येव वृत्तिः । यदि बाहुल्यापेक्षया   
वृत्तिमयं काव्यमिति व्यवहारो रूपकसमुदायापेक्षया   
खण्डस्यावृत्तिकत्वेऽपि समुदितस्य रूपकस्य वृत्तिमयत्वात् ।   
यच्छकलीबर्घमतानुसारिणो मूर्छादावात्मसंवित्तिलक्षणां   
पञ्चमीं वृत्तिं सकलकार्यनिवृत्त्यनुमेयां मूर्छाकर्मानुभावेन च   
फलेनावच्छिन्नामात्मव्यापाररूपां मन्यन्ते न च परिस्पन्द एवैको   
व्यापार इति मनसिकृत्य तन्मतं भावानां   
वाह्यग्रहणस्वभावत्वमुपपादयद्भिः भट्टलोल्लटप्रभृतिभिः   
पराकृतमिति न फलवृत्तिर्वा काचिदिति चतस्र एव वृत्तयः (इति) ।  
  
वयन्तु ब्रूमः । कोऽयमस्थानसन्त्रासः । यत्किञ्चिदिह नाट्ये समस्ति   
तच्चेद्वृत्तिष्वन्तर्भाव्यं तदाभवैदेतत् - न चैवम् । रङ्गो हि नाम का वृत्तिः   
मृदङ्गपणववंशाद्या का वृत्तिरपि हि भवेत् । तस्माद्व्यापारः   
पुमर्थसाधको वृत्तिः स च सर्वत्रैव वर्ण्यत इत्यतो वृत्तयः काव्यस्य   
मातृका इति न हि किञ्चिद्व्यापारशून्यं वर्णनीयमस्ति ।   
मदमूर्छादिवर्णानायामपि मनोव्यापारस्य सात्त्वत्याख्यस्य सम्भवात्   
करुणदावपि च मनोदेहव्यापारसम्भवेऽपि बाहुल्येन   
वाग्व्यापारसम्भवाद् भारतीवृत्तिरुच्यते । वृत्त्यन्तरनिषेधस्तु   
तदङ्गानामपरिपूर्णत्वात् । न च कायवाङ्मनसव्यापारं तद्वैचित्र्यं   
वान्तरेणान्यः कश्चिद्व्यापारः सम्भवतीत्यसकृदुक्तम् ।   
तस्मात्करुणप्रधाने भारती वृत्तिः परिदेवितबाहुल्यात् ।  
  
यत्तु शृङ्गारहास्यकरुणैरिह कैशिकी स्यात् इति कोहलेनोक्तं   
तन्मुनिमतविरोधादुपेक्ष्यमेव तस्य तु यत्र यत्रानुल्बणा चित्तवृत्तिः सा सा   
कैशिकीत्याशयः । एवं प्रहसनभाणयोरपि वाग्व्यापारप्राधान्यादेव   
भारतीवृत्तिः मूर्छादौ तु व्यापाराभावे वृत्त्यभाव एव । न हि सर्वं   
नाट्यं वृत्तिब्रह्मतया समर्थनीयमित्यलमतिप्रसक्त्या ।  
  
अथ सर्वान्ते सर्वरसमयत्वादवितस्वभावत्वाच्च सङ्क्षेपेण   
शक्यव्युत्पत्तिदायिनीत्वेन प्रधानभूतत्वात्तदङ्गानां च   
नाटिकादिभाणान्तस-  
  
  
प्। ४५३)  
  
वीथी स्यादेकाङ्का तथैकहार्या द्विहार्या वा ॥ ११२ ॥  
  
अधमोत्तममध्याभिर्युक्ता स्यात्प्रकृतिभिस्त्रिसृभिः ।  
उद्घात्यकावलगितावस्पन्दितनाल्यसत्प्रलापाश्च ॥  
  
वाक्केल्यथ प्रपञ्चो मृदवाधिबले छलं त्रिगतम् ।  
व्याहारो गण्डश्च त्रयोदशाङ्गान्युदाहृतान्यस्याः ॥  
  
अथ वीथी सम्प्रोक्ता लक्षणमेषां प्रवक्ष्यामि ।  
पदानि त्वगतार्थानि ये नराः पुनरादरात् ॥ ११५ ॥  
  
योजयन्ति पदैरन्यैस्तदुद्धात्यकमुच्यते ।  
  
  
मस्तरूपकोपजीव्यत्वाद् वीथीं लक्षयति ।   
एकहार्यैरित्याकाशपुरुषभाषितैरित्यर्थः । द्विहार्येति   
उक्तिप्रत्युक्तिविचित्र्येणेत्यर्थः । अङ्गान्युद्दिशति -  
  
उद्घात्यकावलगितावस्पन्दितनाल्यसत्प्रलापाश्च ।  
वाक्केल्यथ प्रपञ्चो मृदवाधिवले छलं त्रिगतम् ।  
व्याहारो गण्डश्च त्रयोदशाङ्गान्युदाहृतानीति ।  
  
इत्युदाहरणमात्रमेतदिति यावत् । एतानि क्रमेण लक्षयति पदानि   
त्वगतार्थानीति ।  
  
  
प्। ४५४)  
  
यत्रान्यस्मिन् समावेश्य कार्यमन्यत्प्रसाध्यते ॥ ११६ ॥  
  
तच्चावलगितं नाम विज्ञेयं नाट्ययोक्तृभिः ।  
  
  
नन्वेषामुक्तिवैचित्र्यरूपत्वं चेल्लक्षणालङ्कारादिभ्यः को भेद   
इतिवृत्तोपकरणरूपत्वे तु सन्ध्यङ्गेभ्यः कथमन्यतो रसोपकरणतायां   
वृत्त्यङ्गेष्वन्तर्भावः । न चैतद्व्यतिरिक्तम् एषां सामान्यलक्षणमस्ति ।   
तत्र केचिदुक्तलक्षणादिविशेषरूपत्वमेवैषां प्रतिपन्नाः विवेचकास्तु   
तद्व्यतिर्क्तान्येवैतानीत्याहुः ।  
  
तथाहि प्रश्नप्रतिवचनयारेन्याभिप्रायरूपेण योगेन यद्वैचित्र्यं   
तद्वीथ्यङ्गम् अत एवोदाहृतानीत्येषां सामान्यालक्षणम् । उदाहृतानि   
प्रतिवचनानीत्यर्थः । तानि च सर्वाणि प्रतिवचनशून्यस्य काव्यस्याभावात्   
तेन विचित्राणीति लभ्यन्ते । अत एव वीथी पङ्क्तिरन्योत्तरासहिष्णुत्वात्   
विचित्रोक्तिप्रत्युक्तिगर्भत्वाल्लक्षणालङ्कारादीनां तु नोक्तिनियतं रूपमिति   
विशेषः । तत्र यदा विवक्षितमुत्तरं दातुं शक्तो।यं स्यादिति यन्मम   
मनसि वर्तते तदेव वक्ति नवेत्येवमादिना निमित्तेन यदा प्रष्टैव प्रतिवचनं   
वैचित्र्यमभिसन्धाय पृच्छति प्रतिपक्तोचितमभिधत्ते तदा   
तदुत्तरमुद्घात्यकम् । प्रश्नात्मके उद्घाते साध्विति यत् तत्राज्ञातार्थे कन् ।   
पदान्यर्थगतानि प्रश्नरूपाण्यादरात्कृतानि पर्यायैः   
पदान्तरैरुत्तररूपैः नराः सुधियो योजयन्ति ।   
तदुत्तरपदसमूहात्मकमुद्घात्यकम् । यथा पाण्डवानन्दे -  
  
का भूषा बलिनां क्षमा परिभवः कोऽयं सकुल्यैः कृतः   
किं दुःखं परसंश्रयो जगति कः श्लाघ्यो य आश्रीयते ।  
को मृत्युर्व्यसनं शुचं जहति के यैर्निर्जिताः शत्रवः  
कैर्विज्ञातमिदं विराटनगरे च्छन्नस्थितैः पाण्डवैः ॥  
  
यत्रान्यस्मिन्निति । यत्रोत्तरे दीयमाने अन्यानुसन्धानपूर्वकेऽप्यन्यत्कार्यं   
सिध्यति तदान्यकार्यावलगनादवलगितम् । यथा अवि सुहा-अदि दे लो-अणाणामिति   
विदूषकेण पृष्टे (राज्ञः) सुखयतीति किमुच्यते इति कृच्छ्रेणोरुयुग   
मित्याद्युत्तरं वसन्तकप्रत्यायनोद्देशेन प्रवृत्तमपि   
सागरिकागतमास्थाव-  
  
  
प्। ४५५)  
  
आक्षिप्तेऽर्थे तु कस्मिन्श्चिच्छुभाशुभसमुत्थिते ॥  
  
कौशलादुच्यतेऽन्योऽर्थस्तदवस्पन्दितं भवेत् ।  
हास्येनोपगतार्थप्रहेलिका नालिकेति विज्ञेया ॥ ११८ ॥  
  
मूर्खजनसन्निकर्षे हितमपि यत्र प्रभाषते विद्वान् ।  
  
  
न्धजीवितं मुख्यं शृङ्गाराख्यं कार्यं साधयतीति ।  
  
आक्षिप्ते त्विति । शुभाशुभं दैवं तेनाबुद्धिपूर्वकं कुत्रचिचर्थे   
आक्षिप्तेऽपि कौशलात्तत्तत्प्रच्छादनेच्छया यत्रोत्तरोऽन्योऽर्थ उच्यते   
तदवस्पन्दितं चक्षुःस्पन्दनादिवदन्तर्गतसूचनीयसम्भवात् । यथा -  
  
सत्पक्षा मधुरगिरः प्रसाधिताशा मदोद्धतारम्भाः ।  
निपतन्ति धार्तराष्ट्राः कालवशान्मेदिनीपृष्ठे ॥  
  
अत्र दिअववशादयमर्थ आयातः सत्पक्षे अमधुरागीर्येषान्ते तथा   
प्रकर्षेण साधिताः आधिसहिताः यैर्दिशः कृताः धृतराष्ट्रात्मजाः   
पतन्तीति । तत्रोत्तरं प्रतिहतममङ्गलम् । पुनः सूत्रधारः ननु   
शरत्समयवर्णनया हंसा नभस्तलं धार्तराष्ट्रा इति व्यपदिशामीत्यादि   
अवस्पन्दितत्वमेव सूचयति न खलु न जाने किन्त्वमङ्गलत्वात् शङ्कितमेव मे   
हृदयमिति ।  
  
हास्येनोपगतार्थेति प्रहेलिका परवितारणकारि यदुत्तरम् अत एव हास्ययुक्ता   
सा नालिका प्रणालिका व्याजेत्यर्थः । प्रकर्षेण हेलिका नर्मादिक्रीडारूपं   
यस्याः सा प्रहेलिका । यथा - सुसङ्गता जस्य किदे तुमम् आ अदा सो एत्थ एव्व   
चिट्ठदि । सागरिका सहि कस्स किदे । सुसङ्गता (सहासम्) अ इ अप्पसङ्कीदेणं   
चित्तफल अस्स । अनया भङ्ग्या आच्छादितं च गर्भगतं चास्य वस्त्विति ।  
  
मूर्खजनसन्निकर्ष इति यदुत्तरं मूर्खं प्रति वस्तुतो हितमपि   
शब्दच्छलाद्यथा प्रियं तादृशं च मूर्खैः प्रियांशेन न तु   
हितांशेन । तथाभूतभङ्गीभूत-  
  
  
प्। ४५६)  
  
न च गृह्यतेऽस्य वचनं विज्ञेयोऽसत्प्रलापोऽसौ ॥  
  
एकद्विप्रतिवचना वाक्केली स्यात्प्रयोगेऽस्मिन् ।  
यदसद्भूतं वचनं संस्तवयुक्तं द्वयोः परस्परं यत्तु ॥  
  
एकस्य चार्थहेतोः स हास्यजननः प्रपञ्चः स्यात् ।  
  
  
द्वयाश्रयणं च सिद्धत्त्वात्करोति । एवं हि तात्कालिकः कोपोऽपि रक्षितो भवति   
प्रियाभिधायित्वात् कालान्तरसम्भाव्यश्च यथार्थाभिधायित्वात्   
यथाव्यसनिना राजपुत्रेण किंसुखमिति पृष्ठे तेनोत्तरं दीयते -  
  
सर्वथा योऽक्षविजयी सुरासेवनतत्परः ।  
तस्यार्थानां सुखानां च समृद्धिः करगामिनी ॥  
  
असतोऽसाधुभूतस्य वस्तुनः प्रलपनमस्मिन्नित्यसत्प्रलाप इति ।  
  
एकद्विप्रतिवचनेति । एकं द्वयोः प्रतिवचनमस्याम् ।   
द्विग्रहणमनेकोपलक्षणम् । तदमुना सर्वप्रश्नोत्तरवर्गः स्वीकृतः । यथा -    
  
नदीनां मेघविगमे का शोभा प्रतिभासते ।  
बाह्यान्तरा विजेतव्याः के नाम कृतिनोऽरयः ॥  
  
यदसद्भूतमिति यथा रत्नावल्याम् सुसङ्गते कथमहमिहस्थो भवत्या   
ज्ञात इति राजन्युक्तवति सुसङ्गतयोच्यते ण केवलं भट्टा चित्तपलहेण ता   
देवी ए णिवेद इस्सम् इत्यादौ आभरणदानपर्यन्ते प्रपञ्चः । तथाहि - द्वयोः   
सागरिकासुसङ्गतयोः राजविदूषकयोः   
परस्परसम्बन्धमाश्रित्यासद्भुतुअमसत्यं देव्यै निवेदयामीत्युक्तम् ।   
संस्तवश्च तत्रास्ति भट्टिणो पसादेण किमिदं म ए इति हास्यमपि   
परिहासरूपं विद्यते । एकस्य च राज्ञोऽर्थे प्रयोजने सागरिकासङ्गमे   
हेतुर्भवत्येवेति अन्यथाभिधानात्प्रपञ्चः ।  
  
  
प्। ४५७)  
  
यत्कारणाद्गुणानां दोषीकरणं भवेद्विवादकृतम् ॥  
  
दोषगुणीकरणं वा तन्मृदवं नाम विज्ञेयम् ।  
परवचनमात्मनश्चोत्तरोत्तरसमुद्भवं द्वयोर्यत्तु ॥  
  
अन्योन्यार्थविशेषकमधिबलमिति तद्बुधैर्ज्ञेयम् ।  
अन्यार्थमेव वाक्यं छलमभिसन्धानहास्यरोषकरम् ।  
  
  
यत्कारणादिति गुणानां दोषत्वं दोषाणां वा गुणत्वं यत्र क्रियते   
तन्मृदवम् । विवादकृतमित्यनेन लक्षणाद्विशेषमाह इदं वृत्त्यन्तरं   
स्वभावमित्यर्थः यथा शिरः श्वा काको वा द्रुपदतनयो वा परिमृशेत्   
(वेणी ३) इत्यत्र दोषस्य गुणीकरणं विवादाकर्णनेन सह यदि   
शस्त्रमुज्ज्ञितमशस्त्रपाणयः (वेणी-३) इत्यत्र कर्णवचनेन   
प्रतिज्ञातपरिपालनस्य गुणस्यापि दोषीकरणं विवादकृतमेव । मृदवमिति   
मर्दनं मृत्परपक्षमर्दनेन स्वपक्षमवति रक्षतीति ।   
  
परवचनमात्मनश्चेति परस्य वचनमात्मनश्च वचनं   
परस्परमर्थविशेषलाभो यत्र भवतीत्युत्तरोत्तरस्याधिकाधिकस्यार्थस्य   
समुद्भवो यत्र तदधिबलम् । एतदुक्तं भवति - यत्रोक्तिप्रत्युक्तिक्रमे   
क्रियमाणे   
परस्परप्रज्ञानोपजीवनबलात्स्वपक्षसुघटितादधिबलसम्बन्धादधिबल  
म् । यथा नागानन्दे रागस्यास्पदमित्यवै मीत्यादित आरभ्य विदूषकेण   
सहोक्तिक्रमेण स्वपक्षो द्रढिमानमानीतो यावदाह ननु शरीरतः   
प्रभृतिसर्वमेव मया परार्थं प्रतिपाल्यते (अ-१) इति   
  
अन्यार्थमेव वाक्यमिति यद्वाक्यं प्रयोजनान्तरमुद्दिश्य   
वचनमुच्यमानं कस्यचिद्वचनमन्यस्य हास्यमपरस्य रोषं जनयति   
तच्छलम् । यथा-  
  
कस्स व ण हो-इ रोसो दट्ठूण पि आ ए सव्वणम् अहरम् ।  
सब्भमरपदुमघा इरि वारि अवामे सहसु एह्णिम् ॥  
  
  
प्। ४५८)  
  
श्रुतिसारूप्याद्यस्मिन् बहवोऽर्था युक्तिभिर्नियुज्यन्ते ।  
यद्धास्यमहास्यं वा तत्त्रिगतं नाम विज्ञेयम् ॥  
  
प्रत्यक्षवृत्तिरुक्तो व्याहारो हास्यलेशार्थः ।  
संरम्भसम्भ्रमयुतं विवादयुक्तं तथापवादकृतम् ॥  
  
बहुवचनाक्षेपकृतं गण्डं प्रवदन्ति तत्त्वज्ञाः ।  
  
  
एतद्वचनं सखीसम्बन्धि भर्तृप्रत्यायनं प्रयोजनमुद्दिश्य प्रयुक्तं   
तस्य पत्न्या अपि सम्बन्धिनां छलं विदग्धजनस्य हास्यं सपत्न्या   
वचनं रोषं जनयति ।  
  
श्रुतिसारूप्यादिति शब्दसारूप्याद् बहव इति प्रश्नप्रतिवचनस्य स्वभावा   
यत्र नियुज्यन्ते युक्तिभिरिति काक्कादीनां तथैवोपपत्तिभिः ।   
त्रिशब्दोऽनेकोपलक्षणम् अनेकमर्थं गतमिति त्रिगतं वाक्ये   
मुख्यमुत्तरमनेकप्रश्नसाधारणम् । इह तु य एव प्रश्नस्तदेव   
प्रतिवचनमिति विशेषः । यथा -  
  
सर्वक्षितिभृतां नाथ दृष्टा सर्वाङ्गसुन्दरी ।  
रामा रम्ये वनान्तेऽस्मिन् त्वया विरहिता मया ॥ (विक्रमो)  
  
अत्रैतदेवोत्तरं साकाङ्क्षाकाकुप्रयोगेऽपि प्रतिबिम्बे   
वामदक्षिणवैपरीत्यवन्निराकाङ्क्षा काकुः संवृत्ता यत एतद्धास्यम् ।   
एवमहास्य उदाहार्यम् । प्रत्यक्षवृत्तिरिति प्रत्यक्षशब्देन भावी प्रत्यक्ष   
उच्यते । तदयमर्थः - भाविनि प्रत्यक्षेऽर्थे दैववशाद् वृत्तिर्यस्य स   
व्याहारः विविधोऽर्थोऽभिनीयते येन । यथा उद्दामोत्कलिकां (रत्ना-२) इत्यादि   
।  
  
संरम्भसम्भ्रमयुतमिति संरम्भेणाकृतिविशेषेण यः सम्भ्रम   
आवेगः तद्युक्तं यद्विरुद्धवस्तु यदनेन कृतं पूर्वोक्तवस्त्वपवदनमेव   
च तद्वचनं दृष्टार्थगर्भत्वात् गण्ड इव गण्डः ईषदसमाप्तं वचनं   
बहुवचनं तत्कृतेनाक्षेपेण कृतं स्वयं प्रतिवचनतां पूर्ववचनस्य   
गतमित्यर्थः । तथा च कोहलः -  
  
  
प्। ४५९)  
  
इति दशरूपविधानं सर्वं प्रोक्तं मया हि लक्षणतः ॥ २२६ ॥  
  
पुनरस्य शरीरगतं सन्धिविधौ लक्षणं वक्ष्ये ॥  
  
  
वचसां सम्बद्धानामन्ते यत्स्यात्पदे त्वसम्बन्धः ।  
सम्बद्धमिवाभाति हि तद्गण्डो नाम वीथ्यङ्गम् ॥  
  
अनेनेषदसमाप्तिरेव दर्शिता । यथा दुर्योधनेन भानुमती प्रत्युच्यते -  
  
अध्यासितुं तव चिराज्जघनस्थलस्य  
पर्याप्तमेव करभोरु ममोरुयुग्मम् ॥ (वेणी) इति ।  
  
तत्र प्रविश्य कञ्चुकी  
  
भग्नं भीमेन मरुता भवतो रथकेतनम् ॥ इति ।  
  
तत्रोरुयुग्ममिति पूर्वविश्रान्तमपि भग्नमित्यत्र सम्बन्धयोग्यं जातम् ।  
  
एतैः त्रयोदशभिरङ्गैर्युक्ता वीथी तस्याश्च सर्वरसत्वस्याभिधानात्   
पर्यायेण रसाना प्राधान्यादुत्तमो मध्यमोऽधमो वा नायको भवत्येव   
। तथा च कोहलः -  
  
उत्तमाधममध्याभिर्युक्ता प्रकृतिभिस्तथा ।  
एकहार्या द्विहार्या वा सा वीथीत्यभिसञ्ज्ञिता ॥ इति ।  
  
अधमप्रकृतेस्तु न नायकत्वमिति ध्रुवं प्रहसनकभाणकादौ किं ब्रूयत्   
हास्यादिरसप्रधानत्वे ह्यधम एव नायकः । कथाशरीरफलेन   
प्रधानतया सम्बध्यमानो नायक उच्यते । अनायकत्वेऽपि चास्याधमत्वं   
नानुपादेयं स्यात् । परिवारतया तस्यानुप्रवेशो ह्यनिवारित एव सर्वत्र ।  
  
अध्यायार्थमुपसंहरन् भाविनमर्थमनुसन्धत्ते इति दशरूपविधानमिति   
। लक्षणत इत्यनेनेदमाह दशैव तानि लक्षणानि उदाहरणानां तु का   
गणना । एतच्च पूर्वमेव दर्शितम् । तत्रैषां पुमर्थोपयोगो   
निजनिजलक्षणावसरे दर्शित एवेति औनरुक्त्यं नाश्रीयत इति शिवम् ।  
  
  
प्। ४६०)  
  
इति भारतीये नाट्यशास्त्रे दशरूपनिरूपणं   
नामाध्यायोऽष्टादशः समाप्तः   
  
  
इति विमलशिशिरदीधितिकलितशिरोमण्डनाङ्घ्रिदास्यचणः । अभिवनगुप्तो   
गुप्तं दशस्वरूपं सतत्त्वकं व्यवृणोत् ॥  
  
इति श्रीमन्महामाहेश्वराभिनवगुप्ताचार्यविरचितायां   
नाट्यवेदविवृतावभिनवभारत्यां दशरूपकविधानं   
नामाष्टादशोऽध्यायः  
  
  
  
  
  
