+++
"Catalog number" = "M00116"
"Uniform title" = "bṛhannīlatantra"
Editor = [ "kaul madhusudan",]
Subjects = [ "tantric / āgamic literature", "tantra / āgama",]
Description = "Transcribed by the staff of Muktabodha under the supervision of Mark S. G. Dyczkowski.\n\n\nRevision 1: Sept. 17, 2008"
"Publication year" = [ "1941",]
"Publication city" = [ "Srinigar",]
"Publication country" = "India"
title_iast = "bṛhannīlatantra"
title = "बृहन्नीलतन्त्र"

+++
  
  
ब्##########################################################  
  
अथ  
  
बृहन्नीलतन्त्रम् ।  
  
प्रथमः पटलः ।  
  
ॐ श्रीगणेशाय नमः । नमस्तारायै ।  
  
कैलासशिखरासीनं भैरवं कालसञ्ज्ञितम् ।  
प्रोवाच सादरं देवी तस्य वक्षःसमाश्रिता ॥ १-१ ॥  
  
पुरा प्रतिश्रुतं देव कालीतन्त्रप्रकाशने ।  
नीलतन्त्रप्रकाशाय तद् वदस्व सदाशिव ॥ १-२ ॥  
  
यस्य विज्ञानमात्रेण विजयी भुवि जायते ।  
यज् ज्ञात्वा साधकाः सर्वे विचरन्ति यथा तथा ॥ १-३ ॥  
  
यस्य विज्ञानमात्रेण कविता चित्तमोदिनी ।  
जायते च महादेव तत्त्वं तत् कथयस्व मे ॥ १-४ ॥  
  
  
श्रीमहाकालभैरव उवाच ।  
  
  
शृणु सा(ध्वि) वरारोहे सर्वार्थस्य प्रदायिनि ।  
तत्त्वं तत् कथयिष्यामि तव स्नेहाद् गणाधिपे ॥ १-५ ॥  
  
नीलतन्त्रप्रकाशाय प्रतिज्ञासीन्मम प्रिये ।  
तस्मात् कथ्यं महेशानि शृणु(ष्व) कमलानने ॥ १-६ ॥  
  
गुह्याद् गुह्यतरं तन्त्रं न प्रकाश्यं कदाचन ।  
तन्त्रस्यास्य प्रकाशाच्च सिद्धिहानिर्न संशयः ॥ १-७ ॥  
  
यद्गृहे निवसेत् तन्त्रं तत्र लक्ष्मीः स्थिरायते ।  
राजद्वारे श्मशाने च सभायां रणमध्यतः ॥ १-८ ॥  
  
(प्। २) निर्जने च वने घोरे (श्वा)पदैः परिभूषिते [परिपूरिते पाठान्तरम् ।] ।  
माहात्म्यात् तस्य देवेशि चमत्कारी भवेत् प्रिये ॥ १-९ ॥  
  
तस्मात् सर्वप्रयत्नेन गोपनीयं प्रयत्नतः [विशेषतः ख पाठः ।] ।  
तन्त्रराजं नीलतन्त्रं तव स्नेहात् प्रकाश्यते ॥ १-१० ॥  
  
गोपनीयतमं देवि स्वयोनिरिव पार्वति ।  
विशेषं मन्त्रराजस्य कथितव्यं वरानने ॥ १-११ ॥  
  
यज्ज्ञातात् साधकाः सर्वे सर्वैश्वर्यमवाप्नुयुः ।  
सारात् सारतरं देवि सर्वसारस्वतप्रदम् ॥ १-१२ ॥  
  
नित्यपूजां मन्त्रराजं मान्त्रोपासनिकं विधिम् ।  
पुरश्चर्यां च नैमित्तकाम्यानां नियमं तथा ॥ १-१३ ॥  
  
नियमं च रहस्यानां कुमारीपुजनक्रमम् ।  
मन्त्रान्तरं च देवेशि पुरश्चर्यां विशेषतः ॥ १-१४ ॥  
  
फलं स्तोत्रं विशेषेण कथितव्यं वरानने ।  
भावानां निर्णयं वाच्यं पूजान्तरविधिं तथा ॥ १-१५ ॥  
  
होमस्य नियमं वाच्यं वासनातत्त्वनिर्णयम् ।  
गुप्तपूजां गुप्तमन्त्रं तथा गुप्तजपक्रमम् ॥ १-१६ ॥  
  
स्वर्णरूप्यादिकरणं सूतभस्म तथैव च ।  
सूतस्य निर्णयं वाच्यं तथा षट्कर्मलक्षणम् ॥ १-१७ ॥  
  
विद्योत्पत्तिं विशेषण कथयिष्यामि तच्छृणु ।  
  
  
श्रीदेव्युवाच ।  
  
  
इदानीं श्रोतुमिच्छामि तारिणीं भेदसंयुताम् ॥ १-१८ ॥  
  
सपर्याभेदसंयुक्तां महापातकनाशिनीम् ।  
  
  
श्रीशिव उवाच ।  
  
  
सिद्धविद्यां महादेवि मायामोहनकारिणीम् ॥ १-१९ ॥  
  
(प्। ३) शृणु चार्वङ्गि देवेशि सर्वसारस्वतप्रदाम् ।  
सर्वबीजं समुद्धृत्य द्वितीयं बीजकं शृणु ॥ १-२० ॥  
  
जृम्भणान्तं त्यक्तपार्श्वं प्रस्थानवारकं युतम् ।  
तुरीयस्वरसंयुक्तं चन्द्रबिन्दुविराजितम् ॥ १-२१ ॥  
  
बीजं नीलसरस्वत्यास्तृतीयं शृणु भैरवि ।  
सर्वस्याद्यं समादाय तस्याद्यं तत्र योजयेत् ॥ १-२२ ॥  
  
यात्रानिवारणं तत्र योजयेच्च महेश्वरि ।  
व्य(द्व्य)ङ्गवर्णयुतं कुर्यान्नादबिन्दुविराजितम् ॥ १-२३ ॥  
  
कूर्चास्त्रेऽन्ते समायोज्य मन्त्रराजं समुद्धरेत् ।  
पञ्चाक्षरी महाविद्या श्रीमन्नीलसरस्वती ॥ १-२४ ॥  
  
अनया सदृशी विद्या त्रैलोक्ये चातिदुर्लभा ।  
जपमात्रेण सर्वेषां साधकानां विमुक्तिदा ॥ १-२५ ॥  
  
अतिरिक्तश्रमो ह्यत्र नास्ति हे ! सुरपूजिते ।  
सारात् सारतरं देवि सर्वतन्त्रेषु गोपितम् ॥ १-२६ ॥  
  
वशिष्ठोऽस्य ऋषिः प्रोक्तो बृहती च्छन्द उच्यते ।  
नीलसरस्वती प्रोक्ता देवता कार्यसिद्धये ॥ १-२७ ॥  
  
कवित्वार्थे विनियोगः सर्वसिद्धिसमृद्धिदः ।  
हू। बीजमस्त्रं शक्तिः स्यादेवमृष्यादिकल्पना ॥ १-२८ ॥  
  
उत्थाय चोत्तरे यामे चिन्तयेत् तारिणीं पराम् ।  
मूलादिब्रह्मरन्ध्रान्तं विसतन्तुतनीयसीम् ॥ १-२९ ॥  
  
मूलमन्त्रमयीं साक्षादमृतानन्दरूपिणीम् ।  
सूर्यकोटिप्रतीकाशां चन्द्रकोटिसुशीतलाम् ॥ १-३० ॥  
  
तडित्कोटिसमप्रख्यां कालानलशिखोपरि [कामानन्दशिखो ख पाठः ।] ।  
तत्प्रभापटल[मण्डल ख पाठः ।]व्याप्तिपटलाङ्कितदेहवान् ॥ १-३१ ॥  
  
(प्। ४) सर्वमङ्गलसम्पन्नः स्नानकर्म समारभेत् ।  
मृत्कुशानपि सङ्गृह्य [सङ्ग्राह्य ख पाठः ।] गत्वा जलान्तिकं ततः ॥ १-३२   
॥  
  
मलापकर्षणं कृत्वा मन्त्रस्नानं समाचरेत् ।  
पुनर्निमज्ज्य पयसि सङ्कल्पं स समाचरेत् ॥ १-३३ ॥  
  
इष्टदेव्याः प्रपूजार्थं कुर्यात् स्नानं जलाशये ।  
बिल्वाक्षतमोड्रपुष्पं कुलपुष्पं कुशाञ्जलम् ॥ १-३४ ॥  
  
प्रस्थग्राहे ताम्रपात्रे कृत्वा चार्घ्यं निवेदयेत् ।  
मूलान्ते चोद्यदादित्यमण्डलमध्यवर्तिन्यै ॥ १-३५ ॥  
  
शिव[नित्य ख पाठः ।]चैतन्यमय्यै (च) स्वाहेति तन्मनुः स्मृतः ।  
मूर्तिभेदे महेशानि स्नानमन्यच्छृणु प्रिये ॥ १-३६ ॥  
  
प्रोत्थाय चोत्तरे यामे शिरःपद्मे गुरुं स्मरन् ।  
मूलादिब्रह्मरन्ध्रान्तं मूलविद्यां विभावयेत् ॥ १-३७ ॥  
  
प्रोद्यत्सूर्यप्रतीकाशां कुण्डलीं परदेवताम् ।  
यातायातक्रमेणैव चामृतीकृतविग्रहाम् ॥ १-३८ ॥  
  
मूलविद्यां जपेद् ध्यात्वा चाष्टोत्तरशतं क्रमात् ।  
मृत्कुशानपि सङ्गृह्य गत्वा जलान्तिकं ततः ॥ १-३९ ॥  
  
प्रत्युषसि गुरोश्चिन्तां कृत्वा स्नानं समाचरेत् ।  
नद्यादिं समनुप्राप्य स्नायादप्सु महेश्वरि ॥ १-४० ॥  
  
देवीरूपं जलं ध्यात्वा गृहीत्वा जलदर्भकम् ।  
मलापकर्षणं कृत्वा मन्त्रस्नानं समाचरेत् ॥ १-४१ ॥  
  
तत्प्रीत्यै परमेशानि स्नानं कुर्यात् समाहितः ।  
आदौ च वैदिकीं सन्ध्यां कृत्वा स्नानं समाचरेत् ॥ १-४२ ॥  
  
(पश्चात् तु तान्त्रिकीं सन्ध्यां) कुर्याच्चैवागमोदिताम् ।  
सन्ध्यां कृत्वा ततो वीरः कुलकोटिं समुद्धरेत् ॥ १-४३ ॥  
  
(प्। ५) स्नानार्थं मृत्तिकां नीत्वा सङ्घृष्य च करद्वये ।  
गात्रानुलेपनं कुर्यादस्त्रमन्त्रेण देशिकः ॥ १-४४ ॥  
  
सूर्याय दर्शयेदादौ ततः कुर्याच्च लेपनम् ।  
गोक(पु)रीषं नासिकायां वं मन्त्रेण पुटद्वये ॥ १-४५ ॥  
  
जलाञ्जलिं ततो दत्त्वा मूर्ध्नः कृत्वाभिषेचनम् ।  
तत आचमनं कुर्यात् त्रिकोणे दक्षिणेन तु ॥ १-४६ ॥  
  
गृहीतपाणिना देवि शङ्खावर्तक्रमेण तु ।  
विलोड्य तत्र निमज्जेदघमर्षणकं त्रिधा ॥ १-४७ ॥  
  
कूर्चबीजं त्रिधा जप्त्वा कारयेदघमर्षणम् ।  
दद्याज्जलाञ्जलींस्त्रीन् वै वरुणाय ततः परम् ॥ १-४८ ॥  
  
सोमाय भानवे पश्चाज्जलादुत्थाय वाससी ।  
परिधाय ततो मन्त्री यथाविधि समाचरेत् ॥ १-४९ ॥  
  
तिलकं रक्तगन्धेन गोपीनां चन्दनेन तु ।  
देव्यस्त्रं विलिखेद् भाले ताराबीजं ततो हृदि ॥ १-५० ॥  
  
शक्तिमध्यगतं कुर्यात् प्राणायामं समाचरेत् ।  
आचम्य प्राङ्मुखो भूत्वा उपविश्य च मन्त्रवित् ॥ १-५१ ॥  
  
आत्मविद्याशिवैस्तत्त्वैराचमेत् साधकोत्तमः ।  
त्रिकोणे मूलमन्त्रेण् सवित्रे हंसकं जपन् ॥ १-५२ ॥  
  
उपस्थाप्य जपेद् देवि गायत्रीं शृणु सुन्दरि ।  
तारायै विद्महे प्रोक्त्वा महोग्रायै च धीमहि ॥ १-५३ ॥  
  
तन्नो देवीति शब्दान्ते धियो यो नः प्रोचदयात् ।  
गायत्र्येषा समाख्याता सर्वपापनिकृन्तनी ॥ १-५४ ॥  
  
वामपादं ततः कुर्याद् दक्षपादे महेश्वरि ।  
उपस्थाय पुनर्हंसमूर्ध्वबाहुस्त्रिधा जपेत् ॥ १-५५ ॥  
  
(प्। ६) तीर्थोदकं तिलकल्कं क्षीराक्षतसमन्वितम् ।  
उत्तराशामुखो भूत्वा देवीमात्रं च तर्पयेत् ॥ १-५६ ॥  
  
मूलान्ते तारिणीं चोक्त्वा तर्पयाम्यग्निवल्लभाम् ।  
स्वर्णपात्रेण रोप्येण ताम्रपात्रेण वा पुनः ॥ १-५७ ॥  
  
ऋजुदर्भत्रयेणैव सन्तर्प्य भक्तितः सुधीः ।  
दक्षिणाशामुखो भूत्वा सङ्गृह्य मोटकं ततः ॥ १-५८ ॥  
  
तृप्यन्तुं पितरः प्रोक्त्वा एतत् तर्पणमादिशेत् ।  
सूर्यस्य वन्दनं चैवमभेदं च महेश्वरि ॥ १-५९ ॥  
  
गायत्रीं प्रजपेद् धीमनघमर्षणपूर्वकम् ।  
एतत् सन्ध्यात्रयेणैव दिवा रात्रौ च वन्दना ॥ १-६० ॥  
  
महारात्रावपि सदा कार्या देशिकसत्तमैः ।  
सन्ध्या त्ववश्यकर्तव्या त्रिसन्ध्यं श्रद्धयान्वितः ॥ १-६१ ॥  
  
सन्ध्यया प्रविहीनो यो न दीक्षाफलमाप्नुयात् ।  
अर्धरात्रात् परं यच्च मुहूर्तद्वयमेव च ॥ १-६२ ॥  
  
सा महारात्रिरुद्दिष्टा तत्र कृत्वाक्षयं भवेत् ।  
ततो विद्यां हृदि ध्यात्वा अष्टोत्तरशतं जपेत् ॥ १-६३ ॥  
  
तत्रैवोक्तक्रमेणैव तान्त्रिकं स्नानमाचरेत् ।  
वैदिकीं तान्त्रिकीं सन्ध्यां ततः कुर्यात् समाहितः ॥ १-६४ ॥  
  
चतुर्विधानि कार्याणि वेदकार्येषु पार्वति ।  
आगमं न तथा विद्धि एकमेव हि मद्वचः ॥ १-६५ ॥  
  
सन्ध्यां सायन्तनीं कुर्याद् द्वादश्यादिष्वपि प्रिये ।  
अकुर्वन् निरयं याति यतो नित्यागमक्रिया ॥ १-६६ ॥  
  
  
इति श्रीबृहन्नीलतन्त्रे भैरवभैरवीसंवादे  
(मूलमन्त्रोद्धारपूर्वं सन्ध्याविधिनिरूपणं) प्रथमः पटलः ॥ १ ॥  
  
  
  
  
  
अथ  
  
द्वितीयः पटलः  
  
  
इदानीं शृणु चार्वङ्गि पूजां सर्वागमोदिताम् ।  
यां कृत्वा परमेशानि शिवत्वं प्राप्नुयादतः ॥ २-१ ॥  
  
कार्यां सर्वप्रयत्नेन पूजां कुर्याच्छुचिस्मिते ।  
एकलिङ्गे श्मशाने वा शून्यागारे चतुष्पथे ॥ २-२ ॥  
  
तत्रस्थः साधयेद् योगी विद्यां त्रिभुवनेश्वरीम् ।  
पञ्चक्रोशान्तरे यत्र न लिङ्गान्तरमीक्ष्यते [मीक्षते ख पाठः ।] ॥ २-३ ॥  
  
तदेकलिङ्गमाख्यातं तत्र सिद्धिरनुत्तमा ।  
उज्जटे पर्वते वापि निर्जने वा चतुष्पथे ॥ २-४ ॥  
  
हर्म्ये वा साधयेद् देवीं सर्वाभीष्टप्रदायिनीम् ।  
गणेशं क्षेत्रपालं च योगिनीर्वटुकं तथा ॥ २-५ ॥  
  
गांवाङ्क्षांयां च बीजानि तान्युक्तानि महेश्वरि ।  
पूजयित्वा गृहद्वारे ब्रह्माणं पूजयेत् ततः ॥ २-६ ॥  
  
मनसा वास्तुदेवं च पूर्वेण तु ततः सुधीः ।  
ततस्तत् पुरुषान् विघ्नरूपांश्चैव निवारयेत् ॥ २-७ ॥  
  
योगस्थानं समाश्रित्य तत्र पीठं विचिन्तयेत् ।  
श्मशानं तत्र सञ्चिन्त्य तत्र कल्पद्रुमं स्मरेत् ॥ २-८ ॥  
  
तन्मूले मणिपीठं च नानामणिविभूषितम् ।  
नानालङ्कारभूषाढ्यं मुनिदेवैर्विभूषितम् ॥ २-९ ॥  
  
शिवाभिर्बहुमांसास्थिमोदमानाभिरन्ततः ।  
चतुर्दिक्षु महेशानि शवमुण्डास्थिभूषितम् ॥ २-१० ॥  
  
(प्। ८) तन्मध्ये चिन्तयेद् देवीं यथोक्तध्यानयोगतः ।  
एवं ध्यानं महेशानि हृदि कुर्याच्छुचिस्मिते ॥ २-११ ॥  
  
शतवर्षसहस्राणां पूजायाः फलमाप्नुयात् ।  
गन्धानां पञ्चकं दद्याद् रक्तमालां निधापयेत् ॥ २-१२ ॥  
  
ह्रीङ्कारं धारयेद् हस्ते स्वर्णाभरणभूषितः ।  
रक्तवस्त्रद्वययुतः क्रोधपैशुन्यवर्जितः ॥ २-१३ ॥  
  
प्रणवं पूर्वमुच्चार्य वज्रोदके ततः परम् ।  
ततः कूर्चं महादेवि फट् स्वाहा तदनन्तरम् ॥ २-१४ ॥  
  
मन्त्रेणानेन देवेशि शोधयेज्जलमुत्तमम् ।  
प्रणवं च ततो माया विशुद्धं तदनन्तरम् ॥ २-१५ ॥  
  
सर्वपापानि तत्पश्चाच्छमय तदनन्तरम् ।  
अशेषान्ते विकल्पं वापनयेति ततः परम् ॥ २-१६ ॥  
  
हुं फट्स्वाहा वधिर्मन्त्रो हस्तक्षालनके मतः ।  
प्रणवं च ततः कूर्च फट्स्वाहा तदनन्तरम् ॥ २-१७ ॥  
  
मन्त्रेणानेन देवेशि आचमेत् साधकोत्तमः ।  
प्रणवं मणिधरि पदं वज्रिणीति पदं ततः ॥ २-१८ ॥  
  
वशकरीति च पदं हूं फट् स्वाहावधिर्मनुः ।  
मन्त्रेणानेन देवेशिशिखाबन्धनमाचरेत् ॥ २-१९ ॥  
  
ओङ्कारं पूर्वमुच्चार्य रक्षरक्ष पदं ततः ।  
हूं फट् स्वाहेति मन्त्रेण भूमिशोधनमाचरेत् ॥ २-२० ॥  
  
मन्त्रपूतेन तोयेन प्रोक्षयेद् यागमण्डपम् ।  
चतुर्द्वारे महेशानि गणेशं वटुकं तथा ॥ २-२१ ॥  
  
क्षेत्रेशं योगिनीश्चैव पूजयेद् बहुयत्नतः ।  
तथा चैव महेशानि मुद्रां [मुद्रां नाराचाख्याम् ।] कुर्याद् विशेषतः ॥   
२-२२ ॥  
  
(प्। ९) मन्त्रं शृणु वरारोहे सर्वसारस्वतप्रदम् ।  
प्रणवं पूर्वमुच्चार्य सर्वविघ्नान् समादिशेत् ॥ २-२३ ॥  
  
तत्परं च पुनर्देवि उत्सारय तदनन्तरम् ।  
कूर्चः स्वाहावधिर्मन्त्रः सर्वसिद्धिफलप्रदः ॥ २-२४ ॥  
  
प्रणवं पूर्वमुच्चार्य पवित्रपदमन्ततः ।  
वज्रभूमे पदं पश्चाद् हू।फट् स्वाहावधिर्मनुः ॥ २-२५ ॥  
  
मन्त्रेणानेन देवेशि कुर्याद् भूम्यभिमन्त्रणम् ।  
प्रणवं पूर्वमुच्चार्य आः पदं तदनन्तरम् ॥ २-२६ ॥  
  
सुरेखे वज्ररेखे च हूम्फट्स्वाहावधिर्मनुः ।  
रक्तचन्दनपुष्पाभ्यां पूजयित्वासनं सुधीः ॥ २-२७ ॥  
  
विशेत् तत्रासने देवि ततः पूजनमारभेत् ।  
शिखाबन्धनमन्त्रेण वस्त्रग्रन्थिं च बन्धयेत् ॥ २-२८ ॥  
  
पूर्वोक्तेनैव मन्त्रेण चित्तादीनां विशोधनम् ।  
कुर्यान्मन्त्रं महेशानि रक्तगन्धादिना शुभे ॥ २-२९ ॥  
  
स्वर्णादिपात्रे संलिख्य तत्रार्णान् संलिखेत् सुधीः ।  
आःसुरेखे वज्ररेखे हू। फट्स्वाहा नमः पदम् ॥ २-३० ॥  
  
मन्त्रेणानेन देवेशि पद्ममष्टदलं लिखेत् ।  
तन्मन्त्रेणैव देवेशि वसुपत्रं मनोहरम् ॥ २-३१ ॥  
  
पूर्वे त्रिकोणे देवेशि मायाबीजं लिखेच्छुभे ।  
याम्ये वधूं लिखेच्चैव उत्तरे फन्द्विठान्तकम् ॥ २-३२ ॥  
  
पश्चिमे च महादेवि टङ्कारं विलिखेत् ततः ।  
तन्मध्ये परमेशानि लिखेत् कूर्चं समाहितः ॥ २-३३ ॥  
  
अथवान्यप्रकारेण यन्त्रं शृणु गणेश्वरि ।  
विद्यार्थी प्राप्नुयाद्विद्यां सर्वशास्त्रविबोधिकाम् ॥ २-३४ ॥  
  
(प्। १०) ज्ञानं तथा च ज्ञानार्थी मोक्षार्थी मोक्षमेव च ।  
सर्वार्थी प्राप्नुयात् सर्वं यन्त्रस्यास्य प्रसादतः ॥ २-३५ ॥  
  
व्योमेन्द्वौरसनार्णकर्णिकमचां द्वन्द्वैः स्फुरत्केसरं  
वर्गोल्लासिवसुच्छदं वसुमतीगेहेन संवेष्टितम् ।  
ताराधीश्वरवारिवर्णविलसद्दिक् कोण[वृत्तेन ख पाठः ।]संशोभितं   
यन्त्रं नीलतनोः परं निगदितं सर्वार्थसिद्धिप्रदम् ॥ २-३६ ॥  
  
यन्त्रं निर्माय देवेशि पीठपूजां समाचरेत् ।  
गन्धर्वोक्तप्रकारेण पूजयेदावृतीस्ततः ॥ २-३७ ॥  
  
योनिमुद्रां ततो बद्ध्वा चक्रमध्ये प्रपूजयेत् ।  
पूर्वे गणपतिं चेष्ट्वा दक्षिणे वटुभैरवम् ॥ २-३८ ॥  
  
क्षेत्रपालं पश्चिमे च योगिनीरुत्तरे यजेत् ।  
ते सर्वे ध्रुवदीर्घाद्याः शक्तिबीजपुरःसराः ॥ २-३९ ॥  
  
ततोऽष्टदलमध्ये तु लक्ष्म्यादीश्च प्रपूजयेत् ।  
लक्ष्मीं सरस्वतीं चैव रतिं प्रीतिं तथा यजेत् ॥ २-४० ॥  
  
कीर्तिं शक्तिं [कान्तिं शान्तिं ख पाठः ।] च पुष्टिं च तुष्टिं चैव   
प्रपूजयेत् ।  
देव्या नीलसरस्वत्याः पीठशक्तय ईरिताः ॥ २-४१ ॥  
  
प्रणवादिनमोन्तेन पूजयेद् यत्नतः सुधीः ।  
भूतशुद्धिं ततः कुर्यात् प्राणायामक्रमेण तु ॥ २-४२ ॥  
  
भूतशुद्धिं विधायाथ शून्यं विश्वं विचिन्तयेत् ।  
निर्लेपं निर्गुणं शुद्धं स्वात्मानं तारिणीमयम् ॥ २-४३ ॥  
  
अन्तरिक्षे ततो ध्यायेत् आःकाराद्रक्तपङ्कजम् ।  
भूयस्तस्योपरि ध्यायेत् टाङ्काराच्छेतपङ्कजम् ॥ २-४४ ॥  
  
तस्योपरि पुनर्ध्यायेत् हू।कारं नीलसन्निभम् ।  
ततो हू।कारबीजात्तु कर्त्रिकां बीजभूषिताम् ॥ २-४५ ॥  
  
(प्। ११) कर्त्रिकोपरिगं ध्यायेत् स्वात्मानं तारिणीमयम् ।  
प्रत्यालीढपदां घोरां मुण्डमालाविभूषिताम् ॥ २-४६ ॥  
  
खर्वां लम्बोदरीं भीमां व्याघ्रचर्मावृतां कटौ ।  
नवयौवनसम्पन्नां पञ्चमुद्राविभूषिताम् ॥ २-४७ ॥  
  
सुमुखं चतुरस्रं च वृत्तं गोमुखमेव च ।  
योनिमुद्रेति विख्याता मुद्राः पञ्च नमस्कृतौ ॥ २-४८ ॥  
  
चतुर्भुजां ललज्जिह्वां महाभीमां वरप्रदाम् ।  
खड्गकर्त्रिसमायुक्तसव्येतरभुजद्वयाम् ॥ २-४९ ॥  
  
कपालोत्पलसंयुक्तसव्यपाणियुगान्विताम् ।  
पिङ्गोग्रैकजटां ध्यायेन्मौलावक्षोभ्यभूषिताम् ॥ २-५० ॥  
  
(नीलनागजटाजूटां श्वेताहिकृतकुण्डलाम् ।  
पीताहिकङ्कणोपेतां धूम्राहिबाहुभूषणाम् ॥ २-५१ ॥  
  
श्यामनागोपवीतां च शुभ्राहिहारभूषणाम् ।  
श्वेतनागलसत्काञ्चीं पाटलाहिपदद्वयाम् ॥ २-५२ ॥  
  
पार्श्वद्वये लम्बमाननीलेन्दीवरमालिकाम् ।  
प्रज्वलत्पितृभूमध्यस्थितां दंष्ट्राकरालिनीम् ॥ २-५३ ॥  
  
शवकण्टपदद्वन्द्ववामदक्षपदद्वयाम् ।  
सावेशस्मेरवदनां भक्तानामभयप्रदाम् ॥ २-५४ ॥)  
  
क्रमेणानेन देवेशि ध्यात्वा नीलां (सरस्वतीम्) ।  
आत्मानं तन्मयं ध्यायेद् भूतशुद्धिरितीरिता ॥ २-५५ ॥  
  
अथार्घ्यस्थापनं वक्ष्ये येन सिद्धिर्भवेन्मनोः ।  
त्रिकोणं मण्डलं कृत्वा स्ववामे परमेश्वरि ॥ २-५६ ॥  
  
तत्र त्रिपदिकां न्यस्य शङ्खं प्रक्षाल्य सुन्दरि ।  
भागत्रयेण देवेशि पूरयेज्जलमुत्तमम् ॥ २-५७ ॥  
  
(प्। १२) कपालपात्रं संस्थाप्य रक्तगन्धादिकं ततः ।  
रक्तपुष्पं ततो दद्याद् देवता सुप्रसीदति ॥ २-५८ ॥  
  
दशधा मूलविद्यां च जप्त्वा प्रोक्षणमाचरेत् ।  
प्राणायामं ततः कुर्यात् षडङ्गेन समन्वितम् ॥ २-५९ ॥  
  
अक्षोभ्य ऋषिरेतस्या बृहती च्छन्द ईरितम् ।  
नीलासरस्वती देवी त्रैलोक्ये च सुगोपिता ॥ २-६० ॥  
  
हूं बीजमस्त्रं शक्तिः स्याच्चतुर्वर्गफलप्रदम् ।  
मायाषड्दीर्घयुक्तेन षडङ्गन्यासमाचरेत् ॥ २-६१ ॥  
  
एवं न्यासविधिं कृत्वा ताराषोढां समाचरेत् ।  
विद्यया पुटितं कृत्वा षोढा च मातृकां न्यसेत् ॥ २-६२ ॥  
  
क्रमोत्क्रमाद् वरारोहे ताराषोढा प्रकीर्तिता ।  
यस्त्वेवं कुरुते मन्त्री स तु तारा प्रकीर्तितः ॥ २-६३ ॥  
  
तस्य लोके गुरुर्नास्ति स गुरुः सर्वयोगिनाम् ।  
बीजान्ते चैकजटायै हृदयं परिकीर्तितम् ॥ २-६४ ॥  
  
तारिण्यै शिरसे स्वाहा तद्वद्वज्रोदके शिखा ।  
उग्रजटे च कवचं महाप्रतिसरे तथा ॥ २-६५ ॥  
  
पिङ्गोग्रैकजटे तद्वन्नेत्रास्त्रे परिकीर्तिते ।  
यथा काली तथा नीला तत्क्रमान्मातृकां न्यसेत् ॥ २-६६ ॥  
  
देवेशि भक्तिसुलभे परिवारसमन्विते ।  
यावत् त्वां पूजयिष्यामि तावत् त्वं सुस्थिरा भव ॥ २-६७ ॥  
  
सर्वं मन्त्रमयं कृत्वा देवतायै निवेदयेत् ।  
उपचारैः षोडशभिः पूजयेद् गन्धपुष्पतः ॥ २-६८ ॥  
  
पाद्यार्घ्याचमस्नानवसनाभरणानि च ।  
गन्धपुष्पधूपदीपनैवेद्याचमनं ततः ॥ २-६९ ॥  
  
(प्। १३) ताम्बूलमर्चनास्तोत्रं तर्पणं च नमस्कृतम् ।  
प्रयोजयेदर्चनायामुपचारांस्तु षोडश ॥ २-७० ॥  
  
गन्धादयो नैवेद्यान्ताः पूजा पञ्चोपचारिका ।  
पुष्पस्य नियमं देवि शृणुष्वैकमनाः प्रिये ॥ २-७१ ॥  
  
कोकनदं च बन्धूकं कर्णिकाद्वयमेव च ।  
वकमन्दाररक्तानि करवीराणि शस्यते ॥ २-७२ ॥  
  
मल्लिकात्रितयं जाती क्षौमपुष्पं जयन्तिका ।  
बिल्वपत्रं कुरुबकं मुनिपुष्पं च केसरम् ॥ २-७३ ॥  
  
वासन्तीं चैव सौगन्धं काशपुष्पं मनोहरम् ।  
आमलकं च कादम्बं बकुलं मुथिकां तथा ॥ २-७४ ॥  
  
बिल्वैर्मरुवकाद्यैश्च तुलसीवर्जितैः शुभैः ।  
ओड्रपुष्पैर्विशेषेण वज्रपुष्पेण शोभितम् ॥ २-७५ ॥  
  
सर्वं पुष्पं प्रदद्याच्च भक्तियुक्तेन चेतसा ।  
जपापुष्पं महेशानि दद्याद् देव्यै विशेषतः ॥ २-७६ ॥  
  
पद्मं प्रियतरं देव्याः शेफाली बकुलं तथा ।  
रक्तोत्पलेन देवेशि पूजयेत् परमां शिवाम् ॥ २-७७ ॥  
  
लक्षवर्षसहस्राणां पूजायाः फलमाप्नुयात् ।  
शिरीषं परमं देव्याः प्रीतिदं तगरं तथा ॥ २-७८ ॥  
  
स्थलपद्मं सुष्ठुतरं लक्षसङ्ख्याक्रमेण च ।  
यदि दयान्महेशानि सर्वसिद्धिः सुरेश्वरि ॥ २-७९ ॥  
  
तदैव मन्त्रसिद्धिः स्यान्नात्र कार्या विचारणा ।  
विजातीं तुलसीं रम्यां तस्याः प्रीतिकरीं पराम् ॥ २-८० ॥  
  
काञ्चनं रक्तवर्णं च अतिप्रियतरं महत् ।  
भक्तियुक्तो महेशानि सर्वं पुष्पं निवेदयेत् ॥ २-८१ ॥  
  
(प्। १४) नैवेद्यं परमं रम्यं सुस्वादु सुमनोहरम् ।  
दद्याच्चैवं महादेव्यै भक्तियुक्तेन चेतसा ॥ २-८२ ॥  
  
मधुपर्कं विशेषेण देवीप्रीतिकरं परम् ।  
सन्देशमुष्णं दद्याच्च लड्डुकादिसमन्वितम् ॥ २-८३ ॥  
  
पायसं कृसरं दद्याच्छर्करागुडसंयुतम् ।  
आज्यं दधि मधून्मिश्रं तथान्नानि निवेदयेत् ॥ २-८४ ॥  
  
शालमत्स्यं च पाठीनं गोधिकामांसमुत्तमम् ।  
अन्नं च मधुना मिश्रं यत्नाद् दद्याच्च मन्त्रवित् ॥ २-८५ ॥  
  
छागमांसं तथा देवि रोहितं मत्स्यभर्जितम् ।  
योनिमुद्रां प्रदर्श्याथ आज्ञां प्राप्य यथाविधि ॥ २-८६ ॥  
  
मातर्देवि महामाये बन्धमोक्षप्रवर्तिनि ।  
आज्ञापय महादेवि गुरुत्रयमनुत्तमम् ॥ २-८७ ॥  
  
पूजयामि महामाये सर्वसारस्वतप्रदम् ।  
उवाच सादरं देवी भगवन्तमधोक्षजम् ॥ २-८८ ॥  
  
गुरुत्रयं महादेव श्रोतुमिच्छामि यत्नतः ।  
  
  
श्रीभैरव उवाच ।  
  
  
अज्ञात्वा गुरुदेवं च नष्टमार्गो भविष्यति ॥ २-८९ ॥  
  
नष्टमार्गे मन्त्रविद्ये न तादृक् सिद्धिगोचरे ।  
गुरूणां शिष्यभूतानां नास्ति चेत् सन्ततिक्रमः ॥ २-९० ॥  
  
तन्मन्त्राश्च विद्याश्च निष्फला नात्र संशयः ।  
अज्ञात्वा गुरुवंश्यानां शिष्यश्च नष्टसन्ततिः ॥ २-९१ ॥  
  
स्ववंशादधिकं ज्ञेयं गुरुवंशं शुभावहम् ।  
सिद्धौघा गुरवो देवि दिव्यौघा गुरवस्तथा ॥ २-९२ ॥  
  
ऊर्ध्वकेशो व्योमकेशो नीलकण्ठो वृषध्वजः ।  
परापरगुरूणां च निर्णयं शृणु भैरवि ॥ २-९३ ॥  
  
(प्। १५) आदौ सर्वत्र देवेशि मन्त्रदः परमो गुरुः ।  
सर्वतन्त्रेषु मन्त्रेषु स्वयं प्रकृतिरूपिणी ॥ २-९४ ॥  
  
पूर्वाद्यष्टदले चैव परिवारान् प्रपूजयेत् ।  
वैरोचनादीन् देवेशि पूजयेत् परमेश्वरि ॥ २-९५ ॥  
  
प्रणवं पूर्वमुच्चार्य तन्नाम तदनन्तरम् ।  
वज्रपुष्पं प्रतीच्छेति हुं फट् स्वाहावधिर्मनुः ॥ २-९६ ॥  
  
अनेन मनुना देवि परिवारान् प्रपूजयेत् ।  
द्वार्षु पूर्वादितस्तद्वत् पद्मान्तकयमान्तकौ ॥ २-९७ ॥  
  
विघान्तकमथाभ्यर्च्य पूजयेन्नरकान्तकम् ।  
नाजपात् सिध्यते मन्त्रो नाहुतश्च फलप्रदः ॥ २-९८ ॥  
  
इष्टश्च यच्छते कामांस्तस्मात् त्रितयमाचरेत् ।  
नित्यहोमं प्रवक्ष्यामि सर्वार्थं येन सिध्यति ॥ २-९९ ॥  
  
सपर्यां सम्यगापाद्य बलेः पूर्वं [पूर्णं ख पाठः ।] चरेद्विधिम् ।  
ततो जपं तर्पणं च चरन् साधकसत्तमः ॥ २-१०० ॥  
  
बलिवश्यादिकं चैव ब्राह्मणश्च समाचरेत् ।  
विधिवदग्निमानीय क्रव्यादेभ्यो नम इति ॥ २-१०१ ॥  
  
मूलमन्त्रं समुच्चार्य कुण्डे वा स्थण्डिलेऽपि वा ।  
भूमौ वा संस्तरेद् वह्निं व्याहृतित्रितयेन च ॥ २-१०२ ॥  
  
स्वाहान्तेन त्रिधा हुत्वा षडङ्गहवनं तथा ।  
ततो देवीं समावाह्य मूलेन षोडशाहुतिम् ॥ २-१०३ ॥  
  
हुत्वा स्तुत्वा [जप्त्वा ख पाठ ।] नमस्कृत्य विसृजेदिन्दुमण्डले ।  
बलिं दद्याद् विधानेन छागादिं सुसमाहितः ॥ २-१०४ ॥  
  
प्रणवं पूर्वमुच्चर्य मायाबीजं ततः परम् ।  
एकजटे पदं पश्चान्महायक्षाधिपे ततः ॥ २-१०५ ॥  
  
(प्। १६) बलिं गृह्णपदद्वन्द्वं गृह्णापयपदद्वयम् ।  
मम शान्तिं कुरुकुरु परविद्यां पदं ततः ॥ २-१०६ ॥  
  
आकृष्य च पदद्वन्द्वं त्रुटद्वन्द्वं ततः परम् ।  
छिन्धिद्वन्द्वं महेशानि सर्वपदमनन्तरम् ॥ २-१०७ ॥  
  
जगत् पदं महेशानि वशमानय तत् परम् ।  
अनेन मनुना देवि बलिं दत्त्वा जपं चरेत् ॥ २-१०८ ॥  
  
सहस्रं प्रजपेन्मन्त्रं शतं वापि महेश्वरि ।  
विंशत्या वा जपेन्मन्त्रं ततो न्यूनं नचाचरेत् ॥ २-१०९ ॥  
  
हृदा सरस्वति यावद् विद्याया व्याप्तिरुच्यते ।  
मन्त्रध्यानं प्रवक्ष्यामि जपात् स(अ)र्वज्यदायकम् ॥ २-११० ॥  
  
मन्त्रध्यानान्महेशानि शुध्यते ब्रह्महा यतः ।  
मूलचक्रे तु हृल्लेखां सुर्यकोटिसमप्रभाम् ॥ २-१११ ॥  
  
स्वाधिष्ठाने पीतवर्णं द्वितीयार्णं विभावयेत् ।  
नाभौ जीमूतसङ्काशं कूर्चबीजं महाप्रभम् ॥ २-११२ ॥  
  
अस्त्रबीजं हृदि ध्यायेत् कालाग्निसदृशप्रभम् ।  
मूलादिब्रह्मरन्ध्रान्तं सर्वां विद्यां विभावयेत् ॥ २-११३ ॥  
  
सूर्यकोटिप्रतीकाशां योगिभिर्दृष्टपूर्विकाम् ।  
(अथवा पूर्णचन्द्राभं कूर्चं मूर्ध्नि सुधाप्लुतम् ॥ २-११४ ॥  
  
अथवा सर्वां विद्यां तां जिह्वायां दीपरूपिणीम् ।  
तत्प्रभापटलव्याप्तां जिह्वामपि विचिन्तयेत् ॥ २-११५ ॥  
  
जिह्वायां न्यसनाद् देवि मूकोऽपि सुकविर्भवेत् ।)  
गुह्यातिगुह्यगोप्त्री त्वं गृहाणास्मत्कृतं जपम् ॥ २-११६ ॥  
  
सिद्धिर्भवतु मे देवि त्वत्प्रसादान्महेश्वरि ।  
एतत् पूजाक्रमं रात्रौ यदि कुर्यात् परात्मिके ॥ २-११७ ॥  
  
(प्। १७) त(दे?दै)व सिद्धिमाप्नोति सत्यं सत्यं सुनिश्चितम् ।  
स्तुतिं कुर्यान्महेशानि देव्यग्रे शुद्धमानसः ॥ २-११८ ॥  
  
घोररूपे महारावे सर्वशत्रुवशङ्करि [क्षयङ्करि पाठः ।] ।  
भक्तेभ्यो वरदे देवि त्राहि मां शरणागतम् ॥ २-११९ ॥  
  
सुरासुरार्चिते देवि सिद्धगन्धर्वसेविते ।  
जाड्यपापहरे देवि त्राहि मां शरणागतम् ॥ २-१२० ॥  
  
जटाजूटसमायुक्ते लोलजिह्वानुकारिणि ।  
द्रुतबुद्धिकरे देवि त्राहि मां शरणागतम् ॥ २-१२१ ॥  
  
सौम्यरूपे घोररूपे [क्रोध पाठः ।] चण्डरूपे नमोऽस्तु ते ।  
[सृष्टि ख पाठः ।]दृष्टिरूपे नमस्तुभ्यं त्राहि मां शरणागतम् ॥ २-१२२   
॥  
  
जडानां जडतां [जडतां भजतां ख पाठः ।] हंसि भक्तानां   
भक्तवत्सले ।  
मूढतां हर मे देवि त्राहि मां शरणागतम् ॥ २-१२३ ॥  
  
हूं हूङ्कारमये देवि बलिहोमप्रिये नमः ।  
उग्रतारे नमस्तुभ्यं त्राहि मां शरणागतम् ॥ २-१२४ ॥  
  
बुद्धिं देहि यशो देहि कवित्वं देहि देहि मे ।  
कुबुद्धिं [मूढत्वं ख पाठः ।] हर मे देवि त्राहि मां शरणागतम् ॥   
२-१२५ ॥  
  
इन्द्रादि(दिवि?देव) सद्वृन्दवन्दिते करुणामयि ।  
तारे ताराधिनाथास्ये त्राहि मां शरणागतम् ॥ २-१२६ ॥  
  
अष्टम्यां च चतुर्दश्यां नवम्यां चैकचेत(सः?सा) [यः पठेन्नरः   
पाठः ।] ।  
षण्मासैः सिद्धिमाप्नोति नात्र कार्या विचारणा ॥ २-१२७ ॥  
  
मोक्षार्थी लभते मोक्षं धनार्थी धनमाप्नुयात् ।  
विद्यार्थी लभते विद्यां तर्कव्याकरणादिकाम् ॥ २-१२८ ॥  
  
(प्। १८ ) इदं स्तोत्रं पठेद्यस्तु स(ततं?धनं) लभते नरः ।  
तस्य शत्रुः क्षयं याति महाप्रज्ञा च जायते ॥ २-१२९ ॥  
  
पीडायां वापि सङ्ग्रामे जप्ये दाने [महोत्पाते ख पाठः ।] तथा भये ।  
य इदं पठति स्तोत्रं शुभं तस्य न संशयः ॥ २-१३० ॥  
  
स्तोत्रेणानेन देवेशि स्तुत्वा देवीं सुरेश्वरीम् ।  
सर्वकाममवाप्नोति सर्वविद्यानिधिर्भवेत् ॥ २-१३१ ॥  
  
इति ते कथितं दिव्यं स्तोत्रं सारस्वतप्रदम् ।  
अस्मात्परतरं स्तोत्रं नास्ति तन्त्रे महेश्वरि ॥ २-१३२ ॥  
  
एवं स्तुत्वा महादेवीं दण्डवत् प्रणिपत्य च ।  
आत्मानं च समर्प्याथ योनिमुद्रां प्रदर्शयेत् ॥ २-१३३ ॥  
  
अथ वक्ष्ये महेशानि ताराष्टकमिमं परम् ।  
पठनाद्य?स्य देवेशि शिवत्वं गतवान् (प्रिये?अहम्) ॥ २-१३४ ॥  
  
शत्कृ (ता?त्वः) प्रपठनाच्छत्रुनाशो भवेद् ध्रुवम् ।  
अष्टाविंशतिपाठाच्च राजा च दासतामियात् ॥ २-१३५ ॥  
  
अष्टवारं प्रपठनात् सर्वसिद्धिश्वरो भवेत् ।  
स्तवं शृणु वरारोहे येन राजा भविष्यति ॥ २-१३६ ॥  
  
मातर्नीलसरस्वति प्रणमतां सौभाग्यसम्पत्प्रदे   
प्रत्यालीढपदस्थिते शिवहृदि स्मेराननाम्भोरुहे ।  
फुल्लेन्दीवरलोचनत्रययुते क(र्तृं?त्रीं) कपालोत्पले   
खड्गं चादधती त्वमेव शरणं त्वामीश्वरीमाश्रये ॥ २-१३७ ॥  
  
वाचामीश्वरि भक्तकल्पलतिके सर्वार्थसिद्धिश्वरि [सिद्धिप्रदे इति   
पाठान्तरम्।]  
गद्यप्राकृतपद्यजाति[जातरचना सर्वत्र ख पाठः]   
रचनासर्वार्थसिद्धिप्रदे ।  
(प्। १९) नीलेन्दीवरलोचनत्रययुते कारुण्यवारां निधे   
सौभाग्यामृतवर्षणेन कृपया सिञ्च त्वमस्मादृशम् ॥ २-१३८ ॥  
  
खर्वे [सर्वे पाठः ।] गर्वसमूहपूरिततनो सर्पादिवेशोज्वले  
व्याघ्रत्वक् परिवीतसुन्दरकटीव्याधूतघण्टाङ्किते ।  
सद्यः कृत्तगलद्रजः परिमिलन्मुण्डद्वयीमूर्धज-  
ग्रन्थिश्रेणिनृमुण्डदामललिते भीमे भयं नाशय ॥ २-१३९ ॥  
  
मायानङ्गविकाररूपललना बिन्द्वर्धचन्द्रात्मिके  
हूम्फट्कारमयि त्वमेव शरणं मन्त्रात्मिके मादृशः ।  
मूर्तिस्ते जननि त्रिधामघटिता स्थूलातिसूक्ष्मा परा  
वेदानां नहि गोचरा कथमपि प्राप्तां तु तामाश्रये ॥ २-१४० ॥  
  
त्वत्पादाम्बुजसेवया सुकृतिनो गच्छन्ति सायुज्यतां   
तस्य श्रीपरमेश्वरि [स्त्रीपरमेश्वरी पाठः ।]   
त्रिनयनब्रह्मादिसाम्यात्मनः ।  
संसाराम्बुधिमज्जनेऽपटुतनून् देवेन्द्रमुख्यान् सुरान्  
मातस्त्वत्पदसेवने हि विमुखः [खो यो पाठः ।] किं मन्दधीः सेवते ॥ २-१४१   
॥  
  
मातस्त्वत्पदपङ्कजद्वयरजोमुद्राङ्ककोटीरिण- [ङ्ग पाठः ।]   
स्ते देवा जयसङ्गरे विजयिनो निःशङ्कमङ्के गताः ।  
देवोऽहं भुवने न मे सम इति स्पर्धां वहन्तः परे   
तत्तुल्यां नियतं यथासु[शुचिरवी पाठः ।]भिरमी नाशं व्रजन्ति स्वयम् ॥   
२-१४२ ॥  
  
त्वन्नामस्मरणापलायनपरा द्रष्टुं च शक्ता न ते  
भूतप्रेतपिशाचराक्षसगणा यक्षाश्च नागाधिपाः ।  
दैत्या दानवपुङ्गवाश्च खचरा व्याघ्रादिका जन्तवो   
डाकिन्यः कुपितोऽन्तकश्च मनुजे मातः क्षणं भूतले ॥ २-१४३ ॥  
  
(प्। २०) लक्ष्मीः सिद्धिगणश्च वादकमुखस्तम्भस्तथा वारिणः [वैरिणः ख   
फाठः ।]   
स्तम्भश्चापि रणाङ्गने गजघटास्तम्भस्तथा मोहनम् ।  
मातस्त्वत्पदसेवया खलु नृणां सिध्यन्ति ते ते गुणाः   
कान्तिः कान्तमनोभवस्य भवति क्षुद्रोऽपि वाचस्पतिः ॥ २-१४४ ॥  
  
ताराष्टकमिदं पुण्यं [रम्यं ख पाठः ।] भक्तिमान् यः पठेन्नरः ।  
प्रातर्मध्याह्नकाले च सायाह्ने नियतः शुचिः ॥ २-१४५ ॥  
  
लभते कवितां दिव्यां सर्वशास्त्रार्थविद्भवेत् ।  
लक्ष्मीमनश्वरां प्राप्य भुक्त्वा भोगान् यथेप्सितान् ॥ २-१४६ ॥  
  
कीर्तिं कान्तिं च नैरुज्यं सर्वेषां प्रियतां व्रजेत् ।  
विख्या(तं?तिं) चापि लोकेषु प्राप्यान्ते मोक्षमाप्नुयात् ॥ २-१४७ ॥  
  
अनेन स्तवराजेन स्तुत्वा देवीं सरस्वतीम् ।  
इहैव सर्वकामान् वै भुक्त्वा मोक्षमवाप्नुयात् ॥ २-१४८ ॥  
  
अस्मात् परतरं नास्ति स्तवेषु सुरवन्दिते ।  
कलौ तु सर्वयत्नेन सर्वं त्यक्त्वा स्तवं पठेत् ॥ २-१४९ ॥  
  
अष्टाङ्गं प्रणिपत्यादौ भवेत् साक्षात् सदाशिवः ।  
पद्भ्यां कराभ्यां जानुभ्यामुरसा शिरसा दृशा ॥ २-१५० ॥  
  
मनसा वचसा चेति प्रणामोऽष्टाङ्ग ईरितः ।  
त्रिकोणाकारिका चैव तारायाः परिकीर्तिता ॥ २-१५१ ॥  
  
एवं नतिं पुरस्कृत्य सुगन्धिं लेपयेत् ततः ।  
सुषुम्नामार्गकेणैव क्षमस्वेति हृदा नयेत् ॥ २-१५२ ॥  
  
प्राणायामं पुनः कृत्वा स्वमात्मानं विभावयेत् ।  
पुष्पग्रहणमन्त्रं च शृणुष्वैकमनाः प्रिये ॥ २-१५३ ॥  
  
वाग्भवं प्रथमं दद्यान्निर्माल्यपदमन्तरम् ।  
वासिन्यै च पदस्यान्ते नम उच्चार्य पूजयेत् ॥ २-१५४ ॥  
  
(प्। २१) चर्व्यलेह्यान्नपानादि ताम्बूलस्रग्विलेपनम् ।  
निर्माल्यभोजनं तुभ्यं ददामि श्रीशिवाज्ञया ॥ २-१५५ ॥  
  
शिरोलग्नं ततः कृत्वा निर्माल्यं शिष्टमेव च ।  
विप्राय दद्यान्नैवेद्यं कुमारिभ्यस्तथैव च ।  
किञ्चित् स्वयं च स्वीकृत्य विहरेत् सर्वदा भुवि ॥ २-१५६ ॥  
  
  
  
इति श्रीबृहन्नीलतन्त्रे भैरवभैरवीसंवादे    
(षोडशोपचारपूजास्तोत्रादिनिरूपणं) द्वितीयः पटलः ॥ २ ॥  
  
  
  
  
  
  
अथ  
  
तृतीयः पटलः ।  
  
श्रीदेव्युवाच ।  
  
  
देवदेव महादेव अनाथानां दयाकर ।  
दीक्षाविधिं महादेव कथयस्व समासतः ॥ ३-१ ॥  
  
  
श्रीभैरव उवाच ।  
  
  
शृणु सुन्दरि सर्वेशि कथ्यमानं मयानघे ।  
तया विना महादेवि ह्यधिकारो न कर्मणि ॥ ३-२ ॥  
  
सर्वाश्रमेषु भूतेषु सर्वदेवेषु सुव्रते ।  
दीक्षां विना महादेवि सर्वं तस्य वृथा भवेत् ॥ ३-३ ॥  
  
तस्मात् सर्वप्रयत्नेन गुरुणा दीक्षितो भवेत् ।  
दीक्षामूलं जगत्सर्वं [जपं सर्वं ख पाठः ।] दीक्षामूलं परं   
तपः ॥ ३-४ ॥  
  
(प्। २२) दीक्षामू(लं?ला) परा सिद्धिस्तस्माद् दीक्षां समाचरेत् ।  
दीक्षाहीनो महादेवि रौरवं नरकं व्रजेत् ॥ ३-५ ॥  
  
अदीक्षिताद्यदि शुभे किञ्चिदादाय भोजयेत् ।  
वृथा पानं भवेत् सर्वं तस्मात् सर्वं विवर्जयेत् ॥ ३-६ ॥  
  
अदीक्षितकुलासङ्गात् सिद्धिहानिः प्रजायते ।  
अन्नं विष्टासमं तेषां तोयं मूत्रसमं स्मृतम् ॥ ३-७ ॥  
  
तस्मात् सर्वप्रयत्नेन सद्गुरोर्दीक्षितो भवेत् ।  
सद्गुरोराहितदीक्षः सर्वकर्माणि कारयेत् ॥ ३-८ ॥  
  
गुरुं विना महादेवि वृथा दीक्षा च जायते ।  
कल्पे दृष्ट्वा तु मन्त्रं वै यो गृह्णाति नराधमः ॥ ३-९ ॥  
  
मन्वन्तरसहस्रेषु निष्कृ(ते?ति)र्नैव जायते ।  
गुरोर्मुखान्महाविद्या सर्वपापप्रणाशिनी ॥ ३-१० ॥  
  
सद्गुरुं त्वं महादेवि कथ्यमानं मया शृणु ।  
बहिरिन्द्रियहर्ता च गुरुः सर्वत्र दुर्लभः ॥ ३-११ ॥  
  
अन्तरिन्दियहर्ता च गुरुः सर्वत्र शोभनः ।  
अनिन्दितवेशधारी कपटेन विनाकृतः ॥ ३-१२ ॥  
  
आचारवान् महाविद्याराधनेषु च तत्परः ।  
तत्कल्पाचारशक्तश्च गुरुरित्यभिधीयते ॥ ३-१३ ॥  
  
कौलज्ञानी महायोगी गुरुरेव च दैवतम् ।  
कूलीनः सर्वमन्त्राणां दाता सर्वेषु सुन्दरि ॥ ३-१४ ॥  
  
दीक्षा(भ्र?प्र)भुः स एवात्मा नापरो वेदपारगः ।  
उत्पादकब्रह्मदात्रोगरीयान् कौलनायकः ॥ ३-१५ ॥  
  
तस्मान्मन्येत सततं पितुरप्यधिको गुरुः ।  
ध्यान[धर्म क पाठः ।]मूलं गुरोर्मूर्तिः पूजामूलं गुरोः क्रिया ॥ ३-  
१६ ॥  
  
(प्। २३) (मूलम्मन्त्रं?मन्त्रमूलं) गुरोर्वाक्यं तस्मादादौ गुरुं यजेत् ।  
शिवोऽपि परविद्यानामुपदेष्टा न संशयः ॥ ३-१७ ॥  
  
वैष्णवस्तन्मतस्थानां सौरः सौरविदां सताम् ।  
गाणपत्यस्तु देवेशि गणदीक्षाप्रवर्तकः ॥ ३-१८ ॥  
  
शैवः शाक्तस्तु सर्वत्र दीक्षास्वामी न संशयः ।  
तस्मात् सर्वप्रयत्नेन कुलीनं गुरुमाश्रयेत् ॥ ३-१९ ॥  
  
एकद्वित्रिचतुष्पञ्चवर्षाण्यालोक्य योग्यताम् ।  
योग्यं परीक्षयेच्छिष्यमन्यथा दुःखमाप्नुयात् ॥ ३-२० ॥  
  
वृद्धिश्राद्धं ततः कृत्वा ब्राह्मणान् परितोष्य च ।  
गृह्णीयाच्च ततो दीक्षां नान्यथा फलमाप्नुयात् ॥ ३-२१ ॥  
  
चैत्रादीनां फलं ज्ञेयं मलमासं विवर्जयेत् ।  
विषुवेऽप्ययनद्वन्द्वे सङ्क्रान्त्यां मदनोत्सवे ॥ ३-२२ ॥  
  
दीक्षा कार्या प्रयत्नेन पवित्रे गुरुपर्वणि ।  
षष्ठी भाद्रपदे मासि (त्रये?इषे) कृष्णचतुर्दशी ॥ ३-२३ ॥  
  
कार्तिके नवमी शुक्ला मार्गे शुक्लतृतीयिका ।  
पौषे च नवमी शुक्ला माघे वरचतुर्थिका ॥ ३-२४ ॥  
  
फाल्गुने नवमी शुक्ला चैत्रे कामत्रयोदशी ।  
वैशाखे चाक्षया शस्ता ज्यैष्ठे दशहरा तिथिः ॥ ३-२५ ॥  
  
आषाढे पञ्चमी शुक्ला श्रावणे कृष्णपञ्चमी ।  
एतानि देवपर्वाणि तीर्थकोटिफलं लभेत् ॥ ३-२६ ॥  
  
निन्दितेष्वपि कालेषु दीक्षोक्ता ग्रहणे शुभा ।  
सूर्यग्रहणकालस्य समानो नास्ति भूतले ॥ ३-२७ ॥  
  
पञ्चाङ्गशुद्धे दिवसे शोभने शशितारयोः ।  
गुरुशुक्रोदये चैव शस्यते मन्त्रसंस्क्रिया ॥ ३-२८ ॥  
  
(प्। २४) स्थानं शृणु वरारोहे येन सिध्येन्न संशयः ।  
गोष्ठे शिवालये पुण्ये श्मशाने च नदीतटे ॥ ३-२९ ॥  
  
शून्ये च ग्रहणे पुण्ये गिरौ च सिद्धिलिप्सुकः ।  
जानीयाच्छोभनं कालं मन्त्रस्य ग्रहणं प्रति ॥ ३-३० ॥  
  
रोहिणी श्रवणार्द्रा च धनिष्ठा चोत्तरात्रयम् ।  
पुष्या शतभि(षा?षक्) चैव दीक्षानक्षत्रमुच्यते ॥ ३-३१ ॥  
  
क्रमं प्रवर्त्य विधिवत् पूजाहोमौ विधाय च ।  
विद्यां तां कथयेत् सम्यग् जीवकर्णे च तत्त्ववित् ॥ ३-३२ ॥  
  
अज्ञात्वा कुल्लुकां देवीमनत्वा गुरुपादुकाम् ।  
अदत्त्वा दक्षिणां सम्यगकृत्वा कुलपुजनम् ॥ ३-३३ ॥  
  
योऽस्मिंस्तन्त्रे प्रवर्तेत न तं पीडयसे ध्रुवम् ।  
इषे मासि विशेषेण धर्मकामार्थसिद्धये ॥ ३-३४ ॥  
  
नात्र कालविचारादि न च नक्षत्रशोधनम् ।  
अष्टोत्तरशतं होमं बिल्वपत्रेण कारयेत् ॥ ३-३५ ॥  
  
अष्टावष्टादश कुर्यादष्टाविंशतिमेव च ।  
पायसं कृसरं दद्याद् गोधामांसमनुत्तमम् ॥ ३-३६ ॥  
  
रम्भापुष्पं शालमत्स्यं जुहुयाच्च प्रयत्नतः ।  
यवक्षीरं ततो दद्याच्छाल्यन्नं मधुना युतम् ॥ ३-३७ ॥  
  
नारिकेलफलं दद्यात् स्वर्णाद्याभरणं तथा ।  
गोभूहिरण्यवस्त्राद्यैस्तोषयेद् गुरुमात्मनः ॥ ३-३८ ॥  
  
दक्षिणा च विशेषेण दातव्येति महेश्वरि ।  
गुरवे दक्षिणां दद्यात् प्रत्यक्षाय शिवात्मने ॥ ३-३९ ॥  
  
न चेत् सञ्चारिणी शक्तिः कथमस्य भविष्यति ।  
सर्वस्वं दक्षिणां दद्याद् धेनुं दद्यात् पयस्विनीम् ॥ ३-४० ॥  
  
(प्। २५) यदा ददाति सन्तुष्टः प्रसन्नवदनो मनुम् ।  
आसनं गुरवे दद्याद्रक्तकम्बलसंयुतम् ॥ ३-४१ ॥  
  
हाराद्याभरणं दद्याद् गां च दद्यात् पयस्विनीम् ।  
भूमिं वृत्तिकरीं दद्यात् पुत्रपौत्रानु(षा?या)यिनीम् ॥ ३-४२ ॥  
  
गुरवे दक्षिणां दद्यात् सुवर्णं वाससा युतम् ।  
गुरुसन्तोषमात्रेण सिद्धिर्भवति शाश्वती ॥ ३-४३ ॥  
  
अन्यथा नैव सिद्धिः स्यादभिचाराय कल्पते ।  
विप्रेभ्यो भोजनं दद्याद् बहुमानपुरःसरम् ॥ ३-४४ ॥  
  
सुवासिनीं कुमारीं च भोजयेन्मिष्टभोजनैः ।  
तस्य च्छायानुसारी स्यान्निकटे त्रिदिनं वसेत् ॥ ३-४५ ॥  
  
पश्चात् सञ्चारिणी शक्तिर्गुरुमेति न संशयः ।  
गुरोः परतरं नास्ति त्रैलोक्ये च विशेषतः ॥ ३-४६ ॥  
  
गुरुणा परमेशानि देवतैक्यं विभावयेत् ।  
महादेवो गुरुः साक्षाच्छ्रिगुरुः सर्वदेवताः ॥ ३-४७ ॥  
  
गुरोश्च सन्निधाने तु नान्यदेवं प्रपूजयेत् ।  
सन्निधौ च गुरुं चैव पूजयेत् परमेश्वरि ॥ ३-४८ ॥  
  
गुरुपूजाफलं देवि यथावत् कथयामि ते ।  
गुरुपूजाविधानं च कथयामि वरानने ॥ ३-४९ ॥  
  
आदौ भद्रासनं दद्यात् पाद्यं दद्यात्ततः परम् ।  
अर्घ्यं दद्याद् विशेषेण तथा चाचमनीयकम् ॥ ३-५० ॥  
  
धूपं च गुग्गुलं दद्याद् दीपं दद्यात् सुशोभनम् ।  
चर्व्यं चोष्यं तथा लेह्यं पेयं दद्यान्मनोहरम् ॥ ३-५१ ॥  
  
नानाविधं फलं दद्यान्नानारससमन्वितम् ।  
भक्ष्यं भोज्यं विशेषेण दद्याच्चैव वरानने ॥ ३-५२ ॥  
  
(प्। २६) पुष्पाणामञ्जलिं दद्याच्चन्दनेन समन्वितम् ।  
शय्यां दद्यान्महेशानि विचित्रां सर्वमोहिनीम् ॥ ३-५३ ॥  
  
खट्वां दद्यान्महेशानि विचित्राम्बरधारिणीम् ।  
पादसेवां गुरोः कुर्यादतियत्नेन सुन्दरि ॥ ३-५४ ॥  
  
गुरुवद् गुरुपुत्रेषु गुरुवत् तत्सुतादिषु ।  
गुरुपत्नीं विशेषेण पूजयेत् सर्वभोजनैः ॥ ३-५५ ॥  
  
गुरुपत्नी च युवती नाभिवाद्या च पादयोः ।  
पूर्णविंशतिवर्षेण गुणदोषौ विजानता ।  
अत एव महेशानि न कुर्यात् पादसेवनम् ॥ ३-५६ ॥  
  
  
इति श्रीबृहन्नीलतन्त्रे भैरवभैरवीसंवादे (दीक्षाविधिनिरूपणं) तृतीयः   
पटलः ॥ ३ ॥  
  
  
  
  
  
अथ  
  
चतुर्थः पटलः ।  
  
  
अथ वक्ष्ये महेशानि पुरश्चर्याविधिं शिवे ।  
अकृत्वा तु पुरश्चर्यां मन्त्रं जपति नित्यशः ॥ ४-१ ॥  
  
कल्पकोटिजपेनापि तस्य सिद्धिर्न जायते ।  
जीवहीनो यथा देही(हः) सर्वकर्मसु न क्षमः ॥ ४-२ ॥  
  
पुरश्चरणहीनोऽपि तथा मन्त्रः प्रकीर्तितः ।  
जपहोमौ तर्पणं चाभिषेको द्विजभोजनम् ॥ ४-३ ॥  
  
पञ्च कृत्यानि लोकेऽस्मिन् पुरश्चरणमुच्यते ।  
यद्यत्सङ्ख्यं विहीयेत तत्सङ्ख्याद्विगुणं जपः ॥ ४-४ ॥  
  
(प्। २७) कार्यो देवि वरारोहे सर्वेषां च विधिः स्मृतः ।  
तदन्ते महतीं पूजां कुर्यात् साधकसत्तमः ॥ ४-५ ॥  
  
अपूर्वां च कुमारीं च भूषणैः परितोषयेत् ।  
मन्त्राणां कीलकं कुर्यान्मन्त्रार्चनपुरस्क्रियाम् ॥ ४-६ ॥  
  
ऋष्यादीनां महेशानि न्यासं कुर्यान्महेश्वरि ।  
शृणु वक्ष्यामि देवेशि कालीतन्त्रमनोः क्रमम् ॥ ४-७ ॥  
  
बिन्दुः श्रोत्रं नाद आस्यं ककारं हृदयं ततः ।  
वह्निं नेत्रं कीलकं तु दीर्घाकारं प्रियंवदे ॥ ४-८ ॥  
  
तारकं तारिनीतन्त्रे हृदयं विद्धि पार्वति ।  
हकारं विद्धि सर्वत्र शक्तिपक्षे सुरेश्वरि ॥ ४-९ ॥  
  
एवं कृत्वा हविष्याशी जपेल्लक्षमनन्यधीः ।  
ततः प्रयोगं सर्वेषां वश्यादीनां च कारयेत् ॥ ४-१० ॥  
  
स्वेच्छाचारपरो मन्त्री पुरश्चरणसिद्धये ।  
रहस्यमालामाधाय लक्षमेकं सदा जपेत् ॥ ४-११ ॥  
  
एवं कृते महेशानि सिद्धमन्त्रो भविष्यति ।  
लभते श्रीमतीं वाणीं मन्त्रस्य लक्षजापतः ॥ ४-१२ ॥  
  
भावानवहितानां च क्षुद्राणां क्षुद्रचेतसाम् ।  
चतुर्गुणो जपः प्रोक्तः सिद्धये नान्यथा भवेत् ॥ ४-१३ ॥  
  
महाचीनक्रमाशक्ता ब्राह्मणा अपि मोहने ।  
चतुर्गुणविधानेन कुर्वन्ति जपमुत्तमम् ॥ ४-१४ ॥  
  
जडो वा यदि मूकः स्याद् भावनावशतत्परः ।  
रहस्यमार्गे निरताः सर्वे वर्णा द्विजातयः ॥ ४-१५ ॥  
  
तदनुष्ठानविरताः सर्वे वर्णाः पृथक् पृथक् ।  
विशेषतः कलियुगे मत्प्रसादाद् भविष्यति ॥ ४-१६ ॥  
  
(प्। २८) अस्मात् परतरो नास्ति सिद्धिमन्त्रो गणेश्वरि ।  
नक्तम्भोजी हविष्यान्नो जपेद् विद्यां दिवा शुचिः ॥ ४-१७ ॥  
  
तत्कृत्वा सिद्धिमाप्नोति जपेच्च मनसा स्थिरम् ।  
भूमौ शयीत तत्काले त्यजेच्च युवतीं दिवा ॥ ४-१८ ॥  
  
प्रातर्जपं प्रकुर्वीत मुखं शुद्ध्यति तत्परम् ।  
हविष्यान्नं च सम्भुज्य ब्रह्मपुष्पं हुनेदथ ॥ ४-१९ ॥  
  
जपकाले महेशानि भार्यां यत्नेन वर्जयेत् ।  
विष्णुकल्पं वर्जयेत् तु तुलसीं च विवर्जयेत् ॥ ४-२० ॥  
  
वर्जयेन्मालतीपुष्पमन्यदेवप्रपूजनम् ।  
हस्तप्रक्षालनं शौचमाचारं भक्तिमांश्चरेत् ॥ ४-२१ ॥  
  
देवीनां च तथा पुष्पं पृथक् पात्रे नियोजयेत् ।  
एकीभावं हि कर्तव्यं यदीच्छेच्छुभमात्मनः ॥ ४-२२ ॥  
  
नैवेद्यादि फलैस्तोयैर्जानीयादेव एकभाक् ।  
हविर्नानाविधैर्गन्धैः पायसैर्मोदकादिभिः ॥ ४-२३ ॥  
  
एवं क्रमेण भुञ्जीत दधि क्षीरं तथैव च ।  
मालानां च महेशानि नियमं शृणु भैरवि ॥ ४-२४ ॥  
  
अकस्मादीहिता सिद्धिर्महाशङ्खाख्यमालया ।  
पञ्चाशन्मणिभिर्माला निर्मिता सर्वकामदा ॥ ४-२५ ॥  
  
युद्धे मृतस्य देवेशि चाण्डालस्यास्थिकेन च ।  
मस्तकस्य विशेषेण महाशङ्खः प्रकीर्तितः ॥ ४-२६ ॥  
  
अनया मालया देवि तारामन्त्रः प्रसिद्ध्यति ।  
तत्संस्कारं वरारोहे शृणुष्वैकमनाः प्रिये ॥ ४-२७ ॥  
  
सूत्रेण ग्रथिता माला विप्रस्त्रीसूत्रनिर्मिता ।  
पट्टसुत्रैः कृता माला जगद्वश्याय कल्पते ॥ ४-२८ ॥  
  
(प्। २९) स्वर्णसूत्रकृता माला साक्षाद्वैश्रवणो भवेत् ।  
मुखे मुखं तु संयोज्य पुच्छे पुच्छं नियोजयेत् ॥ ४-२९ ॥  
  
गोपुच्छसदृशी माला यद्वा सर्पाकृतिर्भवेत् ।  
मातृकावर्णसम्मिश्रैर्ग्रन्थिं कुर्याद् विधानतः ॥ ४-३० ॥  
  
तत्सजातीयमेकाक्षं मेरुत्वेन प्रकल्पयेत् ।  
एवं क्रमेण ग्रथिता माला सर्वत्र शोभना ॥ ४-३१ ॥  
  
एवं सा ग्रथिता माला मन्त्रसिद्धिप्रदायिनी ।  
एकैकं मणिमादाय ब्रह्मग्रन्थिं विनिर्दिशेत् ॥ ४-३२ ॥  
  
अनुलोमविलोमेन मातृकान्तर्गतं जपेत् ।  
तेन सर्वगुणोपेता जायते सिद्धिभागिति ॥ ४-३३ ॥  
  
कुल्लुकां च ततो नत्वा मालापूजां विधाय च ।  
गृह्णीयाद् दक्षिणेनाथ नच वामेन संस्पृशेत् ॥ ४-३४ ॥  
  
नाभितश्च शिरोदेशे कुल्लुकां परिकल्पयेत् ।  
पट्टसूत्रकृता माला देव्याः प्रीतिकरी सदा ॥ ४-३५ ॥  
  
अभावे चापि शङ्खस्य स्फाटिक्या मालया जपेत् ।  
मालाविशेषं देवेशि भैरवि प्राणवल्लभे ॥ ४-३६ ॥  
  
यया जप्तेन देवेशि सिद्धो भवति तत्क्षणात् ।  
अनया सदृशी विद्या त्रैलोक्ये नास्ति सुन्दरि ॥ ४-३७ ॥  
  
कृपया परमेशानि तव स्नेहात् प्रकाश्यते ।  
परमं शृणु चार्वङ्गि शृणु पार्वति तत्त्वतः ॥ ४-३८ ॥  
  
येन विज्ञानमात्रेण मन्त्राः सिध्यन्ति तत्क्षणात् ।  
अनुलोमविलोमेन मन्त्रमा(न्तविर्भे?त्रार्णभे)दतः ॥ ४-३९ ॥  
  
मन्त्रेणान्तरितान् वर्णान् वर्णेनान्तरितं मनुम् ।  
कुर्यान्मन्त्रमयीं मालां सर्वमन्त्रप्रदीपनीम् ॥ ४-४० ॥  
  
(प्। ३०) चरमार्णं मेरुरूपं न लङ्घयेच्च सर्वदा ।  
एतत्परं रहस्यं च मयोक्तं ते यशस्विनि ॥ ४-४१ ॥  
  
त्वया गुप्ततरं कार्यं नाख्येयं यस्य कस्यचित् ।  
शुभे काले शुभे लग्ने शुभर्क्षे च शुभे तिथौ ॥ ४-४२ ॥  
  
प्रतिष्ठां कारयेद्विद्वान् स्वयं वा गुरुणापि वा ।  
अश्वत्थपत्रनवकं पद्माकारेण पातयेत् ॥ ४-४३ ॥  
  
तत्र संस्थापयेन्मन्त्री मातृकामन्त्रमुच्चरेत् ।  
वह्निं संस्कृत्य देवेशि हुनेत् सुरगणार्चिते ॥ ४-४४ ॥  
  
हुतशेषं प्रतिहुतौ प्रदद्याद् देवताधिया ।  
तत्र देवीं समभ्यर्च्य ग्रहणेऽपि च पूजयेत् ॥ ४-४५ ॥  
  
अनुलोमविलोमेन मातृकार्णेन मन्त्रयेत् ।  
मेरुं प्रेतेन सम्मन्त्र्य तां नयेद् देवतात्मताम् ॥ ४-४६ ॥  
  
एवं सर्वगुणोपेता जायते सर्वसिद्धये ।  
स्मृतिसूत्रं वीतिहोत्रमावृत्तित्रितयं ततः ॥ ४-४७ ॥  
  
दिवानिशाकरौ प्रोक्तौ तस्मात्तेजस्त्रयी शुभा ।  
गोप्तव्या ह्यनिशं सूत्रे जपमालेप्सिताप्तये ॥ ४-४८ ॥  
  
मातृमेयप्रमाणेन बिन्दुनादकलात्मिकाम् ।  
उच्चरेदनुसंस्कृत्य कुण्डलीयोगतः प्रिये ॥ ४-४९ ॥  
  
तेनविद्या लभेत् सिद्धिं नात्र कार्या विचारणा ।  
कण्ठदेशे स्थिता मन्त्राः केवला वर्णरूपिणः ॥ ४-५० ॥  
  
सौषुम्णाध्वन्युच्चरिताः प्रभुत्वं प्राप्नुवन्ति हि ।  
ईदृश्या च स्रजा यस्तु कुरुते जपमुत्तमम् ॥ ४-५१ ॥  
  
अपमृत्युकलिभ्यां च मुच्यते नात्र संशयः ।  
अथ वक्ष्ये महेशानि अङ्गुलीनां च निर्णयम् ॥ ४-५२ ॥  
  
(प्। ३१) पर्वद्वयमनामायाः परिवर्तेन वै क्रमात् ।  
पर्वत्रयं मध्यमायास्तर्जन्येकं समाचरेत् ॥ ४-५३ ॥  
  
शक्तिमाला समाख्याता सर्वमन्त्रप्रदीपनी ।  
व्यग्रचित्तेन यज्जप्तं यज्जप्तं मेरुलङ्घने ॥ ४-५४ ॥  
  
तत्सर्वं निष्फलं याति इत्याहुः परमेश्वरि ।  
पर्वद्वयं हि तर्जन्या मेरुं तद्विद्धि पार्वति ॥ ४-५५ ॥  
  
सिद्धये साधको जप्यान्मेरुं नत्वा पुनः पुनः ।  
तर्जन्यग्रं तथा मध्यं यो जपेत् सोऽपि पापकृत् ॥ ४-५६ ॥  
  
नित्यं जपं करे कुर्यान्नतु काम्यं कदाचन ।  
कुल्लुकां च ततो नत्वा मालापूजां विधाय च ॥ ४-५७ ॥  
  
श्रीगु(रु?रो)श्चर(णं?णौ)ध्यात्वा मालाया मन्त्रमुच्चरेत् ।  
कुल्लुकां च न जानाति महामन्त्रं जपेन्नरः ॥ ४-५८ ॥  
  
पञ्चत्वं जायत्रे तस्य अथवा वातुलो भवेत् [मूढकोलकः ख पाठः ।] ।  
तारिणीचण्डिकायाश्च मन्त्रः कुल्लुकवर्जितः ॥ ४-५९ ॥  
  
मतिमान् यो द्विजातीनां नोपादेयः कथञ्चन ।  
कुल्लुकां शिरसि धृत्वा सर्वयज्ञफलं लभेत् ॥ ४-६० ॥  
  
नान्यो विचारः सर्वत्र विरूपाक्षस्य सम्मतः ।  
कुल्लुके वर्जिते पुंसां यद्यनोपस्थितिर्भवेत् ॥ ४-६१ ॥  
  
मम पूजा सदा व्यर्था मम यज्ञस्तथैव च ।  
तारामन्त्रस्य जानीयात् त्र्यक्षरं मन्त्रमुत्तमम् ॥ ४-६२ ॥  
  
न जानाति च यो मूढः कुल्लुकां तारिणीं जपेत् ।  
यावज्जीवं महेशानि न सिद्ध्यति कदाचन ॥ ४-६३ ॥  
  
महामन्त्रं परित्यज्य पूजयेद् यस्तु तारिणीम् ।  
पञ्चत्वं जायते तस्य अथवा वातुलो भवेत् ॥ ४-६४ ॥  
  
(प्। ३२) कुल्लुका नाम सा देवी अनुभावस्वरूपिणी ।  
सवामकर्त्रिहस्ता च चतुर्बाहुसमन्विता ॥ ४-६५ ॥  
  
नीलोत्पलवपुः श्यामा सर्वालङ्कारभूषिता ।  
लिखेत् तत् त्र्यक्षरं मन्त्रं हरिद्राचन्दनेन वा ॥ ४-६६ ॥  
  
यावज्जीवं तु मन्त्रार्णं शिखायां धारयेत् सदा ।  
महतीविद्यया प्राप्तं जपेन्मन्त्रं त्रिलक्षकम् ॥ ४-६७ ॥  
  
लक्षमेकं जपेद् विद्यां हविष्याशी जितेन्द्रियः ।  
उ(च्छ?च्च)स्थानेषु देवेशि तदासनस्य संस्थितिः ॥ ४-६८ ॥  
  
पूर्वोक्तं पूजनं कृत्वा विप्राराधनतत्परः ।  
अनन्तरं दशांशेन क्रमाद्धोमादिकं चरेत् ॥ ४-६९ ॥  
  
जपान्ते प्रत्यहं मन्त्री होमयेत् तद्दशांशतः ।  
तर्पणं चाभिषेकं च तत्तद्दशांशतो मनोः ॥ ४-७० ॥  
  
प्रत्यहं भोजयेद् विप्रान् न्यूनाधिक्यप्रशान्तये ।  
अथैवं सर्वसम्पूर्णं होमादिकमथाचरेत् ॥ ४-७१ ॥  
  
रात्रौ बलिः सम(दाय?र्प्यस्तु)सर्वसिद्धिमभीप्सुभिः ।  
विना दीपकमन्त्रेण अग्रे शून्यं न चार्चयेत् ॥ ४-७२ ॥  
  
विनानया महादेवि विना रुधिरवेदनैः ।  
त्रिवर्णमय्या दीपन्या मन्त्रिणी सा च कथ्यते ॥ ४-७३ ॥  
  
मन्त्रार्थं मन्त्रचैतन्यं योनिमुद्रां न वेत्ति यः ।  
शत्कोटिजपेनापि कथं सिद्धिर्वरानने ॥ ४-७४ ॥  
  
गुप्तजीवाश्च ये मन्त्रा न दास्यन्ति फलं प्रिये ।  
मन्त्राश्चैतन्यसहिताः सर्वसिद्धिकराः सदा ॥ ४-७५ ॥  
  
मन्त्रोच्चारे कृते यादृक् स्वरूपप्रथ(मं?नं)भवेत् ।  
शते सहस्रे लक्षे वा कोटिजापे न तत्फलम् ॥ ४-७६ ॥  
  
(प्। ३३) हृदये ग्रन्थिभेदश्च सर्वावयवभेदनम् ।  
आनन्दाश्रूणि पुलको देहावेशः कुलेश्वरि ॥ ४-७७ ॥  
  
गद्गदोक्तिश्च सहसा जायते नात्र संशयः ।  
सकृदुच्चारिते चैवं मन्त्रे चैतन्यसंयुते ॥ ४-७८ ॥  
  
दृश्यते च महादेवि पारम्पर्यं तदुच्यते ।  
एवं जपं यथा कृत्वा दशांशमसितोत्पलैः ॥ ४-७९ ॥  
  
आज्याक्तैर्जुहुयान्मन्त्री तद्दशांशेन तर्पणम् ।  
कालागुरुद्रवोपेतैर्विमलैर्गन्धवारिभिः ॥ ४-८० ॥  
  
तर्प(येत्) तां परां देवीं तत्प्रकारमिहोच्यते ।  
जले चावाह्य विधिवत् पाद्याद्यैरुदकात्मकैः ॥ ४-८१ ॥  
  
सम्पूज्य विधिवद् देवीं परिवारान् सकृत्सकृत् ।  
सन्तर्प्य विधिवद्भक्त्या दशांशं तर्पयेत् ततः ॥ ४-८२ ॥  
  
पुनरकैकं सन्तर्प्य परिवारांस्तथा पुनः ।  
तारिणीमभिषिञ्चामि नमो मूर्ध्नि विनिःक्षिपेत् ॥ ४-८३ ॥  
  
अभिषेकोऽयमाख्यातः सर्वपापनिकृन्तनः ।  
अभिषेकदशांशेन साधकानां च भोजनम् ॥ ४-८४ ॥  
  
सुवासिनीं कुमारीं च भोजयेत् तदनन्तरम् ।  
क्षीरखण्डाज्यभोज्यैश्च मन्त्रसिद्धिर्भवेद् ध्रुवम् ॥ ४-८५ ॥  
  
गुरवे दक्षिणां दद्याद् बहुमानपुरःसरम् ।  
होमतर्पणयोः स्वाहा न्यासपूजनयोर्नमः ॥ ४-८६ ॥  
  
मन्त्रान्ते नाम चोच्चार्य तर्पयामि ततः परम् ।  
स्वाहान्ते तर्पणं त्वेवमभिषेकं शृणुष्व मे ॥ ४-८७ ॥  
  
मन्त्रान्ते नाम चोच्चार्य सिञ्चामीति पदं ततः ।  
तद्दशांशं ब्राह्मणानां भोजनं च समाचरेत् ॥ ४-८८ ॥  
  
(प्। ३४) इत्येवं सिद्धमन्त्रः सन् सर्वान् कामांश्च साधयेत् ।  
बिल्वपत्रं महेशानि दशांशं जुहुयात् ततः ॥ ४-८९ ॥  
  
अथ चैवं तिलाज्येन होमयेद् वाथ सुन्दरि ।  
सर्वस्वं गुरवे दद्यात् तदर्धं वा तदर्धतः ॥ ४-९० ॥  
  
अज्ञात्वा कुल्लुकां देवीमजप्त्वा गुरुपादुकाम् ।  
न दत्त्वा दक्षिणां सम्यगकृत्वा चक्रपूजनम् ॥ ४-९१ ॥  
  
योऽस्मिंस्तन्त्रे प्रवर्तेत तत्स्वं पीडयते ध्रुवम् ।  
  
  
श्रीदेव्युवाच ।  
  
  
कथितं परमेशान परदारविधौ मयि ।  
न पापं जायते सुभ्रु परदारविधौ मम ॥ ४-९२ ॥  
  
परस्य दारान् संस्पृस्य जप्यते यदि साधकैः ।  
तदैव महती सिद्धिर्नात्र कार्या विचारणा ॥ ४-९३ ॥  
  
कालीकल्पप्रकाशे च कथितं यन्महेश्वर ।  
अत्रैव सम्यगाख्यानं कुरुष्व हृदयप्रिय ॥ ४-९४ ॥  
  
  
श्रीभैरव उवाच ।  
  
  
शृणु देवि महाभागे आपदुद्धारकारिणि ।  
अकथ्यं यन्महादेवि तव स्नेहात् प्रकाश्यते ॥ ४-९५ ॥  
  
परदारविधौ वेदनिन्दावादः प्रवर्तते ।  
तासां सङ्गान्महेशानि तामिस्रं नरकं भवेत् ॥ ४-९६ ॥  
  
वेदार्थमिति विज्ञाय कथं कुर्याच्च साधकः ।  
परदारान् नैव गच्छेद्, गच्छञ्जपेच्चेति वेदः ॥ ४-९७ ॥  
  
श्रुतिद्वयविरोधित्वाद्गच्छेरन् परयोषितः ।  
तस्माच्छृणु वरारोहे वेदार्थं कथयामि ते ॥ ४-९८ ॥  
  
  
श्रीदेव्युवाच ।  
  
  
(प्। ३५) को वेदः कुत आयाति को वा तस्य प्रकाशकः ।  
कः कर्ता तस्य वेदस्य तत्सर्वं कथयस्व मे ॥ ४-९९ ॥  
  
  
श्रीभैरव उवाच ।  
  
  
एको वेदश्चतुर्धाभूद् यजुःसाम-ऋगादयः ।  
वेदो ब्रह्मेति साक्षाद्वै जानेऽहं नगनन्दिनि ॥ ४-१०० ॥  
  
स्वयं प्रवर्तते वेदस्तत्कर्ता नास्ति सुन्दरि ।  
स्वयम्भूरीशो भगवान् वेदो गीतस्त(या?था)पुरा ॥ ४-१०१ ॥  
  
शिवाद्या ऋषिपर्यन्ताः स्मर्तारोऽस्य न कारकाः ।  
प्रकाशका भवन्त्येते कृष्णाद्यास्त्रिदिवौकसः ॥ ४-१०२ ॥  
  
वैदिकप्रतिपाद्यश्च अर्थो धर्मः प्रकीर्तितः ।  
विपरीतं महेशानि अधर्मो भवति प्रिये ॥ ४-१०३ ॥  
  
परदारागमं वदे तन्निषिद्धं सुरेश्वरि ।  
यद्धि वैधेतरं देवि तन्निषिद्धं महेश्वरि ॥ ४-१०४ ॥  
  
परस्त्रियं महेशानि मनसा भावयञ्जपेत् ।  
तदैव सर्वसिद्धिः स्यान्नात्र कार्या विचारणा ॥ ४-१०५ ॥  
  
इति सिद्धन्तविद्भिश्च ज्ञेयं तन्त्रोपदेशिकम् ।  
महाचीनद्रुमलतावेष्टनेन च यत्फलम् ॥ ४-१०६ ॥  
  
तत्फलं नास्ति देवेशि त्रैलोक्ये सुरवन्दिते ।  
यस्मिन् मन्त्रे य आचारस्तत्र धर्मस्तु तादृशः ॥ ४-१०७ ॥  
  
कृतार्थस्तेन जायेत स्वर्गो वा मोक्ष एव च ।  
भ्रान्तिरत्र न कर्तव्या सिद्धिर्भवति निश्चितम् ॥ ४-१०८ ॥  
  
तस्मादनेन देवेशि पापं नास्ति महेश्वरि ।  
तस्मात् कुर्यात् साधकेन्द्रः परदारागमं शुभे ॥ ४-१०९ ॥  
  
अथान्यत् सम्प्रवक्ष्यामि मन्त्रसिद्धेश्च लक्षणम् ।  
मातृकापुटितं कृत्वा स्वमन्त्रं प्रजपेत् सुधीः ॥ ४-११० ॥  
  
(प्। ३६) क्रमोत्क्रमाच्छतावृत्त्या तदन्ते केवलं मनुम् ।  
एवं तु प्रत्यहं जप्याद् यावल्लक्षं समाप्यते ॥ ४-१११ ॥  
  
निश्चितं मन्त्रसिद्धिः स्यादित्युक्तं तन्त्रवेदिभिः ।  
पुरश्चर्याशतेनापि प्रयोगविधिना तथा ॥ ४-११२ ॥  
  
कल्पकोटिजपेनापि पूजायाः शतकेन च ।  
न सिद्धिर्जायते सुभ्रु! यदि भावो न जायते ॥ ४-११३ ॥  
  
  
इति श्रीबृहन्निलतन्त्रे भैरवभैरवीसंवादे (पुरश्चर्याविधिनिरूपणं)   
चतुर्थः पटलः ॥ ४ ॥  
  
  
  
  
  
अथ  
  
पञ्चमः पटलः ।  
  
श्रीभैरव उवाच ।  
  
  
नित्यार्चनरतो मन्त्री कुर्यान्नैमित्तिकार्चनम् ।  
नैमित्तिकार्चने सिद्धिः कुर्यात् काम्यमखण्डितम् ॥ ५-१ ॥  
  
मासार्धमथवा मासं द्विगुणं त्रिगुणं तथा ।  
यावत्फलाप्तिभाग् [प्तवान् ख पाठः ।] योगी तावदेवं समाचरेत् ॥ ५-२ ॥  
  
नैमित्तिके च काम्ये च फलाप्तिर्मण्डलावधिः ।  
नचेत् तु द्विगुणीकृत्य यथा स्यात् फलभाक् सुधीः ॥ ५-३ ॥  
  
अष्टम्यां च चतुर्दश्यां पूजयेच्च प्रयत्नतः ।  
यद्यत् प्रार्थयते मन्त्री तत् तदाप्नोति नित्यशः ॥ ५-४ ॥  
  
(प्। ३७) लभते मञ्जुलां वाणीमष्टम्यां च ततो जपेत् ।  
मध्याह्नसमये देव्याः पूजनं सिद्धिदायकम् ॥ ५-५ ॥  
  
प्रातःकाले महादेवि पूजा कार्या विधानतः ।  
सायाह्ने च महादेवि पूजा च शस्यते बुधैः ॥ ५-६ ॥  
  
अष्टम्यां पूजनं देव्याः सर्वकामफलप्रदम् ।  
रम्भापुष्पं बीजपूरं सुगन्धिपरिमिश्रितम् ॥ ५-७ ॥  
  
मिश्रीकृत्य बलिं दद्यादष्टम्यां च विशेषतः ।  
स्वर्णमालां महादेव्यै दद्याद् गन्धैर्विशेषतः ॥ ५-८ ॥  
  
फलं क्षीरं तथा दद्यादधिकं शर्करान्वितम् ।  
तस्मात् सर्वप्रयत्नेन सम्पत्त्यै पूजयेच्छिवाम् ॥ ५-९ ॥  
  
सूक्ष्मतण्डुलसिद्धार्थान् देव्यै दद्यात् प्रयत्नतः ।  
अष्टम्यां च चतुर्दश्यां पूजयेच्च यथोविधि ॥ ५-१० ॥  
  
आज्ञासिद्धिमवाप्नोति ज(वा?पा)पुष्पं च वर्वराम् ।  
चन्दनं चार्ककुसुमं दद्यात् श्वेतापराजिताम् ॥ ५-११ ॥  
  
अर्घ्यं दद्याद्विशेषेण नित्यपूजा(च?सु) सर्वदा ।  
अष्टोत्तरशतं जप्यं यावज्जीवितसङ्ख्यया ॥ ५-१२ ॥  
  
यस्तु सम्पूजयेद् दुर्गां महाष्टम्यां प्रयत्नतः ।  
स त्रिजन्मार्जितं पापं तत्क्षणादेव नाशयेत् ॥ ५-१३ ॥  
  
ये जपन्ति महामायां ज्ञात्वा तत्त्वेन भैरवम् ।  
मधुना पायसं चैव क्षीरमाज्यं च शर्कराम् ॥ ५-१४ ॥  
  
बलिं दद्याच्च गोधां वै चासवं च प्रशस्यते ।  
अत्रासवमवश्यं च ब्राह्मणस्तु विशेषतः ॥ ५-१५ ॥  
  
आसवं च महेशानि शृणुष्वैकमनाः प्रिये ।  
  
  
  
(प्। ३८) श्रीभैरव्युवाच ।  
  
  
भगवन् सर्वधर्मज्ञ सर्वशास्त्रागमादिषु ।  
केन रूपेण देवेश दद्याद् विप्रोऽथ चासवम् ॥ ५-१६ ॥  
  
विशेषं कथयस्वाग्रे सारात् सारतरं यतः ।  
कैतवं च परित्यज्य यदि स्नेहोऽस्ति मां प्रति ॥ ५-१७ ॥  
  
केन पेयमासवं च केनापेयं वदस्व मे ।  
अपेयं तन्महाबाहो पेयं वा तद्वदस्व मे ॥ ५-१८ ॥  
  
यस्मान्मे परमेशान दूरीभवति संश(व?यः) ।  
कोटीनां तिसृणां देवि तन्त्राणां सारमुत्तमम् ॥ ५-१९ ॥  
  
तस्मादत्र प्रकथ्यं ते सत्यं सुरगणार्चिते ।  
  
  
श्रीभैरव उवाच ।  
  
  
शृणु देवि महाभागे सर्वशास्त्रार्थगामिनि ।  
जिज्ञासितं परं तत्त्वं तन्मे निगदितं शृणु ॥ ५-२० ॥  
  
मद्यमदेयमपेयमनिर्ग्राह्यं चेति, जपे देयं चेति ।  
  
सुरा वै मलं सत्त्वानां पाप्मा तु मलमुच्यते ।  
तस्माद् ब्रह्मणराजन्यौ वैश्यश्च न सुरां पिबेत् ॥ ५-२१ ॥  
  
अस्यां शृणु वरारोहे सुरां सुरगणार्चिताम् ।  
गौडी पैष्टी तथा माध्वी विज्ञेया त्रिविधा सुरा ॥ ५-२२ ॥  
  
पातव्या हि महाभागे न तु कैश्चित् द्विजोत्तमैः ।  
पनसं द्राक्षमाधूकं खार्जूरं तालमैक्षवम् ॥ ५-२३ ॥  
  
माक्षिकं तालमा(ध्वि?ध्वी)कं मैरेयं नारिकेलजम् ।  
समान्येव विजानीयान्मद्या(न्ने?न्ये)कादशैव तु ॥ ५-२४ ॥  
  
सुरापानविधौ देवि निन्दा केषां च सम्मता ।  
विशेषं शृणु देवेशि तव स्नेहात् प्रकाश्यते ॥ ५-२५ ॥  
  
(प्। ३९) तन्निषिद्धा महादेवि या च वैधेतरा भवेत् ।  
अमन्त्रितसुरापाने प्रायश्चि(तो?त्तं) विधीयते ॥ ५-२६ ॥  
  
शृणु देवि महाभागे पुरावृत्तं मनोहरम् ।  
शुक्रो दैत्यगुरुः पू(र्वे?र्वं) सिद्ध्यर्थं कृतवाञ्जपम् ॥ ५-२७ ॥  
  
कल्पकोटिजपेनापि नासिद्ध्यत कदाचन ।  
पीत्वासवं महादेवि प्रत्यहं जपतत्परः ॥ ५-२८ ॥  
  
चित्तोन्मादं तदा तस्य जातं परमकौतुकम् ।  
जपभ्रष्टोऽभवत्तत्र सस्मार वनितां शुभाम् ॥ ५-२९ ॥  
  
तथोर्वशी च स्वर्वेश्या तत्र गत्वा मनोरमम् ।  
वाक्यं सर्वरसस्वादु कथयित्वा सुशोभने! ॥ ५-३० ॥  
  
शुक्रेण सार्धं देवेशि रमयामास चोर्वशी ।  
शुक्रोत्पत्तिश्च जायेत ज्ञानं य(ज)ज्ञे ततः परम् ॥ ५-३१ ॥  
  
तत्त्वं ज्ञात्वा ततः शुक्रः शशापासवमुत्तमम् ।  
तेन शापेन देवेशि शप्तं चासवमुत्तमम् ॥ ५-३२ ॥  
  
ततः प्र(भू?भृ)ति तद् देवि सिद्धये न च जायते ।  
एवं क्रमेण देवेशि शतवर्षं गतं प्रिये ॥ ५-३३ ॥  
  
ततः सा च भगवती काली कालस्वरूपिणी ।  
उवाच सादरं वाक्यं काली दैत्यगुरुं प्रति ॥ ५-३४ ॥  
  
शृणु वत्स महद्वाक्यं सावधा(ना?नो)ऽवधारय ।  
कथं शप्तं महाभाग चासवं देवदुर्लभम् ॥ ५-३५ ॥  
  
  
श्रीशुक्र उवाच ।  
  
  
सर्वेशे सर्वभूतेशे सर्वभूतसमावृते ।  
ब्रह्मेशविष्णुनमिते प्रणमामि सदा शिवे ॥ ५-३६ ॥  
  
ब्रह्मविष्णुशिवानां च प्रसूते करुणामयि ।  
जडानां ज्ञानदे देवि त्राहि मां शरणागतम् ॥ ५-३७ ॥  
  
(प्। ४०) तारिणी त्वं महादेवि चात्र पूर्णा युगागमे ।  
अस्माकं ज्ञानदात्री च विष्णुमातर्नमोऽस्तु ते ॥ ५-३८ ॥  
  
त्वं श्रीस्त्वं (हि?चैव)सावित्री सती च त्वं सुरेश्वरि ।  
आद्ये भवाद्ये सर्वेशे विश्वमातर्नमोऽस्तु ते ॥ ५-३९ ॥  
  
शिवे शिवात्मिके घोरे सर्वविद्यानिधे शुभे ।  
प्रसन्ना भव सर्वज्ञे सर्वमन्त्रप्रकाशने ॥ ५-४० ॥  
  
प्रसीद देवि चास्माकं सर्वभूतदयामयि ।  
इति स्तवेन संस्तुष्टां महाकालीं करालिनीम् ॥ ५-४१ ॥  
  
दण्डवत् प्रणिपत्यादौ पुनराह गरीयसीम् ।  
आसवं च मया शप्तं कारणं शृणु भैरवि ॥ ५-४२ ॥  
  
पीत्वासवं महादेवि न सिद्धिर्जायते मम ।  
तस्माच्छप्तं महेशानि सर्वं निगदितं शृणु ॥ ५-४३ ॥  
  
उवाच सा महासाध्वी काली कालस्वरूपिणी ।  
प्रहसन्तीव सा देवी शुक्रं दैत्यगुरुं प्रति ॥ ५-४४ ॥  
  
अमन्त्रिता सुरा वि(प्रो?प्र!)पीता परमदुर्लभा ।  
तेनैव हेतुना सिद्धिर्न जाता तव सुन्दर ॥ ५-४५ ॥  
  
अमन्त्रितसुरापाने प्रायश्चित्तं विधीयते ।  
आयसे भाजने भद्रे स्वर्णे रूप्ये तथैव च ॥ ५-४६ ॥  
  
ब्राह्मणो वेदवांश्चैव पिबेच्च वारुणीं शुभाम् ।  
तप्तां सुरां पिबेच्चैव नान्यथा सिद्धिमाप्नुयात् ॥ ५-४७ ॥  
  
इति ते कथितं दिव्यं सारवृत्तान्तमुत्तमम् ।  
अपेया सा निषिद्धा सानाघ्रेया चेति च क्रमात् ॥ ५-४८ ॥  
  
अनिर्ग्राह्या च सा देवी या वै वैधेतरा भवेत् ।  
तस्माज्जपविधौ ज्ञेया सुरा सिद्धिकरी मता ॥ ५-४९ ॥  
  
(प्। ४१) सर्ववर्णैर्महेशानि देया च त्रिविधा सुरा ।  
अथवासवसम्भृत्यै दद्याद्वापि गुडार्द्रकम् ॥ ५-५० ॥  
  
तक्रं वा गुडसम्मिश्रं दद्याद् देव्यै प्रयत्नतः ।  
नारिकेलोदकं कां(श्ये?स्ये)ताम्रे वा विसृजेन्मधु ॥ ५-५१ ॥  
  
तारामन्त्रेण काल्याश्च अत्र पूर्णाविधौ तथा ।  
अनुकल्पं चासवं च दद्यादतिमनोहरम् ॥ ५-५२ ॥  
  
रम्भाफलं शालमत्स्यं जुहुयान्मन्त्रवित्तमः ।  
सर्वां सिद्धिमनुक्रम्य अन्ते मोक्षमवाप्नुयात् ॥ ५-५३ ॥  
  
साज्यस्य बिल्वपत्रस्य होमेन जगती वशे ।  
सहस्रहोमे देवेशि लभते सिद्धिमुत्तमाम् ॥ ५-५४ ॥  
  
लभते मञ्जुलां वाणीं महाष्टम्यां च साधकः ।  
कुलवारे कुलाष्टम्यां चतुर्दश्यां विशेषतः ॥ ५-५५ ॥  
  
योगिनीपूजनं तत्र साधनं कुलपूजनम् ।  
यथा विष्णुतिथौ विष्णुः पूजितो वाञ्छितप्रदः ॥ ५-५६ ॥  
  
तथा कुलतिथौ शक्तिः पूजिता वरदायिनी ।  
कुलवारे चतुर्दश्यामष्टम्यां च विशेषतः ॥ ५-५७ ॥  
  
शङ्खस्थितं तोयपूर्णं ज(वा?पा)पुष्पं च बर्बरा ।  
चन्दनं चार्ककुसुमं शुक्ला चैवापराजिता ॥ ५-५८ ॥  
  
अ(न्न?र्घ्य)दानं विशेषेण नित्यपूजाक्रमः स्मृतः ।  
अष्टोत्तरशतं जप्यं यावज्जीवितसङ्ख्यया ॥ ५-५९ ॥  
  
सहस्रं वा जपेन्मन्त्रं नित्यपूजाविधौ प्रिये ।  
महोप्रायाः (?) सदा पूज्या पूजने कुल्लुका परा ॥ ५-६० ॥  
  
स्तोत्रमन्त्रव्रतादीनामनुष्ठानं शृणु प्रिये ।  
अननुष्ठानतस्तस्याः सर्वं तन्निष्फलं भवेत् ॥ ५-६१ ॥  
  
(प्। ४२) महाविद्यां च सुन्दर्या वासुदेवं च योऽर्चयेत् ।  
प्राप्नोति तत्फलं सर्वं हरिसायुज्यतां व्रजेत् ॥ ५-६२ ॥  
  
वासुदेवो हरिर्ब्रह्मा तारिणी प्रकृतिः सदा ।  
एकमूर्तिः सदा चिन्त्या एकमूर्तिः सदा स्थिता ॥ ५-६३ ॥  
  
स्वर्गमोक्षप्रदा देवी धनविद्याप्रदायिनी ।  
धनविद्यायशोलक्ष्मीरायुरारोग्यवर्द्धिनी ॥ ५-६४ ॥  
  
तस्मात्तां पूजयेद् देवीं गन्धपुष्पैश्च धूपकैः ।  
नैवेद्यैर्विविधैर्भक्त्या पूजयेत् तारिणीं सदा ॥ ५-६५ ॥  
  
आषाढे शयनं कुर्यात् सिंहे च परिवर्तनम् ।  
आश्विने बोधयेद् देवीं पशुपायसभोजनैः ॥ ५-६६ ॥  
  
रात्रौ पवित्रेण वरं जायते सुरसुन्दरि ।  
दिवा प्रबोधेऽपि तथा स्वप्नेऽपि च कदाचन ॥ ५-६७ ॥  
  
शुक्लाष्टम्यां घटाष्टम्यां घटस्य च विशेषतः ।  
माघमासस्य च विधो रात्रौ सम्पूजयेत् सुधीः ॥ ५-६८ ॥  
  
पीठार्चनं महादेवि यत्र सिद्धिरनुत्तमा ।  
पीठानां परमं पीठं कामरूपं महाफलम् ॥ ५-६९ ॥  
  
तत्र यत् क्रियते पूजा सकृद्वापि महेश्व(री?रि) ।  
विहाय सर्वपीठानि तस्य देहे वसाम्यहम् ॥ ५-७० ॥  
  
तस्माच्छतगुणं प्रोक्तं कामाख्यायोनिमण्डलम् ।  
तेषां फलं महेशानि वक्तुं किं शक्यते मया ॥ ५-७१ ॥  
  
तत्र कोटिगुणैः सार्धमाद्या वसति तारिणी ।  
मत्पीठं ब्रह्मणो वक्रं गुप्तं सर्वसुखावहम् ॥ ५-७२ ॥  
  
यतो देवाश्च वेदाश्च मनयश्चैव भावजाः ।  
सर्वेऽप्याविर्भवन्त्येते तेन गुप्तं सदा कुरु ॥ ५-७३ ॥  
  
(प्। ४३) द्विविधं चैव यत्पीठं गोप्तव्यं तन्महेश्वरि [गुप्तं व्यक्तं ख   
पाठः ।] ।  
व्यक्ताद् [व्यक्त गुप्तं ख पाठः ।] गुप्तं महापुण्यं दुरापं   
साधकाधमैः [कोत्तमैः ख पाठः ।] ॥ ५-७४ ॥  
  
गुप्तं सर्वत्र देशे तु [देवेशि ख पाठः ।] लभ्यते कुलसुन्दरि ।  
पीठप्रसङ्गाद् देवेशि पीठानि शृणु भैरवि ॥ ५-७५ ॥  
  
शृणु तानि महाप्राज्ञे श्रेष्ठस्थानानि यानि च ।  
सिद्धिप्रदानि साधूनां महद्भिः सेवितानि च ॥ ५-७६ ॥  
  
पुष्करं च गयाक्षेत्रमक्षया(द्य?दि)वटं तथा ।  
वराहपर्वतं चैव शिवं चामरकण्ठकम् ॥ ५-७७ ॥  
  
नर्मदा यमुना पिङ्गा गङ्गाद्वारं तथा प्रिये ।  
गङ्गासागरसङ्गं च कुशावर्तं च बिल्वकम् ॥ ५-७८ ॥  
  
श्रीनीलपर्वतं चैव कलम्बकुब्जके तथा ।  
भृगुतुङ्गं [भृगुभृङ्गम् इति पाठान्तरम् ।] च केदारं   
सर्वप्रियमहालयम् ॥ ५-७९ ॥  
  
ललिता च सुगन्धा च शाकम्भरीपुरं प्रियम् ।  
कणतीर्थं महागङ्गा तिलिकाश्रममेव च ॥ ५-८० ॥  
  
कुमाराख्यप्रभासौ च तथा धन्या सरस्वती ।  
अगस्त्याश्रममिष्टं मे काण्वाश्रममतः परम् ॥ ५-८१ ॥  
  
कौशिकीसरयूशोणज्योतिःसरःपुरःसरम् ।  
कामोदकं प्रियं श्रीमत् प्रियमुत्तरमानसम् ॥ ५-८२ ॥  
  
मतङ्गवापी सप्तार्चिर यद्विष्णुपदं महत् ।  
वैद्यनाथं महातीर्थं प्रियः कालञ्जरो गिरिः ॥ ५-८३ ॥  
  
वामोच्छेदं हरोच्छेदं गर्गोच्छेदं महानलम् ।  
भद्रेश्वरं महातीर्थं लक्ष्मणोच्छेदमेव च ॥ ५-८४ ॥  
  
जानीहि प्रियसृष्टा च कावेरी कपिलोदका ।  
सोमेश्वरं शुक्लतीर्थं कृष्णवीण्या प्रभेदकः ॥ ५-८५ ॥  
  
(प्। ४४) पाटला च महाबोधिर्नागतीर्थं मदन्तिका ।  
पुण्यं रामेश्वरं देवि तथा मेघवनं हरेः ॥ ५-८६ ॥  
  
ऐलं रमणकं चैव गोवर्द्धनमतिप्रियम् ।  
हरिश्चन्द्रं पुरश्चन्द्रं पृथूदकमतिप्रियम् ॥ ५-८७ ॥  
  
इन्द्रनीलं महानादं तथैव प्रियमेनकम् ।  
पम्पासरः पञ्चवटी वटीपर्वतिका तथा ॥ ५-८८ ॥  
  
गङ्गाबिल्वं च प्रासङ्गः प्रियनादवटस्तथा ।  
गङ्गावामाचलं चैव तथैव ऋणमोचनम् ॥ ५-८९ ॥  
  
गौतमेश्वरतीर्थं च वसिष्ठतीर्थमेव च ।  
हारीतकं तथा देवि ब्रह्मावर्तं शिवप्रदम् ॥ ५-९० ॥  
  
कुशावर्तमतिश्रेष्ठं हंसतीर्थं तथैव च ।  
पिण्डावकरणं ख्यातं हरिद्वारं तथैव च ॥ ५-९१ ॥  
  
तथैव बदरीतीर्थं वामतीर्थं तथैव च ।  
जयन्तं विजयन्तं च सर्वकल्याणदं प्रिये ॥ ५-९२ ॥  
  
विजया शारदातीर्थं भद्रकालीश्वरं तथा ।  
अश्वतीर्थं सुविख्यातं तथा वेदशिरः प्रियः ॥ ५-९३ ॥  
  
ओघवती नदी चैव तीर्थमत्रिपदं तथा ।  
छागलिङ्गं मातृगणं करवीरपुरं तथा ॥ ५-९४ ॥  
  
सप्तगोदावरं तीर्थं सर्वधर्मफलप्रदम् ।  
अयोध्या मथुरा माया दुर्गा द्वारावति हरेः ॥ ५-९५ ॥  
  
विद्यापुरमवन्ती च काञ्ची मङ्गलकोटकम् [शकुलकोठरं नकुलकोठरं   
मङ्गलकुट्टकं वा इति पाठान्तराणि ।] ।  
कालीघट्टं गुप्ततीर्थं सिद्धाख्यं [लिङ्गाख्यम् इति पाठान्तरम् ।]   
सर्वमोहनम् ॥ ५-९६ ॥  
  
(प्। ४५) किरीटमुत्तरातीर्थं दक्षिणातीर्थमुत्तमम् ।  
विशालातीर्थं काल्याश्च वनं वृन्दावनं तथा ॥ ५-९७ ॥  
  
ज्वालामुखी हिङ्गुला च महातीर्थं गणेश्वरम् ।  
जानीहि सर्वसिद्धीनां हेतुस्थानानि सुन्दरि ॥ ५-९८ ॥  
  
अत्र सन्निहिता नित्यं सर्वे देवा महर्षयः ।  
पितरो योगिनश्चैव ये च सिद्धिपरायणाः ॥ ५-९९ ॥  
  
आशु सिद्ध्यन्ति कार्याणि श्रद्धाभक्तिमतां प्रिये ।  
पुण्यकाले पठेद् यस्तु तत्पुण्यमक्षयं भवेत् ॥ ५-१०० ॥  
  
श्राद्धकाले पठेद् यस्तु शृणुयाद्वापि भक्तितः ।  
अक्षयं तद्भवेद्वाक्यं पितृणां परमं सुखम् ॥ ५-१०१ ॥  
  
अस्मिन् स्थाने [पेठद्यस्तु इति वा पाठः ।]जपेद्यस्तु सिद्धिर्भवति तत्क्षणात् ।  
अथ वक्ष्ये महेशानि यत्र या देवता शृणु ॥ ५-१०२ ॥  
  
यत्र ते यानि नामानि कथयिष्यामि तच्छृणु ।  
मग्नोऽहं परमानन्दे त्वत्कथामृतवारिधौ ॥ ५-१०३ ॥  
  
पुष्करे कमलाक्षी च गयायां च गयेश्वरी ।  
अक्षयाऽक्षयवटकेऽमरेशामरकण्ठके ॥ ५-१०४ ॥  
  
वराहपर्वते च त्वं वाराही धरणीप्रिया ।  
दुर्मदा नर्मदायां च कालिन्दी यमुनाजले ॥ ५-१०५ ॥  
  
शिवामृता च गङ्गायामम्बा तु तिलिकाश्रमे ।  
कुमारधाम्नि कौमारि प्रभासे सुरपूजिता ॥ ५-१०६ ॥  
  
काश्यां चैवान्नपूर्णा च द्राविडे च सरस्वती ।  
महाविद्या मत्तमेधा अगस्त्याश्रमके तथा ॥ ५-१०७ ॥  
  
कौशिकीति प्रियं नाम कौशिकामृतकौशिके [घृतकौशिके इति पाठान्तरम् ।] ।  
शारदा सरयूतीरे शोणे च कनकेश्वरी ॥ ५-१०८ ॥  
  
(प्। ४६) स्वप्रकाशवशाद् देवि ज्योतिष्मतीह सङ्गमे ।  
श्रीवहा श्रीगिरौ चैव काली कालोदके तथा ॥ ५-१०९ ॥  
  
महादेवि! महाबुद्धिर्नीला चोत्तरमानसे ।  
मातङ्गी स्यात् मतङ्गे च गुप्तार्चिर्विष्णुपादके ॥ ५-११० ॥  
  
स्वर्गङ्गा स्वर्गमार्गे च गोदावर्यां गवेश्वरी ।  
विमुक्तिश्चैव गोमत्यां विप्रभावा महाबला ॥ ५-१११ ॥  
  
शतप्रभा शतरूपा चन्द्रभागा च तत्र वै ।  
ऐरावत्यां च ईर्नाम सिद्धिदा सिद्धितीरके ॥ ५-११२ ॥  
  
दक्षपञ्चनदे चैव दक्षिणा त्वं प्रकीर्तिता ।  
औजिसे वीर्यदा त्वं च सङ्गमा तीर्थसङ्गमे ॥ ५-११३ ॥  
  
बाहुदायामसन्ता(?) त्वं कुरुक्षेत्रे वपेक्षणा ।  
तपस्विनी पुण्यतमा भारती भरताश्रमे ॥ ५-११४ ॥  
  
सुकथा नैमिषारण्ये पाण्डौ च पाण्डवानना ।  
विशाल्यां च विशालाक्षी मुण्डपृष्ठे शिवात्मिका ॥ ५-११५ ॥  
  
श्रद्धा कनखले तीर्थे शुद्धबुद्धिर्मुनीश्वरे ।  
सुवेशा सुमना गौरी मानसे च सरोवरे ॥ ५-११६ ॥  
  
नन्दापुरे महानन्दा ललिता ललितापुरे ।  
ब्रह्माणी ब्रह्मशिरसि महापातकनाशिनी ॥ ५-११७ ॥  
  
पूर्णिमा चेन्दुमत्याद्यैः सिञ्चयन्ती प्रिया सदा ।  
जा(ह्नि?ह्न)वीसङ्गमे तृप्तिः स्वधा त्वं पितृतुष्टिदा ॥ ५-११८ ॥  
  
पुण्याहा वेणुवत्यां च प्रपायां पापनाशिनी ।  
शङ्खसंहारिणी घोररूपा चैव महोदरी ॥ ५-११९ ॥  
  
गर्गोच्छेदे महारात्रिः प्रबला च महावने ।  
भद्रा च भद्रकाली च भद्रेश्वरीश्वरप्रिया ॥ ५-१२० ॥  
  
(प्। ४७) भद्रेश्वरे रमा विष्णुप्रिया विष्णुपदे तथा ।  
दारुणा नर्मदोच्छेदे कावेर्यां कपिलेश्वरी ॥ ५-१२१ ॥  
  
भेदिनी कृष्णवेण्यायां सम्भेदे शुभवासिनी ।  
शुद्धा वै शुक्लतीर्थे च प्रभा रामेश्वरे तथा ॥ ५-१२२ ॥  
  
महाबोधौ महाबुद्धिः पाटले पाटलेश्वरी ।  
सुरसा नागतीर्थे च नागेशी नागवन्दिता ॥ ५-१२३ ॥  
  
मदन्ते च मदन्ती च प्रमदा च मदन्तिका ।  
मेरुस्वना [मेघबला मघवने इति पाठान्तरम् ।] मेघवने   
विद्युत्सौदामिनीच्छटा ॥ ५-१२४ ॥  
  
रामेश्वरे महा(वि?सि)द्धिर्वारा चैलापुरे सती ।  
प्रिया रमणके दुर्गा सुवेशा सुरसुन्दरी ॥ ५-१२५ ॥  
  
कात्यायनी महादेवी गोवर्द्धनेऽम्बिका तथा ।  
शुभेश्वरी हरिश्चन्द्रे पुरश्चन्द्रे पुरेश्वरी ॥ ५-१२६ ॥  
  
पृथूदके महावेगा मेनाकेऽखिलवर्द्धिनी ।  
इन्द्रनीले महाकान्ते रत्नवेशा सुशोभना ॥ ५-१२७ ॥  
  
माहेश्वरी महानादे महातेजा महाबला ।  
पम्पासरसि शारङ्गा पञ्चवट्यां तपस्विनी ॥ ५-१२८ ॥  
  
वटीपर्वतिकायां च पञ्चवर्गा सुरङ्गिणी ।  
सङ्गमे विन्ध्यसङ्गायां विन्ध्यश्रीर्विन्ध्यवासिनी ॥ ५-१२९ ॥  
  
महानन्दा नन्दतटे गङ्गावामाचले शिवा ।  
आर्यावर्ते महार्या त्वं विमुक्तिर्-ऋणमोचने ॥ ५-१३० ॥  
  
अट्टहासे च चामुण्डा तन्त्रेशी गौतमेश्वरे ।  
वेदमयी ब्रह्मविद्या वाशिष्ठे त्वमरुन्धती ॥ ५-१३१ ॥  
  
हारीते हरिणाक्षी च ब्रह्मावर्ते व्रतेश्वरी ।  
गायत्री चैव सावित्री कुशावर्ते कुशप्रिया ॥ ५-१३२ ॥  
  
(प्। ४८) हंसीश्वरी हंसतीर्थे परहंसीश्वरीति च ।  
पिण्डावकरणे धन्या सुरसा सुखदायिनी ॥ ५-१३३ ॥  
  
नारायणी वैष्णवी सा गङ्गाद्वारे विमुक्तिदा ।  
श्रीविद्या बदरीतीर्थे वामतीर्थे महाधृतिः ॥ ५-१३४ ॥  
  
जयन्ते च जयन्ती त्वं विजयन्तेऽपराजिता ।  
विजयायां महाशुद्धिः शारदायां च शारदा ॥ ५-१३५ ॥  
  
सुभद्रा भद्रदा भव्या भद्रकालीश्वरे तथा ।  
महाभद्रे भद्रकाली हयतीर्थे गिरीश्वरी ॥ ५-१३६ ॥  
  
वेददा वेदमाता च वेदेशा वेदमस्तके ।  
ओघवत्यां महावीर्या महानद्यां महोदया ॥ ५-१३७ ॥  
  
चण्डा चात्रिपदे चैव छागलिङ्गे बलिप्रिया ।  
मातृदर्शे जगन्माता करवीरपुरे सती ॥ ५-१३८ ॥  
  
मलिनी रङ्गिणी वामा परमा परमेश्वरी ।  
सप्तगोदावरे तीर्थे देवशीर्षाखिलेश्वरी ॥ ५-१३९ ॥  
  
अयोध्यायां भवानी च जयदा जयमङ्गला ।  
माधवी मथुरायां च देवकी यादवेश्वरी ॥ ५-१४० ॥  
  
वृन्दा गोपेश्वरी राधा रासवृन्दावने रसे ।  
कात्यायनी महामाया भद्रकाली कलावती ॥ ५-१४१ ॥  
  
चन्द्रमाला महाशान्तिर्महायोगिन्यधीश्वरो ।  
वज्रेश्वरी यशोदेति व्रजश्रीर्गोकुलेश्वरी ॥ ५-१४२ ॥  
  
काञ्च्यां कनककाञ्ची स्यादवन्त्यामतिपावनी ।  
विद्या विद्यापुरे चैव विमला नीलपर्वते ॥ ५-१४३ ॥  
  
राजेशे श्वेतगङ्गेशी विमला पुरुषोत्तमे ।  
विरजा याग(पू?पु)र्यां च भद्रेशे भद्रकर्णिका ॥ ५-१४४ ॥  
  
(प्। ४९) तमोलिप्ते तमोघ्नी च स्वाहा सागरसङ्गमे ।  
कुलश्रीर्वंशवृद्धिश्च माधवी माधवप्रिया ॥ ५-१४५ ॥  
  
मङ्गला मङ्गले कोटे राढे मङ्गलचण्डिका ।  
ज्वालामुखी शिवापीठे मन्दारे भुवनेश्वरी ॥ ५-१४६ ॥  
  
कालीघट्टे गुह्यकाली किरीटे च महेश्वरी ।  
किरीटेश्वरी महादेवी लिङ्गाख्ये लिङ्गवाहिनी ॥ ५-१४७ ॥  
  
साक्षात् सर्वत्र भक्तानामभक्तानां कुतोऽपि न ।  
अथान्यत् सम्प्रवक्ष्यामि सिद्धिस्थानानि सुन्दरि ॥ ५-१४८ ॥  
  
सर्वपापविनाशा(र्थि?य)सर्वसिद्धिप्रदानि च ।  
निर्मितानि शिवेनेह सि(द्ध?द्धि)स्थानानि यानि च ॥ ५-१४९ ॥  
  
श्रुत्वा मनसि भाव्यानि प्रकाशान्यधिकारिषु ।  
अमरेशमहापीठे ईश ओङ्कारसञ्ज्ञकः ॥ ५-१५० ॥  
  
तत्र दुर्गाद्वयं नाम चण्डिका च महेश्वरी ।  
प्रभासे सोमनाथादौ देवी च पुष्करेक्षणा ॥ ५-१५१ ॥  
  
देवदेवाधिपः शम्भुर्नैमिषे च महेश्वरः ।  
तत्र प्रज्ञा च देवी च भवानी लिङ्गधारिणी ॥ ५-१५२ ॥  
  
पुष्करे च राजगन्धिः पुरुहूता महेश्वरी ।  
श्रीपर्वते प्रियं नाम शङ्करस्त्रिपुरान्तकः ॥ ५-१५३ ॥  
  
मायापि शङ्करी तत्र भक्तानामखिलार्थदा ।  
जप्येश्वरे महास्थाने शङ्करी च त्रिशूलिनी ॥ ५-१५४ ॥  
  
त्रिशूलः शङ्करस्तत्र सर्वपापविमोचकः ।  
आम्रातकपुरे सूक्ष्मः सूक्ष्माख्या परमेश्वरी ॥ ५-१५५ ॥  
  
महाकाले महाकालो महाकाली महेश्वरी ।  
मध्ये शिवश्च सर्वत्र शर्वाणी परमेश्वरी ॥ ५-१५६ ॥  
  
(प्। ५०) केदारेश्वर ईशानो देवी सन्मार्गदायिनि ।  
भैरवे भैरवः शम्भुर्भैरवी परमेश्वरी ॥ ५-१५७ ॥  
  
गणक्षेत्रे मङ्गलाख्या शिवोऽहं प्रपितामहः ।  
कुरुक्षेत्रे शिवः स्थाणुः शिवा स्थाणुप्रिया परा ॥ ५-१५८ ॥  
  
इष्टलाभे स्वयम्भूश्च देवी स्वायम्भवा मता ।  
उग्रः कनखले प्रोक्तः शिवोग्रा शिववल्लभा ॥ ५-१५९ ॥  
  
विमलेश्वरे विश्वस्तु विश्वा विश्वप्रिया सदा ।  
अट्टहासे महानन्दो महानन्दा महेश्वरी ॥ ५-१६० ॥  
  
महान्तको महेन्द्रे च पार्वती च महान्तका ।  
भीमेश्वरो भीमपीठे शिवा भीमेश्वरी तथा ॥ ५-१६१ ॥  
  
वस्त्रपादे भवो नाम भवानी भुवनेश्वरी ।  
अद्रिकूटे महायोगी रुद्राणी परमेश्वरी ॥ ५-१६२ ॥  
  
अविमुक्ते महादेवो विशालाक्षी शिवा परा ।  
महालये हरो रुद्रो महाभागा शिवा तथा ॥ ५-१६३ ॥  
  
महाबलश्च गोकर्णे शिवा [भद्रा च इति पाठान्तरम् ।]ज्ञेया च चण्डिका ।  
भद्रवर्णे महादेवो भद्रा च कर्णिका तथा ॥ ५-१६४ ॥  
  
सुवर्णाख्ये सहस्राक्ष उत्पला परमेश्वरी ।  
स्थाणुसङ्गे शिवः स्थाण्विश्वरः स्थाण्वीश्वरा शिवा ॥ ५-१६५ ॥  
  
कमलालये म(हास्नाने?हेशानो)कमलाक्षो महेश्वरः ।  
कमलाक्षी महेशानी सकलार्थप्रदायिनी ॥ ५-१६६ ॥  
  
छगलाण्डे कपर्दी च प्रसरा च महेश्वरी ।  
ऊर्ध्वरेता द्विरण्डे च सन्ध्याख्या परमेश्वरी ॥ ५-१६७ ॥  
  
माकोटाख्ये महाकोटः शिवा च मुण्डकेश्वरी ।  
मण्डलेश्वरपीठे च शङ्करः खाण्डवी शिवा ॥ ५-१६८ ॥  
  
(प्। ५१) कालञ्जरे नीलकण्ठो हरकाली शिवा मता ।  
स्थाण्वीश्व(रो?रे)स्थलो नाम्ना स्थलाख्या परमेश्वरी ॥ ५-१६९ ॥  
  
श्रीमद्व्याघ्रपुरे साक्षाद्धरनामा सभापतिः ।  
शिवः सभापतिर्नाम यत्र नृत्यति शङ्करः ॥ ५-१७० ॥  
  
आत्मानन्दमहामोदपूर्णानन्दमहार्णवम् ।  
नृत्यन्तं यत्र देवेशं देवेशी परिपश्यति ॥ ५-१७१ ॥  
  
यत्र आशु महादेवो भक्तानां वरदो भवेत् ।  
नृत्यन्तं यत्र देवेशं वीक्ष्य लोको विमुच्यते ॥ ५-१७२ ॥  
  
पुण्यस्थानेषु सर्वेषु स्थानमेतन्महोत्तमम् ।  
यत्र कर्माणि सर्वाणि अक्षयाणि भवन्ति वै ॥ ५-१७३ ॥  
  
अस्मिन् महोत्तमे स्थाने शिवगङ्गाख्यमद्भुतम् ।  
तटाकमस्ति तत्तीरे दक्षिणे नृत्यतीश्वरः ॥ ५-१७४ ॥  
  
तटाकेऽस्मिन् वसन् स्नात्वा सभानाथं समीक्ष्य च ।  
अष्टोत्तरसहस्रं तु जपेच्छ्रद्धासमन्वितः ॥ ५-१७५ ॥  
  
यानि ते कथितान्यत्र सदा तिष्ठन्ति देवताः ।  
पितरः सिद्धगन्धर्वाः सिद्धयः सर्वसिद्धिदाः ॥ ५-१७६ ॥  
  
अत्र दत्तं हुतं जप्तं स्नानमक्षयपुण्यदम् ।  
यद्यत् प्रकीर्तितं नाम तेनैव परिपूज्य च ॥ ५-१७७ ॥  
  
प्रणवादिहृदन्तेन लभतेऽभीष्टमुत्तमम् ।  
भोजयेद् ब्राह्मणान् योऽत्र सोऽक्षयं फलमश्नुते ॥ ५-१७८ ॥  
  
इह नानासुखं भुक्त्वा हरगौरीपुरं व्रजेत् ।  
शोकदुःखविनाशाय करुणानिधिरीश्वरः ॥ ५-१७९ ॥  
  
निर्ममे सर्वसम्पत्तौ पुण्यक्षेत्राणि भूतले ।  
अनेकपुण्यशुद्धानामनेककालसाधनैः ॥ ५-१८० ॥  
  
(प्। ५२) आस्तिकानां भवेदत्र निवासः साधनं श्रुतिः [रतिः इति पाठान्तरम्   
।] ।  
तस्माद्यत्नेन कर्तव्यमत्र साधनमुत्तमैः ॥ ५-१८१ ॥  
  
इदानीं शृणु चार्वङ्गि पीठं सर्वाङ्गसुन्दरम् ।  
अक्षमालामयं पीठं(ब्रूहि?विद्धि)मे परमेश्वरि ॥ ५-१८२ ॥  
  
यत्र सिद्ध्यन्ति कार्याणि स्थितिस्ते शङ्करस्य च ।  
विष्णोरगाधबोधस्य तत्क्रियाया महेश्वरि ॥ ५-१८३ ॥  
  
अन्येषां चैव देवानां युष्मत्पदनिवासिनाम् ।  
प्रसादो हि भवत्याशु तत्र मे प्रीतिरुत्तमा ॥ ५-१८४ ॥  
  
प्रिये ते कथयिष्यामि अक्षमालात्मकं परम् ।  
सान्निध्यं यत्र सर्वेषां तस्मादादि दिवौकसाम् ॥ ५-१८५ ॥  
  
अस्माभिश्च महद्भिश्च यद्यत् स्थानमलङ्कृतम् ।  
तत्तन्महोत्तमं प्रोक्तं सर्वसिद्धिप्रदं प्रिये ॥ ५-१८६ ॥  
  
महान्तो यत्र तिष्ठन्ति साधयन्ति परं पदम् ।  
तत् तन्महोत्तमं स्थानं सर्वं कल्याणदं प्रिये ॥ ५-१८७ ॥  
  
अमरेशपुरं चैवासुरान्तकं पुरं तथा ।  
तत्तन्महोत्तमं स्थानं सर्वसिद्धिकरं नृणाम् ॥ ५-१८८ ॥  
  
सतीभिः साधुभिः कान्ते यद्यत् स्थानमलङ्कृतम् ।  
अम्बिकापीठमत्यन्तमनन्तपुरमेव च ॥ ५-१८९ ॥  
  
अनिरुद्धपुरं वेत्सि तथादितिपुरं परम् ।  
अणिमादिपुरं चैव अश्वमेधपुरं परम् ॥ ५-१९० ॥  
  
अन्नपूर्णामहापीठमम्बुजाख्यपुरं तथा ।  
आदिपीठानन्दपीठौ चामोदावादिसूकरौ ॥ ५-१९१ ॥  
  
आशु सिद्धिपुरं चैव यथाद्यन्तपुरं मुखम् ।  
अकम्पादित्यपीठा च आद्यादिनाथपीठकौ ॥ ५-१९२ ॥  
  
(प्। ५३) इष्टनामपुरं चैव इन्दिरापुरमेव च ।  
इलोदयगिरिश्चैव इलान्तेन्दुपुरे प्रिये ॥ ५-१९३ ॥  
  
इन्द्राणीन्द्रेश्वरश्चैव इन्द्रानन्दपुरं तथा ।  
पुरमिन्दुवती नाम तथेन्दुविजयं पुरम् ॥ ५-१९४ ॥  
  
ईश्वरीश्वरयोगौ च ईशानन्देश्वरीपुरम् ।  
ईशान्यैशपुरं देवि कथितं पीठमुत्तमम् ॥ ५-१९५ ॥  
  
कामरूपं प्रियं वाराणसी नैपालमेव च ।  
पौण्डवर्द्धनपीठं च पौरक्यं कान्यकुब्जकम् ॥ ५-१९६ ॥  
  
पुण्याद्रिमर्बुदं चैव एकाम्राम्रातकेश्वरम् ।  
त्रिस्रोतः [त्रैपुरं ख पाठः ।] कामकोटं च तथा भृगुपुरं वरम् ॥ ५-१९७   
॥  
  
कैलासपीठं केदारं शुभं चन्द्रपुरं तथा ।  
श्रीपुरं च तथा कन्यापुरं जालन्धरं तथा ॥ ५-१९८ ॥  
  
मालवं बिल्वपीठं [च कुलान्तं च ख पाठः ।] च देवीकोटं तथैव च ।  
गोकर्णं मारुतेशं च तथाट्टहासमेव च ॥ ५-१९९ ॥  
  
कोल्लानामकगोत्रं च एलापुरमतिप्रियम् ।  
महापथपुरं चैव ओङ्कारपुरमेव च ॥ ५-२०० ॥  
  
जयदं च जयपुरमुज्जयिनीपुरं तथा ।  
हरिद्रापीठकं चैव प्रियं क्षीरपुरं प्रियम् ॥ ५-२०१ ॥  
  
गजाह्वयपुरं चैव उड्डीशपुरमेव च ।  
प्रयागं च तथा षष्ठीपुरमेव शिवप्रदम् ॥ ५-२०२ ॥  
  
मायापुरमतिश्रेष्ठं पुरं च सौरभेश्वरम् [परमेश्वरं जलेश्वरं   
ख ।] ।  
श्रीशैलं मेरुपीठं च मलयं च महागिरिम् ॥ ५-२०३ ॥  
  
महेन्द्रपुरपीठं च तथा बलिपुरं प्रियम् ।  
हिरण्यपुरपीठं च महालक्ष्मीपुरं तथा ॥ ५-२०४ ॥  
  
(प्। ५४) चण्ड्।ईपुरमतिश्रेष्ठं तथा छायापुरं प्रिये ।  
ज्ञात्वा पीठमिदं देवि मद्भक्तेषु प्रकाशय ॥ ५-२०५ ॥  
  
समुद्धर इमा।ल्लोकान् मत्सम्बन्धविधानतः ।  
संसारानलसन्तप्तान् चिन्तावायुविघूर्णितान् ॥ ५-२०६ ॥  
  
कृपयामृतवर्षिण्या अभिषिच्योद्धर प्रिये ।  
पुण्यमस्ति महत् कान्ते यशोऽप्यस्ति महत्सुखम् ॥ ५-२०७ ॥  
  
महाजनप्रसादोऽस्ति मत्प्रीतिर्लोकरक्षणे ।  
मत्प्रसङ्गो मदालापो मत्सवो मदनुग्रहः ॥ ५-२०८ ॥  
  
मत्कर्म मम सम्बन्धो मन्नाम मम चिन्तनम् ।  
मत्कथा मदनुध्यानं मदावेशो मदर्चना ॥ ५-२०९ ॥  
  
मदीक्षणं मदैक्यं च मन्मतिर्मन्नतिः स्तुतिः ।  
मद्गानं मे पुरे नाट्यं मत्कर्मोद्योग एव च ॥ ५-२१० ॥  
  
मन्नाम वै मन्मनवो मच्चेष्टा मत्प्रियस्पृहा ।  
एकेनैव कृतार्थश्च मदनुग्रहभाग् भवेत् ॥ ५-२११ ॥  
  
यदिच्छेत् तीर्थपीठेषु तदाशु लभते प्रियम् ।  
मन्मन्त्रग्रहणादेव निष्पापो जायते पुनः ॥ ५-२१२ ॥  
  
साधनाल्लभते सिद्धिः सिद्धक्षेत्रेष्वदीर्घतः ।  
मन्मनुग्रहणं (न्यू?नू)नं मत्तोषकारणं परम् ॥ ५-२१३ ॥  
  
गृहीत्वा नार्चयेद्यस्तु न जाने किं स मे पुनः ।  
स्वर्गतः सुरवृक्षोऽपि न वै भवति कामदः ॥ ५-२१४ ॥  
  
नाश्रयेद्यदि तन्मूलं को दोषस्तस्य तत् प्रिये ।  
चिन्तामणिर्गृहेऽप्यस्ति न तत्र कापि च स्पृहा ॥ ५-२१५ ॥  
  
को दोषस्तस्य यत्नेन सिध्यन्ति सकलाः क्रियाः ।   
तस्माद्यत् कथितं तुभ्यं तत्र यत्नः फलप्रदः ॥ ५-२१६ ॥  
  
(प्। ५५) विना यत्नेन किं किं स्यान्न जाने विजये सखि ।  
सन्ति तीर्थानि सर्वाणि भास्करोऽयं हुताशनः ॥ ५-२१७ ॥  
  
तारकाश्चन्द्रमा ज्योतिर्जलदा जलमेव च ।  
वसुधादिग्रहा येऽन्ये दिशो विदिश एव च ॥ ५-२१८ ॥  
  
तुलसी ब्राह्मणाश्चैव पुराणानि बहूनि च ।  
शैवाश्च वैष्णवाश्चैव सारो धर्मः सनातनः ॥ ५-२१९ ॥  
  
मद्भक्त्यवितथश्रद्धाशरणाश्च निरन्तरम् ।  
उपाया विविधाः सन्ति स्वपरित्राणहेतवः ॥ ५-२२० ॥  
  
तथापि न यतन्तेऽहो तथा चेच्छन्ति किल्विषम् ।  
राजकोपप्रशभार्थे किं किं न स्यात्तदर्थिनः ॥ ५-२२१ ॥  
  
सुखदुःखोपभोगश्च देशाद् देशान्तरं तथा ।  
प्राप्याप्राप्ये तथा वस्तू दिवा रात्रिस्तथैव च ॥ ५-२२२ ॥  
  
इन्द्रियस्पर्शभोगाश्च मेध्यामेध्यं च दर्शने ।  
यत्नायत्नकृतं कार्यं सिक्तासिक्तमहोदधिः ॥ ५-२२३ ॥  
  
भुक्ताभुक्तशरीरं तु सुवेशश्च कुवेशकः ।  
प्रियवागप्रियवाक् च दूरं निकटमेव च ॥ ५-२२४ ॥  
  
सुखं दुःखं तथा यच्च नानाकर्म प्रियाप्रियम् ।  
सर्वेषां ह्रासवृद्धी च वपुषां निर्गमागमौ ॥ ५-२२५ ॥  
  
धनानां स्थितिनाशौ च गन्धानां च क्षयस्थिती ।  
वयोयौवनरूपाणां प्रक्रमं सर्वमेव च ॥ ५-२२६ ॥  
  
पश्यन्तोऽपि न पश्यन्तो ज्ञानिनोऽज्ञानिनः सदा ।  
तस्माच्छ्रद्धामयं मन्त्रं(सर्वं)श्रद्धा हि भावसिद्धिदा ॥ ५-२२७ ॥  
  
अस्मासु भावना यस्य सोऽस्मासु प्रतिपद्यते ।  
तस्मात् साधुपदे सद्भिर्गन्तव्यमतियत्नतः ॥ ५-२२८ ॥  
  
(प्। ५६) प्रमादादपि नासाधुपथे वै ज्ञानदृष्टिभिः ।  
इति सर्वं समालोच्य यथार्थं बुद्ध्य पण्डिते ॥ ५-२२९ ॥  
  
आचर स्वं प्रियं धर्मं प्रवर्तय शुचिव्रतम् ।  
मत्पदाम्बुजसेवासु व्रजन्तु मम सन्निधिम् ॥ ५-२३० ॥  
  
क्रीडन्तु मज्जनैः सार्धं प्राप्नुयुः परनिर्वृतिम् ।  
एतैर्मदुपदेशैस्त्वं शृणु वार्तां महामते ॥ ५-२३१ ॥  
  
त्वत्प्रसादादिमे लोकाः सूरिणः स्युर्महाप्रिये ।  
अत्र ते प्रियनामानि शृणुष्व नगनन्दिनि ॥ ५-२३२ ॥  
  
कामेशा कामरूपे त्वं पूर्णा काश्यां विमुक्तिदा ।  
नेपाले पुण्यदा पुण्या सुवेशा पौण्ड्रवर्द्धने ॥ ५-२३३ ॥  
  
धर्मबुद्धिः सुधा चैव सुखदा पापमोचनी ।  
[पारस्ये ख पाठः ।] पौरक्ये परमानन्दा ब्रह्माणी कान्यकुब्जके ॥ ५-२३४ ॥  
  
पुण्याद्रौ च महापुण्या पूर्णा यज्ञफलेश्वरी ।  
कात्यायन्यर्बुदे देवि धनदा शिववल्लभा ॥ ५-२३५ ॥  
  
एका चैकाम्रके देशे सुरूपेशाम्रकेश्वरे ।  
त्रिपुरे [त्रिस्रोतसि ख पाठः ।] सुन्दरी दिव्यरूपाखिलमनोहरा ॥ ५-२३६ ॥  
  
कामकोटे महापीठे प्रमदा मदनालसा ।  
कामेश्वरी रतिश्चैव भृगुपुर्यां व्रजेश्वरी ॥ ५-२३७ ॥  
  
वृक्षेशा च तपोलक्ष्मीः कैलासे भुवनेश्वरी ।  
केदारे वरदा चैवामृता चन्द्रपुरे सिता ॥ ५-२३८ ॥  
  
कलावती प्रभेशा च श्रीपुरे श्रीरमा प्रिया ।  
कुमारी ब्रह्मचर्या च कन्या च कन्यकापुरे ॥ ५-२३९ ॥  
  
जालन्धरे महापीठे नागर्याग्निमुखी शुभा ।  
ज्वालामुखी लोलजिह्वा सुवेशा च सुरङ्गिणी ॥ ५-२४० ॥  
  
(प्। ५७) मालवे च महाविद्या बिल्वपीठे च रूपिणी ।  
रूपवति महादेवी देवीकोटेऽखिलेश्वरी ॥ ५-२४१ ॥  
  
गोकर्णे प्रियपीठे त्वं रुद्राणी सर्वमङ्गला ।  
पवने हरपीठे च गन्धश्रीश्च सुगन्धिका ॥ ५-२४२ ॥  
  
अट्टहासे महापीठे भीमकाली च कालिका ।  
विरजे मुक्तिहेतुश्च नमः स्वस्ति सुधामयी ॥ ५-२४३ ॥  
  
जयश्री राजलक्ष्मीश्च सुवेशा राजपर्वते ।  
एलापुरे महासम्पत् माहेश्वरी महापथे ॥ ५-२४४ ॥  
  
गायत्री ब्रह्मरूपा च तत्सदोङ्कारपीठके ।  
जया जयपुरे देवी जयदा जयमङ्गला ॥ ५-२४५ ॥  
  
विजया मङ्गला गौरी उज्जयिन्यां सदा शिवा ।  
गौरीश्वरी महादेवी हारद्रापीठके शिवा ॥ ५-२४६ ॥  
  
क्षीरपीठे युगाद्या च क्षीराख्या नियमप्रभा ।  
राजेश्वरी महालक्ष्मीर्हस्तिनापुरवासिनी ॥ ५-२४७ ॥  
  
कमला विमला भक्ती रौद्री च नीलपर्वते ।  
यागेश्वरी त्रिवेण्यां [त्रिवेणी ख पाठः ।] च त्रिःस्रोता ब्रह्मरूपिणी ॥ ५-२४८   
॥  
  
सिन्धुस्थ(ली?ले)कामधेनुः षष्ठी षष्ठीपुरे प्रिये ।  
माया मायापुरे देवी सुरभी सौरभेश्वरे ॥ ५-२४९ ॥  
  
विलासिनी महानन्दा प्रियचन्दनपर्वते ।  
महाव्रजेश्वरी श्रेष्ठा शमनेश्वरपीठके ॥ ५-२५० ॥  
  
भवानी भवभक्ता च श्रीशैले शिववल्लभा ।  
देवता या स्वर्गलक्ष्मीः कनकामरपर्वते ॥ ५-२५१ ॥  
  
उमा गौरी सती सत्या पार्वती हिमपर्वते ।  
इन्द्रेश्वरी सुराराध्या माहेन्द्रे जगदीश्वरी ॥ ५-२५२ ॥  
  
(प्। ५८) अल्लाभोगेश्वरी नित्या श्रीमद्वलिपुरे शिवा ।  
सुवर्णा कनका वामा हिरण्यपुरपीठके ॥ ५-२५३ ॥  
  
महालक्ष्मीर्महेशानी महालक्ष्मीपुरेऽम्बिका ।  
चण्डीपुरे [चण्डा ख पाठः ।] प्रचण्डा च चण्डा चण्डवती शिवा ॥ ५-२५४ ॥  
  
छत्रे मेघस्वना चैव माया च्छत्रेश्वरी तथा ।  
कालीघट्टे महापीठे काली कालात्मिका तथा ॥ ५-२५५ ॥  
  
लिङ्गाख्ये भैरवी विद्या विजया जाह्नवीतटे ।  
इति ते कथितं दिव्यं पीठक्रममुदाहृतम् ॥ ५-२५६ ॥  
  
अतिगुह्यं महेशानि कथितं देववन्दिते [सुरगणार्चिते इत्यपि पाठः ।] ।  
मद्भक्तेभ्यो महेशानि प्रकाशमुपपादय ॥ ५-२५७ ॥  
  
तेषां भाग्यवशेनैव कथितं मन्मुखोदितम् ।  
अकथ्यं कथितं भद्रे अतिप्रियतमे शिवे ॥ ५-२५८ ॥  
  
सारात् सारतरं सर्वं कथितं तव सुन्दरि ।  
  
  
इति श्रीबृहन्नीलतन्त्रे भैरवभैरवीसंवादे नैमित्तिकार्चन पीठ   
तदीश्वरीवर्णनं पञ्चमः पटलः ॥ ५ ॥  
  
  
  
  
अथ  
  
षष्ठः पटलः ।  
  
  
श्रीदेव्युवाच ।  
  
  
भगवन् सर्वधर्मज्ञ सर्वशास्त्रविशारद ।  
इदानीं श्रोतुमिच्छामि पूजनं कुलपूजनम् ॥ ६-१ ॥  
  
यत्कृ(ते?त्वा)साधको वीरः सद्यो मोक्षमवाप्नुयात् ।  
एकश्चेत् कुलशास्त्रज्ञः पूजार्हस्तत्र भैरव ।  
कथयस्व महादेव यदि स्नेहोऽस्ति मां प्रति ॥ ६-२ ॥  
  
  
श्रीभैरव उवाच ।  
  
  
कथितव्यं महापुण्यं विस्तरेण तपोधने ।  
सर्व एव सुराः पूज्याः सत्यं ब्रह्मादयः शिवे ॥ ६-३ ॥  
  
एका चेद्युवती तत्र पूजिता चावलोकिता ।  
स(र्वत्रै?र्वा ए)व परादेव्यः पूजिताः कुलभैरवि ॥ ६-४ ॥  
  
आदावन्ते च मध्ये च सा हि पूज्या [लक्षपूर्तौ ख पाठः ।] विशेषतः ।  
न पूजयति चेत् कान्तां बहु[तदा ख पाठः ।]विघ्नैर्विलिप्यते ॥ ६-५ ॥  
  
पूर्वार्जितफलं नास्ति का कथा परसाधने [पूजने ख पाठः ।] ।  
नवशक्तिर्महेशानि पञ्चशक्तिश्च भैरवि ॥ ६-६ ॥  
  
पूजिता विगुणं सर्वं सगुणं कारयेद्यतः ।  
पृथिवीं सस्यसम्पन्नां ब्राह्मन्णे वेदपारगे ॥ ६-७ ॥  
  
दत्त्वा यत्फलमाप्नोति तत्फलं कौलिकार्चनात् ।  
अन्नदानं सहस्रेभ्यः शतेभ्यो यज्वनामपि ॥ ६-८ ॥  
  
तेषां भोजनदानेन तत्फलं कौलिकार्चनात् ।  
वापीकूपतडागानि कृत्वा च शिवकृष्णयोः ॥ ६-९ ॥  
  
(प्। ६०) दानाद् यत् फलमाप्नोति तत्फलं कौलिकार्चनात् ।  
यदि भाग्यवशेनैव वारमेकं प्रपूजयेत् ॥ ६-१० ॥  
  
कृता(र्थो?र्था)स्ते हि निस्तीर्णा यान्ति देवीपुरे स्वयम् ।  
पुरश्चरणकालेऽपि यदि स्यात् पीठपूजनम् ॥ ६-११ ॥  
  
तत्रैव पीठपूजा सा मनसापि न हीयते ।  
देवीकोटे महाभागा उड्डियाने च भैरवी ॥ ६-१२ ॥  
  
योनिमुद्रा [योगनिद्रा ख पाठः ।] कामरूपे महिषासुरमर्दिनी ।  
कात्यायनी कामभूमौ कामाख्या कामरूपिणी ॥ ६-१३ ॥  
  
जालन्धरी च पूर्णेशी पूर्णशैले च चण्डिका ।  
कामरूपे ततो देवी पूज्या दिक्केरवासिनी ॥ ६-१४ ॥  
  
अथवा कामरूपस्य दर्शनं यदि भाग्यतः ।  
तदा भगादिदेवीनां पूजा तत्र विधीयते ॥ ६-१५ ॥  
  
यदि भाग्यवशेनैव कुलदृष्टिः प्रजायते ।  
तदैव मानसीं तत्र तासां च सम्प्रकल्पयेत् ॥ ६-१६ ॥  
  
भगिनीं भगजिह्वां च भगास्यां भगमालिनीम् ।  
भगिनीं च भगाक्षीं च भगकर्णां भगत्वचम् ॥ ६-१७ ॥  
  
भगनासां भगस्तनीं भगस्थां भगसर्पिणीम् ।  
तत्र सम्पूज्य गन्धाद्यैर्मानसैर्गुरुमेव च ॥ ६-१८ ॥  
  
नमस्कृत्य विधानेन स्वयमक्षोभितः सुधीः ।  
द्वादश्यां पूजयेद्विष्णुं चतुर्दश्यामुमापतिम् ॥ ६-१९ ॥  
  
अष्टम्यां पूजयेच्छक्तिं सर्वसिद्धिप्रदां किल ।  
केशसंस्कारकर्माणि कारयेत् सर्वदा प्रिये ॥ ६-२० ॥  
  
आदावानीय देवेशि स्वकान्तां वा परस्त्रियम् ।  
प्रथमं चासनं दत्त्वा पाद्यं दद्यात् ततः परम् ॥ ६-२१ ॥  
  
(प्। ६१) अर्घ्यं दद्यान्महेशानि यथोक्तविधिना शिवे ।  
आचमनीयं च तथा दद्याच्च सुधया प्रिये ॥ ६-२२ ॥  
  
स्नानीयं परमेशानि वौषडन्तेन दापयेत् ।  
गन्धं दद्यान्महेशानि गन्धानामष्टकं तथा ॥ ६-२३ ॥  
  
पुष्पं दद्याद्वरारोहे गन्धयुक्तं मनोहरम् ।  
धूपं गुग्गुलुना दद्यात् महादैव्यै मनोहरम् ॥ ६-२४ ॥  
  
दीपं च सर्पिषा दद्यात् ताम्राधारं सुशोभनम् ।  
नैवेद्यं परमं दद्यात् सुस्वादु सुमनोहरम् ॥ ६-२५ ॥  
  
नानाद्रव्ययुतं दद्यान्नारिकेलयुतं तथा ।  
रम्भाफलं बीजपूरं श्रीफलं श्रीनिकेतनम् ॥ ६-२६ ॥  
  
मधु दद्यान्महेशानि पलद्वयमितं शुभे ।  
घृतं दद्यान्महेशानि नूतनं पलमानतः ॥ ६-२७ ॥  
  
नानोपहारसंयुक्तं दधिदुग्धयुतं तथा ।  
ताम्बूलं परमं दद्यात् सुस्वादु च सुवासितम् ॥ ६-२८ ॥  
  
कर्पूरादिसमायुक्तं गुवाकेन समन्वितम् ।  
चर्व्यं चोष्यं तथा लेह्यं पेयं दद्यान्महेश्वरि ॥ ६-२९ ॥  
  
जलं दद्याद्वरारोहे कर्पूरादिसुवासितम् ।  
यद्यदिच्छति तस्मिन् वै काले सुरगणार्चिते ॥ ६-३० ॥  
  
तत्तद् दद्याद्विशेषेण येन तुष्यति सुन्दरी ।  
सप्तवर्षाष्टवर्षा वा नववर्षा च या भवेत् ॥ ६-३१ ॥  
  
दशवर्षा महेशानि एकादशगता तथा ।  
द्वादशे वर्षे सम्प्राप्ता [प्राप्ते क पाठः ।] तथा त्रयोदशे शुभे ॥ ६-३२ ॥  
  
चतुर्दशे तथा देवि(तथा? वर्षे)पञ्चदशे तथा ।  
षोडशवर्षा तथा देवि श्रेष्ठा कार्मप्रदा तु सा ॥ ६-३३ ॥  
  
(प्। ६२) केशसंस्करणं कुर्यान्नानाद्रव्यैर्मनोरमैः ।  
ततो दद्यात् महाद्रव्यं येन तुष्यति मानवी ॥ ६-३४ ॥  
  
स्तनद्वन्द्वे रमाबीजं हनुद्वये भग-द्वयम् ।  
कक्षाधः परमेशानि लिखेत् गङ्गाधर द्वयम् ॥ ६-३५ ॥  
  
योन्यधः कामिनी युग्ममूरुद्वये लिखेत् प्रिये ।  
पादपद्मतले विश्वबीजं परमदुर्लभम् ॥ ६-३६ ॥  
  
संलिख्य विधिवद्भक्त्या शिरीषवृन्तकेन वै ।  
भगे लिखेन्महेशानि बालाबीजं महेश्वरि ॥ ६-३७ ॥  
  
ओष्ठद्वये भगं चैव लेखन्या कनकस्य च ।  
हस्तद्वये काकिनी च लेखनीया च देशिकैः ॥ ६-३८ ॥  
  
रक्तवस्त्रं महेशानि दद्याद्भद्रं मनोरमम् ।  
रक्ताख्यचन्दनेनैव लिखेत् बीजं सुरेश्वरि ॥ ६-३९ ॥  
  
भगे पुष्पाञ्जलिं दत्त्वा प्रणमेद् दण्डवद्भुवि ।  
एवं वारत्रयं कुर्यात् यावद् दृष्टिर्न जायते ॥ ६-४० ॥  
  
मूलमन्त्रं महेशानि जपेत् पर्वतमस्तके ।  
सहस्रस्य प्रमाणेन जपेत् तत्र महेश्वरि ॥ ६-४१ ॥  
  
अष्टाविंशतिमानेन तदास्ये तु जपेत् प्रिये ।  
अष्टोत्तरशतं योनिगर्तमध्ये जपेत् प्रिये ॥ ६-४२ ॥  
  
तासामभीष्टसिद्ध्यर्थं कुर्यात् पर्वतमर्दनम् ।  
मूलं जपेन्महेशानि ताडयेद् योनिमण्डलम् ॥ ६-४३ ॥  
  
ततस्तत्त्वं पुरः क्षिप्त्वा सिद्धो भवति साधकः ।  
कालीप्रयोगमेतद्धि जानीहि सुरवन्दिते ॥ ६-४४ ॥  
  
काली तारा महाविद्या त्रिपुरार्णा महेश्वरी ।  
एतासां भैरवीणां च प्रयोगात् सिद्धिमाप्नुयात् ॥ ६-४५ ॥  
  
(प्। ६३) बलिं दद्यान्महेशानि सन्ध्याकाले शिवालये ।  
अदत्त्वा च महादेवि बलिं सर्वहितं प्रिये ॥ ६-४६ ॥  
  
॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥ ।  
शिवायै च बलिं दद्यात् सर्वयत्नपुरःस(रैः?रम्) ।  
अन्यथा सिद्धिहानिः स्यान्नात्र कार्या विचारणा ॥ ६-४७ ॥  
  
प्रान्तरे बिल्वमूले वा श्मशाने वापि साधकः ।  
निर्जने वा वने घोरे हर्म्ये वा प्रङ्गणेऽपि वा ॥ ६-४८ ॥  
  
भित्त्यधो वा महेशानि बलिं दद्याद् विधानतः ।  
मांसप्रधानं नैवेद्यं सन्ध्याकाले निवेदयेत् ॥ ६-४९ ॥  
  
कालि कालीति वक्तव्ये [व्या ख पाठः ।] तत्र सा शिवरूपिणी ।  
पशुरूपा समायाति परिवारगणैः सह ॥ ६-५० ॥  
  
भुक्त्वा रौति यदैशान्यां वायव्यां सुरवन्दिते ।  
ऐशान्यां सुखसम्पत्तिर्वायवी भोगमोक्षदा ॥ ६-५१ ॥  
  
तदैव मङ्गलं तेषां भवत्येव न संशयः ।  
अवश्यमन्नदानेन नियतं [नित्यं सन्तोषयेत् ख पाठः ।] तोषयेच्छिवाम् ॥   
६-५२ ॥  
  
(नित्यश्राद्धं यथा सन्ध्यावन्दनं पितृतर्पणम् ।  
तथेयं कुलदेवीनां नित्यता कुलपूजने ॥ ६-५३ ॥  
  
पशुरूपां शिवां देवीं यो नार्चयति निर्जने) ।  
जपपूजाविधानानि यत् किञ्चित् सुकृतानि च ॥ ६-५४ ॥  
  
गृहीत्वा शापमादाय शिवा रोदिति निर्जने ।  
शिवारावेण तस्याशु सर्वं नश्यति निश्चितम् ॥ ६-५५ ॥  
  
एकया भुज्यते यत्र शिवया देवि भैरवि ।  
तत्रैव सर्वदेवानां प्रीतिः परमदुर्लभा ॥ ६-५६ ॥  
  
(प्। ६४) पशुशक्तिर्नरशक्तिः पक्षिशक्तिश्च भैरवि ।  
पूजिता द्विगुणं [विगुणं कर्म सगुणं साधयेद् ध्रुवम् ख पाठः ।]   
कर्म साधयेत् परमेश्वरि ॥ ६-५७ ॥  
  
तेन सर्वं प्रयत्नेन कर्तव्यं पूजनं महत् ।  
राजादिभयमापन्ने देशान्तरभयादिके ॥ ६-५८ ॥  
  
अशुभानि च कर्माणि विचिन्त्य बलिमाहरेत् ।  
बलिमन्त्रं प्रवक्ष्यामि सावधानावधारय ॥ ६-५९ ॥  
  
येन सिद्ध्यति सर्वेशि नास्ति कालस्य निश्चयः ।  
आदौ कालीं समुद्धृत्य शिवे चेति ततः परम् ॥ ६-६० ॥  
  
सर्वरूपधरे पश्चात् आगछेति पदद्वयम् ।  
मम शब्दं ततो ब्रूयात् बलि शब्दं ततः परम् ॥ ६-६१ ॥  
  
गृह्ण गृह्णेति द्वन्द्वं च वह्निजायावधिमनुः ।  
मन्त्रेणानेन देवेशि बलिं दत्त्वा मनोहरम् ॥ ६-६२ ॥  
  
सर्वपापैः प्रमुच्येत सत्यं सत्यं महेश्वरि ।  
मन्त्रान्तरं प्रवक्ष्यामि बल्यर्थं यन्मनोहरम् ॥ ६-६३ ॥  
  
गृह्ण देवि महाभागे शिवे कालाग्निरूपिणि ।  
शुभाशुभफलं व्यक्तं ब्रूहि गृह्ण बलिं तव ॥ ६-६४ ॥  
  
एवमुच्चार्य दातव्यो बलिः कुलजनप्रियः ।  
यदा न भुज्यते देवि तदा नैव शुभं भवेत् ॥ ६-६५ ॥  
  
शुभं यदि भवेत् तत्र भुज्यते तदशेषतः ।  
एवं ज्ञात्वा महादेवि शान्तिं स्वस्त्ययनं चरेत् ॥ ६-६६ ॥  
  
इति ते कथितं देवि नैमित्तिकविधिं शिवे ।  
यत्कृते साधको वीरो जायते च निरापदः ॥ ६-६७ ॥  
  
अथ वक्ष्ये महेशानि शाक्ताचारक्रमं शुभम् ।  
शाक्तानां कुलसर्वस्वं जानीहि नगनन्दिनि ॥ ६-६८ ॥  
  
(प्। ६५) प्रातरुत्थाय मन्त्रज्ञः कुलवृक्षं प्रणम्य च ।  
शिरःपद्मे गुरुं ध्यात्वा तत्सुधाप्लावितं स्मरेत् ॥ ६-६९ ॥  
  
मानसैरुपचारैस्तु तमाराध्य निरामयः ।  
मुलादिब्रह्मरन्ध्रान्तं मूलविद्यां विभावयेत् ॥ ६-७० ॥  
  
सूर्यकोटिप्रतीकाशां सुधाप्लावितविग्रहाम् ।  
तत्प्रभापटलव्याप्तं स्वशरीरं विचिन्तयेत् ॥ ६-७१ ॥  
  
श्लेष्मातक-करञ्जाक्ष-निम्बाश्वत्थकदम्बकाः ।  
बिल्वो वाप्यथवाऽशोक इत्यष्टौ कुलपादपाः ॥ ६-७२ ॥  
  
एवं ते कथितं भद्रे तन्त्रेऽन्यस्मिन् महेश्वरि ।  
बालां वा यौवनोन्मत्तां वृद्धां वा कुलसुन्दरीम् ॥ ६-७३ ॥  
  
कुत्सितां वा महादुष्टां नमस्कृत्य विभावयेत् ।  
तासां प्रहारो निन्दा वा कौटिल्यमप्रियं तथा ॥ ६-७४ ॥  
  
सर्वथा च न कर्तव्यमन्यथा सिद्धिरोधकः ।  
स्त्रियो देवाः स्त्रियः प्राणाः स्त्रिय एव विभूषणम् ॥ ६-७५ ॥  
  
स्त्रीसङ्गिना सदा भाव्यमन्यथा स्वस्त्रियामपि ।  
विपरीतरता सा तु भाविता हृदयोपरि ॥ ६-७६ ॥  
  
तद्धस्थावचितं द्रव्यं तद्धस्तावचितं जलम् ।  
तद्धस्तावचितं भोज्यं देवताभ्यो निवेदयेत् ॥ ६-७७ ॥  
  
अन्यमन्त्रपुरस्कारं निन्दां चैव विवर्जयेत् ।  
एतद् ब्रह्म तदेवैतन्नाहं वस्तु न सोऽपि च ॥ ६-७८ ॥  
  
नानाचारं न कर्तव्यं नाचारणमितस्ततः ।  
प्रायश्चित्तं भृगोः पातं तीर्थाभिगमनं तथा ॥ ६-७९ ॥  
  
पिण्डं वेदोदितं न्यासं कौले पञ्च विवर्जयेत् ।  
भूतहिंसा न कर्तव्या पशुहिंसा विशेषतः ॥ ६-८० ॥  
  
(प्। ६६) बलिदानं विना देव्या हिंसां सर्वत्र वर्जयेत् ।  
बलिदानाय या हिंसा दोषाय प्रकीर्तिता ॥ ६-८१ ॥  
  
बलिदानाय हिंस्याच्च सदा देवि महापशून् ।  
इति वेदविदां देवि सिद्धान्तः सर्वसम्मतः ॥ ६-८२ ॥  
  
वेदसम्मतसिद्धन्तः स ममापि च सम्मतः ।  
पशुयागे महेशानि पशुं हन्यान्न संशयः ॥ ६-८३ ॥  
  
सा हिंसा निन्दिता वेदैर्या च वैधेतरा भवेत् ।  
वैधहिंसा च कर्तव्या संशयो नास्ति कश्चन ॥ ६-८४ ॥  
  
इदानीं शृणु चार्वङ्गि रहस्यं परमाद्भुतम् ।  
रहस्यं सर्वदेवीनां समयाचारलक्षणम् ॥ ६-८५ ॥  
  
येन विना महेशानि न सिध्येन्मन्त्रमुत्तमम् ।  
कल्पकोटिजपेनापि तस्य सिद्धिर्न जायते ॥ ६-८६ ॥  
  
मानवाः कुलशास्त्राणां कुलाचारानुचारिणाम् ।  
सिद्धाः स्युर्नास्ति सन्देहो वैष्णवाचारतत्पराः ॥ ६-८७ ॥  
  
परनिन्दासहिष्णुः स्यादुपकाररतः सदा ।  
पर्वते विजने वापि निर्जने शून्यमण्डले ॥ ६-८८ ॥  
  
चतुष्पथे कलामध्ये यदि दैवान्महेश्वरि ।  
क्षणं ध्यात्वा मनुं जप्त्वा नत्वा गच्छेद् यथासुखम् ॥ ६-८९ ॥  
  
गृध्रं वीक्ष्य महाकालीं नमस्कुर्यादतन्द्रितः ।  
क्षेमङ्करीं तथा वीक्ष्य जम्बुकीं यमदूतिकाम् ॥ ६-९० ॥  
  
कुररं श्येनभूकाकौ कृष्णमार्जारमेव च ।  
कृशोदरि महाचण्डे मुक्तकेशि बलिप्रिये ॥ ६-९१ ॥  
  
कुलाचारप्रसन्नास्ये नमस्ते शङ्करप्रिये ।  
श्मशाने च शवं दृष्ट्वा प्रदक्षिणमनुव्रजन् ॥ ६-९२ ॥  
  
(प्। ६७) प्रणम्यानेन मनुना मन्त्री सुखमवाप्नुयात् ।  
घोरदंष्ट्रे करालास्ये [कठोराक्षि ख पाठः ।] किटि शब्दनिनादिनि ॥ ६-९३ ॥  
  
गुरुघोररवास्फाले नमस्ते चितिवासिनि ।  
रक्तवस्त्रां रक्तपुष्पां विलोक्य त्रिपुराम्बिकाम् ॥ ६-९४ ॥  
  
प्रणम्य दण्डवद्भूमाविम मन्त्रं पठेन्नरः ।  
बन्धूकपुष्पसङ्काशे त्रिपुरे भयनाशिनि ॥ ६-९५ ॥  
  
भाग्योदयसमुत्पन्ने नमस्ते वरवर्णिनि ।  
कृष्णवर्णं तथा पुष्पं राजानं राजपुत्रकम् ॥ ६-९६ ॥  
  
हस्त्यश्वरथशस्त्राणि करवीरं तथा शिवम् [फलकान् वीरपूरुषान् ख   
पाठः ।] ।  
महिषं कुलनाथं च दृष्ट्वा महिषमर्दिनीम् ॥ ६-९७ ॥  
  
प्रणम्य जयदुर्गां वा स तु विघ्नैर्न लिप्यते ।  
जय देवि जगद्धात्रि त्रिपुराद्ये त्रिदैवते ॥ ६-९८ ॥  
  
भक्तेभ्यो वरदे देवि महिषघ्नि नमोऽस्तु ते ।  
मद्यभाण्डं समालोक्य मत्स्यमांसं वरस्त्रियम् ॥ ६-९९ ॥  
  
दृष्ट्वा च भैरवीं देवीं प्रणम्य विन्यसेन्मनुम् [विमृशेत् ख पाठः ।] ।  
घोरविघ्नविनाशाय कुलाचारसमृद्धये ॥ ६-१०० ॥  
  
नमामि वरदे देवि मुण्डमालाविभूषिते ।  
रक्तधारासमाकीर्णे वरदे [र्णवदने ख पाठः ।] त्वां नमाम्यहम् ॥ ६-  
१०१ ॥  
  
सर्वविघ्नहरे देवि नमस्ते हरवल्लभे ।  
एतेषां दर्शनेनैव यदि नैवं प्रवर्तते ॥ ६-१०२ ॥  
  
शक्तिमन्त्रं पुरस्कृत्य तस्य सिद्धिर्न जायते ।  
एतेषां हिंसनोच्चाटमारणं वागुरादिभिः ॥ ६-१०३ ॥  
  
क्रियते येन पापात्मा मद्भक्तः स कथं भवेत् ।  
प्रधानांशसमुद्भूता एते कुलजनप्रिये ॥ ६-१०४ ॥  
  
(प्। ६८) डाकिन्यश्च महादेवि त्वदंशाः सर्वतो दिशः ।  
लब्धसिद्धिसमायोगो डाकिनीदर्शनं यदि ॥ ६-१०५ ॥  
  
अथवा दानवानां च मद्भक्तानां विशेषतः ।  
वटुकानां देवतानां तस्य सिद्धिश्च जायते ॥ ६-१०६ ॥  
  
परयोषां समालोक्य षोडशाब्दां मनोहराम् ।  
रक्तवस्त्रां मृगाक्षीं च प्रणम्य च मनुं जपेत् ॥ ६-१०७ ॥  
  
अष्टोत्तरशतं जप्त्वा सिद्धिमाप्नोति निश्चितम् ।  
ततः सिद्धमनुर्मन्त्री सर्वकर्माणि साधयेत् ॥ ६-१०८ ॥  
  
वैशाखे मासि देवेशि तृतीयाक्षयसञ्ज्ञिता ।  
तस्यां चावाह्य विधिवत् कालिकां भुवनेश्वरीम् ॥ ६-१०९ ॥  
  
प्रस्तुतिं कारयेद्विद्वान् सर्वकामफलप्रदाम् ।  
स्तुत्वा चावाह्य यत्नेन पूजयेत् परदेवताम् ॥ ६-११० ॥  
  
चतुर्भुजां महादेवीं मुण्डमालाविभूषिताम् ।  
अभयं वरदं खड्गं मुण्डमालाधरां पराम् ॥ ६-१११ ॥  
  
  
श्रीदेव्युवाच   
  
  
भगवन् सर्वधर्मज्ञ सर्वशास्त्रार्थपारग ।  
कालिकाया महादेव्याः पूजनं विस्तरेण तु ॥ ६-११२ ॥  
  
गुप्तबीजं गुप्तमन्त्रं मूलाधारबहिष्क्रियाम् ।  
कथयस्व समासेन येन तुष्यामि शङ्कर ॥ ६-११३ ॥  
  
  
(श्रीभैरव उवाच) ।  
  
  
मन्त्रन्यासं समाचर्य ऋष्यादिन्यासमाचरेत् ।  
आदौ च आसनं दत्त्वा पूजयेत् परदेवताम् ॥ ६-११४ ॥  
  
अस्यां तिथौ महादेवि कालिकां यः प्रपूजयेत् ।  
तस्य सर्वार्थसिद्धिः स्यात् सर्वशत्रुक्षयो भवेत् ॥ ६-११५ ॥  
  
(प्। ६९) राजानोऽन्ये महेशानि दासत्वं प्राप्नुयुर्लघु ।  
न पूजयति चेत्कालीं दम्भाद्वाप्यथ भैरवि ॥ ६-११६ ॥  
  
सर्वनाशं करोत्याशु क्रुद्धा भवति कालिका ।  
तस्मात् सर्वप्रयत्नेन महाविभवविस्तरैः ॥ ६-११७ ॥  
  
पूजयेत् परमेशानीं सर्वकामसमृद्धिदाम् ।  
महापूजां महादेवि यदि कुर्याद्वरानने ॥ ६-११८ ॥  
  
तदैव महती सिद्धिर्भवत्येव न संशयः ।  
चतुर्वर्गस्य कामी हि पूजयेत् कालिकां मुदा ॥ ६-११९ ॥  
  
प्राणप्रतिष्ठामन्त्रेण प्राणान् संस्थापयेद् बुधः ।  
न्यासजालं महादेव्याः शरीरे विनिवेश्य वै ॥ ६-१२० ॥  
  
एवं च आत्मनो देहे न्यासजालं निवेशयेत् ।  
भूतशुद्धिं ततः कुर्यात् प्राणायामं चरेत् त्रिधा ॥ ६-१२१ ॥  
  
अपसर्पन्तु ते भूता ये भूता भुवि संस्थिताः ।  
ये भूता विघ्नकर्तारस्ते नश्यन्तु शिवाज्ञया ॥ ६-१२२ ॥  
  
विघ्नानुत्सार्य देवेशि पद्मं निर्माय यागवित् ।  
देवीसम्मुखतो देवि ततः पूजां समारभेत् ॥ ६-१२३ ॥  
  
रात्रौ गते तु प्रहरे प्रथमे सुरवन्दिते [सुरगणार्चिते इति पाठान्तरम् ।] ।  
आसनं प्रथमं दद्यात् स्वागतं तदनन्तरम् ॥ ६-१२४ ॥  
  
पाद्यार्घ्याचमनीयं च मधुपर्कं ततः परम् ।  
तथा चाचमनीयं च स्नानीयं च ततः परम् ॥ ६-१२५ ॥  
  
वसनं रक्तकं दद्याद् रजताभरणं तथा ।  
गन्धपुष्पे महादेवि धूपदीपौ ततः परम् ॥ ६-१२६ ॥  
  
नैवेद्यं त्रिविधं दद्यात् सुस्वादु सुमनोहरम् ।  
ताम्बूलं परमं हृद्यं दद्याद् देव्यै मनोहरम् ॥ ६-१२७ ॥  
  
(प्। ७०) बलिदानं महादेव्यै कुर्यात् साधकसत्तमः ।  
छागं दद्यात् तथा मेषं महिषं गोधिकां तथा ॥ ६-१२८ ॥  
  
कपोतं च महेशानि दद्याद् देव्यै मनोहरम् ।  
मधूदकं महादेव्यै शर्करादिविनिर्मितम् ॥ ६-१२९ ॥  
  
ततः शत्रुबलिं राजा दद्यात् क्षीरेण निर्मितम् ।  
स्वयं छिन्द्यात् क्रोधदृष्ट्या प्रहारजनकेन च ॥ ६-१३० ॥  
  
कोपेन च सकृद् देवि सत्यं सत्यं गणेश्वरि ।  
प्राणप्रतिष्ठां कृत्वा वै शत्रुनाम्ना महेश्वरि ॥ ६-१३१ ॥  
  
शत्रुक्षयो महादेवि भवत्येव न संशयः ।  
मन्त्रं जप्त्वा विधानेन नमस्कुर्याच्छुचिस्मिते ॥ ६-१३२ ॥  
  
वाद्यभाण्डं निवेद्यैव सर्वयत्नेन देशिकः ।  
ततः स साधको वीरो जायते नात्र संशयः ॥ ६-१३३ ॥  
  
सन्दंशं परमं दद्याद् भृष्टद्रव्येण संयुतम् ।  
गुडक्षीरं मधु द्राक्षामिक्षुदण्डं पुरातनम् ॥ ६-१३४ ॥  
  
रम्भाफलं बीजपूरं तथा च नारिकेलकम् ।  
मधुयुक्तं नारिकेलं शस्यं दद्यान्महेश्वरि ॥ ६-१३५ ॥  
  
अवश्यं दापयेत् तत्तु देवीतोषो महान् भवेत् ।  
गुप्तमन्त्रं महेशानि जानीहि नगनन्दिनि ॥ ६-१३६ ॥  
  
[मन्त्रस्तु ॐ ह्रीं ह्रीं हूं हूं क्रीं क्रीं दक्षिणे कालिके क्रीं क्रीं   
हूं हूं ह्रीं ह्रीं स्वाहा ॥]   
भुवनेशी द्वयं भद्रे कूर्चयुग्मं ततः परम् ।  
निजबीजद्वयं देवि दक्षिणे कालिकेति च ॥ ६-१३७ ॥  
  
संहारक्रमयोगेन पूर्वबीजानि चोच्चरेत् ।  
वेदादिश्च महामन्त्रो वह्निजायावधिः स्मृतः ॥ ६-१३८ ॥  
  
अस्मात् परतरं नास्ति कालीमन्त्रः परात्परः ।  
कल्पपादपनामायं भजतां कामदो मनुः ॥ ६-१३९ ॥  
  
(प्। ७१) अतिप्रियत्वात् कथितो न प्रकाश्यं वरानने ।  
गुप्तबीजमिदं काल्याः सर्वतन्त्रेषु गोपितम् ॥ ६-१४० ॥  
  
वश्यादि च महेशानि अनेन जायतेऽचिरात् ।  
अष्टोत्तरशतेनापि मूलाधारबहिष्क्रियाम् ॥ ६-१४१ ॥  
  
कर्तुं च शक्यते देवि सिद्धो भवति तत्क्षणात् ।  
कलौ काली तथा तारा चान्नपूर्णा च सुन्दरी ॥ ६-१४२ ॥  
  
एतासां सिद्धविद्यानां श्रीमन्त्रग्रहणादपि ।  
शिवत्वं जायते सुभ्रु संशयो नास्ति कश्चन ॥ ६-१४३ ॥  
  
शीघ्रं सिद्ध्यन्ति मन्त्राश्च सत्यं सत्यं महेश्वरि ।  
माघे मास्यसिते पक्षे रटन्त्याख्या चतुर्दशी ॥ ६-१४४ ॥  
  
तस्यां सम्पूजयेत् तारां महाविभवविस्तरैः ।  
चक्रवर्ती महाराजा भवत्येव न संशयः ॥ ६-१४५ ॥  
  
मार्गे मासि सिते पक्षे सप्तमी रविवल्लभा ।  
अन्नदां पूजयेद् भक्त्या पुत्रपौत्रसमन्वितः ॥ ६-१४६ ॥  
  
लक्ष्मीः स्थिरायतेऽवश्यं यावच्च सचराचरम् ।  
तावत् तस्य गृहे लक्ष्मीर्वैकृत्यं परिवर्ज्य च ॥ ६-१४७ ॥  
  
निश्चला च भवेद् देवि सत्यं सत्यं गणेश्वरि ।  
पूजा चास्या महेशानि कथिता तव सन्निधौ ॥ ६-१४८ ॥  
  
अन्नदाकल्पके सम्यग् जानीहि गणसुन्दरि ।  
कार्तिके शुक्लपक्षस्य नवमी या सिता भवेत् ॥ ६-१४९ ॥  
  
तस्यां पूज्या महेशानि सुन्दरी परदेवता ।  
सुन्दर्याः पटले सम्यक् पूजा च कथिता शुभे ॥ ६-१५० ॥  
  
इति ते कथितं किञ्चित् नैमित्तं परमं शुभम् ।  
अन्यद् वक्ष्यामि देवेशि जायन्ते च निरापदः ॥ ६-१५१ ॥  
  
(प्। ७२) इदानीं कथयिष्यामि काम्यानुष्ठानमुत्तमम् ।  
येनैव महता देवि सर्वविद्यामयो भवेत् ॥ ६-१५२ ॥  
  
होमतर्पणपूजा च भावना जप एव च ।  
मन्त्रस्य साधनं चैव मारणोच्चाटने तथा ॥ ६-१५३ ॥  
  
एतानि काम्यकर्माणि कुरुते साधकः सदा ।  
अर्धरात्रे शरत्कालो हेमन्तः स्यात् प्रभातके ॥ ६-१५४ ॥  
  
पूर्वाह्णे च वसन्तः स्यात् मध्याह्ने ग्रीष्म एव च ।  
प्रावृट्कालोऽपराह्णे स्यात् प्रदोषः शिशिरः स्मृतः ॥ ६-१५५ ॥  
  
उषायोगे च हेमन्तः प्रभाते शिशिरागमः ।   
प्रहरार्धे वसन्तश्च ग्रीष्मो मध्यन्दिनान्तरे ॥ ६-१५६ ॥  
  
तुर्ययामे च वर्षाख्या शरदस्तङ्गते रवौ ।  
एतत्ते कथितं सुभ्रु कालानां नियमं शृणु ॥ ६-१५७ ॥  
  
एवं ज्ञात्वा महेशानि सर्वकर्माणि कारयेत् ।  
शान्तिं पुष्टिं तथा वश्यमाकर्षोच्चाटनादिकम् ॥ ६-१५८ ॥  
  
षट्कर्माणि प्रयुक्तानि निग्रहो मारणं तथा ।  
रोगकृत्याक्षयादीनां निरासः शान्तिरीरिता ॥ ६-१५९ ॥  
  
पुष्टिर्धनजनादीनां वश्यादीनां च कथ्यते ।  
जनसंवननं चैवाकर्षणमात्मना कृतम् ॥ ६-१६० ॥  
  
उच्चाटनादिकरणं निग्रहः परिकीर्तितः ।  
जनानां प्राणहरणं मारणं परिकीर्तितम् ॥ ६-१६१ ॥  
  
सूर्यादयं समारभ्य घटिकादशकं क्रमात् ।  
ऋतवः स्युर्वसन्ताद्याश्चाहोरात्रं दिने दिने ॥ ६-१६२ ॥  
  
वसन्तग्रीष्मवर्षाख्यशरद्धेमन्तशैशिराः ।  
हेमन्तो शान्तिके प्रोक्तो वसन्तो वश्यकर्मणि ॥ ६-१६३ ॥  
  
(प्। ७३) शिशिरे स्तम्भनं प्रोक्तं विद्वेषे ग्रीष्म ईरितः ।  
प्रावृड्डुच्चाटने शस्ता शरन्मारणकर्मणि ॥ ६-१६४ ॥  
  
वश्ये चाकर्षणे चैव रक्तवर्णं विभावयेत् ।  
निर्विषीकरणे शान्तौ पुष्टौ चाप्यायने सितम् ॥ ६-१६५ ॥  
  
पीतं स्तम्भनकार्येषु धूम्रमुच्छाटने भवेत् ।  
उन्मादे शक्रगोपाभं कृष्णवर्णाभकं मृतौ ॥ ६-१६६ ॥  
  
उत्थितं मारणे ध्येयं सुप्तमुच्चाटने स्मृतम् ।  
उपविष्टं सुरेशानि वश्यादौ परिचिन्तयेत् ॥ ६-१६७ ॥  
  
आसीनं श्वेतवर्णं तु ज्ञेयं तु शान्ति(सात्वि)के शिवे ।  
वामपार्श्वस्थितं कृष्णं तामसं परिकीर्तितम् ॥ ६-१६८ ॥  
  
सात्त्विकं मोक्षकामानां राजसं राज्यमिच्छताम् ।  
तामसं शत्रुनाशार्थं सर्वव्याधिनिवारकम् ॥ ६-१६९ ॥  
  
मारणे विषसंहारे भूतग्रहनिवारणे ।  
उच्चाटने च विद्वेषे पञ्चवर्णं प्रयुज्यते ॥ ६-१७० ॥  
  
मन्त्रान्ते नामसंस्थानं योग इत्यभिधीयते ।  
शान्तिके पौष्टिके वश्ये प्रायश्चित्तविशोधने ॥ ६-१७१ ॥  
  
मोहने दीपने योगं प्रयुञ्जन्ति मनीषिणः ।  
स्तम्भनोच्चाटनोच्छेदविद्वेषेषु स चोच्यते ॥ ६-१७२ ॥  
  
नाम्न आद्यन्तमध्ये च मन्त्रसाम्मुख्य उच्यते ।  
मन्त्राभिमुख्यकरणे सर्वपापप्रणाशने ॥ ६-१७३ ॥  
  
ज्वर एष विषकृत्याशन्तिके स च उच्यते ।  
सम्मीलने स एवाथ मन्त्राणामक्षराणि च ॥ ६-१७४ ॥  
  
एकैकान्तरितं मन्त्रग्रथनं तत् प्रकीर्तितम् ।  
यच्छान्तिके विधातव्यं नामाद्यन्ते यदा मनुः ॥ ६-१७५ ॥  
  
(प्। ७४) तत्सम्पुटं भवेत् तत्तु कीलकं परिभाषितम् ।  
स्तम्भे मृत्युजये द्विष्टौ रक्षणादिषु सम्पुटः ॥ ६-१७६ ॥  
  
द्वे द्वे मन्त्राक्षरे यत्र एकैकं साध्यनामकम् ।  
विदर्भ एष विज्ञेयो मुनिभिस्तन्त्रवेदिभिः ॥ ६-१७७ ॥  
  
वह्निकार्ये जपेत् स्वाहा नमः सर्वत्र चार्चने ।  
शान्तिपुष्टिवशद्वेषमारणोच्चाटने तथा ॥ ६-१७८ ॥  
  
सुधा स्वाहा वषट् हुं च वौषट् फटं क्रमान् न्यसेत् ।  
पद्मासनं महादेवि पौष्टिके समुदाहृतम् ॥ ६-१७९ ॥  
  
वश्ये चैव महेशानि तथ च शान्तिके शिवे ।  
आसनं स्वस्तिकं प्रोक्तं साक्षात् सिद्धिकरं तथा ॥ ६-१८० ॥  
  
आकृष्टौ च महेशानि कम्बलं समुदाहृतम् ।  
वीरासनं महेशानि विद्वेषे समुदाहृतम् ॥ ६-१८१ ॥  
  
उच्चाटने मारणे च वीरासनं प्रशस्यते ।  
शान्तिपौष्टिकवश्ये च सुन्दरी शोभनाशया ॥ ६-१८२ ॥  
  
सर्वाभरणसन्दीप्ता प्राप्तकाममनोरथा ।  
ध्यातव्या देवता सम्यक् सुप्रसन्नाननाम्बुजा ॥ ६-१८३ ॥  
  
आकर्षणे च तद्वत् स्यात् उच्चाटने प्रशस्यते ।  
साध्य आकर्षणे द्वेषे प्रथितं तन्त्रवेदिभिः ॥ ६-१८४ ॥  
  
वर्जमानैर्जनैर्दान्तैर्ग्रथितस्तक्षकेण च ।  
उकारवयसाविष्टौ यक्ष उच्चाटने तथा ॥ ६-१८५ ॥  
  
शिलयाक्रान्तितस्तत्त्वं तृणपानादिषु स्मरेत्(?) ।  
इदानीं शृणु चार्वङ्गि तिथीनां नियमं शुभे ॥ ६-१८६ ॥  
  
पञ्चमी च द्वितीया च तृतीया सप्तमी तथा ।  
बुधेज्यवारसंयुक्ता शान्तिकर्मणि पूजिता ॥ ६-१८७ ॥  
  
(प्। ७५) सप्तमी पौष्टिके शस्ता अष्टमी नवमी तथा ।  
दशम्येकदशी चैव भानुशुक्रादिसंयुता ॥ ६-१८८ ॥  
  
आकर्षणेऽप्यमावास्या नवमी प्रतिपत्तथा ।  
पौर्णमासी मन्दभानुयुक्ता विद्वेषकर्मणि ॥ ६-१८९ ॥  
  
कृष्णा चतुर्दशी तद्वदष्टमी मन्दवारका ।  
उच्चाटने तिथिः शस्ता प्रदोषे च विशेषतः ॥ ६-१९० ॥  
  
चतुर्दश्यष्टमी कृष्णा अमावास्या तथैव च ।  
मन्दसौरदिनोपेता शस्ता मारणकर्मणि ॥ ६-१९१ ॥  
  
बुधचन्द्रदिनोपेता पञ्चमी दशमी तथा ।  
पौर्णमासी च विज्ञेया तिथिः स्तम्भनकर्मणि ॥ ६-१९२ ॥  
  
शुभग्रहोदये कुर्यादशुभा अशुभोदये ।  
रौद्रकर्माणि रिक्तार्के मृत्युयोगे च मारणम् ॥ ६-१९३ ॥  
  
होमतर्पणपूजा च भावना जप एव च ।  
मन्त्रस्य धारणा चैव मारणोत्सादने तथा ॥ ६-१९४ ॥  
  
एतानि काम्यकर्माणि प्रयोगेऽन्यत् समर्चयेत् ।  
अथान्यत् सम्प्रवक्ष्यामि वशीकरणमुत्तमम् ॥ ६-१९५ ॥  
  
येन विज्ञातमात्रेण मन्त्राः सिद्ध्यन्ति तत्क्षणात् ।  
प्रतिमां कारयेद् देवि पलेन रजतस्य च ॥ ६-१९६ ॥  
  
पलार्धेन महेशानि साध्यस्य प्रतिमां शिवे ।  
हरितालं पलार्धं च हरिद्राचूर्णकं तथा ॥ ६-१९७ ॥  
  
गर्तं कृत्वा सार्धहस्तं तत्र निक्षिप्य सुन्दरि ।  
रक्तासनं तत्र दत्त्वा वसेत् तद्गतमानसः ॥ ६-१९८ ॥  
  
चतुर्दिक्षु महेशानि पताकां विनिवेशयेत् ।  
रक्तासने चोपविश्य पूर्वास्यो जपमाचरेत् ॥ ६-१९९ ॥  
  
(प्। ७६) पूजाया नियमं देवि जानीहि नगनन्दिनि ।  
तिलपूर्णं घटं तत्र स्थापयेत् देवि देशिकः ॥ ६-२०० ॥  
  
ताम्रपात्रं ततो न्यस्य प्रतिष्ठामाचरेत् ततः ।  
प्राणप्रतिष्ठामन्त्रेण प्राणान् संस्थापयेद् बुधः ॥ ६-२०१ ॥  
  
अधः कृत्वा पूजयित्वा प्रवालमालया जपेत् ।  
दशसाहस्रजप्येन प्रयोगार्हो भवेत् ततः ॥ ६-२०२ ॥  
  
प्रणवं पूर्वमुच्चार्य मायाबीजं द्वितीयकम् ।  
कान्तं च लाकिनीयुक्तं वामकर्णेन्दुभूषितम् ॥ ६-२०३ ॥  
  
ततो रक्तपदं ब्रूयाच्चामुण्डे तदनन्तरम् ।  
साध्यनाम ततो न्यस्य वशमानय तत्परम् ॥ ६-२०४ ॥  
  
वह्निजायावधिर्मन्त्रो जपेद् दशसहस्रकम् ।  
दशांशादिप्रमाणेन होमादींश्च समाचरेत् ॥ ६-२०५ ॥  
  
प्रातः स्नात्वा शुचिर्भूत्वा हविष्याशी जितेन्द्रियः ।  
प्रातः कालं समारभ्य जपेद् मध्यन्दिनावधि ॥ ६-२०६ ॥  
  
जपे समाप्ते देवेशि हुनेद् दिने दिने शुभे ।  
जातीकुसुमहोमेन वशयेन्नात्र संशयः ॥ ६-२०७ ॥  
  
कर्पूरमिश्रितैस्तोयैस्तर्पयेत् परदेवताम् ।  
पूर्वं प्रणवमुद्धृत्य चामुण्डां प्रवदेत् ततः ॥ ६-२०८ ॥  
  
तर्पयाम्यग्निजायान्तं मन्त्रं जानीहि भैरवि ।  
अनेनैव विधानेन सन्तर्प्य परदेवताम् ॥ ६-२०९ ॥  
  
सिद्धिप्रयोगो देवेशि जायते नात्र संशयः ।  
अभिषेकं ततः कुर्याद् भैरवि प्राणवल्लभे ॥ ६-२१० ॥  
  
प्रणवं च महेशानि चामुण्डां तदनन्तरम् ।  
अभिषिञ्चामि तत्पश्चात् हृदन्तेनाभिषेचयेत् ॥ ६-२११ ॥  
  
(प्। ७७) तद्दशांशेन देवेशि ब्राह्मणान् भोजयेत् तदा ।  
एवं कृते महेशानि वशीकरणमुत्तमम् ॥ ६-२१२ ॥  
  
जायते नात्र सन्देहः सत्यं सुरगणार्चिते ।  
कामतुल्यश्च नारीणां रिपूणां शमनोपमः ॥ ६-२१३ ॥  
  
यावज्जीवितपर्यन्तं स्मरबाण इवेश्वरि ।  
जायते नात्र सन्देहः सत्यं सुरगणार्चिते ॥ ६-२१४ ॥  
  
श्वेतापराजितामूलं पेषयेद् रोचनायुतम् ।  
शतेन मन्त्रितं कृत्वा तिलकं कारयेत् ततः ॥ ६-२१५ ॥  
  
वशयेद् नात्र सन्देहः सत्यं सत्यं महेश्वरि ।  
चन्द्रसूर्यौ यदि वृथा तदा निष्फलभाग् भवेत् ॥ ६-२१६ ॥  
  
रक्तवस्त्रेण चामुण्डां तोषयेद् बहुयत्नतः ।  
सुवर्णदक्षिणा देया वित्तानुसारतः प्रिये ॥ ६-२१७ ॥  
  
आद्यन्ते महतीं पूजां कुर्यात् तस्य वरानने ।  
पञ्चदिनप्रयोगेण राजानं वशमानयेत् ॥ ६-२१८ ॥  
  
तव प्रीत्यै महादेवि कथितं भुवि दुर्लभम् ।  
विद्वेषणं विशेषेण शृणुष्वैकमनाः प्रिये ॥ ६-२१९ ॥  
  
करञ्जकविषेणैव तथा धत्तूरकेण च ।  
काकोलूकौ सदा लेख्यौ भूर्जपत्रे महेश्वरि ॥ ६-२२० ॥  
  
साध्यानां नामसहितं मन्त्रं संलिख्य साधकः ।  
एतयोर्यादृशं वैरं तादृशं चामुकयोर्भवेत् ॥ ६-२२१ ॥  
  
वह्निजायावधिर्मन्त्रः सर्वविद्वेषकारकः ।  
महाकाली देवता च पूजा तस्याः शुभप्रदा ॥ ६-२२२ ॥  
  
एवं सहस्रमानेन जपं कुर्याच्छुचिस्मिते ।  
मारणं सविशेषं च शृणुष्वैकमनाः प्रिये ॥ ६-२२३ ॥  
  
(प्। ७८) निहत्य कृष्णमार्जारं मस्तकं तत्र तं नयेत् ।  
सिन्दूरेण समायुक्तं कुर्यात् साधकसत्तमः ॥ ६-२२४ ॥  
  
तज्जिह्वायां महादेवि साध्यनाम लिखेच्छिवे ।  
साध्यनाम लिखित्वा तु कालीमन्त्रं जपेन्मुदा ॥ ६-२२५ ॥  
  
निजबीजेन घटितमक्षरं प्रजपेत् ततः ।  
दशसाहस्रजापेन मारयेदरिमग्रतः ॥ ६-२२६ ॥  
  
श्मशानकालिकां तत्र चावाह्य पूजयेच्छुभे ।  
लौहालङ्कारसंयुक्तं वस्त्रं देव्यै प्रदापयेत् ॥ ६-२२७ ॥  
  
दक्षिणास्यो जपेद् मन्त्रं ततः सिद्धो भवेन्मनुः ।  
अन्नं पक्त्वा महादेवि निर्जने दापयेत् प्रिये ॥ ६-२२८ ॥  
  
अर्धरात्रे बलिं दत्त्वा खनेद् वैरिगृहे यदि ।  
सप्ताहमध्ये देवेशि शत्रुर्याति यमालयम् ॥ ६-२२९ ॥  
  
इति ते कथितं देवि सारात् सारतरं मतम् ।  
तव स्नेहाद्वरारोहे प्रकाशितमिदं पुरः ॥ ६-२३० ॥  
  
शान्तिकं शृणु सर्वज्ञे येन जीवति साधकः ।  
उर्वशीं प्रथमं नीत्वा युगान्तकारकं परम् ॥ ६-२३१ ॥  
  
स्तनद्वयेन संयुक्ता धूमिनी त्रितयं ततः ।  
अस्य मन्त्रस्य देवेशि सहस्राष्टप्रमाणतः ॥ ६-२३२ ॥  
  
जपं कुर्याद् महेशानि अन्नपूर्णा च देवता ।  
पूजयेद् विविधैर्भक्ष्यैर्नानारससमन्वितैः ॥ ६-२३३ ॥  
  
चर्व्यं चोष्यं तथा लेह्यं द्रव्यं दद्यान्मनोहरम् ।  
दशांशादिप्रमाणेन होमादींश्च समाचरेत् ॥ ६-२३४ ॥  
  
पद्मपुष्पस्य होमेन शान्तिर्भवति सुन्दरि ।  
मधुना तर्पयेद् देवीमन्नपूर्णां परां गतिम् ॥ ६-२३५ ॥  
  
(प्। ७९) प्रथमेऽहनि देवेशि जलेन पूरयेद् घटम् ।  
तद्घटे पूजयेद् देवीं पुज्यावाह्य सुरेश्वरीम् ॥ ६-२३६ ॥  
  
मन्त्रेणानेन देवेशि यदि कुर्यात् प्रयोगकम् ।  
सर्वव्याधिर्विनश्येत नात्र कार्या विचारणा ॥ ६-२३७ ॥  
  
रहस्यं शृणु देवेशि [येन प्रत्यक्षतांव्रजेत् इति पाठान्तरम् ।]येन   
सत्य(युगं?पुरं)व्रजेत् ।  
साधनादि महेशानि बहुधा कथितं मया ॥ ६-२३८ ॥  
  
पुनः केन प्रकारेण ज्योतीरूपां विलोकयेत् ।  
तन्मे शृणु वरारोहे कृपया परमेश्वरि ॥ ६-२३९ ॥  
  
शृणु साध्वि महाभागे सर्वज्ञानान्तरस्थितम् ।  
वैष्णवे गाणपत्ये च शैवे वा शम्भवेऽपि वा ॥ ६-२४० ॥  
  
योगे सन्न्यासधर्मे वा कौलो धर्मः प्रशस्यते ।  
कुलीनधर्ममाश्रित्य जपेद् रात्रिन्दिवं शिवे ॥ ६-२४१ ॥  
  
नद्यादौ विजने शून्ये गेहे बिल्वतले तटे ।  
लतासंवेष्टितस्थाने शुद्धभावेन तां भजेत् ॥ ६-२४२ ॥  
  
श्मशाने निर्जने वापि सदा तिष्ठति सुन्दरी ।  
विकाररहिताश्चेत् त्वां भजन्ते सिद्धिकामिनः ॥ ६-२४३ ॥  
  
तदा त्वं साधकानां च भविता दृष्टिगोचरा ।  
साधनं च प्रवक्ष्यामि कथितं यत् तपोधने ॥ ६-२४४ ॥  
  
यतिभावेन वा देवि राजभावेन वा शिवे ।  
अभेददर्शी सम्भूय त्वां प्रपश्यति साधकः ॥ ६-२४५ ॥  
  
तीर्थपूर्णं नवघटं कुजवारेऽष्टमी यदि ।  
निधाय तत्र विधिवत् पूजां कृत्वा विधानतः ॥ ६-२४६ ॥  
  
विषिच्य वेदिकां तत्र तस्योपरि शुभासनम् ।  
आस्तीर्य निवसेत् तत्र ज्योतिर्मन्त्रपुरःसरम् ॥ ६-२४७ ॥  
  
(प्। ८०) फूत्कारेण चतुर्दिक्षु तन्मन्त्रमुच्चरन् धिया ।  
ध्यायेच्च सततं देवि तव रूपं प्रयत्नतः ॥ ६-२४८ ॥  
  
द्विभुजां सुन्दरीं श्यामां नानारत्नविभूषिताम् ।  
रक्तवस्त्रां स्मितमुखीं मातृवत् परिपालिनीम् ॥ ६-२४९ ॥  
  
भैरवीं घोररूपां त्वां तदा जानाति भैरवि ।  
नासारन्ध्रोपरि ध्यायेत् तव तेजः स्वचक्षुषा ॥ ६-२५० ॥  
  
कूर्चमध्येऽथवा पश्येत् तव ज्योतिरनामयम् ।  
चन्द्रकोटिप्रभं शीतं रविकोटिसमं खरम् ॥ ६-२५१ ॥  
  
उत्तुङ्गे च महाकालं स्वप्रकाशाचलं गुरुम् ।  
धीरेण चेतसा धार्यं काले काले विधानतः ॥ ६-२५२ ॥  
  
शून्यालये प्राङ्गणे वा वीथिकापालिकासु च ।  
शृङ्गाट-हट्ट-शालेषु यथारुचि करोत्विति ॥ ६-२५३ ॥  
  
किन्तु देवि विना हेतुं चेतः कस्मात् प्रसीदति ।  
अन्तःशुद्धिर्मनःशुद्धिर्हेतुशून्या कथं भवेत् ॥ ६-२५४ ॥  
  
नाचारे हरति प्रीतिर्विगीते नास्ति मे रुचिः ।  
ततो हेतुं समाधाय सुगोप्यं जपमाचरेत् ॥ ६-२५५ ॥  
  
सुरा हेतुः कारणं च परमामृतमेव च ।  
ज्ञानदा शुभदा तीर्थं मदिरा मोदिनी सती ॥ ६-२५६ ॥  
  
शुण्डा प्रबहुकुल्याङ्गा पावनी तारिणीति च ।  
तव नामानि गोप्यानि जानीहि कुलभैरवि ॥ ६-२५७ ॥  
  
तत् स्वरूपां मदोन्मत्तां मदिरां शङ्खभूषणाम् ।  
ध्यायेत् प्रतिमुखीं स्मेरस्वप(सुद)तीं शुभदां शुभाम् ॥ ६-२५८ ॥  
  
न च मे त्वापभाषेथा सदा शान्तन चेतसा ।  
भिक्षुत्वं राजता वापि तवाश्रया युगे युगे ॥ ६-२५९ ॥  
  
(प्। ८१) हेतुशून्या क्रिया नष्टा नान्तःशुद्धिर्नवा सुखम् ।  
देहं व्यर्थं विजानीहि देवि त्वत्साधनं विना ॥ ६-२६० ॥  
  
साधनं हि वृथा देवि हेतुवादं तथा शृणु ।  
भैरवैर्हेतुपतिभिर्मार्गैः सेव्यं च शङ्करि ॥ ६-२६१ ॥  
  
मिलित्वा पर्वतेऽरण्ये यो वै संयमितात्मना ।  
एकाकी नैव मद्यान्नं स्त्रीभिः (?) स्तोत्रं सुवर्णितम् ॥ ६-२६२ ॥  
  
पञ्चभिर्दशभिर्वापि जापकस्य सुसंयुतम् ।  
समभावे जपेद् देवि नियतं द्वित्रिकैः सह ॥ ६-२६३ ॥  
  
किञ्चिद्ध्यानेन तत्सर्वं न द्विधा किञ्चिदीरितम् ।  
स्मृत्वा ततं ब्रह्ममयं भ्रान्तिरत्र न जायते ॥ ६-२६४ ॥  
  
स्वीकृत्य त्वमपि ध्यायेस्तदा द्रक्ष्यसि सुन्दरि ।  
एवं ध्यात्वा महेशानि प्रसन्नं यदि मे मनः ॥ ६-२६५ ॥  
  
शोधनं सम्प्रवक्ष्यामि ज्ञानात् सार्वज्ञ्यदायकम् ।  
घटं पुरो निधायादौ त्रिर्जपन् मूलमुच्चरेत् ॥ ६-२६६ ॥  
  
योनिमुद्रां प्रदर्श्याथ शुभमेनमुदीरयेत् ।  
नमस्ते ज्ञानदे शुद्धे शुद्धिभावविनिश्चिते ॥ ६-२६७ ॥  
  
ज्योतीरूपे ध्वान्तहरे वरदेऽमृतरूपिणि ।  
अविद्यान्तरसंस्थाने महापातकनाशिनि ॥ ६-२६८ ॥  
  
सर्वपुण्यप्रसवने सर्वदामृतमानसे ।  
नमस्तुभ्यं नमस्तुभ्यं प्रसीद परमेश्वरि ॥ ६-२६९ ॥  
  
ऋद्धिं देहि मनः शुद्धिं(देहि)दुद्रुव(?)ते नमः ।  
चराचरधृते पुण्ये धृतिदे धृतिनाशिनि ॥ ६-२७० ॥  
  
सुरासुरनरैः सेव्ये व्यामोहं हर मेऽनघे ।  
अरुणाक्षि विशालाक्षि विलक्षे साक्षिणि स्वयम् ॥ ६-२७१ ॥  
  
(प्। ८२) दिव्यशङ्खपरीधाने सुलज्जे प्रीयतां मयि ।  
तमःसञ्चयनाशिन्यै शिवारूपधृते परे ॥ ६-२७२ ॥  
  
नमस्ते कुलधर्मायै कालिकायै हवे वले ।  
ऐं स्त्रीं हूं ह्रीं दिव्यरूपे महामाये महेश्वरि ॥ ६-२७३ ॥  
  
ह्रीङ्कारात् सिद्धिमाप्नोति बुद्धिं देहि यशस्विनि ।  
अमृतत्वं प्रयाह्यत्र निधेहि सिद्धिमुत्तमाम् ॥ ६-२७४ ॥  
  
अपारेऽसारसंसारे तारे कामदुघेऽनघे ।  
सर्वदेवगणप्रीतेऽपरिमेयगुणाश्रये ॥ ६-२७५ ॥  
  
ब्रह्मानन्दपरानन्दे नमस्तेऽस्तु पुनः पुनः ।  
चक्षुर्ध्वान्तं मनोध्वान्तं छिन्धि देवि सुरेश्वरि ॥ ६-२७६ ॥  
  
कुलाचारप्रसन्ना त्वं पुनीहि ब्रह्मवादिनि ।  
सत्यानन्दमयि श्रीदे कमले शूलधारिणि ॥ ६-२७७ ॥  
  
पूतक्रतो विश्वसेव्ये प्रसूतिमुनिमानसे ।  
नमो नित्यं जयायै ते परायै ते नमाम्यहम् ॥ ६-२७८ ॥  
  
शुद्धाचाररते गोप्ये पशूनां गणकण्ठके ।  
यथा ध्वान्ताद्विमुच्येऽहं तथा कुरु सुरार्चिते ॥ ६-२७९ ॥  
  
एवं स्तुत्वा महादेवि मूलेनैव विशोधयेत् ।  
ॐ एकमेव परं ब्रह्म स्थूलसूक्ष्ममयं ध्रुवम् ॥  
कचोद्भवां ब्रह्महत्यां तेन ते नाशयाम्यहम् ॥ ६-२८० ॥  
  
ॐ सूर्यमण्डलसम्भूते वरुणालयसम्भवे ।  
अमाबीजमये देवि शुक्रशापाद्विमुच्यताम् ॥ ६-२८१ ॥  
  
ॐ वेदानां प्रणवो बीजं ब्रह्मानन्दमयं यदि ।  
तेन सत्येन देवेशि ब्रह्महत्यां व्यपोहतु ॥ ६-२८२ ॥  
  
ततस्तां पुरतः कृत्वा यथोक्तं जपमाचरेत् ।  
दिने दिने महादेवि यदि पूजां करोति हि ॥ ६-२८३ ॥  
  
(प्। ८३) अवश्यमेव तद्रूपं जानीयात् साधकोत्तमः ।  
शवानां साधनं देवि बहुधा कथितं मया ॥ ६-२८४ ॥  
  
वीरभावेन तद् देवि हेतुहीनं वृथागतम् ।  
इदानीं शवरूपेण ध्यायेत् त्वां सततं शिवे ॥ ६-२८५ ॥  
  
तदा क्रीडति(सि) मूर्त्या च शवोपरि त्रपान्विता ।  
ततो नित्यानुरागेण यद्भावाय प्रकल्पसे ॥ ६-२८६ ॥  
  
महानिशायां ब्राह्म्ये वा मुहूर्ते ध्यानतत्परः ।  
त्वद्रूपं परमानन्दं तदा पश्यति निश्चितम् ॥ ६-२८७ ॥  
  
रात्रिपूजा-जपध्यानैर्बहुशो हेतुभावितैः ।  
प्रसन्ना त्वं तदा देवि ततस्तत्र दृढा भवेत् ॥ ६-२८८ ॥  
  
सतीं दृष्ट्वा नमस्कुर्यात् स्पृष्ट्वा तां च शुचिर्भवेत् ।  
पीत्वा च परमानन्दं लभते प्राणनिर्वृतिम् ॥ ६-२८९ ॥  
  
मोदिनीपूरितघटं बिल्वशाखादिशोभितम् ।  
निधाय पुरतो मन्त्रैः पूजां कृत्वा विधानतः ॥ ६-२९० ॥  
  
धूपैर्दीपैश्च नैवेद्यैर्बलिभिश्चैव शुद्धिभिः ।  
द्वाविंशतिशतं नित्यं जप्तव्यं वेदिकोपरि ॥ ६-२९१ ॥  
  
यथाशक्त्याथवा जप्यं लक्षमेकं सुसंयुतम् ।  
तस्मादुत्थाय विधिवत् तिलाज्यैः श्रीफलैर्हुनेत् ॥ ६-२९२ ॥  
  
तत्तया सुरया देवि तर्पयेच्च विधानतः ।  
सन्तुष्टे मण्डले देवि सन्तुष्टा सिद्धिदा तदा ॥ ६-२९३ ॥  
  
निर्विघ्नं जायते तत्र निःशङ्कं निरुपद्रवम् ।  
निःशोकं निर्विकारं च परं चेतः प्रसीदति ॥ ६-२९४ ॥  
  
नैवेद्यं तु नमस्कुर्यात् त्वद्बुद्ध्या स्वीकरिष्यति ।  
भ्रमबुद्धिर्न कर्तव्या मनसापि कदाचन ॥ ६-२९५ ॥  
  
(प्। ८४) तन्नैवेद्यं चेतसापि यदि निन्दति कश्चन ।  
तदा तं चर्वयेत् काली निर्मूलं जायतेऽथवा ॥ ६-२९६ ॥  
  
तस्माद् दृष्ट्वा च श्रुत्वा च न च निन्दायते क्वचित् ।  
नरमार्जारमहिष च्छागलैर्मेषकैस्तथा ॥ ६-२९७ ॥  
  
कपोतकलविङ्कादैर्हंसमद्गुर-कुक्कुटैः ।  
शालसजालशकुल-रोहितादिभिरण्डजैः ॥ ६-२९८ ॥  
  
बलिभिर्विविधैश्चान्यैः फलैश्च मधुराप्लुतैः ।  
सिक्तसम्पक्वदग्धैश्च वित्वचैरिक्षुयष्टिभिः ॥ ६-२९९ ॥  
  
तारिणीं पुरतः कृत्वा शुद्धचित्तेन देशिकः ।  
स्त्रीणां मनो न हन्तव्यं स्त्रियश्चास्य विशेषतः ॥ ६-३०० ॥  
  
शक्तिरूपा हि त्वद्व्य(क्ता?क्तिः)यतः सर्वत्र शोभने ।  
पशुशक्तिः पक्षिशक्तिर्नरशक्तिश्च शोभने ॥ ६-३०१ ॥  
  
विगुणं पूजिता कर्म सगुणं जायते सदा ।  
तासां पूजा विधानेन कर्तव्या भक्तितः शुभे ॥ ६-३०२ ॥  
  
कौलिनीं सुभगां शक्तिं पुष्पेणापि न ताडयेत् ।  
यदि शक्तिर्भवेत् तुष्टा तुष्टां जानीहि तां शिवे ॥ ६-३०३ ॥  
  
नित्यपूजाविधानेन जपहोमपरायणम् ।  
कुलसङ्गं समाश्रित्य पुरश्चरणमाचरेत् ॥ ६-३०४ ॥  
  
क्षेमङ्करीं जम्बुकीं च काकोलं गृध्रमुत्तमम् ।  
दृष्ट्वा चैषां रुतं श्रुत्वा प्रणमेत् मन्त्रपूर्वकम् ॥ ६-३०५ ॥  
  
जपकाले महेशानि यद्येषां श्रूयते रवः ।  
तदैव सिद्धिं जानीहि न जपेत् स्तोत्रमाचरेत् ॥ ६-३०६ ॥  
  
बलिना मुण्डमालाभिर्गृहं कृत्वा जपं चरेत् ।  
कृशोदरि महाचण्डे मुक्तकेशि बलिप्रिये ॥ ६-३०७ ॥  
  
(प्। ८५) कुलाचारप्रसन्नास्ये नमस्ते शङ्करप्रिये ।  
दीपैरुद्दीपितं कृत्वा तन्मध्ये निवसन् पुनः ॥ ६-३०८ ॥  
  
परमानन्दचित्तेन तद्रूपस्य जपं चरेत् ।  
एकलक्षेन जप्तेन साधयेत् सिद्धिमुत्तमाम् ॥ ६-३०९ ॥  
  
रात्रौ जपं तथा पूजां रहस्यामृतसेवनम् ।  
यदि न स्यात् कुलानन्दसाधकः कौलिकः कथम् ॥ ६-३१० ॥  
  
बहुधा कथितं देवि सत्यं जानीहि मद्वचः ।  
कुलामृतं विना देवि चेतः कस्मात् प्रसीदति ॥ ६-३११ ॥  
  
ततो देवि समादाय पूजितां कुलपावनीम् ।  
अनन्यभावमाश्रित्य ममात्मा सुप्रसीदति ॥ ६-३१२ ॥  
  
  
श्रीदेव्युवाच ।  
  
  
किमर्थं बहुधा देव मोदिनीस्तुतिरीरिता ।  
तां विना नैव सिद्धिः स्यादित्येवं कथितं कथम् ॥ ६-३१३ ॥  
  
तन्मे ब्रूहि महेशान येन तत्साधनं सदा ।  
क्रियते शान्तचित्तेन तद्रूपं दृश्यते मुदा ॥ ६-३१४ ॥  
  
  
श्रीभैरव उवाच ।  
  
  
शृणु देवि परं गुह्यं कारणस्य च कारणम् ।  
येन ज्ञातेन शारीरं मानसं च महेश्वरि ॥ ६-३१५ ॥  
  
विनश्यति महा(देवि?मोहो)दिव्यं देहं च लप्स्यते ।  
सर्वागमार्थसारं च सर्वयोगस्य मातरम् ॥ ६-३१६ ॥  
  
शरीरं मलिनं विद्धि मनश्चञ्चलमेव च ।  
मलापकर्षणं नास्ति कुतो ध्यानं महेश्वरि ॥ ६-३१७ ॥  
  
शरीरभावा बहवः सुखदुःखात्मकाः शुभे ।  
चेतःसम्मीलनं केन ज्ञायतां तव जन्तुषु ॥ ६-३१८ ॥  
  
(प्। ८६) भीतिलज्जाजुघुप्साद्या निद्रातन्द्राभ्रमादयः ।  
अविपाको विभ्रमश्च शोकचिन्तादिकाः परे ॥ ६-३१९ ॥  
  
भवन्ति विविधा भावा भूतानां देहधारिणाम् ।  
देहव्यपाये नयनं भूतानां देहधारणे ॥ ६-३२० ॥  
  
तत्रैव मन एवाहमात्मारामा सनातनी ।  
अतस्तु तारिणीं देवि मम तेजःस्वरूपिणीम् ॥ ६-३२१ ॥  
  
जानीहि भक्तिसंयुक्तां तामाश्रय विधानतः ।  
मलापकर्षिते देहे सम्यग् दीपिततेजसि ॥ ६-३२२ ॥  
  
ध्यानयोगे स्थिरत्वं च बलित्वं चोपलभ्यते ।  
नाजीर्णो दुर्बलो रोगी भीरुश्चिन्तापरिप्लुतः ॥ ६-३२३ ॥  
  
सुरासंसेवनाद् देवि नैते दोषा भवन्ति हि ।  
अन्ये च बहवो दोषा नश्यन्ति मुक्तियोगतः ॥ ६-३२४ ॥  
  
शापाश्चञ्चलचित्तानां ब्रह्मादीनामिहोदिताः ।  
मन्त्रेण तां समुद्दिश्य मम पूजापरो भव ॥ ६-३२५ ॥  
  
त्वत्स्वरूपां महादेवि तां विद्धि सर्वदा प्रिये ।  
तया विना मनो नित्यं मालिन्यं न परित्यजेत् ॥ ६-३२६ ॥  
  
परित्यक्ते तु मालिन्ये मनो देहं च रूपभाक् ।  
अतः सुरां समाश्रित्य साधनं कुरु यत्नतः ॥ ६-३२७ ॥  
  
इदानीं शृणु चार्वङ्गि शाक्ताचारं वरानने ।  
येन विना न सिद्धिः स्यात् कल्पकोटिशतैरपि ॥ ६-३२८ ॥  
  
मधु मांसं च मत्स्यं च मैथुनं महिला तथा ।  
पञ्चमानां समाकृत्या पञ्चमी त्वत् स्वरूपिणी ॥ ६-३२९ ॥  
  
नत्वा स्तुत्वा च तां देवीं पूजयित्वा सदा शुचिः ।  
सुरा जनी च शक्तिः स्यान्मम रूपस्वरूपिणी ॥ ६-३३० ॥  
  
(प्। ८७) तां समाश्रित्य सिद्धिः स्यान्नात्र कार्या विचारणा ।  
सुराभाण्डं नमस्कुर्यात् स्त्रियं च रक्तवाससम् ॥ ६-३३१ ॥  
  
कपिलां रोहिणीं गञ्जां गोष्ठं गां च पयस्विनीम् ।  
कुलवृक्षफलैः पूजा नैवेद्यमामिषं रसम् ॥ ६-३३२ ॥  
  
एका त्वं सर्वदेवानां सर्वदेवात्मिकापि च ।  
सर्वानन्दमयः साक्षात् सर्वकामपरायणः ॥ ६-३३३ ॥  
  
चतुष्पथजपासक्तः शुद्धः श्माशानिकः क्वचित् ।  
भूत्वैव भावयन्नात्मानं ततः स्याच्छक्तिपूजकः ॥ ६-३३४ ॥  
  
ब्रह्मानन्दो ब्रह्मरसः सुमनोऽस्थिविभूषितम् ।  
सुरासनं प्रेतमाला धार्यते शक्तिदेवतैः ॥ ६-३३५ ॥  
  
आत्मभूकुसुमैः शुक्रैर्बलिभिः पूजनं निशि ।  
परब्रह्मरसानन्दी करोति शक्तिसेवकः ॥ ६-३३६ ॥  
  
रात्रिपूजा विशेषेण कर्तव्या साधकोत्तमैः ।  
बलिभिः पञ्चमीवर्गैरन्नैर्विविधपिष्टकैः ॥ ६-३३७ ॥  
  
अशनैस्तुलितैः क्लिन्नै रसकेन च सारितैः ।  
पुष्पैर्धूपैश्च दीपैश्च नैवेद्यैर्बलिभिस्तथा ॥ ६-३३८ ॥  
  
सानन्दैर्नृत्यगीताद्यैः शक्तिभिः साधकैः सह ।  
सम्पूज्य पर(मा?या)भक्त्या तर्पयेद्वर्गमाश्रितः ॥ ६-३३९ ॥  
  
कुलीनान् कुलसम्बन्धान् विज्ञातान् द्वैतमानसान् ।  
महासत्त्वान् दृष्टपथान् मदेकभाविनोऽपि च ॥ ६-३४० ॥  
  
शक्तयः सर्वतः पूज्या मद्भावेन विशेषतः ।  
शक्तिश्च कुसुमैः पूज्या सिन्दूरैर्गन्धचन्दनैः ॥ ६-३४१ ॥  
  
अथ माल्यैरलङ्कारैः केवलं मातृभावतः ।  
कुमारीपूजनं नित्यं शक्तिं वान्यां प्रपूजयेत् ॥ ६-३४२ ॥  
  
(प्। ८८) एवं शक्तो यदा शक्तेः पूजनं भवमोचनम् ।  
परीवादः पराभूतिर्हठादाकर्षणं स्त्रियाः ॥ ६-३४३ ॥  
  
मनसापि न कर्तव्यं देवि सिद्धिं यदीच्छ(सि?ति) ।  
रात्रौ च भ्रमणं देवि रात्रौ च शक्तिपूजनम् ॥ ६-३४४ ॥  
  
न करोति यदा लोके साधकः कौलिकः कथम् ।  
अनिन्दा सर्वभूतानां सर्वत्रैव दयान्वितः ॥ ६-३४५ ॥  
  
बलिं विना महादेव्या हिंसा सर्वत्र वर्जिता ।  
सदा सानन्दमनसा मम कामपरायणः ॥ ६-३४६ ॥  
  
चतुष्पथनमस्कारी श्मशानचारिपूजकः ।  
अन्धकारसमास्थायी गुहासेवनतत्परः ॥ ६-३४७ ॥  
  
परमामृतपूतात्मा मम प्रीतिपरायणः ।  
शालिग्रामे ब्राह्मणे च निन्दां चैव विवर्जयेत् ॥ ६-३४८ ॥  
  
एषां पूजां विशेषेण करोति कारयत्यपि ।  
ब्राह्मणो ब्रह्मभावेन क्षत्रः क्षात्रेण शङ्करि ॥ ६-३४९ ॥  
  
वैश्यश्च(शूद्र?वैश्य)भावेन प्रसन्नो विचरिष्यति ।  
दिवा हविष्यभोजी स्यात् न स्पृशेदन्यपूरुषम् ॥ ६-३५० ॥  
  
रात्रौ स्वीयगणैर्युक्तः पञ्चमीमाश्रयेच्छिवे ।  
तव पूजापरो भूत्वा शक्तिभिः साधकैः सह ॥ ६-३५१ ॥  
  
नृत्यते गीयते यद्यत् तत् स्तोत्रं पूजनं तव ।  
विना तीर्थाभिषेकेण नान्तः शुद्ध्यति भैरवि ॥ ६-३५२ ॥  
  
न भूयो याति शोकांश्च परत्र मोक्षभाग् भवेत् ।  
न रूपदर्शने देवि संशयो नास्ति कश्चन ॥ ६-३५३ ॥  
  
इति पूजां महेशानि कृत्वा देवीपुरं वसेत् ।  
अस्याः परतरा देवि नास्ति तन्त्रे महेश्वरि ॥ ६-३५४ ॥  
  
(प्। ८९) एषा पूजा हि देव्याश्च पूजैव सुरवन्दिते ।  
सर्वधर्मान् परित्यज्य पूजामेतां करोति यः ॥ ६-३५५ ॥  
  
स योगी च महात्मा च संसारात् त्रायते क्षणात् ।  
अगम्यागमने पापं नास्ति तस्य वरानने ॥ ६-३५६ ॥  
  
या कथा तव देवेशि तव स्तोत्रं वरानने ।  
इतस्ततो यद्गमनं प्रदक्षिणमुदाहृतम् ॥ ६-३५७ ॥  
  
ततः परं महादेवि धर्माधर्मो न जायते ।  
अप्रकाश्यं महेशानि तव स्नेहात् प्रकाशितम् ॥ ६-३५८ ॥  
  
मद्भक्तेभ्यो महेशानि प्रकाशमुपदाय च ।  
अभक्तेभ्यो न दद्याद्धि दत्त्वा मृत्युमवाप्नुयात् ॥ ६-३५९ ॥  
  
इति ते कथितं देव्यास्तर्पणं शृणु भैरवि ।  
विद्याकामेन होतव्यं तिलाज्यं मधुसंयुतम् ॥ ६-३६० ॥  
  
बिल्वपत्रं घृताक्तं च किंशुकं बकुलं तथा ।  
बन्धूकपुष्पहोमेन राजा च दासतामियात् ॥ ६-३६१ ॥  
  
सर्पिर्लवणहोमेन आकर्षयति कामिनी ।  
कर्णिकारस्य होमेन सौभाग्यं लभते नरः ॥ ६-३६२ ॥  
  
करवीरैश्च पुन्नागैः पुष्टिमाप्नोत्यसंशयम् ।  
राजवृक्षस्य होमेन सर्वसम्पत्तिमान् भवेत् ॥ ६-३६३ ॥  
  
दुर्वातिलाज्यहोमेन दीर्घायुष्ट्वमवाप्नुयात् ।  
सम्पूज्य मूलमन्त्रेण बिल्वपत्रैर्घृतान्वितैः ॥ ६-३६४ ॥  
  
सहस्रं प्रत्यहं हुत्वा प्राप्नोति परमां गतिम् ।  
घृताक्तमालतीपुष्पहोमाद् द्रुतकविर्भवेत् ॥ ६-३६५ ॥  
  
तर्पणस्य प्रसङ्गेन होमोऽयं कथितः शिवे ।  
मधुना तर्पणं कुर्यात् सर्वकामफलप्रदम् ॥ ६-३६६ ॥  
  
(प्। ९०) मन्त्रसिद्ध्यै महेशानि महापातकनाशनम् ।  
कर्पूरमिश्रितैस्तोयैर्मासमात्रं प्रतर्पयेत् ॥ ६-३६७ ॥  
  
वशीकृत्य नृपान् सर्वान् भोगी स्याद् यावदायुषम् ।  
घृतैः पूर्णयशः सिद्ध्येद् दुग्धैरारोग्यमाप्नुयात् ॥ ६-३६८ ॥  
  
अगुरुमिश्रितं देवि सर्वकालं सुखी भवेत् ।  
नारिकेलोदकमिश्रैस्तोयैः सर्वार्थमाप्नुयात् ॥ ६-३६९ ॥  
  
मरीचमिश्रितैस्तोयैः सर्वाञ्छत्रून् विनाशयेत् ।  
केवलैरुष्णतोयैश्च शत्रुमुच्चाटयेत् क्षणात् ॥ ६-३७० ॥  
  
ज्वराविष्टो भवेत् तेन दुग्धसेकात् शमं भवेत् ।  
हविष्याशी मुक्तकेशो जपेदयुतमाचरेत् ॥ ६-३७१ ॥  
  
गद्यपद्यमयी वाणी सभायां तस्य जायते ।  
उच्चाटयति पिङ्गाक्षी सम्भावयति केकरा ॥ ६-३७२ ॥  
  
विद्रावयति मुक्तास्या सम्भ्रामयति घूर्णिता ।  
विक्षोभयति सङ्क्षुब्धा सन्तापयति सन्निभा ॥ ६-३७३ ॥  
  
सङ्कोचयति संरुद्धा विप्ररुद्धा प्रबोधयेत् ।  
एतत् सर्वं प्रकर्तव्यं भावनामात्रचिन्तनम् ॥ ६-३७४ ॥  
  
उच्चाटेषु च सर्वेषु चायुतं प्रजपेत् सुधीः ।  
शताभिजप्तमात्रेण रोचनातिलकं नरः ॥ ६-३७५ ॥  
  
कृत्वा पश्यति यं मन्त्री तं कुर्याद् दासवत् प्रिये ।  
दन्तेनानीयते चूर्णं कीलकं तेन कारयेत् ॥ ६-३७६ ॥  
  
यथा मधुघृताक्तेन पद्मिनीपत्रमात्रके ।  
लिखेत् सूत्रावलीमध्ये मूलमन्त्रं विदर्भितम् ॥ ६-३७७ ॥  
  
तत् कुण्डचतुरस्रे च निक्षिप्य जुहुयादपि ।  
सहस्रं क्षीरनीराक्तं पद्मानां लोहितत्विषाम् ॥ ६-३७८ ॥  
  
(प्। ९१) मन्त्रं शृणु वरारोहे येन सिद्ध्यति निश्चितम् ।  
ॐ पद्मे पद्मे महापद्मे पद्मावति माये तथा ॥ ६-३७९ ॥  
  
स्वाहान्तोऽयं महामन्त्रो नैमित्तिकफलप्रदः ।  
एवं यः कुरुते कर्म सद्यो द्रुतकविर्भवेत् ॥ ६-३८० ॥  
  
उपचारविशेषेण राजपत्नीं वशं नयेत् ।  
रम्भाजातीबीजपूरं सुगन्धिपरिमिश्रितम् ॥ ६-३८१ ॥  
  
मिश्रीकृत्य बलिं दद्यादष्टम्यां च विशेषतः ।  
प्रयोगबलिमन्त्रोऽयं प्रयोगान् साधयेद् यदि ॥ ६-३८२ ॥  
  
अर्धरात्रे ततो नित्यं बलिं दद्यात् चतुष्पथे ।  
परसैन्यग्रहारिष्ट रोगकृत्यानिवारणम् ॥ ६-३८३ ॥  
  
प्रणवं पूर्वमुच्चार्य उग्रतारे ततः परम् ।  
विकटदंष्ट्रे परपक्षं मोहय [क्षोभय ख पाठः ।] द्वन्द्वमुच्चरेत् ॥ ६-  
३८४ ॥  
  
खादय द्वन्द्वमुच्चार्य पचद्वन्द्वं वदेत् पुनः ।  
ये मां हिंसितुमुद्यता योगिनीचक्रैस्तान् हारय हूं फट् स्वाहा ।  
परविद्यामाकर्षय २ छेदय २ हन २ कपाले गृह्ण २ स्वाहा ।   
अनेनैव च देवेशि बलिं दद्याद् महेश्वरि ।  
मायाबीजं समुच्चार्य कालि कालीति सुन्दरि ॥ ६-३८५ ॥  
  
वज्रेश्वरी पदं पश्चाल्लोहदण्डायै नमः पदम् ।  
इति सम्पूज्य देवेशि शक्तिं सम्पूजयेत् ततः ॥ ६-३८६ ॥  
  
हू। वागीश्वरीब्रह्मभ्यां नमः । हू। लक्ष्मीनारायणाभ्यां च ।  
ततो नमः पदं ब्रूयाद् देवि चण्डे महेश्वरि ॥ ६-३८७ ॥  
  
ततोमामहेश्वराभ्यां नम इत्यादिनार्चयेत् ।  
प्रणवं च ततः पश्चात् कार्तिकेश्वराभ्यां नमः ॥ ६-३८८ ॥  
  
(प्। ९२) इत्यने(न?नैव)मन्त्रेण शक्तिं सम्पूजयेन्नरः ।  
इति खड्गं प्रपूज्यैव विशेषेण प्रपूजयेत् ॥ ६-३८९ ॥  
  
ॐ खड्गाय खरनाशाय शक्तिकार्यार्थतत्पर ।  
पशुच्छेदस्त्वया कार्यः खड्गनाथ नमोऽस्तु ते ॥ ६-३९० ॥  
  
अनेनैव तु मन्त्रेण प्रणमेत् खड्गमुत्तमम् ।  
गृहीत्वा ताम्रपात्रं च जलपूर्णमुदङ्मुखः ॥ ६-३९१ ॥  
  
हर्षकामो महादेव्यै पशोश्च प्रोक्षणं चरेत् ।  
प्रोक्षणं च पशोः कृत्वा चोत्सृजेद् देवताधिया ॥ ६-३९२ ॥  
  
यथोक्तेन विधानेन तुभ्यमस्तु निवेदनम् ।  
छिन्ने च पतिते वृद्धिर्वामभागे च निन्दितम् ॥ ६-३९३ ॥  
  
दैन्यं मध्ये च पतितं देवे छेदं स्मरेद् बुधः ।  
ततः कुण्डान्तिके गत्वा आहुतिर्दशपञ्चभिः ॥ ६-३९४ ॥  
  
तेनैवमुत्सृजन् दोषं बलिं लक्षेत् सलक्षणम् ।  
ततो रुधिरमाधाय वटुकादीन् समर्चयेत् ॥ ६-३९५ ॥  
  
नैर्-ऋत्यां च महेशानि हू। वा। वटुकभैरवम् ।  
वायव्ये हूं यां योगिनीभ्यो नमः इत्यादिनार्चयेत् ॥ ६-३९६ ॥  
  
ऐशान्यां च महेशानि हूं क्षौ। क्षेत्रपालाय नमः ।  
इत्यादिना देवि(सम्यक्)गन्धपुष्पैः समर्चयेत् ॥ ६-३९७ ॥  
  
आग्नेय्यां हू। गां गणेशाय नम इत्यादिनार्चयेत् ।  
गन्धपुष्पैः समभ्यर्च्य बलिदानं समाचरेत् ।  
इति ते कथितो देवि बलिदानस्य निर्णयः ॥ ६-३९८ ॥  
  
  
इति श्रीबृहन्नीलतन्त्रे भैरवभैरवीसंवादे (कुलपूजा    
शाक्ताचारादिविधिनिरूपणं) षष्ठः पटलः ॥ ६ ॥  
  
  
  
  
  
अथ  
  
सप्तमः पटलः ।  
  
श्रीभैरव उवाच ।  
  
  
अथ वक्ष्ये महेशानि निग्रहोपायमुत्तमम् ।  
अवश्यमेव कर्तव्यं प्रयोगसाधनं तथा ॥ ७-१ ॥  
  
मङ्गले शनिवारे च श्मशानाङ्गारमानयेत् ।  
कृष्णवस्त्रेण संवेष्ट्य बध्नीयाद्रक्ततन्तुना ॥ ७-२ ॥  
  
शताभिमन्त्रितं कृत्वा निःक्षिपेद् वैरिवेश्मनि ।  
सप्ताहाभ्यन्तरे तेषामुच्चाटनमिदं भवेत् ॥ ७-३ ॥  
  
नरास्थि विलिखेन्मन्त्रं क्षारयुक्तहरिद्रया ।  
सहस्रं परिजप्याथ निशायां शनिवासरे ॥ ७-४ ॥  
  
निक्षिप्यते यस्य गेहे तस्य मृत्युस्त्रिमासतः ।  
क्षेत्रे तु शस्यहानिः स्याज्जवहानिस्तुरङ्गमे ॥ ७-५ ॥  
  
धनहानिर्धनागारे ग्राममध्ये तु तत्क्षयम् ।  
(द्वि?द्वे)षे तु विलिखेद् मन्त्रं प्रेतकर्पटके सुधीः ॥ ७-६ ॥  
  
द्वेष्यद्वेषकयोर्नाम्ना तस्य द्वेषो महान् भवेत् ।  
मन्त्रं शृणु वरारोहे प्रयोगार्हो भवेद् यतः ॥ ७-७ ॥  
  
अमुकं मारयेत् यादौ मारयेति पदं ततः ।  
सहस्रं परिसञ्जप्य मन्त्रमेनं महेश्वरि ॥ ७-८ ॥  
  
द्वेषमन्त्रविशेषं तु शृणु चैकमनाः प्रिये ।  
अमुकामुकयोर्द्वेषं कुरु कुर्वित्यनन्तरम् ॥ ७-९ ॥  
  
मन्त्रमुच्चार्य देवेशि जपेद् देवि सहस्रकम् ।  
उच्चाटय पदद्वन्द्वं पिङ्गाक्षि तदनन्तरम् ॥ ७-१० ॥  
  
(प्। ९४) फट् मन्त्रं मन्त्रमुच्चार्य साध्यसञ्ज्ञान्वितं पुनः ।  
देशाद् देशान्तरं याति रिपुः काक इवापरः ॥ ७-११ ॥  
  
वह्निपुटे रिपोर्मन्त्रं लिखित्वा पत्रकेण तु ।  
श्मशाने मन्त्रमुच्चार्य पुटीकृत्य विदर्भ्य च ॥ ७-१२ ॥  
  
सहस्रजन्मभिर्जप्त्वा विद्या न हि फलप्रदा ।  
सिद्धयश्च विनश्यन्ति देवानामपि दुर्लभाः ॥ ७-१३ ॥  
  
मातृचक्रेऽमृतं लेख्यं भिन्नाञ्जनपुटीकृतम् ।  
जले निःक्षिप्य मन्त्रं तु पुनर्नव इतीरितः ॥ ७-१४ ॥  
  
जन्मलुप्तो मनुः स्निग्धो नवोदितशशी यथा ।  
क्षणे क्षणेऽपि तेजस्वी रिपुदृष्टिगतोऽपि च ॥ ७-१५ ॥  
  
अथ वक्ष्ये मन्त्रमेकं धारयेत् सर्वदा प्रिये ।  
योनियुग्मे लिखेन्मन्त्रं मूलं हेमशलाकया ॥ ७-१६ ॥  
  
क्लीबहीनान् दीर्घभिन्नान् षट्कोणे च लिखेत् ततः ।  
अष्टपत्रेष्वष्टवर्णास्तद्वहिर्भूपुरद्वयम् ॥ ७-१७ ॥  
  
अष्टवज्र भूपुरे च विलिखेत् साधकोत्तमः ।   
स्वर्णपत्रेऽथवा भूर्जे रौप्ये वाप्यथ सुव्रते ॥ ७-१८ ॥  
  
विलिखेद् हेमलेखन्या गन्धाष्टकसमन्वितम् ।  
दूर्वाकाण्डेन संलिख्य कुशमूलेन वा पुनः ॥ ७-१९ ॥  
  
वेष्टितं पीतवस्त्रेण यत्नेन परिवेष्टयेत् ।  
बध्नीयात् पीतवस्त्रेण शिशूनां कण्ठभूषणम् ॥ ७-२० ॥  
  
स्त्रीणां वामभुजे चैवमन्येषां दक्षिणे भुजे ।  
वन्ध्या तु लभते पुत्रं निर्धनो धनवान् भवेत् ॥ ७-२१ ॥  
  
इयं रक्षा पुरा बद्धा ज्ञानार्थं गौतमादिभिः ।  
कीर्त्यर्थं पार्थिवैश्चान्यैः सङ्ग्रामे जयकाङ्क्षिभिः ॥ ७-२२ ॥  
  
(प्। ९५) वाग्भवं कुलदेवी च तारकं वाग्भवं तथा ।  
हृल्लेखास्त्रमनुश्चैव वह्निजायावधिर्मनुः ॥ ७-२३ ॥  
  
अष्टाक्षरो मनुः प्रोक्तो मन्त्राणां सार ईरितः ।  
कालिकामन्त्रतन्त्रोक्तान् प्रयोगानेव चाचरेत् ॥ ७-२४ ॥  
  
कालिकातन्त्रमन्त्रोक्तान् प्रयोगानिह चाचरेत् ।  
यथा काली तथा नीला भेदो नास्ति महेश्वरि ॥ ७-२५ ॥  
  
अविशेषेण कर्तव्यं सत्यं च कथितं मया ।  
अन्यच्छृणु वरारोहे वशीकरणमुत्तमम् ॥ ७-२६ ॥  
  
यत्कृते साधको वीरो धन्यो भवति निश्चितम् ।  
पुष्यार्के च महादेवि वीरमूलं समानयेत् ॥ ७-२७ ॥  
  
शोधितं पञ्चगव्येन शोषयेद् भास्करद्युतौ ।  
चूर्णयेद् मेषशृङ्गेण समादाय च तं शिवे ॥ ७-२८ ॥  
  
यन्त्रं संलिख्य देवेशि मातृकाख्यं सुशोभनम् ।  
मन्त्रं शृणु वरारोहे ध्यानात् सार्वज्ञ्यदायकम् ॥ ७-२९ ॥  
  
व्योमेन्द्वौरसनार्णकर्णिकमचां द्वन्द्वैः स्फुरत्केसरं   
वर्गोल्लासिवसुच्छदं वसुमतीगेहेन संवेष्टितम् ।  
आशास्वस्त्रिषु लान्तटान्तसहितं क्षोणीपुरेणावृतं   
यन्त्रं नीलतनोः परं निगदितं सर्वार्थसिद्धिप्रदम् ॥ ७-३० ॥  
  
तेन चूर्णेन देवेशि यन्त्रं संलिख्य यत्नतः ।  
मृत्पात्रे च समालिख्य स्थापयेत् कुम्भकोपरि ॥ ७-३१ ॥  
  
तिलपूर्णं घटं तेन स्थापयेत् सुरवन्दिते ।  
पट्टवस्त्रेण चामुण्डां पूजयेच्छार्करोदकैः ॥ ७-३२ ॥  
  
तन्मन्त्रं परमेशानि जप्त्वा वशयेज्जगत् त्रयम् ।  
कपर्दिनं समुद्धृत्य कलहं तद् द्वितीयकम् ॥ ७-३३ ॥  
  
(प्। ९६) खड्गेति परमेशानि चामुण्डे च ततः परम् ।  
जयशब्दं समुच्चार्य वशमानय ठद्वयम् ॥ ७-३४ ॥  
  
अनेन मन्त्रराजेन कुर्यात् पौष्टिकमुत्तमम् ।  
भक्षं भोज्यं महादेव्यै दद्यात् सुरगणार्चिते ॥ ७-३५ ॥  
  
रक्तासने चोपविश्य सहस्राष्टौ जेपेन्मुदा ।  
दशांशादिप्रमाणेन होमादींश्च समाचरेत् ॥ ७-३६ ॥  
  
जापे समाप्ते देवेशि दद्याद् रजतदक्षिणाम् ।  
पलं वापि तदर्धं वा तदर्धं वापि शक्तितः ॥ ७-३७ ॥  
  
प्रवालमालया देवि जपं कुर्याच्छुचिस्मिते ।  
उष्णीषं लोहितं प्रोक्तमुत्तरीयं तथा प्रिये ॥ ७-३८ ॥  
  
रक्तवस्त्रं परीधाय जपेत् तद् गतमानसः ।  
कवित्वं जायते सुभ्रु! मन्त्रस्यास्य प्रसादतः ॥ ७-३९ ॥  
  
कविता वशमायाति नात्र कार्या विचारणा ।  
इदानीं शृणु चार्वङ्गि कविताकारकं परम् ॥ ७-४० ॥  
  
प्रयोगं सर्वसङ्गोप्यं तव स्नेहात् प्रकाश्यते ।  
नटीं चण्डा(लीनं?लिनीं)चैव योगिनं सर्वमोहनम् ॥ ७-४१ ॥  
  
बीजत्रयं जपेद्रात्रौ मध्यरात्रौ रवेर्दिने ।  
अष्टाधिकसहस्रेण प्रमाणेन जपं चरेत् ॥ ७-४२ ॥  
  
शताभिमन्त्रितं कृत्वा पिबेच्च जलमुत्तमम् ।  
सप्तदिनप्रयोगेण कविता चित्तमोदिनी ॥ ७-४३ ॥  
  
जायते नात्र सन्देहः सत्यं सुरगणार्चिते ।  
पाणिना दक्षिणेनैव मधुलाजान् समानयेत् ॥ ७-४४ ॥  
  
प्रागेव नाडीच्छेदाद् बालं संस्कुर्याच्च साधकः ।  
कवित्वं जायते तेना द्वितीयं सुरवन्दिते ॥ ७-४५ ॥  
  
(प्। ९७) जिह्वां सम्मार्ज्य देवेशि लिखेद् हेमशलाकया ।  
दूर्वया वा महादेवि जिह्वोष्ठयोः समालिखेत् ॥ ७-४६ ॥  
  
पङ्क्तिद्वयेन संलिख्य कुर्याच्च बालसंस्क्रियाम् ।  
एकादशाहे देवेशि द्वादशाहेऽथ वा पुनः ॥ ७-४७ ॥  
  
वर्णजात्यादिभेदेन मासान्तं सम्भविष्यति ।  
यथाशक्त्युपचारेण देवतां पूजयेत् पुरः ॥ ७-४८ ॥  
  
सम्पूज्य देवतां भक्त्या लिखेन्मन्त्रं महेश्वरि ।  
यदा पिता न देशस्थः पितृव्यो मातुलोऽपि वा ॥ ७-४९ ॥  
  
लिखित्वा परमेशानि कुर्याच्च बालसंस्क्रियाम् ।  
मूलमन्त्रं लिखेद् मन्त्री यस्योष्ठे श्वेतदूर्वया ॥ ७-५० ॥  
  
वाक्योच्चाररतो बालो वाग्मी द्रुतकविर्भवेत् ।  
जन्मसंस्कारकं नाम पुत्रे जाते प्रशस्यते ॥ ७-५१ ॥  
  
जिह्वायां तु लिखेद् मन्त्रं यज्ञदारु कुशेन वा ।  
वारत्रयं सुसम्मार्ज्य दक्षिणेनैव पाणिना ॥ ७-५२ ॥  
  
मन्त्रमुच्चार्य प्रत्येकं पङ्क्तिं कुर्यात् सुशोभनाम् ।  
आदौ संस्कारः कर्तव्यस्तदन्ते च लिखेन्मनुम् ॥ ७-५३ ॥  
  
गन्धचन्दनपुष्पैश्च पूजयेत् तारिणीं शिवाम् ।  
उत्तराभिमुखो भूत्वा स्थापयेत् पीठमुत्तमम् ॥ ७-५४ ॥  
  
पूजयेत् तारिणीं देवीं नानाभक्ष्यैः सुशोभनैः ।  
षोडशैरुपचारैश्च पूजयेद् भक्तिभावतः ॥ ७-५५ ॥  
  
धूपं दद्याद् गुग्गुलुना सर्वकर्मफलप्रदम् ।  
नारिकेलं तथा रम्भां बदरं बकुलं तथा ॥ ७-५६ ॥  
  
बीजपूरं कर्णिकारं शर्करां गन्धसंयुताम् ।  
मधूदकं कलायं च सिद्धान्नं पायसप्लुतम् ॥ ७-५७ ॥  
  
(प्। ९८) मांसं मत्स्यं पिष्टकं च दद्यादतिप्रियं महत् ।  
कविर्वाग्मी भवेत् पुत्रः सर्वकर्मप्रकारकः ॥ ७-५८ ॥  
  
जितेन्द्रियः सत्यवादी धार्मिको जायते महान् ।  
पिता चैव पितुर्भ्राता मातुर्भ्राता पुनस्तथा ॥ ७-५९ ॥  
  
लिखेद् मन्त्रं महेशानि नान्यः सुरगणार्चिते ।  
भ्राता वापि लिखेद् मन्त्रं सर्वकामफलप्रदम् ॥ ७-६० ॥  
  
मातुः क्रोडे समादाय वस्त्रेणास्तीर्य यन्ततः ।  
शान्तिं कुर्याद् बालकस्य ब्राह्मणैः [साधकैः ख पाठः ।] सह   
संयुतः ॥ ७-६१ ॥  
  
इमं पुत्रं कामयत कामजानामिहैव तु ।  
देवेभ्यश्च महेशानि पुष्णाति पदमन्तरम् ॥ ७-६२ ॥  
  
शिवशान्तिस्तारायै केसरेभ्यस्तारायै शिवाय शिवयशसे ।  
मन्त्रस्य लेखनान्ते तु शान्तिं कुर्याद् महेश्वरि ।  
इत्येतद् मत्स्यसूक्ते च कथितं विस्तरेण तु ॥ ७-६३ ॥  
  
तन्मातुर्वामकर्णे तु शान्तिस्तोत्रं पठेन्मुदा ।  
मातर्देवि नमस्तेऽस्तु ब्रह्मरूपधरेऽनघे ॥  
कृपया हर विघ्नं मे सर्वसिद्धिं [मन्त्र ख पाठः ।] प्रयच्छ मे ॥ ७-६४ ॥  
  
माहेशि वरदे देवि परमानन्दरूपिणि ।  
कृपया हर मे विघ्नं सर्वसिद्धिं प्रयच्छ मे ॥ ७-६५ ॥  
  
कौमारि सर्वविद्येशे कौमारक्रीडने परे ।  
कृपया हर मे विघ्नं सर्वसिद्धिं प्रयच्छे मे ॥ ७-६६ ॥  
  
विष्णुरूपधरे देवि विनतासुतवाहिनि ।  
कृपया हर विघ्नं मे मन्त्रसिद्धिं प्रयच्छ मे ॥ ७-६७ ॥  
  
वाराहि वरदे देवि दंष्ट्रोद् धृतवसुन्धरे ।  
कृपया हर मे विघ्नं सर्वसिद्धिं प्रयच्छ मे ॥ ७-६८ ॥  
  
(प्। ९९) शक्ररूपधरे देवि शक्रादिसुरपूजिते ।  
कृपया हर मे विघ्नं सर्वसिद्धिं प्रयच्छ मे ॥ ७-६९ ॥  
  
चामुण्डे मुण्डमालासृक्चर्चिते विघ्ननाशिनि ।  
कृपया हर मे विघ्नं सर्वसिद्धिं प्रयच्छ मे ॥ ७-७० ॥  
  
महालक्ष्मि महोत्साहे शोकसन्तापहारिणि ।  
कृपया हर मे विघ्नं सर्वसिद्धिं प्रयच्छ मे ॥ ७-७१ ॥  
  
मितिमातृमये देवि मितिमातृबहिष्कृते ।  
एके बहुतरे [विधे ख पाठः ।] देवि विश्वरूपे नमोऽस्तु ते ॥ ७-७२ ॥  
  
इदं स्तोत्रं पठेद् यस्तु कर्मारम्भे महेश्वरि ।  
विदग्धां वा समालोक्य तस्य विघ्नो न जायते ॥ ७-७३ ॥  
  
कुलीनस्य द्वारदेवाः कथितास्तव सुन्दरि ।  
दीक्षाकाले नित्यपूजासमये नार्चयेद् यदि ॥ ७-७४ ॥  
  
तस्य पूजाफलं देवि नीयते यक्षराक्षसैः ।  
शतवर्षजपाद् देवि न सिद्धिर्जायते प्रिये ॥ ७-७५ ॥  
  
महापदि समुत्पाते पठेत् स्तोत्रं गणेश्वरि ।  
आपदश्च पलायन्ते संशयो नास्ति कश्चन ॥ ७-७६ ॥  
  
विद्याकामेन देवेशि शतकृत्वः पठेत् स्तवम् ।  
इति ते कथितं मातुः स्तोत्रं कण्ठविभूषणम् ॥ ७-७७ ॥  
  
मद्भक्तेभ्यो महेशानि प्रकाशमुपपादय ।  
अप्रकाश्यमिदं स्तोत्रं न देयं यस्य कस्यचित् ॥ ७-७८ ॥  
  
दातव्यं हि सदा तस्मै भक्तिश्रद्धान्वितोऽपि यः ।  
सत्कुलीनाय शान्ताय ऋजवे दम्भवर्जिने ॥ ७-७९ ॥  
  
दद्यात् स्तोत्रं महेशानि नान्यथा फलभाग् भवेत् ।  
अष्टादशपुराणेषु वेदव्यासेन कीर्तितम् ॥ ७-८० ॥  
  
  
(प्। १००) श्रीदेव्युवाच ।  
  
  
देवदेव महादेव स्थितिसंहारकारक ।  
प्रश्नमेकं करोम्यत्र सकाशात् तव सुव्रत ॥ ७-८१ ॥  
  
कैतवं च परित्यज्य तत् कथ्यं भवनाशन ।  
महाचीनक्रमं देव कथितं न प्रकाशितम् ।  
कथयस्व तदिदानीं यदि स्नेहोऽस्ति मां प्रति ॥ ७-८२ ॥  
  
  
श्रीभैरव उवाच ।  
  
  
महाचीनक्रमं देवि सर्वतन्त्रेषु गोपितम् ।  
यत् कृत्वा साधकाः सर्वे शिवत्वं यान्ति तत्क्षणात् ॥ ७-८३ ॥  
  
न वक्तव्यं महेशानि भुवनत्रितये शिवे ।  
शुद्धभावेन देवेशि वक्तव्यं तव गोचरे ॥ ७-८४ ॥  
  
नान्योऽस्ति मे प्रियः कोऽपि त्वदन्यः सुरवन्दिते ।  
इदानीं परमेशानि निधारय मनः शिवे ॥ ७-८५ ॥  
  
महाचीनक्रमं देवि कथितव्यं वरानने ।  
अहं देहो महेशानि देही त्वं सर्वरूपदृक् ॥ ७-८६ ॥  
  
मीनो यथा महादेवि पयसि प्रहृतो यथा ।  
सदात्मा त्वं महेशानि अकथ्यं नास्ति सुन्दरि ॥ ७-८७ ॥  
  
केचिद् देवा नरा केचिद् दानवा यक्षराक्षसाः ।  
नागलोकाः किन्नराश्च गन्धर्वाप्सरसां गणाः ॥ ७-८८ ॥  
  
ये वा पशुमृगाः पक्षा ये केचिज्जगतीगताः ।  
एते जडतराः सर्वे परस्परखलात्मकाः ॥ ७-८९ ॥  
  
कुकर्मनिरताः सर्वे कुमार्गदर्शनोत्सुकाः ।  
एतेषां ब्रह्म [कोऽपि ख पाठः ।] विज्ञानमानन्दं ब्रह्म चित्सुखम् ॥ ७-९०   
॥  
  
न जानाति महेशानि तत् कथं कथयामि ते ।  
नित्यमुक्तस्वभावोऽयं तदर्थमिदमीरितम् ॥ ७-९१ ॥  
  
(प्। १०१) क्षमस्व यदि चार्वङ्गि न वक्तव्यं महेश्वरि ।  
  
  
श्रीदेव्युवाच ।  
  
  
नमस्ते शिवरूपाय नमस्ते गुरुरूपिणे ॥ ७-९२ ॥  
  
नमस्ते वरद स्वामिन् करुणानिधये नमः ।  
अन्यदेवरता ये च सर्वे त्वत् पदकाङ्क्षिणः ॥ ७-९३ ॥  
  
तेषामेवाधिकफलं मद्भक्तानां व्यवस्थितम् ।  
सिंहव्याघ्रादयो ये च ये च विघ्नानुसारिणः [कारिणः ख पाठः ।] ॥ ७-९४ ॥  
  
विकाराश्च तथा सर्पास्तथान्ये दुष्टजन्तवः ।  
ते सर्वे विलयं यान्ति पतङ्गा इव पावके ॥ ७-९५ ॥  
  
देहं [गेहे ख पाठः ।] दीपशिखाकारं दृश्यते दुष्टजन्तुभिः ।  
केवलं प्रेमभावेन त्वयैव विभुणा प्रभो ॥ ७-९६ ॥  
  
किं वा शवमयो भूत्वा आसने पञ्चदेवताः ।  
पृथिवी जलतां याति जलं तेजोमयं भवेत् ॥ ७-९७ ॥  
  
तेजो वायुं तथा वायुराकाशं तत्प्रकाशकम् ।  
दानवा राक्षसाः सर्वे ये चान्ये (दानवा?देवता)गणाः ॥ ७-९८ ॥  
  
राजानश्च तथा चान्ये सर्वे त्वत्पादवर्तिनः ।  
आज्ञां भजन्ति गन्धर्वाः किं पुनर्नरकीटकाः [किन्नराः ख पाठः ।] ॥   
७-९९ ॥  
  
यत्र यत्र भवेद् वाञ्छा तत् तत् सिद्धिः करे स्थिता ।  
सदानुगामिनी वाणी भजते तं सुनिश्चितम् ॥ ७-१०० ॥  
  
द्विधाभावं परित्यज्य किमन्यद् बहुभाषितैः ।  
मोक्षार्थी लभते मोक्षं धनार्थी धनमाप्नुयात् ॥ ७-१०१ ॥  
  
अन्ते तु जायते गौरीलोके शिव इवापरः ।  
सिद्धा भवन्ति यद्भक्ताः कथयस्व ममाग्रतः ॥ ७-१०२ ॥  
  
  
(प्। १०२) श्रीभैरव उवाच ।  
  
  
न वक्तव्यमभक्ताय परभक्ताय पापिने ।  
महाचीनक्रमं देवि विविधं कथितं शिवे ॥ ७-१०३ ॥  
  
स्नानादि मानसं शौचं मानसः प्रवरो जपः ।  
पूजनं मानसं दिव्यं मानसं कल्पनादिकम् ॥ ७-१०४ ॥  
  
सर्व एव शुभः कालो नाशुभो वर्तते क्वचित् ।  
न विशेषो दिवा रात्रौ न सन्ध्यायां महानिशि ॥ ७-१०५ ॥  
  
वस्त्रासनस्थानगे(हे?ह)देहस्पर्शादि वारिणः ।  
शुद्धिं नचाचरेदत्र निर्विकल्पं मनश्चरेत् ॥ ७-१०६ ॥  
  
नात्र शुद्ध्याद्यपेक्षास्ति न चामेध्यादिदूषणम् ।  
य एवं चिन्तयेद् मन्त्री सर्वकामफलप्रदम् ॥ ७-१०७ ॥  
  
गद्यपद्यमयी वाणी सभायां तस्य जायते ।  
तस्य दर्शनमात्रेण वादिनो निष्प्रभा मताः ॥ ७-१०८ ॥  
  
राजानोऽपि च दासत्वं भजन्ते किं परे जनाः ।  
सर्वदा पूजयेद् देवीमस्नातः कृतभोजनः ॥ ७-१०९ ॥  
  
महानिश्यशुचौ देशे बलिं मन्त्रेण दापयेत् ।  
स्त्रीनिन्दां च न कुर्वीत तासां प्रेम विवर्द्धयेत् ॥ ७-११० ॥  
  
अत्युत्कटापराधेऽपि न तस्या द्वेषमाचरेत् ।  
स्त्रीद्वेषो नैव कर्तव्यो विशेषात् पूजयेत् स्त्रियः ॥ ७-१११ ॥  
  
जपस्थाने महाशङ्खं निवेश्योर्ध्वं जपं चरेत् ।  
स्त्रियं गच्छन् स्पृशन् पश्यन् यत्र कुत्रापि देशिकः ॥ ७-११२ ॥  
  
भक्षंस्ताम्बूलमन्यांश्च भ(क्ष?क्ष्य)द्रव्यं यथारुचि ।  
मांसमत्स्यदधिक्षौद्रभ(क्ष?क्ष्य)द्रव्यं यथारुचि ॥ ७-११३ ॥  
  
भुक्तान्नशेषभ(क्षा?क्ष्या)णि भुक्त्वा सर्वं जपं चरेत् ।  
दिक्कालनियमो नास्ति स्थित्यादिनियमो न च ॥ ७-११४ ॥  
  
(प्। १०३) न जपे कालनियमो नार्चादिषु बलिष्वपि ।  
स्वेच्छानियम उक्तोऽत्र महामन्त्रस्य साधने ॥ ७-११५ ॥  
  
नाधर्मो विद्यते सुभ्रु किञ्चिद् धर्मो महान् भवेत् ।  
स्वेच्छाचारस्थितो देवि प्रचरेद् हृष्टमानसः ॥ ७-११६ ॥  
  
(कृतार्थं?कार्तार्थ्यं)मन्यमानस्तु सन्तुष्टो जितमानसः ।  
जपं कृत्वा विशेषेण स्त्रिया च जपमाचरेत् ॥ ७-११७ ॥  
  
आसनं शृणु देवेशि प्राक् सिद्ध्येज्जपमुत्तमम् ।  
पीठानामुत्तमं पीठं जपात् सार्वज्ञ्यदायकम् ॥ ७-११८ ॥  
  
योनिपीठे निवेश्यैव श्रोण्यां कमललोचने ।  
योन्यां सङ्क्षिप्तलिङ्गस्तु जपेत् तद्गतमानसः ॥ ७-११९ ॥  
  
सहस्रं प्रत्यहं जप्त्वा कन्दर्पसदृशः पुमान् ।  
जायते नात्र सन्देहः सत्यं सुरगणार्चिते ॥ ७-१२० ॥  
  
चीनाचारविशेषं हि कथितं परमेश्वरि ।  
ताराकल्पे महेशानि विस्तरेण प्रकाशितम् ॥ ७-१२१ ॥  
  
अत्र चैव महेशानि विशेषः कथितो मया ।  
योनिकुन्तलमादाय गृह्णीयादन्तरीयकम् ॥ ७-१२२ ॥  
  
एवं वत्सरपर्यन्तं जपेत् तद्गतमानसः ।  
नीलासरस्वती काली चान्नपूर्णा च भैरवी ॥ ७-१२३ ॥  
  
साधकाय प्रहृष्टाय प्रसीदति न संशयः ।  
साधकोऽपि महादेवि वत्सरात् तां प्रपश्यति ॥ ७-१२४ ॥  
  
इह ते संशयो नास्ति सत्यं सत्यं महेश्वरि ।  
अतिस्नेहात् सुरश्रेष्ठे प्रकाशितमिदं तव ॥ ७-१२५ ॥  
  
रहस्यं शृणु चार्वङ्गि येन सिद्ध्यति सुन्दरि ।  
रजस्वलां स्त्रियं वीक्ष्य सहस्रं प्रजपेद् यदि ॥ ७-१२६ ॥  
  
(प्। १०४) तदैव मन्त्रसिद्धिः स्यान्नात्र कार्या विचारणा ।  
दिनैः षोडशभिर्देवि सिद्धिमाप्नोति साधकः ॥ ७-१२७ ॥  
  
पर्वते हस्तमारोप्य निर्भयो यतमानसः ।  
कवितां लभते सोऽपि अमृतत्वं च गच्छति ॥ ७-१२८ ॥  
  
नीलपद्मं तथा बिम्बं खञ्जनं शिखरं तथा ।  
चामरं रविबिम्बं च तिलपुष्पं सरोवरम् [सरोरुहम् ख पाठः ।] ॥ ७-१२९ ॥  
  
त्रिसूत्रं [त्रिशूलं ख पाठः ।] वीक्ष्य जप्त्वा तु सततं शुद्धभावतः ।  
सुखप्रसादं सुमुखं सुलोचनं सुहास्यदम् ॥ ७-१३० ॥  
  
सुकेशं सुगतिं कन्दं सुगन्धं सुखमेव च ।  
लभते च यथासङ्ख्यं शृणु पार्वति सादरम् ॥ ७-१३१ ॥  
  
महाचीनद्रुमे देवीं ध्यात्वा तत्र प्रपूज्य च ।  
तद् द्रुमोद् भवपुष्पेण पूजयेद् भक्तिभावतः ॥ ७-१३२ ॥  
  
स भवेत् कुलदेवश्च कुलक्रमगतः शुचिः ।  
ब्रह्मतरोर्महामूले देवीं ध्यात्वा यथाविधि ॥ ७-१३३ ॥  
  
तत्सुधासारसारेण तर्पयेद् मातृकानने ।  
स भवेत् साधकश्रेष्ठो मातॄणां च भवेत् प्रियः ॥ ७-१३४ ॥  
  
महाचीनद्रुमलतावेष्टितः साधकोत्तमः ।  
रात्रौ यदि जपेद् मन्त्रं सच [लता ख पाठः ।] कल्पद्रुमो भवेत् ॥ ७-१३५ ॥  
  
तिथिक्रमेण देवेशि लतया वेष्टितो भवेत् ।  
तदा मासेन सिद्धिः स्यात् सहस्रजपमानतः ॥ ७-१३६ ॥  
  
अष्टम्यां च चतुर्दश्यां द्विगुणं यदि जप्यते ।  
तदैव महती सिद्धिर्देवानामपि दुर्लभा ॥ ७-१३७ ॥  
  
महाचीनद्रुमे बीजं लिखित्वा कुङ्कुमेन च ।  
तत्पार्श्वे साध्यमालिख्य ताडयद् दृष्टिवृष्टिभिः ॥ ७-१३८ ॥  
  
(प्। १०५) तत्र गच्छति कामार्ता यत्र यत्रोपलभ्यते ।  
महाचीनद्रुमरसेनाक्तं पिण्डं विधाय च ॥ ७-१३९ ॥  
  
यन्नाम्ना दीयते देवि सोऽचिराद् मुक्तिमाप्नुयात् ।  
महाचीनद्रुममूल-मज्जाभिर्बिल्वपत्रकैः ॥ ७-१४० ॥  
  
सहस्रं देवीमभ्यर्च्य श्मशाने साधकोत्तमः ।  
तदा राज्यमवाप्नोति यदि सा न पलायते ॥ ७-१४१ ॥  
  
तस्यापि षोडशांशेन कलां नार्हन्ति ते शवाः ।  
शवासनाधिकफलं लतागेहप्रवेशनम् ॥ ७-१४२ ॥  
  
धनकामस्तु यो विद्वान् महदैश्वर्यकामुकः ।  
बृहस्पतिसमो यस्तु भवितुं कामयेद् नरः ॥ ७-१४३ ॥  
  
अष्टोत्तरशतं जप्त्वा कुलमामन्त्र्य मन्त्रवित् ।  
मैथुनं यः प्रयात्येवं स तु सर्वफलं लभेत् ॥ ७-१४४ ॥  
  
लतारतेषु जप्तव्यं महापातकमुक्तये ।  
लता यदि न संसर्गे तदा रेतः प्रयत्नतः ॥ ७-१४५ ॥  
  
समुत्सार्य जपेद् मन्त्रं धर्मकामार्थसिद्धये ।  
सुरतेषु प्रजप्तव्यं महापातकमुक्तये ॥ ७-१४६ ॥  
  
वरासनस्थां संवीक्ष्य तन्मूले स्वेष्टदेवताम् ।  
पूजयित्वा महारात्रौ त्रिदिनं पूजयेद् मनुम् ॥ ७-१४७ ॥  
  
लक्षपीठफलं देवि लभते नात्र संशयः ।  
वेतालपादुकासिद्धिः खड्गसिद्धिश्च जायते ॥ ७-१४८ ॥  
  
अञ्जनं तिलकं गुप्तं प्रजप्य तु सहस्रकम् ।  
स्वदेहरुधिराक्तैश्च बिल्वपत्रैः सहस्रकैः ॥ ७-१४९ ॥  
  
श्मशानेऽभ्यर्च्य देवीं तु वागीशसमतां व्रजेत् ।  
श्मशाने योषितं मन्त्री सम्पूज्य ऋतुगां शुभाम् ॥ ७-१५० ॥  
  
(प्। १०६) रक्तचन्दनदिग्धाङ्गीं रक्तवस्त्रैरलङ्कृताम् ।  
चारुपुष्पैर्मनुं प्रोच्य ततो ध्यायेच्च सुन्दरीम् ॥ ७-१५१ ॥  
  
रमित्वा तां लभेद्राज्यं यदि नात्र पलायते ।  
मेषमाहिषरक्तेन वाग्मित्वं तस्य जायते ॥ ७-१५२ ॥ ७-  
  
धनित्वं जायते तस्य सर्वसिद्धिः प्रजायते ।  
वचसा च भवेज्जीवो धनेन च धनाधिपः ॥ ७-१५३ ॥  
  
आज्ञया देवराजोऽसौ रूपेणैव मनोभवः ।  
बलेन पवनो ह्येष सर्वतत्त्वार्थसाधकः ॥ ७-१५४ ॥  
  
शोधितं साधितं दद्यात् सास्थि मांसं सदा बलिम् ।  
सर्वं सास्थि प्रदातव्यं तथा लोमसमन्वितम् ॥ ७-१५५ ॥  
  
एवम्भूतः सदा देवि साधको भुवि दुर्लभः ।  
यया कयाचित् दृष्ट्या वा यज्जपो भुवि दृश्यते ॥ ७-१५६ ॥  
  
एतत् प्रकाशनात् देवि मृत्युर्भवति नान्यथा ।  
एतत् साधकनिन्दां वा एतन्मन्त्रस्य वा पुनः ॥ ७-१५७ ॥  
  
महाभूतगणैः सार्धं तस्य सर्वं हराम्यहम् ।  
योगिनीचक्रसहिता स्वयं तद्वधकारिणी ॥ ७-१५८ ॥  
  
रहस्यं शृणु देवेशि येन वाग्मी भवेत् सदा ।  
यस्मात् परतरं नास्ति तन्त्रमध्ये सुरेश्वरि ॥ ७-१५९ ॥  
  
सारस्वतप्रयोगोऽयं कथितो विश्वमोहने ।  
विशेषं कथयिष्यामि सावधानावधारय ॥ ७-१६० ॥  
  
वीरतन्त्रे कथितं ते येन सर्वमयो भवेत् ।  
जिह्वायां भावयेद् यस्तु तारिणीं दीपरूपिणीम् ॥ ७-१६१ ॥  
  
मातृकासहितां विद्यां त्रिरावर्त्य जलं पिबेत् ।  
जलपानविधानेन मूकोऽपि सुकविर्भवेत् ॥ ७-१६२ ॥  
  
अजस्रभावनाभ्यासात् साधकः सुकृती सुधीः ।  
कविर्वाग्मी महायोगी मुक्तिभागी भवेन्नरः ॥ ७-१६३ ॥  
  
अब्दाच्चतुर्विधं तस्य पाण्डित्यमुपजायते ।  
अथ वक्ष्ये महेशानि रहस्यं परमाद्भुतम् ॥ ७-१६४ ॥  
  
युवतीनां तु योनौ तु लिखेद् मन्त्रान् मनोरमान् ।  
सञ्जप्य च महामन्त्रं सर्वसारस्वतप्रदम् ॥ ७-१६५ ॥  
  
सहस्रजपमानेन प्रयोगं च समाचरेत् ।  
पश्चाद् भ्रमणयोगेन ताडयेद् योनिमण्डलम् ॥ ७-१६६ ॥  
  
सहस्रं च जपेत् तावद् यावद् रेतो न जायते ।  
तेन तत्त्वेन देवेशि तर्पयेद् यतमानसः ॥ ७-१६७ ॥  
  
कवित्वं जायते सुभ्रु वाग्मित्वं च तथैव च ।  
पण्डि(त)त्वं महत्त्वं च जायते नात्र संशयः ॥ ७-१६८ ॥  
  
रक्तपुष्पैर्महेशानि योनिपूजनमाचरेत् ।  
युवतीरूपमास्थाय पूजयेद् बहुयत्नतः ॥ ७-१६९ ॥  
  
घृणां त्यक्त्वा महेशानि पूजयेद् योनिमण्डलम् ।  
रहस्यं शृणु चार्वङ्गि येन सिद्धो भवेद् मनुः ॥ ७-१७० ॥  
  
  
(श्रीदेव्युवाच ।)  
  
  
भगवन् भूतभव्येश भूताधिप महाबल ।  
प्रसीद देवदेवेश सर्वप्राणिहिते रत ॥ ७-१७१ ॥  
  
येनावश्यं भवेत् सिद्धिस्तदुपायं वद प्रभो ।  
  
  
श्रीभैरव उवाच ।  
  
  
शृणु देवि परं ज्ञानं सर्वज्ञानोत्तमोत्तमम् ।  
येन विज्ञानमात्रेण शीघ्रं विद्या प्रसीदति ॥ ७-१७२ ॥  
  
मूलकन्दे च या शक्तिर्जगदाधाररूपिणी ।  
तद्भ्रमावर्तवातो यः प्राण इत्युच्यते बुधैः ॥ ७-१७३ ॥  
  
(प्। १०८) झिल्लीशब्दा व्यक्ततरा कूजन्ती सततोत्थिता ।  
गच्छन्ती ब्रह्मरन्ध्रेण प्रविशन्ती स्वकेतनम् ॥ ७-१७४ ॥  
  
यातायातक्रमेणैव तत्र कुर्यान्मनोलयम् ।  
तेन मन्त्रे शिखा जाता सर्वमन्त्रप्रदीपिका ॥ ७-१७५ ॥  
  
तमःपूर्णे गृहे यद्वद् न किञ्चिदपि भासते ।  
शिखाहीनास्तथा मन्त्रा न सिध्यन्ति कदाचन ॥ ७-१७६ ॥  
  
शिखोपदेशः सर्वत्र गोपितः परमेश्वरि ।  
तेन विना न सिद्धिः स्याद् वर्षकोटिशतैरपि ॥ ७-१७७ ॥  
  
तस्मात् त्वयापि गिरिजे गोपनीयः प्रयत्नतः ।  
सुप्ता निद्रायिता मत्ता विद्रावणरता परा ॥ ७-१७८ ॥  
  
समस्तदोषजालेन ग्रथिता [रहिता येन ख पाठः ।] कुलसुन्दरि ।  
[स्वापे प्रहरे महानिशि चारो वामनाड्या वायोरुदयः । तथैव   
दक्षिणनाड्या वायोरुदये दिवाचारः । सन्ध्याचारस्तु   
उभयनाडीप्रवाहः ।] निशाचारं दिवाचारं सन्ध्याचारं च पल्लवम् ॥   
७-१७९ ॥  
  
दुर्लभं बीजसंयुक्तं [सङ्केतं भावसङ्केतं ख पाठः ।]   
भावसंयोगमेव च ।  
ज्ञात्वा प्रबोधयेद् वीरो गुरुस्तत्रैव कारणम् ॥ ७-१८० ॥  
  
निशाचारे महेशानि विशेषं कथयामि ते ।  
वामदक्षिणनासायामुदये देवि तत्त्वतः ॥ ७-१८१ ॥  
  
स्वापकाले तु मन्त्राणां जपोऽनर्थफलप्रदः ।  
स्वापकालो वामवाहो जागरो [प्रबोधो ख ।] दक्षिणावहः ॥ ७-१८२ ॥  
  
आग्नेयस्य मनोः सौम्यमन्त्रस्यैतद्विपर्ययः ।  
प्रबोधकालं जानीयाद् मन्त्रयोरुभयोरपि ॥ ७-१८३ ॥  
  
कर्मणोर्वह्निताराद्याः वियत्प्रायाः समीरिताः ।  
आग्न्येय्योऽपि च सौम्याः स्युर्भूयिष्ठेन्द्वमृताक्षराः ॥ ७-१८४ ॥  
  
(प्। १०९) एवं पञ्चाशदाग्नेय्यो विद्याः सौम्याः प्रकीर्तिताः ।  
वामवाहो यदा वायुर्दीर्घाणां योजनं तदा ॥ ७-१८५ ॥  
  
दक्षिणस्यां यदा वायुस्तदा ह्रस्वो नियोजितः ।  
उभयस्थो यदा वायुस्तदा स्युरुभयात्मिकाः ॥ ७-१८६ ॥  
  
प्रणवं मातृकादेवी हृल्लेखेत्यमृतत्रयम् ।  
अमृतत्रयसंयोगाद् दुष्टमन्त्रोऽपि सिद्ध्यति ॥ ७-१८७ ॥  
  
एवं शृणु वरारोहे सर्वसारं मनूत्तमम् ।  
नियमः पुरुषैर्ज्ञेयो न योषित्सु कदाचन ॥ ७-१८८ ॥  
  
यद्वा तद्वा येन तेन सर्वतः सर्वतोऽपि च ।  
योषितां ध्यानमात्रेण सिद्धयः स्युर्न संशयः ॥ ७-१८९ ॥  
  
यथाऽयस्कान्तमात्रेण गूढविद्धशिलन्त्वयः ।  
स्वयमेव बहिर्याति यथा वा सौरतेजसा ॥ ७-१९० ॥  
  
सूर्यकान्तः स्फुटं भाति यथा चन्द्रस्य रश्मिभिः ।  
चन्द्रकान्तो द्रावयति यथा वर्षासु वारिदैः ॥ ७-१९१ ॥  
  
जलसेकातितृप्ता भू रसपूर्णा प्रचक्षते ।  
क्षुधार्तः क्षीरपानेन यथा तृप्तोऽभिजायते ॥ ७-१९२ ॥  
  
पुष्पदर्शनमात्रेण गन्धर्वश्च सुखी भवेत् ।  
कुलपुष्पप्रदानेन यथा शक्तिः प्रतुष्यति ॥ ७-१९३ ॥  
  
गुरुसेवैकमात्रेण मन्त्रसिद्धिर्भवेद् यथा ।  
महापद्मवनं ध्यात्वा यथा सिद्धिश्वरो भवेत् ॥ ७-१९४ ॥  
  
त्रिपुराध्यानमात्रेण भुक्तिर्मुक्तिर्यथा भवेत् ।  
महादुर्गाप्रसादेन यथा सिद्धीश्वरो भवेत् ॥ ७-१९५ ॥  
  
युवतीध्यानमात्रेण यथा कुलपतिर्भवेत् ।  
गङ्गास्मरणामात्रेण निष्पापो जायते यथा ॥ ७-१९६ ॥  
  
(प्। १०९) तथा कर्षणमात्रेण शिव एव प्रजायते ।  
कामाख्या योनिपूजायां यथा तुष्यति भैरवि ॥ ७-१९७ ॥  
  
योषिच्चिन्तनमात्रेण तथैव वरदायिनी ।  
तस्मात् सर्वप्रयत्नेन दीक्षयेद्(द्वि?नि)जकौलिकीम् ॥ ७-१९८ ॥  
  
अदीक्षितकुलासङ्गात् सिद्धिहानिः प्रजायते ।  
अनेनैव क्रमेणैव यः करोति क्रियां शुभाम् ॥ ७-१९९ ॥  
  
तस्य वंशे महेशानि बृहस्पतिसमः पुमान् ।  
जायते नात्र सन्देहः सत्यं सत्यं सुरार्चिते ॥ ७-२०० ॥  
  
एकदा नारदं प्राप्य गौरी सर्वसुखान्विता ।  
पप्रच्छ मधुरां भाषां शङ्करान्वेषणे रता ॥ ७-२०१ ॥  
  
देवर्षिरब्रवीद् वाक्यं शृणु हे नगनन्दिनि ।  
ताराप्रयोगमेतं हि येन सिद्धिर्भविष्यति ॥ ७-२०२ ॥  
  
  
नारद उवाच ।  
  
  
एकदेन्द्रः श्रिया भ्रष्टो विहाय चामरावतीम् ।  
हिरण्याक्षपुरेऽगच्छत् सहितो देवसैन्यकैः ॥ ७-२०३ ॥  
  
देवारिभिः समं तत्र विरोधः सुमहानभूत् ।  
पराजितो देवराजो बृहस्पतिपुरोधसः ॥ ७-२०४ ॥  
  
आश्रमे च पुनर्गत्वा विमृश्य विविधं शिवे ।  
उवाच सादरं वाक्यं गुरुं प्राप्य जगद् गुरुम् ॥ ७-२०५ ॥ ७-  
  
  
(इन्द्र उवाच ।)  
  
  
विश्वेषां पावनस्त्वं हि जगत् यस्मिंश्चराचरे ।  
ब्रजामि शरणं देव रक्ष मां भगवन् यतः ॥ ७-२०६ ॥  
  
उपायं ब्रूहि देवेश इन्द्रत्वं जायते यतः ।  
केन रूपेण देवेश मम त्राणं भविष्यति ॥ ७-२०७ ॥  
  
  
(प्। १११) बृहस्पतिरुवाच ।  
  
  
देवेन्द्र शृणु मद्वाक्यं येन त्राणं भविष्यति ।  
हिरण्याक्षपुरे देव दैत्याः सर्वारिमर्दकाः ॥ ७-२०८ ॥  
  
तेषां पराभवं कर्तुं न क्षमो जगतीतले ।  
कारणं शृणु देवेश येनैव शृणु मद्वचः ॥ ७-२०९ ॥  
  
पुरा त्रेतायुगे राजन्नकरोर्नीलसाधनम् ।  
तेन पुण्यफलेनैव इन्द्रत्वं गतवान् प्रिय ॥ ७-२१० ॥  
  
कालीतारासाधनं च नानारूपेणवि(स्तरं?स्तृतम्) ।  
अकरोद् दैत्यपुत्रोऽसौ तस्मात् पुण्यफलादिदम् ॥ ७-२११ ॥  
  
येनोपायेन देवेश इन्द्रत्वं प्राप्स्यसि स्वयम् ।  
तस्योपायं महाराज सावधानोऽवधारय ॥ ७-२१२ ॥  
  
धर्मेण वर्धते नित्यमधर्मान्न विवर्धते ।  
येन रूपेण देत्योऽसौ धर्मं सन्त्यजति द्रुतम् ॥ ७-२१३ ॥  
  
तमुपायं जगद्वन्द्य(ब्रूहि?शृणु)सत्यं वचो मम ।  
वृद्धब्राह्मणरूपेण वञ्चयामि सुरेश्वर ॥ ७-२१४ ॥  
  
ततो विप्रो महान् भूत्वा वृद्धः पण्डितपावनः ।  
सर्वशास्त्रार्थतत्त्वज्ञो हिरण्याक्षपुरं ययौ ॥ ७-२१५ ॥  
  
शृणु वत्स महद् वाक्यं येन भद्रं भविष्यति ।  
अहं तु सर्वशास्त्रज्ञो निर्धनत्वादिहागतः ॥ ७-२१६ ॥  
  
वृत्तिं दत्त्वाध्यापकत्वमिति भिक्षा कृता मया ।  
अध्यापकाय यो वृत्तिं दत्त्वाध्यापयति द्विजान् ॥ ७-२१७ ॥  
  
किं न दत्तं भवेत् तेन धर्मकामार्थमिच्छता ।  
पुण्यात् पुण्यतरं पुण्यं जानीहि सर्वसम्मतम् ॥ ७-२१८ ॥  
  
तथाऽस्त्विति वचः(श्रु?कृ)त्वा चाददद् वृत्तिमुत्तमाम् ।  
अध्यापयामास द्विजान् दत्त्वा वृत्तिं मनोरमाम् ॥ ७-२१९ ॥  
  
(प्। ११२) कुतर्कः शतशो देवि कृतस्तेन महीयसा ।  
कुतर्केण महादेवि कुतर्कोऽयं महानपि ॥ ७-२२० ॥  
  
मोहितो दैत्यराजेन्द्रो येन दानवपुङ्गवः ।  
कृते कर्मणि भूमिस्थैः स्वर्गे तृप्तिः कथं भवेत् ॥ ७-२२१ ॥  
  
तारिणी च महाकाली भवानी च महेश्वरी ।  
तासां पूजा वृथा देव किमर्थं क्रियतेऽशुभा ॥ ७-२२२ ॥  
  
एवं बहुविधेनैव कुतर्केण महानपि ।  
मोहितो दैत्यराजोऽसौ धर्मं त्यक्त्वा महेश्व(री?रि) ॥ ७-२२३ ॥  
  
अधर्मनिरताः सर्वे धर्मं त्यक्त्वा महेश्वरि ।  
कालक्रमेण तेषां तु आपदः परमाः शुभे ॥ ७-२२४ ॥  
  
ततो बृहस्पतिर्देवो देवराजगृहं ययौ ।  
इन्द्राय सर्वमाचख्यौ दैत्यानां कर्मबन्धनम् ॥ ७-२२५ ॥  
  
शृणु चैकाग्रमनसा येन ते कुशलं महत् ।  
जायते नात्र सन्देहो देवराज जगत्पते ॥ ७-२२६ ॥  
  
तारिणीं कालिकां चैवान्नपूर्णां भैरवीं पराम् ।  
सम्पूज्य विधिवद्भक्त्या सर्वसिद्धिर्भविष्यति ॥ ७-२२७ ॥  
  
पूजाविधानं देवेश श्रोतुमर्हम्यसंशयम् ।  
प्राङ्गने मध्यमे रात्रौ फाल्गुने मासि सुन्दर ॥ ७-२२८ ॥  
  
चतुर्दिक्षु महेशान कदलीस्तम्भमुत्तमम् ।  
आत्म(ने?नो)ऽग्रे च देवेश मण्डपं कारय प्रिय ॥ ७-२२९ ॥  
  
चूताश्वत्थवटैर्दे(वि?व)च्छन्नं कुर्याच्च मण्डपम् ।  
कुमारीवेष्टितं कुर्याद् मण्डपं सर्वमोहनम् ॥ ७-२३० ॥  
  
तारामूर्तिं तथा कालीमूर्तिं वा देवराजक ।  
सर्वकार्यप्रदां देव तां कुरुष्व महेश्वर ॥ ७-२३१ ॥  
  
(प्। ११३) अन्नदामूर्तिमेतां हि कुरु वा सुरवन्दित ।  
वटपत्रे महादेव्यै बलिं यत्नेन दापयेत् ॥ ७-२३२ ॥  
  
आसनं कम्बलं दद्यात् स्वागतं मधुनिर्मितम् ।  
पाद्यं तु पयसा दद्यादर्घ्यं दद्यात् कुशेन च ॥ ७-२३३ ॥  
  
मधुपर्कं घृतेनैव जलेनाचमनीयकम् ।  
तक्रेण स्नानमाचर्य वसनं लोहितं स्मृतम् ॥ ७-२३४ ॥  
  
रजताभरणं दद्यात् सर्वदेवमनोहरम् ।  
तण्डुलेन विना देव्यै नैवेद्यं दापयेत् प्रिय ॥ ७-२३५ ॥  
  
चर्व्यं चोष्यं तथा लेह्यं पेयं दद्याद् मनोहरम् ।  
रक्तचन्दनबीजैश्च जपेदष्टसहस्रकम् ॥ ७-२३६ ॥  
  
शुक्लप्रतिपदारभ्यमष्टम्यां च समापयेत् ।  
बलिं दद्याद् महादेव्यै छागेन महिषेण वा ॥ ७-२३७ ॥  
  
अन्नं मत्स्यं तथा मांसं घृतं परमशोभनम् ।  
पिष्टकं परमं द्रव्यं दद्याद् देव्यै मनोहरम् ॥ ७-२३८ ॥  
  
होमयेद् देवदेवेश यथाशक्ति विधानतः ।  
  
  
श्रीभैरव उवाच ।  
  
  
कुमारीं पूजयेद् यत्नैर्द्रव्यैर्बहुविधैरपि ॥ ७-२३९ ॥  
  
होमादिकं तु सकलं कुमारीपूजनं विना ।  
परिपूर्णफलं नैव सकलं पूजनं भवेत् ॥ ७-२४० ॥  
  
ततः सकलसिद्ध्यर्थं कुमारीं तु प्रपूजयेत् ।  
आनयेत् कन्यकां योग्यां कुमारीं तु सुवासिनीम् ॥ ७-२४१ ॥  
  
सुवासिनीं मदप्रौढां संशयं त्यज सुन्दरि ।  
कथयामि न सन्देहः कुमारीपूजनं शुभम् ॥ ७-२४२ ॥  
  
यस्याः पूजनमात्रेण त्रैलोक्यपूजनं भवेत् ।  
कुमारी च महेशानि त्रिधा मूर्तिर्व्यवस्थिता ॥ ७-२४३ ॥  
  
(प्। ११४) परापरात्मिका चैव तृतीया च परापरा ।  
यत्र काले न किञ्चित् स्याद् देवासुरमहोरगाः ॥ ७-२४४ ॥  
  
त्रैलोक्यं न त्वमहं तदा जाता कुमारिका ।  
आद्यसृष्टिकरी या तु प्रत्यक्षा साभवत् त्रिधा ॥ ७-२४५ ॥  
  
उमाकला तु सा जाता [देवी ख पाठः ।] सृष्टिरूपा भवान्तरे ।  
एकवर्षा भवेत् सन्ध्या द्विवर्षा च सरस्वती ॥ ७-२४६ ॥  
  
त्रिवर्षा च त्रिधा मूर्तिश्चतुर्वर्षा च कालिका ।  
सुभगा पञ्चवर्षा च षड्वर्षा तु उमा भवेत् ॥ ७-२४७ ॥  
  
सप्तभिर्मालिनी चैव अष्टवर्षा च कुब्जिका ।  
नवभिः कालसङ्कर्षा दशभिश्चापराजिता ॥ ७-२४८ ॥  
  
एकादशे तु रुद्राणी द्वादशाब्दे तु भैरवी ।  
त्रयोदशे महालक्ष्मीर्द्विसप्ता पीठनायिका ॥ ७-२४९ ॥  
  
क्षेत्रज्ञा पञ्चदशभिः षोडशे चर्चिका मता ।  
एवं क्रमेण सम्पूज्या यावत् पुष्पं न जायते ॥ ७-२५० ॥  
  
प्रतिपदादि पूर्णान्तं वृद्धिभेदेन पूजयेत् ।  
महापर्वसु सर्वेषु विशेषाच्च पवित्रके ॥ ७-२५१ ॥  
  
महानवम्यां देवेशि कुमारीं च प्रपूजयेत् ।  
पिङ्गलां पूजयेद् यस्तु षोडशे चैकभक्तिमान् ॥ ७-२५२ ॥  
  
भक्तितः पूजयित्वा तु सर्वसम्पत्तिमान् भवेत् ।  
पूजयेत् कुलविद्यानामेकैकां कुलभैरवीम् ॥ ७-२५३ ॥  
  
एवं प्रणवयोगेन चैतन्यं तत्त्वमर्चयेत् [मनुं ख पाठः ।] ।  
प्रणवस्य विशेषं हि जानीहि नगनन्दिनि ॥ ७-२५४ ॥  
  
यज्ज्ञानात् साधकाः सर्वे भवन्ति मुक्तिभागिनः ।  
योनिर्बिन्दुमती चैव मायाबीजं ततः परम् ॥ ७-२५५ ॥  
  
(प्। ११५) ततो लक्ष्मीं समुच्चार्य कुर्याद् मायां महेश्वरि ।  
[ऐं ह्रीं श्रीं हूं ह्रीम् एते पञ्च प्रणवाः ।] प्रणवाः पञ्च   
विख्याताः सर्वपापहराः शुभे ॥ ७-२५६ ॥  
  
भैरवीबीजमाख्यातं प्रेतबीजं मनोहरम् ।  
एकं द्वाभ्यां त्रिभिश्चैव सप्तभिर्वाष्टभिः पुनः ॥ ७-२५७ ॥  
  
महाभयानि दुर्भिक्षाद्युत्पातानि कुलेश्वरि ।  
दुःस्वप्नमपमृत्युश्च अन्ये ये ये समुद्भवाः ॥ ७-२५८ ॥  
  
कुमारीपूजनादेव न तस्य प्रभवन्ति हि ।  
नित्यक्रमेण देवेशि पूजयेद् विधिपूर्वकम् ॥ ७-२५९ ॥  
  
घ्नन्ति विघ्नान् पूजितास्तास्तथा शत्रून् महोत्कटान् ।  
व्याधयः सर्वरिष्टानि दुर्निमित्तान्यसंशयम् ॥ ७-२६० ॥  
  
ग्रहा यक्षाः क्षयं यान्ति भूतवेतालपन्नगाः ।  
असुरा गुह्यकाः प्रोक्ता योगिनी गुह्यडाकिनी ॥ ७-२६१ ॥  
  
अणिमादीनि वेतालभैरवादीनि चैव हि ।  
तुष्यन्ति दिव्यवेतालो भवेत् कुमारिकार्चनात् ॥ ७-२६२ ॥  
  
ऐङ्कारेण जलं देयं ह्रीङ्कारात् पादशोधनम् ।  
श्रीङ्कारेण महेशानि अर्घ्यं दद्याद् महेश्वरि ॥ ७-२६३ ॥  
  
कूर्चबीजेन देवेशि दद्याच्चन्दनमुत्तमम् ।  
शक्तिबीजेन पुष्पाणि सर्वैः धूपांश्च दापयेत् ॥ ७-२६४ ॥  
  
वाग्भवं च ततो मायां सुन्दरीति ततः परम् ।  
ङेऽन्तं पश्चिमवक्त्रं च हृदन्तेन न्यसेत् प्रि(य?ये) ॥ ७-२६५ ॥  
  
योनियुक्तं शान्तवर्णो बिन्दुयुक्तःसुरार्चिते ।  
कुमारिके पदं प्रोच्य शिरसे वह्निवल्लभा ॥ ७-२६६ ॥  
  
वेदादिं च ततो मायां स्वबीजं तदनन्तरम् ।  
शिखायै वषडित्युक्तं भैरवप्राणवन्दिते ॥ ७-२६७ ॥  
  
(प्। ११६) प्रणवं काकिनीं चैव बिन्दुयुक्तां सनातनीम् ।  
वागीश्वरी पदं चोक्त्वा कवचाय हुमीरितम् ॥ ७-२६८ ॥  
  
मायाबीजं समुच्चार्य अस्त्राय फडिति क्रमात् ।  
वाग्भवं च सिद्धि पदं जयाय तदनन्तरम् ॥ ७-२६९ ॥  
  
पूर्ववक्त्राय देवेशि हृदन्तेन प्रपूजयेत् ।  
पुनर्वाग्भवबीजं ङेयुतमुत्तरवक्त्रकम् ॥ ७-२७० ॥  
  
नमोन्तेन महादेवि पूजयेत् सुरसुन्दरीम् ।  
प्रणवं च महेशानि कालिके पदमन्तरम् ॥ ७-२७१ ॥  
  
दक्षवक्त्राय तत्पश्चाद् नमोन्तं भैरवप्रिये ।  
वाग्भवेन पुरक्षोभं मायाबीजे गुणाष्टकम् ॥ ७-२७२ ॥  
  
श्रीबीजेन श्रियो लाभो ह्रीम्बीजेनारिसङ्क्षयः ।  
भैरवेण तु बीजेन खड्गानामपराजितम् ॥ ७-२७३ ॥  
  
कुमारिकाष्टकं वाथ सदा त्वं च कुमारिका ।  
अष्टोत्तरशतं वापि एकां कन्यां प्रपूजयेत् ॥ ७-२७४ ॥  
  
पूजिताः पूजयन्त्येता निर्दहन्त्यवमानिताः ।  
कुमारी योगिनी साक्षात् कुमारी सर्वदेवताः ॥ ७-२७५ ॥  
  
भूर्भुवर्मूर्तिका देवी कुमारी च प्रपूजिता ।  
असुरा दुष्टनागाश्च ये ये दुष्टग्रहा अपि ॥ ७-२७६ ॥  
  
भूतवेतालगन्धर्व डाकिनीयक्षराक्षसाः ।  
हृदयं देवताः सर्वे भूर्भुवश्चैव भैरवि ॥ ७-२७७ ॥  
  
पृथिव्यादीनि सर्वाणि ब्रह्माण्डं सचराचरम् ।  
ब्रह्मा विष्णुश्च रुद्रश्च ईश्वरश्च सदाशिवः ॥ ७-२७८ ॥  
  
ते तुष्टाः सर्वतुष्टाश्च कुमारीं यः प्रपूजयेत् ।  
कालाग्निशिवपर्यन्तं तथा गौर्यादिसंस्थितिः ॥ ७-२७९ ॥  
  
(प्। ११७) सप्तद्विपाः समुद्राश्च भुवनानि चतुर्दश ।  
विधिना वै कुमारीं च भोजयेच्चैव भैरवीम् ॥ ७-२८० ॥  
  
पाद्यमर्घ्यं तथा धूपं कुङ्कुमं चन्दनं तथा ।  
भक्तिभावेन सम्पूज्य सर्वं त(स्य?स्या) निवेदयेत् ॥ ७-२८१ ॥  
  
प्रदक्षिणत्रयं कुर्याद् आदौ मध्ये तथान्ततः ।  
पश्चाच्च दक्षिणा देया रजतस्वर्णमौक्तिकैः ॥ ७-२८२ ॥  
  
विवाहयेत् स्वयं कन्यां ब्रह्महत्या विनश्यति ।  
गवां हत्या स्त्रिया हत्या सर्वं पापं प्रणश्यति ॥ ७-२८३ ॥  
  
माता चैव पिता चैव भ्रातरश्च विशेषतः ।  
ये च यत्र पुरः [पुनः ख पाठः ।] सर्वे कन्यादानं प्रकल्पयेत् ॥ ७-२८४ ॥  
  
भुक्तिमुक्तिफलं तस्य सौभाग्यं सर्वसम्पदः ।  
रुद्रलोके वसेद् नित्यं त्रिनेत्रो [नियतो ख पाठः ।] भगवान् हरः ॥ ७-२८५ ॥  
  
षष्टिकोटिसहस्राणि अश्वमेधफलं लभेत् ।  
एतत् फलं लभेद् मर्त्यः कन्यां यस्तु विवाहयेत् ॥ ७-२८६ ॥  
  
बालुकाः सागरे यावत् तावदब्दं महेश्वरि ।  
एकैकं कुलमुद्धृत्य सत्यकल्पे गतोऽपि च ॥ ७-२८७ ॥  
  
तावत् स भुङ्क्ते भोगांश्च यावद्भूमिदिवौकसः ।  
कन्यादानं महादानं सर्वदानेषु चोत्तमम् ॥ ७-२८८ ॥  
  
दौर्भाग्यं नश्यति क्षिप्रं सौभाग्यं च प्रवर्धते ।  
राजद्वारे लभेत् पूजां राजलक्ष्मीः स्थिरायते ॥ ७-२८९ ॥  
  
सर्वाः कुमारिकाश्चैव पूजयेद् भक्तिभावतः ।  
महाभये समुत्पन्ने यस्तु कन्यां प्रपूजयेत् ॥ ७-२९० ॥  
  
तत्क्षणाल्लभते मोक्षं सत्यं सत्यं न संशयः ।  
इति ते कथितं देवि कुमारीपूजनक्रमम् ॥ ७-२९१ ॥  
  
(प्। ११८) विशेषलक्षणं चैव कथयिष्यामि संशृणु ।  
तस्मात् परतरं नास्ति(म?त)न्त्रमध्ये महेश्वरि ॥ ७-२९२ ॥  
  
कुमारीं पूजयित्वा च शिवत्वं गतवानहम् ।  
कृष्णत्वं गतवान् कृष्णो ब्रह्मत्वं गतवान्(मुदा?विधिः) ॥ ७-२९३ ॥  
  
  
इति श्रीबृहन्नीलतन्त्रे भैरवभैरवीसंवादे (निग्रहादिप्रयोग   
कुमारीपूजाक्रमनिरूपणं) सप्तमः पटलः ॥ ७ ॥  
  
  
  
  
  
अथ  
  
अष्टमः पटलः ।  
  
  
श्रीभैरव उवाच ।  
  
  
यन्त्रं शृणु वरारोहे येन सिद्ध्यति निश्चितम् ।  
ततो लिखेद् यन्त्रराजं समस्तपुरुषार्थदम् ॥ ८-१ ॥  
  
यस्य विज्ञानमात्रेण सद्यः खेचरतां व्रजेत् ।  
आदौ त्रिकोणं विन्यस्य त्रिकोणं तद्बहिर्न्यसेत् ॥ ८-२ ॥  
  
बहिस्त्रिकोणमालिख्य षट्कोणं तद्बहिर्न्यसेत् ।  
मध्ये तु वैन्दवं चक्रं मायाबीजविभूषितम् ॥ ८-३ ॥  
  
षट्कोणं तद्बहिर्वृत्तं ततश्चाष्टदलं लिखेत् ।  
बहिर्वृत्तेन संयुक्तं भूपुरेणैव संवृतम् ॥ ८-४ ॥  
  
(प्। ११९) ज्ञात्वैवं मुक्तिमायाति यन्त्रमेतन्न संशयः ।  
एतत् तु विलिखेत् ताम्रे कुण्डगोलविलेपिते ॥ ८-५ ॥  
  
स्वयम्भूकुसुमैर्युक्ते कुङ्कुमागुरुसंयुते ।  
शुद्धासने च पशुभिरदृष्टे पुरतो न्यसेत् ॥ ८-६ ॥  
  
अर्घ्यद्रव्यमर्घ्यपात्रे निक्षिपेत् पुरतः सुधीः ।  
ततोऽर्घ्यं कारयेद् मन्त्री तया नार्या सुवेशया ॥ ८-७ ॥  
  
कुण्डगोलोद्भवं द्रव्यं सुयम्भूकुसुमं तथा ।  
नाधर्मो जायते सुभ्रु महामन्त्रस्य साधने ॥ ८-८ ॥  
  
ततो पीठक्रमेणैव यन्त्रपूजां समाचरेत् ।  
ततो हृदयपद्मान्तः स्फुरन्तीं परमेश्वरीम् ॥ ८-९ ॥  
  
सुषुम्नावर्त्मना नीत्वा शिरःस्थानं महेश्वरि ।  
ततो वै स्वकराम्भोजपुष्पराशौ समानयेत् ॥ ८-१० ॥  
  
नासया वामया देवि वायुबीजेन मन्त्रवित् ।  
देवेशि भक्तिसुलभे परिवारसमन्विते ॥ ८-११ ॥  
  
यावत् त्वां पूजयिष्यामि मातर्देवि इहावह ।  
इत्यनेन च मन्त्रेण देवीमावाहयेत् सुधीः ॥ ८-१२ ॥  
  
आवाह्य देवीं तामिष्ट्वा चोपचारैर्निवेश्य च ।  
कालीं कपालिनीं कुल्लां कुरुकुल्लां विरोधिनीम् ॥ ८-१३ ॥  
  
विप्रचित्तां पूजयेच्च बहिः षट्कोणके तथा ।  
उग्रामुग्रप्रभां दीप्तां तन्मध्ये च त्रिकोणके ॥ ८-१४ ॥  
  
मात्रां मुद्रां मितां चैव पूजयेदपर त्रिके ।  
सर्वाः श्यामा असिकरा मुण्डमालाविभूषिताः ॥ ८-१५ ॥  
  
तर्जनीं वामहस्तेन धारयन्त्यो दिगम्बराः ।  
देवतादक्षिणे भागे महाकालं समर्चयेत् ॥ ८-१६ ॥  
  
(प्। १२०) ततः स्तुत्वा नमस्कृत्य कुर्यात् सम्मेलनं धिया ।  
देवताग्रे तु सम्भोगं देवताप्रीतिकारकम् ॥ ८-१७ ॥  
  
सम्भोगं तु पुरस्कृत्य देवीमीह विसृज्य च ।  
कृतकृत्यो भवेन्मन्त्री नात्र कार्या विचारणा ॥ ८-१८ ॥  
  
इदानीं शृणु देवेशि उपचारान् विशेषतः ।  
प्रथमं तु सुरा पूज्या माध्वी गौडी तथैव च ॥ ८-१९ ॥  
  
पैष्टी तस्या अभावेन आतिदेशिकमाचरेत् ।  
नारिकेलोदकं कांस्ये ताम्रपात्रे स्थितं मधु ॥ ८-२० ॥  
  
गव्यं च ताम्रपात्रस्थं मद्यतुल्यं घृतं विना ।  
ताम्बूलं च सकर्पूरं नारिकेलं सशर्करम् ॥ ८-२१ ॥  
  
पायसं सघृतं चैव आर्द्रकं सगुडं तथा ।  
तण्डुलं सतिलं चैव तालं खर्जूरमेव च ॥ ८-२२ ॥  
  
कदलीं तिन्तिडीं चैव श्रीफलं फलमुत्तमम् ।  
अन्यानि च सुगन्धीनि स्वादूनि च फलानि च ॥ ८-२३ ॥  
  
नरश्छागस्तथा मेषो महिषः शशकस्तथा ।  
शरभः शूकरश्चैव बलयः परिकीर्तिताः ॥ ८-२४ ॥  
  
कृष्णमार्जारकश्चैव ज्ञातव्या मन्त्रवित्तमैः ।  
एतेषां चैव रक्तानि देयानि परमेश्वरि ॥ ८-२५ ॥  
  
जलं सुवासितं देयं कुलक्षालनमेव च ।  
नैवेद्यानि प्रधानानि कथितानि मया प्रिये ॥ ८-२६ ॥  
  
येन सन्तुष्यते देवि कुमारी वरवर्णिनी ।  
तं दद्यात् परमेशानि किमन्यच्च्रोतुमिच्छसि ॥ ८-२७ ॥  
  
पुष्पितायाः कुलागारं स्पृष्ट्वा जपति यो नरः ।  
अयुतैकप्रमाणेन साधकः स्थिरमानसः ॥ ८-२८ ॥  
  
(प्। १२१) केवलं शुद्धभावेन स तु विद्यानिधिर्भवेत् ।  
संस्कृताः प्राकृताः शब्दा लौकिका वैदिकास्तथा ॥ ८-२९ ॥  
  
वशमायान्ति ते सर्वे साधकस्य न चान्यथा ।  
मुक्तकेशो हविष्याशी प्रजपेदयुतं नरः ॥ ८-३० ॥  
  
नग्नां परस्त्रियं स्पृष्ट्वा प्रजपेत् स्थिरमानसः ।  
तस्यालोकनमात्रेण वादिनो निष्प्रभां गताः ॥ ८-३१ ॥  
  
राजानोऽपि च दासत्वं भजन्ते किं परे जनाः ।  
धनकामस्तु यो विद्वान् महदैश्वर्यकामुकः ॥ ८-३२ ॥  
  
बृहस्पतिसमो यस्तु भवितुं कामयेन्नरः ।  
सुन्दरीं यौवनोन्मत्तां नारीमानीय यत्नतः ॥ ८-३३ ॥  
  
अष्टोत्तरशतं जप्त्वा कुलमामन्त्र्य मन्त्रवित् ।  
मैथुनं यः करोत्येव स तु विद्यानिधिर्भवेत् ॥ ८-३४ ॥  
  
विपरीतरता सा तु भुवि श्रीर्हृदयोपरि ।  
तन्मुखे चुम्बनं दत्त्वा सहस्रं मानसं जपेत् ॥ ८-३५ ॥  
  
स भवेत् सर्वसिद्धीशो नात्रकार्या विचारणा ।  
सर्वेषां साधनानां हि श्रेष्ठं स्यात् कुलसाधनम् ॥ ८-३६ ॥  
  
तस्मात् सर्वप्रयत्नेन साधयेत् तं समाहितः ।  
इदानीं शृणु देवेशि रहस्यमिदमुत्तमम् ॥ ८-३७ ॥  
  
पुरा दारुवने रम्ये उन्मत्ता रागमोहिताः ।  
परस्त्रियं घर्षयन्ति मद्यं स्वादन्ति नित्यशः ॥ ८-३८ ॥  
  
तद् दृष्ट्वानुचितं कर्म विष्णुना समुपस्थितम् ।  
  
  
श्रीविष्णुरुवाच ।  
  
  
देवदेव महादेव सर्वदेव दयानिधे ॥ ८-३९ ॥  
  
देवदारुवने पापा मद्यपानरतातुराः ।  
परस्त्रियं घर्षयन्ति मुनयो रागमोहिताः ॥ ८-४० ॥  
  
(प्। १२२) दिगम्बरास्तथा मूढाः सम्प्रयास्यन्ति कां गतिम् ।  
इति तस्य वचः श्रुत्वा तमुवाच त्वहं प्रिये ॥ ८-४१ ॥  
  
कालिका या महाविद्या ह्यनिरुद्धसरस्वती ।  
विद्याराज्ञीति या प्रोक्ता एते तन्मन्त्रजापकाः ॥ ८-४२ ॥  
  
परं मुक्ता भविष्यन्ति तद्गायत्रीं जपन्ति च ।  
एतस्यास्तु प्रभावेण सर्वे देवा विमोचिताः ॥ ८-४३ ॥  
  
निजमातृवधात् सोऽपि परशुरामो विमोचितः ।  
दत्तात्रेयश्चात्रिपुत्रः सुरापानाद् विमोचितः ॥ ८-४४ ॥  
  
गोतमस्त्रीघर्षणाच्च देवेन्द्रोऽपि विमोचितः ।  
चाण्डालीगमनात् पूर्वं वशिष्ठश्च विमोचितः ॥ ८-४५ ॥  
  
गुरुदाराघर्षणाच्च चन्द्रमाश्च विमोचितः ।  
ब्रह्मणस्तु शिरश्छेदाच् शिवः सोऽहं विमोचितः ॥ ८-४६ ॥  
  
रावणस्य वधाच्चापि रामचन्द्रो विमोचितः ।  
तमेव गूढं वक्ष्यामि श्रुत्वा गोप्यः सदा बुधैः ॥ ८-४७ ॥  
  
कालिकायै पदं चोक्त्वा विद्महे तदनन्तरम् ।  
ततः श्मशानवासिन्यै धीमहीति पदं ततः ॥ ८-४८ ॥  
  
तन्नो घोरी पदं चोक्त्वा ततः कामः प्रचोदयात् ।  
एषा तु कालीगायत्री दशधा जप्तयानया ॥ ८-४९ ॥  
  
ब्रह्महत्यादिपापानि खण्डं खण्डं व्रजन्ति हि ।  
अनया सदृशी विद्या अनेन सदृशो जपः ॥ ८-५० ॥  
  
अनेन सदृशं ज्ञानं न भूतं न भविष्यति ।  
अन्यच्च शृणु देवेशि यथा पानादिकर्मणि ॥ ८-५१ ॥  
  
कुमारीसाधनादीनि अनया साधयेच्छुभे ।  
लीलया च महेशानि सिद्धिर्भवति निश्चितम् ॥ ८-५२ ॥  
  
(प्। १२३) नटी कापालिनी वेश्या रजकी ब्राह्मणी शुभा ।  
शूद्रकन्या विशः स्त्री च क्षत्रि(यी?या) सर्वदायिनी ॥ ८-५३ ॥  
  
एतासां कांश्चिदानीय ततस्तद्योनिमण्डले ।  
पूजयित्वा महादेवीं ततो मैथुनमाचरेत् ॥ ८-५४ ॥  
  
धर्माधर्महविर्दी(प्ता?प्ते) आत्माग्नौ मनसा स्रुचा ।  
सुषुम्नावर्त्मना नित्यमक्षवृत्तिर्जुहोम्यहम् ॥ ८-५५ ॥  
  
स्वाहान्तोऽयं महामन्त्र आरम्भे परिकीर्तितः ।  
प्रकाशाकाशहस्ताभ्यामवलम्ब्योन्मनीस्रुचम् ॥ ८-५६ ॥  
  
धर्माधर्मफल[कला ख पाठः ।]स्नेहपूर्णां वह्नौ जुहोम्यहम् ।  
स्वाहान्तोऽयं महामन्त्रः शुक्रत्यागे प्रकीर्तितः ॥ ८-५७ ॥  
  
ततो गच्छेत् प्रियां गच्छन् देवीं त्रिभुवनेश्वरीम् ।  
तच्छ्रुत्वा वचनं विष्णुर्मां पुनरभ्यभाषत ॥ ८-५८ ॥  
  
नमोऽस्तु ते महादेव सर्वतन्त्रात्मरूपिणे ।  
त्वत् प्रसादादयं देव संशयो मे महान् गतः ॥ ८-५९ ॥  
  
अनुजानीहि देवेश गमिष्यामि यथासुखम् ।  
ततो मयाभ्यनुज्ञातः प्रणम्य च यथाविधि ॥ ८-६० ॥  
  
ययौ स्वभवनं विष्णुरेतत् ते कथितं प्रिये ।  
इदानीं शृणु देवेशि मन्त्रराजं मनोरमम् ॥ ८-६१ ॥  
  
अत्र श्रीमन्त्रराजस्य माहात्म्यं शृणु पार्वति ।  
श्रद्धया यत्र देवेशि परां मुक्तिमवाप्स्यति ॥ ८-६२ ॥  
  
अश्वमेधैश्च गोमेधैर्नरमेधैस्तथा परैः ।  
दानैश्च विविधैर्द्रव्यैर्होमैर्नानाविधैरपि ॥ ८-६३ ॥  
  
अनेकजन्मसाहस्रैस्तपोभिः प्राप्यते परा ।  
विद्याराज्ञी घोरकाली अनिरुद्धसरस्वती ॥ ८-६४ ॥  
  
(प्। १२४) ज्ञात्वैव मुक्तिमाप्नोति किं पुनः कथ्यते परम् ।  
अस्य ज्ञानप्रभावेण सिद्धयोऽष्टौ भवन्ति हि ॥ ८-६५ ॥  
  
मन्त्रस्य ज्ञानमात्रेण विजयी भुवि जायते ।  
तस्यालोकनमात्रेण वादिनो निष्प्रभा मताः ॥ ८-६६ ॥  
  
राजानोऽपि च दासत्वं भजन्ते किं परे जनाः ।  
वह्नेः शैत्यं जलस्तम्भं गतिस्तम्भं विवस्वतः ॥ ८-६७ ॥  
  
दिवारात्रिव्यत्ययं च वशीकर्तुं क्षमो भवेत् ।  
बृहस्पतिसमो वाग्मी सुकविर्भार्गवो भवेत् ॥ ८-६८ ॥  
  
धने कुबेरसदृशस्तेजसा भास्करोपमः ।  
बलेन सदृशो रामे विष्णुतुल्यपराक्रमः ॥ ८-६९ ॥  
  
ब्रह्महत्यासुरापानस्तेयगुर्वङ्गनागमात् ।  
सद्यो निर्दोषमायाति मन्त्रस्यास्य प्रसादतः ॥ ८-७० ॥  
  
एवं सङ्क्षेपतो वक्ष्ये नास्ति मन्त्रसमोऽधुना ।  
सौरे च गाणपत्ये च चान्द्रे वैष्णव एव च ॥ ८-७१ ॥  
  
नान्यद् विस्तरतो वक्तुं शक्यते परमेश्वरि ।  
वक्त्रैः कोटिसहस्रैस्तज्जिह्वाकोटिशतैरपि ॥ ८-७२ ॥  
  
निजमुद्धृत्य देवेशि आगस्करं द्वितीयकम् ।  
वाणीं चैव महेशानि वर्णत्रयमुदाहृतम् ॥ ८-७३ ॥  
  
अनेन मन्त्रराजेन सदृशं नापरं प्रिये ।  
तव स्नेहाद् वरारोहे प्रकाशमुपपादितम् ॥ ८-७४ ॥  
  
न वक्तव्यं न वक्तव्यं न वक्तव्यं महेश्वरि ।  
तव स्नेहेन कथितं प्राणवद्धि सुरेश्वरि ॥ ८-७५ ॥  
  
कुमारीपूजनेनैव दक्षिणाविधिरुत्तमा ।  
कथिता देवि भद्रं ते अप्रकाश्यं प्रकाशितम् ॥ ८-७६ ॥  
  
(प्। १२५) पूजाविधिरयं प्रोक्तः कुत्र वा पूज्यते शिवा ।  
कुत्र वा ध्यायते देवी तं शृणुष्व महेश्वरि ॥ ८-७७ ॥  
  
कामरूपे पूर्णगिरौ कोङ्कटे चोड्डीयानके ।  
वाराणस्यां तु लौहित्ये करतोयानदीजले ॥ ८-७८ ॥  
  
आर्यावर्ते प्रयागे च ब्रह्मावर्ते तथैव च ।  
अनन्तफलदा पूजा सर्वत्रैव जले स्थले ॥ ८-७९ ॥  
  
तदभावे शुन्यगेहे सिन्दूरादिविलेपिते ।  
कर्त्रिशूलधनुःखड्ग-घण्टाचामरकादिभिः ॥ ८-८० ॥  
  
वितानध्वजसङ्कीर्णे कृष्णागुरुसुधूपिते ।  
सुदतीनां सुकेशीनां वेश्यानां गानशोभिते ॥ ८-८१ ॥  
  
घण्टानादरवाकीर्णे दीपावलीपरिष्कृते ।  
एवं भूतगृहे पूज्या तारा चैव सुशोभना ॥ ८-८२ ॥  
  
श्मशाने च सदा पूज्या पीठादप्यधिका मता ।  
तारिण्यास्तु श्मशानात् तु नान्यत् स्थानं प्रशस्यते ॥ ८-८३ ॥  
  
तस्माच् श्मशाने पूजा च कर्तव्या भूतिलिप्सुभिः ।  
गायत्री या पुरा प्रोक्ता ब्रह्मज्ञानस्वरूपिणी ॥ ८-८४ ॥  
  
श्रीकृष्णश्च ऋषिस्तस्या गायत्री च्छन्द उच्यते ।  
शिवशक्तिस्वरूपा हि देवता परिकीर्तिता ॥ ८-८५ ॥  
  
अतः परं प्रवक्ष्यामि येनाशु फलमाप्नुयात् ।  
ब्राह्मे मुहूर्ते उत्थाय ताम्बूलपूरिताननः ॥ ८-८६ ॥  
  
खड्गहस्तः सुवाढ्यां तु दद्याद् मांसान्वितं बलिम् ।  
पूजयित्वा यथान्यायं तत आनीय सुन्दरीम् ॥ ८-८७ ॥  
  
कामिनीं यौवनोन्मत्तां सुवेशां चारुहासिनीम् ।  
कुलजां युवतीं वीक्ष्य नमस्कुर्यात् समाहितः ॥ ८-८८ ॥  
  
(प्। १२६) यदि भाग्यवशेनैव कुलदृष्टिः प्रजायते ।  
तदैव मानसीं पूजां तत्र तासां प्रकल्पयेत् ॥ ८-८९ ॥  
  
स्त्रियो देवाः स्त्रियः प्राणाः स्त्रिय एव विभूषणम् ।  
स्त्रीमेलनं सदा कुर्यात् सुन्दरीभिर्विशेषतः ॥ ८-९० ॥  
  
तासां प्रहारो निन्दा च कौटिल्यमप्रियं ततः ।  
सर्वथा नैव कर्तव्यमन्यथा सिद्धिरोधकृत् ॥ ८-९१ ॥  
  
तद्धस्तारचितं भोज्यं दैवतायै निवेदयेत् ।  
प्रातःकृत्यं ततः कृत्वा स्नात्वा चिरं यथाविधि ॥ ८-९२ ॥  
  
प्रयोगेण समागम्य कपालान्तःस्थले विशेत् ।  
दिक्कालनियमो नास्ति स्थित्यादिनियमो नच ॥ ८-९३ ॥  
  
न जपे कालनियमो नार्चनादिबलिष्वपि ।  
स्वेच्छानियम उक्तोऽत्र महामन्त्रस्य साधने ॥ ८-९४ ॥  
  
पूजयेद् विविधैः पुष्पैस्तुलसीवर्जितैः शुभैः ।  
एवं सम्पूज्य विधिवत् सञ्जपेत् परमेश्वरीम् ॥ ८-९५ ॥  
  
निशायां पूजयेद् देवीं जपेच्च प्रयतो नरः ।  
सिन्दूरभूषणो नित्यं तथा चैव दिगम्बरः ॥ ८-९६ ॥  
  
नारीं दिगम्बरीं कृत्वा विपरीतरतो भवेत् ।  
अभिघातं चुम्बनं च कुर्यात् स्वाभीष्टसिद्धये ॥ ८-९७ ॥  
  
निर्लज्जाकामबाणेन घृष्टं स्यात् मन्दिरं धनुः ।  
तस्मिन् काले साधकेन्द्रो जपेत् संशुद्धमानसः ॥ ८-९८ ॥  
  
सम्भोगं च स्वयं कुर्वञ्जपेत् सारस्वतप्रदाम् ।  
तस्माद् भाव्या महेशानि कथिता देवदुर्लभा ॥ ८-९९ ॥  
  
यस्याः प्रसादमासाद्य कलयामि जगत् त्रयम् ।  
शिवशक्त्यात्मिका देवी अनिरुद्धसरस्वती ।  
यां ज्ञात्वा मुक्तिमाप्नोति किमन्यत् कथयामि ते ॥ ८-१०० ॥  
  
  
(प्। १२७) (श्रीदेव्युवाच ।)   
  
  
इदानीं(शृणु?देव)कस्यास्ति घोरे कलियुगे शुभे ।  
प्राधान्यं परमेशान तद्वदस्व सदाशिव ॥ ८-१०१ ॥  
  
  
श्रीभैरव उवाच ।  
  
  
कलिनाम्नि युगे देवि प्रधानां तारिणीं शुभाम् ।  
कालीं चैव महेशानि अनिरुद्धसरस्वतीम् ॥ ८-१०२ ॥  
  
श्मशानकालिकायास्तु प्राधान्यं शृणु भैरवि ।  
सर्वसिद्धेः कारणं हि अनिरुद्धसरस्वती ॥ ८-१०३ ॥  
  
तस्या मन्त्रेण मन्त्री स्यात् सर्वसिद्धिफलप्रदः ।  
तारामन्त्रं पूर्वमुक्तं कालीमन्त्रं शृणुष्व मे ॥ ८-१०४ ॥  
  
मायाद्वन्द्वं कूर्चयुग्मं निजबीजत्रयं तथा [त्रयं त्रयम् ख पाठः   
।] ।  
दक्षिणे कालिके चेति संहारक्रमतः शुभे ॥ ८-१०५ ॥  
  
पूर्वबीजानि चोद्धृत्य स्वाहान्तोऽयं मनुः स्मृतः ।  
विद्याराज्ञीति विख्याता मन्त्रश्च कल्पपादपः ॥ ८-१०६ ॥  
  
अस्मात् परतरं नास्ति कालीमन्त्रं मनोरमम् ।  
तस्मात् सर्वप्रयत्नेन मन्त्रराजं शृणुष्व मे ॥ ८-१०७ ॥  
  
मन्त्रस्य ज्ञानमात्रेण जीवन्मुक्तश्च साधकः ।  
एषा विद्या(रहस्या तु) पूजने जपने तथा ॥ ८-१०८ ॥  
  
ध्यानं तथा कुलाचारे सर्वविद्यागमेषु च ।  
उच्चाटनं मारणं च वशीकरणमुत्तमम् ॥ ८-१०९ ॥  
  
आकर्षणं स्तम्भनं च विद्वेषणमतः परम् ।  
अनया साधयेद् देवि सिद्ध्यत्येव न संशयः ॥ ८-११० ॥  
  
पूजां च विविधां कुर्यात् स्वशाखोक्तक्रमेण च ।  
रक्तपुष्पैः पूजयित्वा सहस्रं होमयेदथ ॥ ८-१११ ॥  
  
(प्। १२८) सा तु काममयी नारी निर्लज्जा काममोहिता ।  
स्वयं(सान्त्याष्य?सन्त्यज्य)भर्तारं साधकं गच्छति ध्रुवम् ॥ ८-११२ ॥  
  
अयुतं च जपेद् देवि ध्यात्वा देवीं दिगम्बरीम् ।  
स्थावरा जङ्गमाश्चैव पातालतलगा अपि ॥ ८-११३ ॥  
  
आकर्ष्यति मन्त्री च तत्क्षणाद् भुवि संस्थिताः ।  
जप्त्वा देवीं श्मशाने च ध्यात्वा देवीं दिगम्बरीम् ॥ ८-११४ ॥  
  
तद्भस्मलेपनं कुर्यात् ततः संहरते जगत् ।  
श्वेतापराजितापुष्पैः पुजयेद् भक्तिभावतः ॥ ८-११५ ॥  
  
हुत्वायुतं श्मशानेऽपि विश्वमुच्चाटयेद् ध्रुवम् ।  
नारीं नग्नां श्मशाने च स्पृष्ट्वा च योनिमण्डलम् ॥ ८-११६ ॥  
  
जपित्वा च वशीकुर्याद् यदि सा न पलायते ।  
कृष्णपुष्पैः पूजयित्वा ध्यात्वा चैव दिगम्बरीम् ॥ ८-११७ ॥  
  
जप्त्वायुतं श्मशानस्थः शत्रूणां मारणं चरेत् ।  
कालीकल्पस्वरूपं च कथितं सुन्दरि प्रिये ॥ ८-११८ ॥  
  
गोपने सर्वसिद्धिः स्याद् नात्र कार्या विचारणा ।  
यथा काली तथा नीला चानिरुद्धसरस्वती ॥ ८-११९ ॥  
  
तस्माच्च कथिता विद्या काली काली(कलौ युगे) ।  
रहस्यं शृणु चार्वङ्गि कुण्डल्याश्चक्रनिर्णये ॥ ८-१२० ॥  
  
आसनं जीवनस्येदममृतं देहरक्षकम् ।  
निर्गुणं शाम्भवं चक्रं त्रिविधं शृणु पार्वति ॥ ८-१२१ ॥  
  
येन विज्ञानमात्रेण ध्रुवं ज्योतिर्मयो भवेत् ।  
इडापिङ्गलयोर्मध्ये वर्णाश्च ज्योतीरूपिणः ॥ ८-१२२ ॥  
  
ज्योतीरूपाणि चक्राणि ज्योतीरूपा च कुण्डली ।  
चन्द्रतः सूर्यपर्यन्तं चक्राण्यत्र चतुर्दश ॥ ८-१२३ ॥  
  
(प्। १२९) अत्रास्ति कुण्डलीशक्तिर्बीजरूपा निराकृतिः ।  
परेयं कुण्डलीशक्तिश्चन्द्रमण्डलवर्तिनी ॥ ८-१२४ ॥  
  
इमं भेदं महेशानि यो जानाति स योगवित् ।  
दलं कोशं तथा वर्णं तथैव चक्रदेवताः ॥ ८-१२५ ॥  
  
तथैव पूर्ववज्ज्ञेयं सर्वचक्रेष्वयं विधिः ।  
चन्द्रतो ब्रह्मरन्ध्रान्तं चक्राण्यत्र चतुर्दश ॥ ८-१२६ ॥  
  
परापरेति विख्याता कुण्डली जीवसञ्ज्ञका ।  
सूर्यतो ब्रह्मरन्ध्रान्तं चक्राण्यत्र चतुर्दश ॥ ८-१२७ ॥  
  
परमेष्ठी समाख्याता सूर्यमण्डलवर्तिनी ।  
नराकारस्वरूपेयं परज्योतिःस्वरूपिणी ॥ ८-१२८ ॥  
  
गोलकान्तर्ग(तो?ता)देवी ज्योतिर्बिन्दुसमाश्रिता ।  
अत्रास्ति गोलकं चक्रं गोलोक इव दृश्यते ॥ ८-१२९ ॥  
  
इयं नारायणी काली तारा शून्यनिवासिनी ।  
सुन्दरी रक्तकाली च महिषमर्दिनी तथा ॥ ८-१३० ॥  
  
मन(सः?सा)कल्पि(तो?ता)मूर्तिस्तेजोरूपाऽपरा च सा ।  
परमात्मैव रामोऽयं महाविष्णुर्महाशिवः ॥ ८-१३१ ॥  
  
निरञ्जनस्वरूपोऽयं कृष्णरूपा च तारिणी ।  
आत्मप्रकाशिनी नित्या नित्यानन्दस्वरूपिणी ॥ ८-१३२ ॥  
  
तस्या मन्त्राणि सुभगे मम मन्त्राणि यानि तु ।  
पूर्वाम्नायविधानेन शीघ्रकामफलप्रदा ॥ ८-१३३ ॥  
  
नानापापहरा देवी वीरस्तद्गतमानसः ।  
तत्त्वभावं समासाद्य फलतत्त्वं लभेन्नरः ॥ ८-१३४ ॥  
  
तव मन्त्राणि देवेशि सर्वार्थदायकानि च ।  
यथा स्वयम्भुवा देवाश्चत्वारः परिकीर्तिताः ॥ ८-१३५ ॥  
  
(प्। १३०) ज्ञातव्याश्च प्रसिद्धाश्च पारम्पर्योपदेशतः ।  
पर्यायतोऽपि विज्ञेयाः श्रुतिवाङ्मयभेदतः ॥ ८-१३६ ॥  
  
तथा त्वयि मया प्रोक्ताः षडाम्नायाश्च सन्निधौ ।  
स चाम्नायः श्रुतिर्ज्ञेयः श्रुतिश्च वेद उच्यते ॥ ८-१३७ ॥  
  
अतस्त्वयापि गिरिजे गोपनीयः स्वयोनिवत् ।  
अत ऊर्ध्वं तु सुभगे रहस्यं परमं शृणु ॥ ८-१३८ ॥  
  
महामन्त्री यदा देवि साधको दैवयोगतः ।  
तत्र कस्य जपं कुर्यात् पूजनादिकमेव च ॥ ८-१३९ ॥  
  
सर्वदेवनमस्कारं नित्यं कुर्यात् प्रयत्नतः ।   
जपादिकं तु तस्यैव यत्र शङ्काभिजायते ॥ ८-१४० ॥  
  
गुरोर्गृहीतमन्त्रस्य प्रजपत्यपि साधकः ।  
भ्रष्टाचारं प्रमादाद्वा आलस्याद्वापि सुन्दरि ॥ ८-१४१ ॥  
  
शङ्करस्य गृहीतस्य कथितं यत्र कुत्रचित् ।  
हीनवीर्यमवाप्नोति मन्त्रादिश्च वरानने ॥ ८-१४२ ॥  
  
इत्यादिदोषनाशार्थं विधानं शृणु साम्प्रतम् ।  
प्रथमं जननं नाम जीवनं तु द्वितीयकम् ॥ ८-१४३ ॥  
  
तृतीयं ताडनं देवि चतुर्थं बोधनं तथा ।  
पञ्चमं त्वभिषेकस्तु विमलीकरणं तथा ॥ ८-१४४ ॥  
  
आप्यायनं सप्तमं तु अष्टमं तर्पणं स्मृतम् ।  
नवमं दीपनं प्रोक्तं दशमं गोपनं मतम् ॥ ८-१४५ ॥  
  
मन्त्राणां मातृकायन्त्रादुद्धारो जननं स्मृतम् ।  
प्रणवान्तरितान् कृत्वा मन्त्रवर्णान् जपेत् सुधीः ॥ ८-१४६ ॥  
  
स्वरव्यञ्जनभेदेन जीवनं तदुदाहृतम् ।  
मन्त्रवर्णान् समालिख्य ताडयेच्चन्दनाम्भसा ॥ ८-१४७ ॥  
  
(प्। १३१) प्रत्येकं वायुबीजेन ताडनं नाम(तः?तत्) शृणु ।  
मन्त्रं विलिख्य विधिवत् प्रसूनैः करवीरजैः ॥ ८-१४८ ॥  
  
तन्मन्त्राक्षरसङ्ख्यातैर्हन्याद्रेफेण बोधनम् ।  
स्वतन्त्रोक्तविधानेन तदा मन्त्रार्णसङ्ख्यया ॥ ८-१४९ ॥  
  
अश्वत्थपल्लवैर्मन्त्रमभिषिञ्चेद् विशुद्धये ।  
सञ्चिन्त्य मनसा मन्त्रं ज्योतिर्मन्त्रेण निर्दहेत् ॥ ८-१५० ॥  
  
मन्त्रे मलत्रयं देवि विमलीकरणात्मकम् ।  
तारं व्योमाग्निमनुयुक् दण्डी ज्योतिर्मनुर्मतः ॥ ८-१५१ ॥  
  
कुशोदकेन जप्तेन प्रत्यर्णं प्रोक्षयेद् मनोः ।  
तेन मन्त्रेण विधिवदेतदाप्यायनं मतम् ॥ ८-१५२ ॥  
  
मनुना वारिणा पात्रे तर्पणं तर्पणं भवेत् ।  
तारमायारमायोगाद् मनोर्दीपनमुच्यते ॥ ८-१५३ ॥  
  
जप्यमानस्य मन्त्रस्य गोपनं चाप्रकाशनम् ।  
एते च दश संस्काराः सर्वतन्त्रेषु गोपिताः ॥ ८-१५४ ॥  
  
एतान् कृत्वा जपेद् मन्त्रं सदा परहितं प्रिये ।  
निर्गुणं यत् परं ब्रह्म ज्योतीरूपं निराकृति ॥ ८-१५५ ॥  
  
साकारं यदि जायेत सर्वदेहेषु देवता ।  
रूपत्रयं सदा भूत्वा देहिनां देहभेदतः ॥ ८-१५६ ॥  
  
भगाकारं च यद् ब्रह्म लिङ्गाकारस्वरूपतः ।  
केचित् सेवन्ति सुभगे लिङ्गाकारस्य सर्वदा ॥ ८-१५७ ॥  
  
भगाकारं च सेवन्ते विविधा ज्ञानिनः सदा ।  
स्त्रीजातिरूपा सर्वत्र सर्वदेहेषु जानता ॥ ८-१५८ ॥  
  
(या?सा) शक्तिरूपा विज्ञेया पुरुषः शिवरूपधृक् ।  
तत्र तेषां विशेषार्थं नरदेहे वरानने ॥ ८-१५९ ॥  
  
(प्। १३२) शक्तिः शिवश्च विज्ञेयो मम सङ्केतमुत्तमम् ।  
भगं कुण्डं च सुभगे स्रुवं लिङ्गं प्रकीर्तितम् ॥ ८-१६० ॥  
  
ऋतुरग्निश्च सुभगे गर्तमध्ये च क्षेपणम् ।  
आज्यरूपं मतं शुक्रं मनो होता प्रकीर्तितः ॥ ८-१६१ ॥  
  
फलरूपं च तत्रैव नानासंसारकामनाः ।  
विज्ञाय चैवं यो मन्त्री मनुश्च पीठब्रह्मवत् ॥ ८-१६२ ॥  
  
नित्यं च होमयेद् देवि तस्य रूपमनन्तकम् ।  
यं यं कामादिकं देवि मनसा चिन्त्य कारयेत् ॥ ८-१६३ ॥  
  
न दोषगुणविज्ञेयो (यं यं?तं तं) काममवाप्नुयात् ।  
यथोक्तदेवतायाश्च यथोक्तफलमश्नुते ॥ ८-१६४ ॥  
  
आयुर्लक्ष्मीं यशो देवि कीर्तिं च मोक्षमाप्नुयात् ।  
गोपनीयं प्रयत्नेन न देयं यस्य कस्यचित् ॥ ८-१६५ ॥  
  
गोप्या गोप्या पुनर्गोप्या जननीजारगर्भवत् ।  
इति ते कथितं सम्यक् संस्कारक्रममुत्तमम् ॥ ८-१६६ ॥  
  
इदानीं शाम्भवं चक्रं त्रिविधं शृणु पार्वति ।  
येन विज्ञानमात्रेण ध्रुवं ज्योतिर्मयो भवेत् ॥ ८-१६७ ॥  
  
इडापिङ्गलयोर्मध्ये वर्णाश्च ज्योतीरूपिणः ।  
ज्योतीरूपाणि चक्राणि ज्योतीरूपा च कुण्डली ॥ ८-१६८ ॥  
  
चन्द्रतः सूर्यपर्यन्तं चक्राण्यत्र चतुर्दश ।  
तत्रास्ति कुण्डलीशक्तिर्बीजरूपा निराकृतिः ॥ ८-१६९ ॥  
  
पारेयं कुण्डलीशक्तिश्चन्द्रमण्डलवर्तिनी ।  
इमं भेदं महेशानि यो जानाति स योगवित् ॥ ८-१७० ॥  
  
दलं कोषं तथा वर्णं तथैव च(न्द्र?क्र)देवताः ।  
तथैव पूर्ववज्ज्ञेयः सर्वचक्रेष्वयं विधिः ॥ ८-१७१ ॥  
  
(प्। १३३) चन्द्रतो ब्रह्मरन्ध्रान्तं चक्राण्यत्र चतुर्दश ।  
परापरेति विख्याता कुण्डली जीवसञ्ज्ञका ॥ ८-१७२ ॥  
  
सूर्यतो ब्रह्मरन्ध्रान्तं चक्राण्यत्र चतुर्दश ।  
परमेष्ठी समाख्याता सूर्यमण्डलवर्तिनी ॥ ८-१७३ ॥  
  
नराकारस्वरूपेयं परज्योतिःस्वरूपिणी ।  
गोलकान्तर्गता देवी ज्योतिर्बिन्दुसमाश्रिता ॥ ८-१७४ ॥  
  
अत्रास्ति गोलकं चक्रं गोलोक इव दृश्यते ।  
इयं नारायणी काली तारा स्याच्छून्यवासिनी ॥ ८-१७५ ॥  
  
सुन्दरी रक्तकालीयं भैरवी नादिनी तथा ।  
मन(सः?सा)कल्पिता मूर्तिस्तेजोरूपा परापरा ॥ ८-१७६ ॥  
  
परमात्मैव रामोऽयं महाविष्णुर्महाशिवः ।  
निरञ्जनस्वरूपोऽयं कृष्णरूपा च तारिणी ॥ ८-१७७ ॥  
  
आत्मप्रकाशिनी देवी नित्यानन्दस्वरूपिणी ।  
इति ते कथितं देवि रहस्यं परमाद्भुतम् ॥ ८-१७८ ॥  
  
अस्मात् परतरं नास्ति तन्त्रमध्ये सुरेश्वरि ।  
इदानीं शृणु देवेशि परं ब्रह्मस्वरूपकम् ॥ ८-१७९ ॥  
  
प्राणस्तु परमेशानि आत्मज्ञानं शुचिस्मिते ।  
यस्तु प्राणो महेशानि स जीवः परिकीर्तितः ॥ ८-१८० ॥  
  
प्रदीपकलिकाकारो हृदये विद्यते प्रिये ।  
परं ब्रह्म महेशानि प्रदीपकलिकाकृति ॥ ८-१८१ ॥  
  
आत्मान्तरात्मा देवेशि सर्वेषां हृदि वर्तते ।  
अन्तरात्मा परं ब्रह्म शरीरं व्याप्य तिष्ठति ॥ ८-१८२ ॥  
  
द्वये तेजो वरारोहे शक्तिं प्रकृतिरूपिणीम् ।  
प्राणायामस्य काले तु दृष्ट्वाश्चर्यं वरानने ॥ ८-१८३ ॥  
  
(प्। १३४) यद् दृष्टं परमं गुह्यं तन्निशामय योगिनि ।  
आत्मा ब्रह्मसमो भूत्वा यद् दृष्टं परमेश्वरि ॥ ८-१८४ ॥  
  
तदक्षरं महेशानि दृष्टमानन्दमद्भुतम् ।  
मनो मया महेशानि कृत्वा तत्रैव पार्वति ॥ ८-१८५ ॥  
  
सुधार्णवे महेशानि मग्नो भूत्वा वरानने ।  
लक्षवर्षं महेशानि निर्गतं परमेश्वरि ॥ ८-१८६ ॥  
  
प्राणायामक्षणे देवि लक्षवर्षं गतं मम ।  
यद् दृष्टं परमेशानि निर्दिष्टं तच्छृणु प्रिये ॥ ८-१८७ ॥  
  
नातः परतरं किञ्चिद् विद्यते मम गोचरे ।  
पर्यङ्कं परमेशानि आश्चर्यं परमाद्भुतम् ॥ ८-१८८ ॥  
  
पयःफेननिभा शय्या नानारत्नविभूषिता ।  
या शय्या परमेशानि स एव श्रीसदाशिवः ॥ ८-१८९ ॥  
  
तत्रोपरि महेशानि सूक्ष्मां त्रिपुरसुन्दरीम् ।  
जपायावकसिन्दूर सदृशाकृतिरूपिणीम् ॥ ८-१९० ॥  
  
चतुर्भुजां त्रिनेत्रां च पञ्चबाणधनुर्धराम् ।  
वरदाभयहस्तां च धारिणीं परमेश्वरीम् ॥ ८-१९१ ॥  
  
दृष्ट्वानन्दमयीं लोलां लक्षवर्षं गतं मम ।  
यदा तु परमेशानि मम दृग् गोचरं गतः ॥ ८-१९२ ॥  
  
तदैव सहसा तत्र सूक्ष्मरूपत्वमागतः ।  
ध्यानभङ्गे महेशानि तदैव मम सुन्दरि ॥ ८-१९३ ॥  
  
तत्रैव दृष्टं ब्रह्माण्डं ब्रह्माद्यास्त्रिदिवौकसः ।  
शक्तिं विना महेशानि नास्ति किञ्चिद् मम प्रिये ॥ ८-१९४ ॥  
  
शक्तिर्हि ब्रह्मणो रूपं शक्तिरूपं वरानने ।  
शक्तिं विना महेशानि न किञ्चिद् मम गोचरे ॥ ८-१९५ ॥  
  
(प्। १३५) एवं हि क्रमतो देवि मातृकान्यासमुत्तमम् ।  
कृत्वा न्यासं महेशानि मातृका विश्वमोहिनी ॥ ८-१९६ ॥  
  
अतः परं महेशानि श्रीकण्ठन्यासमाचरेत् ।  
श्रीकण्ठन्यासमात्रेण शिवोऽहं कमलानने ॥ ८-१९७ ॥  
  
श्रीकण्ठं परमेशानि त्रैलोक्ये चातिदुर्लभम् ।  
पूर्वोक्तेन क्रमेणैव सर्वं कुर्यात् शुचिस्मिते ॥ ८-१९८ ॥  
  
सर्वं कुर्याद् महेशानि यत्नतः परमेश्वरि ।  
ध्यायेत् शिवां वरारोहां हृत्प(त्र?द्मे)कमलेक्षणे ॥ ८-१९९ ॥  
  
हृत्पद्मं परमं स्थानं ब्रह्मस्थानं सुरार्चिते ।  
जीवस्य स्थानमेतत् तु हृदयं परमं पदम् ॥ ८-२०० ॥  
  
हृत्पद्मं द्वादशदलं सहस्रादित्यवर्चसम् ।  
तन्मध्ये भावयेद् देवं शिवं मृत्युञ्जयं प्रिये ॥ ८-२०१ ॥  
  
शुद्धस्फटिकसङ्काशं पञ्चवक्त्रं महाप्रभम् ।  
आजानुबाहुं देवेशि पद्मवक्त्रं सुवीक्षणम् ॥ ८-२०२ ॥  
  
किरीटिनं कुण्डलिनं केयूराङ्गदशोभितम् ।  
सततं हास्ययुक्तं च दन्तपङ्क्तिविराजितम् ॥ ८-२०३ ॥  
  
रुद्राक्षशोभितोरस्कं जटाशोभितमस्तकम् ।  
व्याघ्रचर्मपरीधानं दशबाहुविराजितम् ॥ ८-२०४ ॥  
  
एवं ध्यात्वा महादेव सदा मृत्युञ्जयं प्रिये ।  
शक्तियुक्तं महादेवं सर्वाङ्गसर्वमोहनम् ॥ ८-२०५ ॥  
  
सर्वाङ्गचिन्तनं कृत्वा एकाङ्गं चिन्तयेत् ततः ।  
एकाङ्गं तु परित्यज्य समाधिर्जायते ततः ॥ ८-२०६ ॥  
  
समाधिकाले देवेशि यत् तेज उपपद्यते ।  
तन्निशामय देवेशि ज्ञानं परमदुर्लभम् ॥ ८-२०७ ॥  
  
(प्। १३६) सर्वाङ्गं तु परित्यज्य यत् तेज उपजायते ।  
स एव परमेशानि शिवो मृत्युञ्जयः प्रिये ॥ ८-२०८ ॥  
  
प्रदीपकलिकाकारां प्रकृतिं विद्धि पार्वति ।  
तत्र तेजसि देवेशि अन्तरात्मा सदा स्थितः ॥ ८-२०९ ॥  
  
अन्तरात्मा महेशानि कार्यकारणवर्जितः ।  
भ्रमरे भ्रमरीं बद्ध्वा हृत्पद्मे परमेश्वरि ॥ ८-२१० ॥  
  
योगस्थस्य महेशानि लक्षवर्षं गतं मम ।  
  
  
  
इति श्रीबृहन्नीलतन्त्रे भैरवभैरवीसंवादे (यन्त्रमन्त्रान्तरप्रयोग   
तत्संस्कारादिविधिनिरूपणं) अष्टमः पटलः ॥ ८ ॥  
  
  
  
  
  
अथ  
  
नवमः पटलः ।  
  
  
श्रीभैरव उवाच ।  
  
  
शृणु देवि प्रवक्ष्यामि साधनान्तरमुत्तमम् ।  
यत् कृते परमेशानि कृतार्थो नात्र संशयः ॥ ९-१ ॥  
  
प्रासादस्यान्तिके देवि कदलीस्तम्भनं भवेत् ।  
तत्र वेदिं महेशानि वृक्षं तत्र प्ररोपयेत् ॥ ९-२ ॥  
  
रक्तासने चोपविश्य साधयेद् वीरसाधनम् ।  
मातृकान्यासमाचर्य पूजयेत् परमेश्वरीम् ॥ ९-३ ॥  
  
षोडशैरुपचारैस्तु पूजयेत् परदेवताम् ।  
पाद्यं दद्याद् महादेव्यै गोमूत्रमिश्रितं पयः ॥ ९-४ ॥  
  
(प्। १३७) ताम्रपात्रे मधु दत्त्वा दुग्धयुक्तं हविर्युतम् ।  
घनीभूतं महेशानि दधि दद्यात् सशर्करम् ॥ ९-५ ॥  
  
आचमनीयं देवेशि कांस्येनैव प्रदापयेत् ।  
नैवेद्यं परमं दद्यात् सुस्वादु सुमनोहरम् ॥ ९-६ ॥  
  
मधुयुक्तं नारिकेलं तक्रं च शर्करान्वितम् ।  
दत्त्वा देव्यै महेशानि जीवन्मुक्तो भवेद् ध्रुवम् ॥ ९-७ ॥  
  
अन्नं दद्याद् महेशानि सामिषं परमं शुभे ।  
सप्ताहं व्याप्य तत्रैव जपेत् तद्गतमानसः ॥ ९-८ ॥  
  
गते तु प्र(हरे?थमे)यामे द्वितीयप्रहरावधि ।  
रुद्राक्षमालया देवि जपेद् वीतभयः सदा ॥ ९-९ ॥  
  
सप्ताहाभ्यन्तरे देवि सिद्धो भवति मानवः ।  
मातृकाक्षरसंयुक्तां विद्यां यद्वा न्यसेत् ततः ॥ ९-१० ॥  
  
मन्त्रध्यानपरो भूत्वा जपेद् मन्त्रमनन्यधीः ।  
एकाक्षरं यदि भवेद् दिक्सहस्रं ततो जपेत् ॥ ९-११ ॥  
  
द्व्यक्षरे त्वष्टसाहस्रं त्र्यक्षरे त्वयुतार्धकम् ।  
ततः परं तु मन्त्राणां गजान्तकसहस्रकम् ॥ ९-१२ ॥  
  
निशायां जपमारभ्य उदयान्तं समाचरेत् ।  
जपादौ च बलिं दत्त्वा पश्चादपि बलिं हरेत् ॥ ९-१३ ॥  
  
जपान्ते जपमध्ये वा देहि देहीति भाषते ।  
तदापि च बलिं दद्याच् छागलं वापि माहिषम् ॥ ९-१४ ॥  
  
न दिक्षु वीक्षणं किञ्चिन् न वा बन्धुसमागमः ।  
गजारिदुष्टसर्पाणां मृगानां दंष्ट्रिणां तथा ॥ ९-१५ ॥  
  
पक्षिकीटपिशाचानां यद्यन्मनसि संस्थितम् ।  
तत्सर्वं स्वप्नवत् बु(द्ध्य?ध्वा)भयं सर्वत्र वर्जयेत् ॥ ९-१६ ॥  
  
(प्। १३८) समाप्य साधनं देवि दक्षिणां विभवावधि ।  
गुरवे गुरुपुत्राय तत् पत्न्यै चापि दापयेत् ॥ ९-१७ ॥  
  
सम्यक् सिद्धस्य मन्त्रस्य नासाध्यं विद्यते क्वचित् ।  
गुरुमन्त्रवतः [बहु ख पाठः ।] पुंसः का कथा रुद्र एव सः ॥ ९-१८ ॥  
  
यतः सर्वत्र देवेशि गुरुपूजा गरीयसी ।  
तदग्रे मन्त्रतन्त्राणां भाषणं नैव कारयेत् ॥ ९-१९ ॥  
  
पूजिते गुरुपादे वै सर्वदैव सुखी भवेत् ।  
सर्वेषां तन्त्रमन्त्राणां पितासौ परमेश्वरः ॥ ९-२० ॥  
  
अन्यदेवसपर्या वा चान्यदेवस्य कीर्त(नात्?नम्) ।  
गुरुदेवं विना देवि तदग्रे नरके स्थितिः ॥ ९-२१ ॥  
  
शवारू(ढा?ढो)यदि भवेत् तद्विशेष इहोच्यते ।  
शून्यागारे बिल्वमूले नदीतीरे चतुष्पथे ॥ ९-२२ ॥  
  
शवासन(र?ग)तो मन्त्री चिन्तयेद् वीरसाधनम् ।  
चण्डालं चाभिभूतं वा शीघ्रसिद्धिफलप्रदम् ॥ ९-२३ ॥  
  
आनीय स्थापयेदादौ न्यासजालं समाचरेत् ।  
पीठमन्त्रं समालिख्य गन्धपुष्पादिनार्चयेत् ॥ ९-२४ ॥  
  
अभ्यर्च्य चासनं दत्त्वा आत्मरक्षां च कारयेत् ।  
ततः शवास्ये विधिवद् देवताप्यायनं ततः ॥ ९-२५ ॥  
  
मन्त्रान्ते भुवनेशी स्याद् रेफान्तो मन्त्र ईरितः ।  
महानीलक्रमं देवि सर्वसिद्धिप्रदायकम् ॥ ९-२६ ॥  
  
न कस्यचित् प्रयोक्तव्यं गोप्तव्यं प्रीतये मम ।  
सर्वेषां जीवहीनानां जन्तूनां वीरसाधने ॥ ९-२७ ॥  
  
ब्राह्मणं गोमयं त्यक्त्वा साधयेत् वीरसाधनम् ।  
महाशवाः प्रशस्ताः स्युः प्रधानं साधयेत् प्रिये ॥ ९-२८ ॥  
  
(प्। १३९) श्मशाने हि पुरश्चर्या कथिता भुवि दुर्लभा ।  
श्मशानसाधनं देवि मतं साधनमुत्तमम् ॥ ९-२९ ॥  
  
श्मशानस्थो यदि भवेत् जपन् मन्त्रमनन्यधीः ।  
स सर्वसाधनं कृत्वा देवीलोके महीयते ॥ ९-३० ॥  
  
  
  
इति श्रीबृहन्नीलतन्त्रे भैरवभैरवीसंवादे (वीरसाधनविधानं) नवमः   
पटलः ॥ ९ ॥  
  
  
  
  
  
अथ  
  
दशमः पटलः ।  
  
  
श्रीभैरव उवाच ।  
  
  
इदानीं शृणु चार्वङ्गि येन सिद्धो भवेद् मनुः ।  
शवमुण्डं समादाय मङ्गले वासरे निशि ॥ १०-१ ॥  
  
पञ्चगव्येन मिलितं चन्दनैकेन संयुतम् ।  
अर्द्धहस्तमिते गर्ते हरिद्रारोचनायुते ॥ १०-२ ॥  
  
क्षिपेत् तत्र शवमुण्डं रजतेन समन्वितम् ।  
मृत्तिकया पूरयित्वा सर्वं संस्कृत्य शोधयेत् ॥ १०-३ ॥  
  
तत्रोपरि विशेद् देवि क्रमेण हि समन्वितः ।  
सहस्रस्य प्रमाणेन जपं कुर्यात् समाहितः ॥ १०-४ ॥  
  
समाप्ते तु जपे तत्र पूजयेत् परमेश्वरीम् ।  
एवं त्रिदिनमध्ये तु सिद्धो भवति मानवः ॥ १०-५ ॥  
  
(प्। १४०) इति ते कथितं भद्रं प्रयोगं सिद्धिदायकम् ।  
अष्टमीसन्धिवेलायाम् अष्टोत्तरशतं जपेत् ॥ १०-६ ॥  
  
सप्तदिनप्रयोगेन सिद्धिमाप्नोति मानवः ।  
शनौ च सन्धिवेलायां गृहे लताख्यकं यजेत् ॥ १०-७ ॥  
  
जपेदेकाकी विजने लतासाधनतत्परः ।  
एवं कृते महादेवि सिद्धिमाप्नोति साधकः ॥ १०-८ ॥  
  
पूर्वोक्तकल्पमासाद्य पूजादिकं समाचरन् ।  
केवलं कामदेवोऽसौ जप्त्वा चाष्टोत्तरं शतम् ॥ १०-९ ॥  
  
सप्ताहाभ्यन्तरे देवि महदैश्वर्यमाप्नुयात् ।  
विशेषं शृणु चार्वङ्गि तन्त्रेषु सर्वकामदम् ॥ १०-१० ॥  
  
येन विज्ञानमातेण सिद्धयोऽष्टौ भवन्ति हि ।  
तासां मूले तु देवेशि उग्रां सम्पूज्य साधकः ॥ १०-११ ॥  
  
महासिद्धिर्भवेद् देवि सत्यं सत्यं वरानने ।  
कुलाकृष्टलतागारे लिखित्वा मन्त्रमेव च ॥ १०-१२ ॥  
  
प्रपूज्य तत्र संस्कारं कृत्वा तस्यै निवेदयेत् ।  
किञ्चित् जप्तं मनुं नीत्वा देवताभावतत्परः ॥ १०-१३ ॥  
  
तां प्रपूज्य नमस्कृत्य स्वयं जप्त्वा सुसंयतः ।  
प्रातः स्त्रीभ्यो बलिं दत्त्वा मन्त्रसिद्धिर्भवेन् नृणाम् ॥ १०-१४ ॥  
  
भूमिपुत्रसमायुक्ता अमावास्या शुभप्रदा ।  
भाद्रे पुष्करयोगेन तस्यां वीरवरोत्तमः ॥ १०-१५ ॥  
  
विष्णुक्रान्तां समानीय निक्षिपेद् मृतभूमिषु ।  
तत्र तां सचितां कृत्वा तद्दिने मृतहट्टके ॥ १०-१६ ॥  
  
तत्र प्रसार्य तां मत्स्यत्वक्स्नेहेन दापयेत् ।  
तज्जलेनाभिषेकं च पूर्ववच्च शवोपरि ॥ १०-१७ ॥  
  
(प्। १४१) सचितां विजयां तस्य उदरे मुखवर्त्मना ।  
क्षिप्त्वा तत्रैव तत् मत्स्यमञ्जनान्वितलोचनः ॥ १०-१८ ॥  
  
तिलकं पूर्वद्रव्येण तथाजस्रं मनुं जपेत् ।  
स्वयमायाति भगवान् भैरवो बीमबाहुकः ॥ १०-१९ ॥  
  
गतभीतिस्ततो वीरस्तं विलोक्य जपेद् मनुम् ।  
यदि भाग्यवशाद् देवि लगुडस्तत्र लक्ष्यते ॥ १०-२० ॥  
  
तदा स्वयं भैरवोऽसौ साक्षाद् वीरेश्वरो भवेत् ।  
मत्स्यमानीय देवेशि निक्षिपेत् पितृकानने ॥ १०-२१ ॥  
  
तत्रासकृज् जपित्वा च देवतामेलनं भवेत् ।  
निशायां मृतहट्टे च उन्मत्तानन्दभैरवः ॥ १०-२२ ॥  
  
दिग्वासा विमलो भस्मभूषणो मुक्तकेशकः ।  
कृपाणी खड्गहस्तश्च जपेन् मातृकया यदि ॥ १०-२३ ॥  
  
तदा तस्य महादेवि सर्वसिद्धिः करे स्थिता ।  
डाकिनीं योगिनीं वापि अन्यां वा गणसुन्दरीम् ॥ १०-२४ ॥  
  
तत्र चानीय सम्पूज्य सर्वसिद्धीश्वरो भवेत् ।  
गुरुमानीय संस्थाप्य देववत् पूजयेद् विभुम् ॥ १०-२५ ॥  
  
वस्त्रालङ्कारहेमाद्यैः स्वयं सन्तोषयेद् गुरुम् ।  
तत्सुतं तत्सुतां वापि तत्पत्नीं च विशेषतः ॥ १०-२६ ॥  
  
पूजयित्वा मनुं जप्त्वा सर्वसिद्धीश्वरो भवेत् ।  
सहस्रारे गुरोः पादपद्मं ध्यात्वा प्रपूज्य च ॥ १०-२७ ॥  
  
केवलं देवभावेन जप्त्वा सिद्धीश्वरो भवेत् ।  
गुरोरनुज्ञामात्रेण दुष्टमन्त्रोऽपि सिद्ध्यति ॥ १०-२८ ॥  
  
गुरुं विलङ्घ्य शास्त्रेऽस्मिन् नाधिकारः सुरैरपि ।  
एषां च मन्त्रतन्त्राणां प्रयोगः क्रियते यदि ॥ १०-२९ ॥  
  
(प्। १४२) गुरुवक्त्रं विना देवि सिद्धिहानिः प्रजायते ।  
एतत् तन्त्रं च मन्त्रं च शिष्येभ्योऽपि न दापयेत् ।  
अन्यथा प्रेतराजस्य भवनं याति निश्चितम् ॥ १०-३० ॥  
  
  
इति श्रीबृहन्नीलतन्त्रे भैरवभैरवीसंवादे   
(साधनान्तरविधाननिरूपणं) दशमः पटलः ॥ १० ॥  
  
  
  
  
  
अथ  
  
एकादशः पटलः ।  
  
  
श्रीभैरव उवाच ।  
  
  
विशेषान् शृणु वक्ष्यामि येन सिद्ध्येज् जगत् त्रयम् ।  
यस्मात् परतरं नास्ति तन्त्रमध्ये न संशयः ॥ ११-१ ॥  
  
सर्वभाषामयी शुद्धा सर्वाम्नायैर्नमस्कृता ।  
मायाबीजं समुद्धृत्य तारकं वह्निसंयुतम् ॥ ११-२ ॥  
  
मायाबिन्द्वीश्वरयुतं [बिन्दुस्वर ख पाठः ।] द्वितीयं बीजमुद्धृतम् ।  
[त्रुटिरत्र दृश्यते ।] रमां फट्कारकं चैव बीजपञ्चकमुत्तमम् ॥ ११-३ ॥  
  
पञ्चरश्मिसमाक्रान्ताऽज्ञानेन्धनप्रदीपकम् ।  
तस्योद्धारमहं वक्ष्ये शृणु सार्वज्ञकारणम् ॥ ११-४ ॥  
  
प्रथमं प्रणवं दत्त्वा चतुर्थस्वरभूषितम् ।  
रेफारूढं स्फुरद् दीप्तमिन्दुबिन्दुविराजितम् ॥ ११-५ ॥  
  
(प्। १४३) भगं चैव महेशानि चतुर्थस्वरसंयुतम् ।  
(दाहारूढं रयं चैव शक्तियुक्तं तु योजयेत्) ॥ ११-६ ॥  
  
नादबिन्दुसमायुक्तं हूङ्कारं योजयेत् ततः ।  
फट्कारं च ततो दद्यात् सम्पूर्णं सिद्धिदायकम् ॥ ११-७ ॥  
  
लीलया वाक्प्रदा चेति तेन नीलसरस्वती ।  
तारकत्वात् सदा तारा सुखमुक्तिप्रदायिनी ॥ ११-८ ॥  
  
(उग्रापत्तारिणी यस्मादुग्रतारा प्रकीर्तिता ।)  
वितारैकजटा चैषा महामुक्तिकरी सदा ॥ ११-९ ॥  
  
तारास्त्ररहिता त्र्यर्णा महानीलसरस्वती ।  
ताराद्या पञ्चवर्णेयं श्रीमन्निलसरस्वती ॥ ११-१० ॥  
  
श्रीबीजाद्यापि देवेशि तदा श्रीःसर्वतोमुखी ।  
एषैव हि महाविद्या मायाद्या सकलेष्टदा ॥ ११-११ ॥  
  
वाग्भवाद्या यदा विद्या वाग्रूपा सर्ववाङ्मयी ।  
एतान् क्रमगतान् प्राप्ता(न्)मत भेदाञ् जगन्मयी ॥ ११-१२ ॥  
  
एषा पञ्चाक्षरी विद्या पञ्चभूतप्रकाशिनी ।  
वधूबीजं मध्यबीजं सर्वबीजान्तिमं भवेत् ॥ ११-१३ ॥  
  
फलिनी सर्वविद्यानां जयिनी जयकाङ्क्षिणाम् ।  
विषक्षयकरी विद्या अमृतत्वप्रदायिनी ॥ ११-१४ ॥  
  
मन्त्रस्य ज्ञानमात्रेण विजयी भुवि जायते ।  
लिखेत् खं कूर्चसंयुक्तं रौद्रं त्रैगुण्यमेव च ॥ ११-१५ ॥  
  
विधिविष्णुमहेशानां स्वशक्त्या क्रमयोगतः ।  
एषा मता महाविद्या सर्वसिद्धिप्रदा शुभा ॥ ११-१६ ॥  
  
सर्वमन्त्रमयी शुद्धा सर्वतन्त्रेषु गोपिता ।  
सिद्धिदा भजतामाशु सम्प्रदायविधानतः ॥ ११-१७ ॥  
  
(प्। १४४) ध्यानपूजादिकं सर्वं कुर्यात् साधकसत्तमः ।  
अथातः सम्प्रवक्ष्यामि तारां भुवनतारिणीम् ॥ ११-१८ ॥  
  
यस्याः स्मरणमात्रेण भयमाशु विनाशयेत् ।  
प्रणवं पूर्वमुद्धृत्य हृल्लेखाबीजमुद्धरेत् ॥ ११-१९ ॥  
  
गगनं शेषसंयुक्तं बिन्दुनादविभूषितम् ।  
कूर्चबीजं च हृदयं तारायै च समुद्धरेत् ॥ ११-२० ॥  
  
महापद्मं समुद्धृत्य तारायै च समुद्धृतम् ।  
सकलदुस्तरांस्तारे तारयेति तथा पुनः ॥ ११-२१ ॥  
  
तरयुग्मं वह्निजाया मन्त्रोऽयं सुरपादपः ।  
गद्यपद्यमयी वाणी सभायां तस्य जायते ॥ ११-२२ ॥  
  
चतुर्लक्षजपेनास्याः सिद्धयोऽष्टौ भवन्ति हि ।  
ध्यानपूजादिकं सर्वं पूर्वत् समुपाचरेत् ॥ ११-२३ ॥  
  
प्रणवं पूर्वमुद्धृत्य तारे उत्तारयेति च ।  
माया स्वाहेति मन्त्रोऽयं दशाक्षर उदाहृतः ॥ ११-२४ ॥  
  
स्मरणात् सर्वसत्त्वानां भयमाशु विनाशयेत् ।  
ध्यानपूजादिकं सर्वं पूर्वमुक्तं सुरेश्वरि ॥ ११-२५ ॥  
  
विद्यारत्नं प्रवक्ष्यामि शृणु पर्वतनन्दिनि ।  
वाग्भवं कुलदेवीं च तारकं वाग्भवं तथा ॥ ११-२६ ॥  
  
हृल्लेखां चास्त्रमन्त्रान्ते वह्निजायावधिर्मनुः ।  
अष्टाक्षरो मनुः प्रोक्तो वेदमातुरनुत्तमः ॥ ११-२७ ॥  
  
पञ्चाङ्गं चास्य मन्त्रस्य पञ्चबीजैः प्रकल्पयेत् ।  
अस्त्रं शेषाक्षरैर्न्यस्य कृतकृत्यो भवेद् नरः ॥ ११-२८ ॥  
  
ध्यानपूजादिकं सर्वं पूर्वमुक्तं महेश्वरि ।  
कालिका सिद्धविद्या स्याद् महाकाली परा मता ॥ ११-२९ ॥  
  
तस्यास्तन्त्रे महाविद्या विज्ञेया साधकोत्तमैः ।  
सर्ववेदमयी विद्या सर्वाम्नायैर्नमस्कृता ॥ ११-३० ॥  
  
रक्षाकरी च सम्प्रोक्ता यदा सेव्या च साधकैः ।  
प्रणवं पूर्वमुच्चार्य पद्मे युग्मं तथैव च ॥ ११-३१ ॥  
  
महापद्मे पदं कुर्यात् पद्मावति पदं ततः ।  
माये स्वाहेति मन्त्रोऽयं प्रोक्तः सप्तदशाक्षरः ॥ ११-३२ ॥  
  
पूजा पूर्ववदुद्दिष्टा चार्धरात्रे चतुष्पथे ।  
जपमस्याश्चरेद् यस्तु शीघ्रं द्रुतकविर्भवेत् ॥ ११-३३ ॥  
  
बीजमन्त्राः स्वतन्त्राः स्युस्तारिण्याः सर्वसिद्धिदाः ।  
एते भेदा महोग्रायाः पुरुषार्थप्रवर्तकाः ॥ ११-३४ ॥  
  
आयुःश्रीकान्तिकविता विद्यासौभाग्यदायिनी ।  
अन्ते निरामयं ब्रह्म जीवन्मुक्तिप्रदायिनी ॥ ११-३५ ॥  
  
(शिवबीजं महेशानि शक्तिबीजं ततः परम् ।  
सर्वबिन्दुसमायुक्तं वेदाद्यं तदधः क्रमात् ॥ ११-३६ ॥  
  
माया स्त्रीं वर्मबीजान्ते हंसं जीवमुदीरितम् ।  
एषा त्वष्टाक्षरी विद्या तव स्नेहात् प्रकाशिता ॥ ११-३७ ॥)  
  
आज्ञासिद्धिमवाप्नोति त्रैलोक्यं वशमानयेत् ।  
वशमायान्ति सहसा वेदविद्याश्चतुर्दश ॥ ११-३८ ॥  
  
हंसतारा महाविद्या तव स्नेहात् प्रकाशिता ।  
कवितामाहरेत् पुंसां धनार्थी धनमाप्नुयात् ॥ ११-३९ ॥  
  
मोक्षार्थी लभते मोक्षं नात्र कार्या विचारणा ।  
उग्रतारा महाविद्या कथ्यते मम पौरुषम् ॥ ११-४० ॥  
  
पञ्चाक्षरी च या विद्या हंसाद्यन्ता महोदया ।  
केवलं त्वत्प्रयत्नेन [प्रसादेन ख पाठः ।] तव स्नेहात् प्रकीर्तिता ॥ ११-४१ ॥  
  
(प्। १४६) अस्याश्च जपपूजादीन् पञ्चाक्षरीवदाचरेत् ।  
बीजयुक्ता महाविद्या त्रिताराद्या पृथक् पृथक् ॥ ११-४२ ॥  
  
त्रैलोक्ये कथिता सिद्धिदायिन्युत्तमभूतिदा ।  
षड्दीर्घमायया चैव षडङ्गं समुपाचरेत् ॥ ११-४३ ॥  
  
पूजा पूर्ववदुद्दिष्टा प्रयोगान् वापि तत्समान् ।  
वाङ्मायाकमलाबीजमीशो भृगुनिषेवितः ॥ ११-४४ ॥  
  
चतुर्दशेन्दुसंयुक्तः पश्चाद् भृगुः सहेश्वरः ।  
चतुर्दशविसर्गाढ्यो वद द्वन्द्वं च वाक् पदम् ॥ ११-४५ ॥  
  
वादिनीति पदं पश्चात् क्लीं पदत्रितयं ततः ।  
नीलसरस्वति पदं त्रिधावृत्तिश्च वाङ्मनोः ॥ ११-४६ ॥  
  
काहि शब्दद्वयं पश्चात् कलरीमग्निवल्लभा ।  
चतुस्त्रिंशद्वर्णयुक्तो नीलसारस्वतो मनुः [प्रकाशम् � ऐं ह्रीं श्रीं   
हसौं स्हौंः वद वद वाग्वादिनि क्लीं क्लीं क्लीं नीलसरस्वति ऐम् ऐम् ऐं   
काहिकाहि कलरीं स्वाहा ॥ ११-३४ ] ॥ ११-४७ ॥  
  
षाट्कोशिकोऽयं विज्ञेयः षड्भिर्मन्त्रैर्यतः कृतः ।  
ऋषिच्छन्दोदेवतानां विभागं शृणु पार्वति ॥ ११-४८ ॥  
  
गङ्गाप्रवाहो नामर्षिर्मत्स्यरूपी जनार्दनः ।  
अत्यष्टिः कथिता छन्दो देवी नीलसरस्वती ॥ ११-४९ ॥  
  
सर्ववागैश्वर्यमयी समस्ताभीष्टदायिनी ।  
ऐम्बीजं कीलकं ज्ञेयं ह्सौं शक्तिः समीरिता ॥ ११-५० ॥  
  
नीलो वर्णश्च विज्ञेयस्त्वरितं कविताफलम् ।  
मुद्रा तु प्रति(वासि?राशी)नां मुखमुद्रा समीरिता ॥ ११-५१ ॥  
  
हृल्लेखया षडङ्गानि कुर्यात् षड्दिर्घयुक्तया ।  
नीलांशुकां मणिमयीं व्याघ्रचर्मधरां शुभाम् ॥ ११-५२ ॥  
  
(प्। १४७) विद्यां ब्रह्मस्वरूपां च सर्वकामफलप्रदाम् ।  
नमस्कुर्यात् प्रयत्नेन सर्वकामवरेश्वरीम् ॥ ११-५३ ॥  
  
अथ वक्ष्ये महेशानि नीलस्य भावमग्रतः ।  
पूर्वं देवासुरैर्युद्धे दानवा दितिजैः सह ॥ ११-५४ ॥  
  
चक्रेण चक्रिणा छित्त्वा (छिन्नाः) कान्दिशीकाः प्रदुद्रुवुः ।  
सम्भूय ते दुष्टदैत्याः समुद्रकुहरोदरे ॥ ११-५५ ॥  
  
चक्रिणा च कृता पूर्वदेवानां परिभू(यते?तये) ।  
देवरूपा भगवती सर्वमन्त्रमयी शुभा ॥ ११-५६ ॥  
  
तत्रैव सर्वविप्राणां यज्ञकाण्डः प्रवर्तते ।  
तेषु यज्ञेषु सम्भूतैर्हविर्भिर्बलिनः सुराः ॥ ११-५७ ॥  
  
॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥। ।  
सुरा हास्मान् प्रबाधन्ते वयं निर्बलिनस्ततः ॥ ११-५८ ॥  
  
इति तेषां वचः श्रुत्वा दीनानां दितिजन्मनाम् ।  
हयग्रीवः सोमकश्च निर्वेदं भृशमापतुः ॥ ११-५९ ॥  
  
तावुभौ भ्रातरौ दुष्टौ तुरङ्गग्रीव सोमकौ ।  
शब्दाकर्षणिकां देवीं समुद्दिश्यातपस्यताम् ॥ ११-६० ॥  
  
तयोर्घोरतपःप्रीता शब्दाकर्षणिदेवता ।  
प्रोवाच व्रियतामत्र वाञ्छितो वरवल्लभः ॥ ११-६१ ॥  
  
ताभ्यामुक्ता भगवती वरप्रार्थनहेतवे ।  
सर्वशब्दाकर्षणार्थं वरोऽस्मभ्यं प्रदीयताम् ॥ ११-६२ ॥  
  
तथास्त्विति तया प्रोक्तौ दानवावतिदर्पितौ ।  
ततस्तस्य प्रभावेण भूलोकं समुपस्थितौ ॥ ११-६३ ॥  
  
स(र्वाः?र्वे)चाकर्षिताः शब्दा मन्त्ररूपा द्विजन्मनाम् ।  
सा शब्दरूपिणी देवी शुभ्ररूपा सरस्वती ॥ ११-६४ ॥  
  
(प्। १४८) मुखानि सर्वविप्राणां त्यक्त्वा दिव्यवपुर्धरा ।  
आयाता दैत्यवरयोर्दुष्टगृहमुपागता ॥ ११-६५ ॥  
  
क्रन्दन्तीं तां च विवशां नीत्वा पातालगोलके ।  
हालाहलविषैः कृत्वा कुण्डं नीलजलप्रभैः ॥ ११-६६ ॥  
  
तत्र तां विनिमज्यैव वद्ध्वा पन्नगरज्जुभिः ।  
पर्वतैर्निविडं कृत्वा पुनर्देवजिगीषया ॥ ११-६७ ॥  
  
तामासाद्य महादिप्तौ तुष्टुवतुः शुभावहम् ।  
शब्दाकर्षणबाणेन दैत्यानां पृथिवीतले ॥ ११-६८ ॥  
  
निःशब्दाश्चैव बाणेन वेदविस्मारिणो द्विजाः ।  
मन्त्रविस्मरणेनैव यज्ञविद्या निरासिता ॥ ११-६९ ॥  
  
तन्नाशतो हविर्भागवर्जिता बलहानितः ।  
निर्वीयाश्च निरुद्योगास्ताभ्यां देवा निराकृताः ॥ ११-७० ॥  
  
इत्थं विद्राव्य विबुद्धांस्तौ हयग्रीवसोमकौ ।  
विष्णुचक्राङ्कितौ तौ च समुद्रान्तर्गृहे स्थितौ ॥ ११-७१ ॥  
  
ततो विष्णुर्महामत्स्यरूपधारी सदा प्रभुः ।  
यत्नं चकार देवेशि तदुद्धरणहेतवे ॥ ११-७२ ॥  
  
सहस्रदंष्ट्रस्य झषस्य रूपं पाठीननाम्नः परमोऽथ विष्णुः ।  
रूपं गृहीत्वा भगवाननन्तो विवेश देवोद्धरणाय यत्न(चाब्धि)म् ॥ ११-७३   
॥  
  
वराहरूपेण यथाब्धिमग्नां युगे युगे प्रोद्धृतवान् धरित्रीम् ।  
तथैव मत्स्याकृतिरम्बुजाक्षो विलोडयामास समुद्रपूरम् ॥ ११-७४ ॥  
  
(प्। १४९) श्रीमत्स्यरूपस्य हरेः शरीरादाविर्बभूवुश्च भुजाश्चतस्रः ।  
खड्गं तथा चक्रकशार्ङ्गचापौ कौमोदकी बाहुचतुष्टयेन ॥ ११-७५ ॥  
  
मत्स्यस्वरूपस्य जनार्दनस्य बभूव युद्धं शरदां सहस्रम् ।  
ततश्च शब्दार्थविमर्शनार्थं निःश्वासवातेन बलादगृह्णात् ॥ ११-७६ ॥  
  
अप(अ)हृतौ तौ हरिचक्रकृत्तौ कौमोदकीताडनमूर्च्छितौ च ।  
महाहवे नाशमुपागतौ तौ दैत्यौ हयग्रीवकसोमकाख्यौ ॥ ११-७७ ॥  
  
अथाम्बुधेर्गर्तपुरास्त्रवासे निवेशितां तां विषकुण्डमध्ये ।  
मत्स्यस्वरूपी भगवाननन्तो निःश्वासमात्रैकशरीरशेषाम् ॥ ११-७८ ॥  
  
आश्वासयामास स गीतवाक्यैर्हरिः स्मितं प्राह सरस्वतीं ताम् ।  
त्रितारविद्यां प्रथमं जगाद समस्तमन्त्रप्रकरस्य मूलम् ॥ ११-७९ ॥  
  
तेनापि नो संविदमाप देवी प्रासादमन्त्रं पुनरुज्जगाद ।  
तेनापि नो संविदमाप देवी कामेश्वरीं सोऽथ जगाद विष्णुः ॥ ११-८० ॥  
  
(प्। १५०) एवं षडक्षरमनुं वचसां सवित्रीमुत्थाप्य तां   
संविदमाबभाषे ।  
नीलासि जाता विषकुण्डमध्ये सर्वाङ्गपूर्णा स्मितवक्त्रपद्मे ॥ ११-८१ ॥  
  
यथा पुरा सर्वमहासुराणां मुखान्तरे याहि च वीतयत्नम् ।  
वेदान् समुच्चारय नाशयैतान् इत्यादि वाणी हरिमाह देवी ॥ ११-८२ ॥  
  
मत्स्यावतारेण सुरक्षिताहं भयं भवेन्नैव फलं समाप्तम् ।  
किन्त्वस्य शोभाकृतिरन्यथा मे नीलत्वमाप्तेति नितान्तचिन्ता ॥ ११-८३ ॥  
  
निवेशिताहं विषकुण्डमध्ये यथेति दूरीभवति क्षणेन ।  
तथा कुरुष्व प्रथितरुपायै इत्युक्त ईशोऽपि जगाद लक्ष्मीम् ॥ ११-८४ ॥  
  
मा त्वं शुचं याहि चिरात् सवित्रि प्रागस्म्यभूवं शशिशुद्धवर्णा ।  
उग्रेण हालाहलकर्षणेन नीलत्वमाप्तासि कुतोऽत्र दोषः ॥ ११-८५ ॥  
  
नील्यो विपण्यो भुवनस्य शोभां पुष्णन्ति नीलः खलु देव एव ।  
नीला मृडानी जगतां सवित्री नीलं च कण्ठे पुरशासनस्य ॥ ११-८६ ॥  
  
(प्। १५१) नीलो महेन्द्रः सुरचक्रवर्ती नीला जगज्जीवनदाश्च मेघाः ।  
नीलं नभः सर्वजनावकाशो नीलः कलङ्कः शशिदीप्तिहेतुः ॥ ११-८७ ॥  
  
नीलोऽप्यहं सत्त्वगुणाश्रयश्च नीलस्य वर्णस्य कुतोऽस्ति दोषः ।  
अशेषभूषामणिभूषिताङ्ग्यो विनाञ्जनेनाक्षिनिवेशितेन ॥ ११-८८ ॥  
  
न रूपवत्यो नच वा युवत्यो विलासवत्यो नवयौवनाश्च ।  
ख्यातिश्च ते नीलसरस्वतीति ख्याता भवित्री भुवनत्रयेऽपि ॥ ११-८९ ॥  
  
त्वदर्थमेव प्रयतं मयार्ये षाट्कौषिकी बालमृगाक्षि नित्या ।  
षडर्णयोगेन हि जीवितासि विनष्टचेष्टा विषकुण्डमध्ये ॥ ११-९० ॥  
  
इत्थं समाश्व(अ)स्य वचोभिराद्यां प्रणम्य चादाय सरस्वतीं ताम् ।  
प्रवर्तयामास मुखे द्विजानां पुनः सुराणां सुखहव्यल(ब्धौ?ब्ध्यै) ॥   
११-९१ ॥  
  
ततः प्रभृत्येव जगत्प्रतीता मोक्षप्रदा नीलसरस्वतीति ।  
(॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥।) ॥ ११-९२ ॥  
  
(प्। १५२) अस्या गुप्तं महामन्त्रं सर्वकामफलप्रदम् ।  
यस्य स्मरणमात्रेण विजयी भुवि जायते ॥ ११-९३ ॥  
  
शृणु वक्ष्यामि देवेशि उपायं साधने प्रिये ।  
येन देवेशि भद्रं ते भविष्यति सुनिश्चितम् ॥ ११-९४ ॥  
  
मन्त्रं शृणु वरारोहे जपात् सार्वज्ञदायकम् ।  
विष्णुशक्तिर्महाशक्तिर्वह्निबीजं फडन्तकम् ॥ ११-९५ ॥  
  
वर्णपञ्चकमेतत् तु सार्वज्ञकारणं महत् ।  
यदाक्षमालया देवि दिक्सहस्रं जपेद् मनुम् ॥ ११-९६ ॥  
  
आज्ञासिद्धिमवाप्नोति नात्र कार्या विचारणा ।  
षण्मासात् परतो देवि महाराजत्वमाप्नुयात् ॥ ११-९७ ॥  
  
अनेन सदृशं ज्ञानमनेन सदृशं तपः ।  
नास्ति नास्ति महामाये तन्त्रमध्ये सुरेश्वरि ॥ ११-९८ ॥  
  
अनेन मन्त्रराजेन वश्यादिकं समाचरेत् ।  
ततः सिद्धो भवेद् मर्त्यो नात्र चिन्ताविधिः स्मृतः ॥ ११-९९ ॥  
  
  
इति श्रीबृहन्नीलतन्त्रे भैरवभैरवीसंवादे   
(मन्त्रोद्धारतत्प्रकारान्तरनीलिम्�निरूपणमेकादशः पटलः ॥ ११ ॥  
  
  
  
  
  
अथ  
  
द्वादशः पटलः ।  
  
  
श्रीभैरव उवाच ।  
  
  
इदानीं शृणु वक्ष्यामि विद्योत्पत्तिं वरानने ।  
महाकाली जगद्धात्री तेजोरूपा जगन्मयी ॥ १२-१ ॥  
  
ब्रह्मरूपा महादेवी सर्वकल्याणहेतुका ।  
गोलोकादुपरि स्थानं मणिमुक्तादिशोभितम् ॥ १२-२ ॥  
  
चतुर्द्वारं चतुष्काण्डं चतुरस्रं मनोरमम् ।  
चतुर्भित्तिसमाकीर्णं मुक्ताहा(रं?रै)र्महोज्ज्वलम् ॥ १२-३ ॥  
  
स्फटिकस्तम्भसङ्क्रान्तं नृत्यगीतादिसंयुतम् ।  
निर्मुक्तं परमेशानि परमं नात्र संशयः ॥ १२-४ ॥  
  
इति ते कथितं दिव्यं कैलासस्थानमुत्तमम् ।  
गते जगति सर्वांशे प्रलये परमेऽनघे ॥ १२-५ ॥  
  
ब्रह्मविष्णुशिवास्तत्र न्यवसंस्तत्र भैरवि ।  
भीमनामा महाराजा धार्मिकः परमः पुमान् ॥ १२-६ ॥  
  
तस्य द्वारि महादेवि शिवाद्याः सकलेष्टदाः ।  
तपसा च महादेवि प्रीतास्ते भद्रकेकये ॥ १२-७ ॥  
  
प्रलये च गते देवि राजानं रक्षितुं शिवे ।  
ब्रह्माद्याः परमेशानि उपायं चक्रिरे शिवे ॥ १२-८ ॥  
  
अन्तस्तत्त्वं समीक्ष्यैव उपायं च वरानने ।  
न्यवसंस्तत्र सम्प्राप्ता देवीरूपं मनोरमम् ॥ १२-९ ॥  
  
विभागं परमेशानि वटपत्रोदरे स्थिताः ।  
भगवत्या(ः) पदं ध्यात्वा लक्षवर्षं ततोऽभवत् ॥ १२-१० ॥  
  
(प्। १५४) जाता काली परा नित्या प्रत्यक्षा तत्र भैरवि ।  
प्राह देव महादेव भवद्भिः स्तूयतेऽत्र का ॥ १२-११ ॥  
  
ततस्तां दृष्टिपथगां ज्ञात्वा ब्रह्मादयः सुराः ।  
स्तवं चक्रुः परं तत्र भगवत्याः पदेऽभवन् ॥ १२-१२ ॥  
  
नमस्तुभ्यं महेशानि परमानन्दरूपिणि ।  
अस्माकं प्राणरक्षार्थमागतासि जलोपरि ॥ १२-१३ ॥  
  
नमस्तुभ्यं नमस्तुभ्यं नमस्तुभ्यं नमो नमः ।  
नमस्तेऽस्तु महारौद्रि कालरात्रि नमोऽस्तु ते ॥ १२-१४ ॥  
  
त्वां विना परमे रौद्रि प्रेतत्वं गतवान् भवः ।  
रक्ष रक्ष परे विद्ये त्रैलोक्यभुवनोदरे ॥ १२-१५ ॥  
  
मधुकैटभसंहन्त्रि निसुम्भासुरमर्दिनि ।  
देवैश्वर्यप्रदे देवि नमस्ते शङ्करप्रिये ॥ १२-१६ ॥  
  
चन्द्रसूर्यमये देवि परज्योतिःस्वरूपिणि ।  
स्तवाभिभावभूता त्वं प्रसीद परमेश्वरि ॥ १२-१७ ॥  
  
इत्युक्त्वा प्रणिपत्यापि प्रणमन्तः पुनः पुनः ।  
किरीटेनार्कवर्णेन कालीपदेऽस्पृशन् प्रिये ॥ १२-१८ ॥  
  
वरं वृणु महाभागा भगवत्योक्तमुत्तमम् ।  
रक्षां कुरु महामाये नमस्ते शङ्करप्रिये ॥ १२-१९ ॥  
  
तथास्त्विति वचः कृत्वा सृष्ट्यादी(न्)कुरुतानघाः ! ।  
  
  
ब्रह्मोवाच ।  
  
  
केन रूपेण देवेशि सृष्टिस्थित्यादिकं भवेत् ।  
इति तस्य वचः श्रुत्वा भवानी भवमोहिनी ॥ १२-२० ॥  
  
कथयामास सर्वांस्तान् व(वदुस्ता?रदा सा)सुरान् वरान् ।  
मम पादरजो नीत्वा उपादानात्मकं शिवम् ॥ १२-२१ ॥  
  
(प्। १५५) सृष्ट्यादीन् कुरुत प्राज्ञा येन सिद्धिर्भविष्यति ।  
तत्पादप्रभवं नीत्वा रजो देवि शिवे शुभे ॥ १२-२२ ॥  
  
सृष्टिं कर्तुं ततो ब्रह्मा स्थितौ विष्णुः प्रवर्तकः ।  
संहारे रुद्र एवासौ प्रावर्तयत सत्वरम् ॥ १२-२३ ॥  
  
सृष्टिराविर्बभूवाथ सर्वदेववरोत्तमैः ।  
सनकाद्या सनन्दाद्या सन्ध्या चापि व्यजायत ॥ १२-२४ ॥  
  
प्रजाः ससर्ज देवेशः सर्वभूतमयीः शुभाः ।  
स्थितिं विष्णुर्महाभागश्चकार जगतां विभुः ॥ १२-२५ ॥  
  
प्रसंहरति रुद्रश्च सृष्टेरेवं क्रमं शृणु ।  
स्वर्गे देवा महादेवि इन्द्रो राजा तु तत्र वै ॥ १२-२६ ॥  
  
मर्त्यलोकं सनाथाढ्यं राजा च भगवान् मनुः ।  
पातालं सर्वनागाढ्यं निर्ममे जगतां विभुः ॥ १२-२७ ॥  
  
तत्र राजा विराधाख्यः प्रजापालनतत्परः ।  
ततो ब्रह्मा च विष्णुश्च रुद्रश्चैव सदाशिवः ॥ १२-२८ ॥  
  
स्वस्वकर्मणि घूर्णन्ते प्रभवन्ति गणेश्वरि ।  
ततस्तु परमेशानि रौद्री रात्रिरुदीरिता ॥ १२-२९ ॥  
  
असुरास्तत्र देवेशि प्रदुद्रुवुर्महाभयाः ।  
स्वर्गान् निराकृतास्तैस्तु भयानकभयार्दिताः ॥ १२-३० ॥  
  
इन्द्रादयः सुरगणा ब्रह्मविष्णुशिवात्मिकाम् ।  
आगच्छंस्तु महादेवीं स्वस्वकार्यार्थसाधकाः ॥ १२-३१ ॥  
  
त्वमेव जगतां नाथस्त्वयि सर्वं प्रतिष्ठितम् ।  
त्वमेव हव्यं(हेतो?होता)च भोज्यं भोक्ता च शाश्वतः ॥ १२-३२ ॥  
  
वेद्यं वेदयिता चासि ध्याता ध्येयं च तत्परः ।  
त्वं पितृणामपि पिता देवानामपि देवता ॥ १२-३३ ॥  
  
(प्। १५६) परतोऽपि परश्चापि विधाता वेधसामपि ।  
परब्रह्मस्वरूपस्त्वं प्रसीद परमेश्वरि ॥ १२-३४ ॥  
  
इति तेषां वचः श्रुत्वा देवी चादितिजन्मनाम् ।  
प्राह देवाः ! परो धर्मः परात् परतरोऽपि च ॥ १२-३५ ॥  
  
किं कारणं महाभागाः! यत्नं कुरुत सादरम् ।  
एवं श्रुत्वा ततो ब्रह्मा प्रोवाच वदतां वरः ॥ १२-३६ ॥  
  
महेन्द्रस्य न चैश्वर्यं शाम्यते न च तेन सा ।  
विष्ण्वादिको महान् भूतस्तेन शाम्येन्न संशयः ॥ १२-३७ ॥  
  
ययौ ब्रह्मा महेन्द्रेण गोलोकं सहितो मुदा ।  
नानाविधैर्महेशानि वाक्यैश्च परमेश्वरम् ॥ १२-३८ ॥  
  
तुष्टाव परमानन्दं स्वकार्योद्धरणाय च ।  
इति तस्य वचः श्रुत्वा ब्रह्मणः परमेष्ठिनः ॥ १२-३९ ॥  
  
उवाच सादरं विष्णुर्न मया शक्यते विभो ।  
ब्रह्मविष्णू महेशानि आगतौ मम गोचरे ॥ १२-४० ॥  
  
स्तवैर्बहुविधैर्दिव्यैस्तुष्टुवतुः परं शुभे ।  
मयोक्तं परमेशानि एतान् हन्तुं न शक्यते ॥ १२-४१ ॥  
  
इति मद्वचनं श्रुत्वा ब्रह्मविष्णू समाहितौ ।  
प्राञ्जलिं च ततो बद्ध्वा प्रतुष्टुवतुर्मां चिरम् ॥ १२-४२ ॥  
  
ततः परं महादेवि कथितं सर्वमोहनम् ।  
न शक्तिर्मम तत्रास्ति समर्था तद्विमर्दने ॥ १२-४३ ॥  
  
अस्ति काली महातीर्थे कैलासे भवगेहिनी ।  
परमे च शिवे देवी संस्थिता विश्वमोहिनी ॥ १२-४४ ॥  
  
सैव काली महाविद्याऽज्ञानेन्धनप्रदीपनी ।  
ततो ब्रह्मा च विष्णुश्च रुद्रोऽहं परमेश्वरि ॥ १२-४५ ॥  
  
(प्। १५८) महाकालीदर्शनाय वयं तत्र गताः शुभे ।  
तेजोरूपधरे देवि महानाथे हरप्रिये ॥ १२-४६ ॥  
  
देवदानवगन्धर्वहिताय परमेश्वरि ।  
प्रसीद सर्वकल्याणि नमस्ते शारदेऽनघे ॥ १२-४७ ॥  
  
इति तेषां वचः श्रुत्वा महाकाली महाशिवा ।  
देवानां प्रीतये देवि प्रत्यक्षरूपतां गता ॥ १२-४८ ॥  
  
  
देवी उवाच ।  
  
  
किं याचत सुराः सर्वे वरं वृणु तपोघनाः! ।  
यत् (यत्)कामयमानाः स्थ तत् सर्वं(शृणुता?वदता)मराः ॥ १२-४९ ॥  
  
  
देवा ऊचुः ।  
  
  
भीता महासुरैर्देवि यज्ञकाण्डं निवर्तितम् ।  
तेषां वधाय देवि त्वं प्रसीद सर्वगोचरे ॥ १२-५० ॥  
  
इति तेषां वचः श्रुत्वा देवी चादितिजन्मनाम् ।  
प्रसन्ना सा महादेवी नीलरूपा वराङ्गना ॥ १२-५१ ॥  
  
नीलसरस्वती ख्याता सृष्टसर्वविमोहिनी ।  
तस्या उत्थाय सा देवी नीलवाणीति शब्दिता ॥ १२-५२ ॥  
  
किमाज्ञापय देवि त्वं तत् करोमि प्रहेलया ।  
तस्यास्तद्वचनं श्रुत्वा महाकालीति चिन्मयी ॥ १२-५३ ॥  
  
उवाच सादरं देवि स्नेहगद्गदया गिरा ।  
लीलया वाक्प्रदा चेति तस्मान्नीलसरस्वती ॥ १२-५४ ॥  
  
देवि त्वं प्रथिता साध्वि नीलवाणीति(भाविनी?तारिणी) ।  
तस्याः प्रभाववृन्दैश्च व्याप्तं सर्वं जगत् त्रयम् ॥ १२-५५ ॥  
  
गच्छ त्वं परमेशानि मत्स्वरूपा वरानने ।  
देवकार्यहितार्थाय निर्मिता त्वं शुचिस्मिते ॥ १२-५६ ॥  
  
(प्। १५८) इति तस्या वचः श्रुत्वा तारिणी विश्वमोहिनी ।  
देवान् प्राह महाभागाः! गच्छत यत्र तेऽसुराः ॥ १२-५७ ॥  
  
अहं तत्र गमिष्यामि सर्वथा सन्निधौ सुराः ।  
इत्युक्त्वा सा महादेवी तारिणी कामचारिणी ॥ १२-५८ ॥  
  
अन्तर्हिता महामाया मायारूपवती च सा ।  
महामाया सदानन्दा सर्वदेवमयी शुभा ॥ १२-५९ ॥  
  
ए(या?षा) च सर्वदेवानां गायत्री च मनोरमा ।  
गायत्री सैव सावित्री सैव ब्रह्मस्वरूपिणी ॥ १२-६० ॥  
  
यामासाद्य महात्मानो धर्मकामार्थमुक्तिषु ।  
नासाद्यं मेनिरे किञ्चित् त्रिषु लोकेषु सुन्दरि ॥ १२-६१ ॥  
  
कवित्वं परमैश्वर्यं महादेव्याः प्रसादतः ।  
ईशत्वं गतवान् इन्द्रः विष्णुत्वं गतवान् हरिः ॥ १२-६२ ॥  
  
शिवत्वं गतवान् रुद्रः सर्वैश्वर्ययुतो महान् ।  
इति तद्वचनं श्रुत्वा देवाः सर्वैर्नमस्कृताः ॥ १२-६३ ॥  
  
किरीटेनार्कवर्णेन स्पृशन्तस्तत्पदाम्बुजम् ।  
नमस्कृत्य नमस्कृत्य पुनर्नत्वा महेश्वरीम् ॥ १२-६४ ॥  
  
सर्वं कार्यं महादेवि न किञ्चिदवशिष्यते ।  
संस्मृता संस्मृता देवि हिंसेथाः परमापदः ॥ १२-६५ ॥  
  
इति नत्वा महादेवीं सर्वकामवरेश्वरीम् ।  
आगतास्ते पुनस्तत्र स्थितिर्यत्र शिवे (नघे?नगे) ॥ १२-६६ ॥  
  
पञ्चवर्षं गतं तत्र देवानां दिव्यजन्मनाम् ।  
भ्रष्टराज्याः परातङ्का मर्त्या इव नगोपरि ॥ १२-६७ ॥  
  
इन्द्रादयः सुरगणाः पुनर्देवीं समस्मरन् ।  
गताः सर्वे नगं शुद्धं यत्रास्ते सुन्दरी शिवा ॥ १२-६८ ॥  
  
(प्। १५९) आसनं स्वागतं पाद्यमर्घ्यमाचमनीयकम् ।  
मधुपर्काचमस्नान � वसनाभरणानि च ॥ १२-६९ ॥  
  
गन्धपुष्पे धूपदीपौ नैवेद्यं वन्दनं शिवे ।  
षोडशैरुपचारैश्च देवीं नीलसरस्वतीम् ॥ १२-७० ॥  
  
पूजयित्वा बलिं दत्त्वा शिवायै विविधैः शुभैः ।  
जपं चकार देवेशि देववृन्दः सुरोत्तमः ॥ १२-७१ ॥  
  
महामन्त्रं पूर्वमुक्तं लक्षं जप्त्वा महेश्वरि ।  
अयुतं चाजुहोदज्यैः पद्मपुष्पैर्मनोरमैः ॥ १२-७२ ॥  
  
होमं चक्रुस्तिलयुक्तैः शर्करासहितैरपि ।  
एवं हुत्वा महादेवि दशांशेनाभिषेचनम् ॥ १२-७३ ॥  
  
दशांशैस्तर्पणं देवि कृतं सर्वैर्महेश्वरि ।  
समाप्ते च ततो देवीं पूजयित्वा महानिशि ॥ १२-७४ ॥  
  
बलिं दत्त्वा महादेव्यै सुराहाराः सुरास्तथा ।  
एवं नियममानेन कृतं कर्म मनोरमम् ॥ १२-७५ ॥  
  
ततो भगवती देवी देवैः स्मृता महेश्वरि ।  
सन्तुष्टा सा महादेवी नीलरूपा महोदरी ॥ १२-७६ ॥  
  
देवाग्रे परमेशानि प्रत्यक्षत्वमुपागता ।  
किं करोमि क्व गच्छामि ब्रूत देवाः! समाहवे ॥ १२-७७ ॥  
  
  
देवा ऊचुः ।  
  
  
प्रणमा(मि?मो)महादेवि प्रसन्ना भव चेश्वरि ।  
ततो भगवती देवी नीलरूपा मनोरमा ॥ १२-७८ ॥  
  
दृष्ट्वा सुरसमूहान् सा तारिणी सर्वकामदा ।  
स्वदेहतः पराः सृष्टा विद्या द्वादश ईरिताः ॥ १२-७९ ॥  
  
काली चैव महादेवी महाविद्या तथैव च ।  
षोडशी भुवनेशानी भैरवी च्छिन्नमस्तका ॥ १२-८० ॥  
  
(प्। १६०) धूमावती च बगला मातङ्गी कमलात्मिका ।  
एता विद्या महादेवि सिद्धिविद्याः प्रकीर्तिताः ॥ १२-८१ ॥  
  
महादेव्याः सरस्वत्या देहोद्भूता वरानने ।  
अन्याश्च मातरस्तस्या देहाज्जाता वरानने ॥ १२-८२ ॥  
  
सर्वा देव्याः परानन्दे नृत्यन्ति चरणान्तिके ।  
ततोऽसुरान् निहत्यैव पुनर्देवान् महेश्वरि ॥ १२-८३ ॥  
  
संस्थापयामास तदा स्वस्वस्थानं गतास्तदा ।  
इति प्रकारं देवेशि शृणु भैरवि मन्मुखात् ॥ १२-८४ ॥  
  
तव स्नेहाद् वरारोहे प्रकाशमुपपादितम् ।  
एतत् ते कथितं देवि विद्योत्पत्तिर्महेश्वरि ॥ १२-८५ ॥  
  
सर्वतन्त्रेषु देवेशि गोपनीया सुरेश्वरि ।  
तस्मात् परतरं नास्ति तन्त्रमध्ये महेश्वरि ॥ १२-८६ ॥  
  
एषा ते कथिता विद्या सर्वसारोत्तमोत्तमा ।  
इदानीं शृणु देवेशि सार्वज्ञकारणं मतम् ॥ १२-८७ ॥  
  
रात्रौ प्रथमयामे तु मङ्गले वासरे शिवे ।  
चतुर्हस्तप्रमाणां हि वेदिं कृत्वा मनोरमाम् ॥ १२-८८ ॥  
  
सिन्दूरेण महेशानि यन्त्रं निर्माय साधकः ।  
ताम्रस्योपरि संस्थाप्य वेष्टयेद् रक्तवाससा ॥ १२-८९ ॥  
  
तिलपूर्णं घटं तत्र स्थापयेत् सुरवन्दिते ।  
पूर्वमुक्तं मन्त्रबीजं तेनैव जपमाचरेत् ॥ १२-९० ॥  
  
पूर्वास्यो हि जपं कुर्यद् विशेद् रक्तासने सुधीः ।  
भूर्जे विलिख्य देवेशि साध्यनाम विदर्भितम् ॥ १२-९१ ॥  
  
तदधः स्थापयेद् देवि विशेत् तदुपरि प्रिये ।  
रक्तवस्त्रं परिधाय उष्णीषं लोहितं शिवे ॥ १२-९२ ॥  
  
(प्। १६१) जपेत् पूर्वमुखो देवि पूजयेत् परमेश्वरीम् ।  
सिन्दूरारुणविग्रहां करतले वामे च मुण्डं तथा   
कर्णे सव्ये शवेशं परिणमितजटाकेशपाशेन युक्ता(म्) ।  
ध्यायेदट्टाट्टहासां (॥॥॥॥॥॥?) रक्तधाराविशेषा  
रक्ताख्या पूर्णमूला विदधतु(?)(सु)वरं कामरूपा वराङ्गी ॥ १२-९३ ॥  
  
इति ध्यात्वा महादेवीं पूजयेत् परमेश्वरीम् ।  
दशसाहस्रजाप्येन जपं कुर्याच्शुचिस्मिते ॥ १२-९४ ॥  
  
होमयेत् तद्दशांशेन दशांशैस्तर्पणं चरेत् ।  
तद्दशांशैर्महेशानि अभिषेचनमाचरेत् ॥ १२-९५ ॥  
  
ततो देवि महाभागे जपहोमादिकं चरेत् ।  
पञ्चदिनप्रयोगेण सिद्धो भवति साधकः ॥ १२-९६ ॥  
  
इति ते कथितं देवि प्रयोगसारमुत्तमम् ।  
सर्वसिद्धिप्रदं देवि सर्वापद्विनिवारकम् ॥ १२-९७ ॥  
  
पुष्पवन्तौ यदि वृथा तदा निष्फलभाग् भवेत् ।  
अस्मात् परतरं नास्ति सत्यं सुरगणार्चिते ॥ १२-९८ ॥  
  
  
इति श्रीबृहन्नीलतन्त्रे भैरवभैरवीसंवादे (विद्योत्पत्ति   
सृष्टिक्रमपूजादिसाधन निरूपणं) द्वादशः पटलः ॥ १२ ॥  
  
  
  
  
  
अथ  
  
त्रयोदशः पटलः ।  
  
  
श्रीभैरव उवाच ।  
  
  
अथ वक्ष्ये महेशानि सावधानावधारय ।  
महाकाल्याः परं मन्त्रं सर्वसारस्वतप्रदम् ॥ १३-१ ॥  
  
यामाहुराद्यां प्रकृतिं वराङ्गनां   
प्रमातुराद्यां सकलां तुरीयाम् ।  
परापराम्बां वरदां वरेण्यां   
वीरेश्वरीं साधकसिद्धिदात्रीम् ॥ १३-२ ॥  
  
यामाद्यां प्रकृतिं प्राहुः कालीं कालस्वरूपिणीम् ।  
तस्या मन्त्रं महामन्त्रं मन्त्रसारमिमं प्रिये ॥ १३-३ ॥  
  
यज्ज्ञात्वा साधकाः सर्वे सिद्धिं प्रापुर्महर्षयः ।  
शिवरूपा शवारूढा वरदा भयनाशिनी ॥ १३-४ ॥  
  
सर्वकामप्रदा देवी सर्वविस्मयकारिणी ।  
नात्र चित्तादिशुद्धिः स्याद् न चामित्रादिदूषणम् ॥ १३-५ ॥  
  
न कालनियमस्तत्र महामन्त्रस्य साधने ।  
न वारं न च नक्षत्रं न च तिथ्यादिदूषणम् ॥ १३-६ ॥  
  
गुरुचिन्ता न चैवात्र महाकाल्याश्च साधने ।  
मन्त्रं शृणु वरारोहे सर्वसारस्वतप्रदम् ॥ १३-७ ॥  
  
महाशक्तिद्वयं देवि शब्दबीजद्वयं ततः ।  
निजबीजत्रयं चैव दक्षिणे कालिके � पदम् ॥ १३-८ ॥  
  
संहारक्रमयोगेन पूर्वबीजानि चोच्चरेत् ।  
वर्तुलाद्यं महामन्त्रं वह्निप्रियान्तकं शिवे ॥ १३-९ ॥  
  
(प्। १६३) त्रयोविंशत्यक्षरात्मा मनुः परमशोभनः ।  
अनेन मन्त्रराजेन शिवोऽहं नात्रसंशयः ॥ १३-१० ॥  
  
भैरवोऽस्य ऋषिः प्रोक्तो उष्णिक् छन्द उदाहृतम् ।  
महाकाली देवता च लज्जाबीजं तु बीजकम् ॥ १३-११ ॥  
  
हू।बीजं मन्त्रशक्तिः स्याद् विनियोगः प्रकीर्तितः ।  
ध्यानं शृणु वरारोहे जपात् सिद्धिप्रदायकम् ।  
यस्याभ्यासवशाद् देवि पशवो वीरतां गताः ॥ १३-१२ ॥  
  
मेघाङ्गीं विगताम्बरां शवशिवारूढां त्रिनेत्रां(परां)  
कर्णालम्बितबालयुग्मशुभदां मुण्डस्रजा मालिनीम् ।  
वामेऽधोर्ध्वकराम्बुजे नरशिरः खड्गं च सव्येतरे  
दानाभीति विमुक्तकेशनिचयां वन्दे महासुन्दरीम् ॥ १३-१३ ॥  
  
इति ध्यानेन सम्पूज्य तोषयेत् परमेश्वरीम् ।  
गायत्रीं शृणु चार्वङ्गि जपात् सार्वज्ञदायिकाम् ॥ १३-१४ ॥  
  
कालिकायै पदं चोक्त्वा विद्महे पदमन्तरम् ।  
श्मशानान्ते च वासिन्यै धीमहीति पदं ततः ॥ १३-१५ ॥  
  
तन्नो घोरा च देवेशि प्रचोदयादनन्तरम् ।  
जप्ता विंशतिधा देवी सर्वसम्पत् प्रदायिनी ॥ १३-१६ ॥  
  
जपेद् विंशतिसाहस्रं पुरश्चरणसिद्धये ।  
होमयेत् तद् दशांशेन तद् दशांशेन तर्पयेत् ॥ १३-१७ ॥  
  
दशांशेनाभिषेकं च भोजयेद् ब्राह्मणांस्ततः ।  
तदन्ते महतीं पूजां कृत्वा सर्वं समाचरेत् ॥ १३-१८ ॥  
  
ततो विसर्जयेद् देवि घटं चैव जले क्षिपेत् ।  
तत् प्रयोगमहं वक्ष्ये दृष्टादृष्टफलप्रदम् ॥ १३-१९ ॥  
  
साधिते च प्रयोगेऽस्मिन् मन्त्राः सिद्ध्यन्ति नान्यथा ।  
गते तु(प्रहरे?प्रथमे)यामे तृतीयप्रहरावधि ॥ १३-२० ॥  
  
(प्। १६४) प्राङ्गने चाथवा भूमौ साधयेद् वीरसाधनम् ।  
कदलीस्तम्भमारोप्य वेदिकां च महेश्वरि ॥ १३-२१ ॥  
  
घटं तत्र च संस्थाप्य सिन्दूरेणसमन्वितम् ।  
आम्रपल्लवमेतस्मिन् पानसं खादिरं तथा ॥ १३-२२ ॥  
  
अश्वत्थबदरीपत्रं क्षिपेत् कुम्भे गणेश्वरि ।  
स्वर्णं रुप्यं तथा मुक्तां प्रवालं स्फटिकं तथा ॥ १३-२३ ॥  
  
एतत् सर्वं समुत्क्षिप्य साधयेद् वीरसाधनम् ।  
संलिख्य मातृकायन्त्रं तत्रोपरि विशेनमुदा ॥ १३-२४ ॥  
  
कम्बले संविशेन्मन्त्री उत्तराशामुखः स्थितः ।  
नानाद्रव्यैः पूजयित्वा अन्नव्यञ्जनसंयुतम् ॥ १३-२५ ॥  
  
छागमांसं तथा सान्नं परमान्नं मनोरमम् ।  
पायसं च तथा देवि महादेव्यै प्रदापयेत् ॥ १३-२६ ॥  
  
आनीय युवतीं रम्यां नानालङ्कारभूषिताम् ।  
केशसंस्करणं कृत्वा ताम्बूलं च प्रदापयेत् ॥ १३-२७ ॥  
  
स्तनद्वये रमाबीजं मुखे वाग्भवबीजकम् ।  
भगपार्श्वद्वये देवि लिखेत् कामद्वयं शिवे ॥ १३-२८ ॥  
  
कुन्तलाकर्षणं कुर्यात् स्तनमर्दनपूर्वकम् ।  
सङ्क्षिप्य लिङ्गं तद्योनौ घातं कुर्याच्शुचिस्मिते ॥ १३-२९ ॥  
  
सहस्रस्य प्रमाणेन जपं कुर्याद् वरानने ।  
सप्तदिनप्रयोगेण मन्त्रसिद्धिर्भवेत् प्रिये ॥ १३-३० ॥  
  
अथवा प्रजपेत् मन्त्रं यावत् पत्रं न दृश्यते ।  
पत्रे जाते महेशानि मन्त्रसिद्धिर्न संशयः ॥ १३-३१ ॥  
  
इति ते कथितं देवि रहस्यं सर्वकामदम् ।  
न प्रकाश्यं महेशानि न प्रकाश्यं कदाचन ॥ १३-३२ ॥  
  
(प्। १६५) भवभीतिर्महेशानि नास्ति हे नगनन्दिनि ।  
प्रयोगोऽयं महेशानि सर्वसिद्धिप्रदायकः ॥ १३-३३ ॥  
  
मूलमन्त्रस्य माहात्म्यं कथितुं नैव शक्यते ।  
वक्रकोटिसहस्रैस्तु जिह्वाकोटिशतैरपि ॥ १३-३४ ॥  
  
तथापि वक्तुं शक्नोमि न च वै परमेश्वरि ।  
अस्ति गुह्यतमं स्थानं त्रैलोक्ये चातिदुर्लभम् ॥ १३-३५ ॥  
  
कामरूपं महापीठं सर्वकामफलप्रदम् ।  
एवं जप्तं महेशानि अनन्तफलदं भवेत् ॥ १३-३६ ॥  
  
यदि भाग्यवशेनैव पीठं प्राप्नोति मानवः ।  
तत्र जप्तं महेशानि अनन्तफलदं भवेत् ॥ १३-३७ ॥  
  
सिद्धिर्यत्र महेशानि तत्र तिष्ठति भैरवी ।  
तस्मात् परतरं स्थानं तन्त्रेऽस्मिन्नात्र संशयः ॥ १३-३८ ॥  
  
  
इति श्रीबृहन्निलतन्त्रे भैरवभैरवीसंवादे (महाकालीमन्त्र �   
तत्पुरश्चरणादिप्रयोग � वीरसाधननिरूपणं) त्रयोदशः पटलः ॥ १३ ॥  
  
  
  
  
  
अथ  
  
चतुर्दशः पटलः ।  
  
श्रीभैरव उवाच ।  
  
  
अथ वक्ष्ये महादेवि कामाख्यामन्त्रमुत्तमम् ।  
कामाख्यापञ्चमूर्तीनां रूपकं पञ्चभैरव(म्) ॥ १४-१ ॥  
  
(प्। १६६) कामस्थं काममध्यस्थं कामोदरपुटी(हृ?कृ)तम् ।  
कामेन कामयेत् कामी कामं कामेन कामयेत् ॥ १४-२ ॥  
  
ज्येष्ठं तु व्यञ्जनं ब्रह्मा अपरः शक्र उच्यते ।  
प्रथमं पुरतः कुर्यात् संसक्तं वसुधामयम् ॥ १४-३ ॥  
  
प्रजापतिस्तथा शक्रबीजसंस्थाक्षिसंयुतम् ।  
चन्द्रार्घसहितं बीजं कामाख्यायाः प्रचक्षते ॥ १४-४ ॥  
  
इदं धर्मप्रदं काममोक्षा(र्थी?र्थ)सम्प्रदायकम् ।  
इदं रहस्यं परममन्यतस्तु सुदुर्लभम् ॥ १४-५ ॥  
  
स्तुत्यमिदं यः शृणुयाद् गुरुवक्त्राद् वरोत्तमम् ।  
स कामान् निखिलान् प्राप्य परे लोके महीयते ॥ १४-६ ॥  
  
कालीतन्त्रस्य मन्त्रस्य यथा पूर्वं मयोदितम् ।  
मण्डलं प्रतिपत्त्या तु पर्याय आलयस्य च ॥ १४-७ ॥  
  
स एव प्रथमः कार्यः शिलायां पुष्पचन्दनैः ।  
पात्रादीनां प्रतिष्ठार्थं तथैवात्रापि योजयेत् ॥ १४-८ ॥  
  
तत्र ताः सकलाः ग्राह्या आसनादेश्च पूजनम् ।  
प्रथमं भास्करायार्घ्यं प्रदद्याच् श्वेतसर्षपैः ॥ १४-९ ॥  
  
रक्तचन्दनपुष्पौश्च सगणाय महात्मने ।  
आसनार्चनशेषे तु पीठोक्ताः सर्वदेवताः ॥ १४-१० ॥  
  
पीठनाम्ना तु सम्पूज्य मण्डलस्य तु मध्यतः ।  
ध्यानस्वरूपं भिन्नं तु महाकाल्या वरानने ॥ १४-११ ॥  
  
कामाख्यासर्वसाम्ये तु महामायास्तवोद्गतम् ।  
योगिनीस्तु चतुःषष्टिं पूजयेत् परमेश्वरि ॥ १४-१२ ॥  
  
गुहं मनोभ(वो?वं) देवि महोच्छ्वासां तथा सखीम् ।  
अनन्तरं पूजयेत् तु दिक्पालांश्च नवग्रहान् ॥ १४-१३ ॥  
  
(प्। १६७) रूपतस्तान् समुद्दिश्य पूजयेत् स गणाधिपे ।  
पूर्वद्वारे गणपतिं प्रथमं पूजयेच्शिवे ॥ १४-१४ ॥  
  
नन्दिनं च हनूमन्तं पश्चिमद्वारि पूजयेत् ।  
भृङ्गी चोत्तरतः पूज्यो महाकालस्तु दक्षिणे ॥ १४-१५ ॥  
  
एते मम द्वारपालास्तव द्वारे प्रपूजयेत् ।  
पात्रामृतीकृतवि(धौ?धिं) कुर्याद्वै काममुद्रया ॥ १४-१६ ॥  
  
भूतापसरणं कुर्यात् पूर्वं तालत्रयेण तु ।  
वामहस्ते दक्षिणेन पाणिना तालमाचरेत् ॥ १४-१७ ॥  
  
हू। हू। फडिति मन्त्रेण वेतालादींश्च सर्पयेत् ।  
अत्रोक्तेन स्वरूपेण प्राणायामान्तमाचरेत् ॥ १४-१८ ॥  
  
स्थापयेत् प्रथमं देवीं मूलमन्त्रेण पूजकः ।  
मधुक्षीराज्यदधिभिर्गोमूत्रैर्गोमयैस्तथा ॥ १४-१९ ॥  
  
रत्नोदकैः शर्करादिगुडरत्नकुशोदकैः ।  
सितसर्षपमुद्गाभ्यां तिलक्षीरैस्तथा यवैः ॥ १४-२० ॥  
  
रक्तचन्दनपुष्पैश्च दूर्वागोरोचनायुतैः ।  
नवभिर्वितरेदर्घ्यं शिलाया योनिसन्निधौ ॥ १४-२१ ॥  
  
आसनं पाद्यमर्घ्यं च तत आचमनीयकम् ।  
मधुपर्कं स्नानजलं वस्त्रं चन्दनभूषणे ॥ १४-२२ ॥  
  
पुष्पं धूपं च दीपं च नेत्राञ्जनमतः परम् ।  
नैवेद्याचमनीये तु प्रदक्षिणानमस्कृती ॥ १४-२३ ॥  
  
एते षोडश निर्दिष्टा उपचारास्तु सुन्दरि ।  
आवाहयेद् महादेवि गायत्र्या कामरूपया ॥ १४-२४ ॥  
  
तामेवं विद्धि वेतालगुह्यदैवतभैरवैः ।  
कामाख्ये त्वमिहागच्छ यथावन्मम सन्निधौ ॥ १४-२५ ॥  
  
(प्। १६८) पूजाकर्मणि सान्निध्यमिह कल्पय कामिनि ।  
पूजावसाने च बलिं देवीप्रित्यै निवेदयेत् ॥ १४-२६ ॥  
  
रुद्राक्षमालया जप्यमाधायैव समापयेत् ।  
त्र्यक्षरैर्मूलमन्त्रस्य त्रिरावृत्तैः प्रपूजयेत् ॥ १४-२७ ॥  
  
महाकाल्याः षडङ्गानि स्वाङ्गानामन्तरे तथा ।  
नीलमन्त्रस्य मन्त्रस्य कराङ्गन्यासयोश्च ये ॥ १४-२८ ॥  
  
स्वरैः प्रोक्ता महादेवि सार्धचन्द्रैः सबिन्दुकैः ।  
मूलमन्त्राद्यक्षराभ्यां युगपद्भुवि योजयेत् ॥ १४-२९ ॥  
  
कनिष्ठादिक्रमेणैव त्वङ्गन्यासं समाचरेत् ।  
अङ्गन्यासकरन्यासौ कृत्वा पश्चात् तु साधकः ॥ १४-३० ॥  
  
हृच्छिरस्तु शिखा वर्म नेत्रास्योदरपृष्ठतः ।  
वाह्वोः पार्श्वयोर्जङ्घयोः पादयोश्चापि विन्यसेत् ॥ १४-३१ ॥  
  
अभयं वरदं हस्तमक्षमालां सुरेश्वरि ।  
पूजयेच्च शिवं सूर्यं शिवाश्चन्द्रकलास्तथा ॥ १४-३२ ॥  
  
रक्तपद्मं शरं चैव लोहितं ब्रह्मपुत्रकम् ।  
मनोभवशिलां तत्र शक्तिहस्तां सुमध्यमाम् ॥ १४-३३ ॥  
  
देव्याः प्रपूजयेद् भक्तः करवालं च पार्श्वतः ।  
पीठाधिदेवतास्तत्र यजेत् कामेश्वरीं शुभाम् ॥ १४-३४ ॥  
  
त्रिपुरां पूजयेन् मध्ये पीठे प्रत्यधिदेवताम् ।  
शारदां च महोच्छ्वासां मध्य एवं प्रपूजयेत् ॥ १४-३५ ॥  
  
चण्डेश्वरी महादेवी देव्या निर्माल्यधारिणी ।  
योनिमुद्रा समाख्याता निर्माल्यस्य विसर्जने ॥ १४-३६ ॥  
  
इदं द्रव्यं तु सिन्दूर अङ्गरागं तु कुङ्कुमैः ।  
इति योऽत्र मया प्रोक्तो विशेषः परिपूजने ॥ १४-३७ ॥  
  
(प्। १६९) एतैर्विशेषैः सहितं महादेव्याः प्रपूजने ।  
सर्वं कल्पं समासाद्य कालिकां परिपूजयेत् ॥ १४-३८ ॥  
  
मनोभवगुहामध्ये स याति परमां गतिम् ।  
ब्रह्माणी चण्डिका रौद्री गौरीन्द्राणी तथैव च ॥ १४-३९ ॥  
  
कौमारी वैष्णवी दूर्गा नारसिंही च कालिका ।  
चामुण्डा शिवदूती च वाराही कार्तिकी तथा ॥ १४-४० ॥  
  
माहेश्वरी शङ्करी च जयन्ती सर्वमङ्गला ।  
काली (क)पालिनी मेधा शिवा शाकम्भरी तथा ॥ १४-४१ ॥  
  
भीमा शान्ता भ्रामरी च रुद्राणी चाम्बिका तथा ।  
क्षेमा धात्री तथा स्वाहा स्वधाऽपर्णा महोदरी ॥ १४-४२ ॥  
  
घोररूपा महाकाली भद्रकाली भयङ्करी ।  
क्षेमङ्करी चोग्रचण्डा चण्डोग्रा चण्डनायिका ॥ १४-४३ ॥  
  
चण्डा चण्डवती चण्डी महाप्रियङ्करी तथा ।  
बलविकरणी देवी बलप्रमथनी तथा ॥ १४-४४ ॥  
  
मनोन्मथनी चैव हि सर्वभूतस्य दमनी ।  
उमा तारा महानिद्रा विजया च जया तथा ॥ १४-४५ ॥  
  
पूर्वोक्ताः शैलपुत्र्याद्या योगिन्यष्टौ तथा क्रमात् ।  
ताभिराभिश्च सहिताश्चतुष्षष्टिं च योगिनीः ॥ १४-४६ ॥  
  
पूजयेद् मण्डलस्या(न्ता?न्तः) सर्वकामार्थसिद्धये ।  
नानाविधं तु नैवेद्यं पानं पायसमेव च ॥ १४-४७ ॥  
  
मोदकापुपपिष्टादि देव्यै सम्यक् प्रदापयेद् ।  
एवं तु पूजयेद् देवीं कालिकां कामदायिनीम् ॥ १४-४८ ॥  
  
भक्तियुक्तो नरो भूत्वा सर्वान् स लभते प्रियान् ।  
महोच्छ्वासा महादेवी महामाया तु सा स्मृता ॥ १४-४९ ॥  
  
(प्। १७०) कालिकातन्त्रमन्त्रेण सम्पूज्य योनिमण्डले ।  
तदेव मण्डलं चास्या ह्यङ्गन्यासं तदेव च ॥ १४-५० ॥  
  
स एव पूजापर्यायस्तद्ध्यानं सैव देवता ।  
मण्डलादि विसर्गान्तं महामायाः प्रपूजने ॥ १४-५१ ॥  
  
यत् प्रोक्तं तेन तां देवीं महोच्छ्वासां तु मण्डले ।  
स्नानपूर्वं पूजयेत् तु मध्वाज्यादिभिरासवैः ॥ १४-५२ ॥  
  
शृणुष्वेकमनाः कान्ते त्रिपुरायाः प्रपूजनम् ।  
एतस्या मूलम(न्त्रेण?न्त्रं तु) पूर्वमुत्तरतन्त्रके ॥ १४-५३ ॥  
  
वाग्भवं कामबीजं च डामरं चेति तत् त्रयम् ।  
सर्वधर्मार्थकामादिसाधनं कुण्डलीयुतम् ॥ १४-५४ ॥  
  
त्रीण्यस्याः पूजने दद्यात् स्वर्गा(?)ध्याता महेश्वरी ।  
त्रिपुरेति ततः ख्याता कामाख्या कामरूपिणी ॥ १४-५५ ॥  
  
तस्यास्तु स्नापनं यादृङ् महाकाल्याः प्रकीर्तितम् ।  
तेनैव स्नापनं कुर्याद् मूलमन्त्रेण साधकः ॥ १४-५६ ॥  
  
त्रिकोणमण्डलं चास्यास्त्रिपुरं च त्रिरेखकम् ।  
मन्त्रस्तु त्र्यक्षरं ज्ञेयं तथा रूपत्रयं ततः ॥ १४-५७ ॥  
  
त्रिविधा कुण्डलीशक्तिस्त्रिदेवानां च भूतये ।  
सर्वं त्रयं त्रयं यस्मात् तस्मात् सा त्रिपुरा मता ॥ १४-५८ ॥  
  
उदीच्याद्यथ पू(र्णा?र्वा)न्ता रेखाः कार्यास्तु मण्डले ।  
त्रिस्त्रिरेखास्तु कर्तव्याः स्युः पुनः पुष्पचन्दनैः ॥ १४-५९ ॥  
  
ऐशान्याद्यथ नैर्-ऋत्यां यन्त्रं कृत्वाञ्ज(सो)ल्लिखेत् ।  
नैर्-ऋत्यां चैव वायव्यां तत ऐशान्यगाः पुनः ॥ १४-६० ॥  
  
एवं त्रिकोणं विलिखेद् मण्डलस्यान्तरे पुनः ।  
ऐशान्यां या तु देवेशि सा शक्तिः परमेश्वरी ॥ १४-६१ ॥  
  
(प्। १७१) एवं क्रमेण देवेशि वेतालादीन् प्रपूजयेत् ।  
  
  
इति श्रीबृहन्नीअलतन्त्रे भैरवभैरवीसंवादे (कामाख्यामन्त्र �   
त्रिपुरामण्डलपूजादिनिरूपणं) चतुर्दशः पटलः ॥ १४ ॥  
  
  
  
  
  
अथ  
  
पञ्चदशः पटलः ।  
  
  
श्रीभैरव उवाच ।  
  
  
अथ वक्ष्ये महेशानि साधनस्थानमुत्तमम् ।  
यत्र जप्तं महेशानि हठात् सिद्धिप्रदायकम् ॥ १५-१ ॥  
  
दर्पणो देवि नाम्ना तु पर्वतः परमेश्वरि ।  
कुबेरो यत्र वसति लोकपालैर्युतः शिवे ॥ १५-२ ॥  
  
रोहितो मध्यदेशे तु तस्मिन्नास्ते महेश्वरि ।  
रक्तवर्णो महेशानि लोहाकृतिरिवापरः ॥ १५-३ ॥  
  
पर्वतस्य महेशानि माहात्म्यात् स्वर्गतिं गतः ।  
हिमालयेन सदृशः सर्वकर्मसुसाधकः ॥ १५-४ ॥  
  
समुत्पन्नं तु लौहित्यं सर्वैर्देवगणैर्हरिः ।  
सर्वतीर्थोदकैः सम्यक् स्नापयामास तं सुतम् ॥ १५-५ ॥  
  
तस्य स्नानात् महेशानि पापदर्पस्य पाटनात् ।  
तेनायं दर्पणो नाम सर्वैर्देवगणैः कृतः ॥ १५-६ ॥  
  
(प्। १७२) तस्मिन् जप्ते महेशानि तत्क्षणात् सिद्धिमाप्नुयात् ।  
रोहितो नाम दैत्योऽसौ देवीमन्त्रं प्रजप्तवान् ॥ १५-७ ॥  
  
तत्र देवीवरं प्राप्य तत्क्षणात् स्वर्ग(तं?तिं) गतः ।  
अधिष्ठाने तु देव्यास्तु दर्पणाख्या तदाभवत् ॥ १५-८ ॥  
  
दर्पणाद् दिशि पूर्वस्यामग्निज्वालामयो गिरिः ।  
सर्पाकारशतज्वालादीर्घाकृतिः कृतः स्मृतः ॥ १५-९ ॥  
  
यत्र तिष्ठति वै वह्निरूर्ध्वभागे महेश्वरि ।  
सिन्दूरपुञ्जसङ्काशे चारुदारुशिलातले ॥ १५-१० ॥  
  
तस्मिन् गिरिवरे वह्निर्नित्यमद्यापि शोभते ।  
भैरवस्य हितार्थाय महाकाली महोज्ज्वला ॥ १५-११ ॥  
  
तत्र तिष्ठति देवेशि रक्तवर्णा महोज्ज्वला ।  
पूर्वमेव स्थितस्तत्र साक्षाद्वह्निर्महोज्ज्वलः ॥ १५-१२ ॥  
  
लौहित्यनिकटे कुण्डः सर्वसारस्वतप्रदः ।  
तत्र स्नात्वा महेशानि साक्षाद् देवमयो भवेत् ॥ १५-१३ ॥  
  
पुरस्तादग्निस्थानस्य कुण्डकं वरुणाह्वयम् ।  
तस्य तीरे गिरिः श्रेष्ठो नाम्ना कंशवरः पुरा ॥ १५-१४ ॥  
  
वरुणस्तत्र वसति नित्यमेव जलाधिपः ।  
तस्मिन् कंशवरे सम्यक् पूजयित्वा प्रचेतसम् ॥ १५-१५ ॥  
  
स्नात्वा च वारुणे कुण्डे वारुणं लोकमाप्नुयात् ।  
आद्यं व्यञ्जनमेवात्र पञ्चमस्वरसंयुतम् ॥ १५-१६ ॥  
  
शशिचूडाशिखायुक्तं कौबेरं बीजमुच्यते ।  
सप्तमो यः पकारस्य बिन्दुचन्द्रार्धसंयुतः ॥ १५-१७ ॥  
  
वह्निबीजमिति ख्यातस्तेन वह्निं प्रपूजयेत् ।  
मकारपञ्चमः सोमबिन्दुभ्यां वारुणः स्मृतः ॥ १५-१८ ॥  
  
(प्। १७३) एभिर्मन्त्रैरिमान् देवान् नित्यमेव प्रपूजयेत् ।  
वायुकूटो नाम गिरिः पूर्वस्यां वारुणाचलात् ॥ १५-१९ ॥  
  
खड्गीशवायुबीजेन मण्डलेन समन्वितः ।  
वायुलोकः स्थितस्तत्र यस्माद् निःसृत्य मारुतः ॥ १५-२० ॥  
  
ऊर्ध्वाधोभागमासाद्य नित्यं वहति भूतले ।  
तत्र वायुं समभ्यर्च्य वायुलोकमवाप्नुयात् ॥ १५-२१ ॥  
  
पूर्वाद्वायुगिरेः शैलश्चाश्वकूट इति स्मृतः ।  
त्रिकोणश्चाश्वसङ्काशस्तदूर्ध्वे चन्द्रमण्डलम् ॥ १५-२२ ॥  
  
कूर्मं च बिन्दुसंयुक्तं मन्त्रं सञ्जप्य सुन्दरि ।  
चन्द्रबीजमिति ख्यातं विद्धि तं परमेश्वरि ॥ १५-२३ ॥  
  
अद्यापि तं महादेवि प्रतिदर्शे च चन्द्रमाः ।  
प्रदक्षिणीकृत्य महादेवि याति निशापतिः ॥ १५-२४ ॥  
  
महाकाली घोररूपा तत्र तिष्ठति सुन्दरि ।  
शिवेन सार्धं देवेशि क्रीडायुक्ता महानिशि ॥ १५-२५ ॥  
  
तत्र गत्वा मनुं जप्त्वा सिद्धो भवति साधकः ।  
रहस्यं शृणु देवेशि सर्वाह्लादकरं परम् ॥ १५-२६ ॥  
  
तस्यैव पूर्वभागे तु सोमकुण्डाह्वयं सरः ।  
तत्र स्नात्वा च पीत्वा च मुक्तिमाप्नोति मानवः ॥ १५-२७ ॥  
  
चन्द्रो देवि महेन्द्रस्तु रोहिणीसहितः प्रिये ।  
भगवत्याः पदं तत्र अञ्चितौ मुक्तिदायिनौ ॥ १५-२८ ॥  
  
कृते कार्ये महादेवि भगवत्या महोल्कया ।  
रोहिण्या सहितो देवि चन्द्रः सर्वप्रकाशकः ॥ १५-२९ ॥  
  
अतिरेकं महाकाल्याः कृतवान् परमेश्वरि ।  
दधिना परमेशानि दुग्धेनैव महेश्वरि ॥ १५-३० ॥  
  
(प्। १७४) तेजोऽसीति घृतेनैव शर्करासहितेन च ।  
फलोदकैर्महेशानि श्रीपुष्पसहितैस्तथा ॥ १५-३१ ॥  
  
नानातीर्थोकैश्चैव अभिषिञ्चेद् अनन्तरम् ।  
तज्जलैः सहितं कुण्डं महापुण्यफलप्रदम् ॥ १५-३२ ॥  
  
चन्द्रकुण्डस्य तीरे तु महाभीमः सिताकृतिः ।  
प्रतिदर्शं पूजयित्वा लभेद् मुक्तिं महेश्वरि ॥ १५-३३ ॥  
  
तस्यैव निकटे देवि भस्मकूटो महागिरिः ।  
यत्र तिष्ठति भूतेशो महादेवो महामतिः ॥ १५-३४ ॥  
  
दक्षिणे तस्य कूटस्य देवी पीयूषधारिणी ।  
उर्वशी नाम विख्याता महेन्द्रो यत्र तिष्ठति ॥ १५-३५ ॥  
  
महाकाल्या महेशानि चोर्वशी तत्र तिष्ठति ।  
महाकाल्या महादेवि यत्र तिष्ठति भाविनी ॥ १५-३६ ॥  
  
सा चैवामृतराशिस्तु कृत्वा किञ्चन किञ्चन ।  
उपस्थापयते नित्यं कामाख्या योनिमण्डले ॥ १५-३७ ॥  
  
सुधाशिलान्तरस्था तु उर्वशी कुण्डवासिनी ।  
उर्वशीकुण्डकूटस्य मध्ये कुण्डं सुधाकृतम् ॥ १५-३८ ॥  
  
(द्वि?द्वा)त्रिंशद् धनुर्विस्तीर्णं पञ्चाशद् धनुरायतम् ।  
तत्र स्नात्वा च पीत्वा च कामरूपो भवेद् नरः ॥ १५-३९ ॥  
  
चन्द्रकुण्डस्य चैशान्यां मणिकूटो महागिरिः ।  
मणिकर्णेशो महांस्तत्र सदा तिष्ठति सुन्दरि ॥ १५-४० ॥  
  
सद्योजात इति ख्यातः कालिका तत्र तिष्ठति ।  
जपं पूजां प्रशस्तां च साधयेत् साधनं परम् ॥ १५-४१ ॥  
  
सद्योजातस्य मन्त्रेण पूजितव्यः सदाशिवः ।  
मणिकर्णेश्वरं दृष्ट्वा मुक्तिमाप्नोति साध्कः ॥ १५-४२ ॥  
  
(प्। १७५) नदीषु मङ्गला नाम हिमपर्वतनिर्गता ।  
पूर्वस्यां मणिकूटस्य सदा स्रवति शोभना ॥ १५-४३ ॥  
  
मणिकूटं समारुह्य यः पश्यति शुभां नदीम् ।  
स गङ्गास्नानजं पुण्यमवाप्य त्रिदिवं व्रजेत् ॥ १५-४४ ॥  
  
मणिकूटाचलात् पूर्वं मत्स्यध्वजकुलाचलम् ।  
निर्दग्धो यत्र मदनो हरनेत्राग्निना पुनः ॥ १५-४५ ॥  
  
शरीरं प्राप्य तपसा समाराध्य वृषध्वजम् ।  
तत्र मत्स्यस्वरूपेण कामदेवेन संस्थितम् ॥ १५-४६ ॥ १५-  
  
अधित्यकायां पृथिवी वीक्ष्यमाणा ह्यनन्ततः ।  
नदी तु शाश्वती नाम्ना तत्रास्ते दक्षिणस्रवा ॥ १५-४७ ॥  
  
शिवः कामधरो नाम तस्मिन् शैले व्यवस्थितः ।  
शाश्वत्यां विविधं स्नात्वा पीत्वा कामधराम्भसि ॥ १५-४८ ॥  
  
विमुक्तपापः शुद्धात्मा शिवलोके महीयते ।  
इति यः परमं तत्त्वं जानाति परमेश्वरि ॥ १५-४९ ॥  
  
स विमुक्तो महापापात् सत्यं सत्यं भवेद् नरः ।  
इदानीं शृणु चार्वङ्गि रहस्यं सर्वमोहनम् ॥ १५-५० ॥  
  
गन्धमादनपूर्वस्यां सुकान्तो नाम पर्वतः ।  
तत्प्रान्ते वासवं कुण्डं वासवामृतभोजनम् ॥ १५-५१ ॥  
  
यत्र स्थित्वा दक्षिणस्यां पुरा शक्रः शचीपतिः ।  
अमृतं श्रान्तदेहस्तु कामरूपान्तरे पपौ ॥ १५-५२ ॥  
  
तत्पर्वते महादेवीं प्रपूज्य परमेश्वरि ।  
पुरश्चरणमेकं तु कृत्वा निर्वाणमाप्नुयात् ॥ १५-५३ ॥  
  
पूर्वस्यां तु सुकान्तस्य रक्षःकूटाह्व(को?यो) गिरिः ।  
यत्रास्ते सततं देवो निर्-ऋ(तो?तिः) राक्षसेश्वरः ॥ १५-५४ ॥  
  
(प्। १७६) खड्गहस्तो महाकायो वामे चर्मधरस्तथा ।  
जटाजूटसमायुक्तः (पा?प्रां)शुः कृष्णाचलोपमः ॥ १५-५५ ॥  
  
द्विभुजः कृष्णवर्णस्तु शवस्योपरि संस्थितः ।  
रक्षःकूटं समारुह्य निर्-ऋतिं राक्षसेश्वरम् ॥ १५-५६ ॥  
  
यः पूजयेद् महादेवीं कालिकां कालरूपिणीम् ।  
नास्ति तस्य च रक्षोभ्यो भयं सुरगणार्चिते ॥ १५-५७ ॥  
  
राक्षसाश्च पिशाचाश्च वेतालाश्च (ग?वि)नायकाः ।  
तां दृष्ट्वा च महाकालीं सर्वपापैः प्रमुच्यते ॥ १५-५८ ॥  
  
रक्षःकूटात् पूर्वदिशि भैरवो नाम (साधक?पर्वतः) ।  
पाण्डुनाथ इति ख्यातो यथारूपेण संस्थितः ॥ १५-५९ ॥  
  
तत्रैव पूजयेद् देवं पाण्डुनाथाह्वयं गिरिम् ।  
वर्णेन घनवर्णेन गदापद्मधरः करे ॥ १५-६० ॥  
  
दक्षिणे कमला देवी बाहुभ्यामपि बिभ्रतम् ।  
चतुर्भुजं रक्तपद्मसंस्थितं मुकुटाकुलम् ॥ १५-६१ ॥  
  
कुण्डले बिभ्रतं शुद्धे श्रीवत्सोरस्कमुत्तमम् ।  
नमो नारायणायेति मूलबीजेन वै हरेः ॥ १५-६२ ॥  
  
एवं सम्पूजयेद् देवं चतुर्वर्गस्य सिद्धये ।  
पाण्डुनाथस्योत्तरस्यां ब्रह्मकूटाह्वयो गिरिः ॥ १५-६३ ॥  
  
ब्रह्मणा निर्मितः पूर्वं वासार्थं स्वर्गवासिनाम् ।  
आयामेन शतव्यामं विस्तारेण तदर्धकम् ॥ १५-६४ ॥  
  
सर्वपापहरं पुण्यं देवसेकात् समागतम् ।  
कमण्डलुसमुद्भूत ब्रह्मकुण्डामृतोदर ॥ १५-६५ ॥  
  
हर मे सर्वपापानि पुण्यं शुद्धं च साधय ।  
इति देवि प्रकारेण ब्रह्मकूटं महागिरिम् ॥ १५-६६ ॥  
  
(प्। १७७) प्रदक्षिणेन सम्पूज्य देवीसायुज्यमाप्नुयात् ।  
पाण्डुनाथात् पूर्वदिशि गिरिश्चित्रमहो हरिः ॥ १५-६७ ॥  
  
सततं यत्र वसति विष्णुर्वाराहरूपधृक् ।  
ततस्तु नीलकूटाख्यं कामाख्यानिलयं परम् ॥ १५-६८ ॥  
  
तत्पूर्वभागे वसति ब्रह्मा ब्रह्मगिरिः पुनः ।  
ब्रह्मशैलस्य पूर्वस्यां भूमिपीठो व्यवस्थितः ॥ १५-६९ ॥  
  
चारुलिङ्गं शुभ्रवर्णं कामाख्यानाभिमण्डलम् ।  
तत्रोग्रतारारूपेण रमते परमेश्वरी ॥ १५-७० ॥  
  
तत्र तेनैव रूपेण पूजितव्या शुभात्मिका ।  
रूपं शृणु वरारोहे तत्र ध्येया सदाशिवा ॥ १५-७१ ॥  
  
कृष्णा लम्बोदरी दीर्घा विह्वला रक्तदन्तिका ।  
चतुर्भुजा कृशाङ्गी च दक्षिणे कर्त्रिखर्परौ ॥ १५-७२ ॥  
  
खड्गं चेन्दीवरं वामे शीर्षे चैव जटा पुनः ।  
वामपादं शवस्योर्वोर्निधायोत्तमदक्षिणम् ॥ १५-७३ ॥  
  
शवस्य हृदये न्यस्य साट्टहासं प्रकुर्वती ।  
नागहारशिरोमाला भूतिदा कामदा परा ॥ १५-७४ ॥  
  
त्रिकोणमण्डलं चास्याः हुङ्कारमध्यबीजकम् ।  
द्वारेनाना योगिनीनां नामान्यासां तु तन्त्रके ॥ १५-७५ ॥  
  
ज्ञेयानि नरशार्दूलैर्यत् प्रोक्तं चास्य गोचरे ।  
उर्वश्यां विधिवत् स्नात्वा स्पृष्ट्वा पाण्डुशिलास्तथा ॥ १५-७६ ॥  
  
नीलकूटं समारुह्य पुनर्योनौ न जायते ।  
तत्र देवीं पूजयित्वा सर्वसिद्धिश्वरो भवेत् ॥ १५-७७ ॥  
  
पुरन्दरपुरीयाते वाराङ्गनाकुलाधिके ।  
सुधासङ्कीर्णतोऽमोघे पापं हर मनोहरे ॥ १५-७८ ॥  
  
(प्। १७८) अमृतेनामृतं चाद्य देहि देवि ममोर्वशि ।  
पुरन्दरप्रिये देवि वाराङ्गनाकुलाधिके ॥ १५-७९ ॥  
  
लौहित्यहदसङ्कीर्णे पापं हर ममोर्वशि ।  
इत्येभिः स्तुतिमन्त्रैश्च स्नात्वा पुण्योर्वशीवने ॥ १५-८० ॥  
  
सर्वपापविनिर्मुक्तो विष्णुलोके विराजते ।  
उर्वशी द्विभुजा प्रोक्ता स्वर्णकङ्कणधारिणी ॥ १५-८१ ॥  
  
शुक्लवस्त्रा गौरवर्ण पीनोन्नतपयोधरा ।  
सर्वाङ्गसुन्दरी शुद्धा सर्वाभरणभूषिता ॥ १५-८२ ॥  
  
उमामिन्द्रस्तु गदितं मन्त्रमस्याः प्रकीर्तितम् ।  
गणेशः पूर्वदेशस्थः कामाख्यापर्वतस्य च ॥ १५-८३ ॥  
  
तत्रैव चाग्निवेतालः स्थितः द्वारि मनोहरः ।  
तयोः रूपं च मन्त्रं च यथोक्तं च महेश्वरि ॥ १५-८४ ॥  
  
तदहं प्रतिवक्ष्यामि शृणुष्वैकमनाः प्रिये ।  
प्रणवं परमेशानि हृदयं तदनन्तरम् ॥ १५-८५ ॥  
  
हस्तिमुखायेति तदा निजबीजादिसंयुतः ।  
मन्त्रं सि(द्धि?द्ध)गणेशस्य द्वारस्थस्य प्रकीर्तितम् ॥ १५-८६ ॥  
  
रूपं तस्य प्रवक्ष्यामि गजवक्त्रं त्रिलोचनम् ।  
लम्बोदरं चतुर्बाहुं व्यालयज्ञोपवीतिनम् ॥ १५-८७ ॥  
  
शूर्पकर्णं बृहत्तुण्डमेकदन्तं पृथूदरम् ।  
दक्षिणे करिदन्तं च उत्पलं च तथा परे ॥ १५-८८ ॥  
  
लड्डुकं परशुं चैव वामतः परिकीर्तयेत् ।  
बृहद्वक्षस्त्रिनयनं पीनस्कन्धाङ्घ्रिपाणिनम् ॥ १५-८९ ॥  
  
युक्तं बहिर्कुरङ्गीभ्यां मध्यस्थमूषकान्वितम् ।  
मन्त्रस्तु यादृशः प्रोक्तः पञ्चवक्त्रस्य पूजने ॥ १५-९० ॥  
  
(प्। १७९) स एव मन्त्रो ग्राह्यस्तु तादृग्विधिनिषेवणम् ।  
द्विभुजो पीनवदनो रक्तनेत्रो भयङ्करः ॥ १५-९१ ॥  
  
छुरिका दक्षिणे पाणौ वामे रुधिरपात्रकम् ।  
दंष्ट्राकरालवदनः कृशो धमनिसन्ततः ॥ १५-९२ ॥  
  
जटां दीर्घां मूर्ध्नि बिभ्रद् घोररावयुतः परः ।  
यः पूजयेत् तस्य पुनर्भूतादिभ्यो भयं नहि ॥ १५-९३ ॥  
  
अथ वक्ष्ये महेशानि योगिनीतत्त्वमुत्तमम् ।  
शैलपुत्रीप्रमुख्यानां मन्त्राण्यष्टाक्षराणि च ॥ १५-९४ ॥  
  
वैष्ण्वईतन्त्रमन्त्राणि पूर्वप्रोक्तानि तानि च ।  
शैलपुत्र्यास्तथा चाङ्गं मन्त्रं प्राक्प्रतिपादितम् ॥ १५-९५ ॥  
  
रूपसदृशवर्णानां योगिनीनां विशेषतः ।  
प्रत्यक्षरेण बीजेन दुर्गातन्त्रोक्तवर्त्मना ॥ १५-९६ ॥  
  
नैजबीजेनैव पूज्या योगिन्यश्च महेश्वरि ।  
कात्यायनीपादयुग्मं दुर्गातन्त्रेण पूजयेत् ॥ १५-९७ ॥  
  
तदेव पूजनं रूपं तत् पूर्वं प्रतिपादितम् ।  
प्रणवं पूर्वमुद्धृत्य छान्तवर्णं समादिशेत् ॥ १५-९८ ॥  
  
वामगण्डेन संयुक्तं चन्द्रबिन्दुविभूषितम् ।  
हंसशेषविसर्गान्तं मन्त्रं सर्वप्रियं शिवे ॥ १५-९९ ॥  
  
कालरात्रिं पूजयित्वा सर्वैश्वर्ययुतो भवेत् ।  
अनेनैव विधानेन पूजयेद् भुवनेश्वरीम् ॥ १५-१०० ॥  
  
महाशक्तिं समुद्धृत्य वाग्भवं तदनन्तरम् ।  
पुनयोनिं समासाद्य बीजत्रयमुदाहृतम् ॥ १५-१०१ ॥  
  
अनेन मन्त्रराजेन पूजयेद् भुवनेश्वरीम् ।  
एताः सर्वास्तु योगिन्यः कामाख्यावत् फलप्रदाः ॥ १५-१०२ ॥  
  
(प्। १८०) विशेषो यत्र नैवोक्तो रूपे तन्त्रे च पूजने ।  
नीलातन्त्रोक्तरूपेण तत्र पूजां समाचरेत् ॥ १५-१०३ ॥  
  
प्रत्येकं योगिनीं यस्तु पूजयेत् सुरवन्दिते ।  
स सर्वयज्ञस्य फलं लभते नात्र संशयः ॥ १५-१०४ ॥  
  
नीलशैलस्य रूपस्य स्वरूपं प्रतिपादितम् ।  
नाभिमण्डलपूर्वस्यां भस्मकूटस्य दक्षिणम् ॥ १५-१०५ ॥  
  
पूर्वस्यां कपटो नाम पर्वतो यः स्वरूपधृक् ।  
तत्र याम्या शिला कृष्णा नीलाञ्जनसमप्रभा ॥ १५-१०६ ॥  
  
अधित्यकायां राजेन्द्रं व्यासपञ्चसुरान्तकम् ।  
पूजयेत् तत्र शमनं पा(शौ?शं)दण्डं सदैव यः ॥ १५-१०७ ॥  
  
धत्ते तु पाणिना नित्यं प्राणिदण्डस्य साधनम् ।  
कृष्णवर्णं तु द्विभुजं किरीटमुकुटोज्ज्वलम् ॥ १५-१०८ ॥  
  
दधतं चासिपत्रं च वामपाणौ सदैव हि ।  
कृष्णवर्णं स्थूलपादं बहिर्निःसृतदन्तकम् ॥ १५-१०९ ॥  
  
भयाभयप्रदं नित्यं नृणां महिषवाहनम् ।  
पूजयेत् परया भक्त्या यमबीजेन सुन्दरि ॥ १५-११० ॥  
  
उपान्त्यवर्गस्यान्ते यो वर्णो बिन्द्विन्दुसंयुतः ।  
यमबीजमिति ख्यातं यमस्य प्रीतिकारकम् ॥ १५-१११ ॥  
  
अनेनैव तु मन्त्रेण यमं हि पूज(येत्?यन्)शिवे ।  
कपटाख्याचलवरे नापमृत्युं समाप्नुयात् ॥ १५-११२ ॥  
  
पूर्वस्यां कपटाख्यस्य शैलोऽर्चिष इति स्मृतः ।  
यः पूर्वभाग्यैः प्राप्तो भृङ्गेश्याग्नेय्यामवस्थितः ॥ १५-११३ ॥  
  
अस्मिन् वसन्ति सततं ग्रहाश्चैव यथेच्छया ।  
एतांश्च पूजयेद् यस्तु स नाप्नोत्यापदं क्वचित् ॥ १५-११४ ॥  
  
(प्। १८१) अथ वक्ष्ये महेशानि सूर्यस्यापि च मन्त्रकम् ।  
रूपं मन्त्रं च तन्त्रं च सूर्यस्यापि च संशृणु ॥ १५-११५ ॥  
  
सप्तानामितरेषां तु मन्त्ररूपं शृणुष्व मे ।  
रक्ताम्भोजधरः शूली शक्तिमांश्च गदाधरः ॥ १५-११६ ॥  
  
चतुर्भुजो भानुरयं वरदो मेऽस्तु म"गलः ।  
प्रणवं पूर्वमुद्धृत्य हान्तवर्णं ततो न्यसेत् ॥ १५-११७ ॥  
  
चन्द्रेण पुटितं बीजं द्वितीयं बीजमुत्तमम् ।  
तृतीयं शृणु चार्वङ्गि वह्निबीजं महात्मकम् ॥ १५-११८ ॥  
  
अनेन मन्त्रराजेन सूर्यस्य पूजनं भवेत् ।  
इदानीं कथयिष्यामि कज्जलाचलमुत्तमम् ॥ १५-११९ ॥  
  
यत्र गौरी महादुर्गा शिवेन सहिता सती ।  
सर्वे विद्याधराद्यास्तु सन्त्यत्र देवयोनयः ॥ १५-१२० ॥  
  
तं पर्वतं दिव्यरूपं समीक्ष्य च जपेद् दश ।  
सहस्रान्त्रं मनुं प्रोक्तं सर्वसर्वस्वगोचरे ॥ १५-१२१ ॥  
  
थान्तबीजं समुद्धृत्य वामगण्डविभूषितम् ।  
अर्धचन्द्रेण पुटितं बीजमाद्यं प्रियङ्करम् ॥ १५-१२२ ॥  
  
महाशक्तिं वरारोहे द्वितीयं बीजमुद्धृतम् ।  
वह्निजायाअवधि मन्त्रं दुर्गाया बीजमुत्तमम् ॥ १५-१२३ ॥  
  
तेन बीजेन देवेशि कालिकां पूजयेत् शिवे ।  
सहस्रस्य प्रमाणेन जपं कुर्यात् शुचिस्मिते ॥ १५-१२४ ॥  
  
तत्र जप्ते महेशानि मोक्षमाप्नोति साधकः ।  
एकस्मिंश्च महेशानि पुरश्चरणके कृते ॥ १५-१२५ ॥  
  
पुरश्चरणलक्षाणां फलं तत्र भविष्यति ।  
तस्य पूर्वे महेशानि शुभपर्वतके शुभे ॥ १५-१२६ ॥  
  
(प्। १८२) शच्या सार्धं पुरा रेमे यत्र शक्रः सुरेश्वरः ।  
तत्पूर्वं सा महादेवि नदी कपिलसञ्ज्ञिता ॥ १५-१२७ ॥  
  
तस्यां स्नात्वा जलं पीत्वा देवीलोके महीयते ।  
कालिकानिलयात् पूर्वदक्षिणस्यां तथा दिशि ॥ १५-१२८ ॥  
  
विद्यते महदावृत्तं पवित्रं भूबिलं महत् ।  
पञ्चविंशतिमानेन योजनानां गणेश्वरि ॥ १५-१२९ ॥  
  
तस्मादायाति स्म नदी सर्वदेवनमस्कृता ।  
को ब्रह्मा कीर्तितो देवैर्यस्मात् तस्य पिला स्मृता ॥ १५-१३० ॥  
  
गङ्गेव फलदा यस्मात् तस्मात् कपिलसञ्ज्ञिता ।  
स्नात्वा कपिलगङ्गायां पूर्वमन्यतरासु च ॥ १५-१३१ ॥  
  
नरः स्वर्गमवाप्यादौ देवीलोकं ततो व्रजेत् ।  
अभीष्टदा नदीपूर्वभागे दमनिकाह्वया ॥ १५-१३२ ॥  
  
नदी महाहृष्टतोया पापानां शमनी तथा ।  
ततो ब्रह्माह्वया चाभूद् अपरा सरिदुत्तमा ॥ १५-१३३ ॥  
  
तस्या नद्याः पूर्वभागे गङ्गावत् फलदायिनी ।  
माघमासं तु सकलं नद्यां स्नात्वा महेश्वरि ॥ १५-१३४ ॥  
  
तथा दमनिकायां तु परं निर्वाणमाप्नुयात् ।  
  
  
इति श्रीबृहन्नीलतन्त्रे भैरवभैरवीसंवादे   
(साधनस्थानान्तरनिरूपणं) पञ्चदशः पटलः ॥ १५ ॥  
  
  
  
  
  
अथ  
  
षोडशः पटलः ।  
  
श्रीभैरव उवाच ।  
  
  
अथ वक्ष्ये महेशानि सारस्वतपदप्रदम् ।  
आचारं परमेशानि शृणुष्वैकमना यतः ॥ १६-१ ॥  
  
यान्यवश्यं महेशानि कर्तव्यानीति निश्चितम् ।  
साधवः क्षीणदोषाश्च स्वच्छन्दाः साधुवादकाः ॥ १६-२ ॥  
  
तेषामाचरणं यत् तु सदाचारः स उच्यते ।  
समुद्दिष्टसदाचारान् गृह्णीयात् तद्गृहान्तवत् ॥ १६-३ ॥  
  
कुर्याद् विधिनिषेधाभ्यां निषेधादिविधिं तथा ।  
षट्कर्मसु नियुँजीत राजा विप्रान् समन्ततः ॥ १६-४ ॥  
  
तथैव क्षत्रियादीनि स्वे स्वे कर्मणि योजयेत् ।  
यः स्वधर्मं परित्यज्य परधर्मं समाचरेत् ॥ १६-५ ॥  
  
स दण्ड्यः परमेशानि शतं दण्डेन दण्डयेत् ।  
सांवत्सरेषु कृत्येषु विशिष्यैतान् समाचरेत् ॥ १६-६ ॥  
  
अवश्यं पार्थिवः कुर्यात् तान् विशेषान् महेश्वरि ।  
शरत्काले महाष्टम्यां दुर्गायाः परिपूजनम् ॥ १६-७ ॥  
  
नीराजनं दशम्यां तु कुर्याद् वै बलवृद्धये ।  
पौषे मास्यसिते पक्षे तृतीया या महेश्वरि ॥ १६-८ ॥  
  
पुष्येण युक्ता देवेशि तत्र देवीं प्रपूज्य च ।  
सर्वान् कामानवाप्नोति सर्वं भवति निश्चितम् ॥ १६-९ ॥  
  
(प्। १८४) ज्यैष्ठे दशहरायां तु कालिकाया महेश्वरि ।  
तथा नीलसरस्वत्याः पूजनं विधिवच्चरेत् ॥ १६-१० ॥  
  
अवश्यं राजभिः कार्यमन्यथा नश्यति ध्रुवम् ।  
एभिः कृत्यैर्बलं राज्यं कोषश्चापि विवर्धते ॥ १६-११ ॥  
  
अकृते च महादेवि दुर्भिक्षं मरकं भवेत् ।  
जायन्ते चेतयः सर्वा विशिष्यैतान् समाचरेत् ॥ १६-१२ ॥  
  
शरत्काले महाष्टम्यां नीलायाः पूजने विधिः ।  
पुरा प्रोक्तस्तु विधिना तेन कार्यं तु पूजनम् ॥ १६-१३ ॥  
  
विधिं नीराजनस्य त्वं शृणु हे नगनन्दिनि ।  
कृतेन येन चास्माकं गजानामपि वर्धनम् ॥ १६-१४ ॥  
  
आश्विने शुक्लपक्षस्य तृतीयां स्नाति योगिनी ।  
ऐशान्यां ससुरा सैव गृह्णीयात् स्नानमुत्तमम् ॥ १६-१५ ॥  
  
नीराजनं ततः कुर्यात् सम्प्राप्ते देवसेऽष्टमे ।  
नीराजनस्य कालस्तु पूर्वमुक्तो मया तव ॥ १६-१६ ॥  
  
विधानमात्रं देवेशि शृणुष्वैकमनाः प्रिये ।  
एकं हयं महासत्त्वं सुमनोहरमेव वा ॥ १६-१७ ॥  
  
पूजयेत् सप्त दिवसान् गन्धपुष्पांशुकादिभिः ।  
तृतीयादौ पूजयित्वा नयेत् तं यज्ञमण्डलम् ॥ १६-१८ ॥  
  
चेष्टा निरूपयंस्तस्य जानीयात् तु शुभाशुभम् ।  
परराष्ट्राभिमर्दः स्याद् अश्वो यदि पलायते ॥ १६-१९ ॥  
  
म्रियते राजपुत्रस्तु यदि लेडानि मुञ्चति ।  
नीयमानो न गच्छेच्चेद् महिषीमरणं तथा ॥ १६-२० ॥  
  
तथैव मुखनासाक्षिशब्दं कुर्याद् हयो यदि ।  
यत्काष्ठाभिमुखं कुर्यात् तत्काष्ठायां जयेद् रिपून् ॥ १६-२१ ॥  
  
(प्। १८५) इति ते कथितं देवि राजत्वस्य प्रदायकम् ।  
प्रयोगं मम सर्वस्वं जानीहि नगनन्दिनि ॥ १६-२२ ॥  
  
अन्यं शृणु वरारोहे येन सिद्ध्यति साधकः ।  
ज्यैष्ठे मासि सिते पक्षे ज्येष्ठायुक्ता च सुन्दरि ॥ १६-२३ ॥  
  
पौर्णमासी महेशानि तस्यां स्नानं महाफलम् ।  
चन्दनागुरुकक्कोलैर्दूर्वया श्वेतसर्षपैः ॥ १६-२४ ॥  
  
आमलक्या महेशानि हरिद्राचूर्णकेन च ।  
तिलतैलैर्विष्णुतैलैरन्यैश्च गन्धसंयुतैः ॥ १६-२५ ॥  
  
नारायणेन तैलेन स्नपयेत् परमेश्वरीम् ।  
नारिकेलोदकेनैव स्नपयेद् यदि कालिकाम् ॥ १६-२६ ॥  
  
लक्षवर्षसहस्रैश्च देवीलोके महीयते ।  
दध्ना च परमेशानि स्नपयित्वा सुरेश्वरीम् ॥ १६-२७ ॥  
  
कल्पकोटिशतेनापि सायुज्याच्च न हीयते ।  
दुग्धेन स्नपयेद् देवीं महाकालीं महोज्ज्वलाम् ॥ १६-२८ ॥  
  
तस्य लक्ष्मीर्विशेषेण स्थिरा स्याद् नात्र संशयः ।  
घृतेन स्नपयेद् देवीं सर्वकामार्थसिद्धये ॥ १६-२९ ॥  
  
तथा शर्करया देवि फलमाप्नोति साधकः ।  
मधुना स्नपयित्वा तु सर्वकामवरेश्वरीम् ॥ १६-३० ॥  
  
कालिकां परमेशानि तथा चैव सरस्वतीम् ।  
सर्वदुःखविनिर्मुक्तः स्वर्गे लोके महीयते ॥ १६-३१ ॥  
  
सुगन्धिपुष्पतोयेन स्नपयेत् परमेश्वरीम् ।  
तस्य पुण्यफलं देवि शृणुष्वैकमनाः प्रिये ॥ १६-३२ ॥  
  
कल्पकोटिसहस्रैस्तु देवीसायुज्यमाप्नुयात् ।  
भुङ्क्ते च विविधान् भोगान् यावदाभूतसम्प्लवम् ॥ १६-३३ ॥  
  
(प्। १८६) सचन्दनजलेनैव स्नपयित्वा सुरेश्वरीम् ।  
यमलोकं परित्यज्य कैलासे वसतिर्भवेत् ॥ १६-३४ ॥  
  
वैशाखे मासि देवेशि स्नपयेत् शीतलैर्जलैः ।  
नारिकेलोदकं दिव्यं तस्यै दद्याद् मनोहरम् ॥ १६-३५ ॥  
  
प्रातः सम्पूजयेद् देवीं सायाह्ने सम्प्रकाशयेत् ।  
ज्यैष्ठे मासि सुरश्रेष्ठे मल्लिकां मालतीं तथा ॥ १६-३६ ॥  
  
दापयेत् परमेशानि दध्ना च स्नानमाचरेत् ।  
तथा कर्पूरसम्मिश्रैस्तोयैश्च स्नपयेत् शिवाम् ॥ १६-३७ ॥  
  
एवं क्रमेण देवेशीं स्नपयित्वा सुखं भवेत् ।  
शुचौ मासि महादेव्यै शर्करासहितं दधि ॥ १६-३८ ॥  
  
दद्याच्च परमेशानि स्नपयेत् श्वेतसर्षपैः ।  
शर्करासहिता।ल्लाजान् महादेव्यै प्रदापयेत् ॥ १६-३९ ॥  
  
एवं क्रमेण देवेशि पुरश्चर्याफलं लभेत् ।  
श्रावणे परमेशानि घृतेन स्नपयेत् शिवाम् ॥ १६-४० ॥  
  
तथा मसूरचूर्णेन स्नपयित्वा महेश्वरीम् ।  
भुक्त्वा च विविधान् भोगान् दुर्गालोके महीयते ॥ १६-४१ ॥  
  
पिष्टकैः सगुडैर्देवि तोषयेत् परमेश्वरीम् ।  
नभस्ये परमेशानि स्नपयेत् सुरसुन्दरीम् ॥ १६-४२ ॥  
  
हरिद्रामलकेनैव मथनेनैव सुन्दरि ।  
क्षीरं दद्याद् महादेव्यै शर्करासहितं प्रिये ॥ १६-४३ ॥  
  
छागमांसं पलान्नं च सूक्ष्मान्नसहितेन च ।  
दद्याच्च पिष्टकं मौद्गं क्षीराज्यपरिभूषितम् ॥ १६-४४ ॥  
  
एवं क्रमेण यो दद्याद् देवीलोकमवाप्नुयात् ।  
इषे मासि प्रवृत्ते तु महादेवीं सरस्वतीम् ॥ १६-४५ ॥  
  
(प्। १८७) स्नपयेत् च कषायेण कल्पामृतरसेन च ।  
नारायणेन तैलेन विष्णुतैलेन वा पुनः ॥ १६-४६ ॥  
  
अन्येन गन्धतैलेन स्नपयेद् भवमोहिनीम् ।  
दद्याच्च परमं हृद्यं सन्देशं रसनासुखम् ॥ १६-४७ ॥  
  
लड्डुकं परमं तस्यै दापयेत् सुरनायिके ।  
नानाविधैश्च बलिभिः पूजयेत् शाङ्करीं शिवाम् ॥ १६-४८ ॥  
  
एवं पूजां नरः कृत्वा वसेत् कल्पायुतं दिवि ।  
कार्तिके मासि देवेशि स्नपयेदुष्णदुग्धकैः ॥ १६-४९ ॥  
  
यक्षकर्दमकैर्वापि स्नपयेत् कार्तिके शिवे ।  
भ्रष्टद्रव्यं महादेवि गोधूमादिविकारजम् ॥ १६-५० ॥  
  
क्षीरेण सहितं दद्याद् महादेव्यै प्रियङ्करम् ।  
नारिकेलं तथा रम्भां गुवाकमिक्षुदण्डकम् ॥ १६-५१ ॥  
  
जम्भीरं नागरङ्गं च दद्याद् देव्यै सुशोभनम् ।  
कदुष्णं परमान्नं च पिष्टकेन च संयुतम् ॥ १६-५२ ॥  
  
भ्रष्टमत्स्यादिकं तस्यै दापयेद् यत्नतः शिवे ।  
एवं कृत्वा नरः सद्यो जीवन्मुक्तो भविष्यति ॥ १६-५३ ॥  
  
न तस्य पापपुण्यादि जायते नात्र संशयः ।  
मार्गशीर्षे महादेवि मासश्रेष्ठे च सुन्दरीम् ॥ १६-५४ ॥  
  
स्नपयेद् उष्णतोयैश्च वस्त्रपूतैः सुगन्धिभिः ।  
कुङ्कुमादिभिरायुक्तैः पुष्पमाल्यमनोहरैः ॥ १६-५५ ॥  
  
हरिद्रासहितैश्चारग्वधबीजैः सशर्करैः ।  
स्नपयेत् परमेशानीं घृताक्तं चान्नमुत्तमम् ॥ १६-५६ ॥  
  
व्यञ्जनं च घृताक्तं च सगुडं शुक्तिकायुतम् ।  
वार्ताकीभ्रष्टद्रव्येण तोषयेत् परमेश्वरीम् ॥ १६-५७ ॥  
  
(प्। १८८) मूलकं परमं तस्यै दापयेद् यत्नतः शिवे ।  
नैवेद्यैर्विविधैर्देवि चणकादिविभूषितैः ॥ १६-५८ ॥  
  
कदलीसहितैर्देवि दद्यात् परमसुन्दरि ।  
सूक्ष्मवस्त्रं महादेव्यै ख(टं?ट्वां)दद्यात् सुशोभनाम् ॥ १६-५९ ॥  
  
शय्यायुक्तां महेशानि दापयेत् सुरवन्दिते ।  
एवं क्रमेण यो देवि मार्गे मासि प्रदापयेत् ॥ १६-६० ॥  
  
तस्य पुण्यफलं देवि शृणु हे नगनन्दिनि ।  
इह लोके सुखं भुक्त्वा महाराजत्वमाप्नुयात् ॥ १६-६१ ॥  
  
इति ते कथितं देवि सर्वसिद्धिप्रदायकम् ।  
पौषे मासि महादेवीं स्नपयेदुक्तया दिशा ॥ १६-६२ ॥  
  
पूपयावकद्रव्यादि दापयेत् सुरमोहिनि ।  
दिवा रात्रौ महादेव्यै दापयेद् भक्तमुत्तमम् ॥ १६-६३ ॥  
  
सघृतं परमं हृद्यं ताम्बूलादियुतं प्रिये ।  
नैवेद्यं परमं दद्यात् सयत्नैः साधकोत्तमैः ॥ १६-६४ ॥  
  
माघे मासि महादेवि स्नपयेद् घृतपायसैः ।  
गन्धयुक्तैर्जलैश्चापि स्नपयित्वा परां शिवाम् ॥ १६-६५ ॥  
  
देवीसायुज्यमेवात्र प्राप्नुयाद् नात्र संशयः ।  
चर्व्यं चोष्यं तथा लेह्यं पेयं दद्याद् मनोरमम् ॥ १६-६६ ॥  
  
अन्नं पिष्टादिकं दद्याद् महादेव्यै प्रियङ्करम् ।  
एवं क्रमेण देवेशीं तोषयेद् बहुयत्नतः ॥ १६-६७ ॥  
  
इह लोके सुखं भुक्त्वा परत्र मोक्षमाप्नुयात् ।  
फाल्गुने मासि देवेशि स्नपयेत् परमेश्वरीम् ॥ १६-६८ ॥  
  
घृतेन पयसा वापि स्नपयेत् परमेश्वरीम् ।  
नैवेद्यं परमं दिव्यं सुस्वादु सुमनोहरम् ॥ १६-६९ ॥  
  
(प्। १८९) नानाद्रव्ययुतं भद्रे सर्वद्रव्यं सुशोभनम् ।  
दद्याद् देव्यै महेशानि सुखमाप्नोति साधकः ॥ १६-७० ॥  
  
चैत्रे मासि महेशानि दद्याच्च घृतपायसम् ।  
दधि क्षीरं मधु द्रव्यं पायसं शर्करां तथा ॥ १६-७१ ॥  
  
दद्याद् देव्यै महेशानि परं द्रव्यं सुशोभनम् ।  
एवं क्रमेण देवेशि पूजयेद् यस्तु साधकः ॥ १६-७२ ॥  
  
स मोक्षभाग् भवत्येव सत्यं सत्यं महेश्वरि ।  
इति ते कथितं दिव्यं सर्वपापप्रमोचनम् ॥ १६-७३ ॥  
  
प्रयोगं यः करोत्येवं स सुखी नात्र संशयः ।  
  
  
  
इति श्रीबृहन्नीलतन्त्रे भैरवभैरवीसंवादे (प्रयोगान्तर �   
द्वादशमासविधिनिरूपणं) षोडशः पटलः ॥ १६ ॥  
  
  
  
  
  
अथ  
  
सप्तदशः पटलः ।  
  
  
अथ वक्ष्ये महेशानि सार्वज्ञकारणं परम् ।  
रात्रौ देवि वरारोहे प्रथमे प्रहरे गते ॥ १७-१ ॥  
  
मध्यरात्रौ विशेषेण सहस्रं यदि साधकः ।  
प्रजपेत् परया भक्त्या मन्त्रमेनं समाहितः ॥ १७-२ ॥  
  
योनिं पूर्वं पुनर्योनिं बीजयुग्मात्मकं मनुम् ।  
प्रजपेद् मध्यरात्रौ च मन्त्रपूतं जलं क्षिपेत् ॥ १७-३ ॥  
  
(प्। १९०) षण्मासाभ्यन्तरे देवि सर्वज्ञत्वं समाप्नुयात् ।  
इति सत्यं महादेवि संशयो नास्ति कश्चन ॥ १७-४ ॥  
  
चन्द्रसूर्यौ यदि वृथा तदा निष्फलभाग् भवेत् ।  
रहस्यं शृणु चार्वङ्गि महाकाल्याः प्रियङ्करम् ॥ १७-५ ॥  
  
येन सिद्ध्यति देवेशि साधको वीतमत्सरः ।  
कार्तिके मासि देवेशि अमावास्या च या तिथिः ॥ १७-६ ॥  
  
तस्यां रात्रौ विशेषेण पूजयेत् कालिकां पराम् ।  
प्रथमे प्रहरे देव्यः स्नानाय परमेश्वरीम् । ७ ॥  
  
समाराध्य महेशानि सङ्कल्पस्तदनन्तरम् ।  
तत् समीपे (मण्डपे तु) पद्मं निर्माय सुन्दरि ॥ १७-८ ॥  
  
अथवा सर्वतोभद्रं निर्माय मण्डलं शुभम् ।  
भद्रासने महादेवीं संस्थाप्य पर्मेश्वरि ॥ १७-९ ॥  
  
स्नपयेद् दर्पणे शुभ्रे हरिद्राम्लकेन च ।  
तैलेन परमेशानि गन्धयुक्तेन सुन्दरि ॥ १७-१० ॥  
  
शीतलैः सुजलैर्देवीं कालिकां स्नपयेद् मुदा ।  
एवमुक्तप्रकारैश्च नीलावत् पूजयेत् सुधीः ॥ १७-११ ॥  
  
ध्यानं शृणु वरारोहे सारस्वतप्रदायकम् ।  
येन ध्यानेन देवेशि साधयेत् सिद्धिमुत्तमाम् ॥ १७-१२ ॥  
  
मेघवर्णां स्मितमुखीं मुक्तकेशीं दिगम्बराम् ।  
अट्टाट्टहासवदनां स्मेरा(रुण?नन)सरोरुहाम् ॥ १७-१३ ॥  
  
त्रिनेत्रां वरदां नित्यां महादेवोपरि स्थिताम् ।  
कर्णालम्बितबालाढ्यां मुण्डमालाविभूषिताम् ॥ १७-१४ ॥  
  
वामोर्ध्वे कर्त्रिकां दिव्यां तद(र्धे?धो) मुण्डधारिणीम् ।  
अभयं वरदं हस्ते बिभ्रतीं दक्षिणेन च ॥ १७-१५ ॥  
  
(प्। १९१) त्रैलोक्यमोहिनीं देवीं मालां दिव्यां सुबिभ्रतीम् ।  
एवं ध्यायेद् महाकालीं प्रसन्नवदनां शुभाम् ॥ १७-१६ ॥  
  
मण्डपं परमेशानि निर्माय विधिवत् शिवे ।  
चतुरस्रं चतुर्द्वारं मुकुटाङ्कितमूर्द्धजाम् ॥ १७-१७ ॥  
  
परमे मण्डपे देवि पूजयेत् परमेश्वरीम् ।  
विविधैः पूजयेद् द्रव्यैः पुष्पधूपासनादिभिः ॥ १७-१८ ॥  
  
नैवेद्यं परमं दद्याद् नानाद्रव्योपशोभितम् ।  
पक्वान्नं परमं दिव्यं नानारससमन्वितम् ॥ १७-१९ ॥  
  
सन्देशं परमं कृत्यं(हृद्यं) सुस्वादु सुमनोहरम् ।  
अपर्याप्तं महेशानि नाभिमात्रप्रमाणतः ॥ १७-२० ॥  
  
प्रहरे प्रहरे पूजां जपं चैव समाचरेत् ।  
ननाविधैश्च बलिभिः पूजयेत् कालिकां शिवाम् ॥ १७-२१ ॥  
  
होमयेत् परमेशानि पायसाज्येन सुन्दरीम् ।  
बिल्वपत्रैर्महेशानि होमयेच्च महेश्वरीम् ॥ १७-२२ ॥  
  
स्तवं पठेद् महेशानि (भ?भु)क्तिमुक्तिप्रदायकम् ।  
ततो विसर्जयेद् धीमान् महदेवीं मनोहराम् ॥ १७-२३ ॥  
  
इति ते कथितं दिव्यं कालिकायाः प्रपूजनम् ।  
यः करोति महादेवि स मोक्षं प्राप्नुयाद् ध्रुवम् ॥ १७-२४ ॥  
  
इह लोके सुखं देवि भवेद् नीलाविधौ प्रिये ।  
अथ वक्ष्ये महादेवि कुण्डानां निर्णयं तथा ॥ १७-२५ ॥  
  
होमार्थ्ं परमेशानि सरस्वत्याः शिवप्रिये ।  
होमस्यैव विधिं वक्ष्ये कुण्डेन सहितं (विभो?शिवे) ॥ १७-२६ ॥  
  
आदौ भूमिं परीक्षेत वास्तुलक्षणतत्परः ।  
शल्योद्धारं प्रकुर्वीत चाथवा परमेश्वरि ॥ १७-२७ ॥  
  
(प्। १९२) पौरुषेण प्रमाणेन खनेत् सुरगणार्चिते ।  
वास्तुपूर्वदिशि महादेवि कुण्डं प्रकल्पयेत् ॥ १७-२८ ॥  
  
ऐशान्यां वा महेशानि कुण्डं कुर्याद् यथाविधि ।  
सप्तहस्तं नव तथा पञ्च पञ्च विभेदतः ॥ १७-२९ ॥  
  
चतुरस्रं चतुर्द्वारं निश्छिद्रं तु प्रकल्पयेत् ।  
संस्तरेद् दर्भकेणैव सूत्रेणैव प्रकल्पयेत् ॥ १७-३० ॥  
  
एककुण्डमिते नान्यत् पञ्चहस्तगृहं भवेत् ।  
चतुरस्रे महेशानि सर्वकर्माणि साधयेत् ॥ १७-३१ ॥  
  
प्रमाणं शृणु देवेशि येन सिद्धो भवेद् मनुः ।  
कर्तुर्दक्षिणहस्तस्य मध्यमाङ्गुलिपर्वणः ॥ १७-३२ ॥  
  
मध्यस्य दीर्घमानेन मानाङ्गुलिनिरूपणम् ।  
अष्टभिश्च यवै(र्देवि) एकाङ्गुलमिति स्मृतम् ॥ १७-३३ ॥  
  
प्रत्येकसूत्रमास्फाल्य तन्मध्ये साधयेत् सुद्धिः ।  
भागत्रयेण तन्मध्ये विधाय चैव पार्वति ॥ १७-३४ ॥  
  
दिशोर्मत्स्ययुगं कुर्यात् (तस्यान्या?तन्मत्स्या)दनयोः क्वचित् ।  
दक्षिणोत्तरगं सूत्रं यथानालं निपातयेत् ॥ १७-३५ ॥  
  
तत् सूत्राग्रेषु संस्थाप्य कोणेषु मकरांल्लिखेत् ।  
कोणस्य मकरस्थानि दिक्षु सूत्राणि पातयेत् ॥ १७-३६ ॥  
  
एवं कृते चतुष्कोष्ठं चतुरस्रं च जायते ।  
एतत् कुण्डं महेशानि चतुरस्रं सुलक्षणम् ॥ १७-३७ ॥  
  
कुण्डविस्तारमानं हि तादृशं परमेश्वरि ।  
तन्मानं परमेशानि तादृग् रूपा च मेखला ॥ १७-३८ ॥  
  
पञ्चत्रिमेखलं कुर्यात् तन्त्रवित् साधकोत्तमः ।  
मेखलात्रितयं चैव महाहोमे महेश्वरि ॥ १७-३९ ॥  
  
(प्। १९३) वेदाग्निनयनोत्सेधविस्तारा हस्तमात्रके ।  
अन्तर्नवाङ्गुलोत्सेधा विस्तृता तु नवाङ्गुला ॥ १७-४० ॥  
  
सर्वत्रैवंविधं क्षेत्रं कुण्डानामनुरूपतः ।  
एकाङ्गुलं परित्यज्य कुण्डान्तर्मेखला भवेत् ॥ १७-४१ ॥  
  
एकहस्ते तु कुण्डे वै ह्यन्यत् कुण्डे विवर्जयेत् ।  
अर्द्धाङ्गुलप्रमाणे तु कुण्डं कुर्याच्च मन्त्रवित् ॥ १७-४२ ॥  
  
सात्त्विकी मेखला पूर्वा द्वितीया राजसी तथा ।  
तृतीया तामसी प्रोक्ता मेखलानां तु निर्णयः ॥ १७-४३ ॥  
  
इति ते कथितं दिव्यं मेखलानिर्णयं तथा ।  
अथ वक्ष्ये महेशानि योनिनिर्णयमुत्तमम् ॥ १७-४४ ॥  
  
प्रथमे योनिं कुण्डे तु [प्रथमे मेखले योनिं ख पाठः ।]   
मेखलान्तरपूर्वतः ।  
कुर्याद् गजोष्ठवर्णं तु कुण्डवित् सर्वलक्षणम् ॥ १७-४५ ॥  
  
योनिः षडङ्गुला प्रोक्ता चतुरङ्गुलविस्तृता ।  
उन्नता द्व्यङ्गुला प्रोक्ता कुण्डे हस्तमिते बुधैः ॥ १७-४६ ॥  
  
नाभिं कुण्डोदरे [कुण्डादधः ख पाठः ।] कुर्यात् सुधीरष्टदलाब्जवत् ।  
तत् तत् कुण्डानुरूपां वा नाभिं तत्र विचक्षणः ॥ १७-४७ ॥  
  
नेत्रवेदाङ्गुलोत्सेधविस्तारा नाभिरत्र वै ।  
द्विहस्तादिषु कुण्डेषु योनिं संवर्धयेत् क्रमात् ॥ १७-४८ ॥  
  
एकैकाङ्गुलिमानेन तथा नाभिं च वर्धयेत् ।  
कुण्डस्थले वहिःस्थानं स्थलं विद्धि महेश्वरि ॥ १७-४९ ॥  
  
चतुरस्रस्थलारब्धं नालमध्ये सरन्ध्रकम् ।  
स्थूलमूला च सूक्ष्माग्रा उन्नतिः स्याद् मनोहरा ॥ १७-५० ॥  
  
वहिःस्थले मेखलायाः स्थानमारभ्य [बहिःस्थमेखलाबाह्यस्थानमा   
ख पाठः ।] कारयेत् ।  
योनिमध्ये बिलं कुर्यात् तद् बाह्ये ग्राहिसञ्ज्ञकम् ॥ १७-५१ ॥  
  
(प्। १९४) योन्यग्रं वर्धयेद् विद्वान् नाभिर्वृत्ताकृतिर्भवेत् ।  
हस्तमात्रे सहस्रं तु द्विहस्ते चायुतं स्मृतम् ॥ १७-५२ ॥  
  
चतुर्हस्ते लक्षमात्रं षट्करे दशलक्षकम् ।  
दशहस्ते महेशानि कोटिहोमं समाचरेत् ॥ १७-५३ ॥  
  
दशहस्तात् परं नास्ति तन्त्रेऽस्मिन् परमेश्वरि ।  
खाताधिके भवेद् रोगी हीने धेनुधनक्षयः ॥ १७-५४ ॥  
  
वक्रकुण्डे तु सन्तापो बन्धुहा हीनमेखले ।  
मेखलारहिते शोकोऽभ्यधिके वित्तसङ्क्षयः ॥ १७-५५ ॥  
  
भार्याविनाशकं कुण्डं योन्याः शून्यं महेश्वरि ।  
अपत्यध्वंसनं कुण्डं यदि तत् कण्ठवर्जितम् ॥ १७-५६ ॥  
  
उच्चाटः स्फुटिते छिद्रसङ्कुले वा मृतिर्भवेत् ।  
तस्माद् हि परमेशानि ज्ञात्वा कुण्डं प्रसाधयेत् ॥ १७-५७ ॥  
  
देवीप्रीतिकरं कुण्डं सर्वदेवनमस्कृतम् ।  
मन्त्रसिद्धिकरं कुण्डं सर्वसारस्वतप्रदम् ॥ १७-५८ ॥  
  
अथ वक्ष्ये महेशानि ह्यग्निकार्यं सुशोभनम् ।  
यस्मिन् हुत्वा वरारोहे सर्वविद्यामयो भवेत् ॥ १७-५९ ॥  
  
मण्डपस्योत्तरे भागे कुण्डान् कृत्वा यथोदितान् ।  
नित्यनैमित्तिककाम्यान् संस्कारं तत्र चाचरेत् ॥ १७-६० ॥  
  
अष्टादश स्युः संस्काराः कुण्डानां तन्त्रवर्त्मना ।  
वीक्षणं मूलमन्त्रेण शरेण प्रोक्षणं चरेत् ॥ १७-६१ ॥  
  
तेनैव ताडनं दर्भैर्वर्मणाभ्युक्षणं मतम् ।  
अस्त्रेण खननोद्धारौ हृन्मन्त्रेण प्रपूरणम् ॥ १७-६२ ॥  
  
समीकरणमन्त्रेण सेचनं वर्मणा मतम् ।  
कुट्टनं हेतिमन्त्रेण वर्ममन्त्रेण मार्जनम् ॥ १७-६३ ॥  
  
(प्। १९५) विलेपनं कलारूपकल्पनं तदनन्तरम् ।  
त्रिसूत्रीकरणं पश्चाद् हृदयेनार्चनं भवेत् ॥ १७-६४ ॥  
  
अस्त्रेण वज्रीकरणं हृन्मन्त्रेण जलैः शुभैः ।  
योनिकुण्डानि देवेशि संस्कुर्यात् साधकोत्तमः ॥ १७-३५ ॥  
  
तस्मिन् कुण्डे महेशानि रेखात्रयं समाचरेत् ।  
प्रागग्रा उदगग्रा वा तिस्रो रेखा लिखेत् ततः ॥ १७-६६ ॥  
  
प्रागग्राणां स्मृता देवा मुकुन्देशपुरन्दराः ।  
रेखाणामुदगग्राणां ब्रह्मवैवस्वतेन्दवः ॥ १७-६७ ॥  
  
अथवा त्रिकोणवृत्तं चतुरस्रं लिखेत् ततः ।  
तत्र वह्नेर्योगपीठमर्चयेत् प्राणवल्लभे ॥ १७-६८ ॥  
  
वामा ज्येष्ठा च रौद्री च अम्बिका शक्तयः क्रमात् ।  
ततो देवि महाभागे ताराकुण्डं प्रपूजयेत् ॥ १७-६९ ॥  
  
तन्मध्ये परमेशानीं नीलां वागीश्वरीं यजेत् ।  
ततश्च श्रोत्रियो वह्निं तद्बीजेनैव चोद्धरेत् ॥ १७-७० ॥  
  
हू।फट्कारेण देवेशि क्रव्यादेभ्यस्ततः परम् ।  
वह्निजायावधिर्मन्त्रं वह्नेः सं(त्य?ते)जनं जपेत् ॥ १७-७१ ॥  
  
तमग्निं शोधयेत् तत्र धेनुमुद्रावगुण्ठनम् ।  
वारुणेनैव मन्त्रेण अमृतीकरणं मतम् ॥ १७-७२ ॥  
  
कराभ्यां च समुद्धृत्य भ्रामयेद् उपरि त्रिधा ।  
शिवस्य बीजबुद्ध्या तु तद्योनौ परमेश्वरि ॥ १७-७३ ॥  
  
ह्रीम्बीजमादौ सञ्जप्य वह्निमूर्तिं च ङेयुताम् ।  
इत्यभ्यर्च्य महादेवि इडयाकृष्य सुन्दरि ॥ १७-७४ ॥  
  
ततः कुम्भकयोगेन कूर्चबीजं समुच्चरन् ।  
वह्नेश्चैतन्यापादान्ते ङेयुते परमेश्वरि ॥ १७-७५ ॥  
  
(प्। १९६) ततस्तु ज्वालयेद् वह्निं चिन्मन्त्रेण महेश्वरि ।  
चिन्मन्त्रं परमेशानि शृणुष्वैकमनाः प्रिये ॥ १७-७६ ॥  
  
चित् पिङ्गल हन हन दह दह पच पच सर्वज्ञाज्ञापय स्वाहा ।  
  
वह्न्यङ्गे परमेशानि न्यासं कुर्याद् वरानने ।  
सहस्रार्चिषे हृदयाय नमोऽन्तं न्यासमुत्तमम् ॥ १७-७७ ॥  
  
स्वस्तिपूर्णाय शिरसे स्वाहान्तोऽयं मनुः स्मृतः ।  
उत्तिष्ठ पुरुषायेति शिखायै वषडित्यपि ॥ १७-७८ ॥  
  
धूमव्यापिने कवचाय हुमित्येव सुन्दरि ।  
सप्तजिह्वाय नेत्रत्रयाय वौषडिति प्रिये ॥ १७-७९ ॥  
  
धनुर्धराय अस्त्राय फडित्यङ्गानि सन्न्यसेत् ।  
आवाहनस्य मन्त्रं वै शृणु हे नगनन्दिनि ॥ १७-८० ॥  
  
प्रणवं पूर्वमुद्धृत्य वैश्वानर ततः परम् ।  
जातवेद लोहिताक्ष इहावह ततः परम् ॥ १७-८२ ॥  
  
सर्वकर्माणि साधय वह्निजायावधिर्मनुः ।  
इत्यनेन च सम्पूज्य ध्यायेद् वह्निं समाहितः ॥ १७-८३ ॥  
  
ध्यानं शृणु महेशानि ध्यानात् सार्वज्ञकारकम् ।  
बन्धूकपुष्पसङ्काशं सुतप्तकनकप्रभम् ॥ १७-८४ ॥  
  
पद्महस्तं महाबाहुं वदनद्वयशोभितम् ।  
सप्तच्छन्दोमयकरं वसतित्र(य)विग्रहम् ॥ १७-८५ ॥  
  
त्रिधा ज्ञात्वा त्रिपादार्थं हव्यकव्यविवाहनम् ।  
ब्रह्माध्वर्यूद्गातृहोतृ � चतुःशृङ्गविराजितम् ॥ १७-८६ ॥  
  
पञ्चरात्रं पाशुपतं देवानां तु महामतम् ।  
बौद्धं वैदिकमित्येतत् षट्पिङ्गलविलोचनम् ॥ १७-८७ ॥  
  
वेदार्थचतुरश्रोत्रं स्तोत्रशस्त्रमयध्वनिम् ।  
रसातलजटाबद्ध � मणिकोटरभास्करम् ॥ १७-८८ ॥  
  
(प्। १९७) हेमालङ्कारसंयुक्तं हेमकुण्डलमण्डितम् ।  
रक्ताम्भोरुहमध्यस्थं स्वस्तिकासनसंस्थितम् ॥ १७-८९ ॥  
  
पृष्ठदेशसमालम्बि � सौवर्णघृतपात्रकम् ।  
वामैस्त्रिभिर्बाहुभिश्च दधानं रक्तवाससम् ॥ १७-९० ॥  
  
सदा शब्दायमानं तु एधमानं स्वतेजसा ।  
तोमरं तालवृन्तं च सौवर्णघृतपात्रकम् ॥ १७-९१ ॥  
  
व्यावृत्तताम्रवदनं सप्तजिह्वासमाकुलम् ।  
एवं ध्यायेद् महावह्निं चतुर्वर्गफलप्रदम् ॥ १७-९२ ॥  
  
सप्तजिह्वाः प्रपूज्याथ पूर्वादिदिक्षु सुन्दरि ।  
ब्राह्म्याद्याः पूजयेद् देवि स्वकर्मसिद्धये प्रिये ॥ १७-९३ ॥  
  
ब्राह्मी माहेश्वरी चैव कौमारी वैष्णवी तथा ।  
वाराही च तथेन्द्राणी चामुण्डा चैव सुन्दरि ॥ १७-९४ ॥  
  
महालक्ष्मिर्महेशानि पूजयेत् परमेश्वरि ।  
बहिर्देशे पुनर्लक्ष्मीस्तथा चैव सरस्वती ॥ १७-९५ ॥  
  
रतिः प्रीतिश्च कीर्तिश्च शान्तिः पुष्टिश्च सुन्दरि ।  
तुष्टिश्चैव महेशानि बहिर्देशे प्रपूजयेत् ॥ १७-९६ ॥  
  
मेखलासु महेशानि ब्रह्माणं पूजयेत् सुधीः ।  
मेखलासु च सर्वासु वेष्टयेद् दर्भसङ्कुलैः ॥ १७-९७ ॥  
  
त्रिपङ्क्त्याचरितं कुण्डं ततो व्याहृतिभिर्हुनेत् ।  
त्रिः प्रताप्य महेशानि स्रुवं च प्रोक्षयेज्जलैः ॥ १७-९८ ॥  
  
वामदक्षिणहस्ताभ्यां पुनः प्रताप्य सुन्दरि ।  
दक्षिणे परमेशानि स्थापयेच्च स्रुवस्रुचौ ॥ १७-९९ ॥  
  
अस्त्रमन्त्रेण देवेशि आज्यपात्रस्य प्रोक्षणम् ।  
ततः पवित्रं तस्मिन् वै क्षिप्त्वा वह्नौ च निक्षिपेत् ॥ १७-१०० ॥  
  
(प्। १९८) स्रुवेण परमेशानि हृदन्तेन महेश्वरि ।  
तत् पात्रादाज्यमानीय हुनेद्वह्नौ महेश्वरि ॥ १७-१०१ ॥  
  
अग्नये च महेशानि सोमाय च ततः परम् ।  
अग्नीषोमपदौ ङेन्तौ वह्निजायावधिः प्रिये ॥ १७-१०२ ॥  
  
वामदक्षिणमध्यात् तु गृह्णीयाद् आज्यमुत्तमम् ।  
अग्नये स्विष्टकृते स्वाहा हुनेत् सुरगणार्चिते ॥ १७-१०३ ॥  
  
मायाबीजं महेशानि हृदन्तेन महेश्वरि ।  
गर्भाधानादिकं कर्म कल्पयामि महेश्वरि ॥ १७-१०४ ॥  
  
सप्तसप्ताहुतीर्दद्यादन्येषां परमेश्वरि ।  
विवाहान्तं कर्मगणं प्रोच्य संस्कारमाचरेत् ॥ १७-१०५ ॥  
  
तस्मिन्नग्नौ महेशानि देवीं सम्पूजयेन्नरः ।  
तद्वह्नेरात्मना चैक्यं विभाव्य परिकल्पयेत् ॥ १७-१०६ ॥  
  
ततश्च मूलमन्त्रेण जुहुयात् षोडशाहुतीः ।  
सतिलैश्च त्रिमध्वक्तैः सरक्तैः करवीरकैः ॥ १७-१०७ ॥  
  
अष्टोत्तरसहस्रं वा अष्टोत्तरशतं तथा ।  
जुहुयाद् मूलमन्त्रेण महादेव्यै महेश्वरि ॥ १७-१०८ ॥  
  
पृथक् कृत्वा महेशानि हुनेदावरणादिकम् ।  
प्रणवं पूर्वमुच्चार्य अग्नये चैतदेव हि ॥ १७-१०९ ॥  
  
पृथिव्यै चैव महते स्वाहान्तोऽयं मनुः स्मृतः ।  
भुवश्च वायवे चैव अन्तरिक्षाय चैव हि ॥ १७-११० ॥  
  
दिवे चैव महेशानि वह्निजायावधिर्मनुः ।  
स्वर्गाय चैव सूर्याय तथा चन्द्रमसे प्रिये ॥ १७-१११ ॥  
  
नक्षत्रेभ्यो महेशानि वह्निजायावधिर्मनुः ।  
तदन्ते महतीं पूर्वां (जां) कुर्यात् चैव वरानने ॥ १७-११२ ॥  
  
(प्। १९९) तद्वह्निं रक्षयेद् धीमन् यथाशक्ति विधानतः ।  
न्युब्जेन पाणिना देवि होमयेत् सुरवन्दिते ॥ १७-११३ ॥  
  
उत्तानेनैव हस्तेन यदि होमं करोति च ।  
तदा तज्जनितं पुण्यं न भवेत् परमेश्वरि ॥ १७-११४ ॥  
  
इति ते कथितं दिव्यं कुण्डादीनां निरूपणम् ।  
प्रयत्नात् परमेशानि कर्तव्यं होमकर्मणि ॥ १७-११५ ॥  
  
अथ वक्ष्ये महेशानि सावधानावधारय ।  
माघे मासि सिते पक्षे सप्तमी या तिथिर्भवेत् ॥ १७-११६ ॥  
  
तस्यां रात्रौ महादेवीं पूजयेत् परमेश्वरीम् ।  
चतुर्भुजां महारौद्रीं श्मशानालयवासिनीम् ॥ १७-११७ ॥  
  
मुण्डाभयखड्गवरान् दधतीं परमेश्वरीम् ।  
मुण्डमालासमाकीर्णां लोचनत्रयसंयुताम् ॥ १७-११८ ॥  
  
गते तु प्रथमे यामे तृतीयप्रहरावधि ।  
पूजयेत् परमेशानीं महाविभवविस्तरैः ॥ १७-११९ ॥  
  
पूर्वोक्तपूजया देवि पूजयेत् कालरात्रिकाम् ।  
सहस्रस्य प्रमाणेन जपं कुर्यात् शुचिस्मिते ॥ १७-१२० ॥  
  
होमयेत् परमेशानि पूर्वोक्तेन महेश्वरि ।  
नैवेद्यं परमं देवि भ्रष्टद्रव्यादिकं प्रिये ॥ १७-१२१ ॥  
  
दद्यात् प्रियतरं वस्तु महामायाप्रियङ्करम् ।  
अकुर्वन् निरयं याति सत्यं सत्यं महेश्वरि ॥ १७-१२२ ॥  
  
अथ ते कथयिष्यामि सन्ध्योपासनकं विधिम् ।  
आचम्य प्राङ्मुखो भूत्वा दिवसे परमेश्वरि ॥ १७-१२३ ॥  
  
रात्रौ उदङ्मुखः कुर्याद् आह्निकं प्रियमुत्तमम् ।  
अन्येषां पापराशीनां नाशकं विद्धि पार्वति ॥ १७-१२४ ॥  
  
(प्। २००) भ्रूणहत्या सुरापानं सुवर्णहर्णं तथा ।  
गुरुदराभिगमनं यच्चान्यद् दुष्कृतं कृतम् ॥ १७-१२५ ॥  
  
सर्वमेतत् पुनातीयं महाभैरवरूपधृत् ।  
द्विभुजां पीतवसनां नानालङ्कारभूषिताम् ॥ १७-१२६ ॥  
  
रक्तवर्णां कृशाङ्गीं च त्रिवलीवलयोज्ज्वलाम् ।  
पुस्तकं परमं दिव्यं दक्षिणे बिभ्रतीं शुभाम् ॥ १७-१२७ ॥  
  
शिक्षासूत्रं तथा वामे बिभ्रतीं नयनत्रयाम् ।  
कौशेयवसनां चापि देवीं सन्ध्यां विभावयेत् ॥ १७-१२८ ॥  
  
इति ते कथितं दिव्यं ध्यानं सुरगणार्चिते ।  
ध्यात्वा सन्ध्यां विशेषेण सर्वपापक्षयो भवेत् ॥ १७-१२९ ॥  
  
आचमनं तथा वापि तीर्थस्यावाहनं ततः ।  
प्राणायामं षडङ्गस्य न्यासमुत्तमकं ततः ॥ १७-१३० ॥  
  
हस्ततले जलं नीत्वा मन्त्रमुच्चार्य पञ्चधा ।  
गलितोदकतो देवि मूर्धानमभिषेचयेत् ॥ १७-१३१ ॥  
  
तज्जलं दक्षिणे हस्ते आदाय परमेश्वरि ।  
तेजोरूपं तज्जलं तु कर्षयेद् इडया प्रिये ॥ १७-१३२ ॥  
  
प्रक्षाल्य पापं देहान्तः रेचयेत् पिङ्गलान्तरात् ।  
हस्तस्य क्षालनं कुर्याद् अर्घ्यं सूर्याय दापयेत् ॥ १७-१३३ ॥  
  
महादेव्यै त्रिरावृत्त्या चार्घ्यं दद्यात् सुरेश्वरि ।  
गायत्रीं ध्यानसंयुक्तां प्रजपेत् तदनन्तरम् ॥ १७-१३४ ॥  
  
ततो देवान् प्रतर्प्यैव इष्टदेवं त्रिः तर्पयेत् ।  
जपं समर्प्य देवेशि मूलमन्त्रं जपेत् ततः ॥ १७-१३५ ॥  
  
अष्टोत्तरशतावृत्त्या प्रजप्य मन्त्रमुत्तमम् ।  
ततो जपं समर्प्यैवं प्रणमेद् दण्डवद् भुवि ॥ १७-१३६ ॥  
  
(प्। २०१) प्राणायामं षडङ्गं च कुर्याच्चान्ते महेश्वरि ।  
अमावास्या पौर्णमासी श्राद्धीयदिवसे तथा ॥ १७-१३७ ॥  
  
सङ्क्रान्तौ परमेशानि सन्ध्यां चैव समाचरेत् ।  
चतुर्विधानि कर्माणि देवका(ष्टे?र्ये)षु पार्वति ॥ १७-१३८ ॥  
  
आगमं नु तथा विद्धि यतो नित्यागमक्रिया ।  
सन्ध्यां सायन्तनीं कुर्याद् द्वादश्यादिष्वपि प्रिये ॥ १७-१३९ ॥  
  
अकुर्वन् निरयं याति एकमेव हि मद्वचः ।  
इति ते कथितं दिव्यमाह्निकाचारमुत्तमम् ॥ १७-१४० ॥  
  
त्रिःसन्ध्यां परमेशानि कुर्यात् साधकसत्तमः ।  
नास्ति यस्यादरस्तत्र न स ब्राह्मण उच्यते ॥ १७-१४१ ॥  
  
क्रुद्धा भगवती तस्य कामान् इष्टान् निहन्ति वै ।  
सङ्क्षेपेणैव देवेशि शृणु पूजाविधिं शिवे ॥ १७-१४२ ॥  
  
आदौ ऋष्यादिविन्यासः करशुद्धिस्ततः परम् ।  
अङ्गुलीव्यापकन्यासौ हृदादिन्यास एव च ॥ १७-१४३ ॥  
  
तालत्रयं च दिग्बन्धः प्राणायामस्ततः परम् ।  
ध्यानं पूजा जपश्चैतत् सर्वतन्त्रेष्वयं क्रमः ॥ १७-१४४ ॥  
  
बलिदानं तथा कार्यं यथावत् तन्त्रवेदिभिः ।  
पूजयेद् भैरवं दुर्गां तथा चैव महेश्वरीम् ॥ १७-१४५ ॥  
  
वृषभं नन्दिनं चैव अतियत्नेन पूजयेत् ।  
महाकाल्ं यजेद् धीमान् सर्वागमविशारदः ॥ १७-१४६ ॥  
  
चक्रराजं पूजयित्वा सर्वसिद्धीश्वरो भवेत् ।  
आदौ लिङ्गं महादेवं पूजयेद् यत्नतः शिवे ॥ १७-१४७ ॥  
  
तस्मिंश्चैव हि समये स्वेष्टदेवं प्रपूजयेत् ।  
तस्माद् निर्माल्यपुष्पं च गृह्णीयाद् भक्तिभावतः ॥ १७-१४८ ॥  
  
(प्। २०२) इष्टपूजां विना लिङ्गनिर्माल्यं च निषिध्यते ।  
  
  
इति श्रीबृहन्नीलतन्त्रे भैरवभैरवीसंवादे (कालीध्यानादिपूजा   
कुण्डमेखलायोनिनिर्णय अग्निकार्यादिनिरूपणं) सप्तदशः पटलः ॥ १७ ॥  
  
  
  
  
  
अथ  
  
अष्टादशः पटलः ।  
  
श्रीदेव्युवाच ।  
  
  
देव देव महादेव सृष्टिस्थित्यन्तकारक ।  
प्रसङ्गेन महादेव्या विस्तरं कथितं मयि ॥ १८-१ ॥  
  
देव्या नीलसरस्वत्याः सहस्रं परमेश्वर ।  
नाम्नां श्रोतुं महेशान प्रसादः क्रियतां मयि ।  
कथयस्व महादेव यद्यहं तव वल्लभा ॥ १८-२ ॥  
  
  
श्रीभैरव उवाच ।  
  
  
साधु पृष्टं महादेवि सर्वतन्त्रेषु गोपितम् ।  
नाम्नां सहस्रं तारायाः कथितुं नैव शक्यते ॥ १८-३ ॥  
  
प्रकाशात् सिद्धिहानिः स्यात् श्रिया च परिहीयते ।  
प्रकाशयति यो मोहात् षण्मासाद् मृत्युमाप्नुयात् ॥ १८-४ ॥  
  
(प्। २०३) अकथ्यं परमेशानि अकथ्यं चैव सुन्दरि ।  
क्षमस्व वरदे देवि यदि स्नेहोऽस्ति मां प्रति ॥ १८-५ ॥  
  
सर्वस्वं शृणु हे देवि सर्वागमविदां वरे [शिवे ख पाठः ।] ।  
धनसारं महादेवि गोप्तव्यं परमेश्वरि ॥ १८-६ ॥  
  
आयुर्गोप्यं गृहच्छिद्रं गोप्यं न पापभाग् भवेत् ।  
सुगोप्यं परमेशानि गोपनात् सिद्धिमश्नुते ॥ १८-७ ॥  
  
प्रकाशात् कार्यहानिश्च प्रकाशात् प्रलयं भवेत् ।  
तस्माद् भद्रे महेशानि न प्रकाश्यं कदाचन ॥ १८-८ ॥  
  
इति देववचः श्रुत्वा देवी परमसुन्दरी ।  
विस्मिता परमेशानी विषणा तत्र जायते ॥ १८-९ ॥  
  
शृणु हे परमेशान कृपासागरपारग ।  
तव स्नेहो महादेव मयि नास्त्यत्र निश्चितम् ॥ १८-१० ॥  
  
भद्रं भद्रं महादेव इति कृत्वा महेश्वरी ।  
विमुखीभूय देवेशी तत्रास्ते शैलजा शुभा ॥ १८-११ ॥  
  
विलोक्य विमुखीं देवीं महादेवो महेश्वरः ।  
प्रहस्य परमेशानीं परिष्वज्य प्रियां कथाम् ॥ १८-१२ ॥  
  
कथयामास तत्रैव महादेव्यै महेश्वरि ।  
मम सर्वस्वरूपा त्वं जानीहि नगनन्दिनि ॥ १८-१३ ॥  
  
त्वां विनाहं महादेवि पूर्वोक्तशवरूपवान् ।  
क्षमस्व परमानन्दे क्षमस्व नगनन्दिनि ॥ १८-१४ ॥  
  
यथा प्राणो महेशानि देहे तिष्ठति सुन्दरि ।  
तथा त्वं जगतामाद्ये चरणे पतितोऽस्म्यहम् ॥ १८-१५ ॥  
  
इति मत्वा महादेवि रक्ष मां तव किङ्करम् ।  
ततो देवी महेशानी त्रैलोक्यमोहिनी शिवा ॥ १८-१६ ॥  
  
(प्। २०४) महादेवं परिष्वज्य प्राह गद्गदया गिरा ।  
सदा देहस्वरूपाहं देही त्वं परमेश्वर ॥ १८-१७ ॥  
  
तथापि वञ्चनां कर्तुं मामित्थं वदसि प्रियम् ।  
महादेवः पुनः प्राह भैरवि प्राणवल्लभे ॥ १८-१८ ॥  
  
नाम्नां सहस्रं तारायाः श्रोतुमिच्छस्यशेषतः ।  
  
  
श्रीदेव्युवाच ।  
  
  
न श्रुतं परमेशान तारानामसहस्रकम् ।  
कथयस्व महाभाग सत्यं परमसुन्दरम् ॥ १८-१९ ॥  
  
  
(श्रीपार्वत्युवाच ।)  
  
  
कथमीशान सर्वज्ञ लभन्ते सिद्धिमुत्तमाम् ।  
साधकाः सर्वदा येन तन्मे कथय सुन्दर ॥ १८-२० ॥  
  
यस्मात् परतरं नास्ति स्तोत्रं तन्त्रेषु निश्चितम् ।  
सर्वपापहरं दिव्यं सर्वापद्विनिवारकम् ॥ १८-२१ ॥  
  
सर्वज्ञानकरं पुण्यं सर्वमङ्गलसंयुतम् ।  
पुरश्चर्याशतैस्तुल्यं स्तोत्रं सर्वप्रियङ्करम् ॥ १८-२२ ॥  
  
वश्यप्रदं मारणदमुच्चाटनप्रदं महत् ।  
नाम्नां सहस्रं तारायाः कथयस्व सुरेश्वर ॥ १८-२३ ॥  
  
  
श्रीमहादेव उवाच ।  
  
  
नाम्नां सहस्रं तारायाः स्तोत्रपाठाद् भविष्यति ।  
नाम्नां सहस्रं तारायाः कथयिष्याम्यशेषतः ॥ १८-२४ ॥  
  
शृणु देवि सदा भक्त्या भक्तानां परमं हितम् ।  
विना पूजोपहारेण विना जा(पे?प्ये)न यत् फलम् ॥ १८-२५ ॥  
  
तत् फलं सकलं देवि कथयिष्यामि तच्छृणु ।  
  
ॐ अ(स्याः?स्य) श्रीतारादेव्या भक्तिकुलसर्व(स्व) नाम्नः (सहस्रनाम) (प्।   
२०५) स्तोत्रस्य, अक्षोब्य ऋषिः, बृहती � उष्णिक् छन्दः, श्री उग्रतारा   
श्रीमदेकजटा श्रीनीलसरस्वती देवता, पुरुषार्थचतुष्टयसिद्ध्यर्थे   
विनियोगः ॥  
  
तारा रात्रिर्महारात्रिर्कालरात्रिर्महामतिः [कपालिनी ख पाठः ।] ।  
कालिका कामदा माया महामाया महास्मृतिः [महोत्सवा ख ।] ॥ १८-२६ ॥  
  
महादानरता यज्ञा यज्ञोत्सवविभूषिता ।  
चन्द्रवक्त्रा [वज्रा क ।] चकोराक्षी चारुनेत्रा सुलोचना ॥ १८-२७ ॥  
  
त्रिनेत्रा महती देवी कुरङ्गाक्षी मनोरमा [हरा ख ।] ।  
ब्राह्मी नारायणी ज्योत्स्ना चारुकेशी सुमूर्धजा ॥ १८-२८ ॥  
  
वाराही वारुणी विद्या महाविद्या महेश्वरी ।  
सिद्धा [पिङ्गा ख ।] कुञ्चितकेशा च महायज्ञस्वरूपिणी ॥ १८-२९ ॥  
  
गौरी चम्पकवर्णा च कृशाङ्गी शिवमोहिनी ।  
सर्वानन्दस्वरूपा च सर्वशङ्कैकतारिणी [सङ्कट ख ।] ॥ १८-३० ॥  
  
विद्यानन्दमयी नन्दा भद्रकाली स्वरूपिणी ।  
गायत्री सुचरित्रा च कौलव्रतपरायणा ॥ १८-३१ ॥  
  
हिरण्यगर्भा भूगर्भा महागर्भा सुलोचनी ।  
हिमवत्तनया दिव्या महामेघस्वरूपिणी ॥ १८-३२ ॥  
  
जगन्माता जगद्धात्री जगतामुपकारिणी ।  
ऐन्द्री सौम्या तथा घोरा [याम्या ख ।] वारुणी माधवी [वायवी ख ।] तथा   
॥ १८-३३ ॥  
  
आग्नेयी वैनतेयी [नैर्-ऋती चैव ख पाठः ।] च ऐशानी चण्डिकात्मिका ।  
सुमेरुतनया नित्या सर्वेषामुपकारिणी ॥ १८-३४ ॥  
  
(प्। २०६) ललज्जिह्वा सरोजाक्षी मुण्ड[मुक्ता क ।]स्रक्परिभूषिता ।  
सर्वानन्दमयी सर्वा सर्वानन्दस्वरूपिणी ॥ १८-३५ ॥  
  
धृतिर्मेधा तथा लक्ष्मीः श्रद्धा पन्नगगामिनी ।  
रुक्मिणी जानकी दुर्गाम्बिका सत्यवती रतिः ॥ १८-३६ ॥ १८-  
  
कामाख्या कामदा नन्दा नारसिंही सरस्वती ।  
महादेवरता चण्डी चण्डदोर्दण्डखण्डिनी ॥ १८-३७ ॥  
  
दीर्घकेशी सुकेशी च पिङ्गकेशी महाकचा ।  
भवानी भवपत्नी (१००) च भवभीतिहरा सती [शची ख ।] ॥ १८-३८ ॥  
  
पौरन्दरी तथा विष्णोर्जाया माहेश्वरी तथा ।  
सर्वेषां जननी विद्या [नित्या ख ।] चार्वङ्गी दैत्यनाशिनी ॥ १८-३९ ॥  
  
सर्व [घोररूपा ख ।] रूपा महेशानि कामिनी वरवर्णिनी ।  
महाविद्या महामाया महामेधा महोत्सवा ॥ १८-४० ॥  
  
विरूपा विश्वरूपा च मृडानी मृडवल्लभा ।  
कोटिचन्द्रप्रतीकाशा शतसूर्यप्रकाशिनी ॥ १८-४१ ॥  
  
जह्नुकन्या महोग्रा च पार्वती विश्वमोहिनी ।  
कामरूपा महेशानी नित्योत्साहा मनस्विनी ॥ १८-४२ ॥  
  
वैकुण्ठनाथपत्नी च तथा शङ्करमोहिनी ।  
काश्यपी कमला कृष्णा कृष्णरूपा च कालिनी ॥ १८-४३ ॥  
  
माहेश्वरी वृषारूढा सर्वविस्मयकारिणी ।  
मान्या मानवती शुद्धा कन्या हिमगिरेस्तथा ॥ १८-४४ ॥  
  
अपर्णा पद्मपत्राक्षी नागयज्ञोपवीतिनी ।  
महाशङ्खधरा कान्ता कमनीया नगात्मजा ॥ १८-४५ ॥  
  
ब्रह्माणी वैष्णवी शम्भोर्जाया गङ्गा जलेश्वरी ।  
भागीरथी मनोबुद्धिर्नित्या विद्यामयी तथा ॥ १८-४६ ॥  
  
(प्। २०७) हरप्रिया गिरिसुता हरपत्नी तपस्विनी ।  
महाव्याधिहरा देवी महाघोरस्वरूपिणी ॥ १८-४७ ॥  
  
महापुण्यप्रभा भीमा मधुकैटभनाशिनी ।  
शङ्खिनी वज्रिणी धात्री तथा पुस्तकधारिणी ॥ १८-४८ ॥  
  
चामुण्डा चपला तुङ्गा शुम्बदैत्यनिकृन्तनी ।  
शान्तिर्निद्रा महानिद्रा पूर्णनिद्रा च रेणुका ॥ १८-४९ ॥  
  
कौमारी कुलजा कुन्ती [कान्ति ख ।] कौलव्रतपरायणा ।  
वनदुर्गा सदाचारा द्रौपदी द्रुपदात्मजा ॥ १८-५० ॥  
  
यशस्विनी यशस्या च यशोधात्री यशःप्रदा ।  
सृष्टिरूपा महागौरी निशुम्बप्राणनाशिनी ॥ १८-५१ ॥  
  
पद्मिनी (२००) वसुधा पृथ्वी रोहिणी विन्ध्यवासिनी ।  
शिवशक्तिर्महाशक्तिः शङ्खिनी शक्तिनिर्गता [नाशिनी ख ।] ॥ १८-५२ ॥  
  
दैत्यप्राणहरा देवी सर्वरक्षणकारिणी ।  
क्षान्तिः क्षेमङ्करी चैव बुद्धिरूपा महाधना ॥ १८-५३ ॥  
  
श्रीविद्या भैरवि भव्या भवानी भवनाशिनी [भय ख ।] ।  
तापिनी भाविनी सीता तीक्ष्णतेजःस्वरूपिणी ॥ १८-५४ ॥  
  
दात्री दानपरा काली दुर्गा दैत्यविभूषणा ।  
महापुण्यप्रदा भीमा मधुकैटभनाशिनी ॥ १८-५५ ॥  
  
पद्मा पद्मावती कृष्णा तुष्टा पुष्टा तथोर्वशी ।  
वज्रिणी वज्रहस्ता च तथा नारायणी शिवा ॥ १८-५६ ॥  
  
खड्गिनी खड्गहस्ता च खड्गखर्परधारिणी ।  
देवाङ्गना देवकन्या [मान्या ख पाठः ।] देवमाता पुलोमजा ॥ १८-५७ ॥  
  
सुखिनी स्वर्गदात्री च सर्वसौख्यविवर्धिनी ।  
शीला शीलावती सूक्ष्मा सूक्ष्माकारा वरप्रदा ॥ १८-५८ ॥  
  
(प्। २०८) वरेण्या वरदा वाणी ज्ञानिनी ज्ञानदा सदा [मला ख ।] ।  
उग्रकाली महाकाली भद्रकाली च दक्षिणा ॥ १८-५९ ॥  
  
भृगुवंशसमुद्भूता भार्गवी भृगुवल्लभा ।  
शूलिनी शूलहस्ता च कर्त्रीखर्परधारिणी ॥ १८-६० ॥  
  
महावंशसमुद्भूता मयूरवरवाहना ।  
महाशङ्खरता रक्ता [शक्ता ख पाठः ।] रक्तखर्परधारिणी ॥ १८-६१ ॥  
  
रक्ताम्बरधरा रामा रमणी सुरनायिका ।  
मोक्षदा शिवदा श्यामा मदविभ्रममन्थरा ॥ १८-६२ ॥  
  
परमानन्ददा ज्येष्ठा योगिनी गणसेविता ।  
सारा जाम्बवती चैव सत्यभामा नगात्मजा ॥ १८-६३ ॥  
  
रौद्रा रौद्रबला घोरा रुद्रसारारुणात्मिका ।  
रुद्ररूपा महारौद्री (३००) रौद्रदैत्यविनाशिनी ॥ १८-६४ ॥  
  
कौमारी कौशिकी चण्डा [विद्या ख पाठः ।] कालदैत्यविनाशिनी ।  
शम्भुपत्नी शम्भुरता शम्बुजाया महोदरी ॥ १८-६५ ॥  
  
शिवपत्नी शिवरता शिवजाया शिवप्रिया ।  
हरपत्नी हररता हरजाया हरप्रिया ॥ १८-६६ ॥  
  
मदनान्तककान्ता च मदनान्तकवल्लभा ।  
गिरिजा गिरिकन्या च गिरीशस्य च वल्लभा ॥ १८-६७ ॥  
  
भूता भव्या भवा स्पष्टा पावनी परपालिनी ।  
अदृश्या च व्यक्तरूपा इष्टानिष्टप्रवर्द्धिनी ॥ १८-६८ ॥  
  
अच्युता प्रच्युतप्राणा प्रमदा वासवेश्वरी ।  
अपान्निधिसमुद्भूता धारिणी च प्रतिष्ठिता ॥ १८-६९ ॥  
  
उद्भवा क्षोभणा क्षेमा श्रीगर्भा परमेश्वरी ।  
कमला पुष्पदेहा च कामिनी कञ्जलोचना ॥ १८-७० ॥  
  
(प्। २०९) शरण्या कमला प्रीतिर्विमलानन्दवर्धिनी ।  
कपर्दिनी कराला च निर्मला देवरूपिणी ॥ १८-७१ ॥  
  
उदीर्णभूषणा भव्या सुरसेना महोदरी ।  
श्रीमती शिशिरा नव्या [नन्दा ख ।] शिशिराचलकन्यका ॥ १८-७२ ॥  
  
सुरमान्या सुरश्रेष्ठा ज्येष्ठा प्राणेश्वरी स्थिरा ।  
तमोघ्नी ध्वान्तसंहन्त्री प्रयतात्मा पतिव्रता [परि ख ।] ॥ १८-७३ ॥  
  
प्रद्योतिनी रथारूढा सर्वलोकप्रकाशिनी ।  
मेधाविनी महावीर्या हंसी संसारतारिणी ॥ १८-७४ ॥  
  
प्रणतप्राणिनामार्तिहारिणी दैत्यनाशिनी ।  
डाकिनी शाकिनीदेवी वरखट्वाङ्गधारिणी ॥ १८-७५ ॥  
  
कौमुदी कुमुदानन्दा [कुन्दा ख पाठ ।] कौलिका कुलजामरा ।  
गर्विता गुणसम्पन्ना नगजा खगवाहिनी ॥ १८-७६ ॥  
  
चन्द्रानना महोग्रा च चारुमूर्धजशोभना ।  
मनोज्ञा माधवी मान्या (४००) माननीया सतां सुहृत् ॥ १८-७७ ॥  
  
ज्येष्ठा श्रेष्ठा मघा पुष्या धनिष्ठा पूर्वफाल्गुनी ।  
रक्तबीजनिहन्त्री च रक्तबीजविनाशिनी ॥ १८-७८ ॥  
  
चण्डमुण्डनिहन्त्री च चण्डमुण्डविनाशिनी ।  
कर्त्री हर्त्री सुकर्त्री च विमलामलवाहिनी ॥ १८-७९ ॥  
  
विमला भास्करी वीणा महिषासुरघातिनी ।  
कालिन्दी यमुना वृद्धा सुरभिः [युवति ख पाठः ।] बालिका सती ॥ १८-८० ॥  
  
कौशल्या कौमुदी मैत्रीरूपिणी चाप्यरुन्धती ।  
पुरारिगृहिणी पूर्णा पूर्णानन्दस्वरूपिणी ॥ १८-८१ ॥  
  
पुण्डरीकाक्षपत्नी च पुण्डरीकाक्षवल्लभा ।  
सम्पूर्णचन्द्रवदना बालचन्द्रसमप्रभा ॥ १८-८२ ॥  
  
(प्। २१०) रेवती रमणी चित्रा चित्राम्बरविभूषणाम् ।  
सीता वीणावती चैव यशोदा विजया प्रिया ॥ १८-८३ ॥  
  
नवपुष्पसमुद्भूता नवपुष्पोत्सवोत्सवा ।  
नवपुष्पस्रजामाला माल्यभूषणभूषिता [भूषिता ख ।] ॥ १८-८४ ॥  
  
नवपुष्पसमप्राणा नवपुष्पोत्सवप्रिया ।  
प्रेतमण्डलमध्यस्ता सर्वाङ्गसुन्दरी शिवा ॥ १८-८५ ॥  
  
नवपुष्पात्मिका षष्ठी पुष्पस्तवकमण्डला ।  
नवपुष्पगुणोपेता श्मशान[शरीर ख पाठ ।]भैरवप्रिया ॥ १८-८६ ॥  
  
कुलशास्त्रप्रदीपा च कुलमार्गप्रवर्द्धिनी ।  
श्मशानभैरवी काली भैरवी भैरवप्रिया ॥ १८-८७ ॥  
  
आनन्दभैरवी ध्येया भैरवी कुरुभैरवी ।  
महाभैरवसम्प्रीता भैरवीकुलमोहिनी ॥ १८-८८ ॥  
  
श्रीविद्याभैरवी नीतिभैरवी गुणभैरवी ।  
सम्मोहभैरवी पुष्टिभैरवी तुष्टिभैरवी ॥ १८-८९ ॥  
  
संहारभैरवी सृष्टिभैरवी स्थितिभैरवी ।  
आनन्दभैरवी वीरा सुन्दरी स्थितिसुन्दरी ॥ १८-९० ॥  
  
गुणानन्दस्वरूपा च सुन्दरी कालरूपिणी ।  
श्रीमायासुन्दरी सौम्यसुन्दरी लोकसुन्दरी ॥ १८-९१ ॥  
  
श्रीविद्यामोहिनी बुद्धिर्महाबुद्धिस्वरूपिणी ।  
मल्लिका हाररसिका हार(अ)लम्बनसुन्दरी ॥ १८-९२ ॥  
  
नीलपङ्कजवर्णा (५००) च नागकेसरभूषिता ।  
जपाकुसुमसङ्काशा जपाकुसुमशोभिता ॥ १८-९३ ॥  
  
प्रिया प्रियङ्करी विष्णोर्दानवेन्द्रविनाशिनी ।  
ज्ञानेश्वरी ज्ञानदात्री ज्ञानानन्दप्रदायिनी ॥ १८-९४ ॥  
  
(प्। २११) गुणगौरवसम्पन्ना गुणशीलसमन्विता ।  
रूपयौवनसम्पन्ना रूपयौवनशोभिता ॥ १८-९५ ॥  
  
गुणाश्रया गुणरता गुणगौरवसुन्दरी ।  
मदिरामोदमत्ता च ताटङ्कद्वयशोभिता ॥ १८-९६ ॥  
  
वृक्षमूलस्थिता देवी वृक्षशाखोपरिस्थिता ।  
तालमध्याग्रनिलया वृक्षमध्यनिवासिनी ॥ १८-९७ ॥  
  
स्वयम्भूपुष्पसङ्काशा स्वयम्भूपुष्पधारिणी ।  
स्वयम्भूकुसुमप्रीता स्वयम्भूपुष्पशोभिनी ॥ १८-९८ ॥  
  
स्वयम्भूपुष्परसिका नग्ना ध्यानवती सुधा ।  
शुक्रप्रिया[शुक्ल ख पाठः ।] शुक्ररता शुक्रमज्जनतत्परा ॥ १८-९९ ॥  
  
पूर्णपर्णा सुपर्णा च निष्पर्णा पापनाशिनी ।  
मदिरामोदसम्पन्ना मदिरामोदधारिणी ॥ १८-१०० ॥  
  
सर्वाश्रया सर्वगुणा नन्दनन्दनधारिणी [नन्दकन्दल ख पाठः ।] ।  
नारीपुष्पसमुद्भूता नारीपुष्पोत्सवोत्सवा ॥ १८-१०१ ॥  
  
नारीपुष्पसमप्राणा नारीपुष्परता मृगी ।  
सर्वकालोद्भवप्रीता सर्वकालोद्भवोत्सवा ॥ १८-१०२ ॥  
  
चतुर्भुजा दशभुजा अष्टादशभुजा तथा ।  
द्विभुजा षड्भुजा प्रीता रक्तपङ्कजशोभिता ॥ १८-१०३ ॥  
  
कौबेरी कौरवी कौर्या कुरुकुल्ला कपालिनी ।  
सुदीर्घकदलीजङ्घा रम्भोरू रामवल्लभा ॥ १८-१०४ ॥  
  
निशाचरी निशामूर्तिर्निशाचन्द्रसमप्रभा ।  
चान्द्री चान्द्रकला चन्द्रा चारुचन्द्रनिभानना ॥ १८-१०५ ॥  
  
(श्रो?स्रो)तस्वती स्रुतिमती सर्वदुर्गतिनाशिनी ।  
सर्वाधारा सर्वमयी सर्वानन्दस्वरूपिणी ॥ १८-१०६ ॥  
  
(प्। २१२) सर्वचक्रेश्वरी सर्वा सर्वमन्त्रमयी शुभा ।  
सहस्रनयनप्राणा सहस्रनयनप्रिया ॥ १८-१०७ ॥  
  
सहस्रशीर्षा सुषमा [सुसमा ख पाठः ।] सदम्भा सर्वभक्षिका ।  
यष्टिका यष्टिचक्रस्था षद्वर्गफलदायिनी ॥ १८-१०८ ॥  
  
षड्विंशपद्ममध्यस्था षड्विंशकुलमध्यगा ।  
हू।कारवर्णनिलया हू।काराक्षरभूषणा ॥ १८-१०९ ॥  
  
हकारवर्णनिलया हकाराक्षरभूषणा ।  
हारिणी हारवलिता हारहीरकभूषणा ॥ १८-११० ॥  
  
ह्रीङ्कारबीजसहिता ह्रीङ्कारैरुपशोभिता (६००) ।  
कन्दर्पस्य कला कुन्दा कौलिनी कुलदर्पिता ॥ १८-१११ ॥  
  
केतकीकुसुमप्राणा केतकीकृतभूषणा ।  
केतकीकुसुमासक्ता केतकीपरिभूषिता ॥ १८-११२ ॥  
  
कर्पूरपूर्णवदना महामाया महेश्वरी ।  
कला केलिः क्रिया कीर्णा कदम्बकुसुमोत्सुका ॥ १८-११३ ॥  
  
कादम्बिनी करिशुण्डा [करिगतिः ख पाठः ।] कुञ्जरेश्वरगामिनी ।  
खर्वा सुखञ्जनयना खञ्जनद्वन्द्वभूषणा ॥ १८-११४ ॥  
  
खद्योत इव दुर्लक्षा खद्योत इव चञ्चला ।  
महामाया ज्गद्धात्री गीतवाद्यप्रिया रतिः ॥ १८-११५ ॥  
  
गणेश्वरी गणेज्या च गुणपूज्या गुणप्रदा ।  
गुणाढ्या गुणसम्पन्ना गुणदात्री गुणात्मिका ॥ १८-११६ ॥  
  
गुर्वी गुरुतरा गौरी गाणपत्यफलप्रदा ।  
महाविद्या महामेधा तुलिनी गणमोहिनी ॥ १८-११७ ॥  
  
भव्या भवप्रिया भाव्या भावनीया भवात्मिका ।  
घर्घरा घोरवदना घोरदैत्यविनाशिनी ॥ १८-११८ ॥  
  
(प्। २१३) घोरा घोरवती घोष्या [घोषा ख ।] घोरपुत्री घनाचला [घनालया   
ख ।] ।  
चर्चरी चारुनयना चारुवक्त्रा चतुर्गुणा ॥ १८-११९ ॥  
  
चतुर्वेदमयी चण्डी चन्द्रास्या चतुरानना ।  
चलच्चकोरनयना चलत्खञ्जनलोचना ॥ १८-१२० ॥  
  
चलदम्भोजनिलया चलदम्भोजशोभिता [लोचना ख पाठः ।] ।  
छत्री छत्रप्रिया छत्रा छत्रचामरशोभिता ॥ १८-१२१ ॥  
  
छिन्नछदा छिन्नशिराश्छिन्ननासा छलात्मिका ।  
छलाढ्या छलसन्त्रस्ता छलरूपा छलस्थिरा ॥ १८-१२२ ॥  
  
छकारवर्णनिलया छकाराढ्या छलप्रिया ।  
छद्मिनी छद्मनिरता छद्मच्छद्मनिवासिनी ॥ १८-१२३ ॥  
  
जगन्नाथप्रिया जीवा जगन्मुक्तिकरी मता ।  
जीर्णा जीमूतवनिता जीमूतैरुपशोभिता ॥ १८-१२४ ॥  
  
जामातृवरदा जम्भा जमलार्जुनभञ्जिनी ।  
झर्झरी झाकृतिर्झल्ली झरी (७००) झर्झरिका तथा ॥ १८-१२५ ॥  
  
टङ्कारकारिणी टीका सर्वटङ्कारकारिणी ।  
ठङ्कराङ्गी डमरुका डाकारा डमरुप्रिया ॥ १८-१२६ ॥  
  
ढक्कारावरता नित्या तुलसी मणिभूषिता ।  
तुला च तोलिका तीर्णा तारा तारणिका तथा ॥ १८-१२७ ॥  
  
तन्त्रविज्ञा तन्त्ररता तन्त्रविद्या च तन्त्रदा ।  
तान्त्रिकी तन्त्रयोग्या च तन्त्रसारा च तन्त्रिका ॥ १८-१२८ ॥  
  
तन्त्रधारी तन्त्रकरी सर्वतन्त्रस्वरूपिणी ।  
तुहिनांशुसमानास्या तुहिनांशुसमप्रभा ॥ १८-१२९ ॥  
  
तुषाराकरतुल्याङ्गी तुषाराधारसुन्दरी ।  
तन्त्रसारा तन्त्रकरो तन्त्रसारस्वरूपिणी ॥ १८-१३० ॥  
  
(प्। २१४) तुषारधामतुल्यास्या तुषारांशुसमप्रभा ।  
तुषाराद्रिसुता तार्क्ष्या ताराङ्गी तालसुन्दरी ॥ १८-१३१ ॥  
  
तारस्वरेण सहिता तारस्वरविभूषिता ।  
थकारकूटनिलया थकाराक्षरमालिनी ॥ १८-१३२ ॥  
  
दयावती दीनरता दुःखदारिद्र्यनाशिनी ।  
दौर्भाग्यदुःखदलिनी दौर्भाग्यपदनाशिनी ॥ १८-१३३ ॥  
  
दुहिता दीनबन्धुश्च दानवेन्द्रविनाशिनी ।  
दानपात्री दानरता दानसम्मानतोषिता ॥ १८-१३४ ॥  
  
दान्त्यादिसेविता दान्ता दया दामोदरप्रिया ।  
दधीचिवरदा तुष्टा दानवेन्द्रविमर्दिनी ॥ १८-१३५ ॥  
  
दीर्घनेत्रा दीर्घकचा दीर्घनासा च दीर्घिका ।  
दारिद्र्यदुःखसन्नाशा दारिद्र्यदुःखनाशिनी ॥ १८-१३६ ॥  
  
दाम्भिका दन्तुरा दम्भा दम्भासुरवरप्रदा ।  
धनधान्यप्रदा धन्या धनेश्वरधनप्रदा ॥ १८-१३७ ॥  
  
धर्मपत्नी धर्मरता धर्माधर्मविनाशिनी [प्रवर्धिनी ख ।] ।  
धर्मिणी धर्मिका धर्म्या धर्माधर्मविवर्द्धिनी ॥ १८-१३८ ॥  
  
धनेश्वरी धर्मरता धर्मानन्दप्रवर्द्धिनी ।  
धनाध्यक्षा धनप्रीता धनाढ्या धनतोषिता ॥ १८-१३९ ॥  
  
धीरा धैर्यवती धिष्ण्या धवलाम्भोजसन्निभा [सव ख पाठः ।] ।  
धरिणी धारिणी धात्री धूरणी धरणी धरा (८००) ॥ १८-१४० ॥  
  
धार्मिका धर्मसहिता धर्मनिन्दकवर्जिता ।  
नवीना नगजा निम्ना निम्ननाभिर्नगेश्वरी ॥ १८-१४१ ॥  
  
नूतनाम्भोजनयना नवीनाम्भोजसुन्दरी ।  
नागरी नगरज्येष्ठा नगराजसुता नगा ॥ १८-१४२ ॥  
  
(प्। २१५) नागराजकृततोषा नागराजविभूषिता ।  
नागेश्वरी नागरूढा नागराजकुलेश्वरी ॥ १८-१४३ ॥  
  
नवीनेन्दुकला नान्दी नन्दिकेश्वरवल्लभा ।  
नीरजा नीरजाक्षी च नीरजद्वन्द्वलोचना ॥ १८-१४४ ॥  
  
नीरा नीरभवा वाणी नीरनिर्मलदेहिनी ।  
नागयज्ञोपवीताढ्या नागयज्ञोपवीतिका ॥ १८-१४५ ॥  
  
नागकेसरसन्तुष्टा नागकेसरमालिनी ।  
नवीनकेतकीकुन्द � मल्लिकाम्भोजभूषिता ॥ १८-१४६ ॥  
  
नायिका नायकप्रीता नायकप्रेमभूषिता ।  
नायकप्रेमसहिता नायकप्रेमभाविता ॥ १८-१४७ ॥  
  
नायकानन्दनिलया नायकानन्दकारिणी ।  
नर्मकर्मरता नित्यं नर्मकर्मफलप्रदा ॥ १८-१४८ ॥  
  
नर्मकर्मप्रिया नर्मा नर्मकर्मकृतालया ।  
नर्मप्रीता नर्मरता नर्मध्यानपरायणा ॥ १८-१४९ ॥  
  
पौष्णप्रिया च पौष्पेज्या पुष्पदामविभूषिता ।  
पुण्यदा पूर्णिमा पूर्णा कोटिपुण्यफलप्रदा ॥ १८-१५० ॥  
  
पुराणागमगोप्या च पुराणागमगोपिता ।  
पुराणगोचरा पूर्णा पूर्वा प्रौढा विलासिनी ॥ १८-१५१ ॥  
  
प्रह्लादहृदयाह्लादगेहिनी पुण्यचारिणी ।  
फाल्गुनी फाल्गुनप्रीता फाल्गुनप्रेधारिणी ॥ १८-१५२ ॥  
  
फाल्गुनप्रेमदा चैव फणिराजविभूषिता ।  
फणिकाञ्ची फणिप्रीता फणिहारविभूषिता ॥ १८-१५३ ॥  
  
फणीशकृतसर्वाङ्गभूषणा फणिहारिणी ।  
फणिप्रीता फणिरता फणिकङ्कणधारिणी ॥ १८-१५४ ॥  
  
(प्। २१६) फलदा त्रिफला शक्ता फलाभरणभूषिता ।  
फकारकूटसर्वाङ्गी फाल्गुनानन्दवर्द्धिनी ॥ १८-१५५ ॥  
  
वासुदेवरता विज्ञा विज्ञविज्ञानकारिणी ।  
वीणावती बलाकीर्णा बालपीयूषरोचिका ॥ १८-१५६ ॥  
  
बालावसुमती विद्या विद्याहारविभूषिता ।  
विद्यावती वैद्यपदप्रीता वैवस्वती बलिः ॥ १८-१५७ ॥  
  
बलिविध्वंसिनी चैव वराङ्गस्था (९००) वरानना ।  
विष्णोर्वक्षःस्थलस्था च वाग्वती विन्ध्यवासिनी ॥ १८-१५८ ॥  
  
भीतिदा भयदा भानोरंशुजालसमप्रभा ।  
भार्गवेज्या भृगोः पूज्या भरद्वारनमस्कृता ॥ १८-१५९ ॥  
  
भीतिदा भयसंहन्त्री भीमाकारा च सुन्दरी ।  
मायावती मानरता मानसम्मानतत्परा ॥ १८-१६० ॥  
  
माधवानन्ददा माध्वी मदिरामुदितेक्षणा ।  
महोत्सवगुणोपेता महती च महद्गुणा ॥ १८-१६१ ॥  
  
मदिरामोदनिरता मदिरामज्जने रता ।  
यशोधरी यशोविद्या यशोदानन्दवर्द्धिनी ॥ १८-१६२ ॥  
  
यशःकर्पूरधवला यशोदामविभूषिता ।  
यमराजप्रिया [स्वसा ख पाठः ।] योगमार्गानन्दप्रवर्द्धिनी ॥ १८-१६३ ॥  
  
यमस्वसा च यमुना योगमार्गप्रवर्द्धिनी ।  
यादवानन्दकर्त्री च यादवानन्दवर्द्धिनी ॥ १८-१६४ ॥  
  
यज्ञप्रीता यज्ञमयी यज्ञकर्मविभूषिता ।  
रामप्रीता रामरता रामतोषणतत्परा ॥ १८-१६५ ॥  
  
राज्ञी राजकुलेज्या च राजराजेश्वरी रमा ।  
रमणी रामणी रम्या रामानन्दप्रदायिनी ॥ १८-१६६ ॥  
  
(प्। २१७) रजनीकरपूर्णास्या रक्तोत्पलविलोचना ।  
लाङ्गलिप्रेमसन्तुष्टा लाङ्गलिप्रणयप्रिया ॥ १८-१६७ ॥  
  
लाक्षारुणा च ललना लीला लीलावती लया ।  
लङ्केश्वरगुणप्रीता लङ्केशवरदायिनी ॥ १८-१६८ ॥  
  
लवङ्गीकुसुमप्रीता लवङ्गकुसुमस्रजा [मोत्सुका ख ।] ।  
धाता विवस्वद्गृहिणी विवस्वत्प्रेमधारिणी ॥ १८-१६९ ॥  
  
शवोपरिसमासीना शववक्षःस्थलस्थिता ।  
शरणागतरक्षित्री शरण्या श्रीः शरद्गुणा ॥ १८-१७० ॥  
  
षट्कोणमध्यमध्यस्था [चक्र ख पाठः ।] सम्पद(ह?र्थ)निषेविता ।  
हू।काराकारिणी देवी हू।काररूपशोभिता ॥ १८-१७१ ॥  
  
क्षेमङ्करी तथा क्षेमा क्षेमधामविवर्द्धिनी ।  
क्षेमाम्नाया तथाज्ञा च इडा इश्वरवल्लभा ॥ १८-१७२ ॥  
  
उग्रदक्षा तथा चोग्रा अकारादिस्वरोद्भवा ।  
ऋकारवर्णकूटस्था ॠकारस्वरभूषिता ॥ १८-१७३ ॥  
  
एकारा च तथा चैका एकाराक्षरवासिता ।  
ऐष्टा चैषा तथा चौषा औकाराक्षरधारिणी ॥ १८-१७४ ॥  
  
अम् अःकारस्वरूपा च सर्वागमसुगोपिता (१०००) ।  
इत्येतत् कथितं देवि तारानामसहस्रकम् ॥ १८-१७५ ॥  
  
य इदं पठति स्तोत्रं प्रत्यहं भक्तिभावतः ।  
दिवा वा यदि वा रात्रौ सन्ध्ययोरुभयोरपि ॥ १८-१७६ ॥  
  
स्तवराजस्य पाठेन राजा भवति किङ्करः ।  
सर्वागमेषु पूज्यः स्यात् सर्वतन्त्रे स्वयं हरः ॥ १८-१७७ ॥  
  
शिवस्थाने श्मशाने च शून्यागारे चतुष्पथे ।  
य पठेच्छृणुयाद् वापि स योगी नात्र संशयः ॥ १८-१७८ ॥  
  
(प्। २१८) यानि नामानि सन्त्यस्मिन् प्रसङ्गाद् मुरवैरिणः ।  
ग्राह्याणि तानि कल्याणि नान्यान्यपि [तु ख पाठः ।] कदाचन ॥ १८-१७९ ॥  
  
हरेर्नाम न गृह्णीयाद् न स्पृशेत् तुलसीदलम् ।  
नान्यचिन्ता प्रकर्तव्या नान्यनिन्दा कदाचन ॥ १८-१८० ॥  
  
सिन्दूरकरवीराद्यैः पुष्पैर्लोहितकैस्तथा ।  
योऽर्चयेद् भक्तिभावेन तस्यासाध्यं न किञ्चन ॥ १८-१८१ ॥  
  
वातस्तम्भं जलस्तम्भं गतिस्तम्भं विवस्वतः ।  
वह्नेः स्तम्भं [शैत्यं ख पाठः ।] करोत्येव स्तवस्यास्य प्रकीर्तनात् ॥ १८-  
१८२ ॥  
  
श्रियमाकर्षयेत् [पते ख पाठः ।] तूर्णमानृण्यं जायते हठात् ।  
यथा तृणं दहेद् वह्निस्तथारीन् मर्दयेत् क्षणात् ॥ १८-१८३ ॥  
  
मोहयेद् राजपत्नीश्च देवानपि वशं नयेत् ।  
यः पठेत् शृणुयाद् वापि एकचित्तेन सर्वदा ॥ १८-१८४ ॥  
  
दीर्घायुश्च सुखी वाग्मी वाणी तस्य वशङ्करी ।  
सर्वतीर्थाभिषेकेण गयाश्राद्धेन यत् फलम् ॥ १८-१८५ ॥  
  
तत्फलं लभते सत्यं यः पठेदेकचित्ततः ।  
येषामाराधने श्रद्धा ये तु साधितुमुद्यताः ॥ १८-१८६ ॥  
  
तेषां कृतित्वं सर्वं स्याद् गतिर्देवि परा च सा ।  
ऋतुयुक्तलतागारे स्थित्वा दण्डेन ताडयेत् ॥ १८-१८७ ॥  
  
जप्त्वा स्तुत्वा च भक्त्या च गच्छेद् वै तारिणीपदम् ।  
अष्टम्यां च चतुर्दश्यां नवम्यां शनिवासरे ॥ १८-१८८ ॥  
  
सङ्क्रान्त्यां मण्डले रात्रौ अमावास्यां च योऽर्चयेत् ।  
वर्षं व्याप्य च देवेशि तस्याधीनाश्च सिद्धयः ॥ १८-१८९ ॥  
  
सुतहीना च या नारी दौर्भाग्यामयपीडिता ।  
वन्ध्या वा काकवन्ध्या वा मृतगर्भा च याङ्गना ॥ १८-१९० ॥  
  
(प्। २१९) धनधान्यविहीना च रोगशोकाकुला च या ।  
सापि चैतद् महादेवि भूर्जपत्रे लेखापयेत् [लिखेत् ततः ख पाठः ।] ॥ १८-१९१ ॥  
  
सव्ये भुजे च बध्नीयात् सर्वसौख्यवती भवेत् ।  
एवं पुमानपि प्रायो दुःखेन परिपीडितः ॥ १८-१९२ ॥  
  
सभायां व्यसने घोरे विवादे शत्रुसङ्कटे ।  
चतुरङ्गे च तथा युद्धे सर्वत्रापत्[अरि ख पाठ]प्रपीडिते ॥ १८-१९३ ॥  
  
स्मरणादेव कल्याणि सङ्क्षयं यान्ति दूरतः ।  
पूजनीयं प्रयत्नेन शून्यागारे शिवालये ॥ १८-१९४ ॥  
  
बिल्वमूले श्मशाने च तटे वा कुलमण्डले ।  
शर्करासवसंयुक्तैर्भक्तैर्दुग्धैः सपायसैः ॥ १८-१९५ ॥  
  
अपूपापिष्टसंयुक्तैर्नैवेद्यैश्च यथोचितैः ।  
निवेदितं च यद्द्रव्यं भोक्तव्यं च विधानतः ॥ १८-१९६ ॥  
  
तन्न चेद् भुज्यते मोहाद् भोक्तुं नेच्छन्ति देवताः ।  
अनेनैव विधानेन योऽर्चयेत् परमेश्वरीम् ॥ १८-१९७ ॥  
  
स भूमिवलये देवि साक्षादीशो न संशयः ।  
महाशङ्खेन देवेशि सर्वं कार्यं जपादिकम् ॥ १८-१९८ ॥  
  
कुलसर्वस्वकस्यैवं प्रभावो वर्णितो मया ।  
न शक्यते समाख्यातुं वर्षकोटिशतैरपि ॥ १८-१९९ ॥  
  
किञ्चिद् मया च चापल्यात् कथितं परमेश्वरि ।  
जन्मान्तरसहस्रेण वर्णितुं नैव शक्यते ॥ १८-२०० ॥  
  
कुलीनाय प्रदातव्यं ताराभक्तिपराय च ।  
अन्यभक्ताय नो देयं वैष्णवाय विशेषतः ॥ १८-२०१ ॥  
  
कुलीनाय महेच्छाय भक्तिश्रद्धापराय च ।  
महात्मने सदा देयं परीक्षितगुणाय च ॥ १८-२०२ ॥  
  
(प्। २२०) नाभक्ताय प्रदातव्यं पथ्यन्तरपराय च ।  
न देयं देवदेवेशि गोप्यं सर्वागमेषु च ॥ १८-२०३ ॥  
  
पूजाजपविहीनाय स्त्रीसुरानिन्दकाय च ।  
न स्तवं दर्शयेत् क्वापि सन्दर्श्य शिवहा भवेत् ॥ १८-२०४ ॥  
  
पठनीयं सदा देवि सर्वावस्थासु सर्वदा ।  
यः स्तोत्रं कुलनायिके प्रतिदिनं भक्त्या पठेद् मानवः   
स स्याद्वित्तचयैर्धनेश्वरसमो विद्यामदैर्वाक्पतिः ।  
सौन्दर्येण च मूर्तिमान् मनसिजः कीर्त्या च नारायणः   
शक्त्या शङ्कर एव सौख्य[शौर्य ।]विभवैर्भूमेः पतिर्नान्यथा ॥ १८-२०५ ॥  
  
इति ते कथितं गुह्यं तारानामसहस्रकम् ।  
अस्मात् परतरं स्तोत्रं नास्ति तन्त्रेषु निश्चयः ॥ १८-२०६ ॥  
  
  
इति श्रीबृहन्नीलतन्त्रे भैरवभैरवीसंवादे (तारासहस्रनामनिरूपणं)   
अष्टादशः पटलः ॥ १८ ॥  
  
  
  
  
  
अथ  
  
एकोनविंशः पटलः ।  
  
  
श्रीभैरव उवाच ।  
  
  
अथ वक्ष्ये महेशानि कवचं परमाद्भुतम् ।  
यज्ज्ञात्वा साधकाः सर्वे अवश्यं मुक्तिमाप्नुयुः ॥ १९-१ ॥  
  
(प्। २२१) श्रूयतां परमं गुह्यं कवचं मन्मुखिदितम् ।  
जपाद्धि सर्वकल्याणं जायते नात्र संशयः ॥ १९-२ ॥  
  
अप्रकाश्यं महादेवि तव स्नेहात् प्रकाशितम् ।  
उद्धृतं सारभूतानां सारात् सारतरं परम् ॥ १९-३ ॥  
  
कवचं धारयेद् यस्तु पठेद् वा भक्तिभावतः ।  
स शिवः स च विद्येशः स च योगी न संशयः ॥ १९-४ ॥  
  
कवचेन विना देवि योऽर्चयेत् तारिणीं पराम् ।  
कल्पकोटिशतेनापि न सिद्धिर्जायते प्रिये ॥ १९-५ ॥  
  
ब्रह्मविष्णुशिवानां च बीजं रक्षतु मूलकम् ।  
तदेव शक्तिमूलं च लिङ्गं रक्षतु यत्नतः ॥ १९-६ ॥  
  
मणिपूरं सदा पातु वधूबीजमशेषतः ।  
अनाहतं वर्मबीजं पातु मे सर्वसर्वतः ॥ १९-७ ॥  
  
अस्त्रादि सर्वदा पातु विशुद्धं कण्ठदेशकम् ।  
शेषं हि पातु मे नित्यमाज्ञास्थानं द्विपत्रकम् ॥ १९-८ ॥  
  
शीर्षं पातु सदा तारा जटा पातु सदाननम् ।  
नीलासरस्वती पातु हृदयं मे सदा पुनः ॥ १९-९ ॥  
  
मूलाधारं सदा पातु महानीलसरस्वती ।  
अक्षोभ्यः पातु सर्वाङ्गं बृहती पातु भालकम् ॥ १९-१० ॥  
  
उग्रतारा देवता मे शङ्खं रक्षतु सर्वदा ।  
कर्णौ (तु)मे सदा पातु ह्रीं बीजं तदशेषतः ॥ १९-११ ॥  
  
स्तनद्वयं सदा पातु हूंशक्तिर्विघ्नघातकः ।  
रसनां मे सदा पातु लक्ष्मीर्देवी च शाश्वती ॥ १९-१२ ॥  
  
रसनाग्रं सदा पातु सरस्वती प्रयत्नतः ।  
रतिः पातु सदा बीजं प्रीतिर्मे वदनं सदा ॥ १९-१३ ॥  
  
(प्। २२२) कीर्तिः कीर्तिं सदा पातु शान्तिः शान्तिं सदावतु ।  
पुष्टिर्मे पातु पुष्टिं च तुष्टिस्तुष्टिं सदावतु ॥ १९-१४ ॥  
  
वैरोचनः सदा पातु शङ्खं च शङ्खपाण्डुरः ।  
पाण्डुरो मे सदा गुह्यं पातु नित्यं च सर्वशः ॥ १९-१५ ॥  
  
पद्मनाभः सदा पातु नाभिं मे दशपत्रिकाम् ।  
असिताङ्गः पातु लिङ्गं नामकः पातु कर्णकौ ॥ १९-१६ ॥  
  
मामकः पातु मे बाहू हस्तौ पातु महेश्वरी ।  
तारा [तारको ख पाठः ।] मे पातु सततं पृष्ठं पद्मान्तको मम ॥ १९-१७   
॥  
  
पार्श्वं मे च सदा (पा(तु?तां)यमान्तकवदान्तकौ ।  
चरणौ मे सदा पातां विघ्नान्तनरकान्तकौ ॥ १९-१८ ॥  
  
तारा मे पातु सततम् अष्टाङ्गं परमेश्वरी ।  
इतीदं कवचं देवि कथितं मन्मुखोदितम् ॥ १९-१९ ॥  
  
प्रमादात् परमेशानि न प्रकाश्यं कदाचन ।  
योगिनीभिस्तदा हन्यात् स्वयं च वधकारिणी ॥ १९-२० ॥  
  
यदि भाग्यवशाद् देवि लब्धं साधकसत्तमैः ।  
तदा तस्य महासिद्धिर्जायते देवि निश्चितम् ॥ १९-२१ ॥  
  
निषेद्धेभ्यो न दातव्यं न प्रकाश्यं कदाचन ।  
यदि दद्याद् निषिद्धेभ्यो तदा मृत्युमवाप्नुयात् ॥ १९-२२ ॥  
  
दद्यात् शान्ताय शिष्याय तन्त्रमन्त्रयुताय च ।  
गुरुभक्तियुतायैव तत्र सिद्धिरनुत्तमा ॥ १९-२३ ॥  
  
रहस्यं कथितं सर्वमनन्तफलदायकम् ।  
गोप्तव्यं परमेशानि न प्रकाश्यं कदाचन ॥ १९-२४ ॥  
  
कवचेन विना देवि योऽर्चयेत् तारिणीं शिवाम् ।  
तमश्नाति महोग्रा सा योगिनीभिः सुनिश्चितम् ॥ १९-२५ ॥  
  
(प्। २२३) इति ते कथितं गुह्यं कवचं देवि दुर्लभम् ।  
अथ वक्ष्ये महेशानि गोपनीयं प्रयत्नतः ॥ १९-२६ ॥  
  
गुप्तमन्त्रं गुप्तजापं शृणुष्व क(म)लानने ।  
महाशक्तिं समुद्धृत्य मातङ्गीं परमेश्वरीम् ॥ १९-२७ ॥  
  
वह्निबीजं महेशानि बीजत्रयमुदाहृतम् ।  
बीजत्रयात्मकं मन्त्रं सर्वसारस्वतप्रदम् ॥ १९-२८ ॥  
  
एकादशसहस्रं तु पुरश्चरणमिष्यते ।  
होमयेत् तद्दशांशेन दशांशेनैव तर्पणम् ॥ १९-२९ ॥  
  
अभिषेकं दशांशेन भोजयेद् ब्राह्मणान् दश ।  
मधूनि पायसं चैव महाज्यं च महेश्वरि ॥ १९-३० ॥  
  
जुहुयाद् भक्तिभावेन सर्वतन्त्रेषु गोपितम् ।  
अनेन मन्त्रराजेन साधयेत् तारिणीं शुभाम् ॥ १९-३१ ॥  
  
ततः सिद्धो महादेवि भवत्येव महेश्वरि ।  
युवतीयोनिदेशे तु हस्तमारोप्य सुन्दरि ॥ १९-३२ ॥  
  
उत्तरास्यो महेशानि भूत्वा परमसुन्दरीम् ।  
तारिणीं भावयेद् देवि मनसा काममोहिनीम् ॥ १९-३३ ॥  
  
सम्भाव्य परमेशानि योनिमध्ये महेश्वरि ।  
तत्र मुखं समानीय जपेदष्टोत्तरं शतम् ॥ १९-३४ ॥  
  
सिद्धमन्त्री महेशानि जायते नात्र संशयः ।  
पञ्चदिनप्रयोगेन कुबेर इव जायते ॥ १९-३५ ॥  
  
सर्वैश्वर्ययुतो भूत्वा विहरेत् क्षितिमण्डले ।  
अष्टोत्तरशतं जप्यं स्तनमर्दनपूर्वकम् ॥ १९-३६ ॥  
  
क्षिपेत् लिङ्गं योनिगर्ते लघु शीर्षे च मस्तकम् ।  
घाताघातेन देवेशि शुक्रमुत्सार्य सुन्दरि ॥ १९-३७ ॥  
  
(प्। २२४) वामहस्ते तदाधाय तिलकं कारयेद् यदि ।  
सर्वसम्पत्तिमान् भूत्वा मोदते पृथिवीतले ॥ १९-३८ ॥  
  
राजानोऽपि च दासत्वं भजन्ते किं परे जनाः ।  
तस्य पादपद्मद्वन्द्वं रा(ज्ञः?ज्ञां)किरीटभूषणम् ॥ १९-३९ ॥  
  
सभायां जायते देवि बृहस्पतिरिवापरः ।  
इति ते कथितं गुप्तमन्त्रजापं महाधनम् ॥ १९-४० ॥  
  
मन्त्रराजं महादेवि कथितं नगन्दिनि ।  
गोपनीयं पशोरग्रे सिद्धमन्त्रं सदा शिवे ॥ १९-४१ ॥  
  
  
इति श्रीबृहन्नीलतन्त्रे भैरवभैरवीसंवादे (ताराकवच   
गुप्तमन्त्रनिरूपणं) एकोनविंशः पटलः ॥ १९ ॥  
  
  
  
  
  
अथ  
  
विंशः पटलः ।  
  
  
श्रीदेव्युवाच ।  
  
  
सर्वं संसूचितं देव नाम्नां शतं महेश्वर ।  
यत्नैः शतैर्महादेव मयि नात्र प्रकाशितम् ॥ २०-१ ॥  
  
पठित्वा परमेशान हठात् सिद्ध्यति साधकः ।  
नाम्नां शतं महादेव कथयस्व समासतः ॥ २०-२ ॥  
  
  
(प्। २२५) श्रीभैरव उवाच ।  
  
  
शृणु देवि प्रवक्ष्यामि भक्तानां हितकारकम् ।  
यज्ज्ञात्वा साधकाः सर्वे जीवन्मुक्तिमुपागताः ॥ २०-३ ॥  
  
कृतार्थास्ते हि विस्तीर्णा यान्ति देवीपुरे स्वयम् ।  
नाम्नां शतं प्रवक्ष्यामि जपात् स(अ)र्वज्ञदायकम् ॥ २०-४ ॥  
  
नाम्नां सहस्रं सन्त्यज्य नाम्नां शतं पठेत् सुधीः ।  
कलौ नास्ति महेशानि कलौ नान्या गतिर्भवेत् ॥ २०-५ ॥  
  
शृणु साध्वि वरारोहे शतं नाम्नां पुरातनम् ।  
सर्वसिद्धिकरं पुंसां साधकानां सुखप्रदम् ॥ २०-६ ॥  
  
तारिणी तारसंयोगा महातारस्वरूपिणी ।  
तारकप्राणहर्त्री च तारानन्दस्वरूपिणी ॥ २०-७ ॥  
  
महानीला महेशानी महानीलसरस्वती ।  
उग्रतारा सती साध्वी भवानी भवमोचिनी ॥ २०-८ ॥  
  
महाशङ्खरता भीमा शाङ्करी शङ्करप्रिया ।  
महादानरता चण्डी चण्डासुरविनाशिनी ॥ २०-९ ॥  
  
चन्द्रवद्रूपवदना चारुचन्द्रमहोज्ज्वला ।  
एकजटा कुरङ्गाक्षी वरदाभयदायिनी ॥ २०-१० ॥  
  
महाकाली महादेवी गुह्यकाली वरप्रदा ।  
महाकालरता साध्वी महैश्वर्यप्रदायिनी ॥ २०-११ ॥  
  
मुक्तिदा स्वर्गदा सौम्या सौम्यरूपा सुरारिहा ।  
शठविज्ञा महानादा कमला बगलामुखी ॥ २०-१२ ॥  
  
महामुक्तिप्रदा काली कालरात्रिस्वरूपिणी ।  
सरस्वती सरिच्श्रेष्ठा स्वर्गङ्गा स्वर्गवासिनी ॥ २०-१३ ॥  
  
हिमालयसुता कन्या कन्यारूपविलासिनी ।  
शवोपरिसमासीना मुण्डमालाविभूषिता ॥ २०-१४ ॥  
  
(प्। २२६) दिगम्बरा पतिरता विपरीतरतातुरा ।  
रजस्वला रजःप्रीता स्वयम्भूकुसुमप्रिया ॥ २०-१५ ॥  
  
स्वयम्भूकुसुमप्राणा स्वयम्भूकुसुमोत्सुका ।  
शिवप्राणा शिवरता शिवदात्री शिवासना ॥ २०-१६ ॥  
  
अट्टहासा घोररूपा नित्यानन्दस्वरूपिणी ।  
मेघवर्णा किशोरी च युवतीस्तनकुङ्कुमा ॥ २०-१७ ॥  
  
खर्वा खर्वजनप्रीता मणिभूषितमण्डना ।  
किङ्किणीशब्दसंयुक्ता नृत्यन्ती रक्तलोचना ॥ २०-१८ ॥  
  
कृशाङ्गी कृसरप्रीता शरासनगतोत्सुका ।  
कपालखर्परधरा पञ्चाशन्मुण्डमालिका ॥ २०-१९ ॥  
  
हव्यकव्यप्रदा तुष्टिः पुष्टिश्चैव वराङ्गना ।  
शान्तिः क्षान्तिर्मनो बुद्धिः सर्वबीजस्वरूपिणी ॥ २०-२० ॥  
  
उग्रापतारिणी तीर्णा निस्तीर्णगुणवृन्दका ।  
रमेशी रमणी रम्या रामानन्दस्वरूपिणी ॥ २०-२१ ॥  
  
रजनीकरसम्पूर्णा रक्तोत्पलविलोचना (१००) ।  
इति ते कथितं दिव्यं शतं नाम्नां महेश्वरि ॥ २०-२२ ॥  
  
प्रपठेद् भक्तिभावेन तारिण्यास्तारणक्षमम् ।  
सर्वासुरमहानादस्तूयमानमनुत्तमम् ॥ २०-२३ ॥  
  
षण्मासाद् महदैश्वर्यं लभते परमेश्वरि ।  
भूमिकामेन जप्तव्यं वत्सरात्तां लभेत् प्रिये ॥ २०-२४ ॥  
  
धनार्थी प्राप्नुयादर्थं मोक्षार्थी मोक्षमाप्नुयात् ।  
दारार्थी प्राप्नुयाद् दारान् सर्वागम(पुरो?प्रचो)दितान् ॥ २०-२५ ॥  
  
अष्टम्यां च शतावृत्त्या प्रपठेद् यदि मानवः ।  
सत्यं सिद्ध्यति देवेशि संशयो नास्ति कश्चन ॥ २०-२६ ॥  
  
इति सत्यं पुनः सत्यं सत्यं सत्यं महेश्वरि ।  
(प्। २२७) अस्मात् परतरं नास्ति स्तोत्रमध्ये न संशयः ॥ २०-२७ ॥  
  
नाम्नां शतं पठेद् मन्त्रं सञ्जप्य भक्तिभावतः ।  
प्रत्यहं प्रपठेद् देवि यदीच्छेत् शुभमात्मनः ॥ २०-२८ ॥  
  
इदानीं कथयिष्यामि विद्योत्पत्तिं वरानने ।  
येन विज्ञानमात्रेण विजयी भुवि जायते ॥ २०-२९ ॥  
  
योनिबीजत्रिरावृत्त्या मध्यरात्रौ वरानने ।  
अभिमन्त्र्य जलं स्निग्धम् अष्टोत्तरशतेन च ॥ २०-३० ॥  
  
तज्जलं तु पिबेद् देवि षण्मासं जपते यदि ।  
सर्वविद्यामयो भूत्वा मोदते पृथिवीतले ॥ २०-३१ ॥  
  
शक्तिरूपां महादेवीं शृणु हे नगनन्दिनि ।  
वैष्णवः शैवमार्गो वा शाक्तो वा गाणपोऽपि वा ॥ २०-३२ ॥  
  
तथापि शक्तेराधिक्यं शृणु भैरवसुन्दरि ।  
सच्चिदानन्दरूपाच्च सकलात् परमेश्वरात् ॥ २०-३३ ॥  
  
शक्तिरासीत् ततो नादो नादाद् बिन्दुस्ततः परम् ।  
अथ बिन्द्वात्मनः कालरूपबिन्दुकलात्मनः ॥ २०-३४ ॥  
  
जायते च जगत्सर्वं सस्थावरचरात्मकम् ।  
श्रोतव्यः स च मन्तव्यो निर्ध्यातव्यः स एव हि ॥ २०-३५ ॥  
  
साक्षात्कार्यश्च देवेशि आगमैर्विविधैः शिवे ।  
श्रोतव्यः श्रुतिवाक्येभ्यो मन्तव्यो मननादिभिः ॥ २०-३६ ॥  
  
उपपत्तिभिरेवायं ध्यातव्यो गुरुदेशतः ।  
तदा स एव सर्वात्मा प्रत्यक्षो भवति क्षणात् ॥ २०-३७ ॥  
  
तस्मिन् देवेशि प्रत्यक्षे शृणुष्व परमेश्वरि ।  
भावैर्बहुविधैर्देवि भावस्तत्रापि नीयते ॥ २०-३८ ॥  
  
भक्तेभ्यो नानाघासेभ्यो गवि चैको यथा रसः ।  
स(तु)दुग्धाख्यसंयोगे नानात्वं लभते प्रिये ॥ २०-३९ ॥  
  
(प्। २२८) तृणेन जायते देवि रसस्तस्मात् परो रसः ।  
तस्मात् दधि ततो हव्यं तस्मादपि रसोदयः ॥ २०-४० ॥  
  
स एव कारणं तत्र तत्कार्यं स च लक्ष्यते ।  
दृश्यते च महादे(व?वि)न कार्यं न च कारणम् ॥ २०-४१ ॥  
  
तथैवायं स एवात्मा नानाविग्रहयोनिषु ।  
जायते च ततो जातः कालभेदो हि भाव्यते ॥ २०-४२ ॥  
  
स जातः स मृतो बद्धः स मुक्तः स सुखी पुमान् ।  
स वृद्धः स च विद्वांश्च न स्त्री पुमान् नपुंसकः ॥ २०-४३ ॥  
  
नानाध्याससमायोगादात्मना जायते शिवे ।  
एक एव स एवात्मा सर्वरूपः सनातनः ॥ २०-४४ ॥  
  
अव्यक्तश्च स च व्यक्तः प्रकृत्या ज्ञायते ध्रुवम् ।  
तस्मात् प्रकृतियोगेन विना न ज्ञायते क्वचित् ॥ २०-४५ ॥  
  
विना घटत्वयोगेन न प्रत्यक्षो यथा घटः ।  
इतराद् भिद्यमानोऽपि स भेदमुपगच्छति ॥ २०-४६ ॥  
  
मां विना पुरुषे भेदो न च याति कथञ्चन ।  
न प्रयोगैर्न च ज्ञानैर्न श्रुत्या न गुरुक्रमैः ॥ २०-४७ ॥  
  
न स्नानैस्तर्पणैर्वापि नच (ज्ञा?दा)नैः कदाचन ।  
प्रकृत्या ज्ञायते ह्यात्मा प्रकृत्या लुप्यते पुमान् ॥ २०-४८ ॥  
  
प्रकृत्याधिष्ठितं सर्वं प्रकृत्या वञ्चितं जगत् ।  
प्रकृत्या भेदमाप्नोति प्रकृत्याभेदमाप्नुयात् ॥ २०-४९ ॥  
  
नरस्तु प्रकृतिर्नैव न पुमान् परमेश्वरः ।  
इति ते कथितं तत्त्वं सर्वसारमनोरमम् ॥ २०-५० ॥  
  
  
इति श्रीबृहन्नीलतन्त्रे भैरवभैरवीसंवादे (ताराशतनाम   
तत्त्वसारनिरूपणं) विंशः पटलः ॥ २० ॥  
  
  
  
  
  
अथ  
  
एकविंशः पटलः ।  
  
  
श्रीभैरव उवाच  
  
  
अथ वक्ष्ये महेशानि तत्त्वसारं पुरातनम् ।  
येन विज्ञानमात्रेण कुबेर इव जायते ॥ २१-१ ॥  
  
ताम्रसीसकमेतत् तु पित्तलं चापि यत्नतः ।  
चतुर्हस्तप्रमाणं हि गर्तं कृत्वा तु साधकः ॥ २१-२ ॥  
  
सरलं भस्म कुर्याच्च विवर्जाङ्गारसंयुतम् ।  
करीषमर्धसं(युक्तं?शुष्कं)ताम्रस्योपरि पूरितम् ॥ २१-३ ॥  
  
तापयेत् परमेशानि दिनानि सप्त चैव हि ।  
ततः प(रे?रं)महेशानि उत्तोल्य यत्नतः शिवे ॥ २१-४ ॥  
  
पात्रे लोहमये देवि तमादाय महेश्वरि ।  
वि(वज?वर्जा)ङ्गारजैर्देवि अलातैस्तापयेद् दृढम् ॥ २१-५ ॥  
  
द्रवीभूतं तथा ताम्रं येन जायेत सुन्दरि ।  
तदर्धं च रसं तत्र दद्यात् प्रयतमानसः ॥ २१-६ ॥  
  
विजावरसकेनैव अटरूषरसेन च ।  
सिंहिकारसकेनाथ युक्तं कुर्याद् महेश्वरी ॥ २१-७ ॥  
  
ततश्च स्वर्णं जायेत सत्यं सुरगणार्चिते ।  
मूलमन्त्रस्य जाप्येन सिद्ध्यत्येव न संशयः ॥ २१-८ ॥  
  
सहस्रदशजापेन सिद्ध्यत्येव न संशयः ।  
पूर्वोक्तेन रसेनैव शुद्धसूतेन वा पुनः ॥ २१-९ ॥  
  
(प्। १३०) संहृत्य तत्र दद्याच्च सीसकं रूप्यतां व्रजेत् ।  
इति ते कथितं सर्वं सर्वसारस्वतप्रदम् ॥ २१-१० ॥  
  
प्रयोगार्हो भवेद् देवि सत्यं सत्यं वरानने ।  
इदानीं शृणु चार्वङ्गि सूतभस्म तथैव च ॥ २१-११ ॥  
  
येन विज्ञानमात्रेण मन्त्रसिद्धिर्भवेत् प्रिये ।  
सार्धहस्तप्रमाणेन गर्तं कृत्वा तु देशिकः ॥ २१-१२ ॥  
  
हरिद्रागोमयेनाथ लेपयेत् परमेश्वरि ।  
ततस्तु गजमूत्रेण भस्म कुर्याद् यथाविधि ॥ २१-१३ ॥  
  
वैजयन्त्याश्च मूलेन तथा सिद्धरसेन च ।  
करीषकेण देवेशि भस्मीकुर्याद् विधानतः ॥ २१-१४ ॥  
  
शुद्धसुतं समादाय मङ्गले वासरे निशि ।  
ऊर्ध्वाधो लवणं दत्त्वा भस्मीभवति तत्क्षणात् ॥ २१-१५ ॥  
  
अश्वत्थपल्लवेनैव संयुक्तं परमेश्वरि ।  
सूतभस्म भवत्येव परेशि नात्र संशयः ॥ २१-१६ ॥  
  
अश्वदन्तेन देवेशि वाजिमारेण चैव हि ।  
संयुक्तसूतं तत्रत्यं भस्मीभवति तत्क्षणात् ॥ २१-१७ ॥  
  
धातुना सह युक्तं तद् बद्धिभवति सुन्दरि ।  
पातालरसकेनैव भवेच्च स्वर्णमुत्तमम् ॥ २१-१८ ॥  
  
आदौ च गुलिकां बद्ध्वा पश्चाद् रसेन ताडयेत् ।  
ततो बद्धिभवत्येव सत्यं गुरुगणार्चिते ॥ २१-१९ ॥  
  
त्रिरात्रस्य विधानेन जपं कुर्याच्छुचिस्मिते ।  
ततः प्रयोगो देवेशि सिद्धो नास्त्यत्र संशयः ॥ २१-२० ॥  
  
भावनारससम्पन्नो भवेद् योगी महाकविः ।  
भावस्य निर्णयं देवि कथितमपि शोभने ॥ २१-२१ ॥  
  
(प्। २३१) भावस्तु त्रिविधो देवि दिव्यवीरपशुक्रमात् ।  
गुरवस्तु त्रिधा ज्ञेयास्तथैव मन्त्रदेवताः ॥ २१-२२ ॥  
  
आद्यो भावो महादेवि श्रेयान् सर्वागमेषु च ।  
द्वितीयो मध्यमः प्रोक्तस्तृतीयः सर्वनिन्दितः ॥ २१-२३ ॥  
  
बहुजापात् तथा होमात् कायक्लेशादिविस्तरैः ।  
न भावेन बिना देवि मन्त्रविद्या फलप्रदा ॥ २१-२४ ॥  
  
किं वीरसाधनैर्लक्षैः किं वा कृष्टिकुलाकुलैः ।  
किं पीठपूजनेनैव किं कन्याभोजनादिभिः ॥ २१-२५ ॥  
  
स्वयोषित्प्रीतिदानेन किं परेषां तथैव च ।  
किं जितेन्द्रियभावेन किं कुलाचारकर्मणा ॥ २१-२६ ॥  
  
यदि भावविशुद्धात्मा न स्यात् कुलपरायणः ।  
भावेन लभते मुक्तिं भावेन कुलवर्द्धनम् ॥ २१-२७ ॥  
  
भावेन गोत्रवृद्धिः स्याद् भावेन कुलसाधनम् ।  
किं न्यासविस्तरेणैव किं भूतशुद्धिविस्तरैः ॥ २१-२८ ॥  
  
किं तथा पूजनेनैव यदि भावो न जायते ।  
शेषभावो महादे(व?वि)सर्वकर्मसुखावहः ॥ २१-२९ ॥  
  
तेन भावेन देवेशि पूजयेत् परमेश्वरीम् ।  
विना हेतुकमासाद्य क्षोभयुक्तो महेश्वरः ॥ २१-३० ॥  
  
यत्र कुत्र कुजे वारे श्मशानगमने कृते ।  
पूजाफलं लभेत् तत्र सप्तवासरसम्मितम् ॥ २१-३१ ॥  
  
चतुर्दश्यां गते तत्र पक्षपुण्यफलं लभेत् ।  
नागते नार्चिते स्थाने पशुरेव न संशयः ॥ २१-३२ ॥  
  
नान्यः स्यादधिको देव इति चिन्तापरायणः ।  
साधके क्षोभमापन्ने मम क्षोभः प्रजायते ॥ २१-३३ ॥  
  
(प्। २३२) तस्माद् यत्नाद् भोगयुतो भवेद् वीरवरः सदा ।  
भोगेन मोक्षमाप्नोति भोगेन कुलसुन्दरीम् ॥ २१-३४ ॥  
  
बिना हेतुकमासाद्य क्षोभयुक्तो महेश्वरः ।  
न पूजां मानसीं कुर्याद् न ध्यानं नच चिन्तनम् ॥ २१-३५ ॥  
  
यद्यद् वदति निद्राति यत्करोति यदर्चति ।  
तत् सर्वं कुलरूपं तु ध्यात्वैवं विहरेत् सुधीः ॥ २१-३६ ॥  
  
तस्माद् भुक्त्वा च पीत्वा च पूजयेत् परमेश्वरीम् ।  
न चैव श्रुतिदोषोऽत्र नापराधादिदुषणम् ॥ २१-३७ ॥  
  
एकाकी निर्जने देशे श्मशाने पर्वते वने ।  
शुन्यागारे नदीतीरे निःशङ्को विहरेत् सदा ॥ २१-३८ ॥  
  
वीराणां जपकालस्तु सर्वकालः प्रशस्यते ।  
सर्वदेशे सर्वपीठे कर्तव्यं कुलतोषणम् ॥ २१-३९ ॥  
  
इति विज्ञाय देवेशि सर्वं कुर्याद् वरानने ।  
बहुनात्र किमुक्तेन किमन्यत् कथयामि ते ॥ २१-४० ॥  
  
  
इति श्रीबृहन्निलतन्त्रे भैरवीभैरवसंवादे (रसायन � भावनिरूपणं)   
एकविंशः पटलः ॥ २१ ॥  
  
  
  
  
  
अथ  
  
द्वाविंशः पटलः ।  
  
  
श्रीदेव्युवाच ।  
  
  
पूर्वं हि सूचितं देव कालीनामसहस्रकम् ।  
तद्वदस्व महादेव यदि स्नेहोऽस्ति मां प्रति ॥ २२-१ ॥  
  
  
श्रीभैरव उवाच ।  
  
  
तन्त्रेऽस्मिन् परमेशानि कालीनामसहस्रकम् ।  
शृणुष्वैकमना देवि भक्तानां प्रीतिवर्द्धनम् ॥ २२-२ ॥  
  
  
(ॐ अस्याः श्रीकालीदेव्याः मन्त्रसहस्रनामस्तोत्रस्य महाकालभैरव ऋषिः   
अनुष्टुप् छन्दः श्रीकाली देवता क्री। बीजं हू। शक्तिः ह्री। कीलकं   
धर्मार्थकाममोक्षार्थे विनियोगः) । न्यासादि,   
  
  
कलिका कामदा कुल्ला भद्रकाली गणेश्वरी ।  
भैरवी भैरवप्रीत भवानी भवमोचिनी ॥ २२-३ ॥  
  
कालरात्रिर्महारात्रिर्मोहरात्रिश्च मोहिनी ।  
महाकालरता सूक्ंसा कौलव्रतपरायणा ॥ २२-४ ॥  
  
कोमलाङ्गी करालाङ्गी कमनीया वराङ्गना ।  
गन्धचन्दनदिग्धाङ्गी सती साध्वी पतिव्रता ॥ २२-५ ॥  
  
काकिनी वर्णरूपा च महाकालकुटुम्बिनी ।  
कामहन्त्री कामकला कामविज्ञा महोदया ॥ २२-६ ॥  
  
कान्तरूपा महालक्ष्मिर्महाकालस्वरूपिणी ।  
कुलीना कुलसर्वस्वा कुलवर्त्मप्रदर्शिका ॥ २२-७ ॥  
  
(प्। २३४) कुलरूपा चकोराक्षी श्रीदुर्गा दुर्गनाशिनी ।  
कन्या कुमारी गौरी तु कृष्णदेहा महामनाः ॥ २२-८ ॥  
  
कृष्णाङ्गी नीलदेहा च पिङ्गकेशी कृशोदरी ।  
पिङ्गाक्षी कमलप्रीता काली कालपराक्रमा ॥ २२-९ ॥  
  
कलानाथप्रिया देवी कुलकान्ताऽपराजिता ।  
उग्रतारा महोग्रा च तथा चैकजटा शिवा ॥ २२-१० ॥  
  
नीला घना बलाका च कालदात्री कलात्मिका ।  
नारायणप्रिया सूक्ष्मा वरदा भक्तवत्सला ॥ २२-११ ॥  
  
वरारोहा महाबाणा किशोरी युवती सती ।  
दीर्घाङ्गी दीर्घकेशा च नृमुण्डधारिणी तथा ॥ २२-१२ ॥  
  
मालिनी नरमुण्डाली शवमुण्डास्थिधारिणी ।  
रक्तनेत्रा विशालाक्षी सिन्दूरभूषणा मही ॥ २२-१३ ॥  
  
घोररात्रिर्महारात्रिर्घोरान्तकविनाशिनी ।  
नारसिंही महारौद्री नीलरूपा वृषासना ॥ २२-१४ ॥  
  
विलोचना विरूपाक्षी रक्तोत्पलविलोचना ।  
पूर्णेन्दुवदना भीमा प्रसन्नवदना तथा (१००) ॥ २२-१५ ॥  
  
पद्मनेत्रा विशालाक्षी शरज्ज्योत्स्नासमाकुला ।  
प्रफुल्लपुण्डरीकाभलोचना भयनाशिनी ॥ २२-१६ ॥  
  
अट्टहासा महोच्छ्वासा महाविघ्नविनाशिनी ।  
कोटराक्षी कृशग्रीवा कुलतीर्थप्रस(अ)धिनी ॥ २२-१७ ॥  
  
कुलगर्तप्रसन्नास्या महती कुलभूषिका ।  
बहुवाक्यामृतरसा चण्डरूपाति(रो?वे)गिनी ॥ २२-१८ ॥  
  
वेगदर्पा विशालैन्द्री प्रचण्डचण्डिका तथा ।  
चण्डिका कालवदना सुतीक्ष्णनासिका तथा ॥ २२-१९ ॥  
  
(प्। २३५) दीर्घकेशी सुकेशी च कपिलाङ्गी महारुणा ।  
प्रेतभूषणसम्प्रीता प्रेतदोर्दण्डघण्टिका ॥ २२-२० ॥  
  
शङ्खिनी शङ्खमुद्रा च शङ्खध्वनिनिनादिनी ।  
श्मशानवासिनी पूर्णा पूर्णेन्दुवदना शिवा ॥ २२-२१ ॥  
  
शिवप्रीता शिवरता शिवासनसमाश्रया ।  
पुण्यालया महापुण्या पुण्यदा पुण्यवल्लभा ॥ २२-२२ ॥  
  
नरमुण्डधरा भीमा भीमासुरविनाशिनी ।  
दक्षिणा दक्षिणाप्रीता नागयज्ञोपवीतिनी ॥ २२-२३ ॥  
  
दिगम्बरी महाकाली शान्ता पीनोन्नतस्तनी ।  
घोरासना घोररूपा सृक्प्रान्ते � रक्तधारिका ॥ २२-२४ ॥  
  
महाध्वनिः शिवासक्ता महाशब्दा महोदरी ।  
कामातुरा कामसक्ता प्रमत्ता शक्तभावना ॥ २२-२५ ॥  
  
समुद्रनिलया देवी महामत्तजनप्रिया ।  
कर्षिता कर्षणप्रीता सर्वाकर्षणकारिणी ॥ २२-२६ ॥  
  
वाद्यप्रीता महागीतरक्ता प्रेतनिवासिनी ।  
नरमुण्डसृजा गीता मालिनी माल्यभूषिता ॥ २२-२७ ॥  
  
चतुर्भुजा महारौद्री दशहस्ता प्रियातुरा ।  
जगन्माता जगद्धात्री जगती मुक्तिदा परा ॥ २२-२८ ॥  
  
जगद्धात्री जगत्त्रात्री जगदानन्दकारिणी ।  
जगज्जीवमयी हैमवती माया महाकचा ॥ २२-२९ ॥  
  
नागाङ्गी संहृताङ्गी च नागशय्यासमागता ।  
कालरात्रिर्दारुणा च चन्द्रसूर्यप्रतापिनी (२००) ॥ २२-३० ॥  
  
नागेन्द्रनन्दिनी देवकन्या च श्रीमनोरमा ।  
विद्याधरी वेदविद्या यक्षिणी शिवमोहिनी ॥ २२-३१ ॥  
  
(प्। २३६) राक्षसी डाकिनी देवमयी सर्वजगज्जया ।  
श्रुतिरूपा तथाग्नेयी महामुक्तिर्जनेश्वरी ॥ २२-३२ ॥  
  
पतिव्रता पतिरता पतिभक्तिपरायणा ।  
सिद्धिदा सिद्धिसन्दात्री तथा सिद्धजनप्रिया ॥ २२-३३ ॥  
  
कर्त्रिहस्ता शिवारूढा शिवरूपाअ शवासना ।  
तमिस्रा तामसी विज्ञा महामेघस्वरूपिणी ॥ २२-३४ ॥  
  
चारुचित्रा चारुवर्णा चारुकेशसमाकुला ।  
चार्वङ्गी चञ्चला लोला चीनाचारपरायणा ॥ २२-३५ ॥  
  
चीनाचारपरा लज्जावती जीवप्रदाऽनघा ।  
सरस्वती तथा लक्ष्मीर्महानीलसरस्वती ॥ २२-३६ ॥  
  
गरिष्ठा धर्मनिरता धर्माधर्मविनाशिनी ।  
विशिष्टा महती माल्या तथा सौमयजनप्रिया ॥ २२-३७ ॥  
  
भयदात्री भयरता भयानकजनप्रिया ।  
वाक्यरूपा छिन्नमस्ता छिन्नासुरप्रिया सदा ॥ २२-३८ ॥  
  
ऋग्वेदरूपा सावित्री रागयुक्ता रजस्वला ।  
रजःप्रीता रजोरक्ता रजःसंसर्गवर्द्धिनी ॥ २२-३९ ॥  
  
रजःप्लुता रजःस्फीता रजःकुन्तलशोभिता ।  
कुण्डली कुण्डलप्रीता तथा कुण्डलशोभिता ॥ २२-४० ॥  
  
रेवती रेवतप्रीता रेवा चैरावती शुभा ।  
शक्तिनी चक्रिणी पद्मा महापद्मनिवासिनी ॥ २२-४१ ॥  
  
पद्मालया महापद्मा पद्मिनी पद्मवल्लभा ।  
पद्मप्रिया पद्मरता महापद्मसुशोभिता ॥ २२-४२ ॥  
  
शूलहस्ता शूलरता शूलिनी शूलसङ्गिका ।  
पि(णा?ना)कधारिणी वीणा तथा वीणावती मघा ॥ २२-४३ ॥  
  
(प्। २३७) रोहिणी बहुलप्रीता तथा वाहनवर्द्धिता ।  
रणप्रीता रणरता रणासुरविनाशिनी ॥ २२-४४ ॥  
  
रणाग्रवर्तिनी (३००) राणा रणाग्रा रणपण्डिता ।  
जटायुक्ता जटापिङ्गा वज्रिणी शूलिनी तथा ॥ २२-४५ ॥  
  
रतिप्रिया रतिरता रतिभक्ता रतातुरा ।  
रतिभीता रतिगता महिषासुरनाशिनी ॥ २२-४६ ॥  
  
रक्तपा रक्तसम्प्रीता रक्ताख्या रक्तशोभिता ।  
रक्तरूपा रक्तगता रक्तखर्परधारिणी ॥ २२-४७ ॥  
  
गलच्छोणितमुण्डाली कण्ठमालाविभूषिता ।  
वृसासना वृषरता वृषासनकृताश्रया ॥ २२-४८ ॥  
  
व्याघ्रचर्मावृता रौद्री व्याघ्रचर्मावली तथा ।  
कामाङ्गी परमा प्रीता परासुरनि(वा?रा)सिनी ॥ २२-४९ ॥  
  
तरुणा तरुणप्राणा तथा तरुणमर्दिनी ।  
तरुणप्रेमदा वृद्धा तथा वृद्धप्रिया सती ॥ २२-५० ॥  
  
स्वप्नावती स्वप्नरता नारसिंही महालया ।  
अमोघा रुन्धती रम्या तीक्ष्णा भोगवती सदा ॥ २२-५१ ॥  
  
मन्दाकिनी मन्दरता महानन्दा वरप्रदा ।  
मानदा मानिनी मान्या माननीया मदातुरा ॥ २२-५२ ॥  
  
मदिरा मदिरोन्मादा मदिराक्षी मदालया ।  
सुदीर्घा मध्यमा नन्दा विनतासुरनिर्गता ॥ २२-५३ ॥  
  
जयप्रदा जयरता दुर्ज(या?य्या)सुरनाशिनी ।  
दुष्टदैत्यनिहन्त्री च दुष्टासुरविनाशिनी ॥ २२-५४ ॥  
  
सुखदा मोक्षदा मोक्षा महामोक्षप्रदायिनी ।  
कीर्तिर्यशस्विनी भूषा भूष्या भूतपतिप्रिया ॥ २२-५५ ॥  
  
(प्। २३८) गुणातीता गुणप्रीता गुणरक्ता गुणात्मिका ।  
सगुणा निर्गुणा सीता निष्ठा काष्ठा प्रतिष्ठिता ॥ २२-५६ ॥  
  
धनिष्ठा धनदा धन्या वसुदा सुप्रकाशिनी ।  
गुर्वी गुरुतरा धौम्या धौम्यासुरविनाशिनी (४००) ॥ २२-५७ ॥  
  
निष्कामा धनदा कामा सकामा कामजीवना ।  
चिन्तामणिः कल्पलता तथा शङ्करवाहिनी ॥ २२-५८ ॥  
  
शङ्करी शङ्कररता तथा शङ्करमोहिनी ।  
भवानी भवदा भव्या भवप्रीता भवालया ॥ २२-५९ ॥  
  
महादेवप्रिया रम्या रमणी कामसुन्दरी ।  
कदलीस्तम्भसंरामा निर्मलासनवासिनी ॥ २२-६० ॥  
  
माथुरी मथुरा माया तथा सुरभिवर्द्धिनी ।  
व्यक्ताव्यक्तानेकरूपा सर्वतीर्थास्पदा शिवा ॥ २२-६१ ॥  
  
तीर्थरूपा महारूपा तथागस्त्यवधूरपि ।  
शिवानी शैवलप्रीता तथा शैवलवासिनी ॥ २२-६२ ॥  
  
कुन्तला कुन्तलप्रीता तथा कुन्तलशोभिता ।  
महाकचा महाबुद्धिर्महामाया महागदा ॥ २२-६३ ॥  
  
महामेघस्वरूपा च तथा कङ्कणमोहिनी ।  
देवपूज्या देवरता युवती सर्वमङ्गला ॥ २२-६४ ॥  
  
सर्वप्रियङ्करी भोग्या भोगरूपा भगाकृतिः ।  
भगप्रीता भगरता भगप्रेमरता सदा ॥ २२-६५ ॥  
  
भगसम्मर्दनप्रीता भगोपरि�निवेशिता ।  
भगदक्षा भगाक्रान्ता भगसौभाग्यवर्द्धिनी ॥ २२-६६ ॥  
  
दक्षकन्या महादक्षा सर्वदक्षा प्रचण्डिका ।  
दण्डप्रिया दण्डरता दण्डताडनतत्परा ॥ २२-६७ ॥  
  
(प्। २३९) दण्डभीता दण्डगता दण्डसम्मर्दने रता ।  
सुवेदिदण्डमध्यस्था बूर्भुवःस्वःस्वरूपिणी ॥ २२-६८ ॥  
  
आद्या दुर्गा जया सूक्ष्मा सूक्ष्मरूपा जयाकृतिः ।  
क्षेमङ्करी महाघूर्णा घूर्णनासा वशङ्करी ॥ २२-६९ ॥  
  
विशालावयवा मेघ्या त्रिवलीवलया शुभा ।  
मदोन्मत्ता मदरता मत्तासुरविनाशिनी ॥ २२-७० ॥  
  
मधुकैटभसंहन्त्री निशुम्भासुरमर्दिनी ।  
चण्डरूपा महाचण्डी चण्डिका चण्डनायिका ॥ २२-७१ ॥  
  
चण्डोग्रा चण्डवर्णा प्रचण्डा (५००) चण्डावती शिवा ।  
नीलाकारा नीलवर्णा नीलेन्दीवरलोचना ॥ २२-७२ ॥  
  
खड्गहस्ता च मृद्वङ्गी तथा खर्परधारिणी ।  
भीमा च भीमवदना महाभीमा भयानका ॥ २२-७३ ॥  
  
कल्याणी मङ्गला शुद्धा तथा परमकौतुका ।  
परमेष्ठी पररता पर(अ)त्परतरा परा ॥ २२-७४ ॥  
  
परानन्दस्वरूपा च नित्यानन्दस्वरूपिणी ।  
नित्या नित्यप्रिया तन्द्री भवानी भवसुन्दरी ॥ २२-७५ ॥  
  
त्रैलोक्यमोहिनी सिद्धा तथा सिद्धजनप्रिया ।  
भैरवी भैरवप्रीता तथा भैरवमोहिनी ॥ २२-७६ ॥  
  
मातङ्गी कमला लक्ष्मीः षोडशी विषयातुरा ।  
विषमग्ना विषरता विषरक्षा जयद्रथा ॥ २२-७७ ॥  
  
काकपक्षधरा नित्या सर्वविस्मयकारिणी ।  
गदिनी कामिनी खड्गमुण्डमालाविभूषिता ॥ २२-७८ ॥  
  
योगीश्वरी योगमाता योगानन्दस्वरूपिणी ।  
आनन्दभैरवी नन्दा तथा नन्दजनप्रिया ॥ २२-७९ ॥  
  
(प्। २४०) नलिनी ललना शुभ्रा शुभ्राननविभूषिता ।  
ललज्जिह्वा नीलपदा तथा सु(मु?म)खदक्षिणा ॥ २२-८० ॥  
  
बलिभक्ता बलिरता बलिभोग्या महारता ।  
फलभोग्या फलरसा फलदा श्रीफलप्रिया ॥ २२-८१ ॥  
  
फलिनी फलसंवज्रा फलाफलनिवारिणी ।  
फलप्रीता फलगता फलसन्दानसन्धिनी ॥ २२-८२ ॥  
  
फलोन्मुखी सर्वस्त्त्वा महासत्त्वा च सात्त्विकी ।  
सर्वरूपा सर्वरता सर्वसत्त्वनिवासिनी ॥ २२-८३ ॥  
  
महारूपा महाभागा महामेघस्वरूपिणी ।  
भयनासा गणरता गणप्रीता महागतिः ॥ २२-८४ ॥  
  
सद्गतिः सत्कृतिः स्वक्षा शवासनगता शुभा ।  
त्रैलोक्यमोहिनी गङ्गा स्वर्गङ्गा स्वर्गवासिनी ॥ २२-८५ ॥  
  
महानन्दा सदानन्दा (६००) नित्यानित्यस्वरूपिका ।  
सत्यगन्धा सत्यगणा सत्यरूपा महाकृतिः ॥ २२-८६ ॥  
  
श्मशानभैरवी काली तथा भयविमर्दिनी ।  
त्रिपुरा परमेशानी सुन्दरी पुरसुन्दरी ॥ २२-८७ ॥  
  
त्रिपुरेशी पञ्चदशी पञ्चमी पुरवासिनी ।  
महासप्तदशी षष्ठी सप्तमी (चा)ष्टमी तथा ॥ २२-८८ ॥  
  
नवमी दशमी देवप्रिया चैकादशी शिवा ।  
द्वादशी परमा दिव्या नीलरूपा त्रयोदशी ॥ २२-८९ ॥  
  
चतुर्दशी पौर्णमासी राजराजेश्वरी तथा ।  
त्रिपुरा त्रिपुरेशी च तथा त्रिपुरमर्दिनी ॥ २२-९० ॥  
  
सर्वाङ्गसुन्दरी रक्ता रक्तवस्त्रोपवीतिनी ।  
चामरी चामरप्रीता चमरासुरमर्दिनी ॥ २२-९१ ॥  
  
(प्। २४१) मनोज्ञा सुन्दरी रम्या हंसी च चारुहासिनी ।  
नितम्बिनी नितम्बाढ्या नितम्बगुरुशोभिता ॥ २२-९२ ॥  
  
पट्टवस्त्रप(रि?री)धाना पट्टवस्त्रधरा शुभा ।  
कर्पूरचन्द्रवदना कुङ्कुमद्रवशोभिता ॥ २२-९३ ॥  
  
पृथिवी पृथुरूपा सा पार्थिवेन्द्रविनाशिनी ।  
रत्नवेदिः सुरेशा च सुरेशी सुरमोहिनी ॥ २२-९४ ॥  
  
शिरोमणिर्मणिग्रीवा मणिरत्नविभूषिता ।  
उर्वशी शमनी काली महाकालस्वरूपिणी ॥ २२-९५ ॥  
  
सर्वरूपा महासत्त्वा रूपान्तरविलासिनी ।  
शिवा शैवा च रुद्राणी तथा शिवनिनादिनी ॥ २२-९६ ॥  
  
मातङ्गिनी भ्रामरी च तथैवा(ङ्गन?नङ्ग)मेखला ।  
योगिनी डाकिनी चैव तथा महेश्वरी परा ॥ २२-९७ ॥  
  
अलम्बुषा भवानी च महाविद्यौघसम्भृता ।  
गृध्ररूपा ब्रह्मयोनिर्महानन्दा महोदया ॥ २२-९८ ॥  
  
विरूपाक्षा महानादा चण्डरूपा कृताकृतिः ।  
वरारोहा महावल्ली महात्रिपुरसुन्दरी ॥ २२-९९ ॥  
  
भगात्मिका भगाधाररूपिणी भगमालिनी ।  
लिङ्गाभिधायिनी देवी (७००) महामाया महास्मृतिः ॥ २२-१०० ॥  
  
महामेधा महाशान्ता शान्तरूपा वरानना ।  
लिङ्गमाला लिङ्गभूषा भगमालाविभूषणा ॥ २२-१०१ ॥  
  
भगलिङ्गामृतप्रीता भगलिङ्गामृतात्मिका ।  
भगलिङ्गार्चनप्रीता भगलिङ्गस्वरूपिणी ॥ २२-१०२ ॥  
  
स्वयम्भूकुसुमप्रीता स्वयम्भूकुसुमासना ।  
स्वयम्भूकुसुमरता लतालिङ्गनतत्परा ॥ २२-१०३ ॥  
  
(प्। २४२) सुराशना सुराप्रीता सुरासवविमर्दिता ।  
सुरापानमहातीक्ष्णा सर्वागमविनिन्दिता ॥ २२-१०४ ॥  
  
कुण्डगोलसदाप्रीता गोलपुष्पसदारतिः ।  
कुण्डगोलोद्भवप्रीता कुण्डगोलोद्भवात्मिका ॥ २२-१०५ ॥  
  
स्वयम्भवा शिवा धात्री पावनी लोकपावनी ।  
महालक्ष्मीर्महेशानी महाविष्णुप्रभाविनी ॥ २२-१०६ ॥  
  
विष्णुप्रिया विष्णुरता विष्णुभक्तिपरायणा ।  
विष्णोर्वक्षःस्थलस्था च विष्णुरूपा च वैष्णवी ॥ २२-१०७ ॥  
  
अश्विनी भरणी चैव कृत्तिका रोहिणी तथा ।  
धृतिर्मेधा तथा तुष्टिः पुष्टिरूपा चिता चितिः ॥ २२-१०८ ॥  
  
चितिरूपा चित्स्वरूपा ज्ञानरूपा सनातनी ।  
सर्वविज्ञजया गौरी गौरवर्णा शची शिवा ॥ २२-१०९ ॥  
  
भवरूपा भवपर भवानी भवमोचिनी ।  
पुनर्वसुस्तथा पुष्या तेजस्वी सिन्धुवासिनी ॥ २२-११० ॥  
  
शुक्राशना शुक्रभोगा शुक्रोत्सारणतत्परा ।  
शुक्रपूज्या शुक्रवन्द्या शुक्रभोग्या पुलोमजा ॥ २२-१११ ॥  
  
शुक्रार्च्या शुक्रसन्तुष्टा सर्वशुक्रविमुक्तिदा ।  
शुक्रमूर्तिः शुक्रदेहा शुक्राङ्गी शुक्रमोहिनी ॥ २२-११२ ॥  
  
देवपूज्या देवरता युवती सर्वमङ्गला ।  
सर्वप्रियङ्करी भोग्या भोगरूपा (भो?भ)गाकृतिः ॥ २२-११३ ॥  
  
भगप्रेता भगरता भगप्रेमपरा तथा ।  
भगसम्मर्दनप्रीता भगोपरि निवेशिता ॥ २२-११४ ॥  
  
भगदक्षा भगाक्रान्ता भगसौभाग्यवर्द्धिनी ।  
दक्षकन्या महादक्षा सर्वदक्षा प्रदन्तिका (८००) ॥ २२-११५ ॥  
  
(प्। २४३) दण्डप्रिया दण्डरता दण्डताडनतत्परा ।  
दण्डभीता दण्डगता दण्डसम्मर्दने रता ॥ २२-११६ ॥  
  
वेदिमण्डलमध्यस्था भूर्भुवःस्वःस्वरूपिणी ।  
आद्या दुर्गा जया सूक्ष्मा सूक्ष्मरूपा जयाकृतिः ॥ २२-११७ ॥  
  
क्षेमङ्करी महाघूर्णा घूर्णनासा वशङ्करी ।  
विशालावयवा मेध्या त्रिवलीवलया शुभा ॥ २२-११८ ॥  
  
मद्योन्मत्ता मद्यरता मत्तासुरविलासिनी ।  
मधुकैटभसंहन्त्री निशुम्भासुरमर्दिनी ॥ २२-११९ ॥  
  
चण्डरूपा महाचण्डा चण्डिका चण्डनायिका ।  
चण्डोग्रा च चतुर्वर्गा तथा चण्डावती शिवा ॥ २२-१२० ॥  
  
नीलदेहा नीलवर्णा नीलेन्दीवरलोचना ।  
नित्यानित्यप्रिया भद्रा भवानी भवसुन्दरी ॥ २२-१२१ ॥  
  
भैरवी भैरवप्रीता तथा भैरवमोहिनी ।  
मातङ्गी कमला लक्ष्मीः षोडशी भीषणातुरा ॥ २२-१२२ ॥  
  
विषमग्ना विषरता विषभक्ष्या जया तथा ।  
काकपक्षधरा नित्या सर्वविस्मयकारिणी ॥ २२-१२३ ॥  
  
गदिनी कामिनी खड्गा मुण्डमालाविभूषिता ।  
योगेश्वरी योगरता योगानन्दस्वरूपिणी ॥ २२-१२४ ॥  
  
आनन्दभैरवी नन्दा तथानन्दजनप्रिया ।  
नलिनी ललना शुभ्रा शुभाननविराजिता ॥ २२-१२५ ॥  
  
ललज्जिह्वा नीलपदा तथा सम्मुखदक्षिणा ।  
बलिभक्ता बलिरता बलिभोग्या महारता ॥ २२-१२६ ॥  
  
फलभोग्या फलरसा फलदात्री फलप्रिया ।  
फलिनी फलसंरक्ता फलाफलनिवारिणी ॥ २२-१२७ ॥  
  
(प्। २४४) फलप्रीता फलगता फलसन्धानसन्धिनी ।  
फलोन्मुखी सर्वसत्त्वा महासत्त्वा च सात्त्विका ॥ २२-१२८ ॥  
  
सर्वरूपा सर्वरता सर्वसत्त्वनिवासिनी ।  
महारूपा महाभागा महामेघस्वरूपिणी ॥ २२-१२९ ॥  
  
भयनाशा गणरता गणगीता महागतिः ।  
सद्गतिः (९००) सत्कृतिः साक्षात् सदासनगता शुभा ॥ २२-१३० ॥  
  
त्रैलोक्यमोहिनी गङ्गा स्वर्गङ्गा स्वर्गवासिनी ।  
महानन्दा सदानन्दा नित्या सत्यस्वरूपिणी ॥ २२-१३१ ॥  
  
शुक्रस्नाता शुक्रकरी शुक्रसेव्यातिशुक्रिणी ।  
महाशुक्रा शुक्ररता शुक्रसृष्टिविधायिनी ॥ २२-१३२ ॥  
  
सारदा साधकप्राणा साधकप्रेमवर्द्धिनी ।  
साधकाभीष्टदा नित्यं साधकप्रेमसेविता ॥ २२-१३३ ॥  
  
साधकप्रेमसर्वस्वा साधकाभक्तरक्तपा ।  
मल्लिका मालती जातिः सप्तवर्णा महाकचा ॥ २२-१३४ ॥  
  
सर्वमयी सर्वशुभ्रा गाणपत्यप्रदा तथा ।  
गगना गगनप्रीता तथा गगनवासिनी ॥ २२-१३५ ॥  
  
गणनाथप्रिया भव्या भवार्चा सर्वमङ्गला ।  
गुह्यकाली भद्रकाली शिवरूपा सताङ्गतिः ॥ २२-१३६ ॥  
  
सद्भक्ता सत्परा सेतुः सर्वाङ्गसुन्दरी मघा ।  
क्षीणोदरी महावेगा वेगानन्दस्वरूपिणी ॥ २२-१३७ ॥  
  
रुधिरा रुधिरप्रीता रुधिरानन्दशोभना ।  
पञ्चमी पञ्चमप्रीता तथा पञ्चमभूषणा ॥ २२-१३८ ॥  
  
पञ्चमीजपसम्पन्ना पञ्चमीयजने रता ।  
ककारवर्णरूपा च ककाराक्षररूपिणी ॥ २२-१३९ ॥  
  
(प्। २४५) मकारपञ्चमप्रीता मकारपञ्चगोचरा ।  
ऋवर्णरूपप्रभवा ऋवर्णा सर्वरूपिणी ॥ २२-१४० ॥  
  
(स?श)र्वाणी सर्वनिलया सर्वसारसमुद्भवा ।  
सर्वेश्वरी सर्वसारा सर्वे(षां?च्छा) सर्वमोहिनी ॥ २२-१४१ ॥  
  
गणेशजननी दुर्गा महामाया महेश्वरी ।  
महेशजननी मोहा विद्या विद्योतनी विभा ॥ २२-१४२ ॥  
  
स्थिरा च स्थिरचित्ता च सुस्थिरा धर्मरञ्जिनी ।  
धर्मरूपा धर्मरता धर्माचरणतत्परा ॥ २२-१४३ ॥  
  
धर्मानुष्ठानसन्दर्भा सर्वसन्दर्भसुन्दरी ।  
स्वधा स्वाहा वषट्कारा श्रौषट् वौषट् स्वधात्मिका ॥ २२-१४४ ॥  
  
ब्राह्मणी ब्रह्मसम्बन्धा ब्रह्मस्थाननिवासिनी ।  
पद्मयोनिः पद्मसंस्था चतुर्वर्गफलप्रदा ॥ २२-१४५ ॥  
  
चतुर्भुजा शिवयुता शिवलिङ्गप्रवेशिनी (१०००) ।  
महाभीमा चारुकेशी गन्धमादनसंस्थिता ॥ २२-१४६ ॥  
  
गन्धर्वपूजिता गन्धा सुगन्धा सुरपूजिता ।  
गन्धर्वनिरता देवी सुरभी सुगन्धा तथा ॥ २२-१४७ ॥  
  
पद्मगन्धा महागन्धा गन्धामोदितदिङ्मुखा ।  
कालदिग्धा कालरता महिषासुरमर्दिनी ॥ २२-१४८ ॥  
  
विद्या विद्यावती चैव विद्येशा विज्ञसम्भवा ।  
विद्याप्रदा महावाणी महाभैरवरूपिणी ॥ २२-१४९ ॥  
  
भैरवप्रेमनिरता महाकालरता शुभा ।  
माहेश्वरी गजारूढा गजेन्द्रगमना तथा ॥ २२-१५० ॥  
  
यज्ञेन्द्रललना चण्डी गजासनपराश्रया ।  
गजेन्द्रमन्दगमना महाविद्या महोज्ज्वला ॥ २२-१५१ ॥  
  
(प्। २४६) बगला वाहिनी वृद्धा बाला च बालरूपिणी ।  
बालक्रीडारता बाला बलासुरविनाशिनी ॥ २२-१५२ ॥  
  
बाल्यस्था यौवनस्था च महायौवनसंरता ।  
विशिष्टयौवना काली कृष्णदुर्गा सरस्वती ॥ २२-१५३ ॥  
  
कात्यायनी च चामुण्डा चण्डासुरविघातिनी ।  
चण्डमुण्डधरा देवी मधुकैटभनाशिनी ॥ २२-१५४ ॥  
  
ब्राह्मी माहेश्वरी चैन्द्री वाराही वैष्णवी तथा ।  
रुद्रकाली विशालाक्षी भैरवी कालरूपिणी ॥ २२-१५५ ॥  
  
महामाया महोत्साहा महाचण्डविनाशिनी ।  
कुलश्रीः कुलसङ्कीर्णा कुलगर्भनिवासिनी ॥ २२-१५६ ॥  
  
कुलाङ्गारा कुलयुता कुलकुन्तलसंयुता ।  
कुलदर्भग्रहा चैव कुलगर्तप्रदायिनी ॥ २२-१५७ ॥  
  
कुलप्रेमयुता साध्वी शिवप्रीतिः शिवाबलिः ।  
शिवसक्ता शिवप्राणा महादेवकृतालया ॥ २२-१५८ ॥  
  
महादेवप्रिया कान्ता महादेवमदातुरा ।  
मत्तामत्तजनप्रेमधात्री विभववर्द्धिनी ॥ २२-१५९ ॥  
  
मदोन्मत्ता महाशुद्धा मत्तप्रेमविभूषिता ।  
मत्तप्रमत्तवदना मत्तचुम्बनतत्परा ॥ २२-१६० ॥  
  
मत्तक्रिडातुरा भैमी तथा हैमवती मतिः ।  
मदातुरा मदगता विपरीतरतातुरा ॥ २२-१६१ ॥  
  
वित्तप्रदा वित्तरता वित्तवर्धनतत्परा (११००) ।  
इति ते कथितं सर्वं कालीनामसहस्रकम् ॥ २२-१६२ ॥  
  
सारात्सारतरं दिव्यं महाविभववर्द्धनम् ।  
गाणपत्यप्रदं राज्यप्रदं षट्कर्मसाधकम् ॥ २२-१६३ ॥  
  
(प्। २४७) यः पठेत् साधको नित्यं स भवेत् सम्पदां पदम् ।  
यः पठेत् पाठयेद्वापि शृणोति श्रावयेदथ ॥ २२-१६४ ॥  
  
न किञ्चिद् दुर्लभं लोके स्तवस्यास्य प्रसादतः ।  
ब्रह्महत्या सुरापानं सुवर्णहरणं तथा ॥ २२-१६५ ॥  
  
गुरुदाराभिगमनं यच्चान्यद् दुष्कृतं कृतम् ।  
सर्वमेतत्पुनात्येव सत्यं सुरगणार्चिते ॥ २२-१६६ ॥  
  
रजस्वलाभगं दृष्ट्वा पठेत् स्तोत्रमनन्यधीः ।  
स शिवः सत्यवादी च भवत्येव न संशयः ॥ २२-१६७ ॥  
  
परदारयुतो भूत्वा पठेत् स्तोत्रं समाहितः ।  
सर्वैश्वर्ययुतो भूत्वा महाराजत्वमाप्नुयात् ॥ २२-१६८ ॥  
  
परनिन्दां परद्रोहं परहिंसां न कारयेत् ।  
शिवभक्ताय शान्ताय प्रियभक्ताय वा पुनः ॥ २२-१६९ ॥  
  
स्तवं च दर्शयेदेनमन्यथा मृत्युमाप्नुयात् ।  
अस्मात् परतरं नास्ति तन्त्रमध्ये सुरेश्वरि ॥ २२-१७० ॥  
  
महाकाली महादेवी तथा नीलसरस्वती ।  
न भेदः परमेशानि भेदकृन्नरकं व्रजेत् ॥ २२-१७१ ॥  
  
इदं स्तोत्रं मया दिव्यं तव स्नेहात् प्रकथ्यते ।  
उभयोरेवमेकत्वं भेदबुद्ध्या न तां भजेत् ।  
स योगी परमेशानि समो मानापमानयोः ॥ २२-१७२ ॥  
  
  
इति श्रीबृहन्नीलतन्त्रे भैरवपार्वतीसंवादे (कालीसहस्रनामनिरूपणं)   
द्वाविंशः पटलः ॥ २२ ॥  
  
  
  
  
  
अथ  
  
त्रयोविंशः पटलः ।  
  
  
श्रीदेव्युवाच ।  
  
  
पुरा प्रतिश्रुतं देव क्रीडासक्तो यदा भवान् ।  
नाम्नां शतं महाकाल्याः कथयस्व मयि प्रभो ॥ २३-१ ॥  
  
  
श्रीभैरव उवाच ।  
  
  
साधु पृष्टं महादेवि अकथ्यं कथयामि ते ।  
न प्रकाश्यं वरारोहे स्वयोनिरिव सुन्दरि ॥ २३-२ ॥  
  
प्राणाधिकप्रियतरा भवती मम मोहिनी ।  
क्षणमात्रं न जीवामि त्वां बिना परमेश्वरि ॥ २३-३ ॥  
  
यथादर्शेऽमले बिम्बं घृतं दध्यादिसंयुतम् ।  
तथाहं जगतामाद्ये त्वयि सर्वत्र गोचरः ॥ २३-४ ॥  
  
शृणु देवि प्रवक्ष्यामि जपात् सार्वज्ञदायकम् ।  
सदाशिव ऋषिः प्रोक्तोऽनुष्टुप् छन्दश्च ईरितः ॥ २३-५ ॥  
  
देवता भैरवो देवि पुरुषार्थचतुष्टये ।  
विनियोगः प्रयोक्तव्यः सर्वकर्मफलप्रदः ॥ २३-६ ॥  
  
महाकाली जगद्धात्री जगन्माता जगन्मयी ।  
जगदम्बा गजत्सारा जगदानन्दकारिणी (१०) ॥ २३-७ ॥  
  
जगद्विध्वंसिनी गौरी दुःखदारिद्र्यनाशिनी ।  
भैरवभाविनी भावानन्ता सारस्वतप्रदा ॥ २३-८ ॥  
  
चतुर्वर्गप्रदा साध्वी सर्वमङ्गलमङ्गला ।  
(प्। २४९) भद्रकाली (२०) विशालाक्षी कामदात्री कलात्मिका ॥ २३-९ ॥  
  
नीलवाणी महागौरसर्वाङ्गा सुन्दरी परा ।  
सर्वसम्पत्प्रदा भीमनादिनी वरवर्णिनी ॥ २३-१० ॥  
  
वरारोहा (३०) शिवरुहा महिषासुरघातिनी ।  
शिवपूज्या शिवप्रीता दानवेन्द्रप्रपूजिता ॥ २३-११ ॥  
  
सर्वविद्यामयी शर्वसर्वाभीष्टफलप्रदा ।  
कोमलाङ्गी विधात्री च विधातृवरदायिनी (४०) ॥ २३-१२ ॥  
  
पूर्णेन्दुवदना नीलमेघवर्णा कपालिनी ।  
कुरुकुल्ला विप्रचित्ता कान्तचित्ता मदोन्मदा ॥ २३-१३ ॥  
  
मत्ताङ्गी मदनप्रीता मदाघूर्णितलोचना (५०) ।  
मदोत्तीर्णा खर्परासिनरमुण्डविलासिनी ॥ २३-१४ ॥  
  
नरमुण्डस्रजा देवी खड्गहस्ता भयानका ।  
अट्टहासयुता पद्मा पद्मरागोपशोभिता ॥ २३-१५ ॥  
  
वराभयप्रदा (६०) काली कालरात्रिस्वरूपिणी ।  
स्वधा स्वाहा वषट्कारा शरदिन्दुसमप्रभा ॥ २३-१६ ॥  
  
शरत्ज्योत्स्ना च संह्लादा विपरीतरतातुरा ।  
मुक्तकेशी (७०) छिन्नजटा जटाजूटविलासिनी ॥ २३-१७ ॥  
  
सर्पराजयुताभीमा स(र्व?र्प)राजोपरि स्थिता ।  
श्मशानस्था म्हानन्दिस्तुता सन्दीप्तलोचना ॥ २३-१८ ॥  
  
शवासनरता नन्दा सिद्धचारणसेविता (८०) ।  
बलिदानप्रिया गर्भा भूर्भुवःस्वःस्वरूपिणी ॥ २३-१९ ॥  
  
गायत्री चैव सावित्री महानीलसरस्वती ।  
लक्ष्मीर्लक्षणसंयुक्ता सर्वलक्षणलक्षिता ॥ २३-२० ॥  
  
व्याघ्रचर्मावृता (९०) मेध्या त्रिवलीवलयाञ्चिता ।  
गन्धर्वैः संस्तुता सा हि तथा चेन्दा महापरा ॥ २३-२१ ॥  
  
पवित्रा परमा माया महामाया महोदया (१००) ।  
इति ते कथितं दिव्यं शतं नाम्नां महेश्वरि ॥ २३-२२ ॥  
  
यः पठेत् प्रातरुत्थाय स तु विद्यानिधिर्भवेत् ।  
इह लोके सुखं भुक्त्वा देवीसायुज्यमाप्नुयात् ॥ २३-२३ ॥  
  
तस्य वश्या भवन्त्येते सिद्धौघाः सचराचराः ।  
खेचरा भूचराश्चैव तथा स्वर्गचराश्च ये ॥ २३-२४ ॥  
  
ते सर्वे वशमायान्ति साधकस्य हि नान्यथा ।  
नाम्नां वरं महेशानि परित्यज्य सहस्रकम् ॥ २३-२५ ॥  
  
पठितव्यं शतं देवि चतुर्वर्गफलप्रदम् ।  
अज्ञात्वा परमेशानि नाम्नां शतं महेश्वरि ॥ २३-२६ ॥  
  
भजते यो महकालीं सिद्धिर्नास्ति कलौ युगे ।  
प्रपठेत् प्रयतो भक्त्या तस्य पुण्यफलं शृणु ॥ २३-२७ ॥  
  
लक्षवर्षसहस्रस्य कालीपूजाफलं भवेत् ।  
बहुना किमिहोक्तेन वाञ्छितार्थी भविष्यति ॥ २३-२८ ॥  
  
  
इति श्रीबृहन्नीलतन्त्रे भैरवपार्वतीसंवादे (कालीशतनामनिरूपणं)   
त्रयोविंशः पटलः ॥ २३ ॥  
  
  
  
  
  
अथ  
  
चतुर्विंशः पटलः ।  
  
  
श्रीदेव्युवाच ।  
  
  
देवेदेव महादेव सृष्टिस्थित्यन्तकारक ।  
यदुक्तमन्नदाकल्पे तद्वदस्व समाहितः ॥ २४-१ ॥  
  
अन्नदायाः परं मन्त्रं विशेषं कथयामि ते ।  
इति मे कथितं भद्र तद्वदस्व समाहितः ॥ २४-२ ॥  
  
  
श्रीभैरव उवाच ।  
  
  
यथा काली तथा नीला तथा चैवान्नदा शिवे ।  
एतासां मन्त्रमेतस्मिन् कथितं परमेश्वरि ॥ २४-३ ॥  
  
एका मूर्तिस्त्रिधा भूत्वा जगतां हितकारिणी ।  
अन्नदायाः परं कल्पं कथितं तव सुन्दरि ॥ २४-४ ॥  
  
मन्त्रराजं महादेवि शृणुष्वैकमनाः प्रिये ।  
[अन्नवर्णं महादेवि महिकारसमन्वितम् । न्नं वर्णं चैव मे देहि   
स्वराद्येन विभूषितम् ॥ २४-अनाधिलोहितं देवि तये पदसमन्वितम् । ममान्नं   
पदमीशानि प्रदापय पदं ततः ॥ २४-इति तन्त्रान्तरोक्तो मन्त्रः ॥]  
जृम्भणान्तं त्यक्तपर्श्वं यात्रावारणरोहकम् ॥ २४-५ ॥  
  
वामाक्षिसंयुतं देवि बिन्दुसंयुतमुत्तमम् ।  
प्रथमं बीजमेतद्धि कथितं परमेश्वरि ॥ २४-६ ॥  
  
(प्। २५२) ततश्च लोहितं देवि स्वराद्येन विभूषितम् ।  
अन्नवर्णं महादेवि मकारैकारसंयुतम् ॥ २४-७ ॥  
  
नान्नवर्णं महादेवि स्वराद्येन विभूषितम् ।  
ततश्च परमेशानि त्रिपदं सर्वगोपनम् ॥ २४-८ ॥  
  
मन्त्रं गुप्तं महेशानि वह्निजायावधिस्थितम् ।  
मन्त्रमेतन्महेशानि हठात् सिद्धिप्रदायकम् ॥ २४-९ ॥  
  
ध्यानपूजादिकं सर्वं कथितं पूर्वकल्पके ।  
शतनाम प्रवक्ष्यामि सर्वसारस्वतप्रदम् ॥ २४-१० ॥  
  
बिना येन महादेवीमन्नदां भजते नरः ।  
शतवर्षसहस्रेण तस्य सिद्धिर्न जायते ॥ २४-११ ॥  
  
तस्मात् सर्वप्रयत्नेन सावधानावधारय ।  
नाम्नां सहस्रं कथितं परमं तव सुन्दरि ॥ २४-१२ ॥  
  
इदानीं शृणु देवेशि अन्नदाशतनामकम् ।  
यस्मात् परतरं नास्ति तन्त्रमध्ये महेश्वरि ॥ २४-१३ ॥  
  
अन्नदा परमा माया महादेवी शिवप्रिया ।  
भवानी जगतामाद्या प्राणदा प्राणवल्लभा ॥ २४-१४ ॥  
  
जगज्जीवमयी (१०) गौरी त्रयी वेदमयी परा ।  
काशीपुरनिवासा च काशीपुरविनाशिनी ॥ २४-१५ ॥  
  
कैलासनिलया काली कल्पज्ञा कल्पदा (२०) शुभा ।  
महादेवप्रपूज्या च महादेवरतातुरा ॥ २४-१६ ॥  
  
पायसान्नप्रिया देवी पीनोन्नतपयोधरा ।  
त्रिवलीवलयोपेता नयनोत्तमसत्तमा ॥ २४-१७ ॥  
  
अन्नपात्रधृतानन्ता (३०) अन्नवेषनतत्परा ।  
गङ्गा गया विशालाक्षी विशालरूपयौवना ॥ २४-१८ ॥  
  
(प्। २५३) मदोन्मत्ता स्वरूपाङ्गी पूर्णचन्द्रनिभानना ।  
शिवप्राणा शिवरता (४०) सदाशिवमहाघना ॥ २४-१९ ॥  
  
महादेवप्रिया साध्वी सती कामालसा प्रिया ।  
कोमलाङ्गी कामकला कला काष्ठा (५०) यशस्विनी ॥ २४-२० ॥  
  
प्रफुल्लपद्मवदना तथा पद्मालया शिवा ।  
भवानी भवनप्रीता पद्मासनसमाश्रया ॥ २४-२१ ॥  
  
वेष्टिता सिद्धगन्धर्वैः संस्तुता ऋषिभिस्तथा ।  
शिवेन सह संविष्टा (६०) शिवक्रीडनतत्परा ॥ २४-२२ ॥  
  
युवती यौवनप्रीता नित्ययौवनतत्परा ।  
सदा षोडशवर्षीया सदाशिवमनोरमा ॥ २४-२३ ॥  
  
चारुरूपधरा चारुवक्त्रा चारुपराक्रमा ।  
चार्वङ्गी (७०) कनकाङ्गी च कनकोपरिसंस्थिता ॥ २४-२४ ॥  
  
अन्नपूर्णा सदापूर्णा भूषणा स्वर्णकङ्कणा ।  
भक्तप्राणा भक्तरता भक्तभोजनतत्परा ॥ २४-२५ ॥  
  
आज्यप्रिया (८०) विरूपाक्षी काकपक्षधरा शुभा ।  
शुभदा शोभना शुद्धा निष्कला परमागतिः ॥ २४-२६ ॥  
  
दीनप्रिया दीनरता (९०) दीनभोजनतत्परा ।  
साधकप्रेमसम्पन्ना साधकाभीतिदायिनी ॥ २४-२७ ॥  
  
साधकैः सह संविष्टा साधकप्रेमतोषिता ।  
साधकानन्ददात्री च साधकप्रेमगोचरा ॥ २४-२८ ॥  
  
जगद्धात्री जगत्त्रात्री जगतां जयकारिणी (१००) ।  
इति ते कथितं दिव्यमन्नपूर्णाशतं शुभम् ॥ २४-२९ ॥  
  
यः पठेत् प्रातरुत्थाय स भवेत् परमेश्वरः ।  
दरिद्रो लभते देवि सर्वसम्पत्तिमेव च ॥ २४-३० ॥  
  
(प्। २५४) अरोगी जायते सुभ्रु! सर्वशास्त्रार्थविद्भवेत् ।  
अन्नचिन्ता तस्य वंशे न जायते सुरेश्वरि ॥ २४-३१ ॥  
  
स भवेत् परमेशानि त्रैलोक्यविजयी प्रभुः ।  
वन्ध्यापि लभते पुत्रं कन्या विन्दति सत्पतिम् ॥ २४-३२ ॥  
  
पठनाद्धारणाद् वापि नरो सर्वमयो भवेत् ।  
गुह्याद् गुह्यतरं स्तोत्रं सर्वतन्त्रेषु गोपितम् ॥ २४-३३ ॥  
  
तव स्नेहाद् वरारोहे प्रकाशितमिदं पुरः ।  
न प्रकाश्यं महादेवि न प्रकाश्यं कदाचन ॥ २४-३४ ॥  
  
मद्भक्ताय महेशानि प्रकाशमुपपादय ।  
व्यासादयो वशिष्ठाद्याः सर्वे च तदुपासकाः ॥ २४-३५ ॥  
  
एकान्नपूर्णा देवेशि रूपभेदादनेकधा ।  
काली तारा महाविद्या चान्नदा परमेश्वरी ॥ २४-३६ ॥  
  
एता विद्या महादेवि सिद्धविद्याः कलौ युगे ।  
अनेकजन्मसौभाग्याद् यद्येताः परमेश्वरि ॥ २४-३७ ॥  
  
प्राप्नुवन्ति वरारोहे तेषां पुण्यफलं शृणु ।  
यदि भाग्यवशेनैव एतासां सदुपासकः ॥ २४-३८ ॥  
  
स कविः सच विज्ञानी सच साधकसत्तमः ।  
एतन्मन्त्रग्रहादेव सिद्धो भवति मानवः ॥ २४-३९ ॥  
  
एतन्मन्त्रं समादाय धर्मकामार्थमुक्तिषु ।  
नासाध्यं मेनिरे देवि साधकाः वीतमत्सराः ॥ २४-४० ॥  
  
ऐश्वर्येण महादेवि कुबेर इव जायते ।  
य एताः पूजयेन्नित्यं प्रत्यहं भक्तिभावतः ॥ २४-४१ ॥  
  
तस्यैवज्ञाकराः सर्वे सिद्धयोष्टौ भवन्ति हि ।  
तस्यैव धनसम्पत्तिं दृष्ट्वैव परमेश्वरि ॥ २४-४२ ॥  
  
(प्। २५५) इन्द्रोऽपि परमेशानि तिरस्कृत इवापरः ।  
तस्यैव जननी धन्या पिता तस्य सुरोत्तमः ॥ २४-४३ ॥  
  
सम्प्रदायविदां वक्त्राद् य एता वेत्ति तत्त्वतः ।  
एतासां ज्ञानमात्रेण कुलकोतीः समुद्धरेत् ॥ २४-४४ ॥  
  
नन्दन्ति पितरः सर्वे गाथां गायन्ति ते मुदा ।  
अपि चास्मत्कुले कश्चित् कुलज्ञानी भविष्यति ॥ २४-४५ ॥  
  
एष्टव्या बहवः पुत्रा यद्यप्येकः कुलं वसेत् ।  
किं गयापिण्डदानेन किं काशीगमनेन च ॥ २४-४६ ॥  
  
यदि भाग्यवशेनैव कालीं सरस्वतीं शिवे ।  
अन्नपूर्णां महादेवीं पूजयति गृहाङ्गने ॥ २४-४७ ॥  
  
स ब्राह्मणः स वेदज्ञः स वशी सच साधकः ।  
स तीर्थवासी पीठानां चतुर्थाश्रमिणो यथा ॥ २४-४८ ॥  
  
स सन्न्यासी महायोगी जीवन्मुक्तो भविष्यति ।  
पापं पुण्यं महादेवि तस्य नास्ति वरानने ॥ २४-४९ ॥  
  
हिंसादिजनितो दोषो नास्त्येव वरवर्णिनि ।  
अपि चेत् त्वत्समा नारी मत्समः पुरुषो यदि ॥ २४-५० ॥  
  
एतासां सिद्धविद्यानां समो मन्त्रोऽस्ति वै तदा ।  
मन्त्रं सन्त्यज्य चान्येषाम् एतन्मन्त्रं समाश्रयेत् ॥ २४-५१ ॥  
  
कोटीनां तिसृणां मध्ये तन्त्रसारं प्रकाशितम् ।  
यदुक्तं परमेशानि तत्कर्तव्यमहर्निशम् ॥ २४-५२ ॥  
  
एतत् तन्त्रं महेशानि यद्गृहे तिष्ठति प्रिये ।  
मत्सान्निध्यं महेशानि तत्र तिष्ठति निश्चितम् ॥ २४-५३ ॥  
  
सर्वविद्या भवत्येव संशयो नास्ति कश्चन ।  
ऐश्वर्यं रोगराहित्यं सदा भवति तद्गृहे ॥ २४-५४ ॥  
  
(प्। २५६) अहं शिवः परात्मा च विमाता तु महेश्वरी ।  
सर्वमेव महेशानि कथितं दुर्लभं शिवे ॥ २४-५५ ॥  
  
  
इति श्रीबृहन्नीलतन्त्रे सर्वतन्त्रोत्तमोत्तमे भैरवभैरवीसंवादे   
(अन्नदामन्त्रोद्धारशतनामतन्त्रमाहात्म्यनिरूपणं) चतुर्विंशः   
पटलः ॥ २४ ॥  
  
समाप्तं चेदं श्रीबृहन्नीलतन्त्रम् ।  
  
पञ्चाङ्कनन्दशशि (१९९५) सम्मितवैक्रमेऽब्दे  
श्रीनीलतन्त्रकमशेषसुतन्त्रसारम् ।  
श्रीभैरवागममहाब्धिमहार्घरत्नं  
संस्कृत्य शुद्धिपदपाठसुमीलनाद्यैः ॥ १ ॥  
  
प्राचीनहस्तलिखितानपि जीर्णभूयो   
ग्रन्थान् प्रयत्नवशतोऽनुविधृत्य लब्धान् ।  
औदार्यवीर्यसुभगत्वगुणस्फुरच्छ्री-   
राजाधिराज हरिसिंहनृपानुशिष्ट्या ॥ २ ॥  
  
उच्चैः पदाधिकृतिभाजन काकजाति-   
श्रीरामचन्द्रविबुधाधिकृतिप्रबन्धे ।  
सम्पाद्य शास्त्रि शिवनाथसहायभाजा   
प्राकाशि शास्त्रिहरभट्ट विपश्चितेदम् ॥ ३ ॥  
  
  
  
  
