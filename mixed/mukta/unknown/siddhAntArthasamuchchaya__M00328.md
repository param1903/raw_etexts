+++
"Catalog number" = "M00328"
"Uniform title" = "siddhāntārthasamuccaya"
Subjects = [ "tantric / āgamic literature", "śaiva-siddhānta",]
Manuscript = [ "IFP/EFEO transcript T00206",]
Description = "IFP/EFEO transcript T00206"
"Publication country" = "India"
title_iast = "siddhāntārthasamuccaya"
title = "सिद्धान्तार्थसमुच्चय"

+++
  
  
  
  
सिद्धान्तार्थसमुच्चयः  
  
प्। ५७)  
  
श्रीमत्पद्मरसाराध्यपदाभ्यां नमः ।  
  
सिद्धान्तार्थसमुच्चयः ।  
  
येनानादि मलादि पाश निवर्द्ध्वंसायबद्धात्मनां  
सर्वज्ञेन सदोदितेन कृपया ज्ञानं समाविष्कृतम् ।  
नत्वा तं परमं शिवं परगुरुन् सर्वान् गुरुंश्चापरान्   
सिद्धान्तार्थसमुच्चयो गुरुमुखात्प्राप्तः स्फुटं लिख्यते ॥   
  
प्रमाणश्चना तत्र क्रियते बहुधा यतः ।  
सर्वेषु शिवशास्त्रेषु व्याख्यानेषु च दृश्यते ॥   
  
तस्मादागमयुक्तिभ्यां यथा योऽर्थो गुरुत्तमैः ।  
निर्णीतः स तथास्माभिः सङ्क्षेपेण प्रदश्यते ॥   
  
तत्र तावत् पारमेश्वरं ज्ञानं द्विरूपमवबोधरूपं शब्दरूपं च ।   
तत्रावबोधरूपममलमनादिनिधनं सर्वार्थप्रकाशकं सर्वानुग्राहकं   
शिवज्ञानात्मकं च । शब्दरूपं तु शास्त्रात्मकमेव । अवबोधरूपं पुनः   
शब्दरूपारूढं परमकारुणिकः परमेश्वरः प्रतिसर्गं सृष्टिकाले   
सर्वानुजिघृक्षया गुरुपरम्परया योग्येषु प्रवर्तयति । यदुक्तं   
श्रिमत्स्वायम्भुवे -  
  
अथात्ममलमायाख्य कर्मबन्धविमुक्तये ।  
व्यक्तये च शिवत्वस्य शिवाज्ज्ञानं प्रवर्तते ॥  
  
मोक्षकारिकासु च -  
  
अनादिकालसंसिद्धं तद्गुणत्वेऽपि शङ्करे ।  
  
प्। ५८)  
  
तच्च सम्यक् परिच्छेदि शाङ्करं ज्ञानमीरितम् इति ॥  
  
गुरुपरम्पराक्रमश्च द्विविधः महौघक्रमलक्षणः   
प्रतिसंहितगुरुक्रमलक्षणश्च । तत्र महौघक्रमलक्षणः प्रदर्श्यते । तत्र   
परमेश्वरः प्रथमं विद्येशान्ननुगृह्य तेभ्योऽष्टाविंशति संहिताः   
प्रकाशयति । ते च पुनः श्रीकण्ठादि क्रमेण मुनिमनुष्यान्तं सर्व संहिता   
अवतारयन्ति । सोयं महौघलक्षणः शास्त्रावतारः । तदुक्तं   
श्रीमन्मालिनीविजये -   
  
सिसृक्षुर्जगतः सृष्टेरादावेव निजेच्छया ।  
विज्ञानकेवलानष्टौ बोधया मास पुद्गलानिति ॥  
  
एष च गुरुक्रमः श्रीमद्रौरवादौ श्रूयते -  
  
जगतः कारणं देवमनलेशं परं गुरुम् ।  
तेनोक्तं परमेशेन श्रीकण्ठाय महात्मने ॥ इति ।  
  
शिवोद्गीणमिदं ज्ञानं मन्त्र मन्त्रेश्वरेश्वरैः ।  
कामदत्वात्कामिकेति प्रगीतं बहुविस्तरम् ॥  
  
तेभ्योऽवगत्य दृग्ज्योतिर्ज्वालालीर्ढस्मरद्रुमः ।  
  
ददावुमापतिर्मह्यं सहस्रैर्भव सम्मितैरिति । प्रतिसंहित गुरुक्रमः   
प्रदर्श्यते । यतुक्तं श्रीमत्किरणे -  
  
सृष्ट्यनन्तरमेवेशः शिवान् सृष्ट्वा दशात्मजान् ।  
ज्ञानमेकं विभज्याशु तेषां तत्सङ्ख्ययावदत् ॥  
  
कामिकं प्रणवाख्यस्य सुधाख्यस्य च योगजम् ।  
  
प्। ५९)   
  
दीप्ताख्यस्याप्यचिन्त्यं तु कारणाख्यस्य कारणम् ।  
अजितं सुशिवाख्यस्य ईशस्यापि सुदीप्तकम् ॥  
  
सूक्ष्मं तु सूक्ष्मसञ्ज्ञस्य कालस्यापि सहस्रकम् ।  
सुप्रभदं गणेशस्य अंशुसञ्ज्ञस्य चांशुमत् ॥  
  
एवं प्राथमिकं प्रोक्तं पुनरन्यो गुरुक्रमः ।  
प्रणवात्रिकलः प्राप्तः कामिकं त्रिकलाद्धरः ॥  
  
सुधाख्याद्योगजं तन्त्रं भस्मसञ्ज्ञस्ततः प्रभुः ।  
दीप्तसञ्ज्ञादचिन्त्यं तु गोपतिश्च ततोऽम्बिका ॥  
  
कारणं कारणाच्छर्वस्ततः प्राप्तः प्रजापतिः ।  
अजितं सुशिवात्प्राप्तो ह्युमेशो ह्यच्युतस्ततः ॥   
  
ईशाद् दीप्तं त्रिमूर्तिस्तु ततः प्राप्तो हुताशनः ।  
सूक्ष्मं सूक्ष्माद्भवः प्राप्तस्तस्मात्प्राप्तः प्रभञ्जनः ॥  
  
काल सञ्ज्ञात् सहस्राख्यं भीमो धर्मस्ततः खग ।  
गणेशात् सुप्रभेदं तु विग्रहेशस्ततः शशी ॥  
  
अंशुमच्चांशु सञ्ज्ञात् तु प्राप्तोह्युग्रस्ततो रविः ।  
एवमेते समाख्याताः शिवभेदादशाद्यते ॥  
  
दशाष्टसङ्ख्ययाप्यन्यो रुद्रभेदोऽपरो मतः ।  
दशाष्टसङ्ख्यया रुद्रान् सृष्ट्वा पूर्वमुखाद्यतः ॥  
  
शिवस्तत् सङ्ख्ययैवे च पुनस्तान् बोधयेत् खग ।  
  
रुद्रस्यानादि सञ्ज्ञस्य विजयं तेन भाषितमित्यादिना   
  
प्। ६०)  
  
फलभेदो न कल्प्योऽत्र ज्ञानभेदः प्रकल्प्यते इत्यन्तेन ।   
  
अत्रायमर्थः - तन्त्राणां शिवभेदरुद्रभेदत्व भेदेन तावद्   
द्वैविध्यं तत्र शिवभेदः प्रणवादीननुगृह्य सदाशिवतत्त्व वासिनः   
कृत्वा तेषामेकमेवावबोधरूपं ज्ञानं यथाधिकारं शब्दरचना   
सृष्टिपुरःसरं क्रियादि भेदेन दशधा विभिद्योपदिष्टः । रुद्रभेदस्तनादि   
प्रभृभृतीनष्टादशरुद्रान् ज्ञानयुक्तानेवानुगृह्य शब्दरचनां   
कृत्वा तथैव विजयादिरष्टादशभेदतन्त्रैः प्रकाशितः । ते च रुद्राः   
सदाशिवतत्त्वाधो वर्तिनः । अत एव शिवभेदरुद्रभेदयोः परापरत्वमुक्तं   
च श्रीमत्स्वतन्त्रे -  
  
सकलस्तु वृतो देवैरोङ्कारद्यैरनुक्रमात् ।  
  
रुद्राष्टादशकं ब्राह्म इति । तयोरपि पुनरध्ये तृप्रवक्तृभेदोऽप्युक्तः ।   
एतेष्वपि भेदेषु अध्येतृभेदात् वक्तृभेदात् भेदोवक्तुमशक्य । अत एवास्य   
शिवज्ञानस्यावतारभेदात् क्रियाभेदाच्च भेदो न त्वर्थव्यवस्था भेदाद्वा   
फलभेदाद्वा । तदुक्तं श्रीमत्स्वायम्भुवे -   
  
एकमेव शिवज्ञानं विभिन्नं दशधा पुनः ।  
तथाष्टादशधा भूयो भेदान्तरविसर्पितम् इति ॥  
  
एकमेव शिवज्ञानं विभिन्नं बहुधा पुनः ।  
उपभेदोपभेदानामस्य सङ्ख्या न विद्यते ॥   
  
भेदान्तराणि सर्वाणि महान्ति न महान्त्यपि ।  
दीक्षा सम्प्रत्ययार्थानि सिद्धिमुक्ति फलानि चेति ॥  
  
प्। ६१)  
  
अन्येप्याहु - सर्वशाखाप्रत्ययमेकं कर्मेति । एषां च तन्त्र भेदानां   
गुरुपूर्वक सम्बन्धः क्वचित् पञ्चप्रकारः क्वचित् षट्प्रकारः ।   
श्रीमतङ्गोक्तवत्पञ्चप्रकारः । तथा हि - शिवानन्तयोः परः   
सम्बन्धः । अनन्त श्रीकण्ठयोः महान् । श्रीकण्ठमतङ्गयोर्दिव्यो   
मतङ्गमुनिना मनुष्याणां दिव्यादिव्यो मनुष्यैश्च   
मनुष्याणामदिव्यात्मकः । श्रीमन्मृगेन्द्रे तु षट्प्रकारः यथा -   
शिवानन्तयोः परः सम्बन्धः अनन्तश्रीकण्ठयोः महान्   
श्रीकण्ठशक्रयोरन्तराधः शक्रभरद्वाजयोद्धिव्यो भरद्वाज   
हारीतयोर्दिव्यादिव्यो हारीतेन तच्छिष्याणामदिव्य इत्येव मन्येष्वपि यथायोगं   
द्रष्टव्यम् । एवमापरमेश्वरादविच्छिन्न गुरु सम्प्रदायस्मरणात्   
तत्कृतत्वेनस्य शास्त्रस्य प्रामाण्यं सिद्धम् । तदुक्तं श्रीमन्मतङ्गे -   
  
प्रमाणमेकं तद्वाक्यं तत्त्वमीश्वर भाषितम् इति ।  
  
ननु नित्यत्वेनागमस्य प्रामाण्यमिति केचित् । तदयुक्तम् अस्य कृतक आगमः   
सम्भवति रचनावत्वादभिनव विरचितवाक्यवत् । रचना च सेत्वादिवत् । तस्या   
कर्तारं न व्यभिचरति । तस्मादाप्त प्रणीतत्वेनैवागमस्य प्रामाण्यम् ।   
परमेश्वरश्च परमाप्तः । नित्यनिर्मलनिरतिशय सर्वार्थ ज्ञानक्रिया   
युक्तत्वाद्रागद्वेषा भावेन विप्रलम्भासम्भवात् सर्वानुग्राहकत्वाच्च ।   
तदुक्तं श्रीमन्मोहशूरोत्तरे - यद्यथावस्थितं वस्तु सर्वज्ञस्तत् तथा   
वदेदिति । ईश्वरश्च योगि प्रत्यक्षादनुमानाच्च सिद्धः ।  
  
प्। ६२)  
  
तथा हि श्रीमन्मतङ्गे - शक्तिसिद्धिपूर्वमीश्वरसिद्धिमुक्त्वा योगि   
प्रत्यक्षगम्यत्वमुक्तम् ।  
  
शक्तश्च शक्तिमान् सिद्धोप्यथवा मुनिपुङ्गव ।  
अक्षाणि प्रतिप्रत्यक्षं मनश्चाक्षमनुत्तमम् ॥   
  
सङ्कल्पविषयं सिद्धं सङ्कल्पादेव केवलात् ।  
प्रपत्तव्यं मुनिव्याघ्र किमन्यत् परिपृच्छसि ॥  
  
इति न च योगिनोऽसिद्धा इति वाच्यम् । यच्छ्रुयते -  
  
आत्मानमरणिं कृत्वा प्रणवं चोत्तरारणिम् ।  
ज्ञाननिर्मथनाभ्यासाद् देवं पश्येन् निगूढवदिति ॥  
  
अनुमानसिद्धत्वमप्युक्तं श्रीमन्मृगेन्द्रादौ -  
  
अथोपलभ्य देहादि वस्तु कार्यत्वधर्मकम् ।  
कर्तारमस्य जानीमो विशिष्टमनुमानतः ॥   
  
वैशिष्ट्यं कार्यवैशिष्ट्याद् दृष्टं लोकस्थितावपीति ।   
आगमसीद्धत्वमप्युक्तं श्रीमन्मतङ्गे -  
  
पञ्चमन्त्रतनुः श्रीमान् सकलः परिपठ्यते ।  
सुप्रसन्नेन्द्रियग्रामः सर्वज्ञः सर्वगोचरः ॥  
  
योगयोगेश्वरः स्वामी स्वतन्त्रः पशुपाशहा ।  
तस्योक्तिः पौरुषैः स्थूलैः प्रमाणैर्न च बाध्यते ॥ इति ।  
  
एषाचेश्वरसिद्धिः सर्वासु संहितासु न्यासादिषु च विस्तरेण साधितत्वान्नात्र   
लिख्यते । न चेश्वर कृतादागमादीश्वरसिद्धा -   
  
प्। ६३)  
  
वितरेतराश्रयदोषः आशङ्कनीयः द्वयोरपि विसदृशक्रियत्वात् ।   
ईश्वरोह्यागमस्य कर्ता आगमस्तु तं ज्ञापयतीति । किं च तदुक्तेषु च   
दृष्टार्थेषु फलवत्त्वमुपलभ्यादृष्टार्थस्यापि तच्छास्त्रस्यावितथत्वं   
मनुमीयते । तदुक्तं श्रीमन्मतङ्गेपि -   
  
विशेषस्यानुमानस्य त्रिविधस्यापि निश्चयात् ।  
आगमादाप्तवक्त्रोत्थान्नान्यथा मुनिपुङ्गव ॥  
  
आप्तश्चैवागमात् सिद्धः सचेदानीं विचार्यते ।  
आयुर्वेदात् सगणितान् मन्त्र वादाच्च सस्फुटात् ॥  
  
रसोपनिषदाटोपादाप्तः सम्परिगृह्यते इति ।  
  
ननु देवतैव तावन्न सिद्धा । तत्सम्भवे हि तद्विशेषस्येश्वरस्य सिद्धिः । सा तु   
शब्दमात्रैव । तथाहि - कर्मानुष्ठानादेव फलं न देवतायाः   
तद्बाधकत्वेनाभिमतरुद्रेन्द्रादिशब्दभेदेन प्रमाणान्तरैरसिद्धेः । अत एव   
तेन सह सम्बन्धग्रहणा सम्भवादागमेनाप्य सिद्धिः । तत एव च   
सम्बन्धग्रहणेति तरेतराश्रयतोऽसिद्दिरेव । ततश्च रौद्रं चरुं   
निवर्पेत्स्वर्गकाम इत्यादाबुद्देश्यकारकतया विशिष्टकर्माङ्गत्वेन स एव   
देवताशब्दः प्रतीयत इति क्रियात एव फलं युक्तं न देवतात इति जैमिनीयाः ।  
  
अत्रोच्यते । एवं हि देवतायाः शब्दमात्रत्वे फलमपि   
  
प्। ६४)  
  
शब्दमात्रमेव स्याद्यतो ज्योतिष्टोमेन स्वर्गकामो यजेतेत्यादौ   
स्वर्गाद्यात्मकं फलमपि तद्वदेव प्रमाणान्तरसिद्धम् । अथ यदि शब्दादि   
योगं विनापि नार्थरहित परः शब्दः सम्भवतीति पुराणेतिहासान्दिप्रसिद्धं   
विशिष्टमेवात्र स्वर्गशब्दः फलत्वेनाभिदधातित्युच्यते तदिहापि समानमिति   
न शब्द एव देवतापि तु तद्वाच्योऽर्थविशेष एव स्ववाचकाद्भिन्ना देवदत्रादि   
शब्दवाच्यात्मवदिति सैव फलदान तु कर्ममात्रं तस्य कृष्यादि कर्मवत्   
फलजननमात्र एव सामर्थ्यादचेतनत्वेनेदं फलमस्मै दास्यामीति   
विवेकाभावात् । शब्दो हि विदितपदपदार्थ प्रत्यायकत्वेन भवतोपि सिद्ध इति   
इन्द्रादि शब्दानामपि शब्दत्वेनैवार्थ प्रत्यायकत्व सिद्धेस्तत्प्रत्येयो देवता   
लक्षणोऽर्थः स्वर्गलक्षण फलवत् सिद्ध एवमनुमानादि   
सिद्धत्वमपीश्वरलक्षण देवतायाः प्रागेवोक्तमिति न प्रमाणान्तरासिद्धं   
नापीतेस्तराश्रय दोषः । यदाहुः - श्रुतिसिद्ध्यर्थं श्रुतोपलब्धो   
यत्नवता भवितव्यम् न श्रुतिसिद्धौ यत्न विशेषशैथिल्यमाचरणीयमिति ।   
ततश्च सोमपाःशतक्रतुरित्यादि श्रुतिसिद्धस्य देवता विशेषस्य   
कर्मणोनिरूपस्य च वज्रहस्तं सहस्राक्षमिन्द्रमीडे चतुर्भुजमित्यादि   
श्रुतिसिद्धस्य शब्दमात्रस्यासम्भवात् तत् तद् विशेषेण विशिष्टा देवता   
सिद्धैव । श्रुतिरपि ताविशेषया देवमैत्रः   
  
प्। ६५)  
  
दृश्यते यथा - इन्द्रो दिव इन्द्र-ईशे पृथिव्या इत्यादि । न च देवताया   
मूर्तत्वात् अस्मदादि वदनेक देशयागसन्निधिरनुपपन्नेति वाच्यम् । अस्या   
अणिमाद्यैश्वर्य योगेन वासुदेव सौभार्यादिवत् प्राकाम्यशक्त्या   
युगपदमेक देशसन्निधिर्युज्यत एव यतः । तदुक्तं श्रीमत्पराख्ये -   
  
शब्दमात्रस्थिते मन्त्रे शब्दमात्रं फलं तथा ।  
न चार्थरहितः शब्दः पदवाक्य गतक्रमः ॥   
  
वाच्यश्च वाचकाद् भिन्नो देवदत्तादि शब्दवत् ।  
प्रत्यायकश्च ते शब्दपत्ययेर्थ विवर्जितः ॥   
  
तेन सा वाचकाद् भिन्ना वाच्या सा देवता ध्रुवम् ।  
विशेषणं यतस्तस्यां कर्मरूपाभिधायकम् ॥   
  
प्रतिपन्नं विशेषेण वेदवाक्यैस्तथाविधैः ।  
स्तुतापि देवता यस्मात् स्तुत्या साभिमुखी भवेत् ॥   
  
अथार्थवादतस्तस्या देवताया विशेषणम् ।  
यदि तत्परमार्थेन विरोधः कतमो भवेदिति ॥   
  
देवता श्रूयते शास्त्रे तत एव फलं महत् ।  
महावीर्योपपन्नत्वात् तया स्थास्यति स कृतौ ॥  
  
वेदान्त वादिनां यद्वदनन्तत्वं त्वनुग्रहः । इति च कः प्रत्येत्यर्थ वर्जितः ।   
अर्थ विवर्जितः शब्दा इति को वेत्ति इत्थं श्रीमन्मृगेन्द्रे च - न जातु   
देवतामूर्तिरस्मदादिशरीरवत् ।  
  
प्। ६६)  
  
विशिष्टैश्वर्य सम्पन्ना सातो नैतन्निदर्शनम् । इत्यादि ।   
  
यद्येवमीश्वरस्यापि शरीरित्वादस्मदादिवदसर्वज्ञत्वमसर्वकर्तृकत्वं च   
स्यात् । ततश्च परमाप्तत्वानुपपपत्तिः । अशरीरश्चेत् कर्तृत्वनुपपत्तिः ।   
यदाहुः -   
  
कार्यं शरीरयुक्तेन कर्त्रा व्याप्तं सदैव यत् ।  
कार्यत्वात् तेन जगतः कर्ता देही प्रसज्यते ॥ इति ।  
  
अशरीरो ह्यधिष्ठाता नात्मा मुक्तात्मवद्भवेदिति च । ततश्चेश्वरस्यापि   
सावयवत्वेना नित्यत्वात् तस्यान्येन कर्त्रा भवितव्यम् । तस्यापि शरीरित्वेन   
कर्त्रन्तरापेक्षाया मनवस्था । तन्न आत्मनः स्वदेहस्पन्दादौ   
शरीरान्तरानपेक्षया इच्छामात्रेण कर्तृत्वदर्शनात् । नन्विच्छामात्रेण   
कर्तृत्वं स्वाधिष्टितशरीरस्यन्दादौ दृष्टम् । न तु बाह्ये मृदादिजन्ये   
घटादौ । सत्यम् । अत-एव सदाधिष्ठायकत्वेन विश्वमीश्वरस्य   
शरीरमिवानुमीयते । तस्मादिच्छामात्रेणेश्वरः सृष्टादि तनोति । आत्मनां हि   
मलादियोगादेव ज्ञान क्रिययोः शरीरेन्द्रियापेक्षा । ईश्वरस्य तु नित्य   
निर्मलत्त्वातदपेक्षा नास्त्येव । यतुक्तं श्रीमत्किरणे -  
  
यथा कालो ह्यमूर्तोपि दृश्यते फलसाधकः ।  
एवं शिवो ह्यमूर्तोपि कुरुते कार्यमिच्छयेति ॥  
  
मोहकारिकासु च -  
  
अजात मलसम्बन्धः सर्वज्ञः सर्वकृद्विभुः ।  
  
प्। ६७)  
  
सकलो निष्कलोऽनन्तः स्वेच्छानन्तरकार्य कृदिति ।  
  
शक्तिस्तु शरीरेन्द्रियादि कार्यं कुर्वाणा भगवतः शरीरतया करण तयोच्यते ।   
तदुक्तं श्रीमन्मृगेन्द्रादौ -  
  
मूलाद्यसम्भवाच्छाक्तं वपुर्नो तादृशं विभोः ।  
तद्वपुः पञ्चभिर्मन्त्रैः पञ्चकृत्योपयोगिभिः ॥  
  
ईश तत्पुरुषाघोरवामाजैर्मस्तकादिकमित्युक्ता । इत्थं शक्तिः कुर्वती   
देहकृत्यं देहाभावादुच्यते देहशब्दैः । तस्या भेदायेपि वामादयः स्युः   
तेपि प्रोक्ता कृत्यभेदेन सद्भिः ॥ इति । करणं च न शक्त्यन्याच्छक्तिर्ना   
चेतनाचित इत्यादिना च । श्रुतावपि तस्य * * करणं च दृश्यते न च   
तत्संश्चाप्यधिकश्च दृश्यते । परास्य शक्तिर्विविधैव श्रूयते स्वाभाविकी   
ज्ञानबलक्रिया चेति । अत एव ज्ञानस्याप्यस्य न शरीरेन्द्रिया पेक्षा । यदुक्तं   
श्रीमन्मृगेन्द्रे -  
  
सर्वज्ञः सर्वकर्तृत्वात्साधनाङ्गफलैः सह ।  
यो यज्जानाति कुरुते स तदेवेति सुस्थितम् ॥  
  
तच्चस्या वृत्ति शून्यत्वान्न व्यञ्जकमपेक्षते ।  
तन्न सांशयिकं तस्माद् विपरीतं न जानुचित् ॥  
  
यानिव्यञ्जकमीहन्ते वृतत्वान् मलशक्तिभिः ।  
व्यञ्जकस्यानुरोधेन तानि स्युर्व्याहतान्यपि ॥  
  
नाध्यक्षं नापि तल्लैङ्गं न शब्दमपि शाङ्करम् ।  
ज्ञानमाभाति विमलं सर्वदा सर्ववस्तुष्विति ॥  
  
प्। ६८)  
  
कथं तर्हि पञ्चवक्त्रस्त्रिपञ्चदृगित्यादिभिरीश्वरस्य शरीरमागमेषु   
स्तूयते ध्यानार्थमेव । तन्न । ध्यानाकारे ध्यानपूजाद्युपपद्यते । यदुक्तं   
श्रीमत्पौष्करादौ -   
  
साधकस्य तु लक्ष्यार्थं तस्य रूपमिदं स्मृतम् ।  
सर्वतः पाणिपादं तत्सर्वतोक्षिशिरोमुखम् ॥  
  
इत्यादिना अन्यैरप्युक्तं -   
  
आकारवांस्त्वं नियमादुपास्यो न वस्त्वनाकारमुपैनिबुद्धिः । इति कथं तस्य   
शास्त्रोपदेशकत्वम् । इच्छामात्रेण विद्येश्वरादीनां   
शास्त्रावबोधकत्वमेवात्रोपदेशकत्वं न तु वागिन्द्रियव्यापारः । यदुक्तं   
श्रीमत्पराख्ये -   
  
सन्निधाने यतस्तस्मिन् सर्वकार्यस्य सम्भवः ।  
अक्षहीनेपि सामर्थ्यं दृष्टं तत्कर्षकात्मनि ॥   
  
सामर्थ्यं तद्वदीशस्य सर्वकृत्ये निसर्गजम् । इति ।  
  
अन्येप्याहुः -   
  
सान्निध्यमात्रतस्तस्य पुंसश्चिन्तामणेरिव ।  
निस्सरन्ति यथाकामं कुड्यादिभ्यो निदेशनाः ॥ इति ।  
  
तस्मादीश्वर प्रणीतत्वेनास्य शैवागमस्य प्रामाण्यम् ।  
ननु दर्शनान्तरेष्वपि हिरण्यगर्भादय ईश्वराः श्रूयन्ते ।  
  
तेभ्योस्य को विशेषः । अत्रोच्यते । तेषां पशुपाशरूपत्वेनेश्वरान्तर   
पूर्वकत्वान्न सर्वेश्वरत्वं सम्भवति । तथा हि प्रकृतिरेव परत्र   
शब्दवाच्यो नारायणः   
  
प्। ६९)  
  
यो वा ईश्वरः कैश्चिदध्यात्मविद्भिः पाञ्चरात्रिकैश्चेष्यते तस्योपादान   
कारणत्वादितत्यारप्रकृतेदि * * * पिहिरण्यगर्भ समवर्तताग्रे   
भूतस्य जातः पतिरेक आसीदित्यादि श्रुत्यर्थतया हिरण्यगर्भाख्येश्वरस्तस्याः   
प्रकृतेर्विकारे ध्यात्मविद्भेदैरीश्वरः प्रोक्तः पाञ्चरात्रिक भेदैर्वा   
चातुरात्मलक्षणः । यतुक्तं -   
  
ईशास्तु ते समभवन् प्रकृतेः पदस्याः   
कृष्णानिरुद्धमकरध्वजरौहिणेयाः इति तस्याप्युत्पत्त्यपवर्गयोगित्वाद्   
ब्रह्मेन्द्रादेदिव धात्रन्तरेण भवितव्यम् । यश्चापि बुद्धिसंयोगादीश्वरः   
पातञ्जलैरुक्तः तनः संयोगान्नैयायिक   
वैशेषिकैस्तस्यापीश्वरत्वोपायभूतासौ संयोगः संयोगत्वादेव   
घटपटादि संओगवदनित्योऽव्यापकश्चेति न सर्वत्र सर्वदा चेश्वरत्वम् । अतो   
भुवनेश्वराणामपि दात्तन्तरेण भवितव्यम् । यश्चैवं सर्वेषामेव दाता स   
एवास्माभिर्महेश्वरत्वेनाभ्युपगतस्तस्यैवं दातृपूर्वकत्वेनासिद्धे । ननु   
दर्शनान्तर सिद्धाना विशेश्वराणां लोकवेदसिद्धत्वात्कथं   
महेश्वरत्वं प्रतिक्षिप्यत इति चेत् । तन्न । वेदादिशास्त्रतो लोकप्रसिद्धाचारस्यैव   
महेश्वरत्व प्रदर्शनात् । तथा च श्रुतिः -  
  
एक एव रुद्रो न द्वितीयायतस्व इति अत्र अवधारणेन द्वितीय निषेधेन च रुद्रस्यैव   
महेश्वरत्वं स्थाप्यते । रुद्रेष्वपि महेश्वराय शितिकण्ठाय त्र्यम्बकाय न   
च नमो नम इति पुराणेष्वपि- नौषधीभिर्महेशानमन्त्रैर्न च रसायनैः   
। प्राप्यते कुशलं तादृग्यादृक्त्वं नाम कीर्तनादिति । भारतादावपि   
वासुदेवार्जुनादिकृतेषु सप्तशतरुद्रादि   
  
प्। ७०)  
  
स्तोत्रेषु तस्यैव महेश्वरत्वेन प्रसिद्धिः । अत एव - भगवद्गीतासु   
दशमेऽध्याये- ये मामजमनादि च वेत्ति लोकमहेश्वरमित्यात्मनो   
नारायण भट्टारक परिमिततरामेव भूरादिद्विसप्तलोकविषय   
महेश्वरत्वमाह । न तु सर्वभुवनादि विषयमिति । कथं तर्हि शेरते न   
दौवं केशवात्परम् इत्युक्तम् । अत एव भौतिक सर्गविषयात्पिशाचादि   
पितामहान्तादष्टविधाद् देवयोनिवर्गादसौ परः प्रोक्तः न तु महेश्वर इति को   
विरोधः । यदुक्तम् - अष्टविकल्पो दैवस्तिर्यग्योनिश्च पञ्चधा भवति ।   
मानुष्यश्चैकविधः समासतो भौतिकः सर्गः । इति । एवमेव   
चन्द्रब्रह्मादावप्यवसेयम् । यदुक्तम् - अग्निर्वै देवानामवमोऽपचर इति ।   
लोकेऽपि ब्रह्म विष्ण्वादीनां चक्रस्वामि मधुरास्वाम्यादिपदैः स्वामित्वेन   
प्रसिद्धिः । भगवत एव प्रयागादिषु स्वस्वभूक्षेत्रेषु महेश्वरस्थानेश्वर   
भूतेश्वरादि पदैः प्रतिष्ठास्थानेष्वपि ब्रह्मेश्वरसोमेश्वरादिभिः   
प्रसिद्धिः । अतश्च यद्यपि स * * र्यं पठ्यते तथाप्यन्यथैव   
तत्साम्यं पदं प्राप्तबलादावपि धनादिके दृश्यते । अन्यच्चेश्वरत्वं   
प्रभुरूपं यत्प्रचण्डतरनृपत्यादौ सिद्धमपि लोकप्रसिद्ध्यापि स एव   
महेश्वरः सिद्धः । उक्तश्च श्रीमत्पराख्ये - ईश्वरो रूढितो गम्य इति । न   
च प्रमाणसिद्धः यदाहुः -   
  
द्रव्यजाति क्रियाशब्दो गुणशब्दस्तथापरः ।  
यौगिको योगरूढश्च प्रसिद्ध्यैव व्यवस्थितः ॥  
  
प्। ७१)  
  
सूर्यो गौश्चलनं शुक्लं पङ्कजं पङ्कजं यथा ।  
तत्तदर्थाभिधायित्वाच्छब्दः प्रोक्तस्तु तद्विधेति ॥   
  
ननूक्तं प्रसिद्धिः वटयक्षवदप्रमाणमिति तदप्ययुक्तम् । यतः   
प्रसिद्धिनिबन्धनो हि सर्वः पदार्थसम्बन्ध इत्युक्तम् । तस्याश्चाप्रामाण्ये   
वेदार्थस्या प्रतिष्ठेति सर्वमसमञ्जसमिति शास्त्रतो लोकतश्चात एव   
महेश्वरः सिद्ध इति उक्तं चास्माभिः पाषण्डपराजये -  
  
श्रुतिभिः स्मृतिभिः पुराणवाक्यैः   
मुनिमुख्यैरपरैश्च पूज्यमानाम् ।  
प्रभुतामवधार्य चन्द्रमौलेः   
कथमेवं मनुजाः पुनर्विमूढाः ॥  
  
परमेष्ठिमुखैः पिपीलिकान्तैः   
भुवनेऽस्मिन्निखिलैश्च जन्तुवर्गैः ।  
गिरिशः परिपूजीताङ्घ्रिपद्मो   
न तु कश्चिद्गिरिशेन पूजनीयः ॥ इति ।  
  
तस्मात् सर्वज्ञेन सर्वकर्त्रा परमाप्तेन परमेश्वरेण   
प्रतीतत्वाछैवागमाख्यं प्रमाणं सर्वोत्कृष्टतयाज्ञेयम् । अत एव   
वर्णाश्रमाचारव्यवस्थापकवेद   
विरुद्धबौद्धादिशास्त्रवन्नास्यानुपादेयत्वप्रसङ्गः ।   
वर्णाश्रमस्थानामेवात्राधिकारश्रुतेर्वेदाविरोधाद्वेदवित्परिग्रहाच्च ।   
यदुक्तं श्रीमत्पराख्ये -  
  
कार्या दीक्षापि सर्वेषां तच्छक्तिविधियोगिनाम् ।  
  
प्। ७२)  
  
त्रयाणामपि वर्णानां न तु शूद्रान्त्यजादिषु ।  
अमद्यपास्तु ये शूद्राः शैवाचार क्रियादशः ॥  
  
शिवभक्ताश्च तेषां सा दीक्षा कार्यान्यथा नहि इति ।  
  
श्रीमत्सर्वज्ञानोत्तरेपि -   
  
यस्मिन्वर्णे स्थितो दीक्षां प्राप्तो देही शिवात्मिकाम् ।  
तत्रैव संस्थितो नित्यं शिवधर्मं च पालयेदिति ॥  
  
उक्तं च श्रीमन्मतङ्गेन्द्रादौ -   
  
स्नानमाशिरसः कृत्वा समाचम्योदगाननः ।  
प्राङ्मुखो वा भजेत् सन्ध्यां वेदसिद्धां द्विराश्रमीति ॥  
  
धर्माधर्मसाधनसंसिद्धिराम्नायादेव ज्ञायते । तन्मूलत्वात्   
स्मृतेश्चापि श्चामेवापरस्य त्विति । तथाचम्य पुरा ब्राह्मीं भजेत् सन्ध्यां   
द्विराश्रमीति तथा इति वर्णाश्रमाचारान्मनसापि न लक्षयेत् । यो यस्मिन्नाश्रमे   
तिष्ठन् प्राप्तो दीक्षां शिवात्मिकाम् । स तस्मिन् नेव सन्तिष्ठंश्छिवधर्मं च   
पालयेदिनि पुराणेतिहासादौ श्वेतोपमन्युप्रभृतीनां   
महर्षीणामत्रानुष्ठानं श्रूयते । भारते च   
नरनारायणयोरश्वत्थाम्रञ्च आभ्यां लिङ्गेऽर्चितो देवस्तस्यार्चायां युगे   
युगे । इति स्वर्णाक्षे च भगवतो वासुदेवस्य परमेश्वराराधनसिद्धिः ।   
रामायणेपि कार्तवीर्यादि स्तुतिषु च प्रतिष्ठापूर्वको धर्मः श्रूयते ।   
पक्वेष्टकथितं सम्यग् यः करोति शिवालयम् इत्यादि -  
  
प्। ७३)  
  
सूत्रे मोक्षं विनिर्दिशेदिति च उपनिषत्सु श्वेताश्वतरादिष्वथर्वशिरः   
प्रभृतिषु च शिवस्याराध्यत्वं श्रूयते । सूक्ष्मातिसूक्ष्मं कलिलस्य मध्ये   
विश्वस्य स्रष्टारमनेकरूपम् । शिवस्य चैकं परिवेष्टितारं ज्ञात्वा शिवं   
शान्तमत्यन्तमेतीत्यादि शिव एकोध्येयः शिवङ्करः सर्वमन्यत् परित्यज्येत्यादि   
च ततोऽस्य न विगानता वापि च्छिन्नमूलता न कैश्चिदेव परिग्रहः ।   
तस्माद्वेदविद्भिरन्यैश्च तत्प्रमाणतयाग्राह्यम् । तदुक्तं मोक्षकारिकासु ##-  
  
न चान्येन प्रमाणेन संरुद्धस्तस्य गोचरः ।  
श्रोत्रियैरप्यतो ग्राह्यं तत्फलाधिकसाधनम् ॥ इति ।  
  
तस्मात् परमेश्वर एव परमाप्तः । कपिलादयस्तु   
परस्परविरुद्धार्थाभिधायित्वात् न परमाप्ताः । यदाहुः -   
  
सुगतो यदि सर्वज्ञः कपिलो नेति का प्रमा ।  
अथो भावपि सर्वज्ञौ मतिभेदस्तयोः कथमिति ॥  
  
ततश्च सर्वाविरोधेन सर्वान्यागमप्राप्य स्थान प्रदर्शनपूर्वकं   
तदनधिगतार्थ प्रदर्शकत्वाद्यथाधिकारं वेदादि सामान्यशास्त्रोक्त   
फलसाधकत्वात् तदविषयस्यापि विशिष्टस्य भोगमोक्षात्मनः   
फलसाधनत्वाच्च शिवागमाख्यं प्रमाणमव्याहतम् । यदाहुः -   
अनधिगतार्थगन्तृ प्रमाणम् इति । अत एवोक्तं सिद्धगुरुभिः ।   
अशेषफलसाधकमिति । यदुक्तमा(गम?)शास्त्रेषु -  
  
प्। ७४)  
  
विद्यते यच्छिवागमे । न दृष्टं यच्छिवज्ञाने तदन्यत्र न विद्यते । इति ।   
तस्मादेतद्विरोधे तानि बाध्यन्ते । तद्विनाश्य(स्य?)बाधा यदुक्तं   
सर्वज्ञानोत्तरे -   
  
न पुम्भिरार्षकं वाक्यं दैविकं मुनिभिस्तदा ।  
न देवैर्ब्रह्मणो वाक्यं वैष्णवं पद्मजन्मना ॥   
  
न शैवं वैष्णवाअद्वाक्याद्बाध्यते न कदाचने ति ।  
  
श्रीमन्मोहशूरोत्तरेपि -   
  
पुराणं बाध्यते वेदैरागमैश्च तदुक्तयः ।  
सामान्यं च विशेषं च शैवं वैशिष्टिकं वचः इति ॥  
  
मोक्षकारिकासु स ताभिरभिभाव्याभिः सामान्याभिश्च बाध्यते । ताभ्यो   
विलक्षणत्वात् तु तथा चाविषयत्वतः इति । यद्येवमन्यानि शास्त्राणि न   
प्रमाणानि भवेयुः । मैवम् । नान्यपि स्वविषये प्रमाणान्येव   
तत्तत्प्रणेनॄणां सर्वज्ञत्वाभावेऽपि स्वविषये ज्ञानादियोगात् । अत एव   
तैरसर्वार्थ दशिभिः स्वशास्त्रादन्यदप्रमाणमित्युक्तम् । सर्वार्थ   
दर्शितानातु शिवेन सर्वेषां स्वस्वविषये प्रामाण्यमुक्तं   
श्रीमत्सर्वज्ञानोत्तरादौ ज्ञानचर्यान्वितो बौद्धौ   
बुद्धितत्त्वमवाप्नुयादित्यादि । ते च तत्त्वप्राप्तिमेव परं मोक्षम् मन्यन्ते ।   
तदयुक्तम् । तदूर्ध्व भुवन भोग्यानां कर्मणां युक्त्यागमसिद्धानां   
मलादिपाशानां चापरिक्षयान् परमप्राप्तिहेतुभूतशिवादिवस्त्वपरिज्ञानाच्च   
।  
  
प्। ७५)  
  
तदुक्तं श्रीमन्मृगेन्द्रे -   
  
यत्कैवल्यं पुम्प्रकृत्योर्विवेकात्   
यो वा सर्वं ब्रह्म मत्वा विरामः ।  
या वा काश्चिन् मुक्तयः पाशजन्या  
स्तास्ता सर्वा भेदमायान्ति सृष्टौ ॥ इति ।  
  
श्रीमदवधूतगुरुणापि -  
  
त्वन्मते भवविज्ञाननिष्पन्ना अपि मुक्तयः ।  
भजन्ते नाविसंवादमाम्भसा इव वृष्टयः ॥ इति ।  
  
कानि पुनर्दर्शनान्तरैस्तत्रच्छास्त्रसिद्धानां प्राप्यानि स्थानानि?   
अत्रोच्यते -   
  
लोकायतस्त्वात् - पृथिव्यापस्तेजोवायुरिति चत्वारितत्वादि चैतन्यविशिष्टः   
कायः पुरुषः मदशक्तिवद्विज्ञानं प्रत्यक्षमेव   
प्रमाणमित्यादिद्यभ्युपगमात्   
प्रत्यक्षपरिदृश्यमानब्रह्माण्डोदरगतपृथिव्यादिभूतव्यतिरिक्त##-  
चैहिकमेव सुखं मोक्ष इति मन्यते । यदाहुः -   
  
यावज्जीवं सुखं जीवेन्नास्ति मृत्योरगोचरः ।  
भस्मीभूतस्य देहस्य पुनरागमनं कुतः ॥  
  
इत्यादि । ते च भूतचैतनिकाः कथ्यन्ते । एषां चतुर्भूतविषयं ज्ञानं   
प्रमाणमेव । इतरवस्तु कथनं भ्रान्तिरेवमन्येषामपि वादिनां   
स्वस्वविषयवस्तु कथने प्रामाण्यम् । स्वविषय स्वभावकथन मां -  
  
प्। ७६)  
  
तदि स्वरूपान्यथा भाव कथनं च भ्रान्तिरेव ।  
  
केचित् पुनरात्मवादिनोऽनादिरेव पुरुषः कार्यकरणैः प्रवाहतः संसारबन्ध   
तस्थानादेः शरीरेन्द्रिययोगस्य विनाशाभावात् केवलं परिदृश्यमानानि   
दुःखशरीरनिवृत्यावशिष्टकर्मतः प्रकृष्टतरशरीरयोगेन नक्षत्र   
मार्गेऽवस्थानं मोक्षमाहुः ।  
  
अन्ये त्वाग्नेय सौरवैष्णवादयोग्न्यादि देवतासाम्यं मोक्षः । ततः परं न   
प्राप्यस्थानमस्तीत्याहुः । तेषामपि   
ब्रह्माण्डान्तर्गततत्तद्भुवनदेवताप्राप्तिरेव स्यात् । ततस्तेपि भूतसिद्धा एव ।   
अपरे तु हिंसामैथुनादिकमेव पुरुषार्थोपायं मन्यमानाः कौलाः   
घटपटन्यायेन भौतिकशरीरविनाशात् विशिष्टपदप्राप्तिमेव मोक्षं   
मन्यन्ते । तेपि वस्तुतः पिशाचादि पदावस्थितत्वात् भूतसिद्धाः । एवं   
कर्ममीमांसकाः जैमिनीयाः पुनर्न कदाचिदनीदृशं जगन्नास्य कर्ता   
कश्चिदस्ति आत्मानस्तु नित्यास्ते च स्वानुष्ठितैः कर्मभिरेव स्वर्गनरकादि   
फलभोक्तारः । एषां च श्रुतिस्मृति   
विहितनित्यनैमित्तिकानुष्ठानात्परगतिप्राप्तिरित्याहुः ।  
  
नित्यनैमित्तिके कुर्यात् प्रत्यवायजिहासया ।  
मोक्षार्थि न प्रवर्तेत तत्र काम्यनिषिद्धयोः ॥ इति ।  
  
मन्वादयोऽपि भूताण्डकारणं यत्तदेवं परं ब्रह्म ज्ञानात्प्राप्यं च ।   
नान्यतः सम्भवादित्याहुः ।  
  
ततः स्वयम्भूर्भगवान् व्यक्तो व्यञ्जयन्निदम् ।  
  
प्। ७७)  
  
महाभूतादि वृत्तौजाः प्रादुरासीत्तमोनुदे । इत्यादि ।  
  
एते च सत्त्वादीनामपि ब्रह्माण्डमध्यजन्यत्वेनाभ्युपगमान् प्रकृतिजन्यानि   
गुणादीनि तत्त्वानि नैव सन्ति । ते सर्वे वस्तुतस्तन्मात्रासिद्धा इत्यत्रोच्यन्ते ।   
इन्द्रियचैतनिकास्तु शरीरव्यतिरिक्तानीन्द्रियाण्येवात्मशब्दवाच्यानि   
नान्यदित्याहुस्तेचेन्द्रियसिद्धाः कथ्यन्ते । तत्त्वेपि पुनरिन्द्रियाणां   
प्रवृत्तिकारणम् मन एवात्मा तदेव परमं ब्रह्म तस्माज्जगत्सर्वं   
प्रवर्तते । तदेव ज्ञानात् प्राप्यमित्याहुः । यदुक्तं तैः -  
  
चित्तमेव हि संसारो रागादिक्लेशदुषितम् ।  
तदेव तद्विनिर्मुक्तो मोक्ष इत्यभिधीयत ॥ इति ।  
  
तेप्यन्तः करण चैतनिकेषु मनश्चैतनिकाः । ये पुनर्निरूपाख्यमहं   
प्रत्ययस्वरूपमेव ज्ञानात्प्राप्यमित्युपगछन्ति तेप्यहं कारचैतनिकाः । ये   
त्वहङ्कारवृत्तिरूपं प्राणाख्य वायुमेवात्मानं मन्यन्ते   
तेप्यहङ्कारचैतनिकाः तेप्यहङ्कारसिद्धाः एव ।   
बौद्धास्तावन्नैरात्म्यवादिनश्चतुर्विधाः । तत्र वैभाषिक सौत्रान्तिकौ   
बाह्यार्थसद्भाववादिनौ सर्वेवस्तूनां क्षणिकत्वमभ्युपगम्य   
बुद्धिवृत्त्यात्मिकामध्यवसायरूपां ज्ञानसन्ततिमेवात्मानं मन्यन्ते ।   
माहायनिकमाध्यमिकौ तु बाह्यार्थशून्याज्ञानसन्ततिरेव परमार्थभूत ।   
सैव च क्लेशादि वासनायोगात् संसारहेतुर्न तु ततोऽन्यदात्मादिकं   
वस्त्वस्तीत्याहुः । एतेषु मध्यात् केचिज्ज्ञानचर्याभ्यां शुद्धचित्सन्तति   
  
प्। ७८)  
  
समुत्सादो मोक्ष इत्याहुः । प्रदीपनिर्वाण वादिनस्तु तस्याप्युपशमं मोक्षं   
मन्यन्ते । ते बुद्धिचैतनिकाः प्रोक्ताः । नैयायिकवैशेषिकास्तु जगतः कर्ता   
परमेश्वरस्तस्योपादानं परमाणवः ते च नित्याः ।   
अत्मानस्तुनित्याव्यापकाश्चम् । तेसां च कर्मभोगार्थं मनः संयोगादेव   
ज्ञानमुत्पद्यते इत्याहुः । तत्र नैयायिकाः   
षोडशपदार्थज्ञानादात्मगुणविशेषेण बुद्ध्यादि विरहमेव मोक्षमाहुः   
। वैशेषिकास्तु पदपदार्थज्ञानादिति भेदः । यदाहुः - प्रमाणप्रमेय   
संशयप्रयोजन दृष्टान्त सिद्धन्तावयव   
तर्कनिर्णयवादजल्पवितण्डाहेत्वाभासच्छलजातिनिग्रहस्थानानां   
तत्त्वज्ञानान्निःश्रेयसावाप्तिरिति । द्रव्यगुणकर्मसामान्य   
विशेषसमवायानां षण्णां पदार्थानां साधर्म्यवैधर्म्यज्ञानं   
निःश्रेयसहेतुरिति च । बुद्धि सुखदुःखेच्छा प्रयत्न   
धर्माधर्मसंस्काराणां नवानामात्मगुणानाम् अत्यन्ताभावो मोक्ष इति च   
परमार्थस्तेप्यात्मनां नित्यत्वाभ्युपगमेपि जडत्वाभ्युपगमात्   
धर्माद्यष्टगुणानां बुद्धिमेवात्मत्वेममन्यमाना बुद्धिसिद्धा एव ।   
आर्हतास्तु अनेकान्तवादमभ्युपगम्य चलं गुणवृत्तमिति   
पातञ्जलोक्तन्यायेन गुणतत्त्वमेव   
तादृग्रूपमव्यापकमव्यापकशरीरपरिमितं परिणामिनं चात्मानं   
नित्यं मन्यमानास्तस्यानादि मोहादि सङ्क्षयादिति ततस्ते गुणसिद्धा कथ्यन्ते ।   
अन्ये तु पुरुषाणामनादिरेव प्रकृतिः । प्रकृतिसम्बन्धो भोक्तृत्वं च । न   
चानादेर्नित्यस्य स्वभावस्य   
  
प्। ७९)  
  
विनाशोयुक्तस्तस्मान्मुक्तावपि भोक्तृभोग्य सम्बन्धः   
पुम्प्रकृत्योरेष्टव्यः । केवलं चानादिकर्मक्षयान्मुक्तौ   
शुद्धनिरन्तरानतिशयानवछिन्नसदात्म सुखरूपा सा भोग्या भवतीत्याहुः   
। ते च सत्व भुजः कथ्यन्ते । तेषां च गुण भुवने स्थितिः साङ्ख्याः पुनः   
पुरुषाः प्रतिशरीरं भिन्नाः नित्याः निर्विकाराः निर्गुणा निर्मलाश्चित्स्वरूपा   
व्यापका उदासीना अनाद्य विद्यादि क्लेशयुक्ताश्च प्रकृतिरप्येका   
सत्वरजस्तमोरूपा नित्या चैतन्यरहिता व्यापिका समस्तजगदुपादानभूता च । सा   
च महदादि पृथिव्यन्त तत्त्व तात्त्विक कॢप्तिरूपेण परिणता स्वात्मानं   
भोग्यतया पुरुषेभ्यो दर्शयतीति स एव तेषां संसारः । तेषां मध्ये यदा तु   
व्यक्ताव्यक्तात्मविषयेण ज्ञानेन प्रकृतिपुरुष विवेकपुरःसरं   
सत्त्वान्यथाख्यातिर्भवति तदा सातं प्रत्युपरताधिकारा तस्मान्निवर्तते ।   
तदापदृष्टस्वरूपाद्यवस्थात्मकं कैवल्यं भवतीत्याहु । यदुक्तं तैः -    
  
वत्सविवृद्धि निमित्तं क्षीरस्य यथा प्रवृत्तिरज्ञस्य ।  
पुरुषविमोक्षनिमित्तं तथा प्रवृत्तिः प्रधानस्ये ति ॥  
  
रङ्गस्य दर्शयित्वा निवर्तते नर्तकी यथा नृत्तात् ।  
  
प्। ८०)  
  
पुरुषस्य तथात्मानं प्रकाश्य विनिवर्तते प्रकृतिरिति च । तदेकदेशास्तु   
पात"ञ्जलाः प्रागुक्तमभ्युपगम्य पुरुषेषु मध्यात् कस्यचित्   
क्लेशादिवर्णितत्वं शास्त्रोपदेशकत्वं चोक्त्वा   
ज्ञानयोगाभासान्मोक्षमिच्छन्ति । यदाहुः -   
अविद्यास्मितारागद्वेषाभिनिवेशाः क्लेशाः ।   
क्लेशकर्मविपाकाशयैरपरामृष्टः पुरुषविशेष इश्वरः । स पूर्वेषामपि   
गुरुः । इत्यादि । तेषां ज्ञानादिना गुणतत्वान्तभोग्यकर्मक्षयात्   
तदूर्ध्वबुवनप्राप्तिरेव मोक्षः । ततुक्तम् परमोक्षनिरासकारिकासु -   
  
गुणतत्त्वोध्वभोग्यस्य कर्मणोनुपलब्धितः ।  
कैवल्यमपि साङ्ख्यानां नैव युक्तमसङ्क्षयात् ॥ इति ।  
  
पाञ्चरात्राच्च गुणव्यतिरिक्ताया नारायणाख्यायाः परस्थाः   
प्रकृतेश्चिदचितोः वस्तूनां सर्वेषां साक्षात्परम्परयाचोत्पत्तिस्तेषां च   
जीवानां विद्या न कर्मानुबन्धेन संसारोज्ञानादिना तत्क्षयतः   
समुपशान्तकार्यभेदरूपे तस्मिन् परमात्मनि कारणलयः परश्रेय इति   
वदन्ति । यदाहुः -   
  
भगवान् वासुदेवोसौ गुणेभ्यः प्रकृतिः परा ।  
अव्यक्तं व्यक्तमाहुस्तं परमस्मान्न विद्यते ॥ इति ।  
  
ईशांस्तु ते समभवन् प्रकृतेः परस्याः  
कृष्णानिरुद्ध मकरध्वजरौहिणेयाः ।  
  
इत्याति च । तेत्राव्यक्त सिद्धाः कथ्यन्ते । तद्विकार भूतानां कृष्णादीनां   
तत्साधकानां   
  
प्। ८१)  
  
च गुणतत्त्वस्थे विष्णुभुवने वस्थितिः । तदुक्तं श्रीमत्पौष्करे -   
  
अकृतं च कृतं चैव रैभवं ब्राह्मम्मेव च ।  
वैष्णवं वाथ कौमारमौमं श्रैकण्ठमेव च ॥  
  
भुवनानि गुणेष्वष्टाविति । एते च साङ्ख्यादयो माया महामाययोरपरिज्ञानात्   
सविषयामेव प्रकृतिं परप्रकृतितया परव्योमतया च मन्यन्ते ।   
तदेकदेशास्तु प्रकृति मेव परब्रह्मत्वेनाभ्युपगम्य तद्विवर्तं   
जगदित्याहुः परिणामं वेदान्तिनः परमात्मलषणायाः पर   
प्रकृतेर्जीवात्मनां प्रपञ्चस्य चोत्पत्तिमुक्त्वा तेषां   
जीवात्मनामात्मज्ञानादिना परमात्मनिलयो मोक्ष इत्याहुः । मायावादिनस्तु   
सर्वं खल्विदं ब्रह्म नेह नानास्ति किञ्चनेत्यादि श्रुतिसिद्धस्य ब्रह्मण एव   
सत्यतया तदन्येषां च   
भेदरूपाणामविद्यानिर्माणैकसारत्वेनासत्यत्वाज्जीवात्मनामपि   
प्रमाणसिद्धप्रोक्तसत्यभूतपरमात्मासारत्वेनप्यविद्याकलुषितत्वेन   
भ्रान्तत्वात् स्वप्नानुभवसंसाराभिधानो भेदप्रपञ्चस्वरू * *   
सम्यग् ज्ञानोदयात्तत्प्रतिपक्षभूत भ्रान्तिकारणप्रोन्मूलनेन   
तिरस्कृताखिलभ्रान्तिः परमात्मबोधः सुप्तप्रबुद्धस्य   
स्वरूपमात्रप्रतिष्ठो जीवात्मनः पूर्वप्रवाह विलयो भवति । सैव   
परामुक्तिरित्याहुः । तस्मात् ते पुरुषतत्त्व एवावस्थिताः । यच्छ्रूयते -  
  
प्। ८२)  
  
बुद्धितत्त्वे स्थिता बौद्धा गुणेषु त्वार्हताः स्थिताः ।  
स्थिता वेदविदः पुंसि अव्यक्ते पाञ्चरात्रिकाः ॥ इत्यादि ।  
  
शब्दब्रह्मवादिनस्तु त आत्मनः क्रियाशक्तिमेव परं ब्रह्म   
परव्योमादिशब्दवाच्यामभिधाय तत एव शब्दार्थरूपस्य   
प्रपञ्चस्योत्पत्तिः । तत्परिज्ञानाल्लय एवापवर्ग इत्यहुः । तेपि परमार्थतः   
पुरुषतत्त्व एवावस्थिताः पौराणिकास्तु साङ्ख्योक्तवत्प्रकृत्यादि तत्त्वजातं   
प्रकृतिपुरुषाधिष्ठातारं षड्विंशतिकमीश्वरं चाभ्युपगम्य   
तत्सालोक्यादि रूपां तद्गणेश्वर प्राप्तिं चैव परां मुक्तिमाहुः । तेषां   
वस्तुतः प्रेर्यत्वात् तदूर्ध्ववस्त्वपरिज्ञानाच्च न परा मुक्तिः । यदुक्तम्   
परमोक्षनिरासकारिकासु - गणेन्द्राग्निसमो प्रेर्यावसम्पूर्ण   
मनोरथावित्यादि । एवं परमादित्यादि साम्यमोक्षवादिनोपि तत्तद्भुवनेषु   
तत्तत्सालोक्यादिरूपां मुक्तिं व्रजन्तीत्यर्थतः सिद्धमेव । पाशुपताः पुनः   
मायाव्यतिरिक्त मलमनभ्युपगच्छन्तो दीक्षाज्ञानादिना सर्वबन्धक्षये सति   
परमेश्वारात् सिद्धे सर्वज्ञत्वादि गुणसङ्क्रान्तिस्तत्साम्यं मुक्तिरित्याहुः ।   
तेषां तु परमार्थतो मलापरिज्ञानात्तद्विनाशाभावेन मायातत्त्व   
एवावस्थितिः । यच्छ्रूयते - पाशुपतास्तु मायायां विद्यायां तु   
महाव्रताः इति । एवं तद्विशेषाणां शैवपुराणाद्युपन्यस्तानां   
वैदिकयाशुपतावामप्यत्रैवावस्थितिः । केचिदुत्पत्त्या साम्यमोक्षवादिनः   
शिवप्रसादा सिद्धे सर्वज्ञत्वाद्युत्पद्यत इत्याहुः । अपरे परमेश्वरावेशात्   
सिद्धे सर्वज्ञत्वादि   
  
प्। ८३)  
  
स्यादित्याहुः । तेषामपि समलत्वेन पारमार्थिकस्वगुणव्यक्त्य भावात्   
तत्रैवावस्थितिः स्यात् । महाव्रताश्च   
साङ्ख्यपक्षवद्बद्धदशायामप्यात्मना न कर्तृत्वं मुक्तौ च   
सिद्धानां सर्वज्ञत्वमेवासर्वकर्तृत्वं तु   
परमेश्वरस्यैवेत्यभ्युपगछन्ति । यदुक्तं पदयक्षिण्याम् -   
परमशिवसिद्धात् प्रत्युपरनाधिकारोप्यन्येष्वनुपरताधिकारः सिद्धः   
पुनरेकान्ते न सर्वत एवोपरताधिकार इति भेद इति । एवं भूते च विद्यातत्वान्त   
एवाध्वनि तत्वान्तराप्त * * * रतन सञ्ज्ञाया कथयन्ति   
परमार्थतस्तत् तत् तत्त्ववासिनामिव । सर्वकर्तृत्वानभ्युपगमात् ते   
विद्यायामेवावस्थिताः इत्युक्तम् - विद्यायां तु महाव्रताः । अन्ये पुनः   
सिद्धस्य सर्वज्ञत्वमभ्युपगम्य परमेश्वरप्रेर्यत्वमिच्छन्ति । परे तु   
प्रवाहनित्येश्वरवादिनः सिद्ध एव सर्वकर्तृत्वमीश्वरेप्यन्यस्मिन्नेत्याहुः ।   
तेषामीश्वरप्रेर्यत्व सिद्धेर्वस्तुत ईश्वरतत्त्वेऽवक्ष्यानम् । शक्त्यद्वैतवादिनः   
केचिच्छक्तिमेव परमकारणत्वेनाभ्युपगम्य तत्परिणामं जगदिच्छन्ति । ते   
च वेदान्तवादिवज्ज्ञानादिना तल्लयमेव मोक्षं मन्यन्ते । ते परमार्थतः   
शक्तेरूपादानत्वाभ्युपगमात्कुण्डलिनीय शक्तितत्वेऽवस्थिताः कौलादीनां तु   
कैश्चित् पुरुषार्थसाधनत्वेन स्वीकृतानन्दतन्त्राणां मत्स्यादिभिः सर्वैः   
स्वमनिषया प्रणीतत्वेना फलत्वान्नात्र शैवे स्वीकारः । एवमुक्तेन   
प्रकारेणान्येपरमपिवामदक्षिण  
  
प्। ८४)  
  
गारुड भूततन्त्राख्यस्रोतोन्तराणामपि स्वस्वविषये प्रामाण्यमस्त्येव । एवं   
सर्वागमानां स्वस्वविषये प्रामाण्यमभ्युपगम्य तदविषयाणि शिवादि   
वस्तूनि प्रदृश्य तछास्त्रोपदिष्टमोक्षेभ्यः   
प्रकृष्टतरस्यापुनरावृत्तेः परमशिव साम्यरूपस्य   
स्वरूपव्यक्तिलाभात्मनः परस्य मोक्षस्य प्रदर्शना तदेव   
प्रमाणमित्युक्तम् । एतत्सर्वागमप्रामाण्यं तत्र भवता रामकण्ठेन   
श्रीमद्रौरववृत्तिविवेके प्रोक्तम् । यदुक्तं -   
  
परस्पर विरोधेन प्राप्यबाधामनानताम् ।  
सर्वागमानामाहुर्ये तत्प्रतिक्षेप उच्यते ॥  
  
शक्तितत्त्वे तदद्वैतामुक्तिमिच्छन्ति ये स्थिताः ।  
विद्येशतत्त्वे पूर्वे तत्प्रेर्यमीश्वरमेव ये ॥  
  
मन्त्रेशशुद्धविद्यायां ये सर्वज्ञं मुनीश्वरम् ।  
मायायां ये स्वचिद्धीनं सङ्क्रान्तगुणमीश्वरम् ॥  
  
ते स्थिता मुक्ति भेदोयं शुद्धोयं पशुदृक्कृतः ।  
पशौ ब्रह्मत्वमाहुर्ये चिद्विवर्तादनिर्मलात् ॥   
  
तत्रैव च-   
  
ये प्राक् प्रपञ्चां क्रियाशक्तेः पराहि वाक् ।  
अव्यक्ते येऽप्युपादानं गुणानां ब्रह्म चात्मनाम् ॥  
  
अत्रैव करणं तेषां ये तु नारायाणाभिधम् ।  
गुणपृष्ठे गुणेभ्यो ये विवेकोक्तबलान्नरम् ॥  
  
गुणेषु येप्यनेकान्तं स्याद्वादचलवृत्तिषु ।  
  
प्। ८५)  
  
बुद्धौ भ्रान्ताः पुमांस्ते ये ज्ञानादि गुणशान्तितः ।  
बुद्धिवृत्तौ क्षणध्वंसि ज्ञानमात्रं तु ये भ्रमात् ॥  
  
अहङ्कृतौ तु तद्वर्त्ति प्राणमात्रं भ्रमेण ये ।  
मनसीन्द्रियवृत्तौ यो हेतुमात्रं भ्रमान्तरम् ॥  
  
इन्द्रियेष्विन्द्रियाण्येव ज्ञात्वा ह्यात्मेति ये विदुः ।  
तन्मात्रेष्वाप्य माहुर्ये ब्रह्मभूताण्डकारणम् ॥  
  
हिंसामैथुनतः सिद्धाः पिशाचादिपदे स्थिताः ।  
भूतेषु येपि चैतन्यं प्राप्यं भूतात्मकं विदुः ॥  
  
तेपि मुक्तौ स्थिता स्वेच्छा मन्ये ये परदर्शनात् ।  
मुक्तिमिच्छन्ति तज्ज्ञेयास्तत्तत्तत्त्व युजो बुधैः ॥  
  
यच्चित्तस्तत्र योपेतो भवतीत्युच्यते बुधैः ।  
शश्वत्प्राप्य चितश्चैतं व्याप्नुवन्त्येव ते स्वतः ॥  
  
तत्त्वेभ्यो दक्षिणेभ्योन्यत्तैः प्राप्यं यद्यपीष्यते ।  
तथापि च तदेवोक्तं कार्यैकाध्यवसायतः ॥  
  
परोक्षस्यार्थतो भेदो भेदोयं कारणस्य वा ।  
कार्याद्भिन्नादभिनाच्च सिद्धवत्सिद्धिमेतियत् ॥   
  
कार्यैरेभिस्थितैर्यस्मात्तानि ज्ञानि तैः परैः ।  
तान्येव नामभिस्तत्त्वैर्न च नामार्थ भेदकम् ॥  
  
तत्रापि तेषामंशेन भ्रान्तिर्यद्यपि विद्यते ।  
सत्यकार्यानुमानैस्तैस्तथाप्य भ्रान्तबुद्धयः ॥  
  
प्। ८६)  
  
भ्रान्तिरर्थान्तरारोपान् सत्यधर्मावलम्बिनि ।  
कार्यापैतीति सर्वस्य न विहन्तुं क्षमायतः ॥   
  
काचोग्निहेतुरिति यैः सूर्यकान्तः प्रतीयते ।  
काच भ्रान्त्यापि किं तत्र ते भ्रान्ताः परमार्थतः ॥   
  
अतः स्वसङ्कल्पनाभिस्तैः कल्पितं वस्तु यद्यपि ।  
तथाप्यन्ते विसंवादात्तद्रूपत्वं विशन्ति ते ॥  
  
तेषां भ्रान्तिस्तु सा प्रोक्ता तत्प्राप्तौ यानि वर्जिता ।  
तत्सचित्र विपक्षत्वात् प्राप्तेरपि विरोधिनी ॥   
  
षट्त्रिंशत् तत्त्वरूपस्य आत्मनोस्य क्रमस्थितेः ।  
तदेकदेशतत्त्वाप्तिर्न सत्त्वा न च निष्फला ॥  
  
इत्थं प्रत्यागमं येन भिन्नं प्राप्यमवस्थितम् ।  
सर्वागमानां तेनोक्तं प्रामाण्यमविरोधतः ॥   
  
प्रामाण्यमित्थं सकलागमानामीशेन गीतं क्वचिदेवयञ्च ।  
एतद् गुरुणामुपदेशसिद्धं युक्त्योक्तवांस्तद्वतरामकण्ठः ॥ इति ।  
  
सर्वं च शास्त्रजातं लोकिकादि भेदात् पञ्चधा भिन्नं तत्र लौकिकं   
शास्त्रमायुर्वेददण्डनीत्यादि दृष्टफलम् । वैदिकं तु मीमांसादि   
दृष्टादृष्टफलम् । आध्यात्मिकं तु वेदान्तसाङ्ख्याद्यात्मज्ञानफलम् ।   
अतिमार्गं पुनः पाशुपतादि मायादि तत्त्वप्राप्ति फलं च । मान्त्रं तु   
शैवाख्यं परापरभोगमोक्षफलम् । ततुपायोपदेशकं च तस्मादन्येषु   
शास्त्रेषु शिवादिपरिज्ञानं भोगमोक्षं स्वरूपं तदुपाय कथनं च   
चास्फुटं   
  
प्। ८७)  
  
यदुक्तं श्रीमन्मृगेन्द्रे -   
  
प्रणेत्र सर्वदर्शित्वान्न स्फुटो वस्तुसङ्ग्रहः ।  
उपायाः सफलास्तद्वच्छैवे सर्वमिदं परमिति ॥  
  
ननु स्रोतोऽन्तराणां वामदक्षिण गारुडभूत तन्त्राणामपि शैवत्वेन   
प्रसिद्धेः कथं तेषु वस्तुसङ्ग्रस्य भेदः । उच्यते । तेषां परस्पर   
विरुद्धार्थ प्रतिपादकत्वेन साङ्ख्यादिवदेककर्तृत्वा सम्भवात् सर्वज्ञस्य   
सर्वानुग्राहकस्य रागद्वेषादि रहितस्य शिवस्य विरुद्धार्थाभिधायित्वा योगात्   
परमेश्वरात्कामिकादि ज्ञानावतारकत्वेन प्रसिद्धानां प्रणवादीनामिव   
स्रोतोऽन्तराणामपि परमशिवादवतारकत्वेन कस्य चिदस्मिन् शास्त्रोक्त   
वचनादर्शनाच्च न तानि परमशिवकृतानि किन्तु   
तत्पुरुषशिवशक्त्यधिष्ठितैर्मलपरिणति   
तारतम्याधिकारमनुगृतीतैर्वामादिवच्छिवशब्दवाच्यैरागमानन्तरैः   
प्रणीतमित्यविरोधः । तानि च स्वविषये प्रमाणान्येव । तदुक्तं रत्नत्रये -   
  
सिद्धान्त एव सिद्धान्तः पूर्वपक्षास्ततः परे ।  
आगमाः शिव एवैकः शिवोऽन्येत्व शिवा मताः ॥ इति ।  
  
श्रीमन्मृगेन्द्रेपि -  
  
स्रोतांसि कामिकायुर्ध्वमसिताङ्गादि दक्षिणम् ।  
सम्मोहाद्युत्तरं प्राच्यां तन्त्रं तालादिविस्तरम् ।  
आद्यं चण्डासि धारादि चण्डनाथ परिग्रहम् ॥   
  
इति कथं पुनस्तत्रैव -  
  
सृष्टिकाले महेशानः पुरुषार्थप्रसिद्धये ।  
विधत्ते विमलं ज्ञानं पञ्चस्रोतोभिलक्षितमित्युक्तम् ॥   
  
प्। ८८)  
  
अत एव विमलमित्युपदेशातपञ्चमन्त्र परिग्रहत्वात्पञ्चकृत्य   
प्रतिपादकत्वात् मञ्चमन्त्रात्मक शिवदेहाभिव्यक्तत्वाच्च सिद्धान्तरूपमेव   
ज्ञानं पञ्चस्रोतोभिलक्षितमित्युक्तम् । अत एव स्रोतोऽन्तरस्थानां सर्वत्र   
शैवत्वेन प्रसिद्धिः । तदुक्तं श्रीमत्ष्ट्सहस्रिकालोत्तरे -  
  
शान्त्यतीते कामिकाख्यं शान्तेर्वै योगजं विभोः ।  
अचिन्त्यं विद्धि विद्यातः प्रतिष्ठा कारणात्मिका ॥  
  
निवृत्तेरजितं नाम शिवस्य वदनानि तु ।  
दीप्तं शिवस्य हृदयं सूक्ष्माख्यं तु शिरस्तथा ॥  
  
सहस्रं तु शिखा शम्भोरंशुमत्स्यात् तनुत्रम् ।  
सुप्रभं लोचनं ज्ञेयं सोमसूर्याग्निसन्निभमिति ॥  
  
मूर्धतो विजयं जातं ललाटात् पारमेश्वरम् ।  
नेत्रेभ्यश्चैव निश्वासं त्रिखण्डं निर्गतं पुरा ॥  
  
श्रवणाभ्यामयोद्गीतं द्विखण्डं भुक्तिमुक्तये ।  
त्रिंशत्प्रकारं विज्ञेयं मुखाच्च मुखबिम्बकम् ॥  
  
त्रिशतं तु तथा सैद्धं ग्रीवां साभ्यां समुत्थितम् ।  
द्विकाण्डं चैव सन्तानं तालु देशाद्विनिर्गतम् ॥  
  
एकभेदं नारसिंहं वक्षोदेशाद् विनिर्गतम् ।  
स्तनाभ्यां चन्द्रहासाख्यं तद्विभेदाद् विनिर्गतम् ॥   
  
प्। ८९)  
  
हृद्ग्रीवाद्वीरभद्राख्यं तद्विभेदादिविनिर्गतम् ।  
आग्नेयं वातुलाज्ज्ञेयं जठरादेकभेदकम् ॥   
  
स्वायम्भुव नाभिदेशात् भेदेनैकेन सर्पितम् ।  
विसरं पार्श्वयोर्जातं द्विभेदं शिवकायतः ॥  
  
रौरवं ब्रह्मदेशात्तु भेदैकेन व्यवस्थितम् ।  
प्राकुटं कटितो जातं त्रिभेदं तच्च शाङ्करि ॥   
  
एकभेदं तु किरणं प्रजननाद् विनिर्गतम् ।  
ऊरुयुग्मानु ललितं सिद्धान्तं तद्विभेदजम् ॥  
  
द्विभेदं सौरभेयं च जानुभ्या परमेष्ठिनः ॥ इति ।  
  
तस्मात् सिद्धान्ताख्यं शास्त्रं सर्वोत्कृष्टमित्यनेन च सर्वाणि ज्ञेयानि   
वस्तूनि प्रतिपाद्यन्ते ।  
  
अत्र हि पशुपति पाशाख्यं पदार्थत्रयं मुख्यतया ज्ञेयत्वेनोच्यते ।   
एतेष्वेवान्येषामप्यन्तर्भावात् । यदुक्तं श्रीमन्मृगेन्द्रे -   
  
त्रिपदार्थं चतुःपादं महातन्त्रं जगत्पतिः ।  
सूत्रेणैकेन सङ्गृह्य प्राह विस्तरशः पुनः ॥ इति ।  
  
तत्र मन्त्र मन्त्रेश्वर मन्त्र महेश्वर मुक्तात्मशक्ति शिवानां   
क्रियादिपादवाच्यस्य दीक्षादेर्भोगमोक्षसाधनकलापस्य च पतिपदार्थे   
सङ्ग्रहः । पशुपदार्थे च विज्ञानाकल प्रलयाकल सकलान । तद्भेदानां   
सङ्ग्रहः । पशुपदार्थे तु मलतिरोधानशक्तिकर्ममायामहामायारूपाः   
पाशाः सङ्गृह्यन्ते । अत्रापि च श्रीमन्मतङ्गादौ   
  
प्। ९०)  
  
पदार्थानां सञ्ज्ञाभेदाः सङ्ख्याभेदाश्च श्रूयन्ते । तत्राप्येतानि वस्तूनि   
प्रकाशन्तरेणोच्यन्त इत्यविरोधः । पशुपतिपाशलक्षणं चोक्तं   
श्रीमत्पराख्यादौ -  
  
सर्वकर्ता महान् छक्तः सर्ववेत्ता महेश्वरः ।  
मन्त्राङ्गोऽनुग्रहोत्साहः शान्तो विद्येश बोधकः इत्यादि ॥  
  
देहान्यो नश्वरोव्यापी विभिन्नः समलो जड ।  
स्वकर्मफलभुक्कर्ता किञ्चिज्ज्ञः सेश्वरः पशुरित्यादि ।  
  
तथा प्रावृतीशबले कर्ममाया कार्यं चतुर्विधम् ।  
पाशजालं समासेन धर्मानाम्नैव कीर्तिता । इत्यादि च ।  
  
पशवस्त्रिविधाः तत्र मलमात्रयुतो विज्ञानाकलः मलकर्मयुतः प्रलयाकलः   
मलमायाकर्मयुतः सकलः मलश्चैकोनात्मविद्या विद्यावारकोनेकशक्तियुक्तो   
नित्यो व्यापकश्च । कर्मापि प्रतिपुरुषभिन्नं प्रवाहानाद्यात्मकर्तृकं   
सुखदुःखादिप्रदं च । माया शुद्धाशुद्धा च । तत्राशुद्धा च   
तत्राशुद्धा कलादिक्षित्यन्तत्रिंशत्तत्व तद्गतभुवनभुवनभूतभावानां   
परमकारणभूता नित्या स्वकार्यव्यापिका शुद्धविद्यादि शक्तितत्त्वान्त   
तत्त्वतात्विक भुवनादि परमकारण रूपा शब्दोपादान भूता च रोधशक्तिस्तु   
मलपाकात्पूर्वं तत्पाकार्यं पशूनां तिरोधानभावनां कुर्वाणोपचारेण   
पाश इत्युच्यते । किं च महामाया भुवनप्राप्तेरपरमुक्तित्वेपि तत्प्राप्तानां   
परमुक्त्यपेक्षया पारतन्त्र्यादि योगात्रयाणां पाशत्वमुच्यते । एतच्च   
  
प्। ९१)  
  
सर्वं शास्त्रेषु विस्तरेण साधितत्वान्नात्र प्रपञ्चते ।  
  
ननु नित्य एव शब्दः । कथं तदुपादानतयात्र सिद्धा महामायोच्यते ।   
अत्रोच्यते वर्णानामाचैतन्ये सत्यनेकत्वेन तत्कारणतया विद्याख्या महामाया   
सिद्धा । तदुक्तं श्रीमत्पराख्यादौ -  
  
उपादानमतो बिन्दुर्यस्माद्वर्णा न तद्विना ।   
बहुसङ्ख्याः स्मृता यस्मात् कृतास्ते चेतनायतः ॥  
निमित्तमीश्वरस्तेषामुपादानं स बिन्दुरा ॥ इति ॥  
  
अमेनाक्षरबिन्दोः परमकारणस्य परबिन्दोर्विशेषमाह । ततश्च परमेश्वरो   
बिन्द्वाख्यात्परमकारणान्नादादि क्रमेण समस्तपदादिरूप-   
शब्दकारणत्वान्मातृकाशब्दवाच्यान्वर्णानुत्पादयति । तदुक्तं   
श्रीमन्मृगेन्द्रे -   
  
शक्तेर्नादो भवद्बिन्दुरक्षरं मातृका तत इति ।  
  
ननूच्चरिते ध्वंसिनां वर्णानां ताल्वोष्ठपुटसंयोगादुत्पत्तिर्दृश्यते ।   
उक्तं च -  
  
आकाशवायुप्रभवः शरीरात्समुच्चरन्वक्रमुपैति नादः ।  
स्थानान्तरेषु प्रविभज्यमानो वर्णत्वमागछति यः स शब्दः ॥  
  
इति । तत्कथं महामायाजन्या मातृकोच्यते । अत्र ब्रूमः । परमेश्वरः   
सर्गादौ नादादिक्रमेण मातृकामन्त्रं मन्त्रात्मकं च   
सिद्धान्तशास्त्रमुत्पादयामास । स च शुद्धशब्द उच्यते । तदुक्तं   
श्रीमत्पराख्यादौ -   
  
बिन्दुः शुद्धस्तदिच्छातः शब्दराशिरभूत्तदेत्यादि ।  
  
तदुत्पन्नाश्च नादास्तत्वान्तरवत्प्रतिपुरुषमर्थप्रत्यायकत्वेन शिवेच्छया   
संयुज्यन्ते । नादसिद्धिश्च नादकारिकासु द्रष्टव्या । तदुक्तं श्रीमत्कालोत्तरे -    
  
प्। ९२)  
  
नादाख्यं यत्परं बीजं सर्वभूतेष्ववस्थितम् इति ।  
  
ते च नादा विद्येश्वरादिषु वर्तमानाः शुद्धबैन्दवशरीरादिसहकारेण   
शुद्धशब्दोच्चारहेतवो भवन्ति । सकलेषु तु बद्धात्मसु वर्तमाना मायीय   
कार्यकरण सहकारेणं परमाक्षरबिन्द्वादि क्रमेण शब्दोच्चारभेदेनार्थ   
प्रतिपत्तिहेतवश्च भवन्ति तदुच्चरितशब्दो मायीयाकाशादिजन्यत्वादशुद्ध   
उच्यते । ततश्चास्मदाद्युच्चरितेषु शुद्धवर्ण सदृशेष्वङ्गारस्थानीयेषु   
वर्णेषु परमेश्वराद्यवधानादिना तद्द्धिच्छया नादद्वारेणाभिव्यक्ता   
अग्निस्थानीयाः शुद्धवर्णाः फलहेतवो भवन्ति । अत एव घटादिशब्देभ्यो   
मन्त्र राजस्य विशेष । उक्तं च श्रीमन्मतङ्गे -  
  
वाच्यवाचकभेदे यः सुप्रसिद्धौ महामुने ।  
  
तेषां व * * सन्नियुक्तानां वाच्यानां कारणेच्छया । नियुक्ता   
वाचकत्वेन वर्णाः शास्त्रे शिवोदये । अस्वतन्त्रं जगद्यस्मात् स्वतन्त्रः   
परमेश्वरः ।   
  
ददीरिताः साधकानां नित्यं सन्निहिता गिरः ।  
पुरुषाणामचैतन्याद्वर्णानामप्यमूर्तता ॥  
  
मन्ये च परतन्त्रत्वात् साधकस्यापि शासने ।  
शक्त्यावेशात् ततः सिद्धा वाच सान्निध्यता मनोरिति ॥  
  
तस्माच्छब्दार्थ सङ्घस्य नित्यत्वाच्छब्दोपि नित्य इत्ययमपि पक्षो निरस्तः ।   
वाच्यवाचकसम्बधस्य परमेश्वरसङ्केतकृतत्वान्त च सङ्केतः   
सर्वशब्दानामेकेन कर्तुमशक्यमिति वाच्यामपरिमित शक्तित्वेन   
  
प्। ९३)  
  
परमेश्वरस्योक्तत्वात् । तदुक्तं श्रीपराख्ये -  
  
तगदेतद्यथा सृष्टमिच्छया क्रमवर्जितम् ॥  
  
सङ्केतोपि तया सृष्टो जनैर्ज्ञातस्तदिच्छया ।  
अस्वतन्त्रं जगद्यस्मात्कर्मपाशतमोवृतम् ॥  
  
या काचित् तद्गताचेष्टा सा सर्वा तत्कृता यतः ।  
तेन सङ्केतकृत्सर्वो कुलहेतुर्यतः स्थितः ॥  
  
मन्त्राणामपि सङ्केतास्तेनैव परिकल्पिताः ।  
बहवस्तत्र ये सिद्धा मातृकापदलक्षिताः ॥ इति ।  
  
तथा मन्त्रवार्तिके च -   
  
विद्याविद्येशानां सामान्यविशेषविच्छम्भु ।  
मन्त्रानकरोद्यस्मादर्य विदभिधान कृद्दृष्टः ॥ इति ।  
  
तस्मादितरशब्दरचनाया मायीयकार्यकरणे पशुकृतत्वात्   
स्रोतोन्तराणामप्यात्मान्तर प्रणीतत्वाच्च सिद्धान्ताख्यमेव शास्त्रं   
सर्वोत्कृष्टमिति स्थितम् । तत्प्रणेतुः परमेश्वरस्य कृत्यानि पञ्च   
सूक्ष्मादीनि । यदुक्तं श्रीमन्मृगेन्द्रे - जगज्जन्मास्थितिध्वंसतिरोधान   
विमुक्तयः कृत्यं सकारक फलं ज्ञेयमस्यैतदेव हीति । तत्र शिवस्य   
साक्सात् सृष्टिः विन्द्वाख्यादुपादानाच्छुद्धतत्व भुवनाद्युत्सादनपूर्वं   
विद्याविद्येश्वरादीनां बैन्दवशरीरादि योगजननादि क्रमेण शब्दोत्पादनं   
च अनन्तादि द्वारात् मायाख्यादुपादानादशुद्धतत्त्वभुवनाद्युत्पादन   
पूर्वमपद मन्त्रेश्वराणां सकलानां च मायीय कार्य करणादि   
संयोजनम् । तदुक्तं श्रीमत्किरणे -   
  
प्। ९४)  
  
शुद्धे ध्वनि शिवः कर्ता प्रोक्तोऽनन्तोसिते प्रभुः । इति ।   
  
स्थितिः स्वेच्छया निरुद्धस्य सर्वस्य जगतः स्वेषु कार्येषु   
नियमेनावस्थापनम् । संहारः पुनः शुद्धाशुद्धयोः सृष्टिप्रातिलोम्येन   
माया महामाययोरूपसंहारः । तिरोभावेप्यात्मनां   
यथानुगुणभोगभोजनम् । अनुग्रहस्तु पाशच्छेदः शिवत्वाभिव्यक्तिश्च   
ततश्च परमेश्वरः सृष्ट्यादिभिरात्मनां मलं परिपाच्यानुग्रहेण   
मोक्षं करोति । तदुक्तं श्रीमत्स्वायम्भुवे -   
  
अथात्मबन्धसन्तान पशुत्व विनिवृत्तये ।  
व्यक्तये च शिवत्वस्य षड्विधोध्वेह कीर्त्यते ॥  
  
तत्त्वाध्वा च पदाध्वा च वर्णाध्वा भुवनात्मकः ।  
मन्त्राध्वा च कलाध्वा च विशत्येकं शिवं पदमिति ॥  
  
ते च प्रत्येकं क्रमेण शिवपदप्राप्ति हेतुत्वात् अध्वानः कथ्यन्ते । तत्र   
कलाध्वा शान्त्यतिता शान्तिविद्याप्रतिष्ठा निवृत्त्यात्मक पञ्चकलात्मा ।   
वर्णाध्वाप्यकारादि क्षकारान्तपञ्चाशद्वर्णमातृकात्मा । पदाध्वा   
पुनर्व्योम व्यापिपदरूपस्तत्पदानि च क्वचिदेकाशीतिसङ्ख्यानि क्वचित्   
षण्णषतिसङ्ख्यानि । मन्त्राध्वा तु क्वचिन्नेत्र वर्जिताङ्ग   
ब्रह्मशिवमन्त्रात्मा क्वचिन्नवव्यूह मन्त्ररूपः शिवादि मन्त्राश्च   
प्रतितन्त्रं भिद्यन्ते । तेन च मन्त्रभेदः क्रियाभेदश्च तन्त्रविरोधस्य हेतुः ।   
क * * * त्र भेदस्यैव बोधायनादिसूत्रेषु यथा । यदुक्तं -  
  
क्रियादिभेदभेदेन तन्त्रभेदो यतः स्मृतः ।  
  
प्। ९५)  
  
तस्मात् तत्र यथैवोक्तं कर्तव्यं नान्यतन्त्रतः ।  
शब्दसामर्थ्यलभ्यं यदर्थसामर्थ्यतोऽपि वा ॥  
  
वस्तुशक्त्या यथाप्राप्तं तद्वाक्यं संहितान्तरात् ॥ इति ।  
  
याज्ञसूत्रेऽपि - यः स्वसूत्रमतिक्रम्य परं सूत्रेण वर्तते ।  
अप्रमाणमृषिं कृत्वा सोऽप्यधर्मेण युज्यते ॥ इति ।  
  
भुवनानि शुद्धाशुद्धानि भोगस्थानानि । सवप्रतितन्त्रं सङ्ख्याभेदेन   
श्रूयते । तत्र केषुचिद्भुवनेषु केषां चिदन्तर्भावाभ्युपगमादविरोधः ।   
तत्त्वाध्वा तु पूर्वोक्तमुक्तिस्थानतारतम्य प्रदर्शनार्थं विस्तरेण लिख्यते ।   
स च द्विविधोऽशुद्धः शुद्धश्च । तत्राशुद्धाध्वसृष्टिः   
साधारणासाधारणोभयरूपेण त्रिधा । तत्रासाधारणसृष्टिः   
प्रतिपुरुषनियता सूक्ष्मदेहात्मिका । साधारणानु भुवनाद्यात्मिका ।   
उभयरूपा तु भुवनजशरीरात्मिका । तत्र मायातत्वमशुद्धाध्व   
परमकारणमित्युक्तम् । तस्मात् कलादिक्षित्यन्तानि । तस्मात् कालकलेरागविद्याद्   
व्यक्तं गुणाद्धियम् । बुद्धितत्त्वादहङ्कारः तन्मात्राणीन्द्रियाणि च ।   
तन्मात्रेभ्यश्च भूतानि सर्वं च क्रमशोऽसृजदिति । तत्र कलाशब्देन तन्त्रेण   
न्यायेन नियतिरपि सङ्गृहीतेति वृत्तिकारेणोक्तम् । ग्नियतेरपि सर्वत्र तद्वत्तेन   
श्रवणात् । उक्तं च तत्रैवाध्वनि मायाधः कलातत्त्वं तु संस्थितम् ।   
तत्पदद्वये नियतिश्च परेऽन्यस्मिन् कालविद्या ततः पुनरिति तत्र संहारक्रमेण   
पृथिव्यादीनि महाभूतानि पञ्च । तदुक्तं सृष्टिक्रमेण श्रीमन्मृगोन्दे -    
  
प्। ९६)  
  
व्योमप्रभञ्जनाग्न्यम्बु भूमयो भूतपञ्चकम् ।  
शब्दाह्येकोत्तरगुणमवकाशादि वृत्तिमदिति ॥  
  
तदुपादानानि पञ्चतन्मात्राणि । तदुक्तं श्रीमन्मृगेन्द्रे -   
  
शब्दः स्पर्शश्च रूपं च रसोगन्धश्च पञ्चकम् ।  
गुणाविशिष्टास्तन्मात्रास्तन्मात्रपदयोगिता इति ।  
  
तत्त्वसङ्ग्रहे च - तद्भूतसमानगुणं कारणमापूरकं च तस्यैव ।   
तन्मात्रं भूतस्य ह्ययं विशेषो विशेषरहितं तदिति एतानि   
स्थूलसूक्ष्मरूपेणेन्द्रियाधाराणि स्थितानि । तदुक्तं श्रीमन्मृगेन्द्रे -   
तन्मात्राणीह कट्वन्महाभूतानि लेपवदिति । तत्त्वसङ्ग्रहेपि -   
  
एतत् कार्यं दशधा करणैराविश्य कार्यते चेष्टाम् ।  
अविभुत्वात्करणानि तु कार्यमधिष्ठाय चेष्टन्ते ॥ इति ।  
  
तानि च करणानि कर्मेन्द्रिय बुद्धिन्द्रियान्तः करण भेदानिधा । तत्र   
कर्मेन्द्रियाणि श्रीमन्मतङ्गोतवत्संहार क्रमेणानन्दादि क्रियाकरणत्वेन   
सिद्धान्युपस्थपायुपादपाणि वागाख्यानि पञ्च । उक्तं च श्रीमन्मृगेन्द्रे   
- वाणी पाणी भगः पायुः पादौ चेति रजोभवाः । इति । वचनादान संवाद   
विसर्गविहृति क्रिया । इति च । बुद्धिन्द्रियाणि गन्धादि ग्रहणान्यथानुपपत्ति   
सिद्धानि । तदुक्तं तत्त्वसङ्ग्रहे -   
  
श्रोत्रस्पर्शनदर्शनजिह्वा घ्राणानि बुद्धिकरणानि ।  
प्रत्येकं शब्दादिष्वेषामालोचनं वृत्तिरिति ॥  
  
प्। ९७)  
  
दशधा करणं बहिरिच्छासंरम्भ बोध वृत्त्यन्यत् ।  
अन्तःकरणं त्रिविधं चित्ताहङ्कारबुद्धिनिर्वाच्यमिति ॥  
  
अतश्चान्तः करणत्रयं मनोहङ्कारबुद्ध्याख्यं तत्र मनोऽवधानवृत्ति   
सिद्धम् । उक्तं च श्रीमन्मृगेन्द्रे -  
  
देवप्रवर्तकं शीघ्रचारि सङ्कल्प धर्मि च ।  
मनः शब्दादि विषयग्राहकाः श्रवणादयः ॥ इति ।  
  
अहङ्कारस्तु संरम्भवृत्त्यहं प्रत्ययहेतुः । तदुक्तं भोगकारिकासु -   
  
संरम्भोहं कृतेर्वृत्तिः इति । श्रीमन्मृगेन्द्रेपि -   
  
अथ व्यक्तान्तराद्बुद्धेर्गर्वोभूत्करणाञ्चितः ।  
व्यापाराद्यस्य चेष्टन्ते शारीराः पञ्च वायवः ॥ इति ।  
  
अहं प्रत्ययहेतुत्वं च श्रीमन्मतङ्गे विस्तरेण साधितम् । स चाहङ्कारः   
सत्त्वादिगुणाधिक्यात्तैजसवैकारिकभूतादि सञ्ज्ञया त्रिधा भिद्यते । तत्र   
सात्त्विकात्तैजसात्प्रकाशकानां बुद्धीन्द्रियाणां मनसश्चोत्पत्तिः ।   
वैकारिकाद्राजसात् प्रवृत्ति हेतूनां कर्मेन्द्रियाणां तामसात्तु   
भूतादेस्तन्मात्राणामिति ज्ञेयम् । तदुक्तं भोगकारिकासु -   
  
स मनोबुद्धि देवानां गणो यस्मात् प्रकाशकः ।  
तस्मात् स सात्त्विकाज्जातः स्वानुरूपादहङ्कृतेः ॥  
  
राजसाद्वैकृताद्वर्गः कर्माक्षाणां तु कर्मकृत् ।  
जातः कार्यस्य येनेह काराणानु विधायिता ॥  
  
मात्रा सङ्घोप्यहङ्काराद्वर्गद्वय विलक्षणम् ।  
  
प्। ९८)  
  
प्रकाश्यस्तामसस्तस्माज्जातीभूतादि सञ्ज्ञकात् । इति ।  
  
तदुपादानतया बार्ह्यार्थाध्यवसायहेतुत्वेन च बुद्धिः सिद्धा । सा च   
गुणतत्त्वादुत्पना । तदुक्तं श्रीमन्मतङ्गे -   
  
क्षुब्धेभ्यः सहसा पूर्वं गुणेभ्यो भूतगोचरा ।  
बुद्धिरध्यवसायेन भावानां जननी शुभेति ॥  
  
सा च धर्मादीनामात्मसंस्कारकत्वेन तद्गुणत्वादभ्युपगन्तव्यं विकारित्व   
प्रसङ्गात् । कृष्यादि कर्मणां च प्रकृतिसंस्कारकत्वेनैव   
दर्शनाद्बुद्धिरेव धर्माद्यष्टगुणोपेतात्र कथ्यते । तदुक्तं   
श्रीमन्मृगेन्द्रे -   
  
भावाबुद्धि गुणाधर्म ज्ञानवैराग्य भूतयः ।  
सात्विका व्यत्ययेनैते रागमुत्सृज्य तामसाः ॥ इति ।  
  
भोगकारिकासु च -   
  
अधर्मादित्रयं रागो धर्मादि च चतुष्टयम् ।  
तमोरजःसत्त्वमयं रूपं तत्कर्मजन्मनामिति ॥  
  
गुणतत्त्वं सत्त्वरजस्तमोरूपैस्त्रिभिः प्रकाशप्रवृत्ति नियमाख्यैः धमैः   
सिद्ध्यति । तदुक्तं श्रीमन्मृगेन्द्रे -   
  
ततो बुद्ध्याद्युपादानं गौणं सत्त्वं रजस्तमः ।  
तद्वृत्तयः प्रकाशाद्याः प्रसिद्धा एव भूयसा ॥  
  
त्रयोगौणास्तथाप्येकं तत्त्वं तदवियोगतः ।  
एकैकश्रुतिरेतेषां वृत्त्याधिक्य निबन्धनेति ॥   
  
प्। ९९)  
  
ततश्च गुणानामाचैतन्ये सत्यनेकत्वात्तत्कारणतया गुणमस्तकस्य   
क्रोधेशादिभुवनोपादनत्वेन चाव्यक्ता एषा प्रकृतिः सिद्धा । तदुक्तं   
श्रीपराख्ये -   
  
प्रकृतेर्गुणहेतुत्वाद्गुणानां कार्यता ध्रुवमिति ।  
तेषां येनात्मकार्याणि पृथक् सिद्धानि कार्यतः ॥ इति ।  
  
अत्र कलादिपञ्चकञ्चुकयुक्तस्य पुंसो भाक्तत्वेन   
पुंस्त्वमलयोगाद्दिक्षायां तच्छुद्ध्यर्थं शोध्यः पुरुषः सर्वाध्वोत्तीर्ण   
शोधकशिववच्छास्त्रेषु पठ्यते । तस्य तु चेततत्वात् व्यापकत्वादविकारित्वेन   
तत्त्वान्तरोपादानत्वायोगात् भुवनाधारत्वाभावाच्च नाध्वरूपत्वम् । ततः   
पञ्चकञ्चुकसम्बन्धयोजनं भोगाधिकारात्मकं पुंस्तत्त्वं   
मायाजन्यत्वेनात्रोच्यते । तदुक्तं श्रीमन्मतङ्गे -  
  
अथ पुंस्तत्त्वनिर्देशं स्वाधिष्ठानोपसर्पतः ।  
न च तत्त्वं मुनिव्याघ्र द्वितीयं पुरुषाह्वयम् ॥  
  
कञ्चुकत्रितयाविद्धं कालेन कलितं शनैः ।  
निपत्यालिङ्गितं यान्ति पुम्भावेनात्मवर्तिनेति ॥  
  
तथा तस्यात्मनः तत्वविभागस्थो यया सहोक्तेति समर्थितात्मा सेयं मया ते   
कथिता यथावत् भोग्यसनं जगच्च विभौ विधास्येति । ननु पुरुषतत्त्वेपि   
केषुचिच्छास्त्रेषु भुवनानि श्रूयन्ते । सत्यम् । तदधिपतीनां   
रुद्राणामाश्रयत्वेन भुवनानि श्रूयन्ते एव । तानि तु पुरुषस्य चेतनत्वेन   
भुवनाधारत्वायोगात् पुंस्त्वमलसम्बन्ध  
  
प्। १००)  
  
समानदेशरागतत्व एवावस्थितानि । अत एव श्रीमन्मृगेन्द्रे पुंस्तत्त्वं तत   
एवाभुत्पुम्प्रत्ययनिबन्धनम् आपूरकं प्रधानादेर्भौवने   
रुद्रसंश्रयमित्युक्तम् । श्रीमत्किरणे -  
  
रागतत्त्वे स्थिता एते रुद्रास्तीव्रबलोत्कटाः ।  
तत्रैव पुरुषोज्ञेयः प्रधानगृहपालकः ॥ इति ।  
  
कला विद्याभ्यां समर्थितज्ञानक्रियस्यात्मनोभिलाष जनको रागः सिद्धः ।   
तदुक्तं श्रीमन्मृगेन्द्रे -   
  
तदभिव्यक्तदृक्छक्तिर्दृष्टार्थोप्यनुपासितः ।  
  
नैति तज्जनकं रागं तस्मादेवासृजत्प्रभुरिति । भोगकारिकासु च -   
  
भोग्यानुभवमासाद्य भोगे सक्तिः प्रवर्तते ।  
तत्सिद्ध्यर्थमतस्तस्य रागो भोगानुरञ्जकः ॥ इति ।  
  
अथा अन्तःकरण बहिःकरणानां सन्निहिता सन्निहिते   
विषयोपस्थापकत्वेनोपयोगादध्यवसितविषयाया बुद्धेः साक्षाद्भोग्यत्वाच्च   
तद्ग्रहणे पुरुषस्य करणत्वेन विद्या वेदितव्या । तदुक्तं श्रीमन्मृगेन्द्रे -    
  
एवं व्यक्तक्रियाशक्तिद्दिदृक्षुर्गोचरं दृशः ।  
भवत्यनुग्रहापेक्षां स्वयं द्रष्टुमशक्नुवन् ॥   
  
तदर्थं क्षोभयित्वेशः कलामेव जनिक्षमाम् ।  
तत्त्वं विद्याख्यमसृजत्करणं परमात्मनः ॥  
  
तेन प्रकाशरूपेण ज्ञानशक्तिप्ररोचिना ।  
  
प्। १०१)  
  
सर्वकारक निष्पाद्यमवैति विषयं परम । इति ।  
  
तत्त्वसङ्ग्रहेपि -   
  
बुद्धिर्विषयाकारा सुखादिरूपासमासतो भोग्या ।  
रविवत्प्रकाशरूपो यदि नाम महांस्तथापि कर्मत्वात् ॥  
  
कारणान्तरसापेक्षः शक्तो ग्राहयितुमात्मानम् ॥ इति ।  
  
एतच्चाव्यक्तरागविद्याख्यतत्त्वत्रयं कलातत्त्वादजनि । यदुकं श्रीमद्रौरवे -    
  
कलातत्त्वाद्रागविद्ये द्वे तत्वे संवभूवतुः ।   
अव्यक्तं चेति तथा प्रलकेवलावस्थायां पुंसो मलावृतत्वेन   
किञ्चिज्ज्ञत्वस्याप्यसम्भवात्तदेकदेशमलप्रोत्सारणाय मायातत्त्वादुत्पन्ना   
कला बोद्धव्या । यदुक्तं श्रीमन्मृगेन्द्रे -  
  
कर्तृशक्तिरणोर्नित्या विभ्वी चेश्वरशक्तिवत् ।  
नमश्छन्नतयार्थेषु नाभानि निरनुग्रहा ॥  
  
तदनुग्राहकं तत्त्वं कलाख्यं तैजसं हरः ।  
मायां विक्षोभ्य कुरुते प्रवृत्त्यङ्गं परं हि तत् ॥  
  
तेन प्रदीपकल्पेन तथा स्वच्छचितेरणोः ।  
प्रकाशय ह्येकदेशे विदार्य तिमिरं घनम् ॥ इति ।  
  
श्रीमन्मतङ्गेपि -  
  
सुसूक्ष्मा विमला सा या सा ज्ञानक्रियात्मिका ।  
समर्थीकृत्यकलया भोगेषु विनिपात्यते ॥ इति ।  
  
अपि च व्यापकत्वेनात्मनं सर्वत्र सन्निहितत्वात्सर्वेषां   
सर्वकर्मफलयोगप्रसङ्गात् स्वकर्मफलभोगनियामकत्वेन नियतिः सिद्ध्यति ।   
प्रवृत्तभोगस्याप्यवध्यपेक्षत्वात्तत्परिच्छेदक चिरक्षिप्रादि  
  
प्। १०२)  
  
प्रत्ययलिङ्गश्च कालः सिद्धः । तौ च मायातः सहैवोत्पन्नावित्युक्तं   
श्रीमन्मृगेन्द्रे -   
  
तृप्त्यादि प्रत्ययस्यार्थः कालो माया समुद्भवः ।  
कलयन्नासमुत्थानान्नियत्यानियतं पशुम् ॥ इति ।  
  
श्रीमन्मतङ्गेपि -  
  
अथ कालः क्रमात् प्राप्तः कञ्चकत्रयदर्शनात् ।  
येनासौ कल्प्यते सूक्ष्मः शिवसामर्थ्ययोगतः ॥ इति ॥  
  
तथा शक्तिर्नियामिका पुंसः सहतत्त्वेन सर्पितेत्यादि च । अत्र कालनियत्योः   
श्रीमन्मृगेन्द्रादौ प्रवृत्तिक्रमेण रागतत्त्वादधः पाठस्तु सिद्धिश्च   
श्रूयते श्रीमत्स्वायम्भुवादौ तूत्पत्तिक्रमेणेत्यविरोधः ।   
एषकलादिक्षित्यन्तत्रिंशत्तत्त्वात्मकः सूक्ष्मदेहः प्रतिपुरुषनियतो   
साधारणः सर्ग इत्युक्तम् । उक्तं च श्रीमन्मृगेन्द्रे -   
  
प्रयोक्त्र्यादिं महीप्रान्तमेतदष्वर्थसाधकम् ।   
प्रत्यात्मनियतं भोगभेदतोप्यवसीयते ॥ इति ।  
  
तत्त्वसङ्ग्रहेऽपि -   
  
वसुधाद्यस्तत्त्वगणः प्रतिपुन्नियतः कलान्तोऽयं पर्यटनि कर्मवशतो   
भुवनजदेहेष्वयं च सर्वेष्विति । अत्र केचित् साङ्ख्यवत्प्रकृति   
गुणयोरेकत्वमभ्युपगम्य पुरुषं तत्त्वमध्ये पठित्वा त्रिंशकसङ्ख्यां   
कथयन्ति । तदयुक्तम् । प्रोक्तमूलश्रुतिविरोधात् एवं च   
समस्ताशूधतत्त्वपरमकारण मत एव नित्यं स्वकार्यव्यापकमचेतनं   
मायातत्त्वं श्रूयते यदुक्तं श्रीमन्मृगेन्द्रे -   
  
तदेकमशिवं बीजं जगतश्चित्त्रशक्तिमन् ।  
  
प्। १०३)  
  
सहकार्यधिकारान्तसंरोधि व्याप्य नश्वरम् ।  
कर्तानुमीयते येन जगद्धर्मेण हेतुना ॥  
  
तेनोपादानमप्यस्ति न परस्तन्तुभिर्विनेति ।  
  
अत्र च मायाया नित्यत्वेन भुवनाद्याधारत्वायोगात् तद्भुवनानि कलामस्तक   
एव स्थितानि । तदुक्तं श्रीमन्मृगेन्द्रे -   
  
मायायामपि पठ्यन्ते गहनेशादयोधिपाः ।  
तत्त्वशुद्धिश्च दीक्षायां सर्वं तत्कृतिमस्तके ॥ इति ।  
  
अत्र च कलादिक्षित्यन्तस्य सूक्ष्मदेहस्य दीक्षायां प्रकृतितत्त्वान्त   
भोगप्रदत्वमात्रं विच्छिद्य कलातत्त्वादूर्ध्वं   
वर्तमानशरीरभोगप्रदत्वमात्रमवस्थाप्य सर्वथाविच्छेदः कार्यः   
सद्योनिर्वाण इत्युच्यते । तदधिष्ठाय शिवोपि शिव एव च निर्वाण दीक्षायां तु   
तदविच्छेदः कर्तव्यः माया तत्त्वादूर्ध्वं मलस्यापि तथा विच्छेदः कार्यः   
। एवमनेकानि मायातत्त्वस्त्रोतांसि । यदुक्तं बृहस्पतिपादैः अपि   
सर्वसिद्धिवाचः क्षीयेरन् दीर्घकालमुद्गीर्णः मायायामानन्त्यान्नोच्येत   
स्रोतसां सङ्ख्येति । उक्तं च श्रीमन्मतङ्गे -   
  
मधुकोशपुटाकारा निचिना परमाणुभिदिति । शुद्धाध्वात्वेक रूप एव ।   
एवमशुद्धाध्वा प्रदर्शितः । शुद्धाध्वा प्रदर्श्यते । तत्र यस्मिंस्तत्त्वे   
सप्तकोटिसङ्ख्यातानां मन्त्राणामवस्थितिः तद्विद्यातत्त्वं तदूर्ध्वं   
यस्मिन्ननन्तादयो विद्येश्वरास्थितास्तदीश्वरतत्त्वं तदुक्तं   
श्रीमत्सर्वज्ञानोत्तरे -   
  
प्। १०४)  
  
तदूर्ध्वं तु भवेदन्यद्विद्यातत्वं षडाननेत्यादिनाविद्यातत्वमुक्त्वा -   
  
विद्योर्ध्वात्तु भवेदन्यद्विश्वेशावरणं पुनः ।  
दीप्तपावकवर्णाभं किञ्चिद् वृत्तं सुनिर्मलम् ।  
अष्टौ विद्येश्वराः स्कन्द स्थितास्तस्मिन्विभूतिदाः इति ॥  
  
श्रीपराख्येपि -   
  
शम्बरः सर्वविद्यायामनन्ताख्यस्तथेश्वर ॥ इति ।  
  
तस्मादूर्ध्वं सदाशिवतत्त्वमधिकारावस्थेन प्रवृत्तशिवेनाधिष्ठितं   
सदाशिवभुवनाधारः । तदुक्तं श्रीमत्सर्वज्ञानोत्तरे -  
  
अथोर्ध्वं तु भवेदन्यत्सर्वैश्वर्यमयं शुभम् ।  
सदाशिवं परं तत्त्वं शुद्धस्फटिकनिर्मलेमित्युपक्रम्य ॥  
  
तत्रास्ते भगवान् देवः सर्वतत्त्वेश्वरो हरः ।  
सदाशिवो विभुर्व्यापी मन्त्रमूर्तिमयः परः ॥ इति ।  
  
तस्मादप्यूर्ध्वं भोगावस्थेनानेन कार्यमुक्तेन शिवेनाधिष्ठितो   
निवृत्त्यादिबिन्दुकलाभुवनचतुष्टयाधारो बिन्दुपरिणतिविशेषः   
शक्तितत्त्वमुच्यते । यदुक्तं श्रीमन्मृगेन्द्रे -   
  
सदाशिवे पवित्राङ्गः सकलादिपरिच्छिदः ।  
देवः सदाशिवो बिन्दौ निवृत्यादिकलेश्वरः इति ।  
  
अत्र च निवृत्यादि कलेश्वरकेवलसद्योजाताद्याकारेण भोगावस्थेन   
शिवेनाधिष्ठितत्त्वाद् बिन्दुशब्देन बिन्दुकलाभुवनाधारः शक्तितत्त्वमुच्यते ।   
उक्तं च सर्वज्ञानोत्तरे -   
  
अथोर्ध्वं बैन्दवं तत्त्वं विमलं सर्वतो मुखमिति ।  
  
प्। १०५)  
  
श्रीमन्मतङ्गे च -  
  
चतुर्मूर्तिमयं शुभ्रं यत्तत्सकलनिष्कलम् ।  
तस्मिन् भोगः समुद्दिष्टः पत्युर्विश्वस्य सर्वदेति ॥  
  
तदूर्ध्वं शुद्धाध्वपरमकारणरूपो बिन्दुर्नयावस्थस्य परमशिवस्य   
नित्याधिष्ठेयत्वात् परिग्रह शक्तित्वाच्च शुद्धाध्वपरशोध्य इत्युच्यते ।   
तदधिष्ठाय शिवोपि शिव एव शिवतत्त्वमिति व्युत्पत्त्या शिवं शिवत्वमित्युच्यते   
। स बिन्दुः शान्त्यतीतकला महामाया कुण्डलिनीत्यादि शब्देनाप्युचते । तदुक्तं   
श्रीमन्मतङ्गे- शान्त्यतीतं परं तत्त्वमविनाश्यव्ययात्मकमिति ।   
नादकारिकासु च - सिद्धो नादः परमः सुमङ्गला मालिनी महामाया   
समनानाहतबिन्दुरघोषावाग्छद्म कुण्डली तत्त्वं विद्याख्यं चेत्युक्तं   
तैस्तैः शब्दैस्तदागमेष्वित्थमिति । तत्कार्यभूतं   
केवलेशानाकारशिवाधिष्ठेयं शान्त्यतीतभुवनं   
तदूर्ध्वस्थन्धिकादिनादकलाभुवनवृन्दं च भोगावस्थ   
शिवाधिष्ठितशक्तितत्त्वमस्तकस्थमेव । यदुक्तं श्रीमन्मृगेन्द्रे -   
  
शुद्धाध्वनापि मायायाः परस्याः हि * * * तौ ।  
ये तस्यामपि पठ्यन्ते ते पि तत्कृतिमस्तक इति ।  
  
नादकलाभुवनाधिष्ठितः शिवो नादपतिरित्युच्यते । तदुक्तं   
श्रीमन्मृगेन्द्रे- नादेध्वनि पतिःशक्तौ सर्वशक्तिमतांवरः इति ।  
  
प्। १०६)  
  
एतच्च शक्तिशिवाख्यं तत्त्वद्वयं कलाध्वनि शान्त्यतीतकलाव्याप्त्या   
शोध्यमित्याचार्याः । यदुक्तं सोमशम्भुपद्धत्याम् शान्त्यतीतकलाव्याप्तौ   
उभे शक्तिशिवतत्त्वे भुवनाष्टकमण्डिते इत्यादि । रत्नत्रयेऽपि पञ्चमी तु कला   
पराशिवतत्त्वात्मकं तत्र पुराणि दश पञ्चचेति । एवं चाधिष्ठेयस्य   
चेतनस्य शोध्यस्य बिन्दुतत्परिणामविशेषान्मनस्तत्त्वत्रयस्य भेदे । वास्तव   
एव अधिष्ठातुस्तस्य शिवस्यात्रौपचादिको भेदः । यदुक्तं   
श्रीमन्मृगेन्द्रादौ -   
  
किं तु यः पतिभेदेस्मिन् सशास्त्रे शिक्तिभेदवत् ।  
कृत्यभेदोपचारेण तद्भेदस्थानभेदज इत्यादि ॥  
  
अधिकारि स भोगी च लयी स्यादुपचारत इति ।  
  
ईशः सदाशिवः शान्तः कृत्यमेदाद्विभिद्यते । इति च ।  
  
तद्भेदः कृत्यभेदेन न भेदः परमार्थतः ॥ इति ।  
  
एवं च बद्धात्मनः शोध्यान्यशुद्धानि तत्त्वानि मायया सहैकत्रिंशत् ।   
शुद्धानि तु महामायया सह पञ्च । ततश्च दीक्षायां मायातत्त्वादूर्ध्वं   
मलविच्छेदान्तं पाशच्छेदं कृत्वा शुद्धविद्यादिषु पञ्चसु तत्त्वेषु   
क्रमात् क्रियाशक्त्युत्कर्षक्रमेण शिवतत्त्वाभिव्यक्तिः कार्या । पश्चात् तु   
शिखाछेदेन पाशानुग्राहिकायास्तिरोधानशक्तेः प्रेर्यत्वम् ।   
निवर्त्यशिवसाध्या पादनाय निरुपाधिशक्तियुक्ते निष्कले परमशिवे *   
  
प्। १०७)  
  
कर्तरि तादात्म्यान्नेयं कुण्डलिनी स्थिता ।  
उपादनत्वतो हेतोः कुलाले मृत्तिका यथेति ॥  
  
समवेतशक्तेस्तु तस्या एकत्वात् ज्ञेयकार्यादि भेदादौपचारिको भेदः शास्त्रेषु   
श्रूयते । यदुक्तं सर्वज्ञानोत्तरे -   
  
निष्कलस्था पराशक्तिरचिन्त्या सर्वतो मुखी ।  
सुसूक्ष्मा निर्मला नित्यानन्ता निर्वाणदायिनी ॥  
  
या विजृम्भति तत्त्वेषु सर्वतत्त्वेषु चैव हि ।  
तया धृतं जगत्सर्वमेकयानेक रूपये ति ॥   
  
उक्तं च मोक्षकारिकादौ -  
  
सर्वज्ञानक्रियारूपा शक्तिरेकैव शूलिनः । इति ।  
  
एकैवानेकतां याति शिवशक्तिरूपाधित इति ।  
  
अत्र च श्रीमत्सर्वज्ञानोत्तरादौ बैन्दवविद्यात्मनोः शक्तिशिवतत्त्वयोः   
तत्त्वदीक्षायामेकोद्यमेन शुद्ध्यर्थमेकत्वमुक्त्वा परमशिवे   
संयोजनमुक्तम् । श्रीमत्स्वायम्भुवे - न शोध्यं शिवतत्त्वादि   
तत्त्वत्रयं तदर्थमेव शिवसम्बन्धित्वाद्यतिरिक्ताधिष्ठात्तन्तराभावाच्च   
सदाशिवतत्त्वेनोक्त्वा बिन्द्वधिष्ठायकशोधकं परमशिवं शिवतत्त्वेन   
प्रतिपाद्य तत्त्व संयोजन मुक्तम् । यतुक्तं तत्र -  
  
अप्रमेयमनिर्देश्य मनौपम्य मनामयम् ।   
सूक्ष्मं सर्वगतं नित्यं ध्रुवमव्ययमीश्वरम् ॥  
  
अप्रमेयमन्तन्तत्वादनिर्देश्यमलक्ष्यतः ।  
  
प्। १०८)  
  
अनौपम्यमसादृश्याद्विमलत्वादनामयम् ।  
सूक्ष्मं चानुपलक्ष्यत्वाद्व्यापकत्वाच्च सर्वगम् ॥  
  
नित्यं कारणशून्यत्वादचलत्वाच्च तद्ध्रुवम् ।  
अव्ययं परिपूर्णत्वात् स्वामिभावात्तथेश्वरम् ॥   
  
शिवतत्त्वमिदं प्रोक्तं सर्वाध्वोपरिसंस्थितम् । इति ।  
ततः सदाशिवं तत्त्वं स्थितं पदचतुष्टयम् ॥ इति ।  
  
एतदभिप्रायेणैव श्रीमन्मृगेन्द्रे भुवनाध्वनिभेदे नैवोक्त्वा तत्त्वाध्वनि   
सदाशिवादि तत्त्वस्य त्रयस्य सदाशिवसञ्ज्ञोक्ता । यदुक्तं तत्रैव -   
  
ईशानतीत्य शान्तान्तं तत्त्वं सादाशिवं स्मृतम् ।  
भुवनान्यपि नादादि कलानान्यः पतिः शिवात् ॥ इति ।  
  
तत्रैव संहारक घने विद्यामत्ति सदातत्त्वं तद्बिन्दुर्बैन्दवं ध्वनिः ।   
नादमत्ति पराशक्तिः शक्तिमीष्टे स्वयं हर इति । श्रीमन्मतङ्गादौ तु   
शिवस्याधिष्ठातुर्लयाद्यवस्था भेदमेव तत्त्वत्रयेणोक्त्वा शोध्ययोः   
शक्तिशिवयोः भोगतत्त्वे सदाशिवतत्त्वेश्वरतत्त्वयोर्विचारतत्त्वे   
चान्तर्भावमुक्त्व तद्भुद्ध्यालयावस्थानात्मनि परमशिवे संयोजनमुक्तम्   
। एवमन्येष्वपि तन्त्रेषु यथायथं कस्यचिदन्तर्भावो बोद्धव्यः । एवं च   
संहितानामविरोधः सर्ववचनानां च प्रामाण्यं स्थितम् । तेनैक्यं च   
सिद्ध्यति । अन्यथा एकतन्त्रोक्तार्थाभ्युपगमेनान्यतन्त्रोक्तार्थाभावकथने  
  
प्। १०९)  
  
पररूपख्याहते सर्वसंहितायां न प्रामाण्यं भवेत् । एवं स्थितेनैक्येपि   
तत्तत्संहितानुसारिभिस्तत् तत् संहितोक्तेनैव क्रमेण नित्यादिकर्मवद्दिक्षायां   
शुद्ध्यादिकं कार्यम् । पूर्वमेव क्रियादिभेदेन तन्त्रभेदो यतः स्मृतः ।   
  
तस्मात् तत्र यथैवोक्तं कर्तव्यं नान्यतन्त्रतः ।   
  
समस्तपाशविच्छित्तिः सर्वविषयशिवत्वाभिव्यक्ति कारिण्या   
मलपरिपाकशक्तिपातपूर्विकया दीक्षयैव परमेश्वरसाम्यरूपः   
परमोक्षः सिद्ध्यति । यदुक्तं श्रीमत्स्वाम्भुवादौ -  
  
शिवेच्छया पुरानन्ता शैवी शैवार्थदायिनी ।  
सा शक्तिरायतत्याद्या पुंसो जन्मन्य पश्चिमे ॥  
  
तन्निपातात् क्षरत्यस्य मलं संसारकारणम् ।  
क्षीणे तस्मिन्नियासास्यात्परं निःश्रेयसम्प्रति ॥  
  
स देशिकमनुप्राप्य दीक्षाविच्छिन्नबन्धनः ।  
प्रयाति शिवसायुज्यं निर्मलो निरूपप्लवः ॥  
  
अनेन क्रमयोगेन परां केवलतां गतः ।  
अनाद्यशुद्धिशून्यत्वात् प्राप्नोति न भवान्तरम् ॥ इति ।  
  
दिक्षिताः परमं शान्तं प्रदिशन्ति तनुक्षयादिति च ।  
  
ननु सदाशिव पदं योगाच्चर्याभोगद्य दीक्षया प्राप्यते । चित्तभेदेन मोक्षो   
वाथ चतुष्टयादिति श्रीमन्मतङ्गश्रुतेर्दीक्षा ज्ञानचर्या योगाख्यानि   
चत्वार्यपि समविकल्पानि   
  
प्। ११०)  
  
भोगमोक्षसाधनानि प्रतीयन्ते । नैवं वाक्यार्थानभिज्ञानत् । एवं हि तत्र   
वाक्यार्थः । सदाशिवपदस्य तत्रोपलक्षणत्वात्तत्तद्भुवनेश्वर साक्षात्कार   
फलाद्योगात् तत् तदाराधनात्मिकया वा चर्यया तत्तद्भुवन योजनात्मिकया वा   
दीक्षया तत् तद्भुवनेश्वररूप निष्ठेन वा चित्तभेदेन ज्ञानेन तत्तद्भुवन   
प्राप्तिर्भवत्येव न तु समविकल्पतया वक्ष्यमाणवज्ज्ञानादिष्वपि दीक्षया   
विनानधिकारात्तस्या एव प्राधान्यं यतः । ततश्च मोक्षो वाथ चतुष्टयादिति   
मोक्ष चतुष्टयादस्मात् समुच्चितादेकैका * * भोगो न वेति वा   
शब्दार्थः । तथा हि चर्यायोगयोस्तावत् ज्ञानं विनानुष्ठानमेव नोपपद्यते   
। न ह्यज्ञानेर्थे योगः समाधिश्चर्यावानित्याका सम्भवति । ज्ञानमपि   
द्रव्यत्वान्मलादिबन्धानां चक्षुःपटलानामिव चक्षुर्वैद्यव्यापादं विना   
न तेभ्यः पुंसां मोक्षं कर्तुं क्षममित्युक्तमतो दीक्षैव मोक्षहेतुरिति ।   
उक्तं च तत्रैव प्रकरणान्तरे - तस्मान्मन्त्रक्रियामुख्यासेश्वरी   
भुक्तिङ्क्तिदेति । श्रीमत्स्वायम्भुवेपि -   
  
दीक्षैव मोचयत्यूर्ध्वं शैवं धाम नयत्पीति ।  
  
श्रीमत्षट्सहस्रिकालोत्तरे -  
  
दीक्षैव मोक्षदा पुषां चिदभिव्यक्तिकारणम् ॥ इति ।  
  
ज्ञानादीनां चाचार्य संस्कारद्वारेण दीक्षायां विनियोगदर्शनाच्च ।   
यदुक्तं तत्रैव श्रीमन्मतङ्गे -   
  
विद्यापादार्घ्य कुशलः क्रियापादगतक्रमः ।  
योगपादकृताभ्यासः चर्यापादानुवर्तकः ॥  
  
प्। १११)  
  
गुरुदीक्षां प्रकुर्वीतेति । केवलं सद्यो निर्वाण   
दीक्षयारब्धकार्याणामनपेक्षया भोगोपरोधेन मलमायीययोर्वासयोर्थ इति   
सकलागमसारसङ्ग्रहे सिद्धान्तसारसमुच्चये   
  
(अत्र ग्रन्थः समाप्तिमगमत् । न ज्ञायते सम्पूर्णो वासम्पूर्णोवेति । आदौ   
ग्रन्थ नाम सिद्धान्तार्थसमुच्चय इति दत्तम् । चरमपङ्क्तिदर्शनात्   
सिद्धान्तसारसमुच्चय इति सकलागमसारसङ्ग्रह इति वा भवेदिति सन्दिह्यते ।  
)  
  
  
  
  
