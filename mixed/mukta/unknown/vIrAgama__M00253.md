+++
"Catalog number" = "M00253"
"Uniform title" = "vīrāgama"
Subjects = [ "tantric / āgamic literature", "tantra / āgama", "śaiva", "śaiva-siddhānta",]
Manuscript = [ "IFP/EFEO transcript T0029",]
Description = "Transcribed from IFP transcript T0029 which is copied from a manuscript from Kilvelūr\nSee Muktabodha IFP/EFEO on-line catalog for bibliographic details at www.muktabodha.org ."
"Publication country" = "India"
title_iast = "vīrāgama"
title = "वीरागम"

+++
  
  
  
  
प्। ३)  
  
वीरागमः ॥  
  
विघ्नवारण विघ्नेशः सर्वदेव नमस्कृतः ।  
सन्निधत्तां च मे वाणी भुवनत्रयवन्दिता ॥ १ ॥  
  
मेरुमध्ये समासीनम् ऋषिसङ्घैस्समावृतम् ।  
सेवितं भूतसङ्घैश्च भूतप्रेत पिशाचकैः ॥ २ ॥  
  
गन्धर्वैश्च समायुक्तं सोमार्घकृतशेखरम् ।  
तदा ब्रह्मा समुत्थाय प्रणम्य स्तुतवान्प्रभुम् ॥ ३ ॥  
  
प्रसीद देवदेवेश ! प्रसीदपरमेश्वर ! ।  
प्रसीद जगतां नाथ ! प्रसीदानन्ददाव्यय ! ॥ ४ ॥  
  
सहस्रशिरसे तुभ्यं सहस्राक्षाय ते नमः ।  
सहस्रपादयुक्ताय शर्वाय परमात्मने ॥ ५ ॥  
  
सहस्ररूपशान्ताय महेशाय पिनाकिने ।  
हुङ्काराय नमस्तुभ्यं वषट्काराय ते नमः ॥ ६ ॥  
  
फट्काराय नमस्तुभ्यं स्वाहाकार नमो नमः ।  
सर्वज्ञाय शरण्याय सद्यो जाताय ते नमः ॥ ७ ॥  
  
तत्पुरुषाय नमस्तुभ्यं श्रीकण्ठाय शिखण्डिने ।  
अनन्तासन संयुक्तमनन्तायान्त कारिणे ॥ ८ ॥  
  
विमलाय विशालाय विशाखानाय ते नमः ।  
योगपीठान्तरस्थाय योगिने योगदायिने ॥ ९ ॥  
  
योगिनां हृदि संस्थाय योगगम्याय ते नमः ।  
पराय परमेशाय निर्गुणाय नमोऽस्तुते ॥ १० ॥  
  
प्। ४)  
  
आत्मत्रयोपरिस्थाय निष्कलाय कपर्दिने ।  
अध्वानदायिने तुभ्यं षडध्वाय नमोऽस्तुते ॥ ११ ॥  
  
प्रत्याहाराय ते नित्यं प्रत्याहाराय ते नमः ।  
प्रत्याहारस्थितानां तु प्रतिष्ठानां स्थिताय च ॥ १२ ॥  
  
धारणाय नमस्तुभ्यं धारणाभिधराय च ।  
धारणाभ्यास युक्तानां पुरस्तात्संस्थिताय च ॥ १३ ॥  
  
ध्यानाय ध्यानरूपाय ध्यानगम्याय ते नमः ।  
ध्येयाय ध्येयगम्याय ध्येयाध्येयाय ते नमः ॥ १४ ॥  
  
ध्येयानामपि ध्येयानां नमो ध्येयतमाय ते ।  
समाधिनाऽधिगम्याय समाधानाय ते नमः ॥ १५ ॥  
  
समाधानरतानां तु हृदिस्थाय शिवाय ते ।  
सहस्राक्षरदेवाय अयुताक्षररूपिणे ॥ १६ ॥  
  
अयुताक्षरदेवाय अयुताक्षर ते नमः ।  
  
तेषां तु वीरतन्त्राणि ब्रूहि मे परमेश्वर ।  
पितामह महाप्राज्ञ ! मया निगदिता शृणु ॥ १८ ॥  
  
ज्ञानचर्याक्रिया योगैश्चतुष्पादैस्समन्वितः ।  
अष्टाष्टौ च स्थानानि शृणु च तपोधन ॥ १९ ॥  
  
वाराणस्यां महादेवः प्रयागे तु महेश्वरः ।  
नैमिशे देवदेवश गयायां प्रपितामह ॥ २० ॥  
  
प्। ५)  
  
कुरुक्षेत्रे विदुः स्थाणुं प्रभासे शशिभूषणम् ।  
पुष्करे जरजे गन्धिं विश्वन्तविमलेश्वरम् ॥ २१ ॥  
  
अट्टहासं महानादं महेन्द्रे तु महावृतम् ।  
उज्जयिन्यां महाकाल्यं महाकाटे मदोत्कटम् ॥ २२ ॥  
  
शङ्कुकर्णे महादेवं गोकर्णे तु महाबिलम् ।  
रुद्रकोट्यां महायोगी महालिङ्गं स्थलेश्वरे ॥ २३ ॥  
  
केदारे शम्भुमीशानं रुद्रं रुद्रहिमालये ।  
स्वर्णाक्षे सहस्राक्षं वृषे च वृषभध्वजम् ॥ २४ ॥  
  
भैरवे भैरवं चैव भवं भ(व)प्रदे विदुः ।  
सूर्यं कनखले चैव भद्रकर्णे सदाशिवम् ॥ २५ ॥  
  
देवदारुवने दण्डी शङ्करं वरुजङ्करवे ।  
ऊर्ध्वरेतास्त्रि सिद्धायां कारण्डे तु कपर्दिनम् ॥ २६ ॥  
  
कृत्तिवासं तु वामोढ्रे क्ष्मा * * * * लेश्वरे ।  
ध्याने शुद्धेश्वरं चैव गायत्र्या मुक्तकेश्वर ॥ २७ ॥  
  
विजयं चैव काश्मीरे जयन्ती मरुकेश्वरे ।  
समलिङ्गं विरस्थाणुं कपालिं करवीरके ॥ २८ ॥  
  
त्र्यम्बकं त्रिसन्ध्यायां वीरजायां त्रिलोचनम् ।  
दीप्ते मरुकेश्वरो ज्ञेयं नेपाले तु पशोः पतिम् ॥ २९ ॥  
  
श्रीकायारोहणे लकुली देविकायामुमापतिम् ।  
गङ्गासारे अमर * * * * मोकारमरे ॥ ३० ॥  
  
प्। ६)  
  
हरिश्चन्द्रेऽब्धिनं चैव कुरुश्चन्द्रे वृशङ्करम् ।  
जटिलं वामेश्वरं चैव सौम्यं च ककुदेश्वरौ ॥ ३१ ॥  
  
सप्तगोदावरे भीमं स्वयम्भुं नागलेश्वरौ ।  
जप्येश्वरे त्रिशूलं च श्रीशैले त्रिपुरान्तकम् ॥ ३२ ॥  
  
कर्णिकारोहणेऽध्यक्ष्यं कैलासे तुर्गणां पतिम् ।  
हेमकूटे विरूपाक्षं भूभुवं गन्धमादने ॥ ३३ ॥  
  
भूतेश्वरे भस्मगात्रमनलं गन्धवामुखे ।  
दानवानां वधार्थाय वाराहं विन्यकेश्वरे ॥ ३४ ॥  
  
पर्वते श्लिष्टकोटीश्वरे तीर्थं वरिष्ठायाम्मिष्टकापरे ।  
लङ्कायामर्धदेवैसं पाताले हाटकेश्वरम् ॥ ३५ ॥  
  
लिङ्गेश्वरे तु वरदमल्लिङ्गे जलप्रियम् ।  
अष्टषष्टिं तु नामानि मया प्रोक्तानि तेऽनघ ॥ ३६ ॥  
  
इति वीरतन्त्रे अष्टषष्टिस्थान (कथनं नाम) प्रथमः पटलः ॥ १ ॥  
  
  
  
प्रणम्य भगवन्तं हि पर्यपृच्छत्पितामहः ।  
तन्त्राणामुद्भवं किञ्चित्तत्सर्वं ब्रूहि मे प्रभो ॥ १ ॥  
  
ईश्वर उवाच ।  
  
तत्सर्वमखिलं वक्ष्ये शृणुष्व कमलासन ! ।  
तनोति विपुलानर्थान्तत्वमन्त्र समाश्रितान् ॥ २ ॥  
  
प्। ७)  
  
त्राणं च कुरुते पुंसां तेन तन्त्रमिति स्मृतम् ।  
कामिकं योगजं चिन्त्यं कारणं चाजितं तथा ॥ ३ ॥  
  
दीप्तं सूक्ष्मं सहस्रं च अंशुमान्सुप्रभेदकम् ।  
विजयं चैव निश्वासं स्वायम्भुवं तथानलम् ॥ ४ ॥  
  
वीरं च रौरवं चैव माकुटं विमलं तथा ।  
चन्द्रज्ञानं च बिम्बं च प्रोद्गीतं ललितं तथा ॥ ५ ॥  
  
सिद्धं सन्तानं शर्वोक्तं पारमेश्वरमेव च ।  
किरणं वातुलं चैव अष्टाविंशतिसंहिताः ॥ ६ ॥  
  
कामिकादीनि तन्त्राणि तेषां भेदं ततः शृणु ।  
कामिकं चैव विप्रेन्द्र त्रिविधं भेदमुच्यते ॥ ७ ॥  
  
योगजं च विशेषेण पञ्चभेदेन * च्यते ।  
चिन्त्यं च षड्विधं प्रोक्तं सप्तधा कारणं भवेत् ॥ ८ ॥  
  
अंशुमान्द्वादशं भेदं प्रोच्यते कमलासन ! ।  
सुप्रभेदस्य विख्यातं भेदमन्यन्न विद्यते ॥ ९ ॥  
  
शिवभेदं मया प्रोक्तं रुद्रभेदं शृणुष्वथ ।  
विमलं च विशेषेण अंशुमान्सुप्रभेदकम् ॥ १० ॥  
  
विजयं चैव निश्वासं स्वायम्भुवमथानलम् ।  
वीरं च रौरवं चैव मकुटं विमलं तथा ॥ ११ ॥  
  
चन्द्रज्ञानं च बिम्बं च शेषाणां भेदमुच्यते ।  
स्वायम्भुवे विशेषेण तद्विधेन प्रवक्ष्यते ॥ १२ ॥  
  
प्। ८)  
  
आग्नेयमेकरुद्रं तु भेदमन्यन्न विद्यते ।  
वीरतन्त्रं च विप्रेन्द्र त्रयोदशं भेदमुच्यते ॥ १३ ॥  
  
रौरवं षट्सुभेदेन प्रोच्यते सकलं मया ।  
मकुटाख्यं महातन्त्रं द्विविधेनाभिधीयते ॥ १४ ॥  
  
विमलाख्य महातन्त्रं चतुर्दशविधं भवेत् ।  
चन्द्रज्ञानं च बिम्बं च चतुर्दशविधं भवेत् ॥ १५ ॥  
  
मुखबिम्बं च विप्रेन्द्र भेदं पञ्चदशं भवेत् ।  
प्रोद्गीताख्यं महातन्त्रं षोडशं भेदमुच्यते ॥ १६ ॥  
  
ललिताख्यं महातन्त्रं त्रिधा भेदेनचोच्यते ।  
सिद्धतन्त्रं च विप्रेन्द्र चतुर्विधेन चोच्यते ॥ १७ ॥  
  
सन्तानाख्यमहातन्त्रं सप्तभेदेन चोच्यते ।  
शर्वोक्तं तु महातन्त्रं पञ्चभेदेन चोच्यते ॥ १८ ॥  
  
पारमेश्वर तन्त्रं तु सप्तभेदेन वक्ष्यते ।  
किरणाख्यं महातन्त्रं नवधा भेदमुच्यते ॥ १९ ॥  
  
वातुलं तु महातन्त्रं भेदं द्वादशमुच्यते ।  
तन्त्रकायं प्रवक्ष्यामि तव स्नेहाद्विशेषतः ॥ २० ॥  
  
हस्तौ च पादौ च ऋज्वागातस्थितं भवेत् ।  
जटामकुटसंयुक्तं देववन्मुखमुच्यते ॥ २१ ॥  
  
शुक्लवस्त्रपरीधानं शुक्लयज्ञोपवीतिनम् ।  
मुखं प्रति त्रिणेत्रं स्यात्सर्वाङ्गलक्षणैर्युतः ॥ २२ ॥  
  
प्। ९)  
  
पदमूर्ध्वस्थितं देवं सर्वाभरणभूषितम् ।  
तत्र कायं महाप्रोक्तं सर्वकामार्थसाधनम् ॥ २३ ॥  
  
पुस्तकस्य प्रमाणं च शृणुष्व कमलासन ।  
चतुर्दशाङ्गुलं वापि पञ्चदशाङ्गुलं तु वा ॥ २४ ॥  
  
षोडशाङ्गुलमेवं वा सप्तदशाङ्गुलं तु वा ।  
अष्टादशाङ्गुलं वापि नवदशाङ्गुलं तु वा ॥ २५ ॥  
  
अथवा विंशतिर्वापि एकविंशतिरेव वा ।  
द्वाविंशतिर्वा विप्रेन्द्र कारयेद्देशिकोत्तमः ॥ २६ ॥  
  
एवं पुस्तकं चैव मानाङ्गुलेन कारयेत् ।  
उत्सेधं चाष्टधा हित्वा एकाङ्गुलं चैव विस्तरम् ॥ २७ ॥  
  
विस्तारार्धं घनं प्रोक्तं पार्श्वौ कम्पदयेण्यजेत् ।  
त्रिभागं तु चतुर्भागं मध्ये सुषिरमुच्यते ॥ २८ ॥  
  
वसुभिर्गुणितं तत्रास्विभिश्च हरेत्ततः ।  
शेषमायमिति प्रोक्तं गुणैरेव विवर्जयेत् ॥ २९ ॥  
  
हरेच्चतुर्दशेनैव शेषं व्यय मिहोच्यते ।  
पदं प्रतिगुणे वृद्धिरष्टभिर्ह्रासयेत्ततः ॥ ३० ॥  
  
शेषं योनिरितिख्यातमष्टाभिर्वर्धितं पदम् ।  
सप्तविंशतिभिर्ह्रासं लब्धमिष्टमिति स्मृतम् ॥ ३१ ॥  
  
शेषं नक्षत्रमेवोक्तमष्टाभिर्व्यर्धितं पदम् ।  
त्रिंशद्भिर्ह्रासयेत्तानि शेषं तिथिरिहोच्यते ॥ ३२ ॥  
  
एवं पुस्तकमानं तु आद्य व्यायदिकं शृणु ।  
लब्धोच्चं चैव विप्रेन्द्र मानाङ्गुलेन भाजयेत् ॥  
  
एकाङ्गुलं पदं प्रोक्तं हीनाङ्गुलं च वर्जयेत् ।  
समं चेत्तत्परिग्राह्य मायव्ययमिहोच्यते ॥  
  
प्। १०)  
  
अष्टाभिर्वृध्य तं चैव सप्तभिर्ह्रासयेत्ततः ।  
शेषं वारमिति प्रोक्तम् आयं व्ययं च योनि च ॥ ३३ ॥  
  
आयुष्यं चैव नक्षत्रं तिथिवारमुदाहृतम् ।  
आयाधिकं व्ययं हीनं सम्पत्करमिहोच्यते ॥ ३४ ॥  
  
आयहीने व्ययाधिक्ये दोषाकरमिहोच्यते ।  
तस्मात्सर्वप्रयत्नेन आयहीनं न कारयेत् ॥ ३५ ॥  
  
ध्वजसिंहं च वृषभो हस्ति चेध्वच्चनाय च ।  
धू?म्रश्वा गर्दभं काको दोषान्येतानि वर्जयेत् ॥ ३६ ॥  
  
यजमानस्य ऋक्षेण नक्षत्रं चानुकूलकम् ।  
एवं परीक्ष्य बहुधा कर्तव्यं पुस्तकं परम् ॥ ३७ ॥  
  
ऋषिच्छन्दोधिदेवानां वक्ष्ये तु कमलासन ।  
विश्वामित्रोऽथ वाल्मीकिः काश्यपश्चाङ्गिरास्तथा ॥ ३८ ॥  
  
गौतमो मुद्गलो गार्ग्यो वसिष्ठश्चोशनास्तथा ।  
चतुर्दशाङ्गुलादीनि क्रमाद्विन्यस्य देहिनः ॥ ३९ ॥  
  
त्रिष्टुभचैलानुप्रकृतिमविकृतिस्तथा ।  
जगती शत्वरी चैव अतिशत्वरि एव च ॥ ४० ॥  
  
उत्तमण्यक्तमेवं तु छन्दसानां विधीयते ।  
ब्रह्मा विष्णुश्च रुद्रश्च ईश्वरः शिव एव च ॥ ४१ ॥  
  
कालरुद्रो नीलरुद्रः प्रलयानिल सदाशिव ।  
चतुर्दशाङ्गुलादीनि देवानामिहचोच्यते ॥ ४२ ॥  
  
प्। ११)  
  
मषिणा लेखयेद्वापि वर्णेनैव तु लेखयेत् ।  
षट्पङ्क्तिर्वाथ पञ्चैर्वा लेखयेत्पुस्तकं ततः ॥ ४३ ॥  
  
ऋषिश्च वसवश्चैव ग्रहदिक् त्वैकशूद्रकम् ।  
पङ्क्तिरेवं समाख्यातं तत्तन्नामाधिदेवता ॥ ४४ ॥  
  
एवं लक्षणसंयुक्तं राजराष्ट्र विवर्धनम् ।  
ऋषीणां भूर्जपत्रे तु लेखयेत्तु द्विजोत्तम ॥ ४५ ॥  
  
स्वर्णया तालपत्रे तु लेखयेद्देशिकस्सदा ।  
द्वौ पार्श्वकम्प संयुक्तौ पुस्तकायमतत्समम् ॥ ४६ ॥  
  
प्रतिष्ठाविधिं प्रवक्ष्यामि लक्षणेन समन्वितम् ।  
शिवाग्रे मण्डपं कुर्यादीशाने दक्षिणेऽपि वा ॥ ४७ ॥  
  
मण्डपं तु त्रिधामध्ये वेदीं कृत्वा विचक्षणः ।  
वेदीबाह्ये तु परितः पञ्च कुण्डानि कारयेत् ॥ ४८ ॥  
  
वृत्तं वा चतुरश्रं वा कुण्डान्येतानि कारयेत् ।  
स्थण्डिलं वा प्रकर्तव्यं लक्षणेन समन्वितम् ॥ ४९ ॥  
  
मण्डपे नैर्-ऋते भागे शालिना स्थण्डिलं कुरु ।  
यथाङ्कुरार्पणं कुर्यात्पञ्चाहे वा त्र्यहेपि वा ॥ ५० ॥  
  
सोमकुम्भं च तन्मध्ये स वस्त्रं सापिधानकम् ।  
स हिरण्यं सकूर्चं च सोमराजाधिदैवतम् ॥ ५१ ॥  
  
कृत्वा नवपदं तत्र मध्यमे सोमकुम्भकम् ।  
विन्यसेत्तु विशेषेण पालिकाश्चाष्टदिक्षु च ॥ ५२ ॥  
  
प्। १२)  
  
माषमुद्गकुलस्थं च सर्षपं चैव वापयेत् ।  
हृदयेन तु मन्त्रेण बीजानि विन्यसेत्ततः ॥ ५३ ॥  
  
दैवतात्कुम्भानभिषिच्य ततो जलम् ।  
सुप्तदेशे समुत्थाप्य पालिकाः स्थापयेत्ततः ॥ ५४ ॥  
  
पुण्याहं वाचयेत्तत्र पवमानेन प्रोक्षयेत् ।  
स्वर्णेन तन्तुना विप्र कौतुकं बन्धयेद्धृदा ॥ ५५ ॥  
  
एलालवङ्गतक्कोलमुशीरश्चन्दनैर्युतम् ।  
लेपयेत्पुस्तकं तत्र शयने शाययेत्ततः ॥ ५६ ॥  
  
शालिना विकिरेद्वेदिं पद्ममष्टदलं लिखेत् ।  
शाल्यर्धांस्तण्डुलान्न्यस्य तण्डुलार्धं तिलान्न्यसेत् ॥ ५७ ॥  
  
पञ्चधा शयनं कल्प्य शाययेत्पुस्तकं तदा ।  
तत्तदागमबीजेन शाययेच्छयनोपरि ॥ ५८ ॥  
  
ह्रस्वं ब्रह्म समाख्यातं दीर्घाण्यङ्गानि चोच्यते ।  
आद्यक्षरसमायुक्त मनुस्वारसमन्वितम् ॥ ५९ ॥  
  
ब्रह्ममङ्गमिति प्रोक्तं सर्वेषां च विधीयते ।  
वस्त्रेणावेष्टयेत्तत्र पुस्तकं च विशेषतः ॥ ६० ॥  
  
दर्पणं चैव विप्रेन्द्र एवमेव क्रमेण तु ।  
सरस्वतीं न्यसेत्तत्र पुस्तकस्य तु मध्यमे ॥ ६१ ॥  
  
पुस्तकस्यैशदिग्भागे विन्यसेत्कुम्भमेव च ।  
शुद्धोदकेन सम्पूर्य स कूर्चं सापिधानकम् ॥ ६२ ॥  
  
प्। १३)  
  
स वस्त्रं स हिरण्यं च सरस्वतीं न्यसेत्ततः ।  
मूलमन्त्रेण विन्यस्य अर्चयेत्तु विशेषतः ॥ ६३ ॥  
  
पूर्वादीशानपर्यन्तं विन्यसेद्वर्धनीषु च ।  
स वस्त्रं सहिरण्यं च सकूर्चादीनि विन्यसेत् ॥ ६४ ॥  
  
वामाज्येष्ठा च रौद्री च काली कलविकरणी तथा ।  
बलविकरिणीं बलप्रमथिनीं सर्वभूत दमनीम् ॥ ६५ ॥  
  
पूर्वादीनि च विन्यस्य पुस्तके च मनोन्मनीम् ।  
हृदयादीषसङ्घैश्च पूजयेत्तु विधानतः ॥ ६६ ॥  
  
हविर्निवेदयेत्तत्र पश्चाद्धोमं समाचरेत् ।  
पालाशः पूर्वतोभागे अश्वत्थं दक्षिणे तथा ॥ ६७ ॥  
  
पश्चिमे बिल्वमेवं तु अपामार्गं तथोत्तरे ।  
उदुम्बरं तथैशान्यां पालाशैर्वापि हूयते ॥ ६८ ॥  
  
समिदाज्य चरुं लाजान्सर्षपांश्च यवांस्तिलान् ।  
समिधं सद्यमन्त्रेण ईशानेनाज्यमेव च ॥ ६९ ॥  
  
चरुं वै हृदयेनैव लाजान्वामेन चैव हि ।  
सर्षपान्सद्यमन्त्रेण नेत्रेण तु यवांस्तथा ॥ ७० ॥  
  
कवचेन तिलान्हुत्वा सप्तद्रव्यमिहोच्यते   
सहस्रं वा तदर्धं वा तदर्धं वापि हूयते ॥ ७१ ॥  
  
अष्टोत्तरशतं वापि पञ्चाशत्पञ्चविंशतिः ।  
द्रव्यान्ते व्याहृतिं हुत्वा पुस्तकं स्पर्शयेद्धृदा ॥ ७२ ॥  
  
प्। १४)  
  
सर्वद्रव्यसमायुक्तं हव्यवाहं समुच्चरन् ।  
स्विष्टमग्नेति मन्त्रेण जुहुयात्तदनन्तरे ॥ ७३ ॥  
  
ततः प्रभाते विमले पूर्णाहुतिं विशेषतः ।  
तत्तदागमबीजेन प्रोक्षयेद्बर्धनीं ततः ॥ ७४ ॥  
  
सन्निधौ दर्पणं न्यस्य अभिषेकं तु कारयेत् ।  
हविर्निवेदयेत्पश्चात्ताम्बूलं दापयेत्ततः ॥ ७५ ॥  
  
आचार्यं पूजयेत्पश्चाद्वस्त्रहेमाङ्गुलीयकैः ।  
ब्राह्मणान्पूजयेत्तत्र सप्तकन्याश्च पूजयेत् ॥ ७६ ॥  
  
बोद्धमार्हतं चैव शैवं पाशुपतं तथा ।  
कापालं पञ्चरात्रं च षडेते समयाः स्मृताः ॥ ७७ ॥  
  
एतेषां सङ्कारं चैव तन्त्र सङ्करमुच्यते ।  
तन्त्रसङ्करदोषेण राजराष्ट्रं विनश्यति ॥ ७८ ॥  
  
तस्मात्सर्वप्रयत्नेन सङ्करं नैव कारयेत् ।  
अष्टाविंशतिभेदेन शैवभेदं विधीयते ॥ ७९ ॥  
  
एतेषां सङ्करं चैव न दोषाय प्रकल्पते ।  
दीक्षितस्य सुबीरस्य शिवभक्तिरतस्य च ॥ ८० ॥  
  
तस्मै देयं ततो ग्राह्यं * * तन्त्रमिहोच्यते ।  
अदीक्षितं न श्रोतव्यं न देयं यस्य कस्य चित् ॥ ८१ ॥  
  
एवं यः कुरुते मर्त्यः शिवलोकमवाप्नुयात् ।  
तन्त्रावतारमेवोक्तं पञ्चाक्षरं ततः शृणु ॥ ८२ ॥  
  
इति वीरतन्त्रे षट्सहस्त्रिकायां तन्त्रावतारो द्वितीयः पटलः ॥ २ ॥  
  
  
प्। १५)  
  
  
पितामह उवाच ।  
  
नमस्कृत्य जगन्नाथं पर्यपृच्छत्पितामहः ।  
श्रीपञ्चाक्षरकल्पं च तत्सर्वं वद मे प्रभो ! ॥ १ ॥  
  
ईश्वर उवाच ॥  
  
तत्सर्वमखिलं वक्ष्ये शृणुष्व चतुरानन ।   
नमस्कारेण संयुक्तं शिव इत्यक्षरद्वयम् ॥ २ ॥  
  
आदिवर्गचतुर्थ्यन्तं यवर्गं च द्वितीयकम् ।  
तद्वर्गान्तं सप्तमं स्यात्पञ्चाक्षरमिति स्मृतम् ॥ ३ ॥  
  
एतन्मन्त्रमनुस्मृत्य बिन्दुनादसमायुतम् ।  
चतुर्थ्या तु समायुक्तं पञ्चाक्षरमिति स्मृतम् ॥ ४ ॥  
  
नकारं च मकारं च शिकारं च वकारकम् ।  
यकारेण समायुक्तं पञ्चाक्षरमिहोच्यते ॥ ५ ॥  
  
प्रणवेन समायुक्तं पञ्चाक्षरमिति स्मृतम् ।  
ऋग्वेदो जायते विप्र नकाराक्षरमुच्यते ॥ ६ ॥  
  
मकारस्तु यजुर्वेदः शिकारः सामवेदकः ।  
अथर्ववेदे वाकारं यकारमितिहासके ॥ ७ ॥  
  
नकारं पृथिवी ज्ञेयं मकारं चाप एव च ।  
शिकारं तैजसमायुक्तं वाकारं वायुमेव च ॥ ८ ॥  
  
यकारं व्योमसम्भूतं तत्तद्भूतेषु संस्थितम् ।  
नकारं श्वेतवर्णं तु ईश्वरेण समायुतम् ॥ ९ ॥  
  
सावित्रीछन्दसायुक्तं गौतमेन समायुतम् ।  
स्थानं सद्योमुखं चैव नकाराक्षरमुच्यते ॥ १० ॥  
  
प्। १६)  
  
मकारं पीतवर्णं तु ब्रह्मसूत्राधिदैवतम् ।  
अनुष्ठुभ्छन्दसायुक्तं मन्त्रिणा च समायुतम् ॥ ११ ॥  
  
स्थानं च वामदेवं स्यान्मकाराक्षरमुच्यते ।  
वाकारं रक्तवर्णं तु स्कन्दस्तत्राधिदैवतम् ॥ १२ ॥  
  
बृहती छन्दसायुक्तम् अङ्गिरा च समन्वितम् ।  
पुरुषस्य मुखं स्थानं वाकाराक्षरमुच्यते ॥ १३ ॥  
  
यकारं शुक्लवर्णं तु विघ्नेशोऽत्राधिदैवतम् ।  
सावित्री छन्दसा युक्तं भारद्वाजेन संयुतम् ॥ १४ ॥  
  
ईशानस्य मुखस्थानं यकाराक्षर मुच्यते ।  
पञ्चाक्षरमिति प्रोक्तं प्रणवं शृणु तत्वतः ॥ १५ ॥  
  
अकारश्च उकारश्च मकारश्च त्रिधा भवेत् ।  
अकारं ब्रह्मदैवत्यमुकारं विष्णुदैवतम् ॥ १६ ॥  
  
मकारं महेश्वरस्तत्र अधिदेवाः प्रकीर्तिताः ।  
ऋग्वेदस्तु अकारः स्याद्यजुर्वेदमुकारकम् ॥ १७ ॥  
  
मकारं सामवेदं तु इदमन्यच्छृणुष्व तु ।  
अकारं सात्विकं विद्यादुकारं राजसं भवेत् ॥ १८ ॥  
  
मकारं तामसं ज्ञेयम् अकारं शान्तिकं भवेत् ।  
उकारं पौष्टिकं विद्यान्मकारमाभिचारकम् ॥ १९ ॥  
  
अकारं श्वेतवर्णं स्यादुकारं रक्तवर्णकम् ।  
मकारं पीतवर्णं स्यादेवमेव क्रमेण तु ॥ २० ॥  
  
प्। १७)  
  
गुणेन सन्धिकारं स्यादोङ्कारं शिवमुच्यते ।  
ओङ्कारेण समायुक्तं षडक्षरमिहोच्यते ॥ २१ ॥  
  
रुद्राक्षेण जपं कुर्यात्पञ्चाक्षेण समायुतम् ।  
अङ्गुल्या प्रजपेदेकं पञ्चधा मृण्मयं भवेत् ॥ २२ ॥  
  
रेखादष्टगुणं प्रोक्तं बीजैर्दशगुणं भवेत् ।  
शतसङ्ख्यैस्तु विज्ञेयं प्रवालैस्तु सहस्रकम् ॥ २३ ॥  
  
स्फाटिकैर्दशसाहस्रं मौक्तिकैर्लक्षमेव च ।  
पद्माक्षैः कोटिगुणितं सौवर्णैर्दशकोटिकम् ॥ २४ ॥  
  
शतकोटिक * * ल्याद्रुद्राक्षैः स्यादनन्तकः ।  
न्यासं कुर्यात्ततो मन्त्री पञ्चाक्षरमिहोच्यते ॥ २५ ॥  
  
अङ्गुष्ठादिकनिष्ठान्तं सृष्टिन्यासमुदाहृतम् ।  
कनिष्ठाद्यङ्गुष्ठान्तं संहारन्यासमुच्यते ॥ २६ ॥  
  
यकारं करतले विप्र सङ्कुर्यादन्ततो बुधः ।  
करन्यासं पुराकृत्वा अङ्गन्यासं ततः शृणु ॥ २७ ॥  
  
यकारं शिरसान्यस्य वाकारं तु ललाटके ।  
शिकारं कर्णदेशे तु मकारं हृदये न्यसेत् ॥ २८ ॥  
  
नकारं नाभिदेशे तु विन्यसेत्तु विशेषतः ।  
सर्वाङ्गेषु च विप्रेन्द्र ओङ्कारं विन्यसेत्ततः ॥ २९ ॥  
  
सहस्रं वा तदर्धं वा त्वष्टोत्तरशतं तु वा ।  
पञ्चाशत्पञ्चविंशैर्वा जपं कुर्याद्विशेषतः ॥ ३० ॥  
  
प्। १८)  
  
प्रासादेन तु मन्त्रेण हृदयेन समन्वितम् ।  
जपं कुर्यात्तु विप्रेन्द्र प्रणवेन समायुतम् ॥ ३१ ॥  
  
गृहेषु फलमेकं स्याद्गोष्ठे दशगुणं भवेत् ।  
नदीतीरे शतं विद्यात्सहस्रं देवतालये ॥ ३२ ॥  
  
जप्त्वा विंशतिभिर्लक्षैः स्वयं भूपदमाप्नुयात् ।  
पञ्चविंशन्ततो लक्षैर्वैष्णवं पदमाप्नुयात् ॥ ३३ ॥  
  
लक्षलक्षं ततो जप्त्वा रौद्रं पदमवाप्नुयात् ।  
प्रविशेच्छिवमीशानं * * संसार सागरात् ॥ ३४ ॥  
  
श्रीपञ्चाक्षरमेवोक्तं मन्त्रोद्धारं ततः शृणु ।  
  
इति वीरतन्त्रे षट्सहस्रसंहितायां श्रीपञ्चाक्षरकल्पस्तृतीयः पटलः ॥ ३ ॥  
  
    
  
अज्ञानार्णवमग्नानां सर्वेषां प्राणिनामयम् ।  
सर्वपाप(प्रणाशा)र्थं मन्त्रोद्धारः कथं भवेत् ॥ १ ॥  
  
ईश्वर उवाच ॥  
  
मन्त्रोद्धारं प्रवक्ष्यामि शृणुष्व कमलासन ।  
मननं सर्वमन्त्राणां त्राणं संसारसागरात् ॥ २ ॥  
  
मननत्राणधर्मिभ्यां मन्त्रमित्यभिधीयते ।  
महेन्द्रे मलये चैव सह्ये विन्ध्ये तथैव च ॥ ३ ॥  
  
केदारे निर्मदे चैव गये वापि विशेषतः ।  
गङ्गाकूले समुद्रे वा प्रभासे वा विशेषतः ॥ ४ ॥  
  
प्। १९)  
  
गवां गोष्ठे विशेषेण नद्यां वापि तटागके ।  
अन्येषु शुद्धदेशेषु मन्त्रमुद्धारयेत्क्रमात् ॥ ५ ॥  
  
हस्तमात्रं खनित्वा तु पूरयेत्तेन पांसुना ।  
स्नानं कृत्वा तु विप्रेन्द्र तत्स्थाने मन्त्रमुद्धरेत् ॥ ६ ॥  
  
पुण्याहं वाचयेत्तत्र पवमानं समुच्चरन् ।  
आचार्यस्तु शुचिर्भूत्वा कृतोपवाससंयुतम् ॥ ७ ॥  
  
पूर्वं नेत्राधिवासं तु प्रभाते मन्त्रमुच्चरन् ।  
रत्नेन * * * विप्र अक्षरं लेखयेद्धृदा ॥ ८ ॥  
  
शिवतत्वे परे सूक्ष्मे बिन्दुरुत्पद्यते तदा ।  
बिन्दोर्नादस्समुत्पन्नस्तस्माच्छक्तिरजायत ॥ ९ ॥  
  
शक्तेस्तु वाग्भवो जातो वाचः षोडषकाः कलाः ।  
कलाया व्यञ्जनं जातं व्यञ्जना * * मन्त्रकः ॥ १० ॥  
  
सान्तं सर्वगतं शून्यं शिवरूपमिति स्मृतम् ।  
अवर्गं च कवर्गं च चवर्गं च टवर्गकम् ॥ ११ ॥  
  
तवर्गं च पवर्गं च यवर्गं च शवर्गकम् ।  
आदिवर्गेषु ऋ-ऋच चतुरक्षरं वर्जयेत् ॥ १२ ॥  
  
वर्जयेच्चैव विप्रेन्द्र अवर्गं च दशाक्षरम् ।  
पूर्वं हृस्वं समाख्यातं परं दीर्घमिहोच्यते ॥ १३ ॥  
  
हृस्वा ब्रह्मसमाख्याता दीर्घा अङ्गानि चोच्यते ।  
सद्योजातं तु गोक्षीर सदृशं वर्णमुच्यते ॥ १४ ॥  
  
प्। २०)  
  
जपापुष्पनिभं वाममघोरं त्वञ्जनप्रभम् ।  
पुरुषं कुङ्कुमप्रख्यम् ईशानं स्फटिकं भवेत् ॥ १५ ॥  
  
ब्रह्मवर्णाः समाख्याता रूपं वक्ष्यामि तेऽधुना ।  
द्विनेत्रां चारुवदनां सुस्तनां च सुयौवनाम् ॥ १६ ॥  
  
द्विपादं च द्विहस्तं च पञ्चब्रह्ममिहोच्यते ।  
षदङ्गं सम्प्रवक्ष्यामि हृदयं च शिरस्तथा ॥ १७ ॥  
  
शिखा कवचनेत्रं च अस्त्रमन्त्रेण संयुतम् ।  
इन्दुधूम्रं सुवर्णं च किञ्चिद्धूम्रं तथैव च ॥ १८ ॥  
  
रवेर्निभं युगान्तानि समप्रख्यं पितामह ।  
षडङ्गानां च सर्वेषां मन्त्रं वर्णं विचिन्तयेत् ॥ १९ ॥  
  
द्विनेत्राश्च द्विहस्ताश्च द्विपादेन समन्विताः ।  
जटामकुटसंयुक्तां यज्ञोपवीतसंयुताम् ॥ २० ॥  
  
शुक्लवस्त्रसमायुक्तं षडङ्गानामिहोच्यते ।  
स्त्रीरूपं भावयेद्ब्रह्मा षडङ्गं पुरुषो भवेत् ॥ २१ ॥  
  
जपाकुसुमसङ्काशं कुन्दपुष्पनिभं भवेत् ।  
अतसीपुष्पसङ्काशं पद्मपुष्पसमं भवेत् ॥ २२ ॥  
  
नीलजीमूतसम्प्रख्यं कुङ्कुमप्रभमेव च ।  
रक्तपङ्कजसंयुक्तं भिन्नाञ्जनसमप्रभम् ॥ २३ ॥  
  
विद्येश्वराणां वर्णं च तव स्नेहात्प्रकाशितम् ।  
अक्षरस्यादिसंयुक्तं बिन्दुं चैव समायुतम् ॥ २४ ॥  
  
प्। २१)  
  
अष्टवर्गात्तृतीयं तु षष्ठस्वरसमन्वितम् ।  
शिवविष्णुसमारूढं प्रथमं चाष्टवर्गके ॥ २५ ॥  
  
आदिवर्गात्तृतीयं तु बिन्दुनादसमन्वितम् ।  
प्रथमस्याकादसङ्गृह्य शिवविष्णुसमायुतम् ॥ २६ ॥  
  
एकरू * * तत्वं तु शिवविष्णुसमायुतम् ।  
पञ्चमस्य प्रथमं स्याद्वितीयं सप्तमस्य च ॥ २७ ॥  
  
प्रथमस्य द्वितीयं तु शिवविष्णु समायुतम् ।  
अष्टमस्यादि समायुक्तं मायानलसमन्वितम् ॥ २८ ॥  
  
शिवविष्णुसमारूढम् अष्टमस्यादि संयुतम् ।  
प्रथमस्य द्वितीयं तु बिन्दुनादसमन्वितम् ॥ २९ ॥  
  
विद्येश्वराणां बीजानि क्रमशो वक्ष्यतेऽधुना ।  
गणाम्बिका च चण्डेशो नन्दीशश्च तथैव च ॥ ३० ॥  
  
महाकालश्च वृषभो विघ्नेशश्च तथैव च ।  
भृङ्गीशश्च महासेनः स्वनामाद्यक्षरैर्युतम् ॥ ३१ ॥  
  
इन्द्रश्चाग्निर्यमश्चैव निर्-ऋतिर्वरुणस्तथा ।  
वायुस्सोमस्तथेशानो ब्रह्मा विष्णुश्च संयुतम् ॥ ३२ ॥  
  
स्वनामाद्येन बीजेन बिन्दुनाद समन्वितम् ।  
वज्रं शक्तिं च दण्डं च खड्गं पाशं तथाङ्कुशम् ॥ ३३ ॥  
  
गदा त्रिशूलं चक्रं च पद्मं चैव दशायुधम् ।  
स्वनामाद्येन बीजेन बिन्दुनादसमन्वितम् ॥ ३४ ॥  
  
प्। २२)  
  
दर्पणं पूर्णकुम्भं च वृषभं युग्म चामरम् ।  
श्रीवत्सं स्वस्तिकं शङ्खं दीपो देवाष्टमङ्गलम् ॥ ३५ ॥  
  
स्वनामाद्येन बीजेन बिन्दुनादसमन्वितम् ।  
षष्ठवर्गाद्द्वितीयं तु चतुर्थाद्येन संयुतम् ॥ ३६ ॥  
  
द्वितीये पञ्चमं चैव आद्याक्षरसमायुतम् ।  
विसर्गेण समायुक्तं पाशुपतास्त्रमुच्यते ॥ ३७ ॥  
  
ॐ चीचिरिक्षितुञ्चैव क्षुरिकास्त्रमिहोच्यते ।  
बिन्दुनादसमायुक्तमाचार्यं बीजमुच्यते ॥ ३८ ॥  
  
भूतानां च पिशाचानां गन्धर्वयक्षरक्षसाम् ।  
मात्राणां राक्षसानां च * * * गणमेव च ॥ ३९ ॥  
  
स्वनामाद्यक्षरं विप्र बिन्दुनाद समन्वितम् ।  
मूर्तिपानां च शिष्याणामेवमेव क्रमेण तु ॥ ४० ॥  
  
अकारादि पञ्चवर्गं तु पञ्चाक्षरमिहोच्यते ।  
यकारादिद्वयं वर्गं चतुरक्षरमुच्यते ॥ ४१ ॥  
  
वकारद्वयन्ताद्वस्य बिन्दुनादसमन्वितम् ।  
अनन्तासनं तद्विप्रेन्द्र योगासनं तथैव च ॥ ४२ ॥  
  
सिंहासनं तथैव स्यात्पद्मासनमतः परम् ।  
विमलासनं तु विप्रेन्द्र स्वनामाद्यक्षरैर्युतम् ॥ ४३ ॥  
  
बिन्दुनादसमायुक्तं तत्तन्मन्त्रमिहोच्यते ।  
आग्नेयमण्डलं चैव विन्यसेत्तु विशेषतः ॥ ४४ ॥  
  
प्। २३)  
  
तत्वस्य मण्डलं चैव रजोमण्डलमेव च ।  
तत्वामण्डलमेवोक्तं स्वनामाद्यक्षरैर्युतम् ॥ ४५ ॥  
  
बिन्दुनादसमायुक्तं तत्तन्मन्त्रमिहोच्यते ।  
व्योमव्यापि महामन्त्रं षण्णवत्यक्षरैर्युतम् ॥ ४६ ॥  
  
अस्मिन्तन्त्रे च विप्रेन्द्र कथयामि तवाखिलम् ।  
द्वादशस्य पदस्य बहिश्यद्विवितथा पुनम् ॥ ४७ ॥  
  
चतुरावणैर्युक्तमभ्य नरादीवाह्यकम् ।  
मन्त्रमुच्चार्यते विप्र सर्वकामानवाप्नुयात् ॥ ४८ ॥  
  
भूतान्तं चैव भूतानां भूतभूतान्तमेव च ।  
शिवविष्णुसमारूढं शिवमन्त्रमिहोच्यते ॥ ४९ ॥  
  
चक्रमध्ये स्थितं विप्र सर्वलोकहिताय च ।  
व्योमश्च रूपाश्च वश्चैवं रूपायश्वत एव च ॥ ५० ॥  
  
घोरं च देश्वतश्वेमश्वराश्च त एव च ।  
तश्च यश्चैव ध्वायश्च पुकमश्वदृदृमश्च च ॥ ५१ ॥  
  
मश्च योश्च रसश्च मूश्चमी ऋषयश्च च ।  
दश्च पाश्च विनेरश्च नेश्च मिश्च न एव च ॥ ५२ ॥  
  
एश्च नश्च विकारश्च म्राश्च वायश्च एव च ।  
एवं क्रमेण विप्रेन्द्र विन्यसेदस्त्रमन्त्रवित् ॥ ५३ ॥  
  
वश्च तश्च समूधिश्च विश्चैव ॐ वच ।  
निश्चयश्च गीपश्चैव तुमगुश्च जातश्च भाश्च त ॥ ५४ ॥  
  
प्। २४)  
  
गर्गणश्च स्यनरोगाश्च तश्च नश्च इमा एव च ।  
व्योश्चश्चैव ये योश्च ओमश्च धश्च एव च ॥ ५५ ॥  
  
अधश्च योयेश्च मोश्चैव वश्च सश्च स एव च ।  
विश्च सर्व ॐ भ्रश्च जश्चेदीरिश्च वायनिश्च ॥ ५६ ॥  
  
प्रदक्षिणक्रमेणैव विन्यसेद्देशिकः सदा ।  
एवं क्रमेण विन्यासं सर्वकामानवाप्नुयात् ॥ ५७ ॥  
  
व्योमव्यापीरितं मन्त्रम् ऋषिछन्दो देवतां शृणु ।  
अगस्त्येन समायुक्तं बृहतीच्छन्दसा युतम् ॥ ५८ ॥  
  
ईश्वरेण समायुक्तं व्योमव्यापिमिहोच्यते ।  
वसिष्ठेन समायुक्तं प्रकृतिच्छन्दसा युतम् ॥ ५९ ॥  
  
शिवरूपेण संयुक्तं शिवमन्त्रमिहोच्यते ।  
आचार्यस्य तु बीजस्य ऋषिच्छन्दो देवता ॥ ६० ॥  
  
कौशिकः काश्यपश्चैव भारद्वाजश्च गौतमः ।  
अत्रिणा च समायुक्तं पञ्चवक्त्रेषु दीक्षिताः ॥ ६१ ॥  
  
तत्तत्कुलेषु जातानां तत्तत्प्रभृतिकदा हृतम् ।  
जगती शक्वरी चैव अनुष्टुब्त्रिष्ठुभेव च ॥ ६२ ॥  
  
प्रकृतिश्चैव विप्रेन्द्र छन्दसानामिहोच्यते ।  
आगमेव तु बीजानि प्रवक्ष्याम्यनुपूर्वशः ॥ ६३ ॥  
  
द्वितीयस्यादिसंयुक्तं द्वितीयस्वरसंयुतम् ।  
  
प्। २५)  
  
कामिकाक्षरमेवोक्तं योगजस्य शृणुष्वथ ।  
सप्तमस्यादिसंयुक्तं त्रयोदश समन्वितम् ॥ ६५ ॥  
  
बिन्दुनादसमायुक्तं योगजाक्षरमुच्यते ।  
तृतीयस्यादिमं गृह्य सप्तमस्य तृतीयकम् ॥ ६६ ॥  
  
आमध्य च चतुर्थं तु बिन्दुनादसमन्वितम् ।  
चिन्त्याक्षरमिदं प्रोक्तं द्वितीयस्यादिसंयुतम् ॥ ६७ ॥  
  
सप्तमस्य द्वितीयं तु बिन्दुनादसमन्वितम् ।  
कारणाख्यमिदं प्रोक्तं प्रथमस्यादि संयुतम् ॥ ६८ ॥  
  
आकाशबीजसंयुक्तं सप्तमस्य द्वितीयकम् ।  
बिन्दुनादसमायुक्तमजिताक्षरमुच्यते ॥ ६९ ॥  
  
पञ्चमस्य तृतीयं तु सप्तमस्यादिसंयुतम् ।  
द्वादशाक्षरसंयुक्तं बिन्दुनादसमन्वितम् ॥ ७० ॥  
  
दीप्तबीजमिदं प्रोक्तमष्टवर्गद्वितीयकम् ।  
द्वादश स्वर संयुक्तं बिन्दुनादसमन्वितम् ॥ ७१ ॥  
  
सूक्ष्मबीजमिदं प्रोक्तम् अष्टवर्गद्वितीयकम् ।  
सप्तमस्य द्वितीयं तु मायाबीजेन संयुतम् ॥ ७२ ॥  
  
बिन्दुनादसमायुक्तं सहस्रं चोच्यते मया ।  
अन्त्याक्षरसमायुक्तमाद्यक्षरसमन्वितम् ॥ ७३ ॥  
  
बिन्दुनादसमायुक्तमंशुमानक्षरं भवेत् ।  
अष्टवर्गात्तृतीयं तु अनलेन समायुतः ॥ ७४ ॥  
  
प्। २६)  
  
पञ्चमस्वरसंयुक्तं बिन्दुनादसमन्वितम् ।  
सुप्रभेदाक्षरं प्रोक्तं सप्तवर्गस्य चादिकम् ॥ ७५ ॥  
  
तृतीयस्वर संयुक्तं बिन्दुनादसमन्वितम् ।  
विजयं चैव विप्रेन्द्र पञ्चमस्यान्तसंयुतम् ॥ ७६ ॥  
  
मायानलसमायुक्तं बिन्दुनादसमन्वितम् ।  
निश्वासतन्त्र मेवोक्तमष्टवर्गतृतीयकम् ॥ ७७ ॥  
  
सप्तमस्य चतुर्थं तु मायाबीजसमन्वितम् ।  
बिन्दुनादसमायुक्तं वीरतन्त्रमिहोच्यते ॥ ७८ ॥  
  
सप्तमस्यादिमं बीजं मायानलसमन्वितम् ।  
अक्षराणां परश्रेष्ठं रौरवं प्रोच्यते मया ॥ ७९ ॥  
  
षष्ठमस्यान्तिमं बीजम् अन्त्याक्षरसमायुतम् ।  
मायानलसमायुक्तं मकुटाक्षरमुच्यते ॥ ८० ॥  
  
सप्तमस्यादिमं बीजं मायानलसमन्वितम् ।  
बिन्दुनादसमायुक्तं विमलं चैव कथ्यते ॥ ८१ ॥  
  
तृतीयस्यादिमं प्रोक्तं मायानलसमन्वितम् ।  
बिन्दुनादसमायुक्तं चन्द्रज्ञानमिहोच्यते ॥ ८२ ॥  
  
षष्ठवर्गतृतीयं तु द्वादशस्वरभूषितम् ।  
बिन्दुनादसमायुक्तं बिम्बस्याक्षरमुच्यते ॥ ८३ ॥  
  
अष्टवर्गादिमं बीजं द्वादशैवानलो भवेत् ।  
बिन्दुनादसमायुक्तं प्रोद्गीतं च मयोच्यते ॥ ८४ ॥  
  
प्। २७)  
  
सप्तमस्य तृतीयं तु एकादशेन संयुतम् ।  
बिन्दुनादसमायुक्तं ललितस्य तु मन्त्रकम् ॥ ८५ ॥  
  
अष्टवर्गतृतीयं तु सप्तस्वरसमायुतम् ।  
अनलेन समायुक्तं सिद्धतन्त्रमिहोच्यते ॥ ८६ ॥  
  
अष्टवर्गात्तृतीयं तु अष्टमस्वरभूषितम् ।  
सप्तमस्य द्वितीयेन बिन्दुनादसमन्वितम् ॥ ८७ ॥  
  
सन्तानस्य तु मन्त्रोयम् अष्टवर्गादिसंयुतम् ।  
द्वादशस्वरसंयुक्तं बिन्दुनादसमन्वितम् ॥ ८८ ॥  
  
शर्वोद्गीतमिदं प्रोक्तं षष्ठवर्गादिसंयुतम् ।  
मायानलसमायुक्तं बिन्दुनाद समन्वितम् ॥ ८९ ॥  
  
पारमेश्वरमेवोक्तं द्वितीयस्यादिसंयुतम् ।  
द्वादशस्वरसंयुक्तं बिन्दुनादसमन्वितम् ॥ ९० ॥  
  
किरणस्याक्षरं प्रोक्तं सप्तमस्य चतुर्थकम् ।  
मायानलसमायुक्तं बिन्दुनादसमन्वितम् ॥ ९१ ॥  
  
वातुलस्य तु मन्त्रोऽयमष्टाविंशति भेदकम् ।  
ऋषिच्छन्दोदैवतान्वक्ष्ये आगमानां विशेषतः ॥ ९२ ॥  
  
वसिष्ठेन समायुक्तं शक्वरीच्छन्दसायुतम् ।  
तवरूपेण संयुक्तं कामिकादीनि सप्त च ॥ ९३ ॥  
  
सहस्रादीनि सप्तैते व्यासेनैव समायुतम् ।  
जगतीच्छन्दसायुक्तं विष्णुस्तत्राधिदैवतम् ॥ ९४ ॥  
  
प्। २८)  
  
एवमेवक्रमेणैव मन्त्राणां प्रोच्यते मया ।  
अदीक्षितं न श्रोतव्यं न देयं न प्रकाशतः ॥ ९५ ॥  
  
शिष्याणां चैव दातव्यं समासात्कथयामिते ।  
अष्टवर्गतृतीयान्ता आद्यक्षरसमायुतम् ॥ ९६ ॥  
  
अष्टवर्गात्तृतीयं तु आद्याक्षर विवर्जितम् ।  
शक्तिबीजमिदं प्रोक्तं सर्वकर्मार्थसाधनम् ॥ ९७ ॥  
  
सदाशिवस्य रूपं तु वक्ष्यामि शृणु तत्वतः ।  
शुद्धस्फटिक सङ्काशं त्र्यक्षं दशभुजैर्युतम् ॥ ९८ ॥  
  
पञ्चवक्त्रयुतं देवं जटामकुटमण्डितम् ।  
दिव्याम्बरधरं देवं सर्वाभरणभूषितम् ॥ ९९ ॥  
  
परशुं खड्गवज्रं च अभयं दक्षिणे करे ।  
पाशं चाङ्कुशघण्टां च नागवह्निं च वामके ॥ १०० ॥  
  
पद्मासनसमासीनो नेत्रैः पञ्चदशैर्युतम् ।  
एतत्सकलमाख्यातं धर्मकामार्थमोक्षदम् ॥ १०१ ॥  
  
मन्त्रोद्धारं मया प्रोक्तं पुष्पाणां च शृणुष्वथ ।  
  
इति वीरतन्त्रे षट्सहस्र संहितायां मन्त्रोद्धारश्चतुर्थः पटलः ॥ ४ ॥  
  
  
  
पुष्पाणां चैव सर्वेषां पात्राणां च तथैव च ।  
विशेषं श्रोतुमिच्छामि तं मे ब्रूहि महेश्वर ॥ १ ॥  
  
प्। २९)  
  
यावत्पुष्पस्य सङ्ख्यानि पूजनायोग्यमेव च ।  
अयोग्यानि च पुष्पाणां पत्राणां च तपोधन ॥ २ ॥  
  
अर्कपुष्पसहस्रेभ्यः करवीरं विशिष्यते ।  
करवीर सहस्रेभ्यो बिल्वपत्रं विशिष्यते ॥ ३ ॥   
  
बिल्वपत्रसहस्रेभ्यः पद्ममेकं विशिष्यते ।  
पद्मपत्र सहस्रेभ्यः पुण्डरीकं विशिष्यते ॥ ४ ॥  
  
पुण्डरीकसहस्रेभ्यः शतपत्रं विशिष्यते ।  
शतपत्रसहस्रेभ्यः सहस्रपर्णं विशिष्यते ॥ ५ ॥  
  
सहस्रपर्णसहस्रेभ्यो बकपुष्पं विशिष्यते ।  
बकपुष्पसहस्रेभ्यो धुर्धूरकं विशिष्यते ॥ ६ ॥  
  
धुर्धूरक सहस्रेभ्यो द्रोणपुष्पं विशिष्यते ।  
द्रोणपुष्पसहस्रेभ्यो अपामार्गं विशिष्यते ॥ ७ ॥  
  
अपामार्गसहस्रेभ्यः कुशपुष्पं विशिष्यते ।  
कुशपुष्पसहस्रेभ्यः शमीपुष्पं विशिष्यते ॥ ८ ॥  
  
शमीपुष्पसहस्रेभ्यो व्याघातं तु विशिष्यते ।  
व्याघातकसहस्रेभ्यः शङ्खपुष्पं विशिष्यते ॥ ९ ॥  
  
शङ्खपुष्पसहस्रेभ्यो व्याघ्रपुष्पं विशिष्यते ।  
व्याघ्रपुष्पसहस्रेभ्यः सदाभद्रं विशिष्यते ॥ १० ॥  
  
सदाभद्रसहस्रेभ्यो (विशिष्टा) कृष्णगन्धिका ।  
  
प्। ३०)  
  
बृहत्पुष्पसहस्रेभ्यो श्वेतार्कं (तु) विशिष्यते ।  
श्वेतार्कस्य सहस्रेभ्यो बृहद्द्रोणं विशिष्यते ॥ १२ ॥  
  
बृहद्द्रोणसहस्रेभ्यो नीलोत्पलं विशिष्यते ।  
स्वर्णधुर्धूरपुष्पं तु नीलोत्पलसमोद्भवैः ॥ १३ ॥  
  
प्रक्षाल्य पञ्चगव्येन नीलोत्पलं तु काञ्चनम् ।  
पुनः पूजाः प्रकर्तव्याः सर्वलोकहिताय च ॥ १४ ॥  
  
जपापुष्पं कदम्बं च * * पुन्नागमेव हि ।  
द्रोणपुष्प सहस्रेभ्यो ज्ञेयं विष्णुक्रान्तिं च पस्तथा ॥ १५ ॥  
  
अजाय मल्लिका जाति धूर्धूरसञ्ज्ञेयं चम्पकं तु कटस्तथा ।  
बिल्वपत्रसमं ज्ञेयं * * * * * * * * ॥ १६ ॥  
  
केरब्जमालती चैव करवीरसमं भवेत् ।  
पद्मपुष्पसमं ज्ञेयं वकुलं प * * * * ॥ १७ ॥  
  
अशोकं श्वेतमन्दारं व्याघातं च समं भवेत् ।  
श्वेतङ्कुसुम * रक्तोत्पलमपामार्गं भवेत् ॥ १८ ॥  
  
पटकारत्तकस्वा च व्याघ्रपुष्पसमं भवेत् ।  
गन्धपुष्पी गन्धपुष्पा पद्मपुष्पसमं भवेत् ॥ १९ ॥  
  
कोरण्डकस्य पुष्पं च अपामार्गसमं भवेत् ।  
वेदसी से का चोत्पलं चैव कल्हारं कृन्तकं तथा ॥ २० ॥  
  
नीलनीलरपुष्पं च अपामार्गसमं भवेत् ।  
मुसली पलाशपुष्पं च द्रोणपुष्पसमं भवेत् ॥ २१ ॥  
  
प्। ३१)  
  
बकपुष्पसमं ज्ञेयम् अम्बिका अत शिंशुपा ।  
सूर्यावर्तं च नागं च * * * * * मेव च ॥ २२ ॥  
  
धुर्धूरकसमा ज्ञेयां महाभद्रनृणामपि ।  
वज्रं च पद्मरागं च मरकतमौक्तिकानि च ॥ २३ ॥  
  
इन्द्रनीलं महानीलं वैडूर्यं च प्रवालकम् ।  
नीलोत्पलसमा ज्ञेया सर्वरत्नानि चैव हि ॥ २४ ॥  
  
सिङ्के * * परपालं च * * * * मेव च ।  
अङ्कोलसङ्करश्चैव प्रियङ्गुश्चम्पकेव च ॥ २५ ॥  
  
अर्कपुष्पसमायुक्तं पूजयेत्तु विशेषतः ।  
पालाशपुष्पं विप्रेन्द्र रविरश्मिसमायुतम् ॥ २६ ॥  
  
नवभाण्डे परिग्राह्य षण्मासं पूजयेच्छिवम् ।  
यवगोधूमनीवार ब्रीहिवैणवकानि च ॥ २७ ॥  
  
निष्पावमाषश्यामं च नीलमुद्रक एव च ।  
अङ्कुराणि प्रकर्तव्यं पूजयेच्छिवमादरात् ॥ २८ ॥  
  
व्याघातसममेवं तु इदमद्य शृणुष्व यः ।  
कदम्बार्जुन सिन्दूरं कुडुमं कुसुमानि च ॥ २९ ॥  
  
श्वेता तु गिरिकर्णी च नन्द्यावर्तं च शारिबा ।  
कदलीपुष्पपुन्नाग नागनन्दी तथैव च ॥ ३० ॥  
  
गिरिवैरिं च पत्रं च करवीरसमं भवेत् ।  
मधूक धूर्तपुष्पं च करपाद्धिर्धवानि वा ॥ ३ ॥  
  
प्। ३२)  
  
पद्मश्चैव विप्रेन्द पद्मपुष्पसमं भवेत् ।  
गिरिरागककौ गिरिककच धुर्धूरक समं भवेत् ॥ ३२ ॥  
  
निर्गन्धान्युग्रगन्धानि कुसुमानि विवर्जयेत् ।  
पुष्पाणामप्यलाभे तु फलानां पूजयेत्ततः ॥ ३३ ॥  
  
फलानाप्यभावे तु मूलेनैव तु पूजयेत् ।  
मूलानामप्यभावे तु भक्त्या चैव तु पूजयेत् ॥ ३४ ॥  
  
एवमेवं क्रमेणैव पूजयेद्देव कर्मणि ।  
केतकीमाधवीपद्मं मधुधी पूजयेत्सदा ॥ ३५ ॥  
  
शिरीषसद्बन्धूक किं शुकद्युनितं तथा ।  
नीलकण्ठी च मेवश्च तलपोटकमेव च ॥ ३६ ॥  
  
मत्स्याज्याक्षी च शिग्रुश्च वर्जयेल्लिङ्गकर्मणि ।  
एवमेवं क्रमेणैव यो नरः पूजयेत्सदा ॥ ३७ ॥  
  
स मुक्तः सर्वपापेभ्यो रुद्रलोकं च गच्छति ।  
पुष्पाध्यायमिदं प्रोक्तं कर्षणस्य विधिं शृणु ॥ ३८ ॥  
  
इति वीरतन्त्रे षट्सहस्रसंहितायां पुष्पलक्षणं पञ्चमः पटलः ॥ ५ ॥  
  
  
  
पितामह उवाच ॥  
  
कर्षणं कीदृशं देव वास्तुलक्षणमेव च ।  
एतत्सर्वं समासेन ब्रूहि मे परमेश्वर ॥ १ ॥  
  
ईश्वर उवाच ॥  
  
प्। ३३)  
  
कर्षणस्य विधिं यावत्तावच्छृणु तपोधन ! ।  
पुष्यमासादिषण्मासं देवतानां दिवा भवेत् ॥ २ ॥  
  
आषाढादिकषण्मासं रात्रिरित्यभिधीयते ।  
दिवामासं च गृह्णीयाद्रात्रिमासं च वर्जयेत् ॥ ३ ॥  
  
प्राजापत्यं च यत्सौम्यं हस्तपौष्णत्रिरुत्तराः ।  
मैत्रादित्यमखास्वाती त्वष्टार्वाश्रवणाश्शुभा ॥ ४ ॥  
  
एषामेव दिनं श्रेष्ठं धनधान्यविवर्धनम् ।  
द्वितीया च तृतीया च पञ्चमी षष्ठिसप्तमी ॥ ५ ॥  
  
दशम्येकादशी वापि शुक्लपक्षे त्रयोदशी ।  
प्रतिपत्पौर्णमास्यां वा कारयेत्तु शिवद्विजः ॥ ६ ॥  
  
राशयश्च चरा वर्ज्या ग्राह्याधनुरशोभनम् ।  
सोमभार्गवसौम्यानां वारा श्रेष्ठतमाः स्मृताः ॥ ७ ॥  
  
एषा मेवोदयः शस्तस्तत्र सोमोदयं विना ।  
अष्टमस्था ग्रहाः सर्वे कर्तुः कुर्वन्तु सुस्थितम् ॥ ८ ॥  
  
खण्डस्थ क्रान्तनक्षत्रे गुलिकावीष्ट्ययस्त्यजेत् ।  
ग्रहणे विषुवे चैव अयने व्यतिपातके ॥ ९ ॥  
  
षडशीतिमुखे वापि कृतं कार्यं विनश्यति ।  
एवं परीक्षा कर्तव्या सर्वसम्पत्कराय च ॥ १० ॥  
  
अथ भूमिं परीक्ष्यैव पश्चात्कर्षणमारभेत् ।  
ऊषरं कुकुमिमिष्टर्ज? वल्मीकाढ्यं च वर्जयेत् ॥ ११ ॥  
  
प्। ३४)  
  
श्वेतानु ब्रह्मभूषमिति रक्ता वै क्षत्रियस्य च ।  
पीता वैश्या इति प्रोक्ता कृष्णा शूद्रा इति स्मृताः ॥ १२ ॥  
  
हस्तमात्रं खनित्वा तु पूरयेत्तेन पांसुना ।  
अधिकं चोत्तमं ज्ञेयमधमं न्यूनमेव च ॥ १३ ॥  
  
समं मध्यममेवं स्याद्वर्जयेच्छिवमन्त्रतः ।  
एवं परीक्ष्य बहुधा कुर्यात्कर्षणमुत्तमम् ॥ १४ ॥  
  
नागहीनवृषौ ग्राह्य श्वेतौ वा रक्तकापिला ।  
सर्वलक्षणसंयुक्तो वलवान्मध्यमोवरः ॥ १५ ॥  
  
सम्पूज्यवृषमन्त्रेण हेमशृङ्गसमन्वितौ ।  
क्षीरवृक्षयुगं बध्वा गोचर्मेणैव बन्धयेत् ॥ १६ ॥  
  
आसनं खदिरं वाथ फलं कृत्वा स्थलोहकम् ।  
आचार्यः सकलीकृत्य नववस्त्रेण वेष्टयेत् ॥ १७ ॥  
  
सर्वाभरणसंयुक्तम् अर्चयेच्छिवमन्त्रतः ।  
तीक्ष्ण शृङ्गाय विद्महे वेदपादाय धीमहि (तन्नो वृषः) प्रचोदयात् ॥ १८ ॥  
  
अरश्चाद्य वृषभं तत्र कर्षयेच्छिवमन्त्रतः ।  
प्रागुदक्कर्षयेत्तत्र आचार्यं पूजयेत्ततः ॥ १९ ॥  
  
शालिमुद्गकुलस्थं च भूतले विन्यसेत्ततः ।  
आचार्याय प्रदातव्यं सहगौ वृषभौ तथा ॥ २० ॥  
  
तेषु पक्वेषु कालेषु गोगणानां निवेदयेत् ।  
शल्यं विमोचयेत्तत्र लक्षणेन समन्वितम् ॥ २१ ॥  
  
प्। ३५)  
  
पुण्याहं वाचयेत्तत्र प्रोक्षयेच्छिवमन्त्रतः ।  
पूजान्ते स्पर्शयन्कर्तायिदङ्गस्तन्निरीक्षयेत् ॥ २२ ॥  
  
वास्तुदेहेन तत्रैव शल्यन्द्रूथा यथा क्रमम् ।  
अस्थिशल्यं शिरस्पर्शान्तदधस्तं च द्वयमानतः ॥ २३ ॥  
  
कर्णस्पर्शे गले तद्वद्वृद्धस्तत्त्रयमानतः ।  
त्रिहस्ते शृङ्गलाशल्यमङ्घ स्पर्शात्तु देशिकः ॥ २४ ॥  
  
हस्तमात्रे करस्पर्शात्खलापादिं समादिशेत् ।  
अङ्गारकत्रिहस्ते तु बाहुस्पर्शनमुच्यते ॥ २५ ॥  
  
गुल्फेनपादिनिर्दिष्टं वितस्ति प्रमाणादेकाङ्गमुच्यते ।  
कनिष्ठां गुष्टयोः स्पर्शात्करार्धैकाङ्गमुच्यते ॥ २६ ॥  
  
कटस्पर्शात्तु लोहं च करद्वयप्रमाणतः ।  
नाभिकोर्परं हस्ते जानुस्पर्शमेव च ॥ २७ ॥  
  
एवं परीक्ष्य बहुधा शल्यमुद्धरते जमात् ।  
कुघ्नंसत्वा तु विप्रेन्द्र गोमयेनानुलेपयेत् ॥ २८ ॥  
  
पुण्याहं वाचयेत्तत्र षण्णवत्या तु प्रोक्षयेत् ।  
अश्वत्थोदुम्बरो वाथ शङ्कुं ग्राहयेत्ततः ॥ २९ ॥  
  
आयामद्वादशाङ्गुल्यं नाहं स्यात्तु षडङ्गुलम् ।  
तत्र मध्ये स्थितं शङ्कुं तन्मानेन तु भ्रामयेत् ॥ ३० ॥  
  
सूत्रद्वयं च * * * * * * नैव मात्ततः ।  
पूर्वाह्ने च पराह्ने च शङ्कुच्छायां विलोञ्चयेत् ॥ ३१ ॥  
  
प्। ३६)  
  
तत्रसूत्रद्वयं प्राचीं पातयेच्छङ्कुमध्यमे ।  
वास्तु देवान्समर्भ्यर्च्य पुरुषं पूजयेत्ततः ॥ ३२ ॥  
  
असुराणां हितार्थाय शुक्रः कृत्वा महातपः ।  
महातपसि सम्भूतं भूताकारं महाबलम् ॥ ३३ ॥  
  
भूम्यामधोमुखस्थं तु तद्वास्तु पुरुषो भवेत् ।  
प्रागेव तत्तन्मानेन मध्यस्थेनैव कारयेत् ॥ ३४ ॥  
  
उदक्सूत्रं भवेदत्र कृत्वा तु चतुरश्रकम् ।  
पञ्चगव्येन सम्प्रोक्ष्य षण्णवत्येन मन्त्रतः ॥ ३५ ॥  
  
एवमेव क्रमं ज्ञात्वा वास्तुं तत्रैव कल्पयेत् ।  
दशसूत्रांश्च प्रागग्रानुदगग्रांस्तथैव च ॥ ३६ ॥  
  
एकाशीतिपदं कृत्वा वास्तुदेवान्प्रकल्पयेत् ।  
मध्ये नवपदं कृत्वा चतुर्दिक्षु च विन्यसेत् ॥ ३७ ॥  
  
ब्रह्माणं पूर्वतो भागे समन्याकं तु षट्पदम् ।  
दक्षिणे तु विवस्वांश्च षट्पदं चैव भुज्यते ॥ ३८ ॥  
  
मित्रं चैव तु विप्रेन्द्र पञ्चमे षट्पदस्तथा ।  
उत्तरे षट्पदं भुङ्क्ते पृथिवीधर एव च ॥ ३९ ॥  
  
आपश्चैवापवत्सश्च ऐशान्यं तु पदद्वयम् ।  
सावित्र सविताश्चैव आग्नेय्यां तु पदद्वयम् ॥ ४० ॥  
  
इन्द्रश्चेन्द्रजयश्चैव नैर्-ऋत्यां तु पदद्वयोः ।  
रुद्ररद्रोजयश्चैव वायव्यां तु पदद्वये ॥ ४१ ॥  
  
प्। ३७)  
  
ईशानश्चैव पर्जन्यो जयन्तश्च मत्तेन्द्रकः ।  
आदित्यस्सत्यकभ्रंश अन्तरिक्षश्च पूर्वशः ॥ ४२ ॥  
  
अग्निः पूषा च वितथो ग्रहक्षतयमस्तथा ।  
गन्धर्वो भृङ्गरागश्च भृङ्गश्चैव तु दक्षिणे ॥ ४३ ॥  
  
पितृ दौ वारिकश्चैव तथा सुग्रीव एव च ।  
पुष्पदन्तश्च वरुण अप्सरश्च तथैव च ॥ ४४ ॥  
  
शोषश्च पापयक्ष्मा च पश्चिमेषु व्यवस्थितः ।  
उत्तरेषु तथा रोगान्नागो मुख्यस्तथैव च ॥ ४५ ॥  
  
भल्लाटश्च तथा सोमो ऋगोदितिदितिस्तथा ।  
पूतना नैर्-ऋते चैव पापराक्षसि वायवे ॥ ४६ ॥  
  
वास्तुपानां तु सर्वेषां ब्रह्माभिमुखमेव च ।  
एवं विन्यस्य देवांश्च पुरुषः प्रोच्यते मया ॥ ४७ ॥  
  
समनीय केसरं विद्याद् बृजकायमथोच्यते ।  
आपापवत्सके विप्र वामबाहुरिति स्मृतः ॥ ४८ ॥  
  
सावित्री सविता चैव दक्षिणो बाहुरुच्यते ।  
रुद्रो रुद्रोदयश्चैव वामपादं प्रकीर्तितम् ॥ ४९ ॥  
  
इन्द्रो इन्द्रजयश्चैव दक्षिणं पादमुच्यते ।  
मित्रश्चैव तु लिङ्गस्य वृषणं पृष्ठमेव च ॥ ५० ॥  
  
एवं वास्तुरिदं प्रोक्तं चरवास्तुं शृणुष्वथ ।  
मासे भाद्रपदेष्वादि पूर्वशीर्षकमुच्यते ॥ ५१ ॥  
  
प्। ३८)  
  
मार्गशीर्षकमासादि कुचोमासं तु दक्षिणे ।  
फल्गुन्यादित्रयो मासाः पश्चिमं शिर उच्यते ॥ ५२ ॥  
  
ज्येष्ठमासादिविज्ञेयमुत्तरं शीर्षकं तथा ।  
पूर्वशीर्षं तु मध्याह्ने साये दक्षिणशीर्षकम् ॥ ५३ ॥  
  
मध्यरात्रे तु विप्रेन्द्र पश्चिमं शिर उच्यते ।  
उषःकाले तु सर्वेषु उत्तरे शिर उच्यते ॥ ५४ ॥  
  
एवं पुष्पैश्च धूपैश्च दीपैश्चैव सुपूजयेत् ।  
वक्ष्ये बलिविधिं यश्च तावच्छृणु तपोधन ॥ ५५ ॥  
  
बलिं दातव्यं पायसान्नं घृतप्लुतम् ।  
प्रदद्य फलभक्ष्यं तु समर्याके विशेषतः ॥ ५६ ॥  
  
तिलमाषान्नसंयुक्तं विवस्वादि बलिं ततः ।  
पूष्णे च दधिमित्रे च महिषक्षीरमेव च ॥ ५७ ॥  
  
पर्जन्ये चैव सर्पिश्च जयन्ते नवनीतकम् ।  
महेन्द्रे पिष्टमेवं तु * * * मधुरुच्यते ॥ ५८ ॥  
  
मधुश्चक्रेदरुफलं सत्ये बलिरिहोच्यते ।  
कक्वानश्चत * * थे बिम्बान च ग्रहक्षते ॥ ५९ ॥  
  
कृसरं यममेवं तु गन्धर्वे खिल उच्यते ।  
समुद्रमत्स्यं विप्रेन्द्र भृङ्गराजबलिं ततः ॥ ६० ॥  
  
दध्यन्नं च मृगे दद्यात्पितृपिण्याकतैलकम् ।  
इष्टेव शतपिष्टे दौवारिश्च ग्रवके ॥ ६१ ॥  
  
प्। ३९)  
  
पुष्पदन्ते च कुसुमं पायसं वरुणे तथा ।  
असुरे मधुकं विद्याच्छोषे च तिलतण्डुलैः ॥ ६२ ॥  
  
रोगो हि शुष्कं हीनागौचाजबलिं तथा ।  
मुख्येऽपि धान्यचूर्णं तु दधि संयुतमेव च ॥ ६३ ॥  
  
भल्लाटे तु गुलान्नं स्यात्सोमे गुलान्नमेव च ।  
ऋग्वेदवे गुलं चैवदितिदैवस्तु मोदकैः ॥ ६४ ॥  
  
दितौ च तिलभक्ष्येण क्षीरान्नं सर्षपशीरके ।  
आपे तथा पवत्से च अजमांसं च मत्स्यकम् ॥ ६५ ॥  
  
सविता सावित्रिके चैव जङ्गगन्धोदनं ततः ।  
इन्द्रे बलिस्तथा दद्यादिन्द्रजये तु मुद्गकम् ॥ ६६ ॥  
  
रुद्रे रुद्रजये चैव मांसं क्षीरबलिं ददेत् ।  
चरकीघृतमेनं तु पितारि लवणं तथा ॥ ६७ ॥  
  
तिलापिष्टं पूतना चैव गुलमांसं पापराक्षसी ।  
स्फटितः कृतोपवासं च एवमेव बलिं ददेत् ॥ ६८ ॥  
  
देवतानामसंयुक्तं माषमुद्गसमन्वितम् ।  
आचार्यश्च शुचिर्भूत्वा उपवाससमन्वितम् ॥ ६९ ॥  
  
नववस्त्रपरीधानं सोष्णीषं सोत्तरीयकम् ।  
प्रणवाद्येन संयुक्तं बलिं दद्याच्छिवद्विजः ॥ ७० ॥  
  
आचार्यं पूजयित्वा तु वस्त्रधान्यादिकाञ्चनैः ।  
एवमेव महाशान्तिस्सर्वसम्पत्कराय च ॥ ७१ ॥  
  
प्। ४०)  
  
एवं यः कुरुते मर्त्यो देवकर्मणि सारिणः ।  
शिवलोकमवाप्नोति शिववन्मोदते सदा ॥ ७२ ॥  
  
कर्षणस्य विधिः प्रोक्त आचार्यलक्षणं शृणु ॥ ७२ � ॥  
  
इति वीरतन्त्रे षट्सहस्रसंहितायां कर्षण विधिः षष्ठः पटलः ॥ ६ ॥  
  
    
  
पितामह उवाच ॥  
  
देशिकाः कीदृशा ज्ञेयाः शैवास्सप्तविधाः कथम् ।  
कस्मिन्कुले तु सञ्जातास्तत्सर्वं ब्रूहि मे प्रभो ! ॥ १ ॥  
  
साधु साधु महाप्राज्ञ यत्वया परिचोदितम् ।  
समासात्कथयिष्यामि तन्मे निगदतः शृणु ॥ २ ॥  
  
देश आदिश्यते येन देशिकस्स ततः स्मृतः ।  
सर्वेषां च गुरुश्चैव गुरुरित्यभिधीयते ॥ ३ ॥  
  
लिङ्गस्थापनयोग्यत्वात्स्थापको नाम उच्यते ।  
अप्रमत्तो भवेन्नित्यं नित्यं वा गुरुपूजकः ॥ ४ ॥  
  
एवं लक्षणसंयुक्त आचार्यस्समुदाहृतः ।  
शैवास्सप्तविधा ज्ञेयास्तेषां भेदं शृणुष्वथ ॥ ५ ॥  
  
अनादिशैवः प्रथम आदिशैवो द्वितीयकः ।  
तृतीयस्तु महाशैवाश्चतुर्थश्चानुशैवकः ॥ ६ ॥  
  
पञ्चमोवान्तरः शैवः षष्ठः प्रवर उच्यते ।  
सप्तमो वा न्यशैवस्तु शैवानां भेद उच्यते ॥ ७ ॥  
  
प्। ४१)  
  
अनादिशैवस्स शिव आदिशैवः शिवद्विजः ।  
महाशैवः केवलो विप्रः क्षत्रियो वैश्य एव च ॥ ८ ॥  
  
अनुशैवो समाख्यातौ शूद्रस्वान्तरगौ स्मृतौ ।  
सवर्णाम्बष्ठ मध्यस्थौ कुलालपारशवास्तथा ॥ ९ ॥  
  
प्रावरणशैवा विप्रेन्द्र प्रोच्यते सकलं मया ।  
अन्येषामिहजाती नामन्य शैव मिहोच्यते ॥ १० ॥  
  
आदावेव तु शैवत्वादादिशैव इति स्मृतः ।  
कौशिकः काश्यपश्चैव भारद्वाजो त्रिरेव च ॥ ११ ॥  
  
गौतमश्चेति पञ्चैते पञ्चवक्त्रेषु दीक्षिताः ।  
शिवेन दीक्षिताश्चैव शिवब्राह्मण उच्यते ॥ १२ ॥  
  
शिवः शिखस्तथा ज्योतिः सावित्री व्योम एव च ।  
कौशिकश्चोत्तरमुखः काश्यपश्चैव दक्षिणे ॥ १३ ॥  
  
भारद्वाजः पुराज्ञेयः पश्चिमे गौतमस्तथा ।  
अत्रिरूर्ध्वमुखं ज्ञेयम् एवमेतेषु दीक्षिताः ॥ १४ ॥  
  
पञ्चगोचरशुद्धात्मा * * * * * * * * ।  
कौशिकः शिवभक्तस्तु काश्यपस्त्वीश्वरेण तु ॥ १५ ॥  
  
ईशानेन भरद्वाजो ब्रह्ममूर्तिस्तु गौतमः ।  
अत्रेस्सदाशिवश्चैव उमाधूर्तस्तु दीक्षितः ॥ १६ ॥  
  
पञ्चगोचरशुद्धात्मा ऋषयः पञ्च उच्यते ।  
शिवदीक्षात्परं जातः शिवब्राह्मण उच्यते ॥ १७ ॥  
  
प्। ४२)  
  
कौशिकस्य मही चित्रं पाण्डरीकं तु काश्यपे ।  
गोकर्णे तु भरद्वाजो नागरिकस्तु गौतमः ॥ १८ ॥  
  
अदनायस्तु वरण्डेस्सममेतद्विनिर्दिशेत् ।  
शैवं पाशुपतं सोमं लाकुलं च चतुर्विधम् ॥ १९ ॥  
  
शैवभेदमिदं ज्ञेयं सङ्करं न समाचरेत् ।  
एतेषामपि तन्त्राणां नवत्वैकस्य तु सङ्करः ॥ २० ॥  
  
तन्त्रसङ्करमेवोक्तं न कुर्यात्तत्रसंयुतम् ।  
तन्त्रसङ्करदोषेण राजराष्ट्रं विनश्यति ॥ २१ ॥  
  
अष्टाविंशति भेदेन शैवभेदं विधीयते ।  
कामिकं योगजं चिन्त्यं कारणं चाजितं तथा ॥ २२ ॥  
  
दीप्तं सूक्ष्मं सहस्रं च अंशुमान्सुप्रभेकम् ।  
विजयं चैव निश्वासं स्वायम्भुवमथानलम् ॥ २३ ॥  
  
वीरं च रौरवं चैव माकुटं विमलं तथा ।  
चन्द्रज्ञानं च बिम्बं च प्रोद्गीतं ललितं तथा ॥ २४ ॥  
  
सिद्धं सन्तानशार्वोक्तं पारमेश्वरमेव च ।  
किरणं वा तुलं त्वेतास्त्वष्टाविंशति संहिताः ॥ २५ ॥  
  
एतेषां सङ्करं चैव न दोषाय प्रकल्पयेत् ।  
आचार्यं शिवमेवाहुः शिव आचार्य उच्यते ॥ २६ ॥  
  
अभेदं यो विजानाति एतद्भेदास्तमुच्यते ।  
सौभद्रो विषयाख्याता कौशला मागधास्तथा ॥ २७ ॥  
  
प्। ४३)  
  
मालवाश्चैव पाञ्चाला कलिङ्गौ च पुलिन्द च ।  
केरलश्चार्यदेशश्च मालवं च मरूणि च ॥ २८ ॥  
  
पञ्चराश्चैव केतुश्च सिंहलो दक्षिणसु च ।  
जोनकास्तुलुवाश्चैव कर्णाटकश्च देशतः ॥ २९ ॥  
  
विषयभेदं समाख्यातं समासात्कथयामि ते ।  
कुमारी हिमवन्मध्ये * * * * * * * * ॥ ३० ॥  
  
तस्मात्सर्वप्रयत्नेन स देशः पुरुषोत्तम ।  
हैहलं बघरं जोन्यं वर्जयेल्लिङ्गकर्मणि ॥ ८१ ॥  
  
गृहस्थं चोत्तमं विद्यादथवा ब्रह्मचारिणा ।  
आदिशैवकुले जातस्स तु वैदिक उच्यते ॥ ३२ ॥  
  
शिखी बोद्बद्धकेशी वा भस्मोद्धूलितविग्रहः ।  
दीक्षितस्य कुले जातस्सर्वागमविशारदः ॥ ३३ ॥  
  
अप्रमत्तो भवेन्नित्यं देवाग्निगुरुपूजकः ।  
सर्वायवसम्पूर्णः सर्वलक्षणसंयुतः ॥ ३४ ॥  
  
क्रिया वान्निपुणश्चैव शुभाचार समन्वितः ।  
क्रियादि ज्ञानपर्यन्ततन्त्रज्ञान विशारदः ॥ ३५ ॥  
  
एवं लक्षणसंयुक्त आचार्यस्समुदाहृतः ।  
सनाभिः कुनखो * * बालो वृद्धस्तथैव च ॥ ३६ ॥  
  
निर्दयश्च निराहारो परापवादशीलवान् ।  
अतिदीर्घोऽतिहृस्वश्च अतिस्थूलः कृशस्तथा ॥ ३७ ॥  
  
प्। ४४)  
  
कपालं हाप्रदिश्चैव अन्येषां सम एव च ।  
नग्नप्रभा तथा क्षीबश्मश्रुरोमादिवर्जितः ॥ ३८ ॥  
  
अनबद्याश्च विप्रेन्द्र गणकाश्च तथैव च ॥ ३९ ॥  
  
अनग्निश्चैव विप्रेन्द काणश्चैव विवर्जयेत् ।  
व्यसनाः क्रूरकर्माणः पारदारिक चोरकाः ॥ ४० ॥  
  
शिपिविष्टा बहिः कीर्णा द्विपदाश्च तथैव च ।  
कुष्ठिनश्चक्षुहीनाश्च बधिराः श्रुतिदूषकाः ॥ ४१ ॥  
  
एभिस्तु लक्षणैर्युक्ता न कुर्युः स्थापनार्चनात् ।  
राजराष्ट्रापि नश्यन्ति तस्मिन्देशे न वर्षति ॥ ४२ ॥  
  
तस्मात्सर्वप्रयत्नेन आचार्ये लक्षणान्विते ।  
आदिशैवेन कर्तव्यं प्रतिष्ठाद्यर्चनान्तकम् ॥ ४३ ॥  
  
अन्यथा वीकरयेद्यस्तु माहिचाराय चैव हि ।  
स गोत्रेण तु सम्बन्धं न कर्तव्यं कदाचन ॥ ४४ ॥  
  
तत्र यो जायमानस्तु तत्कुलं स्यान्न वर्धते ।  
एषामृषीणां विप्रेन्द्र जातानां च पुनः पुनः ॥ ४५ ॥  
  
शिवद्विजानां दीक्षां च न कुर्वीत कदाचन ।  
उपनयन कालान्ते मण्डले पूजयेच्छिवम् ॥ ४६ ॥  
  
स्नपनं चाङ्गशुद्ध्यर्थं कारयेत्तु शिवद्विजः ।  
स्थिरलिङ्गं तु शूद्राणां स्पृश्यते त्वभिचारतः ॥ ४७ ॥  
  
प्। ४५)  
  
अद्भुतं यादितद्देशं तदा देशक्षयो भवेत् ।  
आत्मार्थं पूजयेन्नित्यं सर्वेषां जातिरेव च ॥ ४८ ॥  
  
तस्मात्सर्वप्रयत्नेन देशिको नैव कारयेत् ।  
आचार्यहस्तयोर्दद्याच्छिव लोकमवाप्नुयात् ॥ ४९ ॥  
  
ऋषिरान्वयजातीनां स विशेषो हि सर्वशः ।  
शिवद्विजानां सर्वेषां न दोषाय प्रकल्पयेत् ॥ ५० ॥  
  
ईश्वरार्थं हि भूम्यादि सर्व वस्तु द्विजोत्तमः ।  
आचार्यहस्तयोर्दद्याच्छिव लोकमवाप्नुयात् ॥ ५१ ॥  
  
आवृत्त वंश * * * * वन्दाहं च षण्डकम् ।  
पतितं चानुचाण्डाल धूपदेशेविकं शिविम् ॥ ५२ ॥  
  
आरूढपतितं चैव धूतिकं च विशेषतः ।  
ग्रामकुक्कुटमेवं तु संस्पृष्ट्वाग्निं तथैव च ॥ ५३ ॥  
  
भुञ्जानोश्वमृदृष्टाश्चेद्विसृज्यैव तु भोजनम् ।  
स्नानं कृत्वा तु विप्रेन्द स प्रासादेन संयुतम् ॥ ५४ ॥  
  
मानस्तोकैस्त्रिभिर्जप्त्वा शुद्धं भवति ध्रुवम् ।  
प्रयं प्रातस्त्रयं सायं * * मद्यादयाचितम् ॥ ५५ ॥  
  
त्र्यहं परं तु या तु प्राजापत्यं चरेन्नरः ।  
षोडशानां क्रियाणां च पूर्वमेवाचरेत्तथा ॥ ५६ ॥  
  
आचार्यलक्षणं प्रोक्तं दीक्षा(या) मण्डलं शृणु ॥ ५६ � ॥  
  
इति वीर तन्त्रे षट्सहस्रसंहितायाम् आचार्य लक्षणं सप्तमः पटलः ॥ ७ ॥  
  
प्। ४६)  
  
पितामहः ॥  
  
सर्वप्राणि हितार्थाय सर्वपापविमुक्तये ।  
मण्डलं कीदृशं देव तत्सर्वं ब्रूहि मे प्रभो ॥ १ ॥  
  
ईश्वरः ॥  
  
साधु साधु महाप्राज्ञ यत्वया परिचोदितम् ।  
तत्सर्वमखिलं वक्ष्ये शृणुष्व कमलासन ॥ २ ॥  
  
गङ्गाकूले समुद्रे वा नद्यां वापि तटाकके ।  
उद्याने चैव गोष्ठे वा महातटाकतीरके वा ॥ ३ ॥  
  
देवालय समीपे तु पुण्यनद्याश्च तीरके ।  
अथ शुद्धगृहे वापि कारयेन्मण्डपं ततः ॥ ४ ॥  
  
मण्डपं वापि कूटं वा कर्तव्यं तु प्रपा तथा ।  
श्रुतिहस्तं पञ्चहस्तं वा षढस्तमधमत्रयम् ॥ ५ ॥  
  
सप्तहस्ताष्टहस्तं वा नवहस्तं तु मध्यमम् ।  
दशैकादशहस्तं तु द्वादशं चोत्तमं भवेत् ॥ ६ ॥  
  
एवमेवक्रमेणैव मात्राङ्गुलं तु कारयेत् ।  
षोडशस्तम्भ संयुक्तं पङ्क्तिमानमथोच्छ्रये ॥ ७ ॥  
  
जाती च चम्पकं वापि खदिरस्तम्भमेव वा ।  
क्रमुकं वेणुदण्डं वा वकुली केतकी तथा ॥ ८ ॥  
  
याज्ञिकैरेव वृक्षैर्वा नाहं विंशतिरङ्गुलम् ।  
नालिकेरस्य पत्रेण विधेयमाच्छादनं ततः ॥ ९ ॥  
  
वस्त्रेण वेष्टयेद्गात्रं चतुस्तोरणभूषितम् ।  
दिग्ध्वजैश्च समायुक्तं वितानोपरिशोभितम् ॥ १० ॥  
  
प्। ४७)  
  
मुक्तादामैरलङ्कृत्य पुष्पदामप्रलम्बनम् ।  
एवमेव क्रमेणैव पूर्वं भूमिं परीक्षयेत् ॥ ११ ॥  
  
ब्राह्मणस्य महीश्वेता रक्ता वै क्षत्रिया भवेत् ।  
वैश्यस्य वसुधा पीता कृष्णा शूद्रा इति स्मृता ॥ १२ ॥  
  
मधुरा ब्राह्मणा भूमिः कषाया क्षत्रियाय वै ।  
वैश्यस्य षड्रसा ज्ञेया शूद्रस्तु कटुका स्मृता ॥ १३ ॥  
  
आज्यगन्धं तु विप्रे च रक्तगन्धं नृपस्य तु ।  
मूत्रगन्धा तु वैश्यस्य शूद्रा विष्ठानुगन्धिनी ॥ १४ ॥  
  
वक्रगन्धरसानां च तत्तज्जात्यर्हकं भवेत् ।  
हस्तमात्रं खनेद्भूमिं पूरयेत्तेन पांसुना ॥ १५ ॥  
  
अधिकं चोत्तमं विद्यान्मध्यमा समपांसुभिः ।  
हीनाचाप्यधमं ज्ञेयमधमं च विवर्जयेत् ॥ १६ ॥  
  
तस्मात्तस्माङ्गन्तुषा केशाहस्तिमूर्धरिते ततः ।  
पञ्चगव्येन सम्प्रोक्ष्य शिवमन्त्रेण देशिकः ॥ १७ ॥  
  
पञ्चरत्नं क्षिपेद् तत्र षण्णवत्येन मन्त्रतः ।  
पांसुभिश्छाययित्वा तु धिष्ण्यं सम्यक् प्रकल्पयेत् ॥ १८ ॥  
  
दर्पणोदरसङ्काशं चतुरश्रं समन्ततः ।  
पूर्वाग्रं सप्तहस्तं स्यादुदगग्रं तथैव च ॥ १९ ॥  
  
कृष्णसूत्रद्वयं कृत्वा तस्याग्रे मूलमुच्यते ।  
ईशो जयन्त आदित्या सत्यकश्च भृशस्तथा ॥ २० ॥  
  
प्। ४८)  
  
अग्निश्च वितथश्चैव गृहक्षतयमस्तथा ।  
भृङ्गश्च पितृ सुग्रीवो वरुणश्चासुरस्तथा ॥ २१ ॥  
  
रोगनाशश्च मुख्यश्च सोमश्चादित एव च ।  
अर्धार्धद्विपदं भुङ्क्ते पूर्वे तु समरीचकः ॥ २२ ॥  
  
विवस्वान्दक्षिणे चैव मित्रश्चैव तु पश्चिमे ।  
अर्धार्धद्विपदं भुङ्क्ते उत्तरे पृथिवीधरः ॥ २३ ॥  
  
आपापवत्ससावित्री इन्द्रजयस्तथैव च ।  
रुद्रजयश्च विप्रेन्द्र ईशानैक पदस्थिताः ॥ २४ ॥  
  
ब्रह्मा चतुष्पदं भुङ्क्ते षट्त्रिंशं पदभागिना ।  
चरकी विदारी चैव पूतना पापराक्षसी ॥ २५ ॥  
  
चतुश्शूल्ये न्यसेत्तत्र गन्धपुष्पादिनार्चयेत् ।  
पुरुर्षं पूर्वं सङ्कल्प्य * * रीके शिरो भवेत् ॥ २६ ॥  
  
ब्रह्मकायदिति प्रोक्तं वामबाल्य वत्सरे ।  
सावित्रीं चन्द्र च विप्रेन्द्र दक्षीमबहुरुच्यते ॥ २७ ॥  
  
शूद्रजायास्तथा चैव वामपादं प्रकीर्तिता ।  
इन्द्रजयस्तथैव स्याद्दक्षिणं पादमुच्यते ॥ २८ ॥  
  
मित्रश्चैव तु लिङ्गः स्यादधोम्मुखं तु कारयेत् ।  
गन्धैः पुष्पैश्च धूपैश्च वरुणश्चैव पूजितम् ॥ २९ ॥  
  
मण्डलं वर्धयेद्धीमान्पुण्याहं वाचयेत्ततः ।  
पूर्वे चतुष्पदे चैव अष्टादश तु भाजयेत् ॥ ३० ॥  
  
प्। ४९)  
  
एकांशं वर्तयेत्तत्र अन्तर्मध्यादि भ्रामयेत् ।  
एवमेव क्रमेणैव चतुर्दिक्षु च भ्रामयेत् ॥ ३१ ॥  
  
मध्यात्कर्णं परिग्राह्य ददद्धेनैव भ्रामयेत् ।  
अभ्यन्तरकर्णपदे वर्तयेद्दलमेव च ॥ ३२ ॥  
  
एवमेव क्रमेणैव चत्वारे दण्डमुच्यते ।  
बाह्यकार्णं पदे चार्धो वर्तयेद्वृत्तमेव च ॥ ३३ ॥  
  
अष्टाभिर्दलमेवं तु दलाग्रस्तत्र योजयेत् ।  
प्रतिवारणरेखा च एकाङ्गुलेन कारयेत् ॥ ३४ ॥  
  
अङ्गुलीत्रयकार्यं तु शोभां चैवं त वर्जयेत् ।  
अङ्गुलेनैव भूमित्वा * * * * * * * * ॥ ३५ ॥  
  
अङ्गुलित्रयबाह्ये तु शोभां चैव तु वर्तयेत् ।  
अङ्गुले नैव विप्रेन्द्र उपशोभां च वर्तयेत् ॥ ३६ ॥  
  
मध्यात्पूर्वदलान्तं तु सीतयेत्केसरं ततः ।  
केसरं तु त्रिभागैकं कर्णिकां चैव वर्तयेत् ॥ ३७ ॥  
  
एवमेव क्रमेणैव वर्तयेन्मण्टपं ततः ।  
मोक्षदं मण्डलं प्रोक्तं शान्तिकं च शृणुष्वथ ॥ ३८ ॥  
  
पूर्वाग्रमुत्तराग्रं च सूत्रद्वयं प्रसारयेत् ।  
नैर्-ऋते शानकोणे वा वायव्याग्नेयमेव वा ॥ ३९ ॥  
  
सूत्रं प्रसारयेत्तत्र मध्ये शङ्कुं तत्रैव विन्यसेत् ।  
खादिराः शङ्कवः कार्या बिल्वचूतकदम्बकैः ॥ ४० ॥  
  
प्। ५०)  
  
मधुकं देवदारुं वा याज्ञिकं वृक्षमेव च ।  
अष्टाङ्गुलसमुत्सेधं तदर्धं नाहमुच्यते ॥ ४१ ॥  
  
कर्तव्या चतुरङ्गुल्यं केसराश्च षडङ्गुलम् ।  
दलायामं च विप्रेन्द्र चतुर्दशाङ्गुलं भवेत् ॥ ४२ ॥  
  
प्रतिवारण चाङ्गुल्यं विधं च त्रियाङ्गुलम् ।  
शोभा वप्युपशोभां च वर्तयेदङ्गुलान्तरा ॥ ४३ ॥  
  
एवमेवक्रमेणैव वर्तयेन्मण्दलं ततः ।  
मण्डलं सम्प्रवक्ष्यामि मुक्ताचूर्णेन संयुतम् ॥ ४४ ॥  
  
शालिगोधूम पिष्टैश्च पञ्चरागं च चूर्णकैः ।  
गैरिकैष्टक चूर्णैश्च इन्द्रनीलस्य चूर्णकैः ॥ ४५ ॥  
  
कृष्णाङ्गारकचूर्णैश्च मरकतस्य च चूर्णकैः ।  
हरिद्रा चूर्णसंयुक्तं मण्डले विन्यसेत्ततः ॥ ४६ ॥  
  
केसरस्य तु मूले तु शुक्लवर्णं प्रकीर्तितम् ।  
मध्यमे पीतवर्णं तु अग्रे श्वेतमिहोच्यते ॥ ४७ ॥  
  
पूर्वायां तु दले चैव श्वेतवर्णमिति स्मृतम् ।  
आग्नेय्यां रक्तवर्णं च याम्ये कृष्णमिहोच्यते ॥ ४८ ॥  
  
श्वेतं वक्त्रेण विप्रेन्द्र विन्यसेत् प्रतिवारुणे ।  
तदन्ते रजनीं न्यस्य शालिपिष्टं तदन्तके ॥ ४९ ॥  
  
चतुर्द्वारसमायुक्तं लेखयेत्तु शिवद्विजः ।  
एकहस्तं द्विहस्तं वा चतुर्हस्तमथापि वा ॥ ५० ॥  
  
प्। ५१)  
  
अष्टौ वा द्वादशं हस्तं षोडशं विंशतिस्तु वा ।  
हस्तं च त्रिंशतिर्वापि इत उर्ध्वं न कारयेत् ॥ ५१ ॥  
  
अष्टौ वा षोडशं वापि द्वात्रिंशद्दलमेव वा ।  
अष्टोत्तरशतं वापि दलसङ्ख्या विधीयते ॥ ५२ ॥  
  
मन्त्रन्यासं प्रवक्ष्यामि शृणुष्व कमलासन ।  
पुरुषं पूर्वदले न्यस्य अघोरं दक्षिणे दले ॥ ५३ ॥  
  
सद्यं तु पश्चिमे न्यस्य वामदेवं तथोत्तरे ।  
आग्नेय्यां हृदये न्यस्य शिरमीशानके दले ॥ ५४ ॥  
  
नैर्-ऋते तु दले विप्र शिखामन्त्रं तु पूजयेत् ।  
कवचं वायुदेशे तु नेत्रमीशान देशके ॥ ५५ ॥  
  
अस्त्रं दिशासु सम्पूज्य एवमेव क्रमे न्यसेत् ।  
दैत्यके तु पदे चैव शिष्याधिवासनं भवेत् ॥ ५६ ॥  
  
मनुष्येऽपि च कुण्डं स्यात्पैशाचे गुरु तिष्ठति ।  
ब्राह्मीके मण्डले कुर्यादेवमेव क्रमेण तु ॥ ५७ ॥  
  
कर्णिकायां शिवं पूज्य ऐशान्यां केसरे न्यसेत् ।  
प्रोक्षयेदम्भसा चैव पुण्याहं वाचयेत्ततः ॥ ५८ ॥  
  
गन्धैः पुष्पैश्च धूपैश्च हृदयेन तु पूजयेत् ।  
आवाहयेत्ततो देवं सद्यो जातेन मन्त्रतः ॥ ५९ ॥  
  
स्थापयेद्वामदेवेन अघोरेण निरोधयेत् ।  
सान्निध्यं पुरुषेणैव ईशानेन तु पूजयेत् ॥ ६० ॥  
  
प्। ५२)  
  
पञ्चावरणमार्गेण पूजयेद्विधिपूर्वकम् ।  
निवेदच्चरणं तस्मात्सर्वोपदंश संयुतम् ॥ ६१ ॥  
  
अर्धं निवेदयेद्देवे चार्धार्धं बलि चाग्निभिः ।  
पात्रशेषं चतुर्थांशं तं तच्छिष्याय प्रदापयेत् ॥ ६२ ॥  
  
पञ्चब्रह्मैरनुस्मृत्य पञ्चपिण्डं कुरुष्वथ ।  
आचम्य विधिनानेन दन्तेनास्पृश्य प्राशयेत् ॥ ६३ ॥  
  
व्योमव्यापि जपेत्तत्र आचम्य च विधानतः ।  
दन्तकाष्ठं ततः कुर्याद्द्वादशाङ्गुलदैर्घ्यकम् ॥ ६४ ॥  
  
पिप्पलं वटवृक्षं च खादिरं वापि कारयेत् ।  
क्षीरवृक्षमपामार्गं दन्तधावनमुच्यते ॥ ६५ ॥  
  
पाशुपतास्त्रमन्त्रेण जपित्वा खानयेत्ततः ।  
शोधयित्वा मलं विप्र आचम्य च विधानतः ॥ ६६ ॥  
  
व्योमव्यापि जपेत्तत्र शिवाङ्गं विन्यसेत्ततः ।  
अघोरेण तु मन्त्रेण भस्म शिरसि विन्यसेत् ॥ ६७ ॥  
  
पञ्चगव्यं ततो दद्याच्छिवमन्त्र समायुतम् ।  
शिवाङ्गैर्ब्रह्मभिर्युक्तं जपित्वा पञ्चप्राशयेत् ॥ ६८ ॥  
  
आचम्य च विधानेन पूतो भवति निश्चयः ।  
शिष्यं चाधिवसेन्मन्त्री मण्डलस्य तु दक्षिणे ॥ ६९ ॥  
  
भस्मदर्भसमारूढः शिवध्यानपरायणः ।  
अग्निकुण्डं प्रकर्तव्यं द्वात्रिंशत्षोडशं तु वा ॥ ७० ॥  
  
प्। ५३)  
  
अष्टौ वा पञ्चसङ्ख्या वा दिकद्रान्नीव वा ।  
वृत्तं वा चतुरश्रं वा सर्वकुण्डानि कारयेत् ॥ ७१ ॥  
  
बिल्वोदुम्बरशमी चैव वैकङ्कतशमीं तथा ।  
पालाशखदिराश्वत्थ प्लक्षन्यग्रोधमेव च ॥ ७२ ॥  
  
अपामार्गं च विख्यातं समिद्भिस्समुदाहृतम् ।  
समिदाज्य चरुं लाजान्बलिं च सर्षपं तथा ॥ ७३ ॥  
  
यवांश्चैव तु विप्रेन्द्र होमयेत्तन्त्रपारगः ।  
समिधं सद्यमन्त्रेण आज्यं हृदयमेव च ॥ ७४ ॥  
  
शिखया चरुहोमं तु लाजान्वामेन चैव हि ।  
शिलान्यन्नेयमं चैव शालीं च पुरुषेण तु ॥ ७५ ॥  
  
सर्षपं शिरमन्त्रेण कवचेन यवांस्तथा ।  
शिवाय दशहोतव्यं विद्येशाद्विगुणं भवेत् ॥ ७६ ॥  
  
गणेशान्लोकपालांश्च त्रिगुणं होमयेत्ततः ।  
त्रिगुणं लोकपालास्त्रं होमयेद्देशिकोत्तमः ॥ ७७ ॥  
  
मण्डलस्य तु पूर्वे च कलशान्विन्यसेन्नव ।  
स वस्त्रान्सापिधानांश्च समग्रे हेमसंयुतान् ॥ ७८ ॥  
  
नवरत्नं च विप्रेन्द्र नवकुम्भे च विन्यसेत् ।  
धान्योपरि विधातव्यं चन्दनोदकपूरितम् ॥ ७९ ॥  
  
शिवमन्त्रेण संस्थाप्य प्रधानकलशं तथा ।  
पुरुषं पूर्वतः स्थाप्य अघोरं दक्षिणेन तु ॥ ८० ॥  
  
प्। ५४)  
  
सद्यं पश्चिमतः स्थाप्य वामदेवं तथोत्तरे ।  
ऐशान्यामीशमन्त्रेण आग्नेय्यां हृदयेन तु ॥ ८१ ॥  
  
शिखामन्त्रेण नैर्-ऋत्यां कवचं वायुगोचरे ।  
तत्तन्मन्त्रेण संयुक्तं तत्तत्कुम्भेषु देशिकः ॥ ८२ ॥  
  
गन्धैः पुष्पैश्च धूपैश्च दीपैरर्ध्यैर्विशेषतः ।  
हृदयेन तु मन्त्रेण नैवेद्यं दापयेच्छिवे ॥ ८३ ॥  
  
शुभाशुभानि स्वप्नानि यत्नेन तु परीक्षयेत् ॥ ८३ � ॥  
  
आरोहणं गोवृषकुञ्जराणां प्रासादशैलाग्रवनस्पतीनाम् ।  
विष्ठानुलेपं रुधिरस्रुतिं च स्वप्नेषु गम्यं गमनं च धान्यम् ॥ ८४ � ॥  
  
पश्यते पिशजं स्वप्ने महा(न)र्थमवाप्नुयात् ॥ ८५ ॥  
  
पद्मं पुष्पं च वृषभं मकुटं भूमिलाभकम् ।  
अर्पितं पिलितं वापि पक्वं वा शुभवृक्षके ॥ ८६ ॥  
  
वृष्टे वृष्टफलं चैव लभतेत्र न संशयः ।  
शालिक्षेत्रे महं पक्वं दृश्यते शालिलाभकम् ॥ ८७ ॥  
  
स्वप्ने महोदकं दृश्येद्धनधान्यमवाप्नुयात् ।  
दृश्यते पुष्पमालाया अर्थलाभं विनिर्दिशेत् ॥ ८८ ॥  
  
विविधानि फलान्येव मधुराणि तथैव च ।  
स्वप्नेपि दृश्यते विप्र धनलाभं विनिर्दिशेत् ॥ ८९ ॥  
  
धेनुं वापि वराश्वं वा शुकं वा मृग एव वा ।  
शारिकां वा भयं वापि दृश्येत् कुटुम्बवर्धनम् ॥ ९० ॥  
  
प्। ५५)  
  
यस्तु स्येते ससर्पेण दृश्यते दक्षिणे भुजे ।  
पत्रं वा चार्थलाभं वा लभतेऽत्र संशयः ॥ ९१ ॥  
  
गन्धिशालि महाशाली कलमाशालिश्च मेव वा ।  
दातव्यमपि स्वप्नेपि (तु) दुःखनाशं भवन्ति वै ॥ ९२ ॥  
  
सवत्सां सुरभिं पश्येदायुष्यं तस्य वर्धते ।  
जनं वा वानरं वापि सर्पं वापि च दृश्यते ॥ ९३ ॥  
  
धनधान्यमवाप्नोति पुत्रपौत्रविवर्धनम् ।  
प्रासादारोहणं वापि समुद्रं दृश्यते नरः ॥ ९४ ॥  
  
स राज्यं लभतेऽवश्यं स्वप्नान्ते दृश्यते नरः ।  
आदित्यमण्डलं स्वप्ने दर्शनाद्राज्यमाप्नुयात् ॥ ९५ ॥  
  
दैवज्ञं चैव राजानकन्यालसुरमेव वा ।  
अर्थलाभमवाप्नोति दर्शनादर्थमाप्नुयात् ॥ ९६ ॥  
  
रुधिरं वा सुरां वापि पानं वा दृश्यते यदि ।  
विद्यालाभं द्विजानां तु इतरस्तु धनं लभेत् ॥ ९७ ॥  
  
तरते सृक्नदी वापि महदर्थमवाप्नुयात् ।  
अमेध्यं दर्शनं भक्ष्ये अर्थलाभं विनिर्दिशेत् ॥ ९८ ॥  
  
क्षीरपाने महाव्याधिर्घृतपाने महद्भयम् ।  
रक्तपाने महाव्याधिराज्यं च दधिभोजनम् ॥ ९९ ॥  
  
पायसं चैव श्वानं वा तदर्धो लीयते ततः ।  
महत्सुखमवाप्नोति मासा मरणमाप्नुयात् ॥ १०० ॥  
  
प्। ५६)  
  
श्येनं वापि खरं वापि आधूर्त * मुलूककम् ।  
मूढो वा लीयते पक्षे मासान्मरणमाप्नुयात् ॥ १०१ ॥  
  
स्वदन्त पतिते चैव बन्धोर्मरणमाप्नुयात् ।  
निगलं चात्र दृश्ये तु महद्व्याधिमवाप्नुयात् ॥ १०२ ॥  
  
रक्तवस्त्रैश्च माल्यैर्वा कृष्णं वापि च धार्यते ।  
पाददेशे स्थिता नारी व्याधितैर्मरणं भवेत् ॥ १०३ ॥  
  
करयुक्तारथारुह्ये नीयते तु यमालयम् ।  
मासान्मरणमाप्नोति स्वप्नान्ते दृश्यते यदि ॥ १०४ ॥  
  
रूपे तु पतिते दृश्ये मरणं तस्य निर्दिशेत् ।  
सन्न्यासिनं क्षपणं बोद्धं दृश्यते मरणं भवेत् ॥ १०५ ॥  
  
शैवाच्चान्यद्विजं वापि रक्तवस्त्रां सुमङ्गलीम् ।  
महास्त्रियमवाप्नोति स्वप्नान्ते दृश्यते यदि ॥ १०६ ॥  
  
तालवृक्षफलं चैव फलानां वर्जयेत्ततः ।  
किंशुकं रक्तपुष्पाणि करवीरं तु वर्जयेत् ॥ १०७ ॥  
  
धूर्धूरकठिना विप्र श्वेतपुष्पं प्रशस्यते ।  
नराणां ब्राह्मणः श्रेष्ठो राजानां मध्यमं भवेत् ॥ १०८ ॥  
  
शुकं * * * * * * पक्षिणां तु प्रदर्शयेत् ।  
धेनुं (च) वृषभं चैव सिंहं चैव मृगं तथा ॥ १०९ ॥  
  
स्वप्नेपि दृश्यते विप्र आयुष्यं चैव वर्धयेत् ।  
कुलस्थं सर्षपं मुद्गं दृश्यते व्याधिमाप्नुयात् ॥ ११० ॥  
  
प्। ५७)  
  
कदली नालिकेरं वा पनसं मातुलुङ्गकम् ।  
एतेषां तु फलं दृष्ट्वा धनधान्यं मवाप्नुयात् ॥ १११ ॥  
  
देवतानामृषीणां वा देवपत्नी च चाप्सराः ।  
यस्तु पश्यति स्वप्नान्ते धनमायुर्यशो भवेत् ॥ ११२ ॥  
  
आयुधान्वाहनान्वापि दृश्यते कुटुम्बवर्धनम् ।  
मांसं वापि च मत्स्यं वा लब्धो शुभदं भवेत् ॥ ११३ ॥  
  
जुषं वा तस्करं वापि महर्षिं व्याघ्रमेव वा ।  
राजा पीडामवाप्नोति प्रतारैर्व्याधिमादिशेत् ॥ ११४ ॥  
  
स्नानकार्यं प्रकर्तव्यात्तु सद्यो व्याधिमुच्यते ।  
रण्डां च मुण्डां वापि नग्नस्त्रीं वापि पश्यति ॥ ११५ ॥  
  
धान्यक्षयं भवेत्तस्य स्वप्नान्तेऽपि न संशयः ।  
पुरीषं वापि मूत्रं वा न स्वप्ने दर्शयेत्ततः ॥ ११६ ॥  
  
वस्तु नश्यति स्वप्नान्ते अर्थहानिमवाप्नुयात् ।  
शाल्यन्नं भुञ्जते यस्तु आयुः श्रीकीर्तिवर्धनम् ॥ ११७ ॥  
  
स्त्रीभिः सुमङ्गलीभिस्तु संयोगं शयनं शुभम् ।  
शुभे तु प्रविशेद्दीक्षामशुभे होममाचरेत् ॥ ११८ ॥  
  
सहस्र परमा देवी शतमूला शताङ्कुरा ।  
सर्वं हरतु मे पापं दूर्वा दुःस्वप्ननाशिनी ॥ ११९ ॥  
  
इदं मन्त्रं जपित्वा तु दूर्वां शिरसि निक्षिपेत् ।  
स्वप्नं तु प्रथमे यामे वत्सरत्रय पाकनम् ॥ १२० ॥  
  
प्। ५८)  
  
द्वितीयेन द्वयं चैव तृतीयामे संवत्सरम् ।  
चतुर्थे विश्वयामे च षण्मासात्सिध्यते ततः ॥ १२ ॥  
  
उषायां तु दशाहं तु प्राहे (प्रगे) पञ्चदशं दिनैः ।  
अरुणोदयवेलायां सप्ताहात्सिद्धिमाप्नुयात् ॥ १२२ ॥  
  
एवमेव क्रमेणैव स्वप्नं चैव परीक्षयेत् ।  
स्वप्नं परीक्ष्य बहुधा प्रभाते स्नपनं भवेत् ॥ १२३ ॥  
  
दीक्षामण्डलतः प्रोक्तदीक्षामार्गमतः शृणु ॥ १२३ � ॥  
  
इति वीरतन्त्रे षट्सहस्रसंहितायां दीक्षामण्डलविधिरष्टमः पटलः ॥ ८ ॥  
  
  
पितामहः ॥  
  
दीक्षामार्गः कथं देव मन्त्रन्यासः कथं प्रभो ! ।  
शैवास्सप्तविधाज्ञेया तत्सर्वं ब्रूहि मे प्रभो ! ॥ १ ॥  
  
साधु साधु महाप्राज्ञ यत्त्वया परिचोदितम् ।  
तत्सर्वमखिलं वक्ष्ये शृणुष्व कमलासन ॥ २ ॥  
  
दीयते ज्ञानसद्भावं क्षीयते पाशपञ्जरम् ।  
तथोस्तु सङ्घटीकृत्य सा दीक्षा इति कथ्यते ॥ ३ ॥  
  
सप्तधा शैवमादिष्टं मत्तस्त्वं तन्मनाः शृणु ।  
अनादि शैवं प्रथममादिशैवं द्वितीयकम् ॥ ४ ॥  
  
महाशैवं तृतीयं तु चतुर्थं चानुशैवकम् ।  
अवान्तरस्तु शैवं तु पञ्चमं तु विदुर्बुधाः ॥ ५ ॥  
  
प्। ५९)  
  
षष्ठं प्रवरशैवं तु सप्तमं चान्य शैवकम् ।  
शैवास्सप्तविधाः प्रोक्तास्तेषां भेदं शृणुष्व च ॥ ६ ॥  
  
अनादिशैवं विज्ञेयमागमेनैव संयुतम् ।  
शिवद्विजाश्च विप्रेन्द्र आदिशैवाः प्रकीर्तिताः ॥ ७ ॥  
  
कौशिकः काश्यपश्चैव भारद्वाजोऽत्रिरेव च ।  
गौतमश्चैव पञ्चैव पञ्चवक्त्रेषु दीक्षिताः ॥ ८ ॥  
  
एतेषां तु ऋषीणां तु जातानां तु शिवद्विजा(नाम्) ।  
शिवदीक्षा न कर्तव्या कर्तव्या चेत्सुनिष्फला ॥ ९ ॥  
  
उपनीय तु तत्काले तु मण्डले पूजयेच्छिवम् ।  
स्नपनं चाङ्गशुध्यर्थं कारयेत्तु शिवद्विजान् ॥ १० ॥  
  
महाशैवं तु विप्राणां शिवदीक्षासमन्वितम् ।  
अदीक्षितश्चतुर्वेदी शिवपूजां न कारयेत् ॥ ११ ॥  
  
भृत्यार्थ परमेशान दीक्षाविरहिता द्विजाः ।  
सण्मासात्पतनं यान्ति यजेद्देवलकाः स्मृताः ॥ १२ ॥  
  
त्रीणिवर्षाणि भृत्यार्थं स्मितलिङ्गेऽपि दीक्षिताः ।  
पूजयेद्यदि विप्रस्तु स वै देवलको भवेत् ॥ १३ ॥  
  
एतेषां चैव सर्वेषां लोकानां च विशेषतः ।  
स्थिरलिङ्गेषु यत्पूजान्नकुर्वन्ति कदाचन ॥ १४ ॥  
  
क्षत्रियश्चैव वैश्यस्तु अनुशैवमिहोच्यते ।  
शूद्रो वाप्यन्तरो वापि अन्तरे शैव चोच्यते ॥ १५ ॥  
  
प्। ६०)  
  
सवर्णाम्बष्ठ मध्यस्थो कुलालो पारकिस्तथा ।  
प्रवरशैवमिति ख्यातम् इदमन्यच्छृणुष्व च ॥ १६ ॥  
  
अन्येषां चैव जातीनामन्यशैवमिहोच्यते ।  
  
अन्यथा कारयेद्यस्तु निष्फलं चैवमवाप्नुयात् ।  
शैवभेदा मयाख्याता दीक्षाविधिमतः शृणु ॥ १८ ॥  
  
रोहिणी श्रवणार्द्रा च श्रविष्ठा त्रीणि चोत्तरे ।  
पुष्यं शतभिषक् चैव दीक्षानक्षत्रमुच्यते ॥ १९ ॥  
  
वृषभं वाथ सिंहं वा वृश्चिकं कुम्भमेव वा ।  
मिथुनं वापि कन्या वा धनुर्वा मीनमेव वा ॥ २० ॥  
  
एते हि राशयः प्रोक्ताश्चरराशिं च वर्जयेत् ।  
द्वितीया पञ्चमी वापि षष्ठी वापि विशेषतः ॥ २१ ॥  
  
द्वादशी वाथ कर्तव्यं त्रयोदश्यामथापि वा ।  
एते हि तिथयः प्रोक्ता वारांश्चैव शृणुष्व च ॥ २२ ॥  
  
सोमशुक्रबुधावापि जीवा रविसुतापि वा ।  
बृहस्पत्युदयं वापि शुक्रोदयमथापि वा ॥ २३ ॥  
  
बुधोदयं वा कुर्वीत सोमोदयमथापि वा ।  
अष्टमस्था ग्रहाश्चैव पश्चाच्छिष्यानुपोषितान् ॥ २४ ॥  
  
स शुद्धहृदयान्भक्तान्कृतशौचो जितेन्द्रियः ।  
पादप्रक्षालनं कुर्यादाचम्य विधिना ततः ॥ २५ ॥  
  
प्। ६१)  
  
नेत्रबन्धं प्रकर्तव्यं हृदयेन तु मन्त्रतः ।  
दुकूलपट्टसंयुक्तं कार्पासिकमथापि वा ॥ २६ ॥  
  
उत्तमं द्वादशं हस्तं दशहस्तं तु मध्यमम् ।  
अधमं नवहस्तं तु चतुस्तालं तु विस्तृतम् ॥ २७ ॥  
  
वर्णेन स्फटिकेनैव दध्ये तु मरुणं भवेत् ।  
सदशाहतवस्त्रेण नेत्रबन्धं तु कारयेत् ॥ २८ ॥  
  
अस्त्राचयेन संयुक्तं नेत्रमन्त्रदशं जपेत् ।  
व्योमव्यापि जपेत्तत्र तत्पुरुषेण समायुतम् ॥ २९ ॥  
  
नेत्रबन्धं प्रकर्तव्यं स्वर्णपुष्पसमायुतम् ।  
उत्तमं दशनिष्कं तु अष्टनिष्कं तु मध्यमम् ॥ ३० ॥  
  
अधमं पञ्चनिष्कं तु लक्षणं चोच्यते मया ।  
दरिद्राणां तु सर्वेषां यथालाभेन कारयेत् ॥ ३१ ॥  
  
उत्तराभिमुखो भूत्वा एकचित्तेन बुद्धिमान् ।  
ईशानेन तु मन्त्रेण पुष्पं हस्ते निधापयेत् ॥ ३२ ॥  
  
प्रदक्षिणत्रयं कृत्वा वामदेवेन मन्त्रतः ।  
ध्यात्वा तु परमेशानं शिवमन्त्रेण बुद्धिमान् ॥ ३३ ॥  
  
मण्डले विकिरेत्पुष्पं स्वस्तिमङ्गलवाचकैः ।  
ध्यात्वा तु परमेशानं शिवमन्त्रेण बुद्धिमान् ॥ ३४ ॥  
  
यस्मिन्मन्त्रे पदे पुष्पं नामगोत्र तदात्मकम् ।  
तन्मन्त्रं सिध्यते तस्य कुरुतो वाप्यनुग्रहम् ॥ ३५ ॥  
  
प्। ६२)  
  
ईशानस्य दलेर्वाराग्नेयांशोकदं तथा ।  
नैर्-ऋत्यां श्रीकरं प्रोक्तम् अनायुष्यं तु वायु च ॥ ३६ ॥  
  
चतुर्दिक्षु च विप्रेन्द्र तच्छ्रीकरमिति स्मृतम् ।  
कर्णिके पतिते पुष्पे सुखं चैव भवेत्तदा ॥ ३७ ॥  
  
ईशानस्य दले चैव नेत्रं नाममिहोच्यते ।  
उदकेन समायुक्तं भस्म शिरसि निक्षिपेत् ॥ ३८ ॥  
  
सुगव्यादिभिरभ्यर्च्य हृदयेन तु मन्त्रतः ।  
शिवाग्रे चैव तु कुम्भं तु शाल्योपरि च विन्यसेत् ॥ ३९ ॥  
  
ससूत्रां सापिधानां च स वस्त्रान्हेमसंयुतान् ।  
शिवमन्त्रमनुद्धृत्य स्थापयेत्कुम्भमेव च ॥ ४० ॥  
  
तस्योदकेन विप्रेन्द्र प्रोक्षयेच्छिष्य मुर्धनि ।  
ईशानं मूर्ध्नि विन्यस्य मुखे तत्पुरुषं न्यसेत् ॥ ४१ ॥  
  
अघोरं हृदये न्यस्य गुह्ये वामं प्रकल्पयेत् ।  
सद्योजातं न्यसेत्पादौ विन्यसेच्छिष्यदेहके ॥ ४२ ॥  
  
हृदये हृदयं न्यस्य शिरः शिरसि विन्यसेत् ।  
शिखायां तु शिखां न्यस्य कवचं हस्तमध्यतः ॥ ४३ ॥  
  
अस्त्रं हस्तप्रदेशे तु नेत्रं नेत्रेषु विन्यसेत् ।  
देवस्य दक्षिणे पार्श्वे पलाशपत्रं च संयुतम् ॥ ४४ ॥  
  
कूर्चेनैव समायुक्तमासनं तत्प्रकीर्तितम् ।  
आसनस्था तु शिष्याणां पूर्वाभिमुखमेव च ॥ ४५ ॥  
  
प्। ६३)  
  
अग्निबीजेन विप्रेन्द्र त्रिकोणमण्डले स्थिते ।  
पादाङ्गुष्ठात्समारभ्य दहेद्यावच्छिरोन्तकम् ॥ ४६ ॥  
  
अभूते नार्पयेत्तत्र एकचित्तेन वै बुधः ।  
चन्द्रमण्डलसङ्काशमकारं चात्मसम्भवम् ॥ ४७ ॥  
  
विद्यातत्वमुकारं तु शिवतत्वं मकारकम् ।  
ओमित्येकेन मलं योगपीठमधोमुखम् ॥ ४८ ॥  
  
चिन्तयेदमृतं तोयं सुषुम्ना भिन्नमस्तकम् ।  
तेन प्लावितमात्मानमार्य * न्तं विचिन्तयेत् ॥ ४९ ॥  
  
इमालं योश्यते नित्यं समाधी मृत्युनाशनम् ।  
न तस्य जायते मन्युरत्र शास्त्रस्य निश्चयः ॥ ५० ॥  
  
षडध्वा विन्यसेत्पश्चाच्छिष्येदेहे (तु) विशेषतः ।  
मन्त्राध्वा च पदाध्वा च तत्वाध्वा भुवनात्मकम् ॥ ५१ ॥  
  
वर्णाध्वा च कलाध्वा च विंशत्येकं शिवं पदम् ।  
सत्वो रजस्तमश्चैव आत्म त्रयमेव च ॥ ५२ ॥  
  
ब्रह्मा विष्णुश्च रुद्रश्च ईश्वरश्चाष्टशक्तिभिः ।  
पञ्चब्रह्मशिवाङ्गां च प्रासादं तु सदाशिवम् ॥ ५३ ॥  
  
शिष्यदेहे न्यसेद्विप्र प्रणवादिनमोन्तकम् ।  
तत्तन्मन्त्रमनुस्मृत्य योजयेच्छिष्यदेहके ॥ ५४ ॥  
  
मन्त्राध्वा विन्यसेन्मूर्ध्नि कलाध्वा मुखमेव च ।  
तत्वाध्वा हृदये न्यस्य नाभौ तु भुवनात्मकम् ॥ ५५ ॥  
  
प्। ६४)  
  
वर्णाध्वा मेढ्रदेशे तु पादयोस्तु कलाध्वकम् ।  
पादाध्वा तु पुनर्योज्य पादारभ्य शिरोन्तकम् ॥ ५६ ॥  
  
सद्यः कलाभिरष्टाभिर्वामदेवं त्रयोदशम् ।  
अघोरमपि चाष्टौ तु तत्पुरुषं तथैव च ॥ ५७ ॥  
  
ईशानस्य कलाः पञ्च अष्टत्रिंशत्कला न्यसेत् ।  
विद्येश्वराणामष्टौ तु गणेशानां चतुष्टयम् ॥ ५८ ॥  
  
द्विपदं लोकपालानाम् अस्त्राणां पदमेकशः ।  
एवं पदाध्वा विन्यस्य तत्वाध्वा च पुनर्न्यसेत् ॥ ५९ ॥  
  
पृथिव्यापस्तथातेजो वायुराकाशमेव च ।  
श्रोत्रं चक्षुश्च जिह्वाश्च घ्राणं त्वक्चैव पञ्चमः ॥ ६० ॥  
  
वाक्पादपाणि पायूपस्थं च पञ्चमम् ।  
शब्दस्पर्शोरूपरसो गन्धश्चापि च पञ्चमम् ॥ ६१ ॥  
  
मनोहङ्कारबुद्धिश्च प्रकृतिः पुरुषस्तथा ।  
रागो माया च विद्या च कला नियतिमेव च ॥ ६२ ॥  
  
स गृहेश्वरकालश्च शुद्धमाया तथैव च ।  
शुद्धविद्या शुद्धकला सदाशिवः शिवः परम् ॥ ६३ ॥  
  
षट्त्रिंशत्तत्वमेवं तु क्रमेणैवं तु विन्यसेत् ।  
भुवनाध्वा ततो न्यस्य कलानां तु शिवान्तकम् ॥ ६४ ॥  
  
भुवनाध्वा न्यसेत्पश्चान्मेढ्रमेवं क्रमेण तु ।  
अधस्ताद्धृदयादीनि कल्पयेत्कल्पवित्तमः ॥ ६५ ॥  
  
प्। ६५)  
  
कालाग्निश्चान्धकारं तन्नरकानेक विंशतिः ।  
रौरवं कुम्भीपाकं च महारौरवमेव च ॥ ६६ ॥  
  
क्षुधानासी न काक्तं चे जंलं च शीतलेन च ।  
उष्णसन्तापनं चैव लोहतप्ततपस्तथा ॥ ६७ ॥  
  
कूटशाल्मलिकूपं च तिलयन्त्रेषु यन्त्रकम् ।  
धनुर्निरयमाधानं क्षुरिकानीयमेव च ॥ ६८ ॥  
  
पाषाणं तप्तपांसुर्वै तरणी च तथैव च ।  
तलं च वितलं चैव नितलं च तलातलम् ॥ ६९ ॥  
  
अतलं च तलानील * * * रौतलमतो ।  
परहलोकश्च भुवर्लोकः स्वर्लोकश्च तथैव च ॥ ७० ॥  
  
महल्लोकश्च विज्ञेयो जनलोकस्तथैव च ।  
तपोलोकं सत्यलोकं गन्धर्वाक्षयलोककम् ॥ ७१ ॥  
  
विद्याधराणां लोकं च सोमलोकं तथैव च ।  
ईशानं देवलोकं च ब्रह्मलोकं तथैव च ॥ ७२ ॥  
  
ब्रह्मलोकोपरिस्तस्य विष्णुलोकमतः परम् ।  
अनन्ते सत्यलोकं तु सूक्ष्मलोकमतः परम् ॥ ७३ ॥  
  
शिवोत्तमस्य लोकं तु एकनेत्रस्य लोककम् ।  
एकरुद्रस्त्रिमूर्तिश्च श्रीकण्ठश्च शिखण्डि च ॥ ७४ ॥  
  
महेश्वरस्य लोकं तु सदाशिवस्य लोककम् ।  
गोलोकं शिवलोकं च क्रममेषां प्रकीर्तितम् ॥ ७५ ॥  
  
प्। ६६)  
  
शिवलोकोपरिष्टात्तु लोकमन्यन्न विद्यते ।  
नाभिमूलात्समारभ्य यावद्धृदयदेशकम् ॥ ७६ ॥  
  
वर्णाध्वा विन्यसेद्विप्र कादिपादान्तमेव च ।  
अकारं मूर्ध्निदेशे तु आकारं तु ललाटके ॥ ७७ ॥  
  
इकारं दक्षिणे नेत्रे ईकारं वामनेत्रके ।  
ऌकारं दक्षिणे गण्डे ॡकारं वामगण्डके ॥ ७८ ॥  
  
ए ऐ च तालुरन्ध्रे तु ओ औ ओष्ठद्वयेपि च ।  
दन्तपङ्क्तिद्वये न्यस्य अम् अः इत्यक्षरद्वयम् ॥ ७९ ॥  
  
कवर्गं दक्षिणे हस्ते चवर्गं वामहस्तके ।  
टवर्गं दक्षिणे पादे तवर्गं वामपादके ॥ ८० ॥  
  
पवर्गं दक्षिणे पार्श्वे वामपार्श्वे बभौ न्यसेत् ।  
मकारं हृदये न्यस्य यकारं चैव विन्यसेत् ॥ ८१ ॥  
  
रेफं तु रक्तमेवोक्तं लकारं मांसमेव च ।  
लकारं मेदे विन्यस्य शकारं चाधिदेशके ॥ ८२ ॥  
  
मज्जदेशे षकारं तु सकारं शुक्लमेव च ।  
हकारं प्राणमित्याहु लकारं मेढ्रमेव च ॥ ८३ ॥  
  
क्षकारं वृषणे प्रोक्तं सर्वानेतान्समान्न्यसेत् ।  
नवत्रिंशत्कला विप्र कादिपादान्तविन्यसेत् ॥ ८४ ॥  
  
रास्वताधारमणीताय पङ्क्तिश्च दारुणि ।  
निवृत्तिश्च प्रतिष्ठा च विद्या शान्तिस्तथैव च ॥ ८५ ॥  
  
प्। ६७)  
  
शान्त्यतीतं परं व्योम क्रमाद्विन्यस्य तत्वतीः ।  
ततो मोहौ क्षुधानिद्रा मृत्युमायजरा मया ॥ ८६ ॥  
  
राजारक्ष्यारतः पाल्यारम्याक्षणमतिक्रिया ।  
धृतिः कार्या च रात्री च भ्रामणी मोहिनी तथा ॥ ८७ ॥  
  
सिद्धिद्धिः शान्तिलक्ष्मी मेधा कान्तिः स्वधा स्थितिः ।  
नवत्रिंशत्कलाव्याता देवदेवेन धीमहि ॥ ८८ ॥  
  
हृदये चाग्नि विन्यस्य मुखे वा * * विन्यसेत् ।  
आकाशं मूर्ध्नि विन्यस्य पञ्चतत्वान्क्रमान्न्यसेत् ॥ ८९ ॥  
  
मन्त्राध्वा सद्यमन्त्रेण वामेनैव पदाध्वकम् ।  
तत्वा वैश्यघोरेण भुवनाध्वा पुरुषेण तु ॥ ९० ॥  
  
वर्णाध्वा च कलाध्वा च ईशानेन तु विन्यसेत् ।  
एवमेव क्रमेणैव शिष्यदेहे न्यसेत्ततः ॥ ९१ ॥  
  
ईशानं मूर्ध्नि विन्यस्य मुखे विष्णुरिति स्मृतम् ।  
हृदये ब्रह्मणः प्रोक्तम् अश्विन्यां हस्तयोर्न्यसेत् ॥ ९२ ॥  
  
एवं यः कुरुते मर्त्यः भूमौ भवति मानवः ।  
देशिकश्चात्मना विप्र शिवस्तत्रैव तिष्ठति ॥ ९३ ॥  
  
तस्मात्सर्वप्रयत्नेन देशिकं पूजयेत्ततः ।  
यद्द्रव्यं पात्रशेषादि शिवस्य परमेष्ठिनः ॥ ९४ ॥  
  
होतव्यं देशिकस्यापि न दोषाय प्रकल्पयेत् ।  
शिवमुद्दिश्य सर्वं तु वस्त्रधान्यादिकाञ्चनम् ॥ ९५ ॥  
  
प्। ६८)  
  
दद्यादाचार्यहस्ते तु शिवलोकमवाप्नुयात् ।  
दीक्षाविधिरिति प्रोक्तम् अभिषेकमतः शृणु ॥ ९६ ॥  
  
इति वीरतन्त्रे दीक्षाविधिः नवमः पटलः ॥ ९ ॥  
  
    
  
पितामहः ॥  
  
दीक्षितानां तु शिष्याणां पापकर्मविशुद्धये ।   
अभिषेकं कथं देव तत्सर्वं वद मे प्रभो ॥ १ ॥  
  
ईश्वरः ॥  
  
यक्तमन्यस्य या दृष्टं तत्सर्वं वक्ष्यतेधुना ।  
सुमुहूर्ते सुलग्ने च योगे च करणान्विते ॥ २ ॥  
  
देवाग्रे मण्डपं कुर्यात्पूर्वोक्तविधिना सह ।  
अथाङ्कुरार्पणं कुर्याल्लक्षणेन समन्वितम् ॥ ३ ॥  
  
पालिका घटिका चैव शरावं च त्रिधा भवेत् ।  
नीवारं यवशाली च तिलं वैणवमेव च ॥ ४ ॥  
  
श्वेतशाली महाशाली मुद्गमाषकुलस्थकम् ।  
कलमाशालियवोक्तं वा सर्षपं शिम्बमेव वा ॥ ५ ॥  
  
निष्पावं च प्रियङ्गुश्च ग्राहयेल्लक्षणान्वितम् ।  
पयसा क्षालयेद्विप्र ! प्राच्यादीनां तु बापयेत् ॥ ६ ॥  
  
सोमकुम्भं तु विप्रेन्द्र स्थापयेन्मध्यमेव च ।  
सवस्त्रं सहिरण्यं च सकूर्चं सापिधानकम् ॥ ७ ॥  
  
आचार्यश्च शुचिर्भूत्वा सोष्णीषः सोत्तरीयकः ।  
बीजानि वाथयेत्तत्र ताम्बूलं दापयेत्ततः ॥ ८ ॥  
  
प्। ६९)  
  
ततो मण्डपसंस्कारं पुण्याहं वाचयेत्ततः ।  
अष्टोत्तरशतं वापि पञ्चाशत्पञ्चविंशतिः ॥ ९ ॥  
  
अधमं नवकुम्भांश्च स्थापयेद्देशिकोत्तमः ।  
सूत्रपात्रं तु कर्तव्यं शालिना विकिरेत्ततः ॥ १० ॥  
  
अष्टद्रोणसमायुक्तं तदर्धं तण्डुलैरपि ।  
तण्डुलार्धतिलैर्लाजादर्भैश्चैव परिस्तरेत् ॥ ११ ॥  
  
मध्यमे शिवकुम्भं तु स्थापयेच्छिवमन्त्रतः ।  
स सूत्रान्सापिधानांश्च स वस्त्रान्हेमसंयुतान् ॥ १२ ॥  
  
वर्धनीं तस्य वामे तु गौरी बीजेन संयुतम् ।  
सव्यादीशानपर्यन्तं स्थापयेदष्टकुम्भकान् ॥ १३ ॥  
  
प्रधाने कुम्भे शिवः पूज्यो वर्धन्यामम्बिकां न्यसेत् ।  
अनन्तेशश्च सूक्ष्मश्च शिवोत्तमश्चैकनेत्रकः ॥ १४ ॥  
  
एकरुद्रस्त्रिमूर्तिश्च श्रीकण्ठश्च शिखण्डि च ।  
अधिदेवास्समाख्याता द्रव्याणां च शृणुष्व च ॥ १५ ॥  
  
प्रधाने कलशे विप्र नवरत्नं क्षिपेत्ततः ।  
वर्धनीं गौरिबीजेन सुवर्णं तत्र निक्षिपेत् ॥ १६ ॥  
  
स्वर्णं रजत ताम्रं च * * * त्र पुसीसकम् ।  
आरकूटं च विपुलं कांस्यं पूर्वं न्यसेत्ततः ॥ १७ ॥  
  
आग्नेय्यां कलशे विप्र नवधातूंश्च विन्यसेत् ।  
हरितालं च * * * * * * * चनातिलाम् ॥ १८ ॥  
  
प्। ७०)  
  
माषकं चैव सौराष्ट्रं रसपङ्कैकतुं ततः ।  
रसेन नवकं चैव विन्यसेत्तु विशेषतः ॥ १९ ॥  
  
वृक्षपत्रं च विप्रेन्द्र दक्षिणे कलशे न्यसेत् ।  
पालाशं चादि खदिरं तार्क्ष्य न्यग्रोधमेव च ॥ २० ॥  
  
पिप्पलं पनसं बिल्वं शिरीषं (चं)पकमेव च ।  
नैर्-ऋते स्थापिते कुम्भे पुष्पाणां नवकं न्यसेत् ॥ २१ ॥  
  
नद्याश्चोभयतीरे च नागवल्लीकरी * * ।  
  
वारुणे स्थापिते कुम्भे पुष्पाणां नवकं न्यसेत् ।  
पङ्कजं चम्पकं चैव कुमुदं नीलोत्पलं तु वा ॥ २३ ॥  
  
पाटली करवीरं च रक्तोत्पलमेव च ।  
नन्द्यावर्तं च घातं च नवपुष्पमिहोच्यते ॥ २४ ॥  
  
वायव्यां चैव कुम्भेषु गन्धपुष्पादि विन्यसेत् ।  
चन्दनं कुङ्कुमं नीलोत्पलं खगजानश्च वानरम् ॥ २५ ॥  
  
तक्कालारजकं पत्रं विन्यसेत्स्वस्वनामतः ।  
सौम्यायां स्थापिते कुम्भे नवबीजानि विन्यसेत् ॥ २६ ॥  
  
यववेणुप्रियङ्गुश्च शालिनीवारमेव च ।  
गोधूमयवमुद्गांश्च सर्षपं च यथाक्रमम् ॥ २७ ॥  
  
ऐशान्यां कुम्भमेवं तु ओषधीनां क्रमान्न्यसेत् ।  
लक्ष्मी च सहादेवी च विष्णुक्रान्तिं त्रयम्बला ॥ २८ ॥  
  
प्। ७१)  
  
इन्द्रपर्णं शङ्खपुष्पं सूर्यावर्तं च गन्धिकाः ।  
विन्यसेत्तु विशेषेण स्वस्वनामानुमन्त्रतः ॥ २९ ॥  
  
एकाशीतीनि कुम्भानि कारयेद्या विशेषतः ।  
अष्टदिक्षु च होमः स्याल्लक्षणेन समन्वितम् ॥ ३० ॥  
  
अथवा पञ्चहोमं स्यादीशान्यां च चतुर्दश ।  
पलाशखदिराश्वत्थ प्लक्षन्यग्रोध बिल्वकैः ॥ ३१ ॥  
  
औदुम्बरशमी चैव पूर्वादि परिकल्पयेत् ।  
समिदाज्यचरुन्लाजान्यवशालितिलानपि ॥ ३२ ॥  
  
प्रियं सिद्धार्थकश्चैव प्रत्येकं तु सहस्रकम् ।  
यावद्वै कुम्भसङ्ख्या तु तावत्सङ्ख्या तु होमयेत् ॥ ३३ ॥  
  
अष्टोत्तरशतं वापि पञ्चाशत्पञ्च विंशतिः ।  
यागस्थानस्य वारुण्यां महादेवस्य * * * * ॥ ३४ ॥  
  
होमं कुर्यात्तु विप्रेन्द्र शिवदीक्षा समायुताम् ।  
अध्ययनं च कर्तव्यं चतुर्वेदैश्चतुर्दिशि ॥ ३५ ॥  
  
गन्धैः पुष्पैश्च धूपैश्च शिवं सम्पूजयेत्ततः ।  
यागस्थानस्य वारुण्यां महादेवस्य पूर्वतः ॥ ३६ ॥  
  
अभिषेकं कारयेत्तत्र प्रासादेन तु मन्त्रतः ।  
ब्रह्मैरङ्गैश्च संयुक्त व्योमव्या(पि)समायुतम् ॥ ३७ ॥  
  
अभिषेकं कारयेत्तत्र शिष्यदेहं विशेषतः ।  
गन्धपुष्पादिना पूज्य प्रासादेन तु मन्त्रतः ॥ ३८ ॥  
  
प्। ७२)  
  
तत्रैव भोजयेच्छैव विप्रान्देशिकः शिष्यसंयुतः ।  
सा वर्णक * अत्राद्य * न्त सिंहहनि भोजनम् ॥ ३९ ॥  
  
दीक्षोपकरणं सर्वं देशिकाय प्रदापयेत् ।  
  
पावपादुकन्तया ।  
  
माहिषाल्गोश्चदासी च धान्यान्वस्त्रांश्च सर्वशः ।  
आचार्याय प्रदातव्यं मानं च निवेदयेत् ॥ ४१ ॥  
  
भोजनं पायसं दद्यात्क्षीरेणैव पूरितम् ।  
सगुलं गोघृतैर्युक्तं कदलीफलसंयुतम् ॥ ४२ ॥  
  
अनेकोपदंश संयुक्तं प्रासादेनादिमन्त्रतः ।  
आचार्यःशिष्यसंयुक्तं भोजयेद्विधिपूर्वकम् ॥ ४३ ॥  
  
समयाद्भोजयेत्तत्र तत्राग्रे तु बलिङ्क्षिपेत् ।  
लाजान्त संयुक्तमपूवं घृतसंयुतम् ॥ ४४ ॥  
  
देशिकेन बलिं दद्याच्चरुणा दधि संयुतम् ।  
चतुष्पथे पथे चैव द्विपथेकै च विधिरवे ॥ ४५ ॥  
  
सर्वदेवालयं चैव पञ्चरात्रं तु पूजयेत् ।  
एवमेवक्रमेणैव अभिषेकं तु कारयेत् ॥ ४६ ॥  
  
सर्वमङ्गलमाङ्गल्यं सर्वव्याधिनिवारणम् ।  
विधिना कारयेद्यस्तु तस्य मृत्युर्न विद्यते ॥ ४७ ॥  
  
एवं यः कुरुते मर्त्यः शिवलोकमवाप्नुयात् ।  
अभिषेकं मया प्रोक्तं शैवाचारं ततः शृणु ॥ ४८ ॥  
  
इति वीरतन्त्रे षट्सहस्रसंहितायाम् अभिषेको नामदशमः पटलः ॥ १० ॥  
  
  
प्। ७३)  
  
आचार्यस्यादिशैवादि महाशैवानुशैवकान् ।  
कीदृशानीह सर्वं तद्वक्तुं सर्वमिहार्हसि ॥ १ ॥  
  
ईश्वरः ।  
  
त्रैवर्णिकानां शैवानाम् आचाराः षोडश क्रियाः ।  
निषेकादि सपिण्डान्तं श्रूयतां कमलासन ॥ २ ॥  
  
अत्रैवोदाहरन्तीममग्निमुखं द्विजोत्तम ! ।  
शुचौ देशे समं कृत्वा सितान्विन्यसेत्ततः ॥ ३ ॥  
  
तुषाङ्गारकलोहं च केशकीटं च वर्जिता ।  
हस्तमात्रेण विप्रेन्द्र कुर्याद्वै स्थण्डिलं ततः ॥ ४ ॥  
  
त्रिप्राचीनमुदीचीनं सकले * * लेखयेत् ।  
व्यपोष्य कलशं तत्र हस्तौ प्राक्षालयेत्ततः ॥ ५ ॥  
  
अथवाग्निं समाभूय श्रोत्रियस्य गृहेथवा ।  
व्याहृत्यावानयेदग्निं षोल्कालयेत्ततः ॥ ६ ॥  
  
जुष्टोदमूना मन्त्रेण उपस्थानं करोति च ।  
परिस्तीर्य ततो दर्भैर्हस्तमात्रैश्चतुर्दिशि ॥ ७ ॥  
  
पूर्व * न्तु नवानां तु * * * * चतुर्दिशि ।  
दक्षिणानुत्तरानग्रानधस्ताद्विन्यसेत्ततः ॥ ८ ॥  
  
प्रागुदग्विन्यसेद्दर्भानुपरिष्टात्तु विन्यसेत् ।  
परीधीन्हस्तमात्रेण * * * * * चैव हि ॥ ९ ॥  
  
दक्षिणे पश्चिमे चैव उत्तरे विन्यसेत्ततः ।  
हृदयेन तु दर्भांश्च परिधी शिखया सह ॥ १० ॥  
  
प्। ७४)  
  
ऊर्ध्वं सन्धाद्वयं चैव शिरोमन्त्रेण विन्यसेत् ।  
दर्भोपरिन्यसेद्विप्र शरावं समिधा सह ॥ ११ ॥  
  
आज्यं चैव तु विप्रेन्द्र साधयेद्धृदयेन तु ।  
प्रोक्षयेदम्भसा चैव गन्धपुष्पादिनार्चयेत् ॥ १२ ॥  
  
तूष्णीं पात्रं समुत्तीर्य प्रोक्षयेदम्भसा पुनः ।  
स्थण्डिलादक्षिणे भागे ब्राह्मणान्भोजयेत्ततः ॥ १३ ॥  
  
प्रणीतामुत्तरे स्थाप्य गन्धपुष्पादिनार्चयेत् ।  
द्वेदर्भाग्रसमायुक्तं तिरः पवित्रं विन्यसेत् ॥ १४ ॥  
  
आज्यस्थाल्यां न्यसेदाज्यं पश्चादङ्गारके न्यसेत् ।  
दर्भानेकेर विप्रेन्द्र आज्याधिश्रवणं भवेत् ॥ १५ ॥  
  
द्वेदर्भाग्रसमायुक्तमग्निना द्योतयेत्ततः ।  
स्रुवं चैव तु दर्भांश्च मार्जयेद्देशिकोत्तमः ॥ १६ ॥  
  
तस्मात्सूत्रेण होतव्यम् अग्निमुखं विशेषतः ।  
परिषेचनं ततः कुर्याद्धृदयेन समन्वितम् ॥ १७ ॥  
  
इध्मं षोडशसंयुक्तं तूष्णीमग्नौ निधापयेत् ।  
प्रजापतये स्वाहेति स्रुवेणैव तु होमयेत् ॥ १८ ॥  
  
स्वाहेति परिधीसन्धौ स्पृशन्ती * * * * * ।  
अथाज्यभागं होतव्यम् अग्नेस्वाहेति मन्त्रतः ॥ १९ ॥  
  
उत्तरां च पूजाढ्यं होतं देदा * * * * * ।  
युक्तौ वहादि षड्भिश्च भूयते क्रमशोधनम् ॥ २० ॥  
  
प्। ७५)  
  
व्याहृतिं जुहुयात्तत्र प्रसादेन तु होमयेत् ।  
  
इत्यग्निमुखं समाप्तम् ॥  
  
ऋतुस्नातानां स्त्रीणां च ऋटुसङ्गमनं शृणु ॥ २१ ॥  
  
ऋतुस्नातायास्त्रियाश्चैव हृदयेनाभिषेचयेत् ।  
तत्र चाग्निमुखं कार्यम् ऊर्ध्ववक्त्रं चतुर्भुजम् ॥ २२ ॥  
  
त्रिणेत्रैर्युक्तमेवं स्याच्छिवेदशाहुतिं ददेत् ।  
हृदयेन तु मन्त्रेण हूयते क्रमशोधनम् ॥ २३ ॥  
  
आज्यस्थाल्यां स्रुवेणाज्यं नैर्-ऋत्यां स्रावयेत्क्षितिम् ।  
एवमेव प्रकारेण राक्षसानां तु तृप्तये ॥ २४ ॥  
  
अनुयाजित निक्षिप्य आमोपयामि तत्र च ।  
अयन्तयोनिरित्याश्च अग्नयेराज्ञया तनु ॥ २५ ॥  
  
इत्येते नैव मन्त्रेण आत्ममारोपणं भवेत् ।  
प्रणीतस्योष्ठ प्रक्षाल्य प्रोक्षिण्यामुदकेन तु ॥ २६ ॥  
  
दशदिक्षु विसृज्याथ ऊर्ध्वश्चैव पितामह ! ।  
वर्धनीं व्यापयेत्तत्र प्रोक्षयेदम्भसा ततः ॥ २७ ॥  
  
तस्या रात्रौ स्त्रीणां च क्षीरभोजनमुत्तमम् ।  
शयने शाययेत्तत्र दम्पतिभ्यां समन्विते ॥ २८ ॥  
  
प्रजापतिस्त्रिधा शय्या मन्त्रैश्चैवाभिमन्त्रयेत् ।  
विष्णुर्योनिति मन्त्रेण मूललिङ्गं भवन्ति वै ॥ २९ ॥  
  
अहं गर्भमादधादहमस्मिन्निति संयुतः ।  
योनिसङ्गमनं कुर्यादुक्तरेत स संयुतम् ॥ ३० ॥  
  
प्। ७६)  
  
दिने युग्मे पुमानश्चेदयुग्मे स्त्री प्रजायते ।  
सोमाभिवर्ध इत्युक्तं तदस्याङ्गं च तिष्यति ॥ ३१ ॥  
  
निषेकमेतदुद्दिष्टं तव स्नेहाद्विशेषतः ॥ ३१ � ॥  
  
इति वीरतन्त्रे ऋतु सङ्गमनविधिः एकादशः पटलः ॥ ११ ॥  
  
  
गर्भाधानविधिं वक्ष्ये समासाच्छृणु साम्प्रतम् ।  
रोहिणी रेवतीहस्ता श्रवणं चाननायकम् ॥ १ ॥  
  
स्वातीशतभिष(ज)मुत्तरत्रयमेव च ।  
सौम्य जीवसितेन्दूनां द्रेक्काणावसांशकम् ॥ २ ॥  
  
अहं गर्भं विधामीति गर्भं ध्यायीत तत्वतः ।  
पुरुषं जीवनामेति प्रदक्षिणमथाचरेत् ॥ ३ ॥  
  
असुप्तकेपि गर्भे तु अग्निमुखं च कल्पयेत् ।  
सद्येन होमयेत्तत्र पञ्चविंशतिराहुतिः ॥ ४ ॥  
  
ज्येष्ठश्रेष्ठाश्रविष्ठा च होतव्यं तु तथैव च ।  
ततः पङ्क्ति विप्रेन्द्र सकलीकृतविग्रहः ॥ ५ ॥  
  
पुरुषेणोदस्पर्श गर्भाधानं भवन्ति वै ॥ ५ � ॥  
  
इति वीरतन्त्रे गर्भाधानविधिः द्वादशः पटलः ॥ १२ ॥  
  
  
प्। ७७)  
  
अथ पुंसवनं वक्ष्ये शृणु तत्वं तपोधन ।  
मासद्वयान्ते कर्तव्यं सर्वालङ्कार संयुतम् ॥ १ ॥  
  
पुष्ये वा श्रवणे वापि कुर्यात्पुंसवनं बुधः ।  
गुरुशुक्रबुधज्ञानाम् उदयं शस्तमेव च ॥ २ ॥  
  
चन्द्रोदयं प्रशस्तं हि ग्रहा नेष्टास्तु चाष्टमे ।  
अङ्कुराणीह कर्तव्यं पुण्याहं वाचयेत्ततः ॥ ३ ॥  
  
कौतुकं बन्धयेत्तत्र विश्वेत्वेति हि मन्त्रतः ।  
अग्निमुखं समास्तीर्य युक्तो वाहादि भूयते ॥ ४ ॥  
  
प्रजापते न त्वदेतानि चरु होमं तु कारयेत् ।  
गर्भौ अग्नौ विधानं तु आज्याहुतिमथाचरेत् ॥ ५ ॥  
  
वामदेवेन मन्त्रेण हूयते तु शताष्टकम् ।  
न्यग्रोधौदुम्बराश्वत्थ पलाशं खादिरा सह ॥ ६ ॥  
  
आज्येन वामदेवेन नववस्त्रं निधापयेत् ।  
दक्षिणे चैव नासा च अस्मै देवान मन्त्रतः ॥ ७ ॥  
  
नासौधोप विप्रेन्द्र नारीमावद्यतेत्र च ।  
प्राचीनं वाप्युदीचीनं च्छेददर्शपं ततः ॥ ८ ॥  
  
पञ्चब्रह्मेण वास्यांश्च विसृज्यति * तस्ततः ।  
ध्रुवायेतत्यरुन्धत्यामिति ब्रुवन्दर्शयेत्ततः ॥ ९ ॥  
  
तद्दृश्यते तदा विप्रमृद्धेमसराजतम् ।  
स्त्रिधर्मस्या तु स्त्रीणां तु कुरुते नात्र संशयः ॥ १० ॥  
  
प्। ७८)   
  
हरणं बन्धनं वापि चोतकं हन्तु क्रिया ।  
तीर्थानां तु नखाकोश वानादिरेव च ॥ ११ ॥  
  
नोदं ततोम्भसा स्नानं न च श्वश्रूणि वापयेत् ।  
अन्तर्वर्त्न्याः पतिः कुर्यान्न प्रजा भवति श्रुवम् ॥ १२ ॥  
  
इति वीरतन्त्रे पुंसवनविधिः त्रयोदशः पटलः ॥ १३ ॥  
  
  
  
सीमन्तं तु प्रवक्ष्यामि शृणुष्व कमलासन ।  
मासाच्चतुष्टये प्राप्ते षण्मासे वापि कारयेत् ॥ १ ॥  
  
प्र * * गर्भांश्चैव सीमन्तं कारयेत्ततः ।  
रोहिण्यां चैव पुण्ये च उत्तरा च पुनर्वसु ॥ २ ॥  
  
हस्तश्रवणरेवत्यां मृगशीर्ष(क)मेव च ।  
सीमन्तोन्नयनं कुर्याच्छुभास्ये शुभलग्नके ॥ ३ ॥  
  
सिंह वृश्चिकजीवः स्यादष्टमे ग्रहवर्जितम् ।  
पुण्याहं वाचयेत्तत्र अग्निमुखं च कारयेत् ॥ ४ ॥  
  
जयाहुतिश्च कुर्वीत धाताददातु नो रयिम् ।  
आज्या हुतिं करिष्यामि * * * * * * * * ॥ ५ ॥  
  
अघोरेण तु मन्त्रेण हूयतेष्टशतं ततः ।  
कामयेदिति मन्त्रेण राविखरेणखयेत् ॥ ६ ॥  
  
वास्तोके मयन्तिंश्च दर्भाङ्कुरेण लेखयेत् ।  
सिनीबली खमन्त्रेण औदुम्बरेण होमयेत् ॥ ७ ॥  
  
प्। ७९)  
  
रुद्रदेवेति मन्त्रेण यवनैव तु लेखयेत् ।  
वनवासी चासीव पाश्वेतिकेशार्वनिलं बध्यते ततः ॥ ८ ॥  
  
सोम एव न राजेति स्त्रीणां चैव तु कारयेत् ।  
शेषं पुंसवनादेव कर्तव्यं स्यात्सुरोत्तम ॥ ९ ॥  
  
इति वीरतन्त्रे सीमन्तविधिः चतुर्दशः पटलः ॥ १४ ॥  
  
    
  
विष्णुबलिं प्रवक्ष्यामि शृणुयास्तु पितामह ।  
पुण्याहं वाचयित्वा तु विष्णुमभ्यर्चयेत्ततः ॥ १ ॥  
  
विष्णुमावाहयेत्तत्र व्याहृत्या घोरमन्त्रतः ।  
अग्निमुखं च सङ्कल्प्य पूर्ववल्लक्षणान्वितम् ॥ २ ॥  
  
आपोहिष्ठेति मन्त्रेण अर्घ्यं दत्वा विशेषतः ।  
केशवं नारायणं चैव गोविन्दं माधवं तथा ॥ ३ ॥  
  
विष्णुं मधुसूदनं चैव त्रिविक्रमं वामनं तथा ।  
श्रीधरं च हृषीकेशं पद्मनाभं तथैव च ॥ ४ ॥  
  
दामोदरं च विप्रेन्द्र नामद्वादशमेव च ।  
चरुभोजनं च कर्तव्यं याद्धृदवसानके ॥ ५ ॥  
  
षड्भिर्विष्णोर्नुकं चैव अन्नाहुतिमिहोच्यते ।  
आज्याहुतिस्तथैवं स्यात्पुण्याहं वाचयेत्ततः ॥ ६ ॥  
  
अष्टानां ब्रह्मचारीणां भोजयेत्तु विशेषतः ॥ ६ � ॥  
  
इति वीरतन्त्रे विष्णुबलिविधिः पञ्चदशः पटलः ॥ १५ ॥  
  
  
  
जातकर्मविधिं वक्ष्ये सर्वकामार्थसाधनम् ।  
अभिजातं कुमारं च दर्शयेद् हृदयेन तु ॥ १ ॥  
  
अस्त्रेणैव तु मन्त्रेण नाभिं छित्वा विशेषतः ।  
अद्भ्यस्सम्भूतमन्त्रेण स्नापयेद्विधि पूर्वकम् ॥ २ ॥  
  
अङ्गादङ्गादिनि ब्रह्म मूर्ध्नि जिघ्रति देशिकः ।  
ईशानादिमन्त्राणां मूर्ध्नि जिघ्रतिमुच्यते ॥ ३ ॥  
  
दक्षिणे चैव श्रोत्रे च तत्पुरुषं जपेत्ततः ।  
अश्वाभव परशुभं जप्त्वा चैव विशेषतः ॥ ४ ॥  
  
नक्षत्र नाम वक्ष्यामि अह्निया पुनमन्त्रतः ।  
ब्रूहितान्तेन सम्प्रार्च्यां हिरण्येन समायुतम् ॥ ५ ॥  
  
व्यापकेन पुनश्चैव स्नापयेत्तु यथाविधि ।  
आयुरारोग्यमेधावीति प्राशयेत् ॥ ६ ॥  
  
मातुर्हस्ते ददामीति वितत्वं च वा जपेत् ।  
यस्तेस्तेनेमिमन्त्रेण मातुस्सव्यस्तनेत्रेण मातुस्तनं ददेत् ॥ ७ ॥  
  
पूर्णोदकुम्भ * * * * शिरःस्थाने विन्यसेत् ।  
स चैवं स्थापयित्वा तु अग्निमुखं च कल्पयेत् ॥ ८ ॥  
  
आपः सुप्तेन तु मन्त्रेण पक्वाहुतिरिहोच्यते ।  
हरिहरं च मुच्च * * प * * तथैव च ॥ ९ ॥  
  
ईशानेन तु मन्त्रेण अष्टाशताहुतिं हुनेत् ।  
सद्यं च कमनाय अश्वत्थापर्णसंयुतम् ॥ १० ॥  
  
प्। ८१)  
  
हुतशेषं च विप्रेन्द्र बलिं दद्याद्विशेत् ।  
  
आवेशनाव्यत्र खीफलीकरण होमयेत् ॥ ११ � ॥  
  
इति वीरतन्त्रे जातकर्मविधिः षोडशः पटलः ॥ १६ ॥  
  
    
  
नामकरणं वक्ष्यामि शृणुष्व कमलासन ।  
उत्तरारेवतीहस्ता शतभिषङ्मूलपुष्यकाः ॥ १ ॥  
  
पुनर्वसुश्रवणं स्याद्रोहिणी मृगशीर्षकम् ।  
श्रविष्ठा चोनति नक्षत्रात्प्रशस्ता नामकर्मणि ॥ २ ॥  
  
अग्निमुखं च सङ्कल्प्य विधिवद्देशिकस्तथा ।  
ईशानं प्राजापत्ये नामकरणं च भूयते ॥ ३ ॥  
  
स्वस्ति मूर्ध्नि च जप्त्वा तु युगाक्षर शिवान्तकम् ।  
मार्गसीर्षे तु पुष्येशं शम्भुरिति स्मृतः ॥ ४ ॥  
  
माघे महेश्वरं नाम महादेवं तु फाल्गुने ।  
चैत्रे तु स्थाणु नामं च वैशाखे तु शिवस्तथा ॥ ५ ॥  
  
ज्येष्ठे पशुपतिं नाम चाषाढे चोग्रनामतः ।  
श्रवणे सर्वनामं तु भाद्रमासे त्रियम्बकम् ॥ ६ ॥  
  
अश्वनीश्वरनामं च कृत्तिका रुद्र नामतः ।  
एतेषां नाममुच्चार्य गुरोर्नामस्तु वाचयेत् ॥ ७ ॥  
  
प्। ८२)  
  
नामकरणं च मेवं तु कर्तव्यं स्यात्सुरोत्तम ॥ ७ � ॥  
  
इति वीरतन्त्रे नामकरणविधिः सप्तदशः पटलः ॥ १७ ॥  
  
  
निष्क्रमण विधिं वक्ष्ये मालाचश्शारु उच्यते ।  
अश्विनी सोमदैवत्यं रेवती च पुनर्वसु ॥ १ ॥  
  
श्रवणं च श्रविष्ठा च हस्तस्वात्यनुराधकः ।  
चित्रादिरुत्तराश्चैव शतभिषग्रोहिणी तथा ॥ २ ॥  
  
पुष्यं चैव नक्षत्रा प्रशस्ता नैष्क्रमणं ततः ।  
दशमस्था ग्रहाश्चैव नेष्टास्सर्वप्रयत्नतः ॥ ३ ॥  
  
शुभे मुहूर्ते मङ्गल्ये अग्निमुखं च कारयेत् ।  
ईशानेन तु मन्त्रेण स्वस्यात्रेण जुहोति च ॥ ४ ॥  
  
बाह्ये गोचर्ममात्रेण गोरोचनोलोप्यलिप्य च ।  
सिकतैः स्थण्डिलं कृत्वा अश्वत्थं स्थापयेत्ततः ॥ ५ ॥  
  
स्वान्निग्रहान्नामयन्तीति एवमेव विधीयते ॥ ५ � ॥  
  
इति वीरतन्त्रे उपनिष्क्रमणविधिरष्टादशः पटलः ॥ १८ ॥  
  
  
अथान्नप्राशनं वक्ष्ये समासात्सुतपोधन ।  
षष्ठमे मासि सम्प्राप्ते अन्नप्राशनमेव च ॥ १ ॥  
  
अश्वी मृगशिरश्चैव रेवती च पुनर्वसु ।  
श्रवणं च श्रविष्ठा च हस्तस्वात्यनुराधकः ॥ २ ॥  
  
प्। ८३)  
  
चित्रा त्रिरुत्तरा चैव शतभिषग्रोहिणी तथा ।  
पुष्यं चैव तु नक्षत्रा प्रशस्ताश्चान्न भोजने ॥ ३ ॥  
  
दशमस्था ग्रहास्सर्वे नेष्टास्सर्वप्रयत्नतः ।  
पूर्वेद्युर्भोजयेद्विप्रान्युग्मं नादिमुखं ततः ॥ ४ ॥  
  
पुत्रं गन्धादिना चैव अलङ्कृत्य विशेषतः ।  
शुभं सम्पूजयेत्तत्र चित्रेणच्छादयेत्तथा ॥ ५ ॥  
  
आचमनं तु पुनर्गच्छेत् पिता तत्पुरुषेण तु ।  
पुत्र च मूर्ध्नि मध्ये तु अतिजिघ्रत्प्रतिपद्मजः ॥ ६ ॥  
  
अग्निमुखं च सङ्कल्प्य अग्निसूक्तेन संयुतम् ।  
पञ्चब्रह्मसमायुक्तं गोमये सप्त चाहुतिः ॥ ७ ॥  
  
अहमस्मिनिति मन्त्रेण दध्याज्यमधु संयुतम् ।  
यामात ओषधीस्तेति मधुनो मधुनोप्य च ॥ ८ ॥  
  
सुमुहूर्ते सुलग्ने च भोजयेत्पायसं ततः ।  
ब्राह्मणान्भोजयेत्तत्र आचार्यं पूजयेत्ततः ॥ ९ ॥  
  
इति वीरतन्त्रे अन्नप्राशनविधिरेकोनविंशः पटलः ॥ १९ ॥  
  
चौलकर्मविधिं वक्ष्ये आयुरारोग्यवर्धनम् ।  
  
चित्राश्रविष्ठहस्ता च रेवती श्रवणाः शुभाः ।  
पुष्या पुनर्वसू चैव मृगशीर्षकमेव च ॥ २ ॥  
  
प्। ८४)  
  
एते चैवा शुभाः प्रोक्ता अष्टमे वा हवजत ।  
पुण्याहं वाचयेत्तत्र कुरु ब्राह्मण भोजनम् ॥ ३ ॥  
  
अग्निमुखं समास्तीर्य गन्धपुष्पादिनाऽर्चयेत् ।  
एके सिनोऽतिनक्तं च इति हुत्वा हुतिं ततः ॥ ४ ॥  
  
हृदयेना रोहणं प्रोष्ठम् आज्यमथाचरेत् ।  
ईशानेन तु मन्त्रेण पञ्चाशज्जुहुयात्ततः ॥ ५ ॥  
  
कुमारस्योत्तरे पार्श्वे माता हस्तेऽपि गोशकृत् ।  
पिण्डं साक्षत संयुक्तं शरावे साधयेत्ततः ॥ ६ ॥  
  
शीतोष्ण वारिणा चैव आपनुन्दन्तु जीवसे ।  
केशाश्च सेचयेत्तत्र कुंशेन प्रोक्षयेत्ततः ॥ ७ ॥  
  
देशिको वापयेत्पूर्वं पश्चान्नापितपूर्वकम् ।  
कर्ममध्ये शिखांस्थाप्य गवामभिमुखं ततः ॥ ८ ॥  
  
दर्भोदुम्बरमूले वा केशांश्च निर्वपेत्ततः ।  
कुमारं स्नापयेत्तत्र प्रोक्षयेद्धृदयेन तु ॥ ९ ॥  
  
स्वस्ति वाचकसंयुक्तं दद्यादाचार्यदक्षिणाम् ॥ ९ � ॥  
  
इति वीरतन्त्रे चौलविधिर्विंशतिः पटलः ॥ २० ॥  
  
  
उपनयनं प्रवक्ष्यामि आयुरारोग्यवर्धनम् ।  
गर्भाष्टमेषु विप्राणां राजन्यैकादशं ततः ॥ १ ॥  
  
द्वादशेषु च वैश्यानां वसन्ते कारयेत्ततः ।  
षोडशाब्दाविधिंश्चैव ब्राह्मणान्भोजयेत्ततः ॥ २ ॥  
  
प्। ८५)  
  
रोहिण्यां हस्तचित्रे च उत्तरास्वानुराधके ।  
स्वाती मृगशिराश्चैव पुनर्वसुः प्रकीर्तितः ॥ ३ ॥  
  
वृषे च मिथुने चैव कन्या कर्कटके तथा ।  
स्नानं कृत्वा तु विप्रेन्द सर्वं चाभि प्रदक्षिणम् ॥ ४ ॥  
  
यज्ञोपवीतमन्त्रेण दद्याद्यज्ञोपवीतकम् ।  
अग्निमुखं च सङ्कल्प्य गन्धपुष्पादिनार्चयेत् ॥ ५ ॥  
  
अग्नेरुत्तरतो मानमधिष्ठाने च पीडयेत् ।  
यावत्कुन्तन्ततावत्या वस्त्रयुग्मं तु वेष्टयेत् ॥ ६ ॥  
  
यादुक्तेनेति मन्त्रेण * * * * * बन्धयेत् ।  
आपञ्च आचमित्रस्य कृष्णाजिनं ददेत्ततः ॥ ७ ॥  
  
पलाशदण्डं हस्तेपि यस्मिन्भूतं च दापयेत् ।  
देवस्यत्वेति सव्येन पक्वाहुतिमथाचरेत् ॥ ८ ॥  
  
यद्यंहंसामघोरेण आज्याहुतिमथाचरेत् ।  
ब्रह्मसूक्तेन हुत्वा तु हुत्वा व्याहृति नामतः ॥ ९ ॥  
  
पलाशपत्रे चान्नं तु नीलग्रीवेति दापयेत् ।  
चतसॄः पलाशसमिधो होतव्यं नीचजीविना ॥ १० ॥  
  
अग्ने व्रतपते चैव वायो व्रतपतेति च ।  
आदित्य व्रतपते चैव व्रतानां व्रतपतेपि च ॥ ११ ॥  
  
तच्छकेयं तन्मेराध्यतां जुहुयात्क्रमशस्ततः ।  
अग्नेर्दक्षिणतः स्थाप्य अस्त्रेणाभ्युक्षयेत्ततः ॥ १२ ॥  
  
प्। ८६)  
  
जयादिरभ्यधानं च राष्ट्रभृच्चैव होमयेत् ।  
ब्रह्मचार्यस्याभिमुखं सावित्रीं च जपेत्ततः ॥ १३ ॥  
  
हुतशेषं ब्रह्मचारिं च सावित्र्या प्राशयेत्ततः ।  
तत्काले मण्डलं लिख्य यथा विधिपुरस्सरम् ॥ १४ ॥  
  
शिवं सम्पूजयेत्तत्र नैवेद्यं दापयेच्छिवे ।  
मण्डलस्योत्तरे भागे कलशांस्थापयेत्ततः ॥ १५ ॥  
  
स्थापयेच्छालिमध्ये तु स्नापयेच्छिवमन्त्रतः ।  
ईशानादिव्याहृतिभिर्नवसमिधा समायुतम् ॥ १६ ॥  
  
अग्नौ तु होमयेत्तत्र यथा विधिपुरस्सरम् ।  
आचार्यं पूजनं कुर्याद्गोभूमीकाञ्चनादिभिः ॥ १७ ॥  
  
भिक्षापात्रं समानीय दद्यान्माणवके करे ।  
अर्घ्येणैव तु मायांश्च दद्यान्माणवके ततः ॥ १८ ॥  
  
शिखी वा तस्य वादी च शौचं कृत्वा विशेषतः ।  
प्रातः स्नात्वाऽप आचम्य सूर्यश्चेति जलं पिबेत् ॥ १९ ॥  
  
आपः पुनन्तु मन्त्रेण हृदयेन समन्वितम् ।  
अग्निश्चेति च सान्नेति काले काले पिबेत्ततः ॥ २० ॥  
  
दधिक्राविण्णेति मन्त्रेण अभिषिच्य ततो जलम् ।  
अञ्जल्योदकमादाय व्याहृत्या सूर्याभिमुखं सृजेत् ॥ २१ ॥  
  
उदकं ग्राहयेद्धस्ते प्रोक्षयेदस्त्रमन्त्रतः ।  
  
प्। ८७)  
  
प्राणायामत्रयं कृत्वा सावित्र्याष्टशतं जपेत् ॥ २३ ॥  
  
पूर्वसिद्धं समुत्तिष्ठन्नासीनापरमेव च ।  
मित्रस्समेत्य नयश्चि सिद्धसन्ध्योपस्थानमाचरेत् ॥ २४ ॥  
  
स्वगृहं प्रविशेद्धीमान्नित्यकर्म समाचरेत् ।  
अग्निं चैव परिस्तीर्य परिषेचनमाचरेत् ॥ २५ ॥  
  
जुषुन्नस्नं च मन्त्रेण भस्मना च त्रिपुण्ट्रकम् ।  
एवमेवक्रमेणैव सायं प्रातश्च होमयेत् ॥ २६ ॥  
  
आचार्यश्चोपदिश्येत् वेदशास्त्रं विशेषतः ।  
क्षारं च मधुमांसादि लवण चैव वर्जयेत् ॥ २७ ॥  
  
न दिवा चैव सुप्तं च न इच्छन्ति कदाचन ।  
एवमेव क्रमेणैव बलं प्रायेण नक्तकम् ॥ २८ ॥  
  
अग्नेरुत्तरतो भागे शालिना स्थण्डिलं कुरु ।  
द्वे स्त्रियौ समलङ्कृत्य श्रद्धा मेधा प्रयामिति ॥ २९ ॥  
  
गन्धमाल्यैरलङ्कृत्य धूपदीपबलिं ददेत् ।  
एवमेव क्रमं कुर्यादायुष्यं बलमाप्नुयात् ॥ ३० ॥  
  
चतुर्थे हनि विप्रेन्द्र ब्रह्मवृक्ष च वार्चयेत् ।  
अग्निमुखं च सङ्कल्प्य स्रुक्स्रुवे चेति मन्त्रतः ॥ ३१ ॥  
  
पलाश स्पर्शनं चैव सावित्रं च व्रतं चरेत् ।  
चतस्रसमिधा चैव पूर्ववद्धूपयेत्ततः ॥ ३२ ॥  
  
प्। ८८)  
  
प्रदक्षिणक्रमं कुर्यादीशानेनैव भूयते ।  
पलाशमूले दण्डं च अजिनं मौञ्जीमणि वा सखा ॥ ३३ ॥  
  
निक्षिपेत्सद्यमन्त्रेण अन्यमन्यं च धारयेत् ।  
अप आचम्य विप्रेन्द्र जयादिं हूयते ततः ॥ ३४ ॥  
  
ब्राह्मणान्भोजयेत्तत्र शिवदीक्षासमन्वितान् ॥ ३४ � ॥  
  
इति वीरतन्त्रे उपनयनविधिः एकविंशतिः पटलः ॥ २१ ॥  
  
  
श्रावण्यां चैव वक्ष्यामि पौर्णमास्यां विशेषतः ।  
नदीतटाके गत्वा तु नवर्षींस्तर्पयेत्ततः ॥ १ ॥  
  
प्रजापतिं काण्डर्षिं तर्पयेदेवमेव च ।  
अग्निमुखं च सङ्कल्प्य ऋषीणां च हूयते ॥ २ ॥  
  
सावित्रं च ततो भूत्वा वेदादींश्च हुनेत्क्रमात् ।  
पुनः परिषेचनं कृत्वा यथा विधि च हूयते ॥ ३ ॥  
  
केशश्व?श्रुवपनं कृत्वा चाचम्य देशिकः ।  
सहस्रसमिधां च हूयते क्रमशस्ततः ॥ ४ ॥  
  
अथवा सावित्रि रेवं स्याज्जपं च कुरुते सदा । ४ � ।  
  
इति वीरतन्त्रे उपाकर्मविधिः द्वाविंशति पटलः ॥ २२ ॥  
  
शुक्रीयं चैव वक्ष्यामि नदीतटाकतीरके ।  
स्नात्वा तु शुचिवासाश्च हुत्वा वै शुक्रियावृतः ॥ १ ॥  
  
प्। ८९)  
  
ब्रह्माङ्गेन (च) होतव्यं पलाशसमिधा सह ।  
गात्रं च वेष्ठकं कुर्यान्नववस्त्रेण देशिकः ॥ २ ॥  
  
रात्रौ जागरितं तत्र प्रभाते कर्म चारभेत् ।  
ब्राह्मणान्भोजयेत्तत्र शिवभक्तिसमन्वितान् ॥ ३ ॥  
  
इति वीरतन्त्रे शुक्रियव्रतविधिस्त्रयोविंशतिः पटलः ॥ २३ ॥  
  
समावर्तविधिं वक्ष्ये समासाच्छृणु पद्मजः ।  
स्वातीमूलानुराधा * * * * * * * स्तथा ॥ १ ॥  
  
हस्तरेवति रोहिण्या * * * मुत्तरात्रयम् ।  
ते नक्ष(त्रा)णि सुरश्रेष्ठ सप्तमे ग्रहवर्जितम् ॥ २ ॥  
  
अग्निमुखं च सङ्कल्प्य घृतमुक्त्वा विशेषतः ।  
मौञ्ज्या * * * * * * ब्रह्मचारिकरे ददेत् ॥ ३ ॥  
  
उदुम्बरस्य मूले तु मौञ्ज्यादि निक्षिपेद्बुधः ।  
कृष्णकेशा * * * * * * रोम तथैव च ॥ ४ ॥  
  
दर्शनं च विशोध्यैव स्नात्वा कालकरोति हि ।  
स्नातकस्य व्रतं चैव हुत्वा चैव विशेषतः ॥ ५ ॥  
  
अर्हन्ती पीतान्वानो पक्वाहुतिमथा चरेत् ।  
आज्याहुतिं मयामं तु सर्वानेव हुनेत्ततः ॥ ६ ॥  
  
हुतशेषं बिल्वशाखे तु तस्मात्सहस्रशाखया ।  
एवं मन्त्रमनुस्मृत्य बिल्वं चैव तु निक्षिपेत् ॥ ७ ॥  
  
प्। ९०)  
  
यथा व प्रवदीयन्ती चरु चैव प्रदर्शयेत् ।  
प्रतिवेशानिमन्त्रेण उदरं चोऽभिमन्त्रयेत् ॥ ८ ॥  
  
अञ्जनं दर्पणं चैव ईशानेन तु दर्शयेत् ।  
पूर्वस्यां दिशि शास्त्रेण दिव * तं च वन्दयेत् ॥ ९ ॥  
  
उत्तराभिमुखं गत्वा उपानच्छुत्रसंयुतः ।  
समावर्तन वृद्ध्यादि व्याहृत्याज्येन हूयते ॥ १० ॥  
  
पञ्चब्रह्मेण मन्त्रेण नवाहुतिं च हूयते ।  
पाणिग्रहण प्र * * तीर्या चैर्वा व्रीहिस्तुलाः ॥ ११ ॥  
  
अग्नये स्वाहेति प्रजापतये सायं चैव हूयते ।  
सूर्याय प्रजापतये प्रातश्चैव हूयते ॥ १२ ॥  
  
अयाश्चाग्नेति मन्त्रेण होतव्यं दीर्घजीविनाम् ॥ १२ � ॥  
  
इति वीरतन्त्रे समावर्तनविधिश्चतुर्विंशः पटलः ॥ २४ ॥  
  
    
विवाहं चैव वक्ष्यामि शुभनक्षत्र शोभनम् ।  
स्वातीमूलानुराधा च मघा मृगशिरस्तथा ॥ १ ॥  
  
हस्तरेवतिरोहिण्यामुत्तरेषु शुभास्त्रिषु ।  
कन्यायां मिथुने चैव तुलायां मृगकुम्भयोः ॥ २ ॥  
  
एतेषां लक्षणं श्रेष्ठं सप्तमे ग्रहवर्जिताः ।  
सर्वलक्षणसम्पन्नां कन्यां चैव परिग्रहेत् ॥ ३ ॥  
  
श्रीमान्ब्राह्मणसंयुक्तं जपेत्प्राजापतिस्त्रिधा ।  
उदङ्मुखं समभ्यर्च्य पुण्याहं वाचयेत्ततः ॥ ४ ॥  
  
प्। ९१)  
  
कौतुकं बन्धयेत्पश्चाच्छिवात्मकं जपेत्ततः ।  
विश्वेत्वेति हि मन्त्रेण ब्रह्मन्सामेति मस्तकम् ॥ ५ ॥  
  
एवमेव क्रमेणैव तुङ्गमानादि बन्धयेत् ।  
स्नातो वस्त्रधरो भूत्वा वपुर्जात हिरर्पितम् ॥ ६ ॥  
  
एभिर्लक्षणसंयुक्तं वधूं चैव समीक्षते ।  
पितुरुत्सङ्गमाविश्य तस्य पुरुषं तु मन्त्रकम् ॥ ७ ॥  
  
अभ्रातृघ्नीमघोरेण चक्षुर्दर्भेति मार्जयेत् ।  
पुण्याहं वाचयेत्तत्र दक्षिणे पति तिष्ठति ॥ ८ ॥  
  
पत्नीमुत्तरतः स्थाप्य पूर्वाभिमुखमेव च ।  
ताभ्यां हूससम्भूय हन्तलाश्च विशेषतः ॥ ९ ॥  
  
अभिमुखं च कल्पेत तस्य पश्चिमतो दिशि ।  
सावित्रं च ततो दत्वापहांसि शिरसि निक्षिपेत् ॥ १० ॥  
  
अथैनं दक्षिणे हस्ते चिन्त * * * * * यत् ।  
दर्भान्तन्मूलसंयुक्तान्सप्तपञ्चानि निक्षिपेत् ॥ ११ ॥  
  
एकमिष्टे विष्णुत्वादि सप्तपादं च जप्यते ।  
सखा सप्तपदं चैव विशेष * * ल्पे तस्य पश्चिमतोदिशि ॥ १२ ॥  
  
उत्तरे पति विन्यस्य दक्षिणे पद्मं विन्यसेत् ।  
हृदयेनेति मन्त्रेण हृदयं स्पर्शयेत्ततः ॥ १३ ॥  
  
ततस्तेनेति मन्त्रेण होमयेद्देशिकस्सदा ।  
अग्नेरुत्तरतः स्थानं स्थापयेत्तु विशेषतः ॥ १४ ॥  
  
प्। ९२)  
  
आतिष्ठेनेति मन्त्रेण कन्यापादं च संस्पृशेत् ।  
हस्तं प्रक्षालयेत्तत्र लाजान्हस्तौ तु पूरयेत् ॥ १५ ॥  
  
यन्नार्युपब्रूतें तुभ्यमग्रेति शिवमन्त्रतः ।  
पुनः पत्नीति मन्त्रेण हृदयेन समायुतम् ॥ १६ ॥  
  
आज्यहोमं तु कुर्यात्तु व्याहृतिं जुहुयात्ततः ।  
जयादिमभ्यधानं च राष्ट्रभृच्चैव हूयते ॥ १७ ॥  
  
व्योमव्यापिं च विप्रेन्द्र हुत्वा चैव विशेषतः ।  
हुत्वान्ते तु यदस्येति स्विष्ट कृय चैव हूयते ॥ १८ ॥  
  
पुण्याहं वाचयेत्तत्र (दर्शयेद्) धूपदीपकम् ।  
अरुन्धतीं च दृश्येत ध्रुवोसीति मन्त्रतः ॥ १९ ॥  
  
पयसा क्षालयेत्पादौ सवाहं प्राशयेत्ततः ।  
चतुभिर्मङ्गलीभिश्च शयनं कल्पयेत्ततः ॥ २० ॥  
  
दम्पती चैव सहितौ शयने शाययेत्ततः ।  
चतुर्थदिवसे चैव अग्निमुखं च हूयते ॥ २१ ॥  
  
अग्ने प्रायश्चित्तेति हव्यवाहादि हूयते ।  
जयादिरभ्यधानं च रात्रिश्च क्रमाद्धुते ॥ २२ ॥  
  
स्वीकृतं च हूयते क्रमाद्धोमं समाचरेत् ।  
शिवं प्रदद्याद्दम्पत्योबीजश्चैव तु राहयेत् ॥ २३ ॥  
  
प्। ९३)  
  
पुरुषेण जपेत्तत्र कर्णौ चैव विशेषतः ।  
गुह्ये वामेन संस्पृश्य ऋतुगमनं च सेहते ॥ २४ ॥  
  
पञ्चमेहनि विप्रेन्द्र वापितं च कुरुष्वथ ।  
ग्रामात्प्रागि प्रयातु उदुम्बरं च दृश्यते ॥ २५ ॥  
  
प्रदक्षिणत्रयं कृत्वा अरुन्धतीं च दृश्यते ।  
जानुदघ्नजले स्थित्वा वस्त्रे * * म्यांश्च ग्राहयेत् ॥ २६ ॥  
  
उदुम्बरस्य मूले तु बलिं दद्याद्विशेषतः ।  
दशमेहनि विप्रेन्द्र अग्निमुखं च कल्पयेत् ॥ २७ ॥  
  
विश्वे देवा ऋतपक्व आहुतिं च न हूयते ।  
दशबलिं ततः कुर्याद्गृहं प्राप्य च देशिकः ॥ २८ ॥  
  
इति वीरतन्त्रे विवाहविधिः पञ्चविंशतिः पटलः ॥ २५ ॥  
  
प्रेत संस्कारकं वक्ष्ये तूष्णीं चैव तु स्नापयेत् ।  
उदुम्बरेण शाखा च अप्ते विधिना मार्जयेत् ॥ १ ॥  
  
अवटं खानयेत्तत्र दर्भान्संस्तीर्यते ततः ।  
यमाय दहनपतयेत्यसदेति विनिक्षिपेत् ॥ २ ॥  
  
चितां चैव तु संस्तीर्य प्रोक्षयेदम्भसा ततः ।  
चिताय प्रेतं विन्यस्य प्रोक्षयेद्धृदयेन तु ॥ ३ ॥  
  
इदं त आत्मना चैव होतव्यं च तथैव च ।  
वातास्ते पसतीस्वीति नवां चैव तु कारयेत् ॥ ४ ॥  
  
प्। ९४)  
  
इमा अपेति मन्त्रेण घटभिन्नमिहोच्यते ।  
अस्मात्त्वमभिजातो सीत्यग्निंविक्षिप्य देशिकः ॥ ५ ॥  
  
अथघेहेति मन्त्रेण गम्यतां मन्त्रदेशिकः ।  
शरावं पाषाणसंयुक्तं द्वारवामे विनिक्षिपेत् ॥ ६ ॥  
  
सप्तरात्रबलिं कुर्याद्दशाहं चैव कारयेत् ।  
एकादश्यामेकाद्दिष्टस्थानमेनैव कारयेत् ॥ ७ ॥  
  
इति वीरतन्त्रे प्रेतसंस्कारविधिः षड्विंशः पटलः ॥   
  
तृणसंस्कारं वक्ष्ये शृणुष्व कमलासन ।  
शूद्रादिना दर्शयित्वा तु सवर्ण संस्कारमेव च ॥ १ ॥  
  
पातकानामधारांश्च मारणोनन्यदेशके ।  
अस्त्रेण गवा सर्पादीन् क्रियाहीना तथैव च ॥ २ ॥  
  
दर्भैर्वापि कुशैर्वापि शरीरं कल्पयेत्ततः ।  
पालाशपत्रैस्त्रिशिखै रङ्गप्रत्यङ्गकल्पनम् ॥ ३ ॥  
  
एवं प्रेतशरीरं च वस्त्रमाभरणं तथा ।  
वाससा उपवातेन कर्णसूक्तं जपेत्ततः ॥ ४ ॥  
  
पूर्ववद्दहनं कृत्वा पाषाणं पूर्ववत्कृतम् ।  
दशरात्रं बलिं कृत्वा सप्ताहं पूर्ववत्कृतम् ॥ ५ ॥  
  
एकादशाहे तत्रैव एकोद्दिष्टं च कारयेत् ॥ ५ � ॥  
  
इति वीरतन्त्रे तृणसंस्कारविधिः सप्तविंशः पटलः ॥ २७ ॥  
  
  
  
प्। ९५)  
  
अथातो गर्भिणीनां तु संस्कारं वक्ष्यतेधुना ।  
स्नानं कृत्वा तु विप्रेन्द्र अघोरेण तु मन्त्रतः ॥ १ ॥  
  
वस्त्रमाल्यैरलङ्कृत्य पूर्ववच्छवमुद्धरेत् ।  
निक्षिपेच्छवमेवं तु प्रोक्षयेत्पुरुषेण तु ॥ २ ॥  
  
शिल्पक्रियेणचालिख्य गर्भं दर्शयेत्ततः ।  
सजितपीतात्रममयान्ति मरणे घनं भवेत् ॥ ३ ॥  
  
हिरण्यावर्तमन्त्रेण सवर्णा * * * * * ।  
मम पुत्रं च बालं वै जीवितं स्नापयेत्ततः ॥ ४ ॥  
  
यस्तेस्ते नेति मन्त्रेण स्तनं चैव प्रणाशयेत् ।  
पञ्चगव्येन सम्प्रोक्ष्य तत्पुरुषेण तु मन्त्रतः ॥ ५ ॥  
  
प्रस्थासाय च मन्त्रेण आज्याहुतिमथाचरेत् ।  
प्राणापानाय व्यानाय उदानाय समानाय स्वाहन्तेति ॥ ६ ॥  
  
यदस्येति जुहुयात्तदन्तरे * * * * * ।  
काष्ठे प्रेतं समारोप्य विधिना च दहेत्ततः ॥ ७ ॥  
  
सर्वासां च क्रियाणां तु पूर्ववत्कारयेत्ततः ॥ ७ � ॥  
  
इति वीरतन्त्रे गभिणीसंस्कार विधिरष्टाविंशः पटलः ॥ २८ ॥  
  
  
  
अष्टकाविधिं वक्ष्ये शृणुष्व कमलासन ।   
अष्टमी चापरे पक्षे चतुर्दर्श्यामथापि वा ॥ १ ॥  
  
प्। ९६)  
  
सप्तम्यां च नवम्यां च चतुर्दश्यामपि वा ।  
पूर्वेद्युश्चैव शैवाश्च क्षणं कुर्वन्ति देशिकाः ॥ २ ॥  
  
अथ द्वयं च कर्तव्यं विश्वेदेवाश्च चोत्तरे ।  
पितॄणां दक्षिणां चैव पादप्रक्षालनं कुरु ॥ ३ ॥  
  
ताम्बूलं चैव दत्वा तु स्नानं कृत्वा विशेषतः ।  
अग्निमुखं च कृत्वा तु पितॄंश्चैव पितामह ॥ ४ ॥  
  
प्रपितामहश्च विप्रेन्द प्रोक्षयेदम्भसा ततः ।  
ओदनं चैवापूपांश्च पक्वाहुतिमथाचरेत् ॥ ५ ॥  
  
आयुष्मान् ब्राह्मणं तत्र क्षणं कुर्वन्ति देशिकाः ।  
वस्त्रैः पुष्पैश्च धूपैश्च माल्यैः प्रपूजयेत् ॥ ६ ॥  
  
ओदनमाज्यसंयुक्तं पितृभ्यां चैव होमयेत् ।  
अग्नेर्दक्षिणतोभागे दर्भेनैकेन विन्यसेत् ॥ ७ ॥  
  
पिण्डं दध्यादघोरेण अग्निर्दश तु कीदृशः ।  
ओदनं जलसंयुक्तम् ऊर्जं वहन्ति दापयेत् ॥ ८ ॥  
  
प्रायश्चित्तानि हूयन्ते हूयतां क्रमशोधुना ॥ ८ � ॥  
  
इति वीरतन्त्रे अष्टकाविधिरेकोनत्रिंशः पटलः ॥ २९ ॥  
  
सपिण्डीकरणं वक्ष्ये द्वादशाहे तथैव च ।  
चतुर्थे द्वादशे मासे स पिण्डीकरणं कुरु ॥ १ ॥  
  
प्। ९७)  
  
अग्निमुखं च सङ्कल्प्य विश्वेदेवा समारभेत् ।  
आयान्तु पितर इति आवाह्य पितृपितामहान् ॥ २ ॥  
  
यवपर्णवासमन्त्रेण दक्षिणाङ्गुष्ठभीम्रसेत् ।  
पितॄणां रुद्रदेवानां स्वाहेति जुहुयात्ततः ॥ ३ ॥  
  
चत्वारिंशच्छरावांश्च उदकेनैव पूरयेत् ।  
शन्नो यवोसीति आत्म * * महन्तुरेव च ॥ ४ ॥  
  
तिलासतिसलं चैव मधुवातं मधुं ददेत् ।  
वामस्य त्वितावश्चेति रसनमुचेत्ततः ॥ ५ ॥  
  
स्वधां चैवाष्ट दिक्षु च निरसनं च तथैव च ।  
गन्धैः पुष्पैस्तथा धूपैर्दीपैश्चैव समायुतम् ॥ ६ ॥  
  
पितृपितामहान्संविश्यस्तप्ततिलससंयुतम् ।  
अपहन्तेति मन्त्रेण विकिरेत्तत्र देशिकः ॥ ७ ॥  
  
ब्राह्मणांश्च समाहूय क्षणं कुर्वन्ति तत्र वै ।  
ये दिव्या आप इत्यर्घ्यं * * * तत्र वै ॥ ८ ॥  
  
हिरण्यकं स वासांश्च पञ्चब्रह्मेण दर्पयेत् ।  
यन्मे मातेति मन्त्रेण सप्ताज्याहुतिमेव च ॥ ९ ॥  
  
पितॄणां भोजयेत्तत्र ततः पिण्डं समावहेत् ।  
ओदनं तिलसंयुक्तं दधि च मधुसंयुतम् ॥ १० ॥  
  
पिण्डं कृत्वा तु विप्रेन्द्र प्रेतनाम्ना तु संयुतम् ।  
पृथिव्याद्येन मन्त्रेण दद्यात्पितृपितामहान् ॥ ११ ॥  
  
प्। ९८)  
  
समानीयन्तुति मन्त्रेण प्रेतपितृपात्रके ।  
उदकं विन्यसेत्तत्र मधुमानी च यन्त्रिभिः ॥ १२ ॥  
  
प्रेतं पितॄणां पिण्डेषु नियतेत्सव्यमेव च ।  
प्रदक्षिण नमस्कारं कृत्वा चैव तु देशिकः ॥ १३ ॥  
  
पितृभिश्च शिवे योज्य एवं हुत्वा विशेषतः ।  
आदिशैवानुशैवांश्च * * * * * सर्वशः ॥ १४ ॥  
  
देवोक्तेन च मन्त्रेण चैवाचारं समाचरेत् ॥ १४ � ॥  
  
इति वीरतन्त्रे सपिण्डीकरणविधिः त्रिंशः पटलः ॥ ३० ॥  
  
अवान्तराणां शैवानां वक्ष्याम्याचारमुत्तमम् ।  
हृदयेन तु मन्त्रेणं महेचैवक्तवन्ततः ॥ १ ॥  
  
इष्टकोद्वे बलिं दद्या स्वस्वनामेन चैव हि ।  
शोकाचोर्ध्व * * * * दीपोत्सवं प्रकल्पयेत् ॥ २ ॥  
  
स्थलिके च शिवं पूज्य धारयेच्छिरसोपरि ।  
द्विनेत्रं चतुर्भुजं चैव उपवीतसमन्वितम् ॥ ३ ॥  
  
जटामकुट संयुक्तं कृपापरशुधारिणम् ।  
कुण्डलैः कर्णिकैर्हारैः कटिसूत्रारबन्धनैः ॥ ४ ॥  
  
यज्ञोपवीतसंयुक्तं दिव्याम्बरधरं शिवम् ।  
पद्मासनस्थं विप्रेन्द्र ध्यात्वा वैदेशिकस्तथा ।  
  
यचद्वयसि शैवानां यत्तु दीपं प्रयोजयेत् ।  
शङ्खभेर्यादिनिर्घोष वितन्यध्वनिशोभिते ॥  
  
नाना समायुक्तं शूलदीपैस्समायुतम् ।  
  
  
प्। ९९)  
  
शैवान्सम्भोजनं योग्यान्दद्याच्छक्त्या तु दक्षिणाम् ॥ ५ � ॥  
  
इति वीरतन्त्रे अवान्तरशैवाचारविधिः एकत्रिंशः पटलः ॥ ३१ ॥  
  
प्। ३२।  
  
ग्रहाभिषेकं वक्ष्येहं शृणुष्व कमलासन ! ।  
शुचौ देशे समं कृत्वा गोमयेनोपलेपयेत् ॥ १ ॥  
  
शालिना स्थण्डिलं कृत्वा तदोपरि घटान्न्यसेत् ।  
स सूत्रान्सापिधानांश्च स हिरण्यान्सवस्त्रकान् ॥ २ ॥  
  
कुम्भदक्षिणपार्श्वे तु स्थापयेत्तु नव ग्रहान् ।  
आदित्यं मध्यमे स्थाप्य शुक्रं पूर्वे तु विन्यसेत् ॥ ३ ॥  
  
आग्नेय्यां चन्द्रदैवत्यम् अङ्गारकं तु दक्षिणे ।  
मध्यादीशानपर्यन्तं स्थापयेत्कलशान्नव ॥ ४ ॥  
  
मध्यमे स्थापयेत्कुम्भं गन्धपुष्पादिनार्चयेत् ।  
केतुं चैव तु वायव्याम् उत्तरे च बृहस्पतिम् ॥ ५ ॥  
  
ऐशान्यां बुधदेवस्तु स्थापयेत्तु कुशैस्सह ।  
सनस्वे च स्वैनामेन संयुक्तं हृदयेन समन्वितम् ॥ ६ ॥  
  
अर्चयेच्चैव विप्रेन्द्र हविर्निवेदयेत्ततः ।  
बिल्वपत्रं शिरीषं च पूर्वा चैव पलाशकम् ॥ ७ ॥  
  
विष्णुक्रान्तिं शमीपत्रं पद्मपत्रं तथैव च ।  
बकुलाकस्य पत्रं च अश्वत्थोदुम्बरं तथा ॥ ८ ॥  
  
प्। १००)  
  
करवीरं च भृङ्गारं कुम्भे कुम्भे विनिक्षिपेत् ।  
गन्धपुष्पादिनाऽभ्यर्च्य पूर्वेद्युरधिवासयेत् ॥ ९ ॥  
  
ततः प्रभाते विमले अभिषेकन्तु दापयेत् ।  
आपोहिष्ठामयो चैव तान्समन्दीय एव च ॥ १० ॥  
  
शुद्धपाद्यादिमन्त्रेण अभिषेकं तु कारयेत् ।  
एवमभ्यर्च्य विधिवद् ग्रहपीडां व्यपोह्य च ॥ ११ ॥  
  
उपनयनादिकार्येण एवमेवाभिषेचयेत् ।  
सर्वे दोषा विनश्यन्ति एवमेव समाचरेत् ॥ १२ ॥  
  
आचार्यं पूजयेत्तत्र वस्त्रधान्यादिकाञ्चनैः ॥ १२ � ॥  
  
इति वीरतन्त्रे ग्रहाभिषेकविधिः द्वात्रिंशः पटलः ॥ ३२ ॥  
  
पितामहः ॥  
  
मुद्राया लक्षणं सर्वं कीदृशमिहकथ्यते ।  
एतत्सर्वं समासेन भगवन्वक्तुमर्हसि ॥ १ ॥  
  
श्रीभगवानुवाच ॥  
  
पितामह महाप्राज्ञ यत्त्वया परिचोदितम् ।  
तत्सर्वमखिलं (विप्र प्र) वक्ष्ये चतुरानन ॥ २ ॥  
  
सुरभिमुद्रा लिङ्गमुद्रा मुकुली शशकर्णिकाः ।  
आवाहनी च मुद्रा च निर्वीरमुद्रा च पञ्चब्रह्मस्य मुद्रिका ॥ ३ ॥  
  
पडङ्गस्य राज तथैव च ।  
मुद्रा च शोधनी कल्याशं तथा ॥ ४ ॥  
  
प्। १०१)  
  
पद्मं शूलं च परशुं खड्गपाशं तथाङ्कुशम् ।  
धनुर्बाणं च पण्डा च वज्रमुद्रा तथैव च ॥ ५ ॥  
  
उत्तरात्मकरौ कृत्वा तर्जन्याग्रे तु मध्यमे ।  
कनिष्ठिकानामिका तु मध्यमाङ्गुलि संस्थितः ॥ ६ ॥  
  
अग्रमग्रेण संयुतम् ॥ चत्वारस्तनमेवं तु अमृतं स्रा-  
वयेत्सदा । सुरभिमुद्राभवेदेषा सर्वारिष्टविनाशिनी ॥ ७ ॥  
  
दक्षिणे तु करे चैव मध्यमाङ्गुलिसंस्थितः ।  
अनामिकासशुद्धि सर्वेष्य तर्जनीनं च वेष्टयेत् ॥ ८ ॥  
  
अङ्गुष्ठं च कनिष्ठाग्रे वेष्ठयेत्तु विशेषतः ।  
लिङ्गमुद्रा भवेदेषा सर्वकामार्थसाधनी ॥ १० ॥  
  
द्वौ हस्तावेकदा कृत्वा मध्ये सुषिरमुच्यते ।  
सुराजे मुकुलाकारमुद्रेयं मुकुली भवेत् ॥ ११ ॥  
  
उभौ हस्तौ कनिष्ठौ च तयोरङ्गुष्ठ शिरसि तर्जन्यङ्कुञ्चितौ तथा । अङ्गुष्ठमध्यमादीनि शेषा ऋज्वा स्थितानिति ॥ १२ ॥  
  
उभौ च मणिबन्धं स्यान्मुद्रेयं शशिकर्णिका ।  
उभौ हस्तौ कनिष्ठौ च अङ्गुष्ठाङ्गं तु मूलके ॥ १३ ॥  
  
विन्यसेच्चैवं विप्रेन्द्र ! मुद्रा चा वाहनी स्मृता ।  
द्वौ हस्तौ मुष्टिसम्बध्वा एकैकेन तु ता येत् ॥ १४ ॥  
  
मुद्रेयं निष्वरा चैव सर्वशत्रुविमर्दिनी ।  
प्रसार्य दक्षिणे हस्ते अङ्गुष्ठमूर्ध्वसंयुतम् ॥ १५ ॥  
  
प्। १०२)  
  
सृष्टिमुद्रा भवेदेषा सर्वेषां हितकारिणी ।  
प्रसार्यदक्षिणं हस्तम् अङ्गुष्ठं चोर्ध्वसंयुतम् ॥ १६ ॥  
  
मुष्टिं कृत्वा तु विप्रेन्द्र एषां संहारमुच्यते ।  
द्वौ हस्तौ तु प्रसार्याथ अङ्गुष्ठं मूर्ध्नि संस्थितम् ॥ १७ ॥  
  
सद्यमुद्रा भवेदेषा वामदेवं ततः शृणु ।  
उत्तानौ तु करौ कृत्वा अनामिकाद्यौ प्रसारयेत् ॥ १८ ॥  
  
वामदेवस्य मुद्रा तु अघोरं च ततः शृणु ।  
द्वौ हस्तौ मणिबन्धं तु मध्यमौ द्वौ प्रसारयेत् ॥ १९ ॥  
  
अघोरस्य तु मुद्रेयं सर्वशत्रु विमर्दिनी ।  
द्वौ हस्तौ मणिबन्धं तु तर्जनीं द्वौ प्रसारयेत् ॥ २० ॥  
  
तत्पुरुषस्य महामुद्रा सर्वकामार्थसाधिनी ।  
पूर्ववद्धस्त संयुक्तौ प्रसार्याथ कनिष्ठिकौ ॥ २१ ॥  
  
ईशानस्य तु मुद्रां च षडङ्गान्कथ्यते ततः ।  
द्वौ हस्तौ च प्रसार्याथ प्रोतं कृत्वा परस्परम् ॥ २२ ॥  
  
अङ्गुष्ठौ कञ्चितौ कृत्वा मुद्रेयं हृदयस्य तु ।  
उभौ हस्तौ सम्प्रसार्य नामिका चैव मध्यमौ ॥ २३ ॥  
  
तर्जनी चैव विप्रेन्द्र स्थित्वा चैव करद्वयोः ।  
कनिष्ठिकाया मूले तु अङ्गुष्ठाग्रं निधापयेत् ॥ २४ ॥  
  
द्वौ हस्तौ च त्रयाङ्गुल्यौ परस्परकृतौ तथा ।  
शिरो मुद्रा भवेदेषा सर्वकामार्थसाधिनी ॥ २५ ॥  
  
प्। १०३)  
  
उत्तानौ तु करौ कृत्वा तर्जन्यङ्गुष्ठगोपितौ ।  
शेषात्परस्परौ कृत्य शिखा मुद्रा इति स्मृताः ॥ २६ ॥  
  
उत्तानौ तु करौ कृत्वा अङ्गुष्ठमध्यशोभितौ ।  
शेषान्परस्परं कृत्वा कवचेयं प्रकीर्तितम् ॥ २७ ॥  
  
उत्तानौ तु करौ कृत्वा मणिबन्धं तु कारयेत् ।  
तर्जनी मध्यमा चैव अधोमुखं तु कारयेत् ॥ २८ ॥  
  
अङ्गुष्ठौ द्वौ गोप्य नेत्रमुद्रा प्रकीर्तिता ।  
द्वौ हस्तौ च प्रसार्याथ कनिष्ठाङ्गुष्ठतान्विते ॥ २९ ॥  
  
अस्त्र (मुद्रा) भवेदेषा (सर्व) शत्रु विमर्दिनी ।  
हस्तौ तु मणिबन्धं स्याद्धृदये संस्थितानि तु ॥ ३० ॥  
  
हस्तौ सन्ताडयेत्तत्र मुद्रेयं शोधनी भवेत् ।  
उत्तानौ तु करौ कृत्वा मणिबन्धं तु कारयेत् ॥ ३१ ॥  
  
वामहस्तस्य चोर्ध्वे तु दक्षिणं विन्यसेत्ततः ।  
वामाङ्गुष्ठस्य मध्योर्ध्वे दक्षिणाङ्गुष्ठं विन्यसेत् ॥ ३२ ॥  
  
मध्यमे सुषिरं कुर्याच्छैषाङ्गुल्यास्तु बन्धयेत् ।  
कलशमुद्रा भवेदेषा स्नानकाले प्रयोजयेत् ॥ ३३ ॥  
  
उभौ करौ च विप्रेन्द्र मणिबन्धं तु कारयेत् ।  
मुकुलीकृत हस्तौ द्वौ पद्ममुद्रा इति स्मृताः ॥ ३४ ॥  
  
दक्षिणं च प्रस्यणासार्या कानिष्ठिकां गुष्ठगोपितौ ।  
शूलमुद्रा भवेदेषा सर्वशत्रुविमर्दिनी ॥ ३५ ॥  
  
प्। १०४)  
  
उत्तानौ तु करौ कृत्वा सर्वमूर्ध्वं तु कारयेत् ।  
करपृष्टद्वयं भूयात्समाश्लिष्ठौ परस्परम् ॥ ३६ ॥  
  
परशुमुद्रा भवेदेषा सर्वकामफलप्रदा ।  
उत्तानौ च करौ कृत्वा तर्जनी द्वौ च तिष्ठति ॥ ३७ ॥  
  
शेषामुष्टिं तु सम्बध्वा खड्गमुद्रा भवन्ति वै ।  
उत्तानौ तु करौ कृत्वा ऊर्ध्वहस्तं तु कारयेत् ॥ ३८ ॥  
  
दक्षिणे च परं हस्तौ सम्प्रकीर्य विशेषतः ।  
पाशमुद्राभवेदेषा सर्वशत्रुविमर्दना ॥ ३९ ॥  
  
दक्षिणं हस्तमुत्तानं तर्जन्यौ कुञ्चितौ तथा ।  
शेषां मुष्टिं च सम्बध्वा मुकुलीयं कृशस्य तु ॥ ४० ॥  
  
उत्तानौ तु करौ कृत्वा वामहस्तं विसारयेत् ।  
दक्षिणं कर्णमूले तु धनुर्मुद्रा भवन्ति वै ॥ ४१ ॥  
  
उत्तानौ तु करौ कृत्वा तर्जन्यो होर्ध्वो संस्थितौ ।  
शेषा मुष्टिं च सम्बध्वा शरमुद्रा भवन्ति वै ॥ ४२ ॥  
  
दक्षिणं हस्तमुत्तानं मुष्टिं कृत्वा तु मण्डलम् ।  
चञ्चलं च ततः कृत्वा घण्टमुद्रा तथैव च ॥ ४३ ॥  
  
उत्तानौ तु करौ कृत्वा कनिष्ठाङ्गुष्ठपीडितौ ।  
उभौ परस्परं हस्तौ वज्रमुद्रा भवन्ति वै ॥ ४४ ॥  
  
मुद्राणां लक्षणं प्रोक्तं नैवेद्यं च ततः शृणु ॥ ४४ � ॥  
  
इति वीरतन्त्रे मुद्रालक्षणविधिस्त्रयस्त्रिंशत्पटलः ॥ ३३ ॥  
  
प्। १०५)  
  
पितामहः ॥  
  
भगवन्देवदेवेश लोकनाथ जगत्पते ।  
नैवेद्यस्य विधानं किं ब्रूहि मे परमेश्वर ! ॥ १ ॥  
  
ईश्वरः ॥  
  
साधु साधु महाप्राज्ञ यत्त्वया परिचोदितम् ।  
तत्सर्वम * * * वक्ष्ये शृणुष्व कमलासन ॥ २ ॥  
  
यावतीस्तण्डुलास्तस्मिन्नैवेद्य परिसङ्ख्यया ।  
तावद्युगसहस्राणि रुद्रलोके महीयते ॥ ३ ॥  
  
शुद्धोदनसहस्रेभ्यः पायसं च विशिष्यते ।  
कृसरान्न सहस्रेभ्यो गौड?न्नं च विशिष्यते ॥ ४ ॥  
  
गौडान्नस्य सहस्रेभ्यो मुद्गान्नं च विशिष्यते ।  
एवमेव क्रमेणैव सहस्र गुणितं फलम् ॥ ५ ॥  
  
श्वेतशाली महाशाली रक्तशाली यवास्तथा ।  
कृष्णशाली च नीवारं वेणुगोधूममेव च ॥ ६ ॥  
  
प्रियङ्गुं चैव विप्रेन्द नवधा चोच्यते मया ।  
तण्डुलार्धं गृहीतव्यम् उत्तमं च विनिर्दिशेत् ॥ ७ ॥  
  
सर्वेषां चैव व्रीहीणां मध्यमं च विनिर्दिशेत् ।  
अधमं पक्षिनामं च तस्मात्तान्परिवर्जयेत् ॥ ८ ॥  
  
प्राङ्कणं चैव विप्रेन्द्र गोमयेनानु लेपयेत् ।  
हृदये प्रोक्षयेत्सर्वशालिं नेत्रेण विन्यसेत् ॥ ९ ॥  
  
रवेश्वरश्मि सन्तप्तान्कर्तनं कुर्यात्ततः ।  
उत्तमं द्विजनारीभिः क्षत्रविट्कन्यया ततः ॥ १० ॥  
  
प्। १०६)  
  
मध्यमं कर्तनं प्रोक्तं शूद्रीभिरधमं भवेत् ।  
उलूखल्वोऽथमृत्कुण्डे हृदयेनैव निक्षिपेत् ॥ ११ ॥  
  
उलूखलं ब्रह्मदैवत्यं मुसलं शिवमेव च ।  
शूर्पं वै विष्णुदैवत्यम् इत्येते अधिदेवताः ॥ १२ ॥  
  
तुषान्यपोह्य शूर्पेण कणकम्बुज वर्जयेत् ।  
शतद्वयं पञ्चविंशति व्रीहिभिश्शुक्तिरुच्यते ॥ १३ ॥  
  
तलं च प्रसृतिं चैव कुडुवं च तथैव च ।  
अञ्जलिं चैव विप्रेन्द्र प्रस्थं चैव तथैव च ॥ १४ ॥  
  
पात्रसङ्ख्या भवेत्तत्र आढकं च तथैव च ।  
शिवं च द्रोणकं चैव खारी चैव तथैव च ॥ १५ ॥  
  
अञ्जलिं चैव विप्रेन्द्र प्रस्थं चैव तथैव च ।  
पात्रसङ्ख्या भवेत्तत्र आढकं च एकैकं द्विगुणम् ॥ १६ ॥  
  
स्याच्च वर्धते क्रमशोऽधुना ।  
प्रस्थं कुडवसंयुक्तं पिशाचानां बलिं भवेत् ॥ १७ ॥  
  
चरुप्रस्थद्वयं चैव आढकं हविरुच्यते ।  
नैवेद्यं नवधा चैव कल्पयेत्कल्पवित्तमः ॥ १८ ॥  
  
प्रस्थद्वयं त्रिसन्ध्या तु आढकं चैव तद्व च ।  
शिवं चेव तु विज्ञेयं मध्यमत्रयमुच्यते ॥ १९ ॥  
  
द्रोणं चैव तु खारी च हारं चैव त्रयो भवेत् ।  
मध्यमत्रयमेवोक्तम् उत्तमं च शृणुष्वथ ॥ २० ॥  
  
प्। १०७)  
  
अष्टद्रोणसमायुक्तं भारद्वयसमायुतम् ।  
भारत्रयं च विप्रेन्द्र उत्तमत्रयमुच्यते ॥ २१ ॥  
  
आढकादीनि नैवेद्यं श्रीबलिं च न कारयेत् ।  
न दोषान्तण्डुलान्ग्राह्य निर्वापनं तु कारयेत् ॥ २२ ॥  
  
नवभाण्डे विनिक्षिप्य क्षालयेदस्त्रमन्त्रतः ।  
त्रिभिर्वाक्षालयित्वा तु जलमर्धाधिकं भवेत् ॥ २३ ॥  
  
भाण्डोपरि न्यसेत्तत्र ईशानेन तु मन्त्रतः ।  
अग्निं प्रजालयेत्तत्र अग्निबीजेन देशिकः ॥ २४ ॥  
  
शुद्धान्नं चैव निक्षिप्य सद्यमन्त्रेण देशिकः ।  
कृमिकोटरसंयुक्तं पिपीलिकादिवर्जितम् ॥ २५ ॥  
  
विस्फुलिङ्गयुतैश्चापि काष्ठैरग्निं न दीपयेत् ।  
अतिपक्वमपक्वं च धूम्रगन्धं च शीतलम् ॥ २६ ॥  
  
वर्जयेच्चैव विप्रेन्द्र सुपक्वान्नं निवेदयेत् ।  
बाह्यशुद्धिक्रमं कुर्यात्त्रिपुण्ट्रं कारयेद्दिशि ॥ २७ ॥  
  
वामदेवेन मन्त्रेण उत्थापयेद्विशेषतः ।  
उपदंशं प्रवक्ष्यामि शृणुष्व कमलासन ॥ २८ ॥  
  
कदलीपनसं चैव त्रपुषोर्वारुकमेव च ।  
बृहतीद्वयं च कुष्माण्डं बृहन्मुद्गं चालाबुनी ॥ २९ ॥  
  
कोशातकीर्ततांश्च पत्यगन्धं तथैव च ।  
शिशुकं बृहत्कन्दं सारणस्य तु कन्दकम् ॥ ३० ॥  
  
प्। १०८)  
  
शम्बकदम्बलीकन्दं कर्कन्धूद्वयमेव च ।  
राजमाषाढकी चैव मुद्गशिम्बं कुलस्थकम् ॥ ३१ ॥  
  
कुक्कुटाण्डफलं चैव उपदंशमिहोच्यते ।  
एते वक्षोपदंशा सा कारवल्ली तथैव च ॥ ३२ ॥  
  
प्रस्थस्य त्रिपलं चैव यथा क्रमेण वर्धयेत् ।  
एवमेव क्रमं कुर्याद्यथा लाभे च कारयेत् ॥ ३३ ॥  
  
लवणेन समायुक्तं मरीचिना समायुतम् ।  
तण्डुलाश्चैव द्वित्रिंशदुपदंशमिहोच्यते ॥ ३४ ॥  
  
गुल्माषं षोडशांशं तु मुष्टांशं दधिसंयुतम् ।  
सूपं कृत्वा विशेषेण * * * पिष्ट संयुतम् ॥ ३५ ॥  
  
गुलं चैव समायुक्तं कदलीफलमेव च ।  
पनसेन समायुक्तं सूपमाज्यं निवेदयेत् ॥ ३६ ॥  
  
हाटयामासमायुक्तम् आज्येनैव सुपाचितम् ।  
पूगीफलद्वयं चैव अष्टपत्रसमायुतम् ॥ ३७ ॥  
  
किञ्चिच्चूर्णसमायुक्तं द्विप्रस्थस्य विधीयते ।  
मातुलुङ्ग फलाद्यासु पक्वादीनि निवेदयेत् ॥ ३८ ॥  
  
एवमेव क्रमेणैव कुर्याद्यत्नानुसारतः ।  
एकस्थाने तु विप्रेन्द्र निधाय सकलं ततः ॥ ३९ ॥  
  
हृदयेन प्रोक्षयेत्तत्र कुशेनैव तु वारिणा ।  
गन्धैः पुष्पैश्च धूपैश्च दीपैश्चैव सुपूजयेत् ॥ ४० ॥  
  
प्। १०९)  
  
षडङ्गैः पूजयेत्तत्र बहुभिर्दीपमुच्यते ।  
स्थलिका चैव सौवर्णं रजतं कांस्यमेव च ॥ ४१ ॥  
  
ताम्रेण वापि कर्तव्यं भस्मना शुद्धिमाचरेत् ।  
अथवा कदलीपत्रं वस्त्रोपरि न्यसेत्ततः ॥ ४२ ॥  
  
प्रोक्षयेदम्भसा चैव घृतेनैवाभिधारयेत् ।  
वामदेवेन मन्त्रेण पात्रे चान्नं क्षिपेत्ततः ॥ ४३ ॥  
  
व्यञ्जनानेक संयुक्तं हृदयेन निवेदयेत् ।  
चरुणां तु चतुर्भागं द्विभागं च निवेदयेत् ॥ ४४ ॥  
  
बलेरग्नेश्च भागेत्यात्पात्रशेषैकमुच्यते ।  
हृदयेन तु मन्त्रेण दद्यात्पानीयमेव च ॥ ४५ ॥  
  
विसर्जयेत्तु निर्माल्यं शुद्धं कृत्वा तु भूतलम् ।  
प्रोक्षयेदम्भसा चैव ताम्बूलं दापयेत्ततः ॥ ४६ ॥  
  
एवं यः कुरुते मर्त्यः शिवलोकमवाप्नुयात् ।  
अग्निकार्यं ततः कुर्याच्छास्त्रदृष्टेन कर्मणा ॥ ४७ ॥  
  
एवमेव क्रमेणैव शुद्धान्नं प्रोच्यते मया ।  
पायसान्नक्रमं वक्ष्ये मुद्गं वै तण्डुलार्धकम् ॥ ४८ ॥  
  
द्विगुणं क्षीरमित्युक्तं पचेयुः पायसात्मकम् ।  
गुलान्नं वक्ष्यते विप्र क्षीरं वै तण्डुलार्धकम् ॥ ४९ ॥  
  
तण्डुलार्धं गुलं प्रोक्तम् आज्यं चैव गुलार्धकम् ।  
गुलान्नमिति विज्ञेयं कृसरान्नं ततः शृणु ॥ ५० ॥  
  
प्। ११०)  
  
तिलान्वै चूर्णितांस्तत्र तण्डुलस्य चतुर्थकम् ।  
तिलार्धं प्रक्षिपेदाज्यं कृसरान्नमिहोच्यते ॥ ५१ ॥  
  
तण्डुलस्य चतुर्थांशं मुद्गं तत्रैव योजयेत् ।  
नालिकेरफलैर्युक्तं मुद्गान्नं सम्प्रकीर्तितम् ॥ ५२ ॥  
  
मरीचिरजनीयुक्तं जीरकं सर्षपान्वितम् ।  
आलोढ्य पाचितं ह्येतत्कदली बृहतीद्वयम् ॥ ५३ ॥  
  
व्यञ्जन स्योत्तमं ह्येतच्छुद्धान्नं च निवेदयेत् ।  
त्रित्रिपादं च घटिकामुधमत्र य शेषतः ॥ ५४ ॥  
  
सन्ध्याकालमिति प्रोक्तं मध्यमत्रयमुच्यते ।  
कालं यामसमायुक्तं श्रीबल्यं तु त कारयेत् ॥ ५५ ॥  
  
दशनाडिकया युक्तमुत्तमत्रयमुच्यते ।  
विसर्जयेत्तु निर्माल्यं चण्डेशाय निवेदयेत् ॥ ५६ ॥  
  
निर्माल्य लङ्घनं दानं भक्षणं सममेव तु ।  
निर्माल्य लङ्घनाद्दानात्तत्क्षणान्नरकं व्रजेत् ॥ ५७ ॥  
  
तस्मात्सर्वप्रयत्नेन अभोज्यं सर्वथा जनैः ।  
भूमौ वा खानयेत्तत्र अग्निना दसमेव च ॥ ५८ ॥  
  
जलैः पशु गजैर्वापि नद्यां वै देशिकोत्तमः ।  
सकलानां निवेद्यं तु शूद्रादीनां तु भोजनम् ॥ ५९ ॥  
  
विनायकस्य नैवेद्यं विप्रादीनां तु भोजनम् ।  
उमादेव्याश्च नैवेद्यं सर्वेषां चैव भोजनम् ॥ ६० ॥  
  
प्। १११)  
  
दिवाकरस्य नैवेद्यं सर्वेषां भोजनं भवेत् ।  
अभोज्यं सूर्यभक्तानां ज्येष्ठा चैव सरस्वती ॥ ६१ ॥  
  
श्रीदेवी भूमिदेवी च नैवेद्यं भोजनं भवेत् ।  
इतरेषां तु नैवेद्यं न भोज्यं सर्वदेहिनाम् ॥ ६२ ॥  
  
अन्यजातैर्न भोक्तव्यमेवमेव क्रमेण तु ।  
पूर्वद्वारेऽथ दक्षिण्ये पश्चिमद्वारमेव वा ॥ ६३ ॥  
  
उत्तरद्वारमेवं स्यात्प्रासादान्यं विशेषतः ।  
द्वारभेदेषु भेदानां पूजाभेदं न विद्यते ॥ ६४ ॥  
  
तत्तद्वारप्रदेशे तु नैवेद्यं च निवेदयेत् ।  
अन्यथा कारयेद्यस्तु अभिचारायमूच वहि ॥ ६५ ॥  
  
तस्मात्सर्व प्रयत्नेन नैवेद्यं चैव कारयेत् ।  
एवं यः कुरुते मर्त्यः सर्वपापाद्विमुच्यते ॥ ६६ ॥  
  
कुलैकविंशमुत्तार्य शिवलोकमवाप्नुयात् ॥ ६६ � ॥  
  
इति वीरतन्त्रे नैवेद्यविधिश्चतुस्त्रिंशः पटलः ॥ ३४ ॥  
  
  
  
पितामहः ॥  
  
शौचमाचमनं कृत्वा स्नानकर्म च कीदृशम् ।  
एतत्सर्वं समासेन भगवन्वक्तुमर्हसि ॥ १ ॥  
  
ईश्वरः ॥  
  
पितामह महाप्राज्ञ यत्त्वया परिचोदितम् ।  
तत्सर्वमखिलं वक्ष्ये शृणुष्व कमलासन ॥ २ ॥  
  
प्। ११२)  
  
उत्थायत - प्रातश्चर्म * * न वृतसमन्वितः ।  
ग्रामात्प्राचीमुदीचीं वा गत्वाचार्यो विशेषतः ॥ ३ ॥  
  
उत्तराभिमुखो वापि दक्षिणाभिमुखोपि वा ।  
नवताभिमुखस्थं तु मलं चैव विसर्जयेत् ॥ ४ ॥  
  
विसर्जयेन्नहि विण्मूत्रं कीटकन्नेकिनं भुवम् ।  
ऊषरं चैव विप्रेन्द शिवक्षेत्र समीपतः ॥ ५ ॥  
  
रविं दक्षिणः कृत्वा दिवा विण्मूत्रवर्जनम् ।  
शिरोवगुण्ठनं कृत्वा मौनेन तु विसर्जयेत् ॥ ६ ॥  
  
दक्षिणेन तु हस्तेन मृदं सङ्ग्राहयेत्ततः ।  
वामे शिश्नं गृहीत्वा तु कर्णयज्ञोपवीतकम् ॥ ७ ॥  
  
नद्यां वापि तटाके वा पुष्करे वा हृदेपि वा ।  
शुद्धस्नानजलं प्राप्य आचमेत्तु यथाविधि ॥ ८ ॥  
  
गुदेव दशधा दद्याज्जटं चैव विशेषतः ।  
पञ्चभिः क्षालयेद्वामं करयोः सप्तमृत्तिका ॥ ९ ॥  
  
मेढ्रे चैकं मृदं दद्यात्करं पञ्चैव क्षालयेत् ।  
आमलीफलमात्रेण पादौ प्रक्षालयेत्ततः ॥ १० ॥  
  
आपोश्यो द्विर्मृज्य आचम्य च विधानतः ।  
मृत्पिण्डं च त्रिधा कृत्वा हृदयेन तु मन्त्रतः ॥ ११ ॥  
  
तत्पुरुषेण मन्त्रेण पूर्वे पिण्डं त्रिधा भवेत् ।  
दक्षिणे घोरमन्त्रेण उत्तरे वाममन्त्रतः ॥ १२ ॥  
  
प्। ११३)  
  
पूर्वेणैव मृदा दद्यादस्त्रेण दशदिक्षु वै ।  
दक्षिणे घोरमन्त्रेण उत्तरे वाममन्त्रतः ॥ १३ ॥  
  
पूर्वेणैव हृदादद्यादश दिक्षु वै ।  
दक्षिणेन हृदा चैव शिवदीक्षां तु कल्पयेत् ॥ १४ ॥  
  
जलमध्ये स्थितं चैव पञ्चब्रह्मेण देशिकः ।  
तैलं चामलकायुक्तम् अङ्गमालिप्य सर्वशः ॥ १५ ॥  
  
गोमयेन पुनश्चैव उपलिप्य च स्नापयेत् ।  
मार्जयेच्छिरमीशानं पुरुषेण मुखं ततः ॥ १६ ॥  
  
हृदयं चैव सौरेण वामेन गुह्यमेव च ।  
पादयोस्सद्यमन्त्रेण मार्जयेद्देशिकोत्तमः ॥ १७ ॥  
  
व्योमव्यापि जपेत्तत्र मार्जयित्वा तु मन्त्रवित् ।  
कालमुद्रां तु बध्वा तु प्रासादेनाभिषिञ्चयेत् ॥ १८ ॥  
  
गोमयेन हृदा चैव सर्वाङ्गं लेपयेन्मृदा ।  
नाभिमात्रोदके स्थित्वा आच(म्यच) विधानतः ॥ १९ ॥  
  
त्रिःप्राश्यापो द्विर्विमृज्य ऊर्ध्वाघोरेकमेव च ।  
अङ्गुष्ठानामिकाभ्यां च चक्षुषीसमुप स्पृशेत् ॥ २० ॥  
  
घ्राणद्वयं च श्रोत्रं च मध्यमाङ्गुलिना स्पृशेत् ।  
अङ्गुष्ठतर्जनीभ्यां तु बाहुं चैव स्पृशेत्ततः ॥ २१ ॥  
  
सर्वाभिरङ्गुलीभिश्च मूर्धानं चैव संस्पृशेत् ।  
दक्षिणेन तु हस्तेन उदकं ग्राहयेत्ततः ॥ २२ ॥  
  
प्। ११४)  
  
वामदेवेन संयुक्तं सूर्यश्चेति जलं पिबेत् ।  
ईशानेनाग्निश्चेति सायाह्नेति जलं पिबेत् ॥ २३ ॥  
  
आचम्य च विधानेन ईशानेन तु संयुतम् ।  
सावित्रीं च भवेत्तत्र सूर्योदकं ददेत् ॥ २४ ॥  
  
देवान्वै तर्पयेत्तत्र वामदेवेन मन्त्रतः ।  
ऋषीणां दापयेत्तत्र अघोरेण तु मन्त्रतः ॥ २५ ॥  
  
पितॄणां तर्पयेत्तत्र सद्यमन्त्रेण देशिकः ।  
प्रासादेन समायुक्तं सावित्रीं च शताष्टकम् ॥ २६ ॥  
  
मित्र सत्येन वर्चनी हृदयेन समायुतम् ।  
जपेद्वै देशिकस्तत्र धौतवस्त्रं च वेष्टयेत् ॥ २७ ॥  
  
आचमेत्पूर्ववत्तत्र सोष्णीषस्सोत्तरीयकः ।  
तीरे समतलं कृत्वा हस्तमात्रेण लेपयेत् ॥ २८ ॥  
  
सूर्यमावाहयेत्तत्र षडक्षरेण मन्त्रतः ।  
पाद्यमाचमनं चैव अर्घ्यं तस्य निवेदयेत् ॥ २९ ॥  
  
दैविकेन तु तीर्थेन देवानां तर्पयेत्ततः ।  
आर्षेण तु तीथैन ऋषीणां चैव तर्पयेत् ॥ ३० ॥  
  
पितॄणां चैव पूर्वेषां पैतृकेण तु तर्पयेत् ।  
विमानं प्राविशेत्तत्र पुष्पहस्तौ विचक्षणः ॥ ३१ ॥  
  
प्रदक्षिणत्रयं कृत्वा प्रविशेत्तु कवाटकम् ।  
प्रणम्य दण्डवद्भूमौ अर्चयेत्तु कवाटकम् ॥ ३२ ॥  
  
प्। ११५)  
  
गन्धैः पुष्पैश्च धूपैश्च दीपैश्चैव हृदा ततः ।  
पूजयेद्विधिना विप्र कवाटस्थांस्तु देवतान् ॥ ३३ ॥  
  
भुजङ्गं च पतङ्गं च कवाटस्याधि देवतान् ।  
ततो गर्भगृहं गत्वा एवं प्रणम्य एव च ।  
एवं यः कुरुते नित्यं सर्वपापैः प्रमुच्यते ॥ ३४ ॥  
  
स्नाने देवार्चने चैव समाधौ च जपेत्तथा ।  
भोजने देवकार्ये च मौनं षट्सु विधीयते ॥ ३५ ॥  
  
स्नानं पञ्चविधं ज्ञेयं वारुणं स्नानमेव च ।  
आग्नेयं दिव्यमेवं तु वायव्यं मानसं स्मृतम् ॥ ३६ ॥  
  
वारुणं स्नानकार्यं च वारुणं स्नानमेव च ।  
आग्नेयं भस्मना स्नानं सा पथावर्जयेत्ततः ॥ ३७ ॥  
  
दिव्यस्नानं वाय - वहन्तु रजोभवम् ।  
मन्त्रैर्मानसमित्युक्तं पञ्चस्नानं विधीयते ॥ ३८ ॥  
  
एवमेव प्रकारेण कुर्याद्वै देशिकोत्तमः ।  
स्नानमेवं मया प्रोक्तं सर्वकामार्थसाधनम् ॥ ३९ ॥  
  
इति वीरतन्त्रे शौचाचमन स्नानविधिः पञ्चत्रिंशः पटलः ॥ ३५ ॥  
  
  
पितामहः ॥  
  
भस्मस्नानं कथं देव तत्स्नानं कीदृशं भवेत् ।  
एतत्सर्वं समासेन ब्रूहि मे परमेश्वर ॥ १ ॥  
  
ईश्वरः ॥  
  
भस्म स्नानं प्रवक्ष्यामि शृणुष्व कमलासन ।  
भासत्वान्मनुष्याणां भासत्वभस्य चि ॥ २ ॥  
  
  
प्। ११६)  
  
सर्वरोगसमुत्पन्ना व्याघ्रसर्वभयेषु च ।  
अन्यैदुष्टमृगैर्दुष्टैर्भस्मस्नानेन नश्यति ॥ ३ ॥  
  
आग्नेयं प्रथमं चैव द्वितीयमनतं भवेत् ।  
तृतीयं शैवमित्युक्तं चतुर्थं भोगदं भवेत् ॥ ४ ॥  
  
पञ्चमं श्रीकरं प्रोक्तं तेषामेवं शृणुष्वथ ।  
नन्दा भद्रा च सुरभिः सुशीला सुमनं तथा ॥ ५ ॥  
  
एषां वर्गेषु सञ्जातं गोमयं चैव सङ्गृहेत् ।  
उत्तमं श्वेतवर्णं तु मध्यमं रक्तमेव च ॥ ६ ॥  
  
अधमं कृष्णवर्णं तु अन्यद्वर्णं तु वर्जयेत् ।  
विकटाङ्गश्च विप्रेन्द्र अङ्गहीनं च वर्जयेत् ॥ ७ ॥  
  
पतितं गोमयं ग्राह्य हृदयेन तु मन्त्रतः ।  
कपिला गोमयं चैव उत्तमोत्तममुच्यते ॥ ८ ॥  
  
गोमयं वायुसम्बद्धं शान्तकं वायुमन्त्रकैः ।  
आकाशो ग्राहयेदङ्गैर्दर्भे तत्पौष्टिकं भवेत् ॥ ९ ॥  
  
भूतले पतिता ये तु प्रासादेन तु गोमयम् ।  
पौर्णमास्याममावास्यां षष्ठ्यां (च) शुक्लकृष्णयोः ॥ १० ॥  
  
शिवाग्निना दहित्वा तु बुधैर्वापि तुषैस्तु वा ।  
पिण्डं कृत्वा तु हृदयं शिखामन्त्रेण देशिकः ॥ ११ ॥  
  
शुष्कं वै शिरसा चैवं दग्धं वै शिखया तथा ।  
सद्यो जातेन मन्त्रेण ग्राहयेत् (च) विशेषतः ॥ १२ ॥  
  
प्। ११७)  
  
सौवर्णमुत्तमं पात्रं मध्यमं रजतं भवेत् ।  
अधमं ताम्रपात्रं स्यादलाभे मृण्मयं भवेत् ॥ १३ ॥  
  
अलाबुपात्रे सङ्ग्राह्य वामदेवेन मन्त्रतः ।  
एतदाग्नेयमित्युक्तं मारुतं च शृणुष्वथ ॥ १४ ॥  
  
अङ्गैर्लातेन वोद्भूतदग्निना च दहेत्ततः ।  
मारुताख्यमिति प्रोक्तं शैवलक्षणमुच्यते ॥ १५ ॥  
  
शिवाग्नि कुण्डे विप्रेन्द्र सञ्जातं भस्म एव च ।  
भोगदं च प्रवक्ष्यामि कुलालानां दहेप्यतः ॥ १६ ॥  
  
एवं चतुर्विधेनोक्तं श्रीकरं च शृणुष्वथ ।  
चत्वारि भेद संयुक्तं भस्मना च विशेषतः ॥ १७ ॥  
  
एवमेव प्रकारेण भस्मना लेपयेत्ततः ।  
व्योम व्यापि समायुक्तं ब्रह्ममङ्गेन संयुतम् ॥ १८ ॥  
  
ईशानेन तु मन्त्रेण शिर उद्धूलयेत्ततः ।  
मुखं तत्पुरुषेणैव स्वीतौ चैव कटी तथा ॥ १९ ॥  
  
पार्श्वयोरुभयोश्चैव पादयोरुभयोरपि ।  
सद्यो जातेन मन्त्रेण उद्धूलयेद्विशेषतः ॥ २० ॥  
  
उद्धूलयेत्तु सर्वाङ्गं ब्राह्मणानां विशेषतः ।  
त्रिपुण्ट्रं कारयेत्तत्र नृपाणां वैश्यमेव च ॥ २१ ॥  
  
शूद्राणां चैव सर्वेषामेवमेव क्रमेण तु ।  
मध्यहात्प्रकृजलैर्युक्तं तोयं तमन वर्जयेत् ॥ २२ ॥  
  
प्। ११८)  
  
स्थानभेदं प्रवक्ष्यामि मूर्ध्नि ललाटमेव च ।  
कर्णौ च चक्षुषी चैव नासिकौ चास्य एव च ॥ २३ ॥  
  
ग्रीवे स्कन्धे च बाहुभ्यां कोर्परौ च तथा मणौ ।  
हृदि नाभौ च मेढ्रे च पुयूरुकु च जानुनी ॥ २४ ॥  
  
जङ्घयोः स्थीत्यक्त्व पादौ च तदा पृष्ठौ च एव च ।  
द्वात्रिंशत्स्थानमेवोक्तं भस्मना लेपयेत्ततः ॥ २५ ॥  
  
ललाटग्रीवसन्धौ च बाहुकोर्परयोरपि ।  
हृदये जठरे चैव नाभौ पार्श्वे तु पृष्ठके ॥ २६ ॥  
  
पार्श्वयोश्चैव विप्रेन्द्र षोडशस्थानमुच्यते ।  
मूर्ध्नि चैव ललाटे च कण्ठे बाहु तथैव च ॥ २७ ॥  
  
हृदये चैव नाभौ च पृष्ठे चैव विशेषतः ।  
अष्टस्थानेषु विप्रेन्द्र विन्यसेद्भस्ममेव च ॥ २८ ॥  
  
ब्रह्मास्कन्दं च विष्णुं च विघ्नश्चैव शिवस्तथा ।  
वसुन्धरा च पितरौ अधिदेवाः प्रकीर्तिताः ॥ २९ ॥  
  
षडङ्गुलं च चत्वारौ स्त्र्यङ्गुलं वाथ चाङ्गुलम् ।  
ब्राह्मणादीनां वर्णानां विस्तारसि विविस्तरं भवेत् ॥ ३० ॥  
  
क्षणां तथैव मार्गेण भस्मना लेपयेत्ततः ।  
ज्ञानासूचन्दनं लिप्य वैश्यार्थं पूर्णमेव च ॥ ३१ ॥  
  
जयार्थी चैव विप्रेन्द्र लेपयेद्रक्त चन्दनैः ।  
देशिकानां तु सर्वेषामनामिका मध्यमतर्जनी ॥ ३२ ॥  
  
प्। ११९)  
  
भस्मना लेपयेत्तत्र सर्वपापात्प्रमुच्यते ।  
दुस्वप्ने दुर्जनस्पर्शे आतुराणां तु सर्वतः ॥ ३३ ॥  
  
भस्मस्नानेन शुध्यन्ति रक्षार्थमिह मोच्यते ।  
भोजने तुषकेशं च चितारि नखान्यपि ॥ ३४ ॥  
  
मन्त्रणं मर्थकाञ्चबरी सृपणि सर्वशः ।  
दधिक्षीर घृतेतैल मिश्रिते तु विशेषतः ॥ ३५ ॥  
  
भस्मस्नानाच्छुद्धिमाप्नोति सिंहनस्येव यथा गजः ।  
पूर्वाह्ने भोजनेकाले गमनेऽपि तथैव च ॥ ३६ ॥  
  
एवमेव क्रमेणैव भस्म दध्यात्तु भक्तितः ॥ ३७ ॥  
  
सर्वपापविनिर्मुक्तः शिवलोकमवाप्नुयात् ।  
भस्मस्नानं मया प्रोक्तं मन्त्रन्यासं शृणुष्वथ ॥ ३८ ॥  
  
इति वीरतन्त्रे भस्मस्नानविधिः षट्त्रिंशः पटलः ॥ ३६ ॥  
  
प्रणम्य शिरसा देवं पर्यपृच्छत्पितामहः ।  
मन्त्रन्यासं कथं देव तत्सर्वं ब्रूहि मे प्रभो ॥ १ ॥  
  
ईश्वरः ॥  
  
यत्सर्वं तु मया पृष्टं मर्त्यानां तु हिताय च ।  
तवस्नेहादहं वक्ष्ये श्रूयतां कमलासन ॥ २ ॥  
  
शिवाग्रे मण्डपं कुर्यान्मण्डपाद्दक्षिणे ततः ।  
मण्डपं चैव विप्रेन्द्र गोमयेनानुलेपयेत् ॥ ३ ॥  
  
प्। १२०)  
  
गन्धपुष्पं च धूपं च दीपं चैव समायुतम् ।  
कूर्चं चैव तु निक्षिप्य पूर्वना(थ) विधिपूर्वकम् ॥ ४ ॥  
  
उत्तराभिमुखो भूत्वा तत्रान्ते कूर्चमध्यमे ।  
सद्येन प्रोक्षयेत्तत्र कुशकूर्चेन वामतः ॥ ५ ॥  
  
गन्धपुष्पादिना विप्र स्वदेवीं पूजयेत्ततः ।  
घृताशिखाग्रे द्वादशाङ्गुल्ये शिवतत्वं विचिन्तयेत् ॥ ६ ॥  
  
स्वात्मानं योजयेत्तत्र तनुं चैव दहेत्ततः ।  
त्रिकोणमण्डले विद्यादद्वितीयं विचिन्तयेत् ॥ ७ ॥  
  
पादाङ्गुष्ठात्समारभ्य दहेव्रायं शिरोन्तकम् ।  
भस्मभूतः शिवं ध्यात्वा अमृतं प्लावनं कुरु ॥ ८ ॥  
  
शिखाद्धस्तप्रमाणेन ऊर्ध्वे चैव विचिन्तयेत् ।  
श्वेतपद्मो परिष्टात्तु चन्द्रबिम्बमधोमुखम् ॥ ९ ॥  
  
तुरीयममृतं ध्यायेदोङ्कारेण समन्वितम् ।  
चिन्तयेदमृतं तोयं सुषुम्नाभिन्नमस्तकम् ॥ १० ॥  
  
तेन प्लावितमात्मानं पूरयन्तं विचिन्तयेत् ।  
मृत्युनाशनमेवं तु इति शास्त्रस्य निश्चयः ॥ ११ ॥  
  
पश्चात्स्वदेहं सञ्चिन्त्य गन्धपुष्पादिनार्चयेत् ।  
रेचकं पूरकं चैव कुम्भकं त्रिविधं मतम् ॥ १२ ॥  
  
न मुञ्चति न गृह्णाति वायुरन्तर्बहिः स्थितम् ।  
आपूर्णकुम्भवत्तिष्ठेदचलस्य तु कुम्भकम् ॥ १३ ॥  
  
प्। १२१)  
  
एवमेव प्रकारेण कारयेद्देशिकोत्तमः ।  
हस्ताभ्यां संस्पृशेत्पूर्वं कादिपादान्तमेव च ॥ १४ ॥  
  
अङ्गुष्ठतर्जनीभ्यां तु अस्त्रे मन्त्रेण संयुतम् ।  
दिवि दिक्षु च दातव्यम् ऊर्ध्वाधश्चैव विन्यसेत् ॥ १५ ॥  
  
आजानु पृथिवी ज्ञेया अप्सिद्धिर्नाभिदेशतः ।  
गलाद्द्वे तेजसंशुद्धि ललाटाद्वायु शुध्यति ॥ १६ ॥  
  
तदूर्ध्वे द्वादशाङ्गुल्ये गगनशुद्धिरुदाहृतम् ।  
प्रथमं सृष्टिन्यासं तु स्थितिन्यासं द्वितीयकम् ॥ १७ ॥  
  
संहारं तु तृतीयं स्यात् त्रिविधं चोच्यते मया ।  
गृहस्थः सृष्टिमार्गेण ब्रह्मचारी स्थितिर्भवेत् ॥ १८ ॥  
  
वानप्रस्थ यतीनां च संहारन्यासमुच्यते ।  
अङ्गुष्ठादि कनिष्ठान्तं सृष्टिन्यासमुदाहृतम् ॥ १९ ॥  
  
ईशादि पञ्चमन्त्राणि अङ्गुष्ठादीनि विन्यसेत् ।  
ईशानं मूर्ध्नि विन्यस्य मुखे तत्पुरुषं न्यसेत् ॥ २० ॥  
  
अघोरं हृदये न्यस्य गुह्ये वामं प्रकल्पयेत् ।  
सद्योजाते न्यसेत्पादौ पुनरङ्गानि विन्यसेत् ॥ २१ ॥  
  
विन्यसेत्तु षडङ्गानि देवतान्यासकं शृणु ।  
ब्रह्माणं मूर्ध्नि विन्यस्य ललाटे विष्णुरुच्यते ॥ २२ ॥  
  
चन्द्रसूर्यौ च नयनौ नासिक्यां पृथिवीं तथा ।  
सरस्वतीं तु वश्वारे हृदये ईश्वरं तथा ॥ २३ ॥  
  
प्। १२२)  
  
हस्तौ चैवेन्द्रदैवत्यं वायुः स्यात्कुक्षिरेव च ।  
सुब्रह्मण्यस्य लिङ्गे च पार्श्वयोरम्बिका तथा ॥ २४ ॥  
  
पादयोर्मरुतश्चैव एवमेव क्रमान्न्यसेत् ।  
अकारं मूर्ध्नि विन्यस्य आकारं तु ललाटके ॥ २५ ॥  
  
इकारं दक्षिणे नेत्रे ईकारं वामलोचने ।  
उकारं दक्षिणे नासे ऊकारं वामनासिके ॥ २६ ॥  
  
ऋकारं दक्षिणे श्रोत्रे ऋकारं वामश्रोत्रके ।  
ऌकारं दक्षिणे गण्डे ॡकारं वामगण्डके ॥ २७ ॥  
  
ए ऐ (च) तालुरन्ध्रे च ओ औ ओष्ठद्वयेऽपि च ।  
दन्तपङ्क्तिद्वये न्यस्य अंअः परिकीर्तितौ ॥ २८ ॥  
  
कवर्गं दक्षिणे पाणौ चवर्गं वामपाणिके ।  
टवर्गं दक्षिणे पादे तवर्गं वामपादके ॥ २९ ॥  
  
पफौ दक्षिणपाश्वौ तु वामपाश्वौ बभौ न्यसेत् ।  
मकारं हृदये न्यस्य यकारं त्वचि विन्यसेत् ॥ ३० ॥  
  
रेफं च रक्तमेवोक्तं लकारं मांसमेव च ।  
वकारं मेदोदेशे तु शकारं चास्थिदेशके ॥ ३१ ॥  
  
मज्जादेशे षकारं तु सकारं शुक्लमेव च ।  
हकारं प्राण इत्याहुः क्षकारं मेढ्रमेव च ॥ ३२ ॥  
  
लकारं वृषणं चैव सर्वामेतान्क्रमान्न्यसेत् ।  
सृष्टिन्यासमिति प्रोक्तं न्यासं स्थितिमतः शृणु ॥ ३३ ॥  
  
प्। १२३)  
  
मध्यादि दण्ड * * * पञ्चब्रह्म न्यसेत्क्रमात् ।  
ईशानं मध्यमे चैव अनामिकेन पुरुषं न्यसेत् ॥ ३४ ॥  
  
कनिष्ठिकां च न घोरः स्याद्वाममङ्गुष्ठके न्यसेत् ।  
सद्योजातं तु तर्जन्यां विन्यसेत्पृष्ठमेव च ॥ ३५ ॥  
  
हृदयं मध्यमे न्यस्य शिरोमन्त्रं तु नामिके ।  
शिखां कनिष्ठिके न्यस्य कवचाङ्गुष्ठके न्यसेत् ॥ ३६ ॥  
  
नेत्रं तु तर्जनीं न्यस्य अस्त्रं करतले न्यसेत् ।  
एवं षडङ्गं विन्यस्य विद्येशान्विन्यसेत्ततः ॥ ३७ ॥  
  
अनन्तं मूर्ध्नि विन्यस्य ललाटे सूक्ष्ममुच्यते ।  
शिवोत्तमं मुखे न्यस्य एकनेत्रं तु कर्णयोः ॥ ३८ ॥  
  
एकरुद्रं तु बाहौ तु त्रिमूर्तिं हृदये न्यसेत् ।  
लिङ्गे श्रीकण्ठमेवोक्तं शिखण्डिं पादयोर्न्यसेत् ॥ ३९ ॥  
  
हृदये हृदयं न्यस्य शिरः शिरसि विन्यसेत् ।  
शिखायां तु शिखां न्यस्य कवचं स्तनमध्यतः ॥ ४० ॥  
  
अस्त्रं हस्तप्रदेशे तु नेत्रं नेत्रे तु विन्यसेत् ।  
हस्तौ तु मणिबन्धं तु ईशब्रह्माणिमेव च ॥ ४१ ॥  
  
स्थिति न्यासमिदं प्रोक्तं संहारं च ततः शृणु ।  
सद्योजातं कनिष्ठे तु वामदेवेन नामिका ॥ ४२ ॥  
  
अघोरं मध्यमे न्यस्य पुरुषं तर्जनीं न्यसेत् ।  
ईशमङ्गुष्ठके न्यस्य षडङ्गान्विन्यसेत्ततः ॥ ४३ ॥  
  
प्। १२४)  
  
हृदये कनिष्ठिकां न्यस्य कवचं स्तनमध्यतः ।  
  
शिरोमन्त्रं च नामिके ।  
  
शिखामन्त्रं तु मध्यं स्यात् कवचम् ॥ ४४ ॥  
  
तर्जनी न्यसेत् ।  
  
नेत्रमङ्गुष्ठके न्यस्य अस्त्रं करतले न्यसेत् ।  
पादयोः सद्यमन्त्रेण कुक्षौ वामं न्यसेत्ततः ॥ ४५ ॥  
  
अघोरं हृदये न्यस्य मुखे तत्पुरुषं न्यसेत् ।  
ईशानं मूर्ध्नि विन्यस्य पादयोर्हृदयं न्यसेत् ॥ ४६ ॥  
  
मेढ्रे तु शिरोमन्त्रं तु कुक्षौ शिखां तु विन्यसेत् ।  
कवचं हृदये न्यस्य नेत्रं बाहुद्वयोर्न्यसेत् ॥ ४७ ॥  
  
मुखे चास्त्रमिति प्रोक्तं शिवमन्त्रं तु सर्वशः ।  
इन्द्रं तु पादयोर्न्यस्य मेढ्रे तु पावके न्यसेत् ॥ ४८ ॥  
  
यमं कुक्षौ तु विन्यस्य निर्-ऋतिं हृदये न्यसेत् ।  
बाह्वौ वरुणदैवत्यं कण्ठे वायुरिति स्मृतः ॥ ४९ ॥  
  
मुखे तु सोमदैवत्यम् ईशं शिरसि विन्यसेत् ।  
एवमेव क्रमे ज्ञात्वा विन्यसेद्देशिकस्तथा ॥ ५० ॥  
  
आचार्यस्त्वादिशैवः स्याद्गृगस्थो वा द्विजोत्तमः ।  
सृष्टौ स्थितिं च संहार न्यासं कुर्याद्विचक्षणः ॥ ५१ ॥  
  
एवं न्यस्त्वा विधानेन देशिकः पापहा भवेत् ।  
गन्धैः पुष्पैश्च पाद्यैश्च स्वदेहं पूजयेद्धृदा ॥ ५२ ॥  
  
द्वारपालान्समभ्यर्च्य गन्धपुष्पादिभिस्सह ।  
पूर्वे तु द्वारपालं तु नन्दिकालौ तथैव च ॥ ५३ ॥  
  
प्। १२५)  
  
दक्षिणद्वारपालौ तु दण्डिमुण्डिस्तथैव च ।  
पश्चिमद्वारपालौ तु भृङ्गिटिर्विजयस्तथा ॥ ५४ ॥  
  
उत्तरद्वारपालौ तु नन्दः पशुपतिस्तथा ।  
नन्दिनं दक्षिणे स्थाप्य श्यामवर्णसमन्वितम् ॥ ५५ ॥  
  
दण्डहस्तसमायुक्तं लकारं मन्त्रमुच्यते ।  
कालं कुङ्कुमवर्णामम् उत्तरे तु प्रतिष्ठितम् ॥ ५६ ॥  
  
वटवृक्षायुधैर्युक्तं मन्त्रं ह्रीं कारमेव च ।  
दण्डिं पूर्वे तु विन्यस्य इन्द्रगोपस्य सन्निभम् ॥ ५७ ॥  
  
खड्गायुध समायुक्तं ह्रौङ्कारं मन्त्रमुच्यते ।  
मुण्डी तु पश्चिमे न्यस्य शुद्धस्फटिकसन्निभम् ॥ ५८ ॥  
  
भिन्दिपालसमायुक्तं सृङ्कारं मन्त्रमुच्यते ।  
भृङ्गिटिं दक्षिणे स्थाप्य मयूरग्रीवसन्निभम् ॥ ५९ ॥  
  
शक्त्यायुधसमायुक्तं ह्रीङ्कारं मन्त्रमुच्यते ।  
विजयं चोत्तरे स्थाप्य रक्तवर्ण समायुतम् ॥ ६० ॥  
  
शूलायुधसमायुक्तं ह्रीङ्कारं मन्त्रमुच्यते ।  
अनन्तं पश्चिमे स्थाप्य कनकाभं तथैव च ॥ ६१ ॥  
  
वज्रायुधसमायुक्तं ह्रीङ्कारं मन्त्रमुच्यते ।  
पशुपतिं पूर्वतः स्थाप्य नीलरूपसमन्वितम् ॥ ६२ ॥  
  
पाशायुध समायुक्तं ह्रीङ्कारं मन्त्रमुच्यते ।  
एवमेव क्रमैः स्थाप्य एतैर्मन्त्रैश्च पूजयेत् ॥ ६३ ॥  
  
प्। १२६)  
  
सर्वे चतुर्भुजाश्चैव त्रिणेत्राश्चैव संयुतम् ।  
सर्वे ऋज्वागताः स्थित्या क्रूरदृष्टिभयावहाः ॥ ६४ ॥  
  
मकुटैः कुण्डलैर्हारैः कटिसूत्रं तु वीरकम् ।  
नानाभरणसंयुक्ता घोरभयावहाः ॥ ६५ ॥  
  
सर्वे कुञ्चितपादास्तु रूपयौवनसंयुताः ।  
एवमेव क्रमेणैव पूजयेद्देशिकस्सदा ॥ ६६ ॥  
  
मन्त्रन्यासमिदं प्रोक्तं यजनं शृणु तत्वतः ॥ ६६ १।२ ॥  
  
इति वीरतन्त्रे मन्त्रन्यासः सप्तत्रिंशत्पटलः ॥ ३७ ॥  
  
पितामहः ॥  
  
प्रणम्य भगवन्तं हि पर्यपृच्छत्पितामहः ।  
शिवार्चनं कथं देव तत्सर्वं ब्रूहि मे प्रभो ॥ १ ॥  
  
ईश्वरः ॥  
  
एतत्सर्वं समासेन श्रूयतां कमलासन ।  
नारुद्रः संस्मरेद्रुद्रं नारुद्रो रुद्रमर्चयेत् ॥ २ ॥  
  
नारुद्रः कीर्तयेद्रुद्रं नारुद्रो रुद्रमाप्नुयात् ।  
सर्वपापहरं चैव सर्वतीर्थफलं भवेत् ॥ ३ ॥  
  
अदीक्षितश्चतुर्वेदी शिवलिङ्गं च न स्पृशेत् ।  
दीक्षितश्चापि यो विप्रो भृत्यर्थं न प्रपूजयेत् ॥ ४ ॥  
  
प्। १२७)   
  
धर्मानुष्ठानमभ्यर्थं सर्वदाकाले आदिशैवः शिवं यजेत् ।  
सन्धिस्वधर्मानुष्ठानं न दोषाय प्रकल्पयेत् ॥ ५ ॥  
  
आत्मार्थं पूजयेत्तेषां शास्त्रमार्गेण चैव हि ।  
तत्काले वाप्यकाले वा एवमेव क्रमेण तु ॥ ६ ॥  
  
आत्मशुद्धिं पुरा कृत्वा स्थान शुद्धिं द्वितीयकम् ।  
तृतीयं द्रव्यशुद्धिस्तु चतुर्थं लिङ्गशोधनम् ॥ ७ ॥  
  
पञ्चमं मन्त्रशुद्धिस्तु उच्यन्ते पञ्च शुद्धयः ।  
पूर्वोक्तेन विधानेन आत्मशुद्धिं च कारयेत् ॥ ८ ॥  
  
द्वितीयं स्थानशुद्धिं च कुर्याद्वै देशिकोत्तमः ।  
हुङ्कारेण समायुक्तं फट्कारेण समायुतम् ॥ ९ ॥  
  
स्थानशुद्धिं ततः कुर्याद् दशदिक्षु समन्ततः ।  
गोमयेनोप लिप्याथ प्रोक्षयेद् हृदयेन तु ॥ १० ॥  
  
उदकभाण्डं वर्धन्यां पाद्याचमन पात्रकम् ।  
अर्घ्यपात्रं पुष्पपात्रं धूपदीपस्य पात्रकम् ॥ ११ ॥  
  
चरुस्थाली जलकुम्भं च नीराजनस्य पात्रकम् ।  
हृदेन क्षालयित्वा तु अस्त्रेण शोधयेत्ततः ॥ १२ ॥  
  
दर्भोपरि न्यसेत्तत्र कवचेनावगुण्ठयेत् ।  
पञ्चब्रह्मेण मन्त्रेण उदकं सेचयेत्ततः ॥ १३ ॥  
  
गन्धं हृदयो लो * * शिरसा गन्धकं ददेत् ।  
द्रव्याणि प्रोक्षयेत्तत्र हृदयेन तु मन्त्रतः ॥ १४ ॥  
  
प्। १२८)  
  
द्रव्यशुद्धिर्भवेदेवं लिङ्गशुद्धिं ततः शृणु ।  
हृदयेनैव मन्त्रेण घण्टां चैव तु ताडयेत् ॥ १५ ॥  
  
हुङ्कारेण तु मन्त्रेण यवनीक्रापमनीयते ।  
पूजापर्यषितानां तु हृदयेन विसर्जयेत् ॥ १६ ॥  
  
सद्योजातेन मन्त्रेण पुष्पं शिरसि विन्यसेत् ।  
अपनीय च निर्माल्यं चण्डेशाय प्रदापयेत् ॥ १७ ॥  
  
न शून्यमस्तकं लिङ्गं कृत्वाभिषेकं तु साधकः ।  
लिङ्गं प्रक्षालयेत्तत्र हृदयेन तु मन्त्रतः ॥ १८ ॥  
  
लिङ्गे वा कौतुके वापि भित्तिचित्रे च मण्डले ।  
एवमेवक्रमेणैव लिङ्गशुद्धिमथाचरेत् ॥ १९ ॥  
  
पञ्चमं मन्त्रशुद्धिं तु कारयेद्देशिकोत्तमः ।  
पञ्चब्रह्मशिवाङ्गैश्च प्रासादेन समन्वितम् ॥ २० ॥  
  
व्योमव्यापिसमायुक्तं विद्येश्वरांश्च एव च ।  
गणेशान्लोकपालांश्च लोकपालास्त्रमेव च ॥ २१ ॥  
  
ओङ्कारमादितः कृत्वा नमस्कारान्तं योजयेत् ।  
मन्त्रशुद्धिर्भवेदेवं कारयेद्देशिकोत्तमः ॥ २२ ॥  
  
शुद्धयः पञ्च यो वेत्ति स पूजां कर्तुमर्हति ।  
आसनं कल्पयेद्विद्वान् अनन्तान्तान्यथाक्रमम् ॥ २३ ॥  
  
अनन्तासनं तु प्रथमं योगासनं द्वितीयकम् ।  
सिंहासनं तृतीयं स्याद् योगासनं चतुर्थकम् ॥ २४ ॥  
  
प्। १२९)  
  
विमलासनं चतुर्थे तु पद्मासनमिहोच्यते ।  
शक्त्यक्षरसमायुक्तं नवमाङ्कुरसंयुतम् ॥ २५ ॥  
  
बीजाक्षरसमायुक्तं नालान्तं परिकीर्तितम् ।  
मध्ये नालसमायुक्तं पञ्चाशत्कर्णिकायुतम् ॥ २६ ॥  
  
पद्मासनान्तकैर्दैर्घ्यैः तदूर्ध्वे कर्णिका न्यसेत् ।  
अनन्तं पूर्वतो भागे वासुकिं चाग्निगोचरे ॥ २७ ॥  
  
तक्षकं दक्षिणे स्थाप्य कार्कोटकं तु नैर्-ऋते ।  
शङ्खपालं च वारुण्यां गुलिके वायुगोचरे ॥ २८ ॥  
  
पद्मं तु सौम्यके भागे महापद्मीशगोचरे ।  
अनन्तासनं तु प्रदद्यात् कूर्मस्योपरि संश्रिताः ॥ २९ ॥  
  
मध्यस्थं चैव नालं तु शिवाङ्गं वेष्टयेत्ततः ।  
आधारं चाप्यते विप्र देवानां च शृणुष्वथ ॥ ३० ॥  
  
अनेन्तेशश्च सूक्ष्मश्च शिवोत्तमश्चैकनेत्रकः ।  
एकरुद्रस्त्रिमूर्तिश्च श्रीकण्ठश्च शिखण्डिकः ॥ ३१ ॥  
  
पूर्वादीशानपर्यन्तं क्रमाद्विन्यस्य देशिकः ।  
शेषश्चैव तु नागेन्द्रा गुलिकाश्च चतुर्दिशि ॥ ३२ ॥  
  
अनन्तासनमिह प्रोक्तं योगासनमिहोच्यते ।  
चतुरश्रं तु योगं स्यात् शेषस्योपरि विन्यसेत् ॥ ३३ ॥  
  
प्राणं तु पूर्वतः स्थाप्य अपानं वह्निगोचरे ।  
देवदत्तधनञ्जयौ मध्यमे च विकीर्यते ॥ ३४ ॥  
  
प्। १३०)  
  
आधारं तु मया प्रोक्तं देवतानां शृणुष्वथ ।  
प्रणवं मध्यदेशे तु आकारं पूर्वदेशके ॥ ३५ ॥  
  
नकारमीश दिग्भागे ओङ्कारं पूर्व संस्थितम् ।  
अधश्चाथोर्ध्वच्छदनं योगासनमिति स्मृतम् ॥ ३६ ॥  
  
योगासनोपरिष्टात्तु सिंहासनमिहोच्यते ।  
आग्नेय्यां धर्म विन्यस्य नैर्-ऋत्यां ज्ञानमेव च ॥ ३७ ॥  
  
वैराग्यं चैव वायव्याम् ऐश्वर्यमीशगोचरे ।  
चतुष्कोणे महासिंहम् आसनं पादनिर्मितम् ॥ ३८ ॥  
  
शङ्खस्फटिकपीतं च रक्तं सिंहस्य वर्णकम् ।  
अधर्मं पूर्वतो भागे अज्ञानं दक्षिणे तथा ॥ ३९ ॥  
  
वैराग्यं पश्चिमे न्यस्य ऐश्वर्यं चोत्तरे दिशि ।  
कृष्णवर्ण समायुक्तम् इलिकां तत्र विन्यसेत् ॥ ४० ॥  
  
अव्यक्तो नियतिः कालः कला चेति चतुष्टयम् ।  
महादिक्षु न्यसेदेनं मध्यपादस्तु केशवः ॥ ४१ ॥  
  
त्रिणेत्रं भीमसङ्काशं विदिक्ष्वभिमुखांस्तथा ।  
एवं सिंहासनं प्रोक्तं पद्मासनमथोच्यते ॥ ४२ ॥  
  
पृथ्वीं पूर्वदलश्चैव आपश्चैवाग्निगोचरे ।  
तेजोरूपं तु दक्षिण्यां वायुरूपं तु नैर्-ऋते ॥ ४३ ॥  
  
आकाशं चैव विप्रेन्द्र वारुण्यां दलमुच्यते ।  
सत्वं वायव्यके न्यस्य रजोविन्यस्य सोमके ॥ ४४ ॥  
  
प्। १३१)  
  
ईशाने तु दले विप्र तमोरूपं प्रकल्पयेत् ।  
तत्ववर्णसमायुक्तम् आधारं चोच्यते मया ॥ ४५ ॥  
  
मूलं सद्येन मन्त्रेण नालं वामेन कारयेत् ।  
अघोरं दलमेवाहु स्तत्पुरुषं गुह्यदेशके ॥ ४६ ॥  
  
सुषिरमीशमन्त्रेण कुर्याद्वै देशिकोत्तमः ।  
देवताः सम्प्रवक्ष्यामि कालीं पूर्वे तु विन्यसेत् ॥ ४७ ॥  
  
कलविकरणीं चाग्ने रौद्रीं चैव तु दक्षिणे ।  
बलविकरणीं नैर्-ऋत्यां वामां पश्चिमतो न्यसेत् ॥ ४८ ॥  
  
बलप्रमथनीं वायव्ये ज्येष्ठां चैवोत्तरे दिशि ।  
सर्वभूतदमनीमीशान्ये मनोन्मनीं तु मध्यमे ॥ ४९ ॥  
  
एवं पद्मासनं प्रोक्तं विमलासनमुच्यते ।  
चतुर्वेदस्वरूपं तु विन्यसेद् व्याघ्रचर्मवत् ॥ ५० ॥  
  
इलिकोपरि विन्यस्य देवतां च शृणुष्वथ ।  
अम्बिकां पूर्वतः स्थाप्य गणाम्बिकां च दक्षिणे ॥ ५१ ॥  
  
गौरीं च पश्चिमे न्यस्य प्रज्ञां चैवोत्तरे दिशि ।  
विमलासनमिदं प्रोक्तम् इदमन्यच्छृणुष्वथ ॥ ५२ ॥  
  
आवाहनासनं पद्मं पद्मासनमनन्तकम् ।  
विमलमर्चनेषूक्तं भोज्यासनं तु योगतः ॥ ५३ ॥  
  
एवमेव प्रकारेण आसनक्रममुच्यते ।  
गन्धैः पुष्पैश्च धूपैश्च दीपैश्चैव तु पूजयेत् ॥ ५४ ॥  
  
प्। १३२)  
  
स्वनामाद्यक्षरेणैव हृदयेन तु देशिकः ।  
सत्वं रजस्तमश्चैव उपर्युपरि विन्यसेत् ॥ ५५ ॥  
  
अग्नेस्तु मण्डले चैव तदन्ते सूर्यमण्डलम् ।  
चन्द्रबिम्बं न्यसेत्पश्चा आत्मानं चान्तरात्मकम् ॥ ५६ ॥  
  
परमात्मानमेवं च स्वनामाद्येन विन्यसेत् ।  
दक्षिणे ह्यात्मतत्वं तु विद्यातत्वं तु चोत्तरे ॥ ५७ ॥  
  
मध्यमे शिवतत्वं तु विन्यसेत्तु यथाक्रमम् ।  
एवं न्यस्त्वा तु विधिवच्छिवं सम्पूजयेत्ततः ॥ ५८ ॥  
  
शुद्धस्फटिकसङ्काशं स्फुरन्तं दीप्ततेजसम् ।  
त्र्यक्षं दशभुजं चैव चन्द्रार्धकृतशेखरम् ॥ ५९ ॥  
  
जटामकुटसंयुक्तं चारुगात्रसमायुतम् ।  
पञ्चवक्त्रं च देवेशं पञ्चमूर्धसमन्वितम् ॥ ६० ॥  
  
सर्वलक्षणसंयुक्तं सर्वाभरणभूषितम् ।  
मकुटं कुण्डलं चैव केयूरकटकं ततः ॥ ६१ ॥  
  
कटिसूत्रोदरं बद्धमेखलं नूपुरैर्युतम् ।  
दिव्याम्बरधरं देवं दिव्यगन्धानुलेपितम् ॥ ६२ ॥  
  
पाशं परशुखड्गं च वक्त्रं चाभयदक्षिणे ।  
वामाङ्कुशं चैवां घण्टां नागं च वह्नि च ॥ ६३ ॥  
  
एतेषामायुधा विप्र वामहस्ते ददेत्ततः ।  
एवं सदाशिवं ध्यात्वा सर्वलोकसुखावहम् ॥ ६४ ॥  
  
प्। १३३)  
  
आवाहयेत्ततो देवं सद्योजातेन मन्त्रतः ।  
स्थापयेद्वामदेवेन अघोरेण निरोधयेत् ॥ ६५ ॥  
  
सान्निध्यं पुरुषेणैव ईशानेन तु पूजयेत् ।  
पूर्वे द्वारगेहे तु दक्षिणे वा विशेषतः ॥ ६६ ॥  
  
पश्चिमद्वारगेहं वा उत्तरद्वारमेव वा ।  
निष्कले सकलं ध्यात्वा आसनं चैव कल्पयेत् ॥ ६७ ॥  
  
द्वारस्याभिमुखं स्थाप्य पूजयेत्पूर्ववत्ततः ।  
द्वारभेदेषुभेदानां पूजाभेदं न विद्यते ॥ ६८ ॥  
  
ईशानं मूर्ध्नि विन्यस्य मुखे तत्पुरषं न्यसेत् ।  
अघोरं हृदये न्यस्य गुह्ये वामं प्रकल्पयेत् ॥ ६९ ॥  
  
सद्योजातं न्यसेत्पादं पुनरङ्गानि विन्यसेत् ।  
हृदये हृदयं न्यस्य शिरश्शिरसि विन्यसेत् ॥ ७० ॥  
  
शिखायां तु शिखां न्यस्य कवचं स्तनमध्यतः ।  
अस्त्रं हस्तप्रदेशे तु नेत्रं नेत्रेषु विन्यसेत् ॥ ७१ ॥  
  
पञ्चवक्त्रेषु विप्रेन्द्र अक्ष्णां पञ्चदशेषु च ।  
पाद्यं पादौ प्रदातव्यमर्घ्यं शिरसि विन्यसेत् ॥ ७२ ॥  
  
मुखेष्वाचमनं विद्याद् हृदयेन तु मन्त्रतः ।  
उशीरं चन्दनोपेतं पाद्यद्रव्यमुदाहृतम् ॥ ७३ ॥  
  
फलत्रयं च कर्पूर मादिपत्रं च पालिकम् ।  
आचमनीयमिति प्रोक्तं मुखे दद्याद्विशेषतः ॥ ७४ ॥  
  
प्। १३४)  
  
आपक्षीरकुशाग्राणि अक्षतैर्यवतण्डुलैः ।  
तिलैस्सिद्धार्थकैश्चैव अर्घ्यमष्टाङ्गमुच्यते ॥ ७५ ॥  
  
नेत्रे चैव तु विप्रेन्द्र नेत्रमुद्रां च दर्शयेत् ।  
क्षुरिकां कल्पयेत्तत्र दक्षिणेकदिरेव च ॥ ७६ ॥  
  
शिवास्त्रं विन्यसेत्तत्र दलाग्रे दशदिक्षु वै ।  
शिवस्य दक्षिणे पार्श्वे न्यसेत्पाशुपतास्त्रकम् ॥ ७७ ॥  
  
अघोरास्त्रं पश्चिमे न्यस्य स्वस्वबीजेन मन्त्रतः ।  
एवं न्यस्य विधानेन पश्चादर्चनमारभेत् ॥ ७८ ॥  
  
अभिषेकं कारयेत्तत्र हृदयेन तु मन्त्रतः ।  
आदित्योदयपूर्वे तु पञ्चस्नानं तु कारयेत् ॥ ७९ ॥  
  
आदित्योदयमारभ्य जलेनैवाभिषिञ्चयेत् ।  
पञ्चब्रह्मषडङ्गैश्च व्योमव्यापि जपेत्ततः ॥ ८० ॥  
  
रत्नोदकं सुवर्णाभः पुष्पोदकसमन्वितम् ।  
जलभाण्डे विनिक्षिप्य अभिषेकं तु कारयेत् ॥ ८१ ॥  
  
नवकुम्भेन वा कुर्यात् षोडशैः कुम्भमेव वा ।  
द्वात्रिंशद्वा चतुस्त्रिंशत्पञ्चाशत्पञ्चविंशतिः ॥ ८२ ॥  
  
अष्टोत्तरशतं वापि कारयेद्देशिकस्तथा ।  
आढकेन तु सम्पूर्णं कुम्भलक्षणमुच्यते ॥ ८३ ॥  
  
कुम्भं चैव प्रकर्तव्यं सौवर्णं रजतं तु वा ।  
ताम्रं वा मृण्मयं वापि अभिषेकं तु कल्पयेत् ॥ ८४ ॥  
  
प्। १३५)  
  
दधिक्षीरघृतं चैव मधु वा पञ्चगव्यकम् ।  
नालिकेरस्य सलिलम् इक्षुकाण्डसमन्वितम् ॥ ८५ ॥  
  
अभिषेकं कारयेत्तत्र पुनर्गन्धोदकेन च ।  
नृत्तगेयसमायुक्तं स्तोत्रशब्दसमायुतम् ॥ ८६ ॥  
  
वाद्यध्वनिरवैर्युक्तं भरतोक्तेन मार्गतः ।  
तस्यान्ते पूजको विप्र आचमनीयं तु कारयेत् ॥ ८७ ॥  
  
कुङ्कुमं चन्दनं चैव अगरुं खड्गमेव च ।  
निर्यासं त्रिफलं चैव उशीरं च विशेषतः ॥ ८८ ॥  
  
आलोढ्य सर्वमेवं तु लेपयेल्लिङ्गमेव च ।  
हृदयेन तु गन्धं स्याद् वस्त्रं वामेन दापयेत् ॥ ८९ ॥  
  
वस्त्रेणावेष्ट्य लिङ्गं तु नानावर्णैरनेकशः ।  
नानाविधैश्च पुष्पैश्च पूजयेत्परमेश्वरम् ॥ ९० ॥  
  
अस्त्रमन्त्रेण शिरसा पुष्पं दद्याच्छिवस्य तु ।  
पीठपूजा प्रकर्तव्या लक्षणेन समन्विता ॥ ९१ ॥  
  
पीठस्योत्सेधमानेन फलकं चतुरश्रकम् ।  
विस्तारं तावदेवस्यान्मृदेनैव तु लेपयेत् ॥ ९२ ॥  
  
उत्तमं शालिपिष्टेन लेपयेत्फलकान्ततः ।  
पुष्पैर्नानाविधैर्युक्तं नालिकेरस्य पात्रकम् ॥ ९३ ॥  
  
गजसिंहं च अङ्गाचं च अश्वं च पद्मपुष्पकम् ।  
सर्वद्वयं च पीठं च गोपुरं मण्डपं तथा ॥ ९४ ॥  
  
प्। १३६)  
  
विमानं चैव मत्स्यं च मकारं च तथैव च ।  
दर्पणं पूर्णकुम्भं च वृषभं युग्मचामरम् ॥ ९५ ॥  
  
श्रीवत्सं स्वस्तिकं शङ्खं दीपो देवाष्टमङ्गलम् ।  
वज्रं शक्तिं च दण्डं च खड्गम्पाशं तथाङ्कुशम् ॥ ९६ ॥  
  
गदात्रिशूलशक्रं च पद्मं चेति दशायुधम् ।  
दिनं प्रति न्यसेदेकं त्रिंशद्दिनान्तमेव च ॥ ९७ ॥  
  
पुष्पैः पत्रैश्च विप्रेन्द्र अलङ्कृत्य विशेषतः ।  
पीठपूजां च विप्रेन्द हृदयेन तु मन्त्रतः ॥ ९८ ॥  
  
पीठे चैव न्यसेद्विद्वान् गन्धपुष्पादिनार्चयेत् ।  
मासे मासे प्रकर्तव्यम् एवमेव पुनः पुनः ॥ ९९ ॥  
  
विन्यसेत्पि पूर्वे तु प्रासादेन मन्त्रतः ।  
धूपं चैव तु विप्रेन्द्र धूपपात्रं विशेषतः ॥ १०० ॥  
  
शीतारिं चैव निक्षिप्य यथा वित्तानुसारतः ।  
एकभागं तु कर्पूरं लोहं चैव चतुष्टयम् ॥ १०१ ॥  
  
चन्दनं चैव षट्ताङ्गं वारं सप्तधा भवेत् ।  
मधुना सेचयेद्धूपं पात्रे तु परि निक्षिपेत् ॥ १०२ ॥  
  
देवदारुं च मेरुं च सर्जं श्रीलासकुन्दकम् ।  
श्रीफलं चाज्यसम्मिश्रं धूपं दद्याद्विशेषतः ॥ १०३ ॥  
  
धूपघण्टासमायुक्तं वामहस्ते विचक्षणः ।  
दक्षिणे धूपपात्रं तु हृदयेन तु दापयेत् ॥ १०४ ॥  
  
प्। १३७)  
  
हुङ्कारेण तु मन्त्रेण यवनिकामपनीयते ।  
प्रोक्षयेदम्भसा चैव दीपं दद्यात्तु सद्यतः ॥ १०५ ॥  
  
प्रोक्षयेदम्भसा चैव पुष्पं शिरसि निक्षिपेत् ।  
रक्षादीपं तु कर्तव्यं तत्काले तु विशेषतः ॥ १०६ ॥  
  
सायाह्नसमये विप्र यक्षेश्वरं च पूजयेत् ।  
तद्दीपं बलिपीठे तु स्त्रीभिश्चैव तु धारयेत् ॥ १०७ ॥  
  
विसर्जयेत्तु विप्रेन्द पादप्रक्षालनं कुरु ।  
आढकं वा शिवं वापि द्रोणं वा तण्डुलं पचेत् ॥ १०८ ॥  
  
वेदनं तु कर्तव्यम् अनेकोपदंशसंयुतम् ।  
आज्येन दधिसंयुक्तं पूर्वोक्तेन विधानतः ॥ १०९ ॥  
  
अर्धं निवेदयेद्देवम् एकांशं बलिचाग्निभिः ।  
पात्रशेषं चतुर्थांशं देशिकाय प्रदापयेत् ॥ ११० ॥  
  
पञ्चवर्णाभिश्चरुभिः पञ्चवक्त्रे निवेदयेत् ।  
निर्माल्यं चैव विप्रेन्द्र चण्डेशाय प्रदापयेत् ॥ १११ ॥  
  
पादप्रक्षालनं कृत्वा मुद्रां चैव तु धारयेत् ।  
पद्मं शूलं च परशुं खड्गं पाशं तथाङ्कुशम् ॥ ११२ ॥  
  
धनुर्बाणं च घण्टां च वज्रमुद्रां ददर्शयेत् ।  
सुरभिमुद्रां लिङ्गमुद्रां दर्शयेत्तु विधानतः ॥ ११३ ॥  
  
एवमेव क्रमं कुर्यात् पश्चाद्ब्रह्माङ्गपूजयेत् ।  
पुरुषं पूर्वतः पूज्य अघोरं दक्षिणे यजेत् ॥ ११४ ॥  
  
प्। १३८)  
  
सद्यं पश्चिमतः पूज्य वामदेवं तु चोत्तरे ।  
ईशानं कर्णिकायां तु पूजयेद्देशिकस्सदा ॥ ११५ ॥  
  
आग्नेय्यां हृदयं पूज्य ऐशान्यां तु शिरो यजेत् ।  
नैर्-ऋत्यां तु शिखां पूज्य वायव्यां कवचं यजेत् ॥ ११६ ॥  
  
अस्त्रं दिशासु सम्पूज्य नेत्रमीशानके यजेत् ।  
मध्यमे शिवतत्वं तु आत्मतत्वं तु दक्षिणे ॥ ११७ ॥  
  
विद्यातत्वं तु सौम्यायां गन्धाद्येनैव पूजयेत् ।  
मध्यमे तु यजेद्देवं शिवं परमकारणम् ॥ ११८ ॥  
  
किञ्चिदीशानमाश्रित्य सदाशिवं यजेत्ततः ।  
महेश्वरं यजेन्मध्ये किञ्चिदाग्नेयमाचरेत् ॥ ११९ ॥  
  
स्थूलं महेश्वरं विद्धि सूक्ष्मरूपं सदाशिवम् ।  
परं शिवमयं ज्ञेयं शिवात्परतरं न च ॥ १२० ॥  
  
गर्भावरणमेवं तु विद्येशावरणं शृणु ।  
अनन्तं पूर्वतः पूज्य सूक्ष्मं वै दक्षिणेन तु ॥ १२१ ॥  
  
शिवोत्तमं पश्चिमे पूज्य एकनेत्रं तथोत्तरे ।  
एकरुद्रं तु ईशान्यां त्रिमूर्तिस्त्वग्निगोचरे ॥ १२२ ॥  
  
श्रीकण्ठश्चैव नैर्-ऋत्यां शिखण्डिं वायुगोचरे ।  
विद्येशावरणं ह्येतद् गणेशावरणं शृणु ॥ १२३ ॥  
  
उमादेवीं चोत्तरे देशे पूजयेद्देशिकस्सदा ।  
चण्डेशमीशदिग्भागे नन्दीशं पूर्वतो यजेत् ॥ १२४ ॥  
  
प्। १३९)  
  
महाकालं वह्निदेशे तु वृषभं दक्षिणे यजेत् ।  
विघ्नेशं निर्-ऋते चैव भृङ्गीशं वारुणे यजेत् ॥ १२५ ॥  
  
महासेनं च वायव्यां पूजयेद्गन्धपुष्पकैः ।  
गणेशावरणं ह्येतत् लोकपालान्शृणुष्वथ ॥ १२६ ॥  
  
इन्द्रं तु पूर्वतः पूज्य शक्तिं चाग्नेयमेव च ।  
याम्यायां तु यमं पूज्य नैर्-ऋत्यां निर्-ऋतिं यजेत् ॥ १२७ ॥  
  
वारुण्यां पूज्य वरुणं वायव्यां वायुमेव च ।  
सौम्यायां सोमं सम्पूज्य ऐशान्यामीशमेव च ॥ १२८ ॥  
  
ब्रह्माणं नैर्-ऋते भागे ईशान्यां विष्णुरुच्यते ।  
लोकेशावरणं ह्येतत् लोकपालास्त्रमुच्यते ॥ १२९ ॥  
  
पूर्वे तु वज्रं सम्पूज्य शक्तिं चाग्नेयमेव च ।  
याम्ये दण्डं यजेत्तत्र खड्गं निर्-ऋतिगोचरे ॥ १३० ॥  
  
वारुण्यां तु यजेत्पाशम् अङ्कुशं वायुगोचरे ।  
गदायुधं चोत्तरे पूज्य शूलं चीशानगोचरे ॥ १३१ ॥  
  
पद्मं तु नैर्-ऋते भागे चक्रं त्वीशानगोचरे ।  
गन्धैः पुष्पैश्च धूपैश्च दीपैश्चैव तु पूजयेत् ॥ १३२ ॥  
  
सर्वावरणदेवांश्च आसनं बिन्दुरुच्यते ।  
आसनस्थांश्च देवांश्च शिवस्याभिमुखः स्थितः ॥ १३३ ॥  
  
पञ्चब्रह्मशिवाङ्गानां सुरभिमुद्रां च दर्शयेत् ।  
विद्येशानां गणेशानां लिङ्गमुद्रां च दर्शयेत् ॥ १३४ ॥  
  
प्। १४०)  
  
लोकपालांश्च हस्तांश्च पद्ममुद्रां च दर्शयेत् ।  
तत्काले ताडयेद् घण्टां पटं चैव विसर्जयेत् ॥ १३५ ॥  
  
धूपं दद्यात्तु विप्रेन्द्र हृदयेन तु मन्त्रतः ।  
प्रोक्षयेदम्भसा चैव दीपं दद्याच्छिखासह ॥ १३६ ॥  
  
प्रोक्षयेदम्भसा चैवम् ईशानेन विशेषतः ।  
पञ्चवर्णहविर्दद्यात् पञ्चवक्त्रेषु देशिकः ॥ १३७ ॥  
  
पानीयं चैव दद्यात्तु वस्त्रपूतेन वारिणा ।  
उशीरं चैव कुष्ठं च एलं चन्दन संयुतम् ॥ १३८ ॥  
  
तत्कालं चैव विप्रेन्द्र पानीये च दापयेत् ।  
मुखवासं च ताम्बूलं कर्पूरं त्रिफलैर्युतम् ॥ १३९ ॥  
  
मातुलुङ्गफलाद्यादि दद्यात्ताम्बूलकैः सह ।  
अपूपं पृथुकं चैव फट्कुली च समन्वितम् ॥ १४० ॥  
  
गुलाज्येन समायुक्तं बृन्देन सह पाचयेत् ।  
निवेदयेत्तु शर्वाय क्षेत्रपालांश्च पूजयेत् ॥ १४१ ॥  
  
तालुजङ्घो लोहजङ्घः तथा पर्वत जङ्घकः ।  
समुद्रघोषो वायुघोषो अनलाक्षः प्रमर्दनः ॥ १४२ ॥  
  
अघोरदंष्ट्र इत्यष्टौ दण्डहस्तैस्सुभीषणाः ।  
नीलजीमूत सङ्काश ऊर्ध्वकेशसमन्वितम् ॥ १४३ ॥  
  
पूजयेत्क्षेत्रपालानां स्वस्वनाम्ना तु पूजयेत् ।  
एवमेव क्रमेणैव पूजयेद्देशिकोत्तमः ॥ १४४ ॥  
  
प्। १४१)  
  
प्रदक्षिण त्रयं कृत्वा नमस्कारं तु कारयेत् ।  
शिरो हस्तौ द्विजान्वोश्च चिबुकं बाहुयुक् तथा ॥ १४५ ॥  
  
अष्टाङ्गं च नमस्कारं पञ्चाङ्गं च ततः शृणु ।  
शिरो हस्तौ द्विजानू च पञ्चाङ्गमिहोच्यते ॥ १४६ ॥  
  
पूजयेद्द्वारपालांश्च परिवारांश्च पूजयेत् ।  
पञ्चावरणं प्रोक्तम् एकावरणमुच्यते ॥ १४७ ॥  
  
प्रथमं सिंहासनं चैव पद्मासनं द्वितीयकम् ।  
विमलासनं तृतीयं स्याद् आसनं त्रीणि कल्पयेत् ॥ १४८ ॥  
  
पञ्चब्रह्मशिवाङ्गैश्च पूजयेत्पूर्ववत्ततः ।  
एकावरणमेवोक्तं पूजयेद्देशिकस्सदा ॥ १४९ ॥  
  
स्वगुरुं पूजयेत्तत्र गन्धपुष्पादिना सह ।  
अग्निकार्यं ततः कुर्याल्लक्षणेन समन्वितम् ॥ १५० ॥  
  
परिषेचनं ततः कुर्याधृदयेन तु मन्त्रतः ।  
गन्धपुष्पादिना चैव अग्निदेवं समर्चयेत् ॥ १५१ ॥  
  
आज्येनान्त समायुक्तं होतस्वं देशिकस्सदा ।  
प्रासादेन तु मन्त्रेण शिवे दशाहुतिं हुनेत् ॥ १५२ ॥  
  
गौरीबीजेन मन्त्रेण होतव्यं पञ्च एव च ।  
पञ्चब्रह्मशिवाङ्गानाम् एकैकं होमयेत्तदा ॥ १५३ ॥  
  
विद्येशानां गणेशानां लोकपालान्सहस्रकः ।  
एकाहुतिं च होतव्यं तत्तत्स्वनाममन्त्रतः ॥ १५४ ॥  
  
प्। १४२)  
  
परिषेचनं ततः कृत्वा नित्योत्सवं तु कारयेत् ।  
पुस्तकाराधनं तत्र गन्धपुष्पादिना सह ॥ १५५ ॥  
  
चुलुकोदकेन विप्रेन्द्र स्वात्मानं च निवेदयेत् ।  
उक्तानुक्तं च तत्सर्वं हृदयेन तु दापयेत् ॥ १५६ ॥  
  
हृदयेन तु मन्त्रेण विसर्जयेत्तु बुद्धिमान् ।  
प्रविश्य विगृहं पश्चाद् गृहदेवान्समर्चयेत् ॥ १५७ ॥  
  
न सम्पूज्य शिवं मोहाद् भुञ्जीतैव कदाचन ।  
तस्मात्सर्वप्रयत्नेन पूजयेच्छिवमादरात् ॥ १५८ ॥  
  
एष धर्मपरो नास्ति भुवनत्रितयेऽपि वा ।  
आत्मार्थं पूजयेद् नित्यं चललिङ्गं विशेषतः ॥ १५९ ॥  
  
सप्तभक्तिं समाश्रित्य पूजयिष्यति यो नरः ।  
आभिचारं करिष्यामि एकधा दशधा ततः ॥ १६० ॥  
  
पूजयेन्मण्डलं चापि पूर्वोक्तविधिना सह ।  
एवमेव क्रमेणैव अर्चयेद्देशिकस्सदा ॥ १६१ ॥  
  
अर्चनाया विधिः प्रोक्तः अग्निकार्यं ततः शृणु ॥ १६१ � ॥  
  
इति वीरतन्त्रे अर्चनाविधिः अष्टत्रिंशः पटलः ॥ ३८ ॥  
  
पितामहः ॥  
  
शिवं प्रणम्य विधिवत् पर्यपृच्छत्पितामहः ।  
कीदृशं चाग्निकार्यं च तत्सर्वं ब्रूहि मे प्रभो ॥ १ ॥  
  
प्। १४३)  
  
ईश्वरः ॥  
  
एतत्सर्वं त्वया पृष्टम् अग्निकार्यं च सर्वशः ।  
समासेन प्रवक्ष्यामि शृणुष्व कमलासन ! ॥ २ ॥  
  
ग्रहणे विषुवे चैव नित्यनैमित्तिकेऽपि च ।  
प्रतिष्ठा चोत्सवे चैव शत्रूणां च प्रदर्शने ॥ ३ ॥  
  
अयने दर्शपूर्णे च प्रोक्षणे मन्त्रसाधने ।  
दीक्षाकाले तु वा कुर्याच्छान्तिके पौष्टिकेऽपि वा ॥ ४ ॥  
  
स्नपने चैव वा कुर्यात् अग्निकार्यं समारभेत् ।  
चौके वा चोपनयने समावर्तनकेऽपि वा ॥ ५ ॥  
  
विवाहे चान्नप्राशे च पुंसवने तथैव च ।  
सीमन्तोपरिनिष्क्रामे अग्निष्टोमादियागके ॥ ६ ॥  
  
विधिना चाग्नि कार्यं तु कारयेत्तु समाहितः ।  
कुण्डं वा स्थण्डिलं वापि कारयेद्देशिकस्तथा ॥ ७ ॥  
  
हस्तमात्रं भवेत्कुण्डं चतुरश्रं च जायते ।  
वृत्तं * * * * कुर्यान् नित्यकर्म इहोच्यते ॥ ८ ॥  
  
यावदग्रं भवेत्पीठं तावदश्रं च कुण्डकम् ।  
त्रिमेखला समायुक्तं नाभियोनिसमन्वितम् ॥ ९ ॥  
  
अश्वत्थपत्रवद्योनिं मेखलां परिकल्पयेत् ।  
खननं हस्तमात्रं तु दर्पणोदरवत्ततः ॥ १० ॥  
  
स्थण्डिलं वापि कर्तव्यं गतैश्शुद्धदेशकैः ।  
शोषितं पाचितं चैव शोषणं पाचनं तथा ॥ ११ ॥  
  
प्। १४४)  
  
आज्यपात्रं चरुस्थालीं समिधा विष्ठरमाकुशाः ।  
प्रणीता स्पृश्यपात्रं तु सुधापरिधयः स्रुवाः ॥ १२ ॥  
  
दर्वी चैव च स्रुक् चैव होमद्रव्यांश्च सर्वशः ।  
वस्त्रं चोष्णीषमेवं तु अर्घ्यं गन्धं च पुष्पकम् ॥ १३ ॥  
  
धूपदीपं तथा चैव अग्निरुत्तरतो न्यसेत् ।  
आज्यं चैव चरुं चैव होमद्रव्यं च सर्वशः ॥ १४ ॥  
  
दर्भेणोपरि विन्यस्य प्रच्छादयेत्तु दर्भकैः ।  
साधयेद्धृदयेनैव प्रोक्षयेदम्भसा ततः ॥ १५ ॥  
  
उल्लेखनं ततः (कुर्याद्) अभ्युक्ष्य कवचेन तु ।  
तिसॄः पूर्वमुखा रेखा उदग्रेखास्तथैव च ॥ १६ ॥  
  
ब्रह्मा विष्णुश्च रुद्रश्च दक्षिणाद्यधिदैवतान् ।  
अर्चयेद्गन्धपुष्पांश्च हृदयेन तु मन्त्रतः ॥ १७ ॥  
  
अरण्युद्भवमेवाथ सूर्यकान्तोद्भवं तु वा ।  
श्रोत्रियस्याग्निहोत्राच्च जनयेज्जातवेतसम् ॥ १८ ॥  
  
अरणिं चैव विप्रेन्द्र षोडशाङ्गुल दैर्ध्यकम् ।  
विस्तारं तु षडङ्गुल्यं विष्कम्भं तु त्रियङ्गुलम् ॥ १९ ॥  
  
शमी पिप्पल पत्रं च कारयेदरणीं ततः ।  
मथित्वा पञ्चब्रह्मेण पात्रे विन्यस्य देशिकः ॥ २० ॥  
  
तदग्निं सर्वकार्येषु उपनयनादि कारयेत् ।  
हृदा चाग्निं प्रतिष्ठाप्य अग्न्याधानं तु कारयेत् ॥ २१ ॥  
  
प्। १४५)  
  
अग्न्याधानमुपस्थानं परिस्तरणमेव च ।  
पात्राणां सादनं चैव प्रोक्षणं प्रोक्षणी तथा ॥ २२ ॥  
  
कूर्चाधानं प्रणीता च घृतसंस्कारमेव च ।  
ऊर्ध्व प्रवेशनं चापि तत्तन्मन्त्रेण देशिकः ॥ २३ ॥  
  
प्रासादेन तु मन्त्रेण उपस्थानं तु कारयेत् ।  
अग्नौ काष्ठं विनिक्षिप्य शिवमन्त्रेण देशिकः ॥ २४ ॥  
  
परिस्तरणं पुनः कुर्यात्प्रागग्रं चोत्तराग्रकम् ।  
कुशेनैव परिस्तीर्यः पूर्वे तु चोत्तराग्रजात् ॥ २५ ॥  
  
तदूर्ध्वे दक्षिणास्तीर्य पश्चिमे चोत्तराग्रकम् ।  
उत्तरे पूर्वमूर्ध्वं तु विन्यसेद्देशिकस्तथा ॥ २६ ॥  
  
परिधी विन्यसेत्तत्र दक्षिणे पश्चिमोत्तरे ।  
ऊर्ध्वं संस्थाद्वयं चैव आग्नेय्यामीशदेशतः ॥ २७ ॥  
  
मध्यमे चैव संस्थाप्य वागीशीं तु विशेषतः ।  
ऋतुस्नानं च सङ्कल्प्य योनिमार्गेण जायते ॥ २८ ॥  
  
हृदयेनाहुतिस्सप्त गर्भाधानं भवन्ति वै ।  
तत्पुरुषेण मन्त्रेण पुंसवनं भवन्ति वै ॥ २९ ॥  
  
शिरोमन्त्रेण विप्रेन्द्र सीमन्तं सप्तहूयते ।  
वामदेवेन मन्त्रेण जातकर्म च हूयते ॥ ३० ॥  
  
एका हृदयं त्रिपादं च द्विवक्त्रं च द्विनासिकम् ।  
चतुःशृङ्गसमायुक्तं षण्णेत्रेण समन्वितम् ॥ ३१ ॥  
  
प्। १४६)  
  
सप्तजिह्वा सप्तहस्ता उपवीतसमन्वितम् ।  
जटामौञ्जि समायुक्तं कृष्णाजिनसमायुतम् ॥ ३२ ॥  
  
हिरण्या कनकारक्ता कृष्णा चैव तु सुप्रभा ।  
अतिरक्ता बहुरूपा सप्तजिह्वाः प्रकीर्तिताः ॥ ३३ ॥  
  
हिरण्या वारुणे जिह्वा कनका मध्यमे स्थिता ।  
उत्तरा रक्तमाख्यातं याम्ये कृष्णा इति स्मृता ॥ ३४ ॥  
  
सुप्रभा पूर्वदेशे तु अतिरक्ताग्नौ व्यवस्थिता ।  
बहुरूपा चैव जिह्वा स्यात् सप्तजिह्वाः प्रकीर्तिताः ॥ ३५ ॥  
  
कनकाख्या तु जिह्वायां सर्वं होमं तु कारयेत् ।  
जातकर्म मया प्रोक्तं नामं तु हृदयेन तु ॥ ३६ ॥  
  
निष्क्रामणं तु शिरसा प्राशनं हृदयेन च ।  
चौलमन्त्रेण कर्तव्यम् उपनयनं हृदयेन तु ॥ ३७ ॥  
  
व्रतानां चैव सर्वेषां शिरसा चैव हूयते ।  
हृदयेन तु मन्त्रेण समावर्तनविवाहकम् ॥ ३८ ॥  
  
पृथक् पृथक् क्रियाणां च सप्तचैवाहुतिर्भवेत् ।  
दक्षिणे ब्रह्मणः स्थानं दर्भासनोपरि न्यसेत् ॥ ३९ ॥  
  
प्रणीतामुत्तरे स्थाप्य सपवित्रसमायुतम् ।  
विष्णुस्तत्राधिदैवत्यं गन्धपुष्पादिनार्चयेत् ॥ ४० ॥  
  
प्रोक्षणीपात्रमादाय उदकं सेचयेद्धृदा ।  
कुशेनैव तु विप्रेन्द्र उदकोपवनं कुरु ॥ ४१ ॥  
  
प्। १४७)  
  
प्रणीतापात्रमादाय उदकं सेचयेद्धृदा ।  
उत्प्लावनं ततः कुर्यात् प्रणवे नैव निक्षिपेत् ॥ ४२ ॥  
  
आज्यपात्रं समादाय आज्यं चैव तु पूरयेत् ।  
अग्नेरुत्तरभागे तु अङ्गारकोपरि न्यसेत् ॥ ४३ ॥  
  
स्वदेशे विन्यसेत्तत्र दर्भेणोत्प्लवनं कुरु ।  
आज्याधिश्रयणं कार्यं दर्भानन्दे विनिक्षिपेत् ॥ ४४ ॥  
  
नाग्नौ तु प्रज्वाल्व प्रोक्षयेदम्भसा ततः ।  
स्रुवं चैव तु विप्रेन्द्र क्षालयेद्धृदयेन तु ॥ ४५ ॥  
  
कुशेनैव समायुक्तम् अग्रमग्रेण संस्पृशेत् ।  
मध्यं मध्येन संस्पृश्य मूलं मूलेन संस्पृशेत् ॥ ४६ ॥  
  
प्रोक्षयेदम्भसा चैव परिषेचनं तु कारयेत् ।  
अतीते तु मवस्वेति दक्षिणे परिषिञ्चति ॥ ४७ ॥  
  
अनुमतेऽनुमन्यस्वेति पश्चिमे परिषिञ्चति ।  
सरस्वतेऽनुमन्यस्वेति उत्तरे परिषिञ्चति ॥ ४८ ॥  
  
देव सवितः प्रसुवेति समन्तात्परिषिञ्चति ।  
पलाशसमिधश्चैव इध्मं षोडशमेव च ॥ ४९ ॥  
  
तूष्णीमिध्मं तु दातव्यम् अघोरं चैव हूयते ।  
प्रजापतये स्वाहेति दक्षिणार्धपूर्वाधके ॥ ५० ॥  
  
इन्द्राय स्वाहेति उत्तरे * * * पूर्वार्धके ।  
सोमाय स्वाहेति मन्त्रेण दक्षिणार्धपूर्वार्धके ॥ ५१ ॥  
  
प्। १४८)  
  
अग्निमुखं च होतव्यं पञ्चब्रह्मेण मन्त्रवित् ।  
एवमेव क्रमेणैव होतव्यं दीर्घजीविना ॥ ५२ ॥  
  
नित्यहोमं च होतव्यं लक्षणेन समन्वितम् ।  
अग्निमर्चयते चैव आज्ये वामेन संयुतम् ॥ ५३ ॥  
  
प्रासादेन तु शिवस्य होमयेत्तु शताहुतिः ।  
गौरीबीजेन तद्वच्च पञ्चब्रह्मशिवाङ्गकैः ॥ ५४ ॥  
  
विद्येश्वराणां मन्त्राश्च लोकपालान्सहास्त्रकैः ।  
होमयेच्चैव विप्रेन्द्र नित्यहोममिहोच्यते ॥ ५५ ॥  
  
पुनः परिषेचनं कृत्वा नित्योत्सवमथाचरेत् ।  
वर्णाग्निगन्धशब्दानि लक्षयेच्चैव देशिकः ॥ ५६ ॥  
  
आदित्योदयवर्णाभं पद्मरागसमप्रभम् ।  
रक्तपङ्कजसङ्काशं किंशुकस्य समप्रभम् ॥ ५७ ॥  
  
एते द्वादशवर्णानि जातवेदस्तु सिद्धिदम् ।  
उशीरं कुष्ठगन्धं च कर्पूरागरुमेव च ॥ ५८ ॥  
  
चन्दनं जातितक्कोलं कौशिकं तुटिरेव च ।  
पद्मं कुसुमगन्धं च शुभान्येतानि निक्षिपेत् ॥ ५९ ॥  
  
शिखायां लक्षयेत्तत्र पूर्वे चैवोर्ध्व सिद्धिदः ।  
वारुणे शान्तिकं प्रोक्तं सौम्यायां मृत्युनाशनम् ॥ ६० ॥  
  
ऊर्ध्वे तु सर्वकामार्थं लभते नात्र संशयः ।  
आग्नेय्यामग्निदग्धं च मृत्युं चैव तु याम्यके ॥ ६१ ॥  
  
प्। १४९)  
  
नैर्-ऋत्यां युद्धमरणं वायव्यां कलहं भवेत् ।  
ईशान्यां ज्ञानलाभं च शिखानिष्क्रान्तलक्षणम् ॥ ६२ ॥  
  
कांसवद् ध्वनिनाशब्दं मासान्मरणमाप्नुयात् ।  
उलूकध्वनिते वह्नौ कारागृहमवाप्नुयात् ॥ ६३ ॥  
  
पिङ्गलध्वनिते वह्नौ नृपस्य मरणं भवेत् ।  
वृषभध्वनिते वह्नौ अगम्यागमनं भवेत् ॥ ६४ ॥  
  
अशनिध्वनिते वह्नौ षण्मासान्मरणं भवेत् ।  
खरवद् ध्वनिते वह्नौ अपमृत्युवशं गतः ॥ ६५ ॥  
  
तडित्वद् ध्वनिते वह्नौ भार्याया मरणं भवेत् ।  
गोखरवद्भवेच्छब्दं स्वद्रव्यं तस्करावहम् ॥ ६६ ॥  
  
समुद्रघोषवच्छब्दं मातामरणमाप्नुयात् ।  
गोवच्च ध्वनिते वह्नौ सर्पेण मरणं भवेत् ॥ ६७ ॥  
  
झल्लरीव भवेच्छब्दं चण्डालीगमनं भवेत् ।  
भाण्डवद् ध्वनिते वह्नौ रोगो भवति निश्चयम् ॥ ६८ ॥  
  
श्वानवद् ध्वनिते वह्नौ भ्रूणहत्यामवाप्नुयात् ।  
कपिलध्वनिते वह्नौ सुरापानमवाप्नुयात् ॥ ६९ ॥  
  
बालवद् ध्वनिते वह्नौ विषूच्या मरणं भवेत् ।  
लशुनगन्धं भवेदग्नौ क्षयरोगमवाप्नुयात् ॥ ७० ॥  
  
हिङ्गुगन्धं भवेदग्नौ प्रमेहं चैव जायते ।  
अतिगन्धं भवेदग्नौ महाज्वरमवाप्नुयात् ॥ ७१ ॥  
  
प्। १५०)  
  
मेध्यगन्धं भवेदग्नौ भगन्दरमरणं भवेत् ।  
मूत्रगन्धं भवेदग्नौ पाण्डुरोगमवाप्नुयात् ॥ ७२ ॥  
  
शवगन्धेन वै विप्र सन्निपातमवाप्नुयात् ।  
रोमगन्धं भवेद्विप्र कुक्षिरोगमवाप्नुयात् ॥ ७३ ॥  
  
तस्मात्सर्वप्रयत्नेन लक्षयेद्देशिकस्सदा ।  
शुभाशुभं मया प्रोक्तम् अग्निदेवस्य पद्मज ॥ ७४ ॥  
  
ग्रहाणामुक्तकालेषु प्रतिष्ठादि मुहूर्तके ।  
परिषेचनं तु कुर्यात्तु तद्दोषशमनाय च ॥ ७५ ॥  
  
होमं कुर्यात्तु विप्रेन्द्र लक्षणेन समन्वितम् ।  
समिदाज्यचरुं लाजान् सर्षपांश्च यवांस्तिलान् ॥ ७६ ॥  
  
प्रासादेन तु मन्त्रेण पञ्चाशत्समिधो हुनेत् ।  
हृदयेनाज्यहोमं तु चरुं च शिखया हुनेत् ॥ ७७ ॥  
  
लाजं वामेन मन्त्रेण सर्षपं सद्यमन्त्रतः ।  
अघोरेण यवं हुत्वा कवचेन तिलानपि ॥ ७८ ॥  
  
सप्तद्रव्येन होतव्यं पञ्चदशाहुतिं ततः ।  
सर्वद्रव्यसमायुक्तं हव्यवाहं समुच्चरन् ॥ ७९ ॥  
  
स्विष्टमग्नेति मन्त्रेण जुहुयात्तदनन्तरम् ।  
कृत्वान्ते तु यदस्येति स्विष्टकृत् चैव हूयते ॥ ८० ॥  
  
पूर्वेण दक्षिणे चैव पश्चिमे चोत्तरे तथा ।  
ईशान्यां चैव होतव्यं कुण्डे वा स्थण्डिलेऽपि वा ॥ ८१ ॥  
  
प्। १५१)  
  
एवं कृते महाशान्तिः राजराष्ट्रसुखावहम् ।  
इन्द्रधनुश्च दृष्ट्वा च तद्दोषशमनाय च ॥ ८२ ॥  
  
एवमेवक्रमं हुत्वा अन्ये दोषैश्च सम्भवैः ।  
आचार्यपूजनं कृत्वा वस्त्राङ्गुलीयकादिभिः ॥ ८३ ॥  
  
अग्निकार्यं मया प्रोक्तं नित्योत्सव मतः शृणु ॥ ८३ � ॥  
  
इति वीरतन्त्रे अग्निकार्यविधिः एकोनचत्वारिंशः पटलः ॥ ३९ ॥  
  
पितामहः ॥  
  
लोकनाथं प्रणम्याथ ब्रह्मा वचनमब्रवीत् ।  
नित्योत्सवं कथं देव तत्सर्वं ब्रूहि मे प्रभो ॥ १ ॥  
  
ईश्वरः ॥  
  
श्रूयतामभिधास्यामि नित्योत्सवं विशेषतः ।  
सर्वपापहरं पुण्यं सर्वलोकसुखावहम् ॥ २ ॥  
  
सर्वशान्तिकरं चैव सर्वारिष्ट विनाशनम् ।  
नित्यं नित्यार्चनान्ते तु नित्योत्सवमथाचरेत् ॥ ३ ॥  
  
राक्षसाश्चासुराश्चैव पिशाचा ब्रह्मराक्षसाः ।  
उच्छिष्टाश्चैव वेताला कूष्माण्डार्हतथागतम् ॥ ४ ॥  
  
तथा मारगृहाश्चैव भूताश्चान्ये मरुद्गणाः ।  
नित्योत्सवस्य शब्दांश्च श्रुत्वागर्जन्ति तत्र वै ॥ ५ ॥  
  
प्रथमं दक्षिणे विप्र तव प्रीतिकराय वै ।  
द्वितीयं प्रदक्षिणं चैव विष्णुप्रीतिकराय च ॥ ६ ॥  
  
प्। १५२)  
  
तृतीयं प्रदक्षिणं चैव मम प्रीतिकराय वै ।  
पूर्वाह्ने च तव प्रीति पुष्पलिङ्गसमन्वितम् ॥ ७ ॥  
  
मध्याह्ने चान्नलिङ्गं तु मम प्रीतिकरं महत् ।  
साये तण्डुललिङ्गं स्याद् नारायणप्रियं तथा ॥ ८ ॥  
  
स्थितलिङ्गे तु विप्रेन्द्र श्रीबलिं चैव कारयेत् ।  
चललिङ्गेषु सर्वेषु श्रीबलिं च न कारयेत् ॥ ९ ॥  
  
आढकाधीन नैवेद्यं श्रीबलिं च न कारयेत् ।  
एवमेव क्रमेणैव नित्योत्सवं तु कारयेत् ॥ १० ॥  
  
सौवर्णं राजतं वापि ताम्रं वा कांस्यमेव वा ।  
बलिपाकं तु कर्तव्यं लक्षणेन समन्वितम् ॥ ११ ॥  
  
मात्राङ्गुलेन कर्तव्यं द्वितालमुत्तमं भवेत् ।  
एकतालेन हीनं तु मध्यमं पात्रमुच्यते ॥ १२ ॥  
  
द्व्यङ्गुलेन हीनं तु मध्यमं पात्रमुच्यते ।  
त्रिपात्रं च त्रिधाहर्म्यं मध्ये पद्मं तु कारयेत् ॥ १३ ॥  
  
ओष्ठमध्याङ्गुलेनैव कारयेत्तु विचक्षणः ।  
पद्मस्योत्सेधमानं तु एकाङ्गुलमिहोच्यते ॥ १४ ॥  
  
अष्टपद्मसमायुक्तं विद्येशांस्तत्र दैवतान् ।  
एवमेव क्रमेणैव बलिपात्रं तु कारयेत् ॥ १५ ॥  
  
पूर्वोक्तेन विधानेन चरुं चैव तु पाचयेत् ।  
द्विप्रस्थमधमं प्रोक्तम् आढकं मध्यमं भवेत् ॥ १६ ॥  
  
प्। १५३)  
  
उत्तमं शिवमेवाहुः शालिनां चैव पाचयेत् ।  
अत्युष्णमतिशीतं च आम्लं लवणवर्जितम् ॥ १७ ॥  
  
पाषाणं व्याधितं चैव शोकदं तुषमेव च ।  
कर्णकम्बुसमायुक्तं मारणं तु विनिर्दिशेत् ॥ १८ ॥  
  
एवमेव क्रमं ज्ञात्वा पाचयेद्विधिपूर्वकम् ।  
शिवाग्रे मण्डपं कृत्वा मण्डपस्योत्तरे दिशि ॥ १९ ॥  
  
गोमयेनोपलिप्याथ बलिपात्रं न्यसेद्धृदा ।  
प्रोक्षयेदस्त्रमन्त्रेण कुशेनैव तु वारिणा ॥ २० ॥  
  
चरुं वै हृदयेनैव बलिपात्रे तु विन्यसेत् ।  
क्षीरं वा दधिसंयुक्तमाज्येनैव समायुतम् ॥ २१ ॥  
  
सम्मिश्रं तु समञ्चान्नम् अन्नलिङ्गं तु कारयेत् ।  
अष्टाङ्गुलं तु चोत्सेधं द्विगुणं तस्य मूलकम् ॥ २२ ॥  
  
अग्रमष्टाङ्गुलं नाहम् आनुपूर्वात्क्षयं भवेत् ।  
अधमं लिङ्गमित्युक्तं मध्यमं तु ततः शृणु ॥ २३ ॥  
  
दशाङ्गुलं तु चोत्सेधं द्विगुणं तस्य मूलकम् ।  
अग्रमष्टाङ्गुलन्नाहम् उत्तमं शृणु तत्वतः ॥ २४ ॥  
  
द्वादशाङ्गुलमुत्सेधं द्विगुणं मूलनाहकम् ।  
अग्रं दशाङ्गुलं नाहम् अन्नलिङ्गमिहोच्यते ॥ २५ ॥  
  
त्र्यक्षं चतुर्भुजं रौद्रम् ऊर्ध्वकेशं सदंष्ट्रकम् ।  
दक्षिणं हस्तं * * * वामहस्तं कटिस्पृशम् ॥ २६ ॥  
  
प्। १५४)  
  
पद्ममध्ये स्थितं देवं सर्वाभरणभूषितम् ।  
एवं स्वरूपकं ध्यात्वा बलिलिङ्गे तु विन्यसेत् ॥ २७ ॥  
  
गन्धैः पुष्पैश्च धूपैश्च दीपैश्चैव तु पूजयेत् ।  
गन्धं हृदयमन्त्रेण शिखया पुष्पमुच्यते ॥ २८ ॥  
  
सौवर्णं राजतं ताम्रं मृण्मयं वापि कारयेत् ।  
हस्तमात्रं भवेद्दण्डम् अग्रे चक्रद्वयं भवेत् ॥ २९ ॥  
  
एवं लक्षणसंयुक्तं दण्डहस्तौ विचक्षणः ।  
प्रोक्षयेदम्भसा चैव हृदयेन तु मन्त्रतः ॥ ३० ॥  
  
ईशानं मूर्ध्नि विन्यस्य मुखे तत्पुरुषं न्यसेत् ।  
अघोरं हृदये न्यस्य गुह्ये वामं प्रकल्पयेत् ॥ ३१ ॥  
  
सद्योजातं न्यसेत्पादौ पुनरङ्गानि विन्यसेत् ।  
हृदयं हृदये न्यस्य शिरश्शिरसि विन्यसेत् ॥ ३२ ॥  
  
शिखां शिखायां विन्यस्य कवचं स्तनमध्यतः ।  
अस्त्रं हस्तप्रदेशे तु नेत्रं नेत्रे तु विन्यसेत् ॥ ३३ ॥  
  
सर्वाङ्गेषु च विप्रेन्द्र अस्त्रमन्त्रं न्यसेत्ततः ।  
स्थलिकां चैव चोद्धृत्य हृदयेन तु मन्त्रतः ॥ ३४ ॥  
  
शिरोमन्त्रेण संयुक्तं तस्यां शिरसि निक्षिपेत् ।  
जपेत्पाशुपतास्त्रं च शनैर्गच्छेत्प्रदक्षिणम् ॥ ३५ ॥  
  
न तिष्ठन्तं न शीघ्रं च गच्छेत्पदे पदे ततः ।  
पुरस्तात्प्रतिमं गच्छेल्लिङ्गं तु तदनु व्रजेत् ॥ ३६ ॥  
  
प्। १५५)  
  
कुर्यात्तु पृष्ठतो वापि पादुकं न व्रजेत्ततः ।  
शिवस्याभिमुखं चैव गोमयेनानुलेपयेत् ॥ ३७ ॥  
  
भेरीं तत्रैव विन्यस्य हृदयेन तु मन्त्रतः ।  
गन्धपुष्पादिनाभ्यर्च्य वाद्यकं पूजयेत्ततः ॥ ३८ ॥  
  
वाद्यकान्वादयेत्तत्र पञ्चध्वनिसमन्वितम् ।  
सुषिरं गानवं चैव शब्दभेदं तथैव च ॥ ३९ ॥  
  
तन्त्रीकृत ततो वाद्यं पञ्चध्वनिरिहोच्यते ।  
एवं विधिसमायुक्तं वाद्यकान्वादयेत्ततः ॥ ४० ॥  
  
प्रथमं दक्षिणं कुर्याद् अङ्गिणी तालवाद्यकम् ।  
द्वितीयं दक्षिणं कुर्याद् अष्टताल समन्वितम् ॥ ४१ ॥  
  
पूर्वे तु समहस्तं स्याद् आग्नेय्यां भृङ्गिणी तथा ।  
दक्षिणे कदुवाद्यं स्यान् नैर्-ऋत्यां सङ्करी तथा ॥ ४२ ॥  
  
वारुण्यामुत्कटं चैव वायव्यां कुब्जतालकम् ।  
नटप्रहारं सौम्यायाम् ऐशान्यां मल्लतालकम् ॥ ४३ ॥  
  
गोपुरो वाद्यनिश्शब्दं शङ्खध्वनि समायुतम् ।  
बाह्यपीठे क्रमावृत्य प्रासादं त्रिप्रदक्षिणम् ॥ ४४ ॥  
  
त्रिविधं बलिपीठं स्यात् पूर्वतश्चैव दक्षिणे ।  
पश्चिमे वा त्रिसन्ध्यायां प्रदक्षिणमथाचरेत् ॥ ४५ ॥  
  
पूर्वाह्ने पूर्वपीठे तु मध्याह्ने दक्षिणे तथा ।  
सायाह्ने पश्चिमे चैव बलिमेवं विसर्जयेत् ॥ ४६ ॥  
  
प्। १५६)  
  
अथवा चाग्रपीठे तु दक्षिणं बलिरुच्यते ।  
सर्वद्वारे तु कर्तव्यं पूर्वे तु बलिपीठकम् ॥ ४७ ॥  
  
इन्द्रस्य बलितालं तु अग्नेर्मध्यवणं भवेत् ।  
यमस्य भृङ्गिणी तालं नैर्-ऋत्यां मल्लतालकम् ॥ ४८ ॥  
  
वारुण्यां नवतालं तु वायव्यां नागतालकम् ।  
सौम्ये च कोटिकाः प्रोक्ता ईशान्यण्डङ्करी तथा ॥ ४९ ॥  
  
एवमेव क्रमेणैव प्रासादं त्रिः प्रदक्षिणम् ।  
गायं गान्धारपूर्वं स्याद् दक्षिणे कौशिकं तथा ॥ ५० ॥  
  
पश्चिमे कान्तमरं चैव तक्कारागं तथोत्तरे ।  
आग्नेय्यां चैव कोल्ली च नैर्-ऋत्यां नाट्टभाषया ॥ ५१ ॥  
  
तक्केशी वायुदिग्भागे शाकापाणीशगोचरे ।  
द्वारदेशमनुप्राप्य वृषभस्याधिदैवतम् ॥ ५२ ॥  
  
पादुकं विन्यसेत्तत्र प्रोक्षयेदम्भसा ततः ।  
निर्माल्यं च विसृज्याथ जले चैवाभिषेचयेत् ॥ ५३ ॥  
  
अघोरेण तु दीपं स्यात् सद्येनार्घ्यं तु दापयेत् ।  
अर्चयेत्पादुकौ विद्वान् * * * * * * द्वयोः ॥ ५४ ॥  
  
धरित्रीं चैव पूर्वे तु धरणीं दक्षिणेन तु ।  
पृथिवीं पश्चिमे न्यस्य मेदिनीं चोत्तरे न्यसेत् ॥ ५५ ॥  
  
वामा ज्येष्ठा च रौद्री च काली कलविकरिणी ।  
बलविकरिणी बलप्रमथिनी सर्वभूतमनोन्मनी ॥ ५६ ॥  
  
प्। १५७)  
  
पूर्वादीशानपर्यन्तं विन्यसेदष्टशक्तिभिः ।  
मनोन्मनी न्यसेन्मध्ये अर्चयेद्गन्धपुष्पकैः ॥ ५७ ॥  
  
प्रविशेदालयं तत्र विन्यसेत्पूर्वमण्डले ।  
विसर्जयेत्तु चास्त्रेण नमस्कारं तु कारयेत् ॥ ५८ ॥  
  
तदन्ते कारयेन्नृत्तं भरतोक्तेन मार्गतः ।  
गणिकां स्नापयेत्तत्र गन्धपुष्पादिनार्चयेत् ॥ ५९ ॥  
  
तदग्रे मण्डलं कृत्वा शिवं सम्पूजयेत्ततः ।  
तस्य दक्षिणपार्श्वे तु ब्रह्माणं पूजयेत्ततः ॥ ६० ॥  
  
मध्ये न लङ्घयेत्तत्र लङ्घनात्स्नपनं भवेत् ।  
अष्टोत्तरशतं नृत्तं भावयेद्गणिका ततः ॥ ६१ ॥  
  
नृत्तस्यान्ते तु विप्रेन्द्र देवं देवीं विसर्जयेत् ।  
अग्निमुखीकरणं यत्तु तदा वाहनमुच्यते ॥ ६२ ॥  
  
पूजापरिसमाप्तौ तु विमुखं तद्विसर्जयेत् ।  
प्रदक्षिणत्रयं कृत्वा नमस्कारं तथैव च ॥ ६३ ॥  
  
लिङ्गे सव्यापसव्यं तु प्रासादादिषु विसर्जयेत् ।  
एवं यः कुरुते मर्त्यः शिवलोकमवाप्नुयात् ॥ ६४ ॥  
  
पर्यष्टिपरिवारांश्च ततो न्यासे व तेजनाः ।  
शिवलोकमवाप्नोति शिववन्मोदते सदा ॥ ६५ ॥  
  
नित्योत्सवमिदं प्रोक्तं परिवाराञ्च्छृणुष्वथ ॥ ६५ � ॥  
  
इति वीरतन्त्रे नित्योत्सव विधिश्चत्वारिंशः पटलः ॥ ४० ॥  
  
प्। १५८)  
  
प्रणम्य शिरसा देवं पृच्छतिस्म पितामहः ।  
परिवारं कथं देव तत्सर्वं ब्रूहि मे प्रभो ॥ १ ॥  
  
ईश्वरः ॥  
  
यत्सर्वं तु त्वया पृष्ठं श्रूयतां कमलासनम् ।  
परिवारं प्रवक्ष्यामि यथाविधि पुरस्सरम् ॥ २ ॥  
  
अन्तर्मण्डलके कुर्याद् देशे चण्डेश्वरालयम् ।  
पुरतो वृषभस्थानं स्थापयेद्वृषभं ततः ॥ ३ ॥  
  
आग्नेय्यां चैव देशे तु दुर्गां स्थाप्य विशेषतः ।  
ईशान्यां शैव विप्रेन्द्र भास्करं विन्यसेत्ततः ॥ ४ ॥  
  
एवं * * * हारे तु विन्यसेदष्टदैवतान् ।  
इदमन्यप्रकारेण वक्ष्येहं चतुरानन ! ॥ ५ ॥  
  
पश्चिमद्वारगेहस्य वृष पश्चिमे वृषभे न्यसेत् ।  
दक्षिणे मातृदेवांश्च विघ्नेशं नैर्-ऋते तथा ॥ ६ ॥  
  
वारुण्यां स्थापयेत्तत्र कुमारं वाप्यजं भवेत् ।  
ज्येष्ठां वायव्यदेशे तु विष्णुं चोत्तरदेशके ॥ ७ ॥  
  
वायव्यां चैव ज्येष्ठां च सर्वयत्नेन देशिकः ।  
उत्तरायां दिशि चैव दुर्गां देवीं च विन्यसेत् ॥ ८ ॥  
  
ऐशान्यां चैव विप्रेन्द्र क्षेत्रपालो विधीयते ।  
पूर्वे तु भार्गवस्थानं कुमारं * * * * * ॥ ९ ॥  
  
दुर्गां चैवेश दिग्भागे भास्करं पूर्वतो न्यसेत् ।  
आग्नेय्यां गणपतिंस्थाप्य विन्यसेत्तु दैवतान् ॥ १० ॥  
  
प्। १५९)  
  
उत्तरद्वारगेहस्य उत्तरे वृषगोचरे ।  
दक्षिणद्वारगेहस्य दक्षिणे वृषभालयम् ॥ ११ ॥  
  
मातृस्थानं च नैर्-ऋत्यां सुब्रह्मण्यं तु वारुणे ।  
ज्येष्ठां च वायुदेशे तु (उत्तरे) विष्णुरुच्यते ॥ १२ ॥  
  
ऐशान्यां भास्करं न्यस्य पूर्वन्ते विष्णुरुच्यते ।  
दुर्गामाग्नेयदिग्भागे क्षेत्रपालं तु विन्यसेत् ॥ १३ ॥  
  
इन्द्र आग्नेययोर्मध्ये अश्विनी द्वौ तु विन्यसेत् ।  
मर्यादा वीरदिग्भागे याम्ये मातृगणाः स्मृता ॥ १४ ॥  
  
नैर्-ऋत्यां विघ्नराजं तु कुमारं वारुणे भवेत् ।  
वायव्यां विन्यसेज्ज्येष्ठां विशेषेण विचक्षणः ॥ १५ ॥  
  
एवमेव क्रमेणैव अन्तर्हारे तु विन्यसेत् ।  
षोडशद्वारदेवांश्च वक्ष्यामि मुनिसत्तम ॥ १६ ॥  
  
दक्षिणानलयोर्मध्ये सप्तरोहिणी विन्यसेत् ।  
यमनैर्-ऋतयोर्मध्ये वसवोऽष्टौ च विन्यसेत् ॥ १७ ॥  
  
सोम ईशानयोर्मध्ये अप्सरोगणमुच्यते ।  
वरुण वायव्ययोर्मध्ये ऋषीणां स्थानमुच्यते ॥ १८ ॥  
  
वायव्यसोमयोर्मध्ये वसवोऽष्टौ च विन्यसेत् ।  
सोम ईशानयोर्मध्ये अष्टनागं प्रकल्पयेत् ॥ १९ ॥  
  
इन्द्र-ईशानयोर्मध्ये द्वादशादित्यमेव च ।  
एवमेव प्रकारेण मर्यादौ च विन्यसेत् ॥ २० ॥  
  
प्। १६१)  
  
पितामहः ॥  
  
प्रणम्य शिरसादेवं पर्यपृच्छत्पितामहः ।  
रक्षादीपं कथमेतत् तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
यत्सर्वं तु त्वया पृष्टं तत्सर्वं शृणु पद्मज ! ।  
रक्षादीपं विशेषेण त्रिविधं चोच्यते मया ॥ २ ॥  
  
शान्तिकं पौष्टिकं चैव कामदं च त्रिधा भवेत् ।  
सौवर्णं राजतं वापि ताम्रजं मृण्मयं तु वा ॥ ३ ॥  
  
स्थालिका च प्रकर्तव्या त्रिंशदङ्गुल विस्तरा ।  
पूर्वं च दक्षिणं चैव पश्चिमं चोत्तरं तथा ॥ ४ ॥  
  
मध्यमे तु समायुक्तं पञ्च कुम्भानि विन्यसेत् ।  
अष्टाङ्गुलसमुत्सेधं * * * * * * भवेत् ॥ ५ ॥  
  
कुम्भोर्ध्वे दीपं संस्थाप्य शिल्पिना कारयेत्ततः ।  
पादं चैव दशाङ्गुल्यम् उत्सेधं तु विधीयते ॥ ६ ॥  
  
विस्तारं तावदेवाहुः दीपपात्रं च कारयेत् ।  
  
एतच्छान्तिकमित्युक्तं पौष्टिकं च ततः शृणु ।  
विस्तारं तु चतुर्विंशद् अङ्गुल्या स्थलिता भवेत् ॥ ८ ॥  
  
शालिपिष्टं न्य * * * * * * * * * * * ।  
एतत्पौष्टिकमित्युक्तं कामदं च ततः शृणु ॥ ९ ॥  
  
स्थलितां पूर्ववत्कृत्वा सप्तपात्रं च विन्यसेत् ।  
सप्तपात्रा * * * * के तेषामूर्ध्वे तन्तथा ॥ १० ॥  
  
प्। १६२)  
  
एतत्कामदमित्युक्तं त्रिविधं प्रोच्यते मया ।  
निन्नित्याने कुर्यात् तस्यान्नन्दीपमुच्यते ॥ ११ ॥  
  
सायाह्ने शयने कुर्याद् यक्षेश्वरीं च पूजयेत् ।  
नित्याग्नि कुण्डे विप्रेन्द्र ! * * * * * दीपयेत् ॥ १२ ॥  
  
तस्य दक्षिणभागे तु मण्डलं चतुरश्रकम् ।  
स्थलिकां विन्यसेत्तत्र शिखामन्त्रेण संयुतम् ॥ १३ ॥  
  
गोघृतेन समायुक्तं तिलतैलेन वा पुनः ।  
वर्तिं तत्रैव * * * * * * दीपयेत्ततः ॥ १४ ॥  
  
प्रासादेन तु मन्त्रेण मध्यमे दीपमुच्यते ।  
पूर्वे तु पुरुषं चैव अघोरं दक्षिणेन तु ॥ १५ ॥  
  
सद्यं पश्चिमतो न्यस्य वामदेवं तु चोत्तरे ।  
ईशानेन तु मन्त्रेण व्योमव्यापि समन्वितम् ॥ १६ ॥  
  
पूजयेत्तु विशेषेण शिरसोपरि धापयेत् ।  
गणिका (वाथ) दासी वा धारयेद्दीपमुत्तमम् ॥ १७ ॥  
  
मन्त्रगेय समायुक्तं गणिकानृत्तसंयुतम् ।  
  
भेरी मृदङ्गवाद्यैश्च स्तोत्रशब्दैस्समन्वितम् ।  
गच्छ प्रदक्षिणं तत्र निनयेच्छिवसन्निधौ ॥ १९ ॥  
  
त्रिपादीं मध्यमे न्यस्य सम्प्रोक्ष्यास्त्रेण वारिणा ।  
ईशानेन तु मन्त्रेण अर्चयेद्दीपमेव च ॥ २० ॥  
  
प्। १६३)  
  
पुष्पेण दीपं संयोज्य लिङ्गमूर्धनि वर्जयेत् ।  
एकं वापि त्रयं वापि प्रदक्षिणमथाचरेत् ॥ २१ ॥  
  
विसर्जयेत्तु निर्माल्यं बाह्यपीठे तु विन्यसेत् ।  
एतच्छान्तिकमित्युक्तं पौष्टिकं च ततः शृणु ॥ २२ ॥  
  
शिवाग्रे मण्टपं कुर्याद् त्रिपात्तत्रैव विन्यसेत् ।  
विन्यसेत्स्थलिकां तत्र हृदयेन तु मन्त्रतः ॥ २३ ॥  
  
पिष्टं वामेन संस्थाप्य प्रोक्षयेत्तु हृदा तथा ।  
गर्भगेहस्थितोर्ध्वे तु * * वर्ति सयेत्ततः ॥ २४ ॥  
  
पूजयेदस्त्रमन्त्रेण प्रोक्षयेदम्भसा ततः ।  
हृदयेन तु मन्त्रेण दीपं दद्याच्छिवस्य तु ॥ २५ ॥  
  
एकं वापि त्रयं वापि लिङ्गं चैव प्रदक्षिणम् ।  
  
शिवस्य रक्षो पूजीत सर्वप्राणि हिताय च ।  
एवं पौष्टिकमेवा तु कामदं शृणु तत्वतः ॥ २७ ॥  
  
अग्निकुण्डेपि वा कुर्याद् गर्भगेहेऽपि वा पुनः ।  
सप्तपात्रे तु विप्रेन्द्र दीपं संयोजयेत्ततः ॥ २८ ॥  
  
पौष्टिकस्य क्रमेणैव कुर्याद्वै देशिकस्तथा ।  
शिवे दीपं सुसंयोज्य विसर्जयेत्तु वा मतः ॥ २९ ॥  
  
एतत्कामदमित्युक्तं समासात्कथयामि ते ।  
उत्तमं दीपमाख्यातं सप्ताङ्गुलसमुच्छ्रयम् ॥ ३० ॥  
  
प्। १६४)  
  
पञ्चाङ्गुलं तु मध्यं स्यात् त्र्यङ्गुलमधमोच्छ्रयम् ।  
उत्तमं गोघृतं चैव मध्यमं ज सम्भवम् ॥ ३१ ॥  
  
अधमं तैलमेवाहुः वस्त्रपूतं तु कारयेत् ।  
दूर्वाक्षतैश्च संयुक्तं दर्पणं भस्ममेव च ॥ ३२ ॥  
  
पाद्यमाचमनं चार्ध्यं गन्धं पुष्पं च धूपकम् ।  
दीपस्य दर्शनादूर्ध्वं शिवे दद्याद्विशेषतः ॥ ३३ ॥  
  
यक्षेश्वरीस्वरूपं तु शृणुष्व कमलासन ! ।  
यान्तेनैव समायुक्तम् ईकारस्वरसंयुतम् ॥ ३४ ॥  
  
ओङ्कारादि नमोन्तं च मध्ये यक्षेशि बीजकम् ।  
एतन्मन्त्रं परं गुह्यं तव स्नेहात्प्रकाशितम् ॥ ३५ ॥  
  
द्विभुजं चैकवक्त्रं च द्विपादं च द्विनेत्रकम् ।  
करण्डमकुटोपेतं सौम्यरूपं सुलोचनम् ॥ ३६ ॥  
  
दीपमध्ये न्यसेद्देवीम् अञ्जल्यमनस्कृतम् ।  
एवं विधस्वरूपं तु ध्यात्वा वै पूजयेत्ततः ॥ ३७ ॥  
  
वामाज्येष्ठा च रौद्री च काली कलविकरिणी ।  
बलविकरणी बलप्रमथिनी सर्वभूतदमन्यथ ॥ ३८ ॥  
  
पूर्वादीशानपर्यन्तं पूजयेद्गन्धपुष्पकैः ।  
मध्ये मनोन्मनीं न्यस्य पूजयेद्देवि बाह्यतः ॥ ३९ ॥  
  
सोमाङ्गारबुधाश्चैव जीवशुक्रशनैश्चरान् ।  
राहुकेतुं च विप्रेन्द्र तद्बाह्ये पूजयेत्ततः ॥ ४० ॥  
  
प्। १६५)  
  
इन्द्रश्चाग्नियमौ चैव निर्-ऋतिर्वरुणोऽथ च ।  
सोमेशानसमायुक्तं ताद्बाह्ये पूजयेत्ततः ॥ ४१ ॥  
  
एवमेव क्रमेणैव यक्षेश्वरीं च पूजयेत् ।  
भस्म दद्याच्छिवे तत्र दद्याच्छेषं जनाय च ॥ ४२ ॥  
  
सायाह्ने शयने कुर्याद् एवमेव क्रमेण तु ।  
परिषेचनकाले तु रक्षादीपं करोति यः ॥ ४३ ॥  
  
सर्वपापविनिर्मुक्तः शिवलोकमवाप्नुयात् ।  
रक्षादीपं मया प्रोक्तमङ्कुरार्पणकं शृणु ॥ ४४ ॥  
  
इति वीरतन्त्रे रक्षादीपविधिद्विचत्वारिंशः पटलः ॥ ४२ ॥  
  
प्रणम्य शिरसा देवं पृच्छतिस्म पितामहः ।  
अङ्कुरार्पणकं किं वा तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
मङ्गलाङ्कुरकर्मं तु यत्त्वया परिचोदितम् ।  
तत्सर्वमखिलं वक्ष्ये शृणुष्व कमलासन ! ॥ २ ॥  
  
प्रथमं ध्वजाङ्कुरं ज्ञेयं द्वितीयं चोत्सवाङ्कुरम् ।  
उत्सवाङ्कुरमेवोक्तं तृतीयं तु विशेषतः ॥ ३ ॥  
  
तीर्थाङ्कुरं चतुर्थं स्याच्चण्डाङ्कुरं तु पञ्चमम् ।  
अथवात्र्यङ्कुरं विद्याद् ध्वजाङ्कुरं तु चोच्यते ॥ ४ ॥  
  
तीर्थाङ्कुरसमायुक्तमङ्कुराङ्कुरमुच्यते ।  
स्थापने प्रोक्षणे यागे उत्सवे स्नपनेऽपि च ॥ ५ ॥  
  
प्। १६६)  
  
अन्ये च मङ्गले कार्ये मङ्गलाङ्कुरमुच्यते ।  
श्रीकरं श्रीनिवासं च श्रीप्रदं च त्रिधा भवेत् ॥ ६ ॥  
  
पूर्वाग्रं तु चतुस्सूत्रम् उत्तराग्रं तथैव च ।  
कृत्वा नवपदं तत्र दैवतांश्च शृणुष्वथ ॥ ७ ॥  
  
पदे पूर्वे तु ऋग्वेदम् आग्नेय्यां तेज उच्यते ।  
दक्षिणे तु यजुर्वेदम् एकारं चैव निर्-ऋते ॥ ८ ॥  
  
पश्चिमे तु पदे चैव सामवेदं तथैव च ।  
वायव्ये पवनश्चैव अथर्वं सोमके पदे ॥ ९ ॥  
  
आपश्चैव तु ईशान्यां मध्ये वाम प्रतिष्ठितम् ।  
मध्यमे तु पदे चैव सोमकुम्भं प्रतिष्ठितम् ॥ १० ॥  
  
घटिकां दिक्षु विन्यस्य पालिकां च विदिक्षु च ।  
एतच्छ्रीकरमित्युक्तं श्रीनिवासमतः शृणु ॥ ११ ॥  
  
पूर्वाग्रं पञ्चसूत्रं स्याद् उत्तराग्रं तथैव च ।  
षोडशान्पदमेवाहुः देवपादां शृणुष्वथ ॥ १२ ॥  
  
ईशानो जयन्त आदित्यः अग्निश्च वितयो यमः ।  
सुग्रीवो वरुणः शोष मुख्य सोमादितिस्तथा ॥ १३ ॥  
  
ब्रह्मा चतुष्पदे चैव मध्यमे तु व्यवस्थितः ।  
ईशानोग्निश्च सुग्रीवो मुख्यस्य तु पदानि च ॥ १४ ॥  
  
पालिकां विन्यसेत्तत्र घटिकास्थानमुच्यते ।  
जयन्तो वितथश्चैव वरुणस्सोम एव च ॥ १५ ॥  
  
प्। १६७)  
  
घटिकास्थानमेवोक्तं शरावस्थानकं शृणु ।  
आदित्यश्च यमश्चैव शोषश्चैव दिति स्थितः ॥ १६ ॥  
  
एतद्वै श्रीनिवासं तु श्रीप्रदं च शृणुष्वथ ॥ १७ ॥  
  
षट्सूत्रं चैव पूर्वाग्रम् उत्तराग्रं तथैव च ।  
पञ्चविंशत्पदं कृत्वा पूजयेत्क्रमशस्तथा ॥ १८ ॥  
  
ईशो जयन्त आदित्यो भ्रमोऽग्निर्निर्-ऋतो यमः ।  
स्वभृङ्गश्च सुग्रीव वरुणाः शोषमारुतौ ॥ १९ ॥  
  
मुख्यस्सोमोदितिश्चैव बाह्यदेवाः प्रकीर्तिताः ।  
आपवत्सार्य सावित्री विवस्वानिन्द्रमित्रका ॥ २० ॥  
  
रुद्रेरो भूतरश्चान्तर मध्ये ब्राह्मणमुच्यते ।  
ब्रह्मणश्च पदे चैव स्थापयेत्सोमकुम्भकम् ॥ २१ ॥  
  
ईशानं च जयन्तं च अग्निं च वितयं तथा ।  
पितृदौवारिकौ चैवं मरुतश्चैव मुख्यकः ॥ २२ ॥  
  
पालिका विन्यसेत्तत्र शरावं च शृणुष्वथ ।  
आदित्यश्च प्रथश्चैव यमश्चैव तु भृङ्गराट् ॥ २३ ॥  
  
वरुणश्चैव शोषश्च सोमश्च अदितिस्तथा ।  
शरावान्विन्यसेत्तत्र घटिकांश्च शृणुष्वथ ॥ २४ ॥  
  
आपश्चैवा पवत्सादि देवाष्टौ स्थानमुच्यते ।  
लक्षणं सम्प्रवक्ष्यामि शृणुष्व चतुरानन ! ॥ २५ ॥  
  
प्। १६८)  
  
सौवर्णं राजतं ताम्रं मृण्मयं वापि कारयेत् ।  
तत्राङ्गुलेन कर्तव्यं पालिकादीनि चैव हि ॥ २६ ॥  
  
पालिकामुखविस्तारं विंशत्यङ्गुलमुत्तमम् ।  
षोडशाङ्गुलं मध्यं स्याद् अधमं च दशाङ्गुलम् ॥ २७ ॥  
  
विस्तारेण समोत्सेधं तदर्धं पादविस्तरम् ।  
परितोष्टौ च विप्रेन्द्र षड्भागैकमिति स्मृतम् ॥ २८ ॥  
  
मध्यमे बलि संयुक्तं दर्पणोदरवत्कृतम् ।  
घटस्योत्सेधमानं तु पालिकासममेव च ॥ २९ ॥  
  
घटस्योदरविस्तारं द्वादशाङ्गुलमुच्यते ।  
वक्त्रं चैव षडङ्गुल्यं पञ्चवक्त्र समन्वितम् ॥ ३० ॥  
  
पालिकापादवत्कुर्याद् घटलक्षणमुच्यते ।  
वक्त्रं चैव षडङ्गुल्यं पञ्चवक्त्र समन्वितम् ॥ ३१ ॥  
  
अष्टाङ्गुलं तु विस्तारं शरावस्य मुखे भवेत् ।  
तदर्धं पाद विस्तारं त्रिपादं वा समुच्यते ॥ ३२ ॥  
  
भेदच्छेदं च कालं च सुषिरं च विवर्जयेत् ।  
घटिका ब्रह्मदैवत्यं पालिका विष्णुरुच्यते ॥ ३३ ॥  
  
शरावस्येश्वरं प्रोक्तम् इत्येते अधिदैवताः ।  
चतुर्विंशति सङ्ख्या तु उत्तमं तु विनिर्दिशेत् ॥ ३४ ॥  
  
पालिका षोडशं चैव मध्यमं तद्विनिर्दिशेत् ।  
पालिकाष्टकसंयुक्तम् अधमं तदिहोच्यते ॥ ३५ ॥  
  
प्। १६९)  
  
उत्सवस्यादिरात्रात्तु बीजनिर्वापमुच्यते ।  
नवमे सप्तमे वापि त्रिशूलेन समन्वितम् ॥ ३६ ॥  
  
प्रतिमेन समायुक्तं चण्डेशेन समन्वितम् ।  
तदन्ते पालिकादीनि धारयेच्छिवभक्तकान् ॥ ३७ ॥  
  
प्राङ्मुखोदङ्मुखोवाथ दक्षिणो वा विशेषतः ।  
सुशुद्धभूतलं प्राप्य प्रोक्षयेच्छुद्धवारिणा ॥ ३८ ॥  
  
पुण्याहं वाचयित्वा तु अर्चयेद्धृदयेन तु ।  
कुन्दालीं चैव सम्पूज्य हृदयेन तु मन्त्रतः ॥ ३९ ॥  
  
हृदयेन तु मन्त्रेण खानयेद्देशिको भुवि ।  
मृदं सङ्ग्राह्य वामेन वामेन मृदमर्चयेत् ॥ ४० ॥  
  
सर्वातोद्यसमायुक्तं प्रविशेदालयं प्रति ।  
प्रासादस्याग्रतो वापि ईशाने दक्षिणेऽथ वा ॥ ४१ ॥  
  
उत्तरे वापि विप्रेन्द्र गोमयेनानुलेपयेत् ।  
अष्टद्रोणेन शालिस्यात्स्थण्डिलं कारयेत्ततः ॥ ४२ ॥  
  
पद्ममष्टदलं लिज्य प्रोक्षयेद्धृदयेन तु ।  
मध्यमे सोमकुम्भं तु विन्यसेत्सोमबीजकैः ॥ ४३ ॥  
  
स कूर्चं स हिरण्यं च सवस्त्रं वारिपूरितम् ।  
गन्धपुष्पादिनाभ्यर्च्य नैवेद्यं दापयेत्ततः ॥ ४४ ॥  
  
तद्बाह्ये पूर्वं विन्यस्य पालिकादीनि सर्वशः ।  
दर्भेण सुषिरं न्यस्य मृदं तत्रैव पूरयेत् ॥ ४५ ॥  
  
प्। १७०)  
  
गोमयेन समायुक्तं पूजयेद्धृदयेन तु ।  
पुण्याहं तत्र कुर्वीत ताम्बूलं दापयेत्ततः ॥ ४६ ॥  
  
मुद्गमाषकुलस्थं च तिलनीवारमेव च ।  
निष्पावं शिम्बसंयुक्तम् अपामार्गं च सर्षपम् ॥ ४७ ॥  
  
श्यामगोधूमसंयुक्तं यववेणुं तथैव च ।  
पयसा क्षालयेत्तत्र हृदयेन तु मन्त्रतः ॥ ४८ ॥  
  
प्राङ्मुखोदुङ्मुखो वापि आचार्यो मन्त्रविग्रहः ।  
वापयेच्छिवमन्त्रेण शिवभक्ताश्च वापयेत् ॥ ४९ ॥  
  
रुद्रगणिका दासी च वापयेत्तु विशेषतः ।  
सोमाधिदेवतान्कुम्भात्परिषिच्य ततो जलम् ॥ ५० ॥  
  
पालिकादीनि सर्वांश्च वातातपविवर्जिते ।  
सुगुप्तदेशे संस्थाप्य सोमकुम्भेन संयुतम् ॥ ५१ ॥  
  
तद्दिनादीनि तीर्थान्तं सोमराजस्य देशिकः ।  
हविर्निवेदयेत्तत्र ताम्बूलं दापयेत्ततः ॥ ५२ ॥  
  
कृष्णसूत्रनिभं चेत्तु प्रासादेन शताहुतिः ।  
होमयेच्चैव विप्रेन्द्र अपूपानि तथैव च ॥ ५३ ॥  
  
एवमेव क्रमेणैव अङ्कुरार्पणमुच्यते ।  
अङ्कुरार्पणहीने तु राजराष्ट्रस्य दोषकृत् ॥ ५४ ॥  
  
तस्मात्सर्वप्रयत्नेन कुर्याद् (वै) मङ्गलाङ्कुरम् ।  
एवं यः कुरुते मर्त्यः शिवलोकमवाप्नुयात् ॥ ५५ ॥  
  
अङ्कुरार्पणमेवोक्तम् उत्सवस्य विधिं शृणु ॥ ५५ � ॥  
  
इति वीरतन्त्रे अङ्कुरार्पणविधिस्त्रयश्चत्वारिंशः पटलः ॥ ४३ ॥  
  
प्। १७१)  
  
प्रणम्य शिरसा देवं पर्यपृच्छत्पितामहः ।  
उत्सवस्य विधिः को वा तत्सर्वं ब्रूहि मे प्रभो ! ॥ १ ॥  
  
उत्सवं यत्त्वया पृष्टं तव स्नेहाद्विशेषतः ।  
तत्सर्वमखिलं वक्ष्ये शृणुष्व कमलासन ! ॥ २ ॥  
  
सवों दुःखं समाख्यातं सर्वसम्पत्तिवारणम् ।  
उद्गतं तु सवों यस्मात् तस्मादुत्सवमुच्यते ॥ ३ ॥  
  
दीक्षान्ते च प्रतिष्ठान्ते प्रोक्षणान्ते तथैव च ।  
ज्वरमार्या प्रकर्तन्तु शूत्रूणां पीडनेऽपि वा ॥ ४ ॥  
  
धनधान्यसमृद्धाय क्षामक्षयकराय च ।  
सर्वेषामिष्टकाम्यार्थं सर्वव्याधिविनाशनम् ॥ ५ ॥  
  
एषु कालेषु कुर्यात्तु उत्सवं विधिना युतम् ।  
द्विविधमुत्सवं चैव तयोर्भेदं शृणुष्वथ ॥ ६ ॥  
  
मार्गशीर्षकमासे तु आर्द्रान्तं स्याद् शिवोत्सवम् ।  
पुष्यमासे तु पुष्यान्तं माघमासे मघान्तकम् ॥ ७ ॥  
  
फाल्गुने चोत्तरान्तं स्याच्चैत्रे चित्रान्तमुच्यते ।  
वैशाखे तु विशाखान्तं ज्येष्ठान्तं ज्येष्ठमासके ॥ ८ ॥  
  
आषाढे चोत्तराषाढं श्रावणे श्रवणान्तकम् ।  
पूर्वाषाढे तु मेवोक्तं पूर्वभद्रेति मासकम् ॥ ९ ॥  
  
अश्वयुक्सवमासे तु अश्विन्यन्तं तु कारयेत् ।  
कार्तिके कृत्तिकान्ता तु कारयेत्तु शिवोत्सवम् ॥ १० ॥  
  
प्। १७२)  
  
सर्वमासेषु कर्तव्यम् आर्द्रान्त च शिवोत्सवम् ।  
राज्ञां जन्मदिनान्ते वा ग्रामनक्षत्रमेव वा ॥ ११ ॥  
  
कर्तुश्च जन्मनक्षत्रे कुर्यादुत्सवमुच्यते ।  
शैवं गौणं विभूतिं च भौवनं दैविकं तथा ॥ १२ ॥  
  
पञ्चभेदेन कर्तव्यं शिवोत्सव विधिक्रमम् ।  
एतेषां भेदकं वक्ष्ये शृणुष्व कमलासन ! ॥ १३ ॥  
  
शैवभेदं समाख्यातमेकाहमुत्सवं ततः ।  
त्रियहेन समायुक्तं गौणमित्यभिधीयते ॥ १४ ॥  
  
पञ्चाहं भौतिकं प्रोक्तं सप्ताहं भौवनं स्मृतम् ।  
एतेषां तु क्रमाणां तु वक्ष्यते विधिनाऽधुना ॥ १५ ॥  
  
सायङ्काले समारभ्य तत्पूर्वं रात्रिसंयुतम् ।  
प्रातःकाले तु तीर्थं स्यादेकाहे तु बलिद्वयम् ॥ १६ ॥  
  
इदमन्यप्रकारेण एकाहमुत्सवं शृणु ।  
सायङ्काले समारभ्य तद्रात्रौ चाधिवासयेत् ॥ १७ ॥  
  
होमं कुर्यात्तु तद्रात्रौ तदादौ बलिमाहरेत् ।  
बलिमेकं मया प्रोक्तम् एकाहे चोत्सवे तथा ॥ १८ ॥  
  
अपरैश्चैव विप्रेन्द्र तीर्थं कुर्यात्तु देशिकः ।  
एवमेव क्रमेणैव विविधं चोच्यते मया ॥ १९ ॥  
  
त्रियहेषु च विप्रेन्द्र सायङ्काले तदारभेत् ।  
प्रातःकाले तृतीये स्याद्बलिर्विप्र षडेव तु ॥ २० ॥  
  
प्। १७३)  
  
द्वितीये तु दिने चैव बलिद्वयं तु कारयेत् ।  
तृतीये तु दिने चैव बलिरेको विधीयते ॥ २१ ॥  
  
बल्यन्ते चैव विप्रेन्द्र चूर्णोत्सवं तु कारयेत् ।  
चूर्णोत्सवान्ते तीर्थं स्याद्द्विविधं चोच्यते मया ॥ २२ ॥  
  
पञ्चाङ्गं तु प्रवक्ष्यामि शृणुष्व कमलासन ! ।  
सायङ्काले समारभ्य तत्पूर्वं होममाचरेत् ॥ २३ ॥  
  
पञ्चाहे तु च विप्रेन्द्र बलिं तत्र न कारयेत् ।  
षष्ठाहे तु च पूर्वाह्ने चूर्णोत्सवं तु कारयेत् ॥ २४ ॥  
  
तीर्थं चैव प्रकर्तव्यम् इति चान्यच्छृणुष्वथ ।  
सायङ्काले समारभ्य तद्रात्रौ चाधिवासयेत् ॥ २५ ॥  
  
होमं कुर्यात्तु तद्रात्रौ तद्रात्रौ बलिमाहरेत् ।  
द्वितीये तु दिने चैव बलिरेको विधीयते ॥ २६ ॥  
  
बल्यन्ते चैव विप्रेन्द्र चूर्णोत्सवं तु कारयेत् ।  
चूर्णात्सवान्ते तीर्थं स्याद् द्विविधं चोच्यते मया ॥ २७ ॥  
  
पञ्चाहं तु प्रवक्ष्यामि शृणुष्व कमलासन ! ।  
सायङ्काले समारभ्य तत्पूर्वं दिनमारभेत् ॥ २८ ॥  
  
पञ्चाहे तु च विप्रेन्द्र ! बलिं तत्र न कारयेत् ।  
षष्ठाहे तु च पूर्वाह्ने चूर्णोत्सवं तु कारयेत् ॥ २९ ॥  
  
तीर्थं चैव प्रकर्तव्यम् इति चान्यच्छृणुष्वथ ।  
सायङ्काले समारभ्य पञ्चाहं स्याद्दिने तथा ॥ ३० ॥  
  
प्। १७४)  
  
होमं कुर्यात्तु तद्रात्रौ बलिरेको विधीयते ।  
द्वितीये च तृतीये च चतुर्थे च बलिद्वयम् ॥ ३१ ॥  
  
पञ्चाहे बलिरेकः स्याच्छेषोत्सवं तु कारयेत् ।  
कुर्याद्वै तीर्थकर्मं तु द्विविधं चोच्यते मया ॥ ३२ ॥  
  
सप्ताहे चैव वक्ष्यामि शृणुष्व कमलासन ! ।  
अष्टाहे चैव सायाह्ने अधिवासनमारभेत् ॥ ३३ ॥  
  
होमं कुर्यात्तु तद्रात्रौ बलिं चैव पुनः पुनः ।  
चतुर्दशबलिं दद्याच्चूर्णोत्सवं च कारयेत् ॥ ३४ ॥  
  
तीर्थं कुर्याद्विशेषेण इदमन्यच्छृणुष्वथ ।  
सप्ताहे सायम्मारभ्य अधिवास्य ततो बुधः ॥ ३५ ॥  
  
होमं कुर्यात्तु तद्रात्रौ बलिमेकं ददेत्पुनः ।  
द्वितीये दिवसे चैव (तृतीये च चतुर्थके) ॥ ३६ ॥  
  
(पञ्चमे षष्ठे) विप्रेन्द्र बलिद्वयं समाचरेत् ।  
सप्ताहे बलिरेवं स्याद् बल्यन्ते चूर्णमुच्यते ॥ ३७ ॥  
  
ततस्तीर्थं समारभ्य * * * * * मुत्तमम् ।  
सप्ताहे द्विविधं प्रोक्तं नवाहं च शृणुष्वथ ॥ ३८ ॥  
  
तत्पूर्वरात्रमारभ्य तद्रात्रौ चाधिवासयेत् ।  
होमं कुर्यात्तु तद्रात्रौ बलिं चैव तु दापयेत् ॥ ३९ ॥  
  
तद्दिनादिद * * * तत्काले बलिरुच्यते ।  
चूर्णोत्सवं ततः कुर्यात् तीर्थं कुर्यात्ततो बुधः ॥ ४० ॥  
  
प्। १७५)  
  
इदमन्यत्प्रवक्ष्यामि शृणुष्व कमलासन ! ।  
नवाहे चैव सायाह्ने अधिवासनमारभेत् ॥ ४१ ॥  
  
होमं कुर्यात्तु तद्रात्रौ बलिं चैव तु दापयेत् ।  
द्वितीये दिवसे चैव तृतीये तु चतुर्थके ॥ ४२ ॥  
  
पञ्चाहे चैव षष्ठाहे द्वितीयं बलिमाचरेत् ।  
नवाहेऽपि च विप्रेन्द्र बलिना द्वितयं भवेत् ॥ ४३ ॥  
  
चूर्णोत्सवं ततः कुर्यात् तीर्थकर्म समारभेत् ।  
नवाहं द्विविधं चैव प्रोच्यते कमलासन ! ॥ ४४ ॥  
  
एवमेव क्रमेणैव कुर्यात्पञ्चविधानि च ।  
सूर्यवारं प्रवक्ष्यामि शृणुष्व कमलासन ! ॥ ४५ ॥  
  
प्रातः काले समारभ्य द्विगुणं पूजयेच्छिवम् ।  
पुण्याहं वाचयेत्तत्र हविर्निवेदयेत्ततः ॥ ४६ ॥  
  
इन्द्रादीशानपर्यन्तं लोकपालान्बलिं ददेत् ।  
नित्योत्सवस्य काले तु कुर्याद्ग्राम प्रदक्षिणम् ॥ ४७ ॥  
  
रथे वा शिबिकायां वा शिरसा वाहयेत्ततः ।  
प्रविशेदालयं तत्र पादुकार्चनमाचरेत् ॥ ४८ ॥  
  
सूर्यवारमिदं प्रोक्तं शनिवारं शृणुष्वथ ।  
लिङ्गे वा प्रतिमायां वा तैलाभ्यङ्गमिहोच्यते ॥ ४९ ॥  
  
अभिषेकं तु कर्तव्यं हृदयेन तु मन्त्रतः ।  
हविर्निवेदयेत्पश्चाल्लोकपालबलिं क्षिपेत् ॥ ५० ॥  
  
प्। १७६)  
  
शैवान्सम्पूजयेत्तत्र परिवेषक्रमं कुरु ।  
ग्रामप्रदक्षिणं कुर्यात् सर्वातोद्य समन्वितम् ॥ ५१ ॥  
  
मार्ताण्डीयं प्रवक्ष्यामि शृणुष्व कमलासन ।  
सायङ्काले समारभ्य प्रातःकाले बलिं ददेत् ॥ ५२ ॥  
  
तीर्थान्ते पूर्वरात्रौ तु लोकपालबलिं क्षिपेत् ।  
मण्टपाद्दक्षिणे पार्श्वे स्थापयेत्कलशान्नव ॥ ५३ ॥  
  
ततो होमं प्रकर्तव्यं लक्षणेन समन्वितम् ।  
समिदाज्यचरुं चैव हुत्वा वै पञ्चविंशतिः ॥ ५४ ॥  
  
अन्नलिङ्गसमायुक्तम् अस्त्रराजसमन्वितम् ।  
बलिं दद्यात्तु विप्रेन्द्र सायङ्काले विशेषतः ॥ ५५ ॥  
  
ततः प्रभाते प्रतिमां कुर्याद्ग्राम प्रदक्षिणम् ।  
तीर्थं कुर्यात्ततो बिद्वान्प्रविशेदालयं प्रति ॥ ५६ ॥  
  
एवमेव क्रमेणैव बुधवारे विशेषतः ।  
मार्ताण्डीयमिदं प्रोक्तं * * रम्भं शृणु द्विज ! ॥ ५७ ॥  
  
अङ्कुरार्पण पूर्वं च ध्वजारोहणपूर्वकम् ।  
भेरीताडनपूर्वं च त्रिविधं चोच्यते मया ॥ ५८ ॥  
  
अङ्कुरानर्पयेद्विद्वान् ध्वजमारोपयेत्ततः ।  
भेरीं तु ताडयित्वा तु अङ्कुरार्पण पूर्वकम् ॥ ५९ ॥  
  
ध्वजमारोपयेद्विद्वान् भेरी ताडनपूर्वकम् ।  
एवमेव क्रमेणैव त्रिविधं चोच्यते मया ॥ ६० ॥  
  
प्। १७७)  
  
तद्दिनं चैव विप्रेन्द्र द्विगुणीकृतरोपयेत् ।  
द्विगुणीकृत्य वा कुर्याद् ध्वजमारोपयेत्ततः ॥ ६१ ॥  
  
उत्सवस्यादि रात्रौ तु ध्वजारोहणमुच्यते ।  
भौवने दैविके कुर्याद् अन्येषु च विवर्जयेत् ॥ ६२ ॥  
  
समुद्रस्नानमुत्पन्ने पूर्वयुक्तो विधीयते ।  
यत्पक्षे यद्दिने वारे अस्तं याति दिवाकरः ॥ ६३ ॥  
  
तद्दिने सङ्क्रमे भागं दिवा तीर्थं च निश्चयः ।  
अन्येषां तिथि न स्पृष्टं तस्मात्पूर्वं विधीयते ॥ ६४ ॥  
  
तद्दिनेषु च वा कुर्यात् तत्पूर्वे चापरेऽपि वा ।  
इतरेषां च विप्रेन्द्र तन्नदीषु न कारयेत् ॥ ६५ ॥  
  
नदीतटाकतीरेषु नक्षत्रे तीर्थमुच्यते ।  
यत्पक्षे वारे अस्तं याति दिवाकरः ॥ ६६ ॥  
  
तद्दिने सङ्क्रमे भागे दिवा तीर्थं च निश्चयः ।  
शिवस्य च व्रतं कुर्यात् स्नपनं तदनन्तरम् ॥ ६७ ॥  
  
एवमेव क्रमेणैव उत्सवं कारयेत्ततः ।  
उत्सवारम्भमेवोक्तं वृषयागमतः शृणु ॥ ६८ ॥  
  
वृषयागं प्रवक्ष्यामि शृणुष्व कमलासन ! ।  
प्रासादस्याग्रतः कुर्यान् मण्टपं चतुरश्रकम् ॥ ६९ ॥  
  
मण्टपस्य तु तन्मध्ये कुर्यात्तद्वृषयागकम् ।  
दर्भमालाभिरावेष्ट्य पुष्पमाला वलम्बितम् ॥ ७० ॥  
  
प्। १७८)  
  
इन्द्रादीशानपर्यन्तम् अष्टदिक्षु ध्वजाष्टकम् ।  
लोकपालाधिदैवत्यं स्वस्वरूपं तु लाञ्च्छयेत् ॥ ७१ ॥  
  
विन्यसेत्तु ध्वजांस्तत्र चतुस्तोरणभूषितम् ।  
वितानेनोर्ध्वमाच्छाद्य मुक्तादामैरलङ्कृतम् ॥ ७२ ॥  
  
वृषदेवं समभ्यर्च्य गन्धपुष्पादिना ततः ।  
मुद्गान्नं चैव दातव्यम् उपदंशैस्समन्वितम् ॥ ७३ ॥  
  
तदग्रे स्थण्डिलं कृत्वा शालिभिर्विमलैस्ततः ।  
अष्टद्रोणेन शालिं तु तदर्धं तण्डुलैरपि ॥ ७४ ॥  
  
तदर्धं तु तिलान्न्यस्य पद्मं कृत्वा विशेषतः ।  
तस्योपरि न्यसेत्तत्र कलशान्नवसङ्ख्यया ॥ ७५ ॥  
  
मध्यमे स्थापयेदेकं ससूत्रान्सापिधानकान् ।  
पूरयेद्गन्धतोयेन सुवर्णं तत्र निक्षिपेत् ॥ ७६ ॥  
  
वृषबीजमनुस्मृत्य गन्धपुष्पादिनार्चयेत् ।  
पूर्वादीशानपर्यन्तं विन्यसेदष्टकुम्भकान् ॥ ७७ ॥  
  
पाद्यं पूर्वं न्यसेत्तत्र आग्नेय्यां पुष्पमुच्यते ।  
आचमनं दक्षिणेन्यस्य शुद्धोदकं तु नैर्-ऋते ॥ ७८ ॥  
  
अर्घ्यं पश्चिमतो न्यस्य बिल्वोदकं तु वायवे ।  
उत्तरे पञ्चगव्यं तु ईशाने रत्नोदकं न्यसेत् ॥ ७९ ॥  
  
गन्धादिनार्चयेत्तत्र दैवतान्विन्यसेत्ततः ।  
वृषभं मध्यमे न्यस्य उक्षाणं पूर्वतो न्यसेत् ॥ ८० ॥  
  
प्। १७९)  
  
गोपतिं चाग्निदिग्भागे शृङ्गिणं चैव दक्षिणे ।  
नैर्-ऋत्यां नन्दिनं चैव पश्चिमे तु पशोः पतिम् ॥ ८१ ॥  
  
विषाणिं वायुदिग्भागे शङ्कुकर्णं तथोत्तरे ।  
महोदकं तथैशान्यां विन्यसेत्कलशेषु च ॥ ८२ ॥  
  
कलशात्पूर्वदिग्भागे शालिना स्थण्डिलं कुरु ।  
अष्टपद्मं समालिख्य दर्भैश्चैव परिस्तरेत् ॥ ८३ ॥  
  
ध्वजपटं विन्यसेत्तत्र लक्षणेन समन्वितम् ।  
उत्तमं दशहस्तं तु मध्यमं नवहस्तकम् ॥ ८४ ॥  
  
अधमं चाष्टहस्तं तु मध्यमं नवहस्तकम् ।  
अर्धाधिकत्रितालं तु ध्वजदैर्घ्यमिहोच्यते ॥ ८५ ॥  
  
षट्तालमुत्तमं प्रोक्तं पञ्चतालं तु मध्यमम् ।  
अर्धाधिक त्रितालं तु कन्यसं त्विह चोच्यते ॥ ८६ ॥  
  
पटविस्तारमेवं तु चतुर्भागैकमेव वा ।  
ब्राह्मणस्य भवेच्छ्वेतं क्षत्रियस्य च रक्तकम् ॥ ८७ ॥  
  
पीतं वैश्यमिह प्रोक्तं कृष्णवर्णं तु शूद्रकम् ।  
विस्तारेण समं पुच्छं पुच्छार्धं शिखरं भवेत् ॥ ८८ ॥  
  
मध्यमे वृषभं लाञ्छन् स्थितं वा शयितं तु वा ।  
वृषभं श्वेतवर्णं तु रक्तवर्णं तु शृङ्गकौ ॥ ८९ ॥  
  
खुराणां रक्तवर्णं तु पीतं लाङ्गूलमेव वा ।  
नेत्रं श्वेतमयी चैव मध्यं रक्तमयी तथा ॥ ९० ॥  
  
प्। १८०)  
  
वृषभं पद्मपीठन्तु मणिमालाविभूषितम् ।  
पार्श्वौ दीपद्वयौ न्यस्य चित्रमूर्ध्वे तु कारयेत् ॥ ९१ ॥  
  
द्वौ पार्श्वौ चामराभ्यां तु लेखयेद्वृषभं ततः ।  
पूर्वादीशानपर्यन्तं वृषमूर्तिं न्यसेत्ततः ॥ ९२ ॥  
  
पूर्वेद्युरधिवासं स्याद् ध्वजदण्डेन संयुतम् ।  
प्रोक्षयेदम्भसा चैव हृदयेन तु मन्त्रतः ॥ ९३ ॥  
  
गन्धपुष्पादिना पूज्य वृषगायत्रिमन्त्रतः ।  
पूर्वादीशानपर्यन्तं वृषमूर्तिं न्यसेत्ततः ॥ ९४ ॥  
  
तदन्ते लोकपालांश्च पूजयेत्तु विशेषतः ।  
तद्बाह्ये पूजयेत्तत्र लोकपालास्त्रमेव च ॥ ९५ ॥  
  
तस्यैव पूर्वदिग्भागे शालिना स्थण्डिलं कुरु ।  
पद्ममष्टदलं लिख्य दर्भैश्चैव परिस्तरेत् ॥ ९६ ॥  
  
तदूर्ध्वे विन्यसेच्छूलं पूजयेत्तु विशेषतः ।  
वामादीनां तु शक्तीनां शूलं मूले प्रतिष्ठितः ॥ ९७ ॥  
  
कुमारं फलके न्यस्य कुम्भे तु वरुणं न्यसेत् ।  
तटी चैवाग्निदैवत्यं सरस्वतीं चैव दण्डके ॥ ९८ ॥  
  
पीठे तु पार्वती न्यस्य भूमिभागे वसुन्धराम् ।  
गन्धपुष्पैश्च धूपैश्च षण्णवत्येन पूजयेत् ॥ ९९ ॥  
  
पुण्याहं वाचयेत्तत्र ताम्बूलं दापयेत्ततः ।  
ततो होमं प्रकुर्वीत स्थण्डिलं चतुरश्रकम् ॥ १०० ॥  
  
प्। १८१)  
  
शिवाग्निं जनयेत्तत्र अग्निमुखं च हूयते ।  
समिदाज्यचरुं लाजान् सर्षपं चैव हूयते ॥ १०१ ॥  
  
पञ्चब्रह्मेण संयुक्तम् ईशानादीनि हूयते ।   
प्रत्येकं शतमर्धं वा तदर्धं वापि हूयते ॥ १०२ ॥  
  
वृषाधिवासनं प्रोक्तं ध्वजारोहणकं शृणु ।  
ध्वजारोहणमेवं तु वक्ष्यामि मुनिसत्तम ॥ १०३ ॥  
  
श्वेतवर्णध्वजं चैव राजराष्ट्रविवर्धनम् ।  
वर्णं वै रक्तवर्णं तु स्तम्भनं पीतवर्णकम् ॥ १०४ ॥  
  
बिजयं कपिलाभं च कृष्णं चैवाभिचारकम् ।  
धूम्रं व्याधिप्रदं चैव एवमेव क्रमेण तु ॥ १०५ ॥  
  
यान्यान्कामयते कामांस्तांस्तान्वै साधयेद् ध्वजम् ।  
वर्षार्धं श्यामवर्णं तु क्षीराभं सर्वशान्तिकम् ॥ १०६ ॥  
  
शङ्खं स्फटिकमुक्ताभं रक्षार्थं शान्तिपुष्टिदम् ।  
पूर्वाह्ने ब्राह्मणप्रीतिर मध्याह्ने राजवृद्धिदम् ॥ १०७ ॥  
  
रात्रौ च वैश्य शूद्राणां वर्धनं क्रमशस्तथा ।  
ध्वजस्थानमहं वक्ष्ये श्रूयतां कमलासन ! ॥ १०८ ॥  
  
पीठगोपुरयोर्मध्ये वृषस्य पुरतोऽपि वा ।  
पीठाग्रेवाऽथ कुर्यात्तु ध्वजस्थानं विधीयते ॥ १०९ ॥  
  
क्रमुकं वेणुदण्डं वा चन्दनं वापि खादिरम् ।  
चम्पको देवदारुं च स्तम्बको बिल्वकैरपि ॥ ११० ॥  
  
प्। १८२)  
  
अवक्रं निर्व्रणं चैव कृमिकोटरवर्जितम् ।  
प्रासादस्य समं वापि प्रासादग्रीवमेव वा ॥ १११ ॥  
  
वृषस्थलसमं वापि गोपुरोत्सेधमेव वा ।  
मूलान्तं तु कुलान्तं वा दण्डस्योत्सेधमुच्यते ॥ ११२ ॥  
  
हस्तसङ्ख्येन वा कुर्यात् त्रिंशद्धस्तमथापि वा ।  
द्वादशं दशहस्तं वा ध्वजस्योत्सेधमुच्यते ॥ ११३ ॥  
  
सप्तत्रिंशाङ्गुलं वापि चतुर्विंशतिरेव वा ।  
द्वाविंशत्यङ्गुलं वाथ नाहस्तस्य विधीयते ॥ ११४ ॥  
  
वेणुयष्टिं ततो ग्राह्य द्यवकृन्निपुणं ततः ।  
एकपूर्वं विनाशार्थं द्विपूर्वेण भयङ्करम् ॥ ११५ ॥  
  
त्रिपूर्वं व्याधिना पीड्यं चतुष्पर्व विनाशनम् ।  
पञ्चपर्वद्वयं लोके षट्पर्वं श्रियमावहेत् ॥ ११६ ॥  
  
सप्तपूर्वान्क्षयान्गाव अष्टपर्वसु वर्धते ।  
नवपर्वं कुलक्षीणं दश वै सर्वकामदम् ॥ ११७ ॥  
  
एकादशं पुत्रकामं द्वादशं पुष्टिकामदम् ।  
इत ऊर्ध्वं न कर्तव्यं हस्तमानं ततः शृणु ॥ ११८ ॥  
  
षट्तालं पञ्चतालं वा तस्याग्रे घटिकां न्यसेत् ।  
आधारफलकादीनि याज्ञिकैर्वृक्षसम्भवैः ॥ ११९ ॥  
  
हस्तमात्रान्तरं ज्ञेयं हस्तार्धं मात्रमेव वा ।  
सुषिरद्वयसंयुक्तं क्रमुकं वेणुना सह ॥ १२० ॥  
  
प्। १८३)  
  
योजयेच्चैव विप्रेन्द्र शिल्पिना च तथैव च ।  
पञ्चषट्सप्तमाङ्गुल्यं वेणुदण्डस्य नाहकम् ॥ १२१ ॥  
  
रज्जुना बन्धयेत्तत्र दर्भेणा वेष्टयेत्ततः ।  
कनिष्ठाङ्गुलीप्रमाणेन तन्तुना रज्जुरुच्यते ॥ १२२ ॥  
  
अग्रे घटिकां मूलौ तद्द्विगुणं चैव कारयेत् ।  
माणवकः शुचिर्भूत्वा प्रोक्षयेदम्भसा ततः ॥ १२३ ॥  
  
नववस्त्रपरीधानः सोष्णीषः सोत्तरीयकः ।  
  
तस्यान्ते चास्त्रराजानम् अन्नलिङ्गसमायुतम् ।  
नानाध्वजसमायुक्तं नानापिञ्छसमायुतम् ॥ १२५ ॥  
  
नानाजनसमाकीर्णं नानावाद्य समायुतम् ।  
नानाच्छत्र समायुक्तं ब्रह्मघोष समन्वितम् ॥ १२६ ॥  
  
मङ्गलाङ्कुरसंयुक्तं नृत्तगेय समन्वितम् ।  
अग्रतः पृष्ठतो गत्वा आचार्यो यजमानकः ॥ १२७ ॥  
  
शनैः प्रदक्षिणं गत्वा ध्वजस्थानं प्रवेशयेत् ।  
अवटं खानयेत्तत्र हस्तद्वयप्रमाणतः ॥ १२८ ॥  
  
तस्य मूले प्रकर्तव्यं वेदिलक्षण संयुतम् ।  
षट्तालमध्येन विन्यस्य सुवर्णं कूर्ममेव च ॥ १२९ ॥  
  
पुण्याहं वाचयेत्तत्र प्रोक्षयेच्छुद्धवारिणा ।  
हृदयेन तु मन्त्रेण क्षालयेद् ध्वजदण्डकम् ॥ १३० ॥  
  
प्। १८४)  
  
दर्भमालाभिरावेष्ट्य पुष्पमाला समन्वितम् ।  
वृषगायत्रीमन्त्रेण प्रोक्षयेत्कलशोदकैः ॥ १३१ ॥  
  
उत्थाप्य ध्वजदण्डं तु व्योमव्यापि समुच्चरन् ।  
वालुकेन हृदा चैव पूरयेदवटं ततः ॥ १३२ ॥  
  
तस्य मूले प्रकर्तव्यं वेदिलक्षणसंयुतम् ।  
षट्तालं पञ्चतालं वा चतुस्तालमथापि वा ॥ १३३ ॥  
  
विस्तारं प्रोच्यते विप्र उत्सेधं तु तदर्धकम् ।  
तदूर्ध्वे पद्मं सङ्कल्प्य अष्टपत्रं सुशोभनम् ॥ १३४ ॥  
  
एकमेखलमेवस्यान् मेखलात्रयमेव वा ।  
उत्सेधं तु त्रिधा भज्य एकैकं मेखलोच्छ्रयम् ॥ १३५ ॥  
  
अधस्तान्मेखला चैव भूमिदेवीं च विन्यसेत् ।  
श्रीदेवीं मध्यमे पूज्य तृतीये च सरस्वतीम् ॥ १३६ ॥  
  
त्रिमेखलेषु विप्रेन्द्र शक्तयस्त्रीणि कल्पयेत् ।  
एकमेखलया कुर्याद् भूमिदेवीं न्यसेत्ततः ॥ १३७ ॥  
  
एवमेव प्रकारेण पीठं कुर्याद्विशेषतः ।  
यागस्थाने तथा देवं स्नापयेत्कलशेन तु ॥ १३८ ॥  
  
स्नाने वृषभदेवं तु गन्धपुष्पादिनार्चयेत् ।  
वृषगायत्रिमन्त्रेण पश्चात्सूत्रे तु सूत्रयेत् ॥ १३९ ॥  
  
उद्धृतं तु क्रमेणैव उद्धारे ध्वजमेव वा ।  
रज्जु यन्त्रेण वा कुर्याद् ध्वजमारोपयेत्ततः ॥ १४० ॥  
  
प्। १८५)  
  
कुम्भोदरो वृषभश्चैव पाशहस्तो मदोत्कटः ।  
शूलहस्तः पिनाकी च अष्टनाडी दण्डमुण्डियः ॥ १४१ ॥  
  
एतानि चाष्टदिक्येव पूर्वादीशान्त विन्यसेत् ।  
पूजयेद्गन्धपुष्पेण धूपदीपैः समन्वितम् ॥ १४२ ॥  
  
स्थण्डिलं कारयेत्तत्र चतुर्द्रोणेन शालिना ।  
पुण्याहं कारयेत्तत्र कलशान्नव विन्यसेत् ॥ १४३ ॥  
  
मध्ये वृषभकुम्भं तु वृषमन्त्रेण विन्यसेत् ।  
इन्द्रादीशानपर्यन्तं विन्यसेत्कलशांस्ततः ॥ १४४ ॥  
  
सवस्त्रान्सापिधानांश्च लोकपालाधिदेवतान् ।  
स्थापयित्वा यथान्यायं वृषगायत्रिमन्त्रतः ॥ १४५ ॥  
  
निवेदयेत्तु मुद्गान्नं दध्युपदंश संयुतम् ।  
तत्काले तु प्रजार्थीनां पिण्डान् (वै) भोजयेत्ततः ॥ १४६ ॥  
  
कुक्कुटाण्डप्रमाणेन पिण्डं कुर्यात्तु देशिकः ।  
वृषगायत्रिमन्त्रेण पिण्डं दद्यात्तु देशिकः ॥ १४७ ॥  
  
वृषस्तम्भं ध्रुवं स्थाप्य त्रिः कृत्वा तु प्रदक्षिणम् ।  
  
एवं कुर्यात्तु विप्रेन्द्र चातुर्वण्यं तु नारिणाम् ।  
अन्त्यजातिस्तु सर्वेषां प्रतिलोमं च कारयेत् ॥ १४९ ॥  
  
आचार्यं पूजयेत्पश्चात् वस्त्रहेमाङ्गुलीयकैः ।  
ताम्बूलं दापयेत्तस्मै जनान्सर्वान्विशेषतः ॥ १५० ॥  
  
इति वीरतन्त्रे ध्वजारोहण विधिश्चतुश्चत्वारिंशः पटलः ॥ ४४ ॥  
  
प्। १८६)  
  
इत ऊर्ध्वं प्रकर्तव्यं भेरीताडनमुत्तमम् ।  
प्रातर्मध्याह्नसायाह्ने ध्वजमारोपयेत्ततः ॥ १ ॥  
  
तद्रात्रौ ताडयेद्भेरीं लक्षणेन समन्वितम् ।  
लक्षणं सम्प्रवक्ष्यामि शृणुष्व कमलासन ! ॥ २ ॥  
  
आसनं चन्दनं वापि वकुलं च शिरीषकम् ।  
व्याघ्रवृक्षेण वा कुर्याद्भेरीं वा पटहं तु वा ॥ ३ ॥  
  
आयामस्तु त्रिहस्तं स्यादुत्तमं तु विधीयते ।  
पञ्चतालं तु मध्यं स्यात् षडङ्गुल्यविहीनकम् ॥ ४ ॥  
  
अधमं चैतदुद्दिष्टं त्रिविधं चोच्यते मया ।  
आयामस्य समं नाहं मध्ये पटहमुच्यते ॥ ५ ॥  
  
वक्त्रं वै द्वादशाङ्गुल्यं नवैर्वा सप्त एव वा ।  
एवमेव क्रमेणैव कुर्यात्पटहमुत्तमम् ॥ ६ ॥  
  
गोचर्मणा तु बन्धः स्यान्महाध्वनि समायुतम् ।  
मर्दलैर्हाहलैश्चैव हंसध्वनिसमायुतम् ॥ ७ ॥  
  
झल्लरी झर्झरीमोहैः करण्डिकाम समन्वितम् ।  
अन्यैश्च सर्ववाद्यैश्च यथा लाभेन ताडयेत् ॥ ८ ॥  
  
प्रासादस्याग्रतश्चैव मण्डपं कारयेत्ततः ।  
मण्डपस्य तु मध्ये तु गोमयेनानुलेपयेत् ॥ ९ ॥  
  
स्थण्डिलद्वितयं कृत्वा शालिना च तथैव च ।  
अष्टद्रोणेन शालि स्यात् स्थण्डिलौ द्वौ तु कारयेत् ॥ १० ॥  
  
प्। १८७)  
  
पटहं विन्यसेत्तत्र नववस्त्र * * * * ।  
तदर्धं तण्डुलैर्युक्तं प्रोक्षयेदम्भसा ततः ॥ ११ ॥  
  
पद्ममात्रं समालिख्य तन्मध्ये दर्भैः परिस्तरेत् ।  
पटहस्य तदाकारं स्थण्डिलं कारयेत्ततः ॥ १२ ॥  
  
पटहं विन्यसेत्तत्र नववस्त्र समन्वितम् ।  
ततोऽग्रे स्थापयेच्छलम् अस्त्रमन्त्रेण देशिकः ॥ १३ ॥  
  
गन्धैः पुष्पैश्च धूपैश्च दीपैश्चरुं निवेदयेत् ।  
एवं वै पूजयेच्छूक्तं पश्चाद्भेरीं समर्चयेत् ॥ १४ ॥  
  
उत्तराभिमुखो भूत्वा अर्चयेद्गन्धपुष्पकैः ।  
आपोहिष्ठेति मन्त्रेण प्रोक्षयित्वा कुशाम्भसा ॥ १५ ॥  
  
पटहं विन्यसेत्तत्र हृदयेन तु पूजयेत् ।  
दक्षिणे रुद्रमभ्यर्च्य वामे विष्णुरिति स्मृतम् ॥ १६ ॥  
  
ब्रह्माणं पूजयेन्मध्ये एवमेव क्रमेण तु ।  
वासुकी चर्मसूत्रे तु वलयौ रवि चन्द्रमाः ॥ १७ ॥  
  
कौमातरः सप्तकीलं तु मुदरे तु व्यवस्थितः ।  
कौणदण्डेन संयुक्तं पूजयेदस्त्रमन्त्रतः ॥ १८ ॥  
  
वाद्यकं च समाहूय स्नानकर्म समाचरेत् ।  
शुक्लवस्त्र परिधानं गन्धमाल्यं तु लेपनम् ॥ १९ ॥  
  
नन्दिकेश्वर बाहुभ्यां नन्दिमन्त्र समन्वितम् ।  
अर्चयित्वा यथा न्यायं गन्धपुष्पादिना ततः ॥ २० ॥  
  
प्। १८८)  
  
पटहस्यैव विप्रेन्द्र ! हविर्निवेदयेत्ततः ।  
आचार्यं पूजयेत्तत्र वाद्यकं पूजयेत्ततः ॥ २१ ॥  
  
वामदेवेन मन्त्रेण * * * * * * * * ।  
ताडयेच्छिवमन्त्रेण आचार्यौ मन्त्रविग्रहः ॥ २२ ॥  
  
वाद्यकस्ताडयेत्पश्चान् नन्दिमन्त्रेण संयुतम् ।  
कुलोद्गतोऽपि दीनाश्च ताडयेत्तालमेव च ॥ २३ ॥  
  
चच्चत्पुटं तु प्रथमे चाचत्पुटं द्वितीयके ।  
इन्द्रस्य समतालं तु अग्नौ बध्वा वणं भवेत् ॥ २४ ॥  
  
एतैस्तालैश्च संयुक्तं वाद्यकान्वादयेत्ततः ।  
ततोग्रामबलिं दद्याल्लक्षणेन समन्वितम् ॥ २५ ॥  
  
नानाध्वजसमायुक्तं नानाच्छत्रसमायुतम् ।  
धूपदीपसमायुक्तं नानापिञ्छ समन्वितम् ॥ २६ ॥  
  
शङ्खदुन्दुभिनिर्घोषैः गीतवाद्य समाकुलम् ।  
त्रिशूलेन समायुक्तम् अन्नलिङ्ग समायुतम् ॥ २७ ॥  
  
एवमेव प्रकारेण कुर्याद्ग्राम प्रदक्षिणम् ।  
विमान प्रदक्षिणं कुर्याच्छिवभक्त समन्वितम् ॥ २८ ॥  
  
ध्वजपीठे बलिं दद्यात् परिवार बलिं ददेत् ।  
ब्रह्माद्यैशानपर्यन्तं ग्रामे चैव बलिं ददेत् ॥ २९ ॥  
  
अश्राव्य तीर्थ दिवसमावाह्य सर्वदैवतान् ।  
सर्वेषां तु गणानां तु भूतानां तु पिशाचकैः ॥ ३० ॥  
  
प्। १८९)  
  
तदा प्रभृति तीर्थान्त रात्रौ ग्रामबलिं ददेत् ।  
ध्वजमूले तु चावाह्य बलिं तत्रैव निक्षिपेत् ॥ ३१ ॥  
  
एवं कृते महाशान्ते राजराष्ट्रसुखावहम् ।  
भेरीताडनमेवोक्तं यागस्य मण्डपं शृणु ॥ ३२ ॥  
  
इति वीरतन्त्रे भेरीताडनविधिः पञ्चचत्वारिंशः पटलः ॥ ४५ ॥  
  
यागस्य मण्डपं वक्ष्ये शृणुष्व कमलासन ! ।  
प्रतिष्ठा चोत्सवे चैव दीक्षायां प्रोक्षणेऽपि च ॥ १ ॥  
  
महाशान्त्यादिकार्येषु यागमण्टपमुच्यते ।  
पूर्वमेव मया प्रोक्तं भूमिसङ्ग्रहणं द्विज ॥ २ ॥  
  
प्रासादस्याग्रतश्चैव याम्ये वा वारुणेऽपि वा ।  
इन्द्र ईशानयोर्मध्ये (मध्ये) चानलशक्रयोः ॥ ३ ॥  
  
याम्याग्नेययोर्मध्ये सौम्य ईशानमध्यमे ।  
कारयेन्मण्डपं तत्र लक्षणेन समन्वितम् ॥ ४ ॥  
  
द्वादशं दशहस्तं वा नवहस्ताष्टहस्तकम् ।  
सप्तषट्पञ्चहस्तं वा सप्त * * * चोच्यते ॥ ५ ॥  
  
प्रागग्रं दशसूत्रं स्याद् उदगग्रं तथैव च ।  
एकाशीति पदं कृत्वा प्रोक्षयेद्गन्धवारिणाम् ॥ ६ ॥  
  
मध्ये नवपदं चैव वेदिस्तत्र प्रकल्पयेत् ।  
वेदितारत्निचोत्सेधं दर्पणोदरवत्कृतम् ॥ ७ ॥  
  
प्। १९०)  
  
षोडशस्तम्भसंयुक्तं चतुर्द्वारसमन्वितम् ।  
मध्यमे तु पदे चैव होमकुण्डं विधीयते ॥ ८ ॥  
  
पूर्वे तु चतुरश्रं च दक्षिणे पश्चिमोत्तरे ।  
उत्तरे चैव विप्रेन्द्र कुण्डं स्याच्चतुरश्रकम् ॥ ९ ॥  
  
विदिक्षु वृत्तकुण्डं स्यात् त्रिमेखल समन्वितम् ।  
सर्वेषां चतुरश्रं वा सर्वेषां वृत्तमेव वा ॥ १० ॥  
  
यावत्पीठाकृतिं चैव कुण्डं स्या * * तु * * ।  
ईशान इन्द्रयोर्मध्ये वृत्तकुण्डमिति स्मृतम् ॥ ११ ॥  
  
नवाग्निर्वाऽथ पञ्चाग्नि रेकं निर्वाधि कारयेत् ।  
त्रिमेखला समायुक्तमेकमेखलमेव वा ॥ १२ ॥  
  
पुण्याहं वाचयेत्तत्र प्रोक्षयेत्पञ्चगव्यकैः ।  
चतुस्तोरण संयुक्तं चतुर्द्वारेषु देशिकः ॥ १३ ॥  
  
उत्तमं पञ्चहस्तोच्चं मध्यमं चतुर्हस्तकम् ।  
त्रिहस्ततालसंयुक्तमधमं त्विति कथ्यते ॥ १४ ॥  
  
उत्सेधार्धं च विस्तारमपक्रोशोर्ध्व समायुतम् ।  
पलत्रय समायुक्तं शूलं तालसमं भवेत् ॥ १५ ॥  
  
मात्राङ्गुलेन संयुक्तं मध्यमं पञ्च एव च ।  
उत्तमं सप्तदर्भैश्च हस्तमात्र प्रलम्बितम् ॥ १६ ॥  
  
तस्याग्रे चैव रज्जुं च कुर्याद्वै * * * * * ।  
वितानोपरिसञ्च्छन्नं मुक्तास्रग्दाम संयुतम् ॥ १७ ॥  
  
प्। १९१)  
  
दिग्ध्वजं विन्यसेत्तत्र चतुस्तालप्रमाणतः ।  
पूर्वायां श्यामवर्णं तु आग्नेय्यां रक्तवर्णकम् ॥ १८ ॥  
  
याम्यायां कृष्णवर्णं तु मुक्ताभं नैर्-ऋते तथा ।  
पश्चिमे पीतवर्णं तु वायव्यां नीलमेव च ॥ १९ ॥  
  
सौम्यायां स्फटिकाभं च ऐशान्यां धूम्रमुच्यते ।  
लोकपालस्य रूपं तु ध्वजानां मध्यमे न्यसेत् ॥ २० ॥  
  
दर्भणं पूर्णकुम्भं च वृषभं युग्म चामरम् ।  
श्रीवत्सं स्वस्तिकं शङ्खं दीपो देवाष्टमङ्गलम् ॥ २१ ॥  
  
वज्रं शक्तिं च दण्डं च खड्गं पाशं तथाङ्कुशम् ।  
गदा त्रिशूलं चक्रं च पद्मं चेति दशायुधम् ॥ २२ ॥  
  
शिल्पिना कारयेत्तत्र लक्षणेन समन्वितम् ।  
हस्तमात्र प्रमाणेन कारयेदष्टमङ्गलम् ॥ २३ ॥  
  
दशायुधानि तद्वच्च कारयेच्छिल्पिना ततः ।  
क्षालयेत्तु मृदा चैव शुद्धतोयेन संयुतम् ॥ २४ ॥  
  
पुण्याहं वाचयेत्तत्र प्रोक्षयेच्छिवमन्त्रतः ।  
वेदिबाह्ये न्यसेच्छालि तत्समं समलङ्कृतम् ॥ २५ ॥  
  
तस्योपरि न्यसेदस्त्रम् अष्टमङ्गलसंयुतम् ।  
दर्भोपरि न्यसेच्चैव कूर्चेनैव पिधाय च ॥ २६ ॥  
  
अस्त्रं प्रति न्यसेत्कुम्भान् स्वस्व नाम्ना समायुतान् ।  
एवमेव न्यसेद्विद्वान् अष्टमे नवमेव च ॥ २७ ॥  
  
प्। १९२)  
  
गन्धपुष्पादिनाभ्यर्च्य प्रासादेन तु मन्त्रतः ।  
वज्रादीनर्चयेत्तत्र स्वैः स्वैर्नाम्ना च मन्त्रतः ॥ २८ ॥  
  
हविर्निवेदयेत्तत्र ताम्बूलं दापयेत्ततः ।  
ततो होमं प्रकर्तव्यम् एकं वा पञ्चमेऽपि वा ॥ २९ ॥  
  
प्रोक्षयेत्कुम्भतोयेन आयुधानष्टमङ्गलान् ।  
आचार्यपूजनं कृत्वा पादाथीन्पूजयेत्ततः ॥ ३० ॥  
  
इति वीरतन्त्रे मण्डपलक्षणं षट्चत्वारिंशः पटलः ॥ ४६ ॥  
  
अधिवासविधिं वक्ष्ये सङ्क्षेपाच्छृणु पद्मज ! ।  
उत्सवस्यादिरात्रो तु आरभेदधिवासनम् ॥ १ ॥  
  
प्रासादस्याग्रतः कुर्याच्छालिना स्थण्डिलं तथा ।  
विन्यसेत्पालिकादीनि मध्यमे सोमकुम्भकम् ॥ २ ॥  
  
हृदयेन तु मन्त्रेण पालिकान्वापयेत्ततः ।  
सुगुप्तदेशे संस्थाप्य पालिकादीन्यथाक्रमम् ॥ ३ ॥  
  
कौतुकं बन्धयेत्पश्चाच्छिवाग्रे स्थण्डिलं कुरु ।  
प्रतिमां विन्यसेत्तत्र अस्त्रं चैव तु विन्यसेत् ॥ ४ ॥  
  
सौवर्णमूर्णासूत्रं वा स्थलिकोपरि विन्यसेत् ।  
कार्पाससूत्रं वा कुर्यात् प्रोक्षयेद्धृदयेन तु ॥ ५ ॥  
  
प्रतिमां प्रासादमन्त्रेण बन्धयेत्ततः कौतुकम् ।  
ताम्बूलं दापयेत्पश्चाज्जनान्सर्वान्विशेषतः ॥ ६ ॥  
  
प्। १९३)  
  
मण्डलं वेदिमध्ये तु अष्टद्रोणेन शालिना ।  
तण्डुलैस्तल संयुक्तं दर्भैश्चैव परिस्तरेत् ॥ ७ ॥  
  
शिवकुम्भं प्रतिष्ठाप्य वर्धनीं तस्य वामतः ।  
ससूत्रान्सापिधानांश्च सवस्त्रान्वारिपूरितान् ॥ ८ ॥  
  
पञ्चरत्नसमायुक्तान् शिवमन्त्रेण स्थापयेत् ।  
रत्नानि विन्यसेद्धेमं गौरीबीजेन विन्यसेत् ॥ ९ ॥  
  
गन्धपुष्पादिना पूज्य धारयेच्छिरसोपरि ।  
नाना वाद्यसमायुक्तं नानापिञ्छ समायुतम् ॥ १० ॥  
  
नानागेयसमायुक्तं नानादीप समन्वितम् ।  
विमानं प्रदक्षिणं कुर्यात् प्रविशेद्यागमण्टपम् ॥ ११ ॥  
  
पुण्याहं वाचयेत्तत्र प्रोक्षयेदम्भसा ततः ।  
आचार्यश्च शुचिर्भूत्वा मन्त्रदेहसमन्वितः ॥ १२ ॥  
  
स्थण्डिलं कारयेत्तत्र पूर्वोक्तेन विधानतः ।  
गन्धपुष्पादिनाभ्यर्च्य हृदयेन तु मन्त्रतः ॥ १३ ॥  
  
वेदिमध्ये न्यसेत्कुम्भं व्योमव्यापि समुच्चरन् ।  
यज्ञमूर्तिं प्रवक्ष्यामि एकवक्त्र समन्वितम् ॥ १४ ॥  
  
चतुर्भुजं त्रिणेत्रं च सौम्यरूपसमन्वितम् ।  
पद्ममध्ये सुखासीनं जटामकुट संयुतम् ॥ १५ ॥  
  
सर्वाभरण संयुक्तं कृष्णापरशुधारिणम् ।  
वरदाभयहस्तं च दिव्याम्बरधरं हरम् ॥ १६ ॥  
  
प्। १९४)  
  
हत्थंरूपं शिवं ध्यात्वा गौरीं वै ध्याययेत्ततः ।  
द्विनेत्रां चारुवदनां द्विभुजां च सुयौवनाम् ॥ १७ ॥  
  
प्रशान्तमानसां चैव किञ्चित्प्रहसिताननाम् ।  
सर्वाभरण संयुक्तां वर्धनीमध्यमे न्यसेत् ॥ १८ ॥  
  
प्रासादद्वारवत्कृत्वा यागमण्टपमेव च ।  
द्वारस्याभिमुखं चैव विन्यसेद्यागमूर्तिनम् ॥ १९ ॥  
  
वर्धनीं विन्यसेद्वामे गौरीबीजेन मन्त्रतः ।  
पूर्वादीशानपर्यन्तम् अष्टकुम्भान्क्रमान्न्यसेत् ॥ २० ॥  
  
सवस्त्रान्सापिधानांश्च स हिरण्यान्सकूर्चकान् ।  
वेदिकाश्चैव दिग्भागे शूलं वै स्थापयेत्ततः ॥ २१ ॥  
  
अनन्तादिशिखण्ड्यन्तान्विन्यसेद्घटमध्यमे ।  
अर्चयेद्गन्धपुष्पाद्यैः स्वस्वनाम्ना विशेषतः ॥ २२ ॥  
  
वज्रं शक्तिं च दण्डं च खड्गं पाशं तथाङ्कुशम् ।  
गदा त्रिशूलं पद्मं च चक्रं चेति दशायुधम् ॥ २३ ॥  
  
पूर्वादीशान्तदिग्भागे पूजयेत्स्वस्वमन्त्रकैः ।  
पद्मास्त्रं नैर्-ऋते भागे चक्रं चैशानगोचरे ॥ २४ ॥  
  
दर्पणं पूर्णकुम्भं च वृषभं युग्मचामरम् ।  
श्रीवत्सं स्वस्तिकं शङ्खं दीपो देवाष्ट मङ्गलम् ॥ २५ ॥  
  
पूर्वादीशानपर्यन्तं विन्यसेद्देशिकोत्तमः ।  
गन्धपुष्पादिनाभ्यर्च्य तत्तत्स्वनाममन्त्रतः ॥ २६ ॥  
  
प्। १९५)  
  
द्वारकुम्भान्न्यसेत्पश्चात् स्वस्वमन्त्रेण वा जपेत् ।  
ततो होमं प्रकुर्वीत लक्षणेन तु देशिकः ॥ २७ ॥  
  
सायं प्रातर्हुतं कुर्याद् होमद्रव्यसमायुतम् ।  
समिदाज्य चरुं लाजान् सर्षपांश्च यवांस्तिलान् ॥ २८ ॥  
  
वेणुं मुद्गं च शालिं च दशद्रव्यमिहोच्यते ।  
समिधः सद्यमन्त्रेण आज्यं वामेन हूयते ॥ २९ ॥  
  
अघोरेण चरुं हुत्वा लाजांश्च पुरुषेण तु ।  
सर्षपानीशमन्त्रेण यवान्वा यममन्त्रतः ॥ ३० ॥  
  
तिलान्वैशिखया हुत्वा वेणुं वा कवचेन तु ।  
नेत्रेण मुद्गं हुत्वाथ शालीनस्त्रेण होमयेत् ॥ ३१ ॥  
  
अष्टोत्तरशतं वापि पञ्चाशत्पञ्चविंशतिः ।  
हुत्वा चैव विशेषेण द्रव्यं प्रति विशेषतः ॥ ३२ ॥  
  
द्रव्यान्ते व्याहृतिं हुत्वा परिषेचन माचरेत् ।  
सर्वद्रव्य समायुक्तं हव्यवाहं समुच्चरन् ॥ ३३ ॥  
  
स्विष्टमग्नेति मन्त्रेण जुहुयात्तदनन्तरे ।  
जयादिरभ्यधानं च राष्ट्रभृच्च क्रमाद्धुनेत् ॥ ३४ ॥  
  
यागेश्वरादिदेवानां नैवेद्यं दापयेत्ततः ।  
कुर्यादध्ययनं तत्र चतुरोवेदपारगान् ॥ ३५ ॥  
  
प्रासादमन्त्रं जप्त्वा तु स्तोत्रं जप्त्वा विशेषतः ।  
सायं प्रातर्बलिं दद्याद् होमान्ते तु विशेषतः ॥ ३६ ॥  
  
प्। १९६)  
  
बलिक्रमविधिं वक्ष्ये शृणुष्व कमलासन ! ।  
अन्नलिङ्गं प्रकर्तव्यं पूर्ववल्लक्षणान्वितम् ॥ ३७ ॥  
  
चतुर्भुजं त्रिणेत्रं च दक्षिणे चैव शूलधृक् ।  
पाशं वामकरे चैव अभयं दक्षिणे करे ॥ ३८ ॥  
  
वरदं वामहस्ते तु रौद्ररूपसमन्वितम् ।  
एवं पाशुपतं ध्यात्वा बलिलिङ्गं सुयोजयेत् ॥ ३९ ॥  
  
बलिपात्रे न्यसेदन्नं सर्वद्रव्यसमायुतम् ।  
प्रथमं विघ्नरात्रं तु द्वितीयं भूतरात्रकम् ॥ ४० ॥  
  
तृतीयं ब्रह्मरात्रं तु चतुर्थं गरबमुच्यते ।  
पञ्चमं त्विन्द्ररात्रं स्यात् षष्ठं वै ऋषिरात्रकम् ॥ ४१ ॥  
  
सप्तमं वैष्णवं प्रोक्तम् अष्टमं राक्षसं तथा ।  
नवमं शैवमित्याहु रित्येते रात्रिदेवताः ॥ ४२ ॥  
  
सप्ताहे चैव विप्रेन्द्र ब्रह्मरात्राधिदैवतम् ।  
पञ्चाहे तु प्रकर्तव्यम् इन्द्ररात्राधिवर्धयेत् ॥ ४३ ॥  
  
त्र्यहं चैवोत्सवं तत्र कारयेद्वैष्णवादिकम् ।  
एकाहमुत्सवे चैव शिवरात्रमिति स्मृतम् ॥ ४४ ॥  
  
बलिद्रव्यमहं वक्ष्ये शृणुष्व कमलासन ।  
शुद्धान्नं दधिसंयुक्तम् अपूपं लड्डुकान्वितम् ॥ ४५ ॥  
  
प्रथमेहनि दातव्यं विष्णुमन्त्रं समुच्चरन् ।  
पद्मपुष्पं च रजनी लाजपायससंयुतम् ॥ ४६ ॥  
  
प्। १९७)  
  
द्वितीयेहनि दातव्यं भूतमन्त्रं समुच्चरन् ।  
पद्ममूलं कुशाग्रं च शाल्यन्नं घृतमिश्रकम् ॥ ४७ ॥  
  
तृतीयेहनि दातव्यं ब्रह्ममन्त्रमनुस्मरन् ।  
हरिद्रान्नं स सर्पिश्च नालिकेरफलैर्युतम् ॥ ४८ ॥  
  
चतुर्थेहनि दातव्यं गन्धर्वमन्त्रमुच्चरन् ।  
इन्द्रवल्ली हरिद्रान्नं प्रियङ्गुघृतसंयुतम् ॥ ४९ ॥  
  
पञ्चमेहनि दातव्यम् इन्द्रमन्त्रमनुस्मरन् ।  
गुलोदनं ससर्पिश्च कदलीपनसायुतम् ॥ ५० ॥  
  
षष्ठेऽहनि प्रदातव्यम् ऋषीणां मन्त्रमुच्चरन् ।  
गुलोदनं घृतं युक्तं बृहतीफलसंयुतम् ॥ ५१ ॥  
  
सप्तमेहनि दातव्यं वैष्णवं मन्त्रमुच्चरन् ।  
माषान्नं घृतसंयुक्तं मांसं चम्प समन्वितम् ॥ ५२ ॥  
  
अष्टमेऽहनि दातव्यं राक्षसं मन्त्रमुच्चरन् ।  
शुद्धान्नं दधिसंयुक्तं लाजापूपसमन्वितम् ॥ ५३ ॥  
  
कदलीफलसंयुक्तं घृतेनैव परिप्लुतम् ।  
नवमेऽहनि दातव्यं शिवमन्त्रमनुस्मरन् ॥ ५४ ॥  
  
कुक्कुटाण्डप्रमाणेन बलिं दद्याद्विशेषतः ।  
ब्रह्मादीशानपर्यन्तं बलिपीठे बलिं क्षिपेत् ॥ ५५ ॥  
  
यन्त्रपीठं प्रकर्तव्यं तालमात्र प्रमाणतः ।  
मात्राङ्गुलेन कर्तव्यं विस्तारायाम तत्समम् ॥ ५६ ॥  
  
प्। १९८)  
  
षडङ्गुलं तदुत्सेधं मेखलात्रयसंयुतम् ।  
मेखलोच्चं द्वयाङ्गुल्यं वेशनं तावदेव तु ॥ ५७ ॥  
  
यन्त्रपीठमिदं प्रोक्तम् इदमन्यच्छृणुष्वथ ।  
हस्तमात्रं तु विस्तारम् उत्सेधं तालमात्रकम् ॥ ५८ ॥  
  
त्रिमेखलासमं कृत्वा उत्सेधस्तु विधीयते ।  
विस्तारं तु त्रिधा कृत्वा एकैकं द्विद्विहस्तकम् ॥ ५९ ॥  
  
मृदैर्वा याज्ञिकैर्वापि कृत्वा पीठं विशेषतः ।  
रङ्गेष्वारूढतो वापि रथेद्यामौ व्रजेत्ततः ॥ ६० ॥  
  
बलिक्रममहं वक्ष्ये शृणुष्व कमलासन ! ।  
प्रथमे तु पताकाश्च द्वितीये वाद्यकास्तथा ॥ ६१ ॥  
  
तृतीये समयी प्रोक्तः चतुर्थे शूलमुच्यते ।  
पञ्चमे वान्नलिङ्गं तु वितानवस्त्र संयुतम् ॥ ६२ ॥  
  
दशायुधानि परितो धारयेच्छिरसोपरि ।  
धूपदीपसमायुक्तं घण्टारव समन्वितम् ॥ ६३ ॥  
  
एवमेव क्रमेणैव बलिं कृत्वा तु देशिकः ।  
चण्डरुद्राय गोस्थाने व्याप्य * * दराय च ॥ ६४ ॥  
  
कूपे तु शङ्कुकर्णः स्याद् गङ्गायां च नदी तथा ।  
क्षेत्रेषु क्षेत्रपालं स्यात् सभास्थाने सरस्वती ॥ ६५ ॥  
  
दुर्गा ज्येष्ठाबलिं दद्यात् सर्वलोकसुखावहम् ।  
एवमेव बलिं कुर्याद् बलिपीठे विनिक्षिपेत् ॥ ६६ ॥  
  
प्। १९९)  
  
बलिपीठे तु विप्रेन्द्र अन्नलिङ्गं विशेषतः ।  
कौतुकं बलिदानान्ते कुर्याद्ग्रामप्रदक्षिणम् ॥ ६७ ॥  
  
यन्त्ररङ्गसमायुक्तं नानाविधैरनेकशः ।  
नानाजनपदैर्युक्तं नानाध्वज समन्वितम् ॥ ६८ ॥  
  
नानावाद्यसमायुक्तं नानापिञ्छ समन्वितम् ।  
प्रथमे च पताकाश्च द्वितीये वाद्यकस्तथा ॥ ६९ ॥  
  
तृतीये डोलयन्त्राश्च अश्वयन्त्राश्चतुर्थके ।  
पञ्चमे नृतयन्त्राश्च तदा यष्टितटातकान् ॥ ७० ॥  
  
सप्तमे तु सुखासीनम् अष्टमे गोलका ततः ।  
नवमे तु * * * * वृषभं दशमे ततः ॥ ७१ ॥  
  
गङ्गाधरं तथा चैव द्वादशं नृत्तरूपकम् ।  
भिक्षाटनं तदन्ते तु अर्धनारीं चतुर्दश ॥ ७२ ॥  
  
चन्द्रशेखरमेवोक्तं पञ्चदशं विशेषतः ।  
षोडशे हरिरर्धं तु तदन्ते कालहा व्रजेत् ॥ ७३ ॥  
  
तदन्ते त्रिपुरघ्नं तु अष्टादश विशेषतः ।  
बिम्बकोर्ध्वे तु विप्रेन्द्र उमास्कन्दहितं व्रजेत् ॥ ७४ ॥  
  
चण्डेश्वरं तु विंशच्च तदन्ते महेश्वरान्विदुः ।  
ग्रामप्रदक्षिणं कृत्वा बलिदानस्य देशिकः ॥ ७३ ॥  
  
अन्यदेशे न कर्तव्यम् अशुद्धत्वात्कदाचन ।  
आलयं प्रविशेद्विद्वान् परिवेषमथोच्यते ॥ ७६ ॥  
  
प्। २००)  
  
मण्डपं कारयेत्तत्र प्रपां वाप्यथ कारयेत् ।  
दक्षिणाभिमुखो वापि पूर्वाभिमुख एव वा ॥ ७७ ॥  
  
प्रासादस्याग्रतो वापि दक्षिणे चोत्तरेऽथवा ।  
महामर्यादौ मर्यादौ कुर्यान्नोद मण्डपम् ॥ ७८ ॥  
  
कौतुकं विन्यसेत्तत्र निर्माल्यं च विसर्जयेत् ।  
स्नानं कुर्यात्तु विप्रेन्द्रं गन्धपुष्पादिनाऽर्चयेत् ॥ ७९ ॥  
  
देवस्य दक्षिणे भागे आग्नेये चैव देशिकः ।  
उत्तरे नृपतिं विद्याद् द्वौ पार्श्वौ योषितो न्यसेत् ॥ ८० ॥  
  
नर्तको मर्दको याम्याम् उत्तरे गायवंशकः ।  
दक्षिणेन तु शैवानाम् उत्तरे समयान्स्मितान् ॥ ८१ ॥  
  
देवस्य सन्निधौ चैव गणिकानृत्तसंयुतान् ।  
तत्काले चैव विप्रेन्द्र पूर्वोक्तविधिना सह ॥ ८२ ॥  
  
रक्षादीपं प्रकर्तव्यं देवदेवाय शूलिने ।  
अर्चयेद्गन्धपुष्पाद्यैः दद्याद्वै धूपदीपकम् ॥ ८३ ॥  
  
लवणं चैव पुष्पाद्यैः पुष्पमर्घ्यं तथैव च ।  
पृथक् पात्रे विनिक्षिप्य गणिका धारयेत्क्रमात् ॥ ८४ ॥  
  
रक्षादीपं शिवे दद्याद् बलिपीठे विसर्जयेत् ।  
एवमेव प्रकारेण दिनं प्रति समाचरेत् ॥ ८५ ॥  
  
इति वीरतन्त्रे अधिवासनविधिः सप्तचत्वारिंशः पटलः ॥ ४७ ॥  
प्। २०१)  
  
वैष्णवे दिवसे चैव नृत्तरूपं प्रदर्शयेत् ।  
राक्षसानां तु दिवसे वनयात्रां समारभेत् ॥ १ ॥  
  
पूर्वादीनि चतुर्दिक्षु गम्यतां वन * * * ।  
त्रिपुरान्तकरूपं गच्छेदायुधकं धरेत् ॥ २ ॥  
  
युद्धारम्भ प्रभावेन सर्वायुधधरा जनाः ।  
केचिद्धनुर्धराश्चैव केचित्खड्गधरास्तथा ॥ ३ ॥  
  
केचित्तोमरहस्ताश्च केचिच्चैव गदाधराः ।  
एवमेव दिवा कुर्याद् रात्रौ कौतुकबन्धनम् ॥ ४ ॥  
  
सौवर्णं राजतं वापि क्षौमं कार्पासमेव वा ।  
कौतुकं चैव शूलं च वर्धयेत्कौतुकं हृदा ॥ ५ ॥  
  
शिवाग्रे मण्टपे चैव * * नाविरिरेन्ततः ।  
स्थलिकां विन्यसेत्तत्र तण्डुलानुपरि न्यसेत् ॥ ६ ॥  
  
तस्योर्ध्वे कौतुकं न्यस्य प्रोक्षयेद्धृदयेन तु ।  
गन्धपुष्पादिनाभ्यर्च्य प्रासादेन तु मन्त्रतः ॥ ७ ॥  
  
शूले नैव समायुक्तं कुर्याद्ग्राम प्रदक्षिणम् ।  
नानादीप समायुक्तं नानावाद्य समन्वितम् ॥ ८ ॥  
  
प्रविशेदालयं तत्र कौतुकं बन्धयेद्धृदा ।  
पूर्वोक्तेन तु मन्त्रेण शूलं वै बन्धयेत्ततः ॥ ९ ॥  
  
तीर्थसङ्ग्रहणं कुर्याच्छिवाग्रे मण्टपं ततः ॥ १० ॥  
  
प्। २०२)  
  
शालिना स्थण्डिलं कृत्वा दर्भैश्चैव परिस्तरेत् ।  
मध्यमे विन्यसेत्कुम्भं सवस्त्रं सापिधानकम् ॥ ११ ॥  
  
पूर्वादीशानपर्यन्तं कलशानष्ट विन्यसेत् ।  
हेमं तत्रैव निक्षिप्य गन्धपुष्पादिनार्चयेत् ॥ १२ ॥  
  
समुद्रे वापि नद्यां वा तटाके वा विशेषतः ।  
तीरे समतलं कृत्वा स्थापयेत् * * * ततः ॥ १३ ॥  
  
अनन्तादि शिखण्ड्यन्तान्विद्येश्वरांश्च विन्यसेत् ।  
दिग्बन्धनं तु कर्तव्यम् अस्त्रमन्त्रेण देशिकः ॥ १४ ॥  
  
आवाहयेत्तु तीर्थांश्च पुण्यस्थानं तथैव च ।  
साधितैः कलशैस्तत्र शूलं वै स्नापयेत्ततः ॥ १५ ॥  
  
प्रविशेदालयं तत्र गन्धपुष्पादिनार्चयेत् ।  
  
इति वीरतन्त्रे यात्रा कौतुकविधिरष्टचत्वारिंशः पटलः ॥ ४८ ॥  
  
चूर्णोत्सवं प्रवक्ष्यामि शृणुष्व कमलासन ! ।  
कौतुकं बलिदानान्ते कुर्याद्ग्रामप्रदक्षिणम् ॥ १ ॥  
  
पश्चाच्चूर्णोत्सवं कुर्यात् प्रासादाग्रे ततोपि वा ।  
कौतुकस्याग्रतो वापि चूर्णमभ्युक्ष्य लूखले ॥ २ ॥  
  
वायव्यां दिशि दिग्भागे याम्ये कौतुकयेपि वा ।  
गोमयालेपनं कृत्वा स्थण्डिलं शालिना कुरु ॥ ३ ॥  
  
प्। २०३)  
  
अष्टद्रोणसमायुक्तं तदर्धं तण्डुलं न्यसेत् ।  
पद्ममष्टदलं न्यस्य दर्भैश्चैव परिस्तरेत् ॥ ४ ॥  
  
तस्याग्रे स्थण्डिलं कृत्वा लूखलं च विशेषतः ।  
प्लक्षोदुम्बरमश्वत्थं पदंवै न तु लूखलम् ॥ ५ ॥  
  
मुसलं दायसे * * * * * * न बन्धयेत् ।  
क्षालयेदस्त्रमन्त्रेण स्थापयेद्धृदयेन तु ॥ ६ ॥  
  
वस्त्रेणैव समाच्छाद्य गव्येनैव तु शोसितुम् ।  
लूखले * * विन्यस्य मध्येन हृदयेन तु ॥ ७ ॥  
  
व्योमव्यापि समुच्चार्य चूर्णयेद्देशिकोत्तमः ।  
  
सर्वगन्धं प्रवक्ष्यामि एलालवङ्गसंयुतम् ।  
तक्कोलं चैव जाती च गणिका चूर्णयेत्ततः ॥ ९ ॥  
  
चूर्णं तु कलशे स्थाप्य सकूर्चं सापिधानकम् ।  
सवस्त्र हेमसंयुक्तं गन्धपुष्पादिनार्चयेत् ॥ १० ॥  
  
चूर्णं तु शिरसा धार्य विमानप्रदक्षिणं कुरु ।  
मूलबिम्बे न्यसेत्तत्र चूर्णं चैव तु तैलकम् ॥ ११ ॥  
  
कौतुकं चास्त्रराजानं हृदयेनैव दापयेत् ।  
भक्तानां परिवाराणां चूर्णं दद्याद्विशेषतः ॥ १२ ॥  
  
ग्रामप्रदक्षिणं कुर्याच्छूलचूर्णसमन्वितम् ।  
इन्द्रादि लोकपालानां चूर्णं दद्यात्तु देशिकः ॥ १३ ॥  
  
प्। २०४)  
  
गेहं प्रवेशयेत्तत्र ततस्तीर्थं समाचरेत् ॥ १३ � ॥  
  
इति वीरतन्त्रे चूणोत्सवविधिरेकोनपञ्चाशः पटलः ॥ ४९ ॥  
  
तीर्थं चैव प्रवक्ष्यामि आलयाग्रे विशेषतः ।  
स्थण्डिलं शालिनाकुर्यात् तण्डुलैस्तिलसंयुतम् ॥ १ ॥  
  
नवकुम्भान्समादाय पूरयेद्गन्धतोयकैः ।  
गौरीबीजेन मन्त्रेण वर्धनीं तस्य वामतः ॥ २ ॥  
  
स्थापयित्वा तु विप्रेन्द्र विद्येश्वरसमन्वितम् ।  
स्वस्वनाम्ना च मन्त्रेण पूजयेत्तु विशेषतः ॥ ३ ॥  
  
कलशान्शिरसा धार्य अष्टमङ्गलचास्त्रकम् ।  
कौतुकं शिवसंयुक्तं कुर्याद्ग्रामप्रदक्षिणम् ॥ ४ ॥  
  
समुद्रे वा तटाके वा नद्यां वापि विशेषतः ।  
तीरे समतलं कृत्वा शालिना स्थण्डिलं कुरु ॥ ५ ॥  
  
प्रतिमां विन्यसेत्तत्र तस्याग्रे कलशं न्यसेत् ।  
अर्चयित्वा तु गन्धाद्यैः शूलं कलशसंयुतम् ॥ ६ ॥  
  
आहूय सर्वदेवांश्च तीर्थानाहूय सर्वशः ।  
कौतुकं च विसृज्यैव प्रतिमां शूलमेव च ॥ ७ ॥  
  
शूलं वै स्नापयेत्कुम्भैः जलक्रीडां च कारयेत् ।  
सहस्नानं तु योमर्त्यः सर्वपापाद्विमुच्यते ॥ ८ ॥  
  
प्। २०५)  
  
गेहं प्रवेशयेत्तत्र यागशालां प्रवेशयेत् ।  
पूर्णाहुतिं च कृत्वा तु अग्निं चैव विसर्जयेत् ॥ ९ ॥  
  
वेद्यां स्थापित कुम्भैश्च स्नापयेच्छिवमादरात् ।  
स्नपनं कारयेत्तत्र लक्षणेन समन्वितम् ॥ १० ॥  
  
विशेषात्पूजनं कृत्वा शिवस्य पुरतोऽपि वा ।  
तद्रात्रौ चैव विप्रेन्द्र बलिं दद्याद्विशेषतः ॥ ११ ॥  
  
अस्त्रमन्त्रेण विप्रेन्द्र ! शूलेनैव तु च्छेदयेत् ।  
वापयेत्सृतयेनापि पिण्याकेन समायुतम् ॥ १२ ॥  
  
अपूपेन समायुक्तं बलिं दद्याद्विशेषतः ।  
सन्धौ चतुष्पथे चैव देवालये श्मशानके ॥ १३ ॥  
  
उद्याने चैव कूपे च वने चैराजस्वेश्मनि ।  
बलिं दद्याद्विशेषेण राजराष्ट्रसुखावहम् ॥ १४ ॥  
  
इति वीरतन्त्रे तीर्थविधिः पञ्चाशः पटलः ॥ ५० ॥  
  
ध्वजावरोहणं वक्ष्ये यथावदनुपूर्वशः ।  
तीर्थाहे वा तृतीये वा पञ्चाहे सप्तमेऽपि वा ॥ १ ॥  
  
ध्वजावरोहणं वक्ष्ये यथावदनुपूर्वशः ।  
तीर्थाहे वा तृतीये वा पञ्चाहे सप्तमेऽपि वा ॥ १ ॥  
  
ध्वजावरोहणं कुर्याच्चण्डयागसमन्वितम् ।  
सप्ताहात्परमं चैव स्नपनं तत्र कारयेत् ॥ २ ॥  
  
शान्तिहोमं ततः कुर्याद् ध्वजावरोहणं कुरु ।  
चण्डेश्वराग्रतश्चैव गोमयेनानुलेपयेत् ॥ ३ ॥  
  
प्। २०६)  
  
शालिना विकिरेत्तत्र शाल्यर्धं तण्डुलैरपि ।  
तिलान्विन्यस्य विप्रेन्द्र दर्भैश्चैव परिस्तरेत् ॥ ४ ॥  
  
पद्ममष्टदलं लिख्य प्रोक्षयेद्धृदयेन तु ।  
नवकुम्भान्समादाय सूत्रेण परिवेष्टयेत् ॥ ५ ॥  
  
गन्धोदकेन सम्पूज्य चण्डमन्त्रमनुस्मरन् ।  
स्नापयेच्चैव चण्डेशं चण्डमन्त्रेण बुद्धिमान् ॥ ६ ॥  
  
नैवेद्यं दापयेत्पश्चात् ताम्बूलं दापयेत्ततः ।  
चण्डेशस्याकृतिं कृत्वा ब्रह्मचारी शुचिर्भवेत् ॥ ७ ॥  
  
नववस्त्रपरीधानः सोष्णीषः सोत्तरीयकः ।  
पुष्पमाल्यैरलङ्कृत्य गन्धचन्दनकादिभिः ॥ ८ ॥  
  
भोजयेच्चैव विप्रेन्द्र सर्वोपदंशसंयुतम् ।  
टङ्कहस्तसमायुक्तं भस्मोद्धूलितविग्रहम् ॥ ९ ॥  
  
चण्डमन्त्रं न्यसेत्तत्र ध्वजस्थाने प्रवेशयेत् ।  
शिबिकोर्ध्वे न्यसेत्तत्र ध्वजस्थाने प्रवेशयेत् ॥ १० ॥  
  
शिबिकोर्ध्वे न्यसेत्तत्र चण्डेशप्रतिमां ततः ।  
ध्वजाग्रे स्थण्डिलं कृत्वा स्थापयेत्कलशान्नव ॥ ११ ॥  
  
सवस्त्रान्सहिरण्यांश्च सकूर्चान्सापिधानकान् ।  
वृषमन्त्रमनुस्मृत्य ध्वजं वै स्थापयेत्ततः ॥ १२ ॥  
  
मुद्गान्नं दापयेत्पश्चाद् वृषबीजमनुस्मरन् ।  
दिशां बलिं ततः कृत्वा ध्वजं चैव विसर्जयेत् ॥ १३ ॥  
  
प्। २०७)  
  
ध्वजावरोहणं कृत्वा हृदयेन तु मन्त्रतः ।  
टङ्केन च्छेदयेत्तत्र ध्वजवेदीं विशेषतः ॥ १४ ॥  
  
शूलदेवसमायुक्तं ततोग्रामबलिं ददेत् ।  
लाजसक्थु समायुक्तं हरिद्रान्नं दधिसंयुतम् ॥ १५ ॥  
  
सर्वोपदंश संयुक्तं बलिं दद्याद्विशेषतः ।  
सन्धिस्थं पीठमुद्वास्य टङ्केनैव तु छेदयेत् ॥ १६ ॥  
  
प्रविश्य भवनं पश्चाद् बलिपीठे बलिं क्षिपेत् ।  
आचार्यश्चैवं विप्रेन्द्र ! पादप्रक्षालनं कुरु ॥ १७ ॥  
  
स्नपनं कारयेत्तत्र लक्षणेन समन्वितम् ।  
आचार्यं पूजयेत्तत्र वस्त्रधान्यादिकाञ्चनैः ॥ १८ ॥  
  
भक्तानां परिचाराणां वस्त्रादीनि प्रदापयेत् ।  
गणिकानां च दासीनां दक्षिणां दापयेत्ततः ॥ १९ ॥  
  
एवं यः कुरुते मर्त्य उत्सवं विधिपूर्वकम् ।  
कुलैकविंशमुद्धृत्य शिवलोकं स गच्छति ॥ २० ॥  
  
सेवितांश्च मनुष्यांश्च गजाश्वादीनि सर्वशः ।  
गच्छेच्छिवपुरं दिव्यं यावन्तो धृति सम्प्लवम् ॥ २१ ॥  
  
शिववन्मोदते सर्वम् इति शास्त्रस्य निश्चयः ।  
उत्सवस्य विधिः प्रोक्तः प्रायश्चित्तविधिं शृणु ॥ २२ ॥  
  
इति वीरतन्त्रे उत्सवविधिरेकपञ्चाशः पटलः ॥ ५१ ॥  
  
प्। २०८)  
  
पितामहः ॥  
  
शिवं प्रणम्य विधिवद्ब्रह्मा वचनमब्रवीत् ।  
प्रायश्चित्तं कथं देव तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
साधु साधु महाप्राज्ञ ! यत्वया परिचोदितम् ।  
तत्सर्वमखिलं वक्ष्ये शृणुष्व कमलासन ! ॥ २ ॥  
  
प्रायो विनाश इत्यर्थः चित्तं सन्धानमुच्यते ।  
विनाशस्य तु सन्धानं प्रायश्चित्तमिति स्मृतम् ॥ ३ ॥  
  
प्रमादाद्बुद्धिवैषम्याद् द्रव्याणां च परिक्षये ।  
अकृतानां विनष्टानां प्रायश्चित्तं विधीयते ॥ ४ ॥  
  
प्रासादे पतिते भिन्ने बालस्थानं तु कारयेत् ।  
(प्रासादं पूर्ववत्कृत्वा जलसम्प्रोक्षणं कुरु) ॥ ५ ॥  
  
प्रासादं भिन्नमेव स्यात् पूर्वेण शिरं भवेत् ।  
आग्नेय्यां वह्निना दग्धं दक्षिणे मरणं भवेत् ॥ ६ ॥  
  
नैर्-ऋत्यां धनलाभं च वारुण्यां धान्यमेव च ।  
वायव्यां बन्धुवृद्धिः स्याद् उत्तरे पुत्रवर्धनम् ॥ ७ ॥  
  
ऐशान्यां शिवमाप्नोति एवमेव क्रमेण तु ।  
रवात्वं व्यपोह्य सर्वं तु सकलिकेन्न बन्धयेत् ॥ ८ ॥  
  
पुण्याहं वाचयेत्तत्र स्नपनं कारयेत्ततः ।  
प्रासादं नष्टमेवं स्यात् प्रासादं चैव कारयेत् ॥ ९ ॥  
  
स्थापयेल्लक्षणैर्युक्तमिदमन्यच्छृणुष्वथ ।  
पूर्वस्थानगतं लिङ्गम् अन्यस्थानगतं भवेत् ॥ १० ॥  
  
प्। २०९)  
  
तल्लिङ्गं च विसृज्याथ नवलिङ्गं प्रतिष्ठितम् ।  
पूर्वदेशे चलं लिङ्गं किञ्चिदेव तु संस्थितम् ॥ ११ ॥  
  
स्वस्थाने स्थापयेद्विद्वाञ्जलसम्प्रोक्षणं कुरु ।  
लिङ्गं वा पीठमेवं वा स्फुटिते दग्धमेव वा ॥ १२ ॥  
  
बालस्थानं प्रकर्तव्यं पूजां कुर्वीत देशिकः ।  
व्यपोह्यैव तु तल्लिङ्गं स्थापयेन्नवलिङ्गकम् ॥ १३ ॥  
  
नद्यां वापि गजैर्वाथ उद्धरेच्छतदण्डकम् ।  
तल्लिङ्गं स्थापयेदन्यद्देशिलक्षण संयुतम् ॥ १४ ॥  
  
सूतकैः प्रेतकैश्चैव शवैर्वा स्पृश्यते ततः ।  
जलसम्प्रोक्षणं कुर्याल्लक्षणनेन समन्वितम् ॥ १५ ॥  
  
अष्टबन्धविहीनं तु कारयेदष्टबन्धनम् ।  
गुलं साक्षान्मधूच्छिष्टं सज्जरसमन्वितम् ॥ १६ ॥  
  
लिङ्गं चैवान्यजातीनां स्पर्शते * * * * * * ।  
जलसम्प्रोक्षणं कुर्यात् समीपे स्नपनं भवेत् ॥ १७ ॥  
  
गर्भगेहे सुधाहीने सुधाकर्म समाचरेत् ।  
  
पुण्याहं वाचयेदेव स्नपनं तत्र कारयेत् ।  
प्रतिमस्याङ्गहीनं तु शिल्पिना कारयेत्ततः ॥ १९ ॥  
  
योजयेत्प्रतिमं विप्र स्नपनं तत्र कारयेत् ।  
प्रतिमां चैव देवेशं परितो विश्वरैर्युतम् ॥ २० ॥  
  
प्। २१०)  
  
शयने शाययेद्बिम्बं परितो होममारभेत् ।  
हुत्वा प्रतिष्ठामार्गेण स्थापयेत्तद्वदेव च ॥ २१ ॥  
  
पीठं वापि प्रभाहीनं शिल्पिना कारयेत्ततः ।  
योजयेत्प्रतिमां विप्रस्नपनं तत्र कारयेत् ॥ २२ ॥  
  
आयुधानि मृगाद्यानि आभरणानि तु चैव हि ।  
भिन्ने च स्फुटिते चैव प्रमादाच्छेदनेऽपि च ॥ २३ ॥  
  
पूर्ववत्कारयेद्धीमान् शिल्पिना च तथैव च ।  
जलसम्प्रोक्षणं कृत्वा शान्तिहोमं तु कारयेत् ॥ २४ ॥  
  
उत्सवेषु च कालेषु प्रमादमेन्तु सम्भवेत् ।  
सद्योगन्धादिनापूज्य शिवमष्टशतं जपेत् ॥ २५ ॥  
  
शेषवीथीं ततो गत्वा आलयं प्रविशेत्ततः ।  
पूर्ववत्परिमन्या वा सम्प्रोक्षणादि कारयेत् ॥ २६ ॥  
  
पूरणलिङ्गे स्फुटिते भिन्नेच्छिन्ने तथैव च ।  
ज्वरादिपीडनं कुर्याद् उपशान्तिं करोति च ॥ २७ ॥  
  
दिशाहोमं ततः कुर्याल्लक्षणेन समन्वितम् ।  
चतुदिक्षु चतुर्वेदैः कुर्यादध्ययनं ततः ॥ २८ ॥  
  
अष्टोत्तरशतप्रस्थैः क्षीराभिषेकमुच्यते ।  
समिदाज्यचरुं लाजा सक्तुं चैव तु हूयते ॥ २९ ॥  
  
ईशानं * * * * न्तम् ईशान्यां दिशि होमयेत् ।  
अष्टोत्तरशतं चैवं होमयेद्देशिकोत्तमः ॥ ३० ॥  
  
प्। २११)  
  
स्नपनं कारयेत्तत्र अष्टोत्तरशतं ततः ।  
एवमेव क्रमेणैव सप्ताहं कारयेद्द्विजः ॥ ३१ ॥  
  
दिने दिने च विप्रेन्द्र ब्राह्मणान्भोजयेत्ततः ।  
शैवांश्च भोजयेत्तत्र सव्यष्टिपरिचारकान् ॥ ३२ ॥  
  
आचार्यं भोजयेत्तत्र वस्त्रधान्यादि काञ्चनैः ।  
दिनान्ते चैव विप्रेन्द्र ! रात्रौ ग्रामबलिं ददेत् ॥ ३३ ॥  
  
मुद्गान्नं दधिसंयुक्तं * * * पत्र संयुतम् ।  
ब्रह्मादीशानपर्यन्तं स्वस्वनाम्ना विनिक्षिपेत् ॥ ३४ ॥  
  
ईशानान्ते बलिं कुर्यादेवमेव क्रमेण तु ।  
नित्यार्चना विहीने तु शान्तिहोमं तु कारयेत् ॥ ३५ ॥  
  
सन्ध्यातिक्रमणे चैव द्विगुणं पूजयेत्ततः ।  
सन्ध्यां च द्वित्रयो हीने पञ्चगव्याभिषेचनम् ॥ ३६ ॥  
  
शान्तिहोमं ततः कुर्यात् सङ्ख्यया पूजयेच्छिवम् ।  
एकाहे त्रितये वापि पञ्चाहे वापि हीनके ॥ ३७ ॥  
  
शान्तिहोमं ततः कुर्यात् स्नपनं तत्र कारयेत् ।  
दिशाहोमं चार्धमासे तु स्नपनं चैव कारयेत् ॥ ३८ ॥  
  
इत ऊर्ध्वं तु मासंस्याज्जल सम्प्रोक्षणं कुरु ।  
स्थितलिङ्गमिदं प्रोक्तं चललिङ्गमतः शृणु ॥ ३९ ॥  
  
एकाहादि विहीने तु द्विगुणं पूजयेत्ततः ।  
त्रिंशात्तु दिवसादूर्ध्वं स्नपनं कारयेत्ततः ॥ ४० ॥  
  
प्। २१२)  
  
षण्मासात्परतो विप्र ! जलसम्प्रोक्षणं कुरु ।  
नित्याग्नौ च विहीने तु द्विगुणं होममुच्यते ॥ ४१ ॥  
  
नैवेद्ये च विहीने तु द्विगुणं च निवेदयेत् ।  
परिवारे तु विच्छिन्ने स्थापयेत्परिवारकान् ॥ ४२ ॥  
  
तन्मन्त्रेण शतं हुत्वा स्नपनं कारयेत्ततः ।  
गर्भगेहे दीपहीनं पुण्याहं तत्र कारयेत् ॥ ४३ ॥  
  
दीपं संयोजयेत्तत्र प्रासादेन तु मन्त्रतः ।  
नित्योत्सवे दीपहीने तु पुण्याहं तत्र कारयेत् ॥ ४४ ॥  
  
पुनर्दीपं समायोज्य पुनर्नित्योत्सवं कुरु ।  
शुद्धनृत्तविहीने तु स्नपनं तत्र कारयेत् ॥ ४५ ॥  
  
नित्योत्सवे चान्नलिङ्गं पतितं हीनमेव वा ।  
शान्तिहोमं ततः कुर्यान्नवलिङ्गं प्रकल्पयेत् ॥ ४६ ॥  
  
स्नपनं तत्र कर्तव्यं नित्योत्सवं ततः शृणु ।  
प्रतिमे पतिते वापि स्नपनं तत्र कारयेत् ॥ ४७ ॥  
  
भिन्नं च स्फुटितं चैव * * * * * * * * ।  
जलसम्प्रोक्षणं कृत्वा पश्चान्नित्योत्सवं कुरु ॥ ४८ ॥  
  
वाद्यहीनं तु तत्काले शिवमष्टोत्तरं हुनेत् ।  
श्वानकाकादिभिः स्पृष्टे लिङ्गे वा प्रतिमेऽपि वा ॥ ४९ ॥  
  
पञ्चगव्येन सम्प्रोक्ष्य शान्तिहोमं तु कारयेत् ।  
काले चोत्सवहीने तु स्नपनं तत्र कारयेत् ॥ ५० ॥  
  
प्। २१३)  
  
बलिकर्म विहीने तु स्नपनं दिवसे तथा ।  
पञ्चाहे बलिहीने तु दिशाहोमं तु कारयेत् ॥ ५१ ॥  
  
पुनर्बलिक्रमं कुर्यात् पूर्वोक्तविधिना सह ।  
बलिद्रव्यविहीने तु द्विगुणं च प्रयोजयेत् ॥ ५२ ॥  
  
ग्रामप्रदक्षिणे काले कौतुकं शूलमेव वा ।  
पतिते चैव विप्रेन्द्र ! अस्त्रमन्त्रेण देशिकः ॥ ५३ ॥  
  
शिवमष्टोत्तरं जप्त्वा प्रदक्षिणं ततः कुरु ।  
भिन्ने वाङ्गविहीने तु प्रतिशूलं तथैव च ॥ ५४ ॥  
  
अस्त्रं कृत्वा तु दर्भेण प्रोक्षयेदस्त्रमन्त्रतः ।  
आवाह्य शूलं तत्रैव बलिशेषं समाचरेत् ॥ ५५ ॥  
  
पूर्ववत्क्षालयेद्विप्र ! जलसम्प्रोक्षणं कुरु ।  
अष्टमङ्गलरूपे वा आयुधे वा विहीनके ॥ ५६ ॥  
  
तत्तन्मन्त्रेण होतव्यम् अष्टोत्तरशतं पृथक् ।  
तत्स्वरूपं पुनः कृत्वा प्रोक्षयेत्पूर्ववत्क्रमात् ॥ ५७ ॥  
  
ध्वजे वा पतिते भिन्ने छिन्ने नष्टेऽथवा पुनः ।  
स्नपनं तत्र कुर्वीत चण्डयागं तु कारयेत् ॥ ५८ ॥  
  
मूर्ति होमं तु कर्तव्यं ध्वजमुत्थापयेत्क्रमात् ।  
चण्डयागविहीने तु स्नपनं तत्र कारयेत् ॥ ५९ ॥  
  
स्नपने च तथा हीने द्विगुणं स्नपनं भवेत् ।  
यागशालाविहीने तु शान्तिहोमं हुनेत्ततः ॥ ६० ॥  
  
प्। २१४)  
  
तद्देशे दीपहीने तु शान्तिहोमं समाचरेत् ।  
दीपं तत्रैव संयोज्य तद्दोषशमनाय च ॥ ६१ ॥  
  
द्विगुणं होमयेद्विप्र ! समिद्धीने विशेषतः ।  
गन्धपुष्पविहीने तु धूपहीने तथैव च ॥ ६२ ॥  
  
पुण्याहं कारयेत्तत्र द्विगुणं दापयेत्ततः ।  
आचार्यस्तु विप्रेन्द्र ! प्रमादाव्याधिसम्भवे ॥ ६३ ॥  
  
अन्यैः प्रमादमुत्पन्नैः स्नपनं कारयेद् बुधः ।  
पुत्रपौत्रादिना चैतच्छिष्येणैव तु कारयेत् ॥ ६४ ॥  
  
पुरतो वृषभं हीनं शान्तिहोमं तु कारयेत् ।  
वृषभं तत्र संस्थाप्य स्थापयेद्विधिना सह ॥ ६५ ॥  
  
बाह्यपीठे विहीने तु स्नपनं तत्र कारयेत् ।  
शिल्पिना कारयेत्पीठं स्थापयेल्लक्षणैर्युतम् ॥ ६६ ॥  
  
परिवारार्चनाहीने पुण्याहं कारयेत्ततः ।  
पुनः पूजां समारभ्य तद्दोषशमनाय च ॥ ६७ ॥  
  
नैमित्तिकं च नुक्तं तु विच्छेदं सम्भवेदिह ।  
पुण्याहं वाचयेत्तत्र पुनः कर्मसमारभेत् ॥ ६८ ॥  
  
वारोत्सवविहीने तु शान्तिहोमं तु कारयेत् ।  
स्नपनं तत्र कुर्वीत पुनर्वारोत्सवं कुरु ॥ ६९ ॥  
  
अमावास्या विहीने तु स्नपनं तत्र कारयेत् ।  
शान्तिहोमं ततः कुर्यादमावास्यां पुनः कुरु ॥ ७० ॥  
  
प्। २१५)  
  
मासोत्सवविहीने तु शान्तिहोमं तु कारयेत् ।  
स्नपनं तत्र कुर्वीत पुनर्मासोत्सवं कुरु ॥ ७१ ॥  
  
सङ्क्रान्ति स्नपने हीने शान्तिहोमं तु कारयेत् ।  
पुण्याहं वाचयेत्तत्र पुनः स्नपन माचरेत् ॥ ७२ ॥  
  
प्रासादे वाथ गर्भे वा वल्मीकं दृश्यते ततः ।  
खनित्वा चास्त्रमन्त्रेण वल्मीकैः पूरयेत्ततः ॥ ७३ ॥  
  
शान्तिहोमं ततः कुर्यात् स्नपनं तत्र कारयेत् ।  
प्राकारे मण्टपे वापि प्रासादस्य समीपके ॥ ७४ ॥  
  
धाम्नश्चतुर्दशं दण्डं स्त्रीणां च ऋतु सम्भवे ।  
तत्काले पञ्चहव्यं तु तदेवं प्रोक्षयेत्ततः ॥ ७५ ॥  
  
पुण्याहं कारयेत्तत्र स्नपनं कारयेत्ततः ।  
भूतवल्यं च विप्रेन्द्र ! दीपहीनं भवेत्ततः ॥ ७६ ॥  
  
पुण्याहं वाचयित्वा तु पुनदीपं तु योजयेत् ।  
अग्निकुण्डविहीने तु शान्तिहोमं तु कारयेत् ॥ ७७ ॥  
  
पूर्ववद्विन्यसेदग्निं तद्दोषशमनाय च ।  
होमगर्भे प्रतिष्ठायां प्रोक्षणे चोत्सवेऽपि वा ॥ ७८ ॥  
  
अन्येषु सर्वकार्येषु दीक्षा सु विहितो द्विजः ।  
शान्तिहोमं ततः कृत्वा स्नपनं तत्र कारयेत् ॥ ७९ ॥  
  
पुनर्दीक्षाभियुक्तं तु कारयेत्सर्वकर्मसु ।  
त्रैवर्णिककुले जाता स्त्रीणामार्तव संयुतम् ॥ ८० ॥  
  
प्। २१६)  
  
लिङ्गं वा कौतुकं वापि समीपे ऋतुसम्भवे ।  
प्राकारे गोपुरे चैव पञ्चगव्येन शुध्यति ॥ ८१ ॥  
  
पुण्याहं वाचयेत्तत्र शान्तिहोमं तु कारयेत् ।  
स्नपनं तत्र कर्तव्यं तद्दोषशमनाय च ॥ ८२ ॥  
  
स्पृशेद्वापि विप्रेन्द्र ! जलसम्प्रोक्षणं कुरु ।  
मन्त्रहीने क्रियाहीने द्रव्यहीनस्य कालके ॥ ८३ ॥  
  
पुण्याहं वाचयेत्तत्र पुनः कुर्यात्तथैव च ।  
उपदंशादि विच्छिन्ने पुण्याहं वाचयेत्ततः ॥ ८४ ॥  
  
उपदंशं पुनर्दद्याद् वस्त्रहीनं तथैव च ।  
पीठपूजा विहीने तु पुण्याहं वाचयेत्ततः ॥ ८५ ॥  
  
पुनः पूजा प्रकर्तव्या पूर्वोक्तविधिना सह ।  
शुद्धनृत्तविहीने तु कुर्यात्स्नपनमुत्तमम् ॥ ८६ ॥  
  
तत्काले गणिका चैव पतिते स्नपनं भवेत् ।  
शान्तिहोमं ततः कुर्याच्छुद्धनृत्तं तु कारयेत् ॥ ८७ ॥  
  
प्रासादे वान्तर्हारे वा मण्टपे वा तथैव च ।  
गणिकाभृत्यवर्गे वा रजोदृष्टेन सम्भवे ॥ ८८ ॥  
  
पुण्याहं कारयेत्तत्र स्नपनं कारयेत्ततः ।  
दिशाहोमं ततः कुर्यान् महाहविर्निवेदयेत् ॥ ८९ ॥  
  
बहिः प्रकारये चैव शावमुत्पाद्यते यदि ।  
पुण्याहं कारयेत्तत्र शान्तिहोमं च कारयेत् ॥ ९० ॥  
  
प्। २१७)  
  
प्रायश्चित्तमिदं प्रोक्तं क्षीरस्नानं शृणुष्वथ । ९० � ।  
  
इति वीरतन्त्रे प्रायश्चित्तविधिः द्विपञ्चाशः पटलः ॥ ५२ ॥  
  
पितामहः ॥  
  
कीदृशानि विधानीह क्षीरस्नानविधिः परः ।  
एतत्सर्वं समासेन वक्तुमर्हसि मे प्रभो ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व कमलासन ! ।  
अनावृष्ट्यादिकालेषु ज्वरमारी प्रवर्तने ॥ २ ॥  
  
महारोगसमुत्पन्ने युद्धारम्भे तथैव च ।  
शत्रूणां पीडने काले क्षीरस्नानं विधीयते ॥ ३ ॥  
  
उत्तमं कपिलाक्षीरं मध्यमं श्वेतजं भवेत् ।  
अधमं रक्तजं प्रोक्तं स्नापयेद्देशिकोत्तमः ॥ ४ ॥  
  
नन्दा भद्रा च सुरभिः सुशीला सुमनस्तथा ।  
पञ्चगावसमुत्पन्ना लोकानुग्रहकाम्यया ॥ ५ ॥  
  
तासां वर्गेषु जातानां क्षीरं सङ्गृह्य देशिकः ।  
क्षीरस्नानं त्रिधा प्रोक्तः मुत्तमं मध्यमाधमम् ॥ ६ ॥  
  
धारोष्णं पयसा चैव स्नपयेद् हृदयेन तु ।  
अधमं चैतदुद्दिष्टं मध्यमं च ततः शृणु ॥ ७ ॥  
  
प्। २१८)  
  
गोक्षीरं गृह्य सर्वासाम् एकभाण्डे प्रपूरयेत् ।  
शिवस्य पुरतो विप्र ! गोमयेनानुलेपयेत् ॥ ८ ॥  
  
शालिना स्थण्डिलं कृत्वा पुण्याहं वाचयेत्ततः ।  
सूत्रपातं प्रकर्तव्यं शास्त्रदृष्टेन तन्तुना ॥ ९ ॥  
  
चतुर्दशानि सूत्राणि पूर्वाभिमुखमेव च ।  
उत्तराग्रं तथा सूत्रं विन्यसेद्देशिकोत्तमः ॥ १० ॥  
  
मध्ये नवपदं स्थित्वा तद्बाह्येकं परित्यजेत् ।  
तद्बाह्यावरणाद्बाह्ये पदमेकन्तु ह्रासयेत् ॥ ११ ॥  
  
द्वारार्थं च चतुर्दिक्षु पदमेकं तु ह्रासयेत् ।  
मध्यमेन पदे चैवं शालिना विकिरेत्ततः ॥ १२ ॥  
  
शाल्यर्धं तण्डुलं न्यस्य तण्डुलार्धं तिलं न्यसेत् ।  
परिस्तरेत्तु दर्भैश्च प्रोक्षयेद् हृदयेन तु ॥ १३ ॥  
  
सुदृढान्निष्कलङ्कांश्च आढकेनैव पूरितान् ।  
कलशान्ग्राहयेत्तेन सूत्रेण वेष्टयेत्ततः ॥ १४ ॥  
  
क्षालयेद्वारिणा चैव ईशानेन तु प्रोक्षयेत् ।  
मध्यमे शिवकुम्भं तु क्षीरेणैवाभिपूरयेत् ॥ १५ ॥  
  
वर्धनीं तस्य वामे तु पूरयेत्क्षीरमेव च ।  
शिवबीजेन मन्त्रेण स्थापयेच्छिवकुम्भकम् ॥ १६ ॥  
  
गौरीबीजेन वर्धन्यां स्थापयेद्देशिकोत्तमः ।  
सवस्त्रं स हिरण्यं च सकूर्चं सापिधानकम् ॥ १७ ॥  
  
प्। २१९)  
  
गन्धपुष्पादिनाभ्यर्च्य स्थापनं तु समारभेत् ।  
प्रथमावरणे चैव कलशानष्ट विन्यसेत् ॥ १८ ॥  
  
द्वितीयावरणे चैव विंशतिं कलशान्न्यसेत् ।  
तृतीयावरणे चैव षट्त्रिंशत्कलशान्न्यसेत् ॥ १९ ॥  
  
चतुर्थावरणे चैव चतुश्चत्वारिकं भवेत् ।  
क्षीरेण पूरयेद्धीनं सवस्त्रं सापिधानकम् ॥ २० ॥  
  
विन्यसेत्तु विशेषेण देवतानां शृणुष्वथ ।  
प्रथमावरणे चैव विद्येश्वरांश्च विन्यसेत् ॥ २१ ॥  
  
द्वितीयावरणे चैव विघ्नेशस्तत्र देवता ।  
तृतीयावरणे चैव ब्रह्मा तत्राधिदेवता ॥ २२ ॥  
  
गन्धैः पुष्पैश्च धूपैश्च दीपैश्चैव निवेदयेत् ।  
ततो होमं प्रकर्तव्यं नवपञ्चैकमेव वा ॥ २३ ॥  
  
कुण्डं वा स्थण्डिलं वापि चतुरश्रं वृत्तमेव वा ।  
अग्निमुखं च सङ्कल्प्य पूर्वोक्तेन क्रमेण तु ॥ २४ ॥  
  
समिदाज्यचरुं लाजान् सर्षपांश्च यवांस्तिलान् ।  
मुद्गमाषसमायुक्तं नवद्रव्यमिहोच्यते ॥ २५ ॥  
  
समिध ईशमन्त्रेण आज्यं च पुरुषेण तु ।  
अघोरेण चरुं हुत्वा लाजान्वामेन चैव हि ॥ २६ ॥  
  
सर्षपं सद्यमन्त्रेण यवान्हृदयमन्त्रतः ।  
तिलान्वै शिरोमन्त्रेण मुद्गं तु शिखया युतम् ॥ २७ ॥  
  
प्। २२०)  
  
माषं नेत्रेण हुत्वाथ यथाक्रमेण हूयते ।  
अष्टोत्तरशतं वापि पञ्चाशत्पञ्चविंशतिः ॥ २८ ॥  
  
हुतंसङ्ख्या इति प्रोक्ता द्रव्यान्ते व्याहृतिं हुनेत् ।  
घृतमिक्षेति मन्त्रेण जुहुयात्तदनन्तरम् ॥ २९ ॥  
  
हुत्वान्ते च यदस्येति पूर्णाहुतिमथाचरेत् ।  
आचार्यं पूजयेत्तत्र पदार्थीन्पूजयेत्ततः ॥ ३० ॥  
  
प्रासादेन तु मन्त्रेण (जुहुयात्तदनन्तरम्) ।  
गौरीबीजेन मन्त्रेण वर्धनीं स्नापयेत्ततः ॥ ३१ ॥  
  
शेषांश्च कलशाश्चैव स्नापयेत्तु यथाक्रमम् ।  
पञ्चाशद्भिः पञ्चविंशद्भिः स्नापयेत्स्नपनोक्तवत् ॥ ३२ ॥  
  
पूर्वेण विधिनाऽनेन स्नापयेत्कलशं ततः ।  
दधिस्नानं प्रकर्तव्यं घृतस्नानं तथैव च ॥ ३३ ॥  
  
क्षीराभिषेकमेवोक्तं कुण्डानां लक्षणं शृणु । ३३ � ॥  
  
इति वीरतन्त्रे क्षीराभिषेकविधिस्त्रिपञ्चाशः पटलः ॥ ५३ ॥  
  
पितामहः ॥  
  
देवदेवं प्रणम्यादौ पर्यपृच्छत्पितामहः ।  
कुण्डानां लक्षणं किं च तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
प्। २२१)  
  
एतेषां लक्षणं चैव आयुधानष्टमङ्गलान् ।  
स्रुक्स्रुवाणां विधिं चैव शृणुष्व कमलासन ! ॥ २ ॥  
  
कुटीदहनमाचष्टे यन्त्राग्निः समिदाहुतिः ।  
दहत्यशेषभावेन तत्कुण्डमिह सञ्ज्ञितम् ॥ ३ ॥  
  
प्रतिष्ठाद्युत्सवे काले जलसम्प्रोक्षणे तथा ।  
स्नपने दीक्षाकाले तु पवित्रारोहणादिषु ॥ ४ ॥  
  
एवमादिषु कालेषु वर्तयेत्कुण्डमेव च ।  
  
त्रीणि सूत्राणि पूर्वाग्रम् उदगग्रं तथैव च ।  
हस्तमात्र प्रमाणेन मात्राङ्गुल समन्वितम् ॥ ६ ॥  
  
वर्तयेच्चतुरश्रं तु भावयेच्च क्रमेण तु ।  
योन्यादि सर्वकुण्डानि चतुरश्रे प्रजायते ॥ ७ ॥  
  
पूर्वे तु चतुरश्रं स्याद् अग्नावश्वत्थपत्रवत् ।  
याम्यायामर्धचन्द्रं च नैर्-ऋत्यां तु त्रिकोणकम् ॥ ८ ॥  
  
वारुण्यां वर्तुलं चैव वायव्यां पञ्चकोणकम् ।  
सौम्यायां सप्तकोणं तु ऐशान्यामष्टकोणकम् ॥ ९ ॥  
  
एवमेव क्रमेणैव कुण्डानि वर्तयेत्ततः ।  
कर्णसूत्रस्य मोक्षांशं पश्चिमे विन्यसेत्ततः ॥ १० ॥  
  
वर्तयेत्तेन मानेन कोणान्तं तु विशेषतः ।  
दक्षिणे चोत्तरे वृत्तं कारयेद्देशिकोत्तमः ॥ ११ ॥  
  
प्। २२२)  
  
सप्तांशं विभजेत्कर्णम् इन्द्रेणैकांशकं न्यसेत् ।  
कोणादि तत्र सूत्रं च विन्यसेद्देशिकोत्तमः ॥ १२ ॥  
  
एवमेव क्रमेणैव कुण्डं योन्याकृतिर्भवेत् ।  
चतुरश्रस्य कर्णं तु ग्राहयेत्तु द्विजोत्तमः ॥ १३ ॥  
  
ततो विसृज्यक्षेत्रार्धं शेषं कुर्यात्त्रिभागिकम् ।  
भागमेकं न्यसेत्पूर्वे मध्यात्पूर्वादि भ्रामयेत् ॥ १४ ॥  
  
वर्तुलं कृतमेवं तु तत्रार्धं धनुरुच्यते ।  
अष्टभागकृतं क्षेत्रम् एकभागं तु दक्षिणे ॥ १५ ॥  
  
उत्तरे चैकभागं तु एकभागं तु पूर्वतः ।  
विन्यसेच्चैव विप्रेन्द्र ! तेन मानेन सूत्रकम् ॥ १६ ॥  
  
एवमेव क्रमेणैव त्रिकोणं प्रोच्यते क्रमात् ।  
सप्तभागकृतं क्षेत्रं विन्यसेत्पूर्वमेकशः ॥ १७ ॥  
  
तस्मान्मध्यं गृहीत्वा तु वृत्तं कृत्वा तु देशिकः ।  
कर्णार्धमष्टधा भित्वा कर्णार्धेन समन्वितम् ॥ १८ ॥  
  
तेन मानेन प्राच्यादि पञ्चकोणं करोति हि ।  
लिकेशांशं तु क्षेत्रं स्यात्पूर्वमेकेन विन्यसेत् ॥ १९ ॥  
  
तस्मान्मध्यं गृहीत्वा तु वृत्तकुण्डं करोति हि ।  
क्षेत्रं द्वात्रिंशदंशं तु क्षेत्रार्धेन तु योजयेत् ॥ २० ॥  
  
सप्ताश्रं कुण्डमित्युक्तं प्रागादि विन्यसेत्ततः ।  
वसुभागकृतं क्षेत्रं दक्षिणे चार्धभागतः ॥ २१ ॥  
  
प्। २२३)  
  
उत्तरे चार्धभागं तु विन्यसेद्देशिकोत्तमः ।  
तस्मान्मध्यं गृहीत्वा तु कृत्वा षट्कोणमेव च ॥ २२ ॥  
  
पूर्वे च पश्चिमे चैव द्वौ द्वौ कर्णमिहोच्यते ।  
दक्षिणे चोत्तरे चैकं कोणमित्यभिधीयते ॥ २३ ॥  
  
पूर्ववद्वृत्तकुण्डं तु कुर्याद्वै देशिकोत्तमः ।  
अष्टपत्रसमं कृत्वा पद्मकुण्डमिहोच्यते ॥ २४ ॥  
  
क्षेत्रं चैवं चतुर्विंशद् भागं कृत्वा तु देशिकः ।  
अभ्यन्तरे तु विन्यस्य चतुर्दिक्षु विशेषतः ॥ २५ ॥  
  
मध्यात्कर्णं गृहीत्वा तु चतुर्दिक्षु च लाञ्छयेत् ।  
लाञ्छनं कोणकं गृह्य एतदभ्यन्तरस्य तु ॥ २६ ॥  
  
अष्टकोणं प्रकर्तव्यं सूत्रमानेन देशिकः ।  
अथवान्यप्रकारेण कुण्डं कुर्यात्तु देशिकः ॥ २७ ॥  
  
यावदश्रं भवेत्पीठं तावदश्रं तु कुण्डलम् ।  
मेखलां च प्रकर्तव्यं विस्तारोत्सेधतत्समम् ॥ २८ ॥  
  
ऊर्ध्वे तु चतुरङ्गुल्यं मध्यमं तु त्रियङ्गुलम् ।  
अधस्तान्मेखला विप्र ! द्व्यङ्गुलं तदिहोच्यते ॥ २९ ॥  
  
योनिं प्रकल्पयेद्विद्वान् मेखलोपरि देशिकः ।  
विस्तारं चतुरङ्गुल्यं सप्ताङ्गुलं तु दैर्घ्यकम् ॥ ३० ॥  
  
गजोष्ट्रसदृशाकारं मेखलां तन्तुनालकम् ।  
हस्तमात्रं खनेद्भूमिं विस्तारं तलमेव तु ॥ ३१ ॥  
  
प्। २२४)  
  
निम्नोन्नतक्षयं कुर्याद् दर्पणोदरवत्कृतम् ।  
मध्ये नाभिं प्रकल्प्याथ एकाङ्गुलं तु विष्ठरम् ॥ ३२ ॥  
  
कुण्डानां लक्षणं प्रोक्तम् अस्त्राणां लक्षणं शृणु ।  
वज्रं शक्तिं च दण्डं च खड्गं पाशं तथाङ्कुशम् ॥ ३३ ॥  
  
गदा शूलं च चक्रं च पद्मं चेति दशायुधम् ।  
सौवर्णं राजतं ताम्रं याज्ञिकं वृक्षमेव वा ॥ ३४ ॥  
  
प्लक्षोदुम्बरमश्वत्थं वटं चैव तु खादिरम् ।  
वैकङ्कतमयं वापि कुर्यादस्त्रमनुत्तमम् ॥ ३५ ॥  
  
द्वात्रिंशदङ्गुलं दैर्घ्यं मात्राङ्गुलं तु कारयेत् ।  
विस्तारं च षडङ्गुल्यं घनं तस्यार्धमुच्यते ॥ ३६ ॥  
  
षडङ्गुलप्रमाणेन शूलं कृत्वा तु देशिकः ।  
मध्ये पद्ममृजुं कृत्वा बहिर्वक्रं तु पार्श्वयोः ॥ ३७ ॥  
  
तदधो गण्डिका चैव अङ्गुलोच्चं तु कारयेत् ।  
तदधो गण्डिकां कुर्यादर्धाङ्गुलेन कारयेत् ॥ ३८ ॥  
  
षडङ्गुलपरीणाहं मध्ये दण्डं प्रकल्पयेत् ।  
मध्यमे गण्डिकां कुर्यादङ्गुलद्व्यमानतः ॥ ३९ ॥  
  
तदूर्ध्वे तदधश्चैव द्वाभ्यामङ्गुलिना कुरु ।  
एवमेव क्रमेणैव द्वयोरग्रं तु शूलवत् ॥ ४० ॥  
  
एवं वज्रं समाख्यातं शक्तिलक्षणमुच्यते ।  
चतुरङ्गुलविस्तारं दीर्घं पूर्ववदेव तु ॥ ४१ ॥  
  
प्। २२५)  
  
द्वयोरग्रं तु विप्रेन्द्र ! शूलस्य मध्यपत्रवत् ।  
तस्योच्छ्रयं षडङ्गुल्यम् एकाङ्गुलेन गण्डिका ॥ ४२ ॥  
  
मध्यमे गण्डिकां कुर्यादङ्गुलद्वयमेव च ।  
तदूर्ध्वे तदधश्चापि द्वाभ्यामङ्गुलिना भवेत् ॥ ४३ ॥  
  
गण्डिका तत्र कर्तव्या शक्तिलक्षणमुच्यते ।  
वज्रवत्फलका चैव तदूर्ध्वे गण्डिकाङ्गुलिः ॥ ४४ ॥  
  
अष्टाङ्गुलं तु विस्तारं दण्डस्यैव विशेषतः ।  
घटस्योच्चं षडङ्गुल्यं तदधो गण्डिकाङ्गुलिः ॥ ४५ ॥  
  
षडङ्गुलप्रमाणेन दण्डनाहमिहोच्यते ।  
पूर्ववद्दीर्घमेवं स्यान् मध्ये वक्रं तथैव च ॥ ४६ ॥  
  
वक्रादूर्ध्व क्रमेणैव कृशं कुर्याद्विचक्षणः ।  
मूले तु फलकां कृत्वा विस्तारं तु षडङ्गुलम् ॥ ४७ ॥  
  
तदूर्ध्वे वर्तुलाकारां फलकां कारयेत्ततः ।  
तद्दीर्घं फलकां कृत्वा मध्ये पाशं तु लेखयेत् ॥ ४८ ॥  
  
अङ्कुशस्य प्रमाणं तु प्रवक्ष्याम्यनुपूर्वशः ।  
दीर्घं तु पूर्ववत्कृत्वा अग्रे सूचीमुखं ततः ॥ ४९ ॥  
  
अग्रात्षडङ्गुले चैव अधस्ताच्चक्र सूचिना ।  
चतुरङ्गुलदैर्घ्यं तु नाहमेकाङ्गुलं भवेत् ॥ ५० ॥  
  
एवमङ्कुशवक्रं च दण्डनाहं षडङ्गुलम् ।  
गदां तु दण्डवत्कृत्वा अग्रे सूचिं तु कारयेत् ॥ ५१ ॥  
  
प्। २२६)  
  
त्रिशूलं पूर्ववत्कृत्वा त्रिपत्रं पालिकायुतम् ।  
पालिका तु चतुष्कोणे वृषभं स्थापयेत्पुनः ॥ ५२ ॥  
  
एवं शुलं समाख्यातं चक्रलक्षणमुच्यते ।  
चक्रस्य शूलवन्मानं वृत्तरूपमिहोच्यते ॥ ५३ ॥  
  
द्वादशार समायुक्तं मध्ये नाभिसमायुतम् ।  
एवं चक्रं समाख्यातं पद्मं चैव शृणुष्वथ ॥ ५४ ॥  
  
मुकुलं चाष्टाङ्गुलं प्रोक्तं तदधो गण्डिकाङ्गुलम् ।  
पञ्चाङ्गुलं तु विप्रेन्द्र ! दण्डनाहमिहोच्यते ॥ ५५ ॥  
  
एवं पद्मं समाख्यातम् अष्टमङ्गलमुच्यते ।  
षोडशाङ्गुलदैर्घ्यं स्यादष्टाङ्गुलं तु विस्तरम् ॥ ५६ ॥  
  
अधस्तात्तु षडङ्गुल्यं पद्मं चैव तु कारयेत् ।  
दर्पणं पूर्णकुम्भं च वृषभं युग्मचामरम् ॥ ५७ ॥  
  
श्रीवत्सं स्वस्तिकं शङ्खं दीपो देवाष्टमङ्गलम् ।  
विन्यसेत्फलकामध्ये अष्टमङ्गलमुच्यते ॥ ५८ ॥  
  
षड्विंशत्यङ्गुलं दैर्घ्यं विस्तारं तु दशाङ्गुलम् ।  
वर्णेन लेखयित्वा तु लाञ्छयेच्छिल्पिना ततः ॥ ५९ ॥  
  
तद्रूपमासनायुक्तं लेखयेदष्टमङ्गलम् ।  
स्रुवस्य लक्षणं वक्ष्ये चतुर्विंशतिरङ्गुली ॥ ६० ॥  
  
दीर्घमेवं समाख्यातं वृत्तं चैव षडङ्गुलम् ।  
कर्णं त्रियङ्गुलं प्रोक्तं मानं पूज्याक्षयं भवेत् ॥ ६१ ॥  
  
प्। २२७)  
  
लेखयित्वा तु विप्रेन्द्र ! नाहं चैव षडङ्गुली ।  
नासिकावद्बलिं कृत्वा स्रुवलक्षणमुच्यते ॥ ६२ ॥  
  
स्रुग्लक्षणमथो वक्ष्ये विविधं चोच्यते मया ।  
षट्त्रिंशदङ्गुलायामम् अष्टाङ्गुलसुविस्तरम् ॥ ६३ ॥  
  
उत्सेधं तु षडङ्गुल्यं फलकां चैव कारयेत् ।  
अग्रं चैव त्रिभागैकं सप्ताङ्गुलं तु दैर्घ्यकम् ॥ ६४ ॥  
  
आनुपूर्व्यात्क्षयं कृत्वा निम्नोन्नत विवर्जितम् ।  
रसाङ्गुल प्रविस्तारं कर्णं चैव समाहितः ॥ ६५ ॥  
  
कर्णोच्चं तु द्व्याङ्गुल्यं तदधः फलका भवेत् ।  
अष्टाङ्गुलेन वेदिः स्याद् विस्तार तावदेव तु ॥ ६६ ॥  
  
वेदिबाह्ये तु परितः पट्टिकार्धाङ्गुलेन तु ।  
मध्यमे चतुरङ्गल्यं बलिं चैव तु कारयेत् ॥ ६७ ॥  
  
परितो बिलबाह्ये तु पट्टिकार्धाङ्गुलेन तु ।  
द्वयोः पट्टिकयोर्मध्ये यवद्वयं तु निम्नकम् ॥ ६८ ॥  
  
चतुरङ्गुलं बिलं निम्नं कृत्वा चैव तु देशिकः ।  
बिलाच्चैव मुखान्तं स्यात्खातं कनिष्ठमानतः ॥ ६९ ॥  
  
पद्मपृष्ठ समाकारम् अधः पद्मसमन्वितम् ।  
गजोष्ट्र सदृशाकारं मत्स्यपृष्ठाकृतिर्भवेत् ॥ ७० ॥  
  
गण्डिका चैव कर्तव्या अङ्गुलीत्रयमुच्यते ।  
तदधो गण्डिका बाह्यां तदधो गण्डिकां शृणु ॥ ७१ ॥  
  
प्। २२८)  
  
दण्डं षडङ्गुलं नाहं दण्डमूले घटो भवेत् ।  
द्वयाङ्गुलप्रमाणेन घटं कृत्वा तु देशिकः ॥ ७२ ॥  
  
स्रुग्लक्षणमिदं प्रोक्तं तोरणानां शृणुष्वथ ।  
पञ्चहस्तप्रमाणेन उत्तमं तोरणोच्छ्रयम् ॥ ७३ ॥  
  
चतुर्हस्तं मध्यमं प्रोक्तं तालहीनं तु चाधमम् ।  
उत्सेधार्धं तु विस्तारं फलकां चैव विन्यसेत् ॥ ७४ ॥  
  
तदूर्ध्वे तु द्वयङ्गुल्यं विन्यसेद्देशिकोत्तमः ।  
एवं तोरणमाख्यातं दर्भमालां शृणुष्वथ ॥ ७५ ॥  
  
उत्तमं सप्तदर्भैश्च मध्यमं पञ्च उच्यते ।  
अधमं त्रीणि दर्भाणि तदग्रे रज्जु रुच्यते ॥ ७६ ॥  
  
हस्तं प्रलम्बयेद्धीमान् कारयेद्दर्भमालिकाः ।  
परिधीलक्षणं वक्ष्ये अवक्रं निर्व्रणं शुभम् ॥ ७७ ॥  
  
द्वात्रिंशदङ्गुलायामं तिस्रः परिधयो भवेत् ।  
षट्त्रिंशदङ्गुलायामं त्रिधा दर्भैः परिस्तरेत् ॥ ७८ ॥  
  
चतुरङ्गुलमानेन ग्रथितं तु प्रदक्षिणम् ।  
चत्वारि विष्ठरं कुर्यादाज्यस्थाल्यादिकं शृणु ॥ ७९ ॥  
  
आज्यस्थालीं प्रणीतां च प्रोक्षणीं च तथैव च ।  
विस्तारं च षडङ्गुल्यम् उत्सेधं तु द्वयाङ्गुलम् ॥ ८० ॥  
  
समिधो लक्षणं वक्ष्ये द्वादशाङ्गुलदैर्घ्यकम् ।  
आज्यं स्रुवप्रपूर्णं च हस्तमात्रप्रमाणतः ॥ ८१ ॥  
  
प्। २२९)  
  
तदधश्च तदूर्ध्वं च तिलादीन्शुक्तिमात्रकम् ।  
अन्नमक्ष प्रमाणेन गुलं वै तत्प्रमाणतः ॥ ८२ ॥  
  
द्रवं स्रुवेण होमं तु अन्यं हस्तेन हूयते ।  
स्थलिका चैव कर्तव्या हस्तमात्र प्रमाणतः ॥ ८३ ॥  
  
तदधश्च तदूर्ध्वे तु कुर्याद्वित्तानुसारतः ।  
पीठोच्चं तु त्रिपादींश्च कारयेद्देशिकोत्तमः ॥ ८४ ॥  
  
कूर्चानां लक्षणं वक्ष्ये अधमं तु त्रिदर्भकैः ।  
मध्यमं पञ्चदर्भैस्तु सप्तदर्भैस्तु चोत्तमम् ॥ ८५ ॥  
  
दक्षिणावर्त संयुक्तं तदग्रे ग्रथितं भवेत् ।  
कूर्चानां लक्षणं प्रोक्तं वस्त्राणां लक्षणं शृणु ॥ ८६ ॥  
  
अधमं चाष्टहस्तं स्यान्मध्यमं दशहस्तकम् ।  
उत्तमं द्वादश प्रोक्तं विस्तारं पञ्चतालकम् ॥ ८७ ॥  
  
वस्त्रलक्षणमेवोक्तं वितानस्य विधिं शृणु ।  
षट्सप्त चैव दीर्घं स्यादष्टतालं तु विस्तरम् ॥ ८८ ॥  
  
वितानलक्षणं प्रोक्तम् एवमेव क्रमेण तु ।  
कुण्डानां लक्षणं प्रोक्तं शान्तिहोमं शृणुष्वथ ॥ ८९ ॥  
  
इति वीरतन्त्रे कुण्डादिलक्षणविधिश्चतुः पञ्चाशः पटलः ॥ ५४ ॥  
  
शान्तिहोमं कथं देव ! दिशाहोमं कथं प्रभो ! ।  
मूर्तिहोमं कथं शम्भो ! ब्रूहि मे परमेश्वर ! ॥ १ ॥  
  
प्। २३०)  
  
ईश्वरः ॥  
  
शान्तिहोममहं वक्ष्ये शृणुष्व कमलासन ! ।  
पूर्वोक्तमण्डपं वापि अग्निशालामथापि वा ॥ २ ॥  
  
अग्निकुण्डेषु होतव्यं स्थण्डिले वापि कारयेत् ।  
चतुरश्रं वाथ वृत्तम् अग्निकुण्डं तु कारयेत् ॥ ३ ॥  
  
त्रिमेखलासमायुक्तम् अथवा एकमेखला ।  
एवं तत्रैव सङ्कल्प्य दर्पणोदरवत्कृतम् ॥ ४ ॥  
  
शोधनं क्षालनं चैव शोषणं पाचनं तथा ।  
मथित्वा तु गृहीत्वा तु हृदयेन प्रतिष्ठितम् ॥ ५ ॥  
  
काष्ठं तु शिरसा दद्याज्ज्वालयेदस्त्र मन्त्रतः ।  
उपस्थानं शिरसा कृत्वा परिस्तरणमेव च ॥ ६ ॥  
  
दशदर्भैः समायुक्तं पूर्वे चैव परिस्तरेत् ।  
दक्षिणे पश्चिमे चैव उत्तरे च परिस्तरेत् ॥ ७ ॥  
  
परिधीन्दक्षिणे न्यस्य पश्चिमे चोत्तरे न्यसेत् ।  
पात्राणां साधनं चैव हूयते क्रमशस्ततः ॥ ८ ॥  
  
समिधा पञ्चब्रह्मेण आज्यं चैव षडङ्गकैः ।  
अघोरेण चरुं हुत्वा जुहुयात्तु शताहुतिः ॥ ९ ॥  
  
द्रव्यं प्रति विशेषेण व्याहतिं जुहुयात्ततः ।  
शान्तिहोममितिख्यातं दिशाहोमं ततः शृणु ॥ १० ॥  
  
इति वीरतन्त्रे शान्तिहोमविधिः पञ्चः पञ्चाशः पटलः ॥ ५५ ॥  
  
  
प्। २३१)  
  
अनुक्तं यद्भवेद्दोषं शान्तिहोमेन शाम्यति ।  
दिशाहोमं प्रवक्ष्यामि शृणुष्व चतुरानन ! ॥ १ ॥  
  
प्रासादस्य चतुर्दिक्षु दिशाहोमं तु कारयेत् ।  
अग्निमुखं च सङ्कल्प्य पूर्वोक्तेन विधानतः ॥ २ ॥  
  
हस्तमात्रेण विप्रेन्द्र ! स्थण्डिलं कारयेत्ततः ।  
प्रासादस्य चतुर्दिक्षु पूर्वे तु चतुरश्रकम् ॥ ३ ॥  
  
दक्षिणे चार्धचन्द्राभं वृत्तं चैव तु वारुणे ।  
पद्मं चैव तु सौम्यायां कुण्डं वा स्थण्डिलं तु वा ॥ ४ ॥  
  
प्लक्षं चैव तु पूर्वायाम् उदुम्बरं च दक्षिणे ।  
अश्वत्थं वारुणे चैव वटं चैवोत्तरे दिशि ॥ ५ ॥  
  
एवं विधैः समिद्भिश्च हूयते देशिकस्तथा ।  
सहस्रं वा तदर्धं वा अष्टोत्तरशतं तु वा ॥ ६ ॥  
  
सद्यादीशानपर्यन्तं जुहुयात्तु शताहुतिः   
आज्येन चरुणा चैव जुहुयात्तु शताहुतिः ॥ ७ ॥  
  
तण्डुलैस्तिलमिश्रैश्च ईशानेन शताहुतिः ।  
द्रव्यान्ते चैव द्रव्यान्ते व्याहृतिं जुहुयात्ततः ॥ ८ ॥  
  
दिशाहोममिदं प्रोक्तं मूर्तिहोमं ततः शृणु ।  
शिवाग्रे मण्टपं कृत्वा स्थण्डिलं शालिभिः कुरु ॥ ९ ॥  
  
मध्यमे स्थापयेत्कुम्भं स सूत्रं सापिधानकम् ।  
स वस्त्रं स हिरण्यं च सकूर्चं वारिपूरितम् ॥ १० ॥  
  
प्। २३२)  
  
अभितः कलशानष्टौ अष्टमूर्तिं च विन्यसेत् ।  
आदित्यश्च तथाचाग्निः सोमो धरणिरेव च ॥ ११ ॥  
  
आकाशश्चैव वायुश्च वरुणो यजमानकम् ।  
पूर्वादीशानपर्यन्तं पूजयेद्गन्धपुष्पकैः ॥ १२ ॥  
  
पञ्चब्रह्मेण सम्पूज्य गन्धपुष्पादिना ततः ।  
कलशान्बाह्यतो विप्र ! अष्टदिक्ष्वष्ट होमयेत् ॥ १३ ॥  
  
समिदाज्यचरुक्षीरं यवने सह देशिकः ।  
एकैकाष्टशतं चैव ईशानादीनि हूयते ॥ १४ ॥  
  
पश्चात्तु स्थापयेत्तत्र मूलबेरे विशेषतः ।  
हविर्निवेदयेत्पश्चात् शिवस्य परमेष्ठिनः ॥ १५ ॥  
  
मूर्ति होममिति ख्यातं वास्तुहोममथ शृणु ।  
प्रासादे मण्टपे चैव लिङ्गस्थापनकर्मणि ॥ १६ ॥  
  
प्रतिमास्थापने चैव सभाकूपतटाकके ।  
उद्याने वापि विप्रेन्द्र ! वास्तुहोमं तु कारयेत् ॥ १७ ॥  
  
आदिशैवेन कर्तव्यम् अथवा दीक्षितेन वा ।  
समरीय पदे कृत्वा स्थण्डिलं सिकतेन वा ॥ १८ ॥  
  
स्थण्डिलस्य तु पूर्वे तु जलावर्तं तु विन्यसेत् ।  
शुद्धतोयेन सम्पूर्य होमं तत्रैव निक्षिपेत् ॥ १९ ॥  
  
पश्चात्पूर्वशाखैश्च तस्य मध्ये तु निक्षिपेत् ।  
गन्धपुष्पादिनाभ्यर्च्य उल्लेखनं तु कारयेत् ॥ २० ॥  
  
प्। २३३)  
  
तिस्रः पूर्वमुखा रेखां तद्वदुत्तरमेव च ।  
अघोरास्त्रेण चा लिख्य प्रोक्षयेत्पुरुषेण तु ॥ २१ ॥  
  
हृदयेनाग्निं निक्षिप्य उपस्थानं तथैव च ।  
परिस्तरेत दर्भैश्च पूर्वोक्तेन परिस्तरेत् ॥ २२ ॥  
  
पात्राणि साधयेत्तत्र अग्नेरुत्तरतो बहिः ।  
प्रणीतामुत्तरे स्थाप्य ब्रह्माणं दक्षिणे यजेत् ॥ २३ ॥  
  
इन्द्रादिलोकपालांश्च पूरयेत्तु स्वदेशतः ।  
आज्याधिश्रवणं कुर्यात् पूर्वोक्तेन विधानतः ॥ २४ ॥  
  
स्रुवं चैव गृहीतव्यं संस्कारं पूर्ववत्कृतम् ।  
दक्षिणे चोत्तरे चैव उत्तरे परिधीन्न्यसेत् ॥ २५ ॥  
  
अघोरसमिधो न्यस्त्वा परिषेचनं ततः कुरु ।  
तूष्णीमध्यं तु दद्यात्तु अघोरं चैव हूयते ॥ २६ ॥  
  
सद्यादीशानपर्यन्तं दिक्षु मध्ये च होमयेत् ।  
चरुं हुत्वार्थभस्मन्नाज्यं वास्तोष्पतेति च ॥ २७ ॥  
  
वास्तु देवतानां तु अघोरं चैव हूयते ।  
सद्यादीशानपर्यन्तं घृतेनैव तु होमयेत् ॥ २८ ॥  
  
वास्तु दैवतनामानि स्वाहान्तं चैव हूयते ।  
पायसान्नङ्गुलं युक्तं घृते नैव परिप्लुतम् ॥ २९ ॥  
  
वास्तुदेवबलिं दत्वा लोकपालबलिं क्षिपेत् ।  
जयादिरभ्यधानं च राष्ट्रभृच्चैव हूयते ॥ ३० ॥  
  
प्। २३४)  
  
आज्येन चरुणा चैव हव्यवाहं समुच्चरन् ।  
स्विष्टमग्नेति मन्त्रेण जुहुयात्तदनन्तरे ॥ ३१ ॥  
  
आज्येनैव यदस्येति स्विष्टकृद्धूयते क्रमात् ।  
परिषेचनं ततः कृत्वा परिधान्यानि धापयेत् ॥ ३२ ॥  
  
विसर्जयेत्तु ब्रह्माणं दक्षिणां दापयेत्ततः ।  
प्रणीतोदकेन सम्प्रोक्ष्य पवमानमुदीरयन् ॥ ३३ ॥  
  
आचार्यं पूजयेत्तत्र वस्त्रधान्यादिकाञ्चनैः ।  
सवत्साङ्गां प्रदद्यात्तु आचार्याय विशेषतः ॥ ३४ ॥  
  
आचार्य दक्षिणाहीने क्रिया निष्फलतां व्रजेत् ।  
क्रियाशरीरमित्युक्तं दक्षिणा जीव उच्यते ॥ ३५ ॥  
  
क्रियायां दक्षिणाहीने निर्जीवं स्यात्तु निष्फला ।  
तस्मात्सर्वप्रयत्नेन आचार्यं पूजयेत्सदा ॥ ३६ ॥  
  
वास्तुहोममितिख्यातं सकलाराधनं शृणु ॥ ३६ � ॥  
  
इति वीरतन्त्रे मूर्ति वास्तुहोमः षट्पञ्चाशः पटलः ॥ ५६ ॥  
  
पितामहः ॥  
  
शिवं प्रणम्य विधिवत् पर्यपृच्छत्पितामहः ।  
सकलाराधनं किं वा तत्सर्वं ब्रूहि मे प्रभो ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व चतुरानन ! ।  
जलस्नानं पुरा कृत्वा भस्मस्नानं समाचरेत् ॥ २ ॥  
  
प्। २३५)  
  
प्रतिमस्याग्रतश्चैव गोमयेनानुलेपनम् ।  
उत्तराभिमुखो भूत्वा पूर्वाभिमुख एव वा ॥ ३ ॥  
  
कूर्चं तत्रैव निक्षिप्य आसीनश्चैव देशिकः ।  
तस्यैव वामभागे तु दर्भैश्चैव परिस्तरेत् ॥ ४ ॥  
  
गन्धपुष्पं च धूपं च दीपं चैव तु विन्यसेत् ।  
पाद्यमाचमनं चार्घ्यं हृदयेन तु विन्यसेत् ॥ ५ ॥  
  
दर्भैः प्रच्छादयेद्विद्वान् ईशमन्त्रेण देशिकः ।  
त्रिपादमध्यमे चैव शङ्खं चैव तु विन्यसेत् ॥ ६ ॥  
  
कूर्चेन वा कुशैर्वापि प्रोक्षयेदम्भसा ततः ।  
रेचकं पूरकं चैव कुम्भकं च समाचरेत् ॥ ७ ॥  
  
अङ्गुष्ठतर्जनीभ्यां तु हुङ्कारेण समन्वितम् ।  
फट्कारेण समायुक्तं दशदिक्षु च शोधयेत् ॥ ८ ॥  
  
हस्ताभ्यां संस्पृशेत्पूर्वं कादिपादान्तमेव च ।  
ईशानमङ्गुष्ठे न्यस्य तर्जन्यां चैव देशिकः ॥ ९ ॥  
  
शेषाङ्गुलाश्च विप्रेन्द्र अङ्गुष्ठेन तु विन्यसेत् ।  
पुरुषं तर्जनीं न्यस्य अघोरं मध्यमे न्यसेत् ॥ १० ॥  
  
अनामिकां वामदेवं तु सद्यं कनिष्ठिके न्यसेत् ।  
षडङ्गं विन्यसेत्तत्र पूर्वोक्तेन विधानतः ॥ ११ ॥  
  
हृदये हृदयं न्यस्य शिरः शिरसि विन्यसेत् ।  
शिखायां तु शिखां न्यस्य कवचं स्तनमध्यतः ॥ १२ ॥  
  
प्। २३६)  
  
अस्त्रं हस्तप्रदेशे तु नेत्रं नेत्रे च विन्यसेत् ।  
ईशानमूर्तिं विन्यस्य मुखे तत्पुरुषं न्यसेत् ॥ १३ ॥  
  
अघोरं हृदये न्यस्य गुह्ये वामं प्रकल्पयेत् ।  
सद्योजातं न्यसेत्पादे विन्यसेत्तु विशेषतः ॥ १४ ॥  
  
ब्रह्माणं मूर्ध्नि विन्यस्य ललाटे चेश्वरं न्यसेत् ।  
मुखे विष्णुं न्यसेद्विद्वान्कर्णयोरश्विनौ न्यसेत् ॥ १५ ॥  
  
कण्ठे च पितरश्चैव इन्द्रश्च हृदये न्यसेत्   
आदित्यं दक्षिणे बाहौ सोमं विन्यस्य वामके ॥ १६ ॥  
  
कुक्षावग्निं न्यसेत्तत्र यमं मेढ्रे च विन्यसेत् ।  
वरुणं दक्षिणे जानौ अपरे वायुरुच्यते ॥ १७ ॥  
  
विश्वेदेवाश्च विप्रेन्द्र द्वौ पादौ विन्यसेत्ततः ।  
विन्यसेत्सृष्टिमूर्तीनां सृष्टि न्यासमुदाहृतम् ॥ १८ ॥  
  
स्थितिमूर्तेश्च विप्रेन्द्र ! स्थिति न्यासमुदाहृतम् ।  
संहारमूर्तिनां चैव संहार न्यासमुच्यते ॥ १९ ॥  
  
पूजकस्यादि देहे तु विन्यसेद्देहमेव तु ।  
एवं न्यासविधानेन पश्चात्पूजनमारभेत् ॥ २० ॥  
  
प्रतिमाश्चाग्रतश्चैव पीठलक्षणसंयुतम् ।  
तालमात्रप्रविस्तारं तदर्धं चोच्छ्रयं भवेत् ॥ २१ ॥  
  
त्रिमेखलासमायुक्तम् अथवा चैकमेखलम् ।  
मात्राङ्गुलेन कर्तव्यं मेखलोच्चं द्वयाङ्गुलम् ॥ २२ ॥  
  
प्। २३७)  
  
वेशनं तद्वदेव स्याद् दर्पणोदरवत्कृतम् ।  
प्रतिमानां च सर्वासां पीठे कर्मार्चनं यजेत् ॥ २३ ॥  
  
प्रतिमे वार्चयेद्विप्र ! गन्धपुष्पान्त संयुतम् ।  
चलं चैवाचलं चैव द्विविधं प्रतिमं भवेत् ॥ २४ ॥  
  
चलं लोहमयं प्रोक्तम् अचलं च चतुर्विधम् ।  
शिलाभिर्मृण्मयैर्वापि भित्तिचित्रे पटेऽपि वा ॥ २५ ॥  
  
एवं चतुर्विधं प्रोक्तम् अचलं देशिकोत्तमः ।  
शैलजं प्रतिमं चैव अभिषेकं तु कारयेत् ॥ २६ ॥  
  
मृण्मयं भित्तिचित्रं च पटं चैव तु प्रोक्षयेत् ।  
लोहजं प्रतिमं चैव स्नापयेत्प्रोक्षयेत्तु वा ॥ २७ ॥  
  
प्रासादे प्रतिमं स्थाप्य भित्तिचित्रे पटेपि वा ।  
पीठे सम्पूजयेत्तत्र परिवार समन्वितम् ॥ २८ ॥  
  
नैवेद्यं दापयेत्तत्र नित्योत्सवं तु कारयेत् ।  
केवलं स्थापित इदमन्यच्छृणुष्वथ ॥ २९ ॥  
  
एवं लिङ्गस्य स्थाने तु स्थापितं प्रतिमं ततः ।  
परिवारं न कर्तव्यं श्रीबिल्वं च न कारयेत् ॥ ३० ॥  
  
केवलं स्थापिते चैव सिंहं पद्मं तथैव च ।  
वीरासनं तदूर्ध्वे तु कल्पयेद्देशिकोत्तमः ॥ ३१ ॥  
  
गर्भावरण संयुक्तं पूजयेत्तु विधानतः ।  
निष्कलाश्रितं यत्तु आसनावरणायुतम् ॥ ३२ ॥  
  
प्। २३८)  
  
गन्धपुष्पादिना चैव अर्चयेत्तु विशेषतः ।  
प्रतिमानां च सर्वासां तिष्ठन्तद्येनमेव वा ॥ ३३ ॥  
  
स्नानादि सर्वकार्येषु आसीनश्चैव सर्पयेत् ।  
आसीनस्तत्र सकलं पूजयेत्तु विशेषतः ॥ ३४ ॥  
  
लिङ्गं वा प्रतिमां वापि स्वस्वरूपेण भावयेत् ।  
अन्यरूपं न कर्तव्यं कर्तव्यं चेद्विनाशनम् ॥ ३५ ॥  
  
पूजापर्युषितं सर्वं हृदयेन विसर्जयेत् ।  
वस्त्रमाभरणं चैव क्षालयेच्छुद्धिरुच्यते ॥ ३६ ॥  
  
आवाहयेत्तु सद्येन वामेन स्थापयेद्बुधः ।  
पाद्यार्घ्याचमनीयं च दद्यात्पूर्ववदेव तु ॥ ३७ ।  
  
पञ्चब्रह्मेण मन्त्रेण अभिषेकं तु कारयेत् ।  
वस्त्रं दत्वा त्वघोरेण गन्धं वै शिरसा ददेत् ॥ ३८ ॥  
  
पुष्पमीशान मन्त्रेण धूपं दद्यात्तु वा मतः ।  
दीपं सद्येन दद्यात्तु हृदयेन हविर्ददेत् ॥ ३९ ॥  
  
ताम्बूलं शिरसा दद्यादेवमेव क्रमेण तु ।  
पूर्वोक्तेन क्रमेणैव गर्भावरणकं यजेत् ॥ ४० ॥  
  
शिवद्विजेन कर्तव्यम् अन्यश्चैव न कारयेत् ।  
एवं यः कुरुते मर्त्यः सर्वपापाद्विमुच्यते ॥ ४१ ॥  
  
सकलाराधनं प्रोक्तं विघ्नेशस्थापनं शृणु ॥ ४१ � ॥  
  
इति वीरतन्त्रे सकलाराधनविधिः सप्तपञ्चाशः पटलः ॥ ५७ ॥  
  
प्। २३९)  
  
अतः परं प्रवक्ष्यामि पञ्चब्रह्मोद्धृतं क्रमात् ।  
गुरुवक्त्रात्तु विज्ञेयम् अन्यथा नैव कथ्यते ॥ १ ॥  
  
मुक्तिदं भुक्तिदं नॄणां शृणुष्व चतुरानन ! ।  
ईशादिसद्यपर्यन्तम् उद्धरेत्तु यथा क्रमम् ॥ २ ॥  
  
सुसमे भूप्रदेशे तु निम्नोन्नत विवर्जिते ।  
चक्रं त्रयोदशं ग्राह्य पञ्चदश समन्वितम् ॥ ३ ॥  
  
प्रथममक्षरं प्रोक्तं द्वितीयं कथ्यते तथा ।  
वासवस्य चतुर्थं च शूलाद्यं च ततः परम् ॥ ४ ॥  
  
वज्रान्तर समायुक्तं वरुणस्यैव पञ्चमम् ।  
वज्रं तेन समायुक्तम् ईशानस्य तृतीयकम् ॥ ५ ॥  
  
वज्रेण तु समायुक्तं यदनस्य चतुर्थकम् ।  
तदेव पुनरुद्धृत्य अग्निबीजेन वा युतम् ॥ ६ ॥  
  
रजनीका चतुर्थं तु वासवस्य तृतीयकम् ।  
वरुणस्य तृतीयं तु वासवेन समन्वितम् ॥ ७ ॥  
  
वज्रद्वितीयसंयुक्तं वरुणस्य तु पञ्चमम् ॥ ८ ॥  
  
पुरुहूत * * * * * * * * * * * * ।   
  
  
प्। २४०)  
  
पितामहः ॥  
  
अस्मिन्तन्त्रे सुरेशान ! विघ्नेशस्थापनं कथम् ।  
तत्सर्वं श्रोतुमिच्छामि भगवन्वक्तुमर्हसि ॥ १ ॥  
  
ईश्वरः ॥  
  
साधु साधु महाप्राज्ञ ! यत्त्वया परिचोदितम् ।  
तत्सर्वमखिलं वक्ष्ये शृणुष्व कमलासन ! ॥ २ ॥  
  
भूताश्चैव पिशाचाश्च राक्षसाश्चासुरास्तथा ।   
लोकद्रव्याद्बुभुक्षन्ते एतेषां विघ्नाय पूजयेत् ॥ ३ ॥  
  
ग्रामे वा नगरे वापि पत्तने खेटकेऽपि वा ।  
प्रासादं कारयेत्तत्र शास्त्रदष्टेन कर्मणा ॥ ४ ॥  
  
भूमिं समतलं कृत्वा कर्षणं कारयेत्ततः ।  
व्योमव्यापि जपित्वा तु कर्षयेद्देशिकोत्तमः ॥ ५ ॥  
  
तस्मिन्देशेऽपि विप्रेन्द्र ! बीजानि वापयेत्ततः ।  
पक्षे सन्ति च सर्वाणि गोगणानां निवेदयेत् ॥ ६ ॥  
  
शल्यं विमोचयेत्तत्र पांसुना पूरयेत्ततः ।  
दर्पणोदरवत्कृत्वा गोमयेनानुलेपयेत् ॥ ७ ॥  
  
वास्तुदेवान्समभ्यर्च्य सर्वकर्माणि कारयेत् ।  
पूर्वोक्ते चैव नक्षत्रे योगे च करणान्विते ॥ ८ ॥  
  
प्रथमेष्टकां प्रकर्तव्यं स्थिरराशौ विशेषतः ।  
द्वारस्य दक्षिणे पार्श्वे प्रथमेष्टां तु विन्यसेत् ॥ ९ ॥  
  
प्। २४१)  
  
दर्भासनं ततः कुर्याल्लक्षणेन समन्वितम् ।  
शिलाभिरिष्टकाभिर्वा दारुमृद्भिरथापि वा ॥ १० ॥  
  
प्रासादं च प्रकर्तव्यं लक्षणेन समन्वितम् ।  
नवहस्तं पञ्चहस्तं वा त्रिहस्तं वापि कारयेत् ॥ ११ ॥  
  
अर्धमण्टप संयुक्तं विमानं कारयेद्बुधः ।  
प्रासादस्यवशाद्विद्वा प्राकारं कारयेत्ततः ॥ १२ ॥  
  
प्रासादस्य चतुर्दिक्षु बलिपीठं प्रकल्पयेत् ।  
पञ्चतालोत्तमं विद्धि चतुस्तालं तु मध्यमम् ॥ १३ ॥  
  
त्रितालमधमं प्रोक्तं विस्तारोत्सेध तत्समम् ।  
षोडशांशे विभज्यं तु उपानमेकभागिकम् ॥ १४ ॥  
  
जगती स्याच्चतुर्भागं त्रिभागं कुम्भमुच्यते ।  
एकेन पट्टिकां कुर्याद् ग्रीवा चैव त्रियंशकम् ॥ १५ ॥  
  
द्व्यंशेन पट्टिकां कुर्यात् कम्पमेकेन कारयेत् ।  
पीठोत्सेधं चतुर्भागं पद्ममूर्ध्वे प्रकल्पयेत् ॥ १६ ॥  
  
प्रतिमा * * * वक्ष्ये शृणुष्व कमलासन ! ।  
उत्तमं लोहजं प्रोक्तं मध्यमं तु शिलामयम् ॥ १७ ॥  
  
अधमं दारुमृद्भिश्च * * * प्रतिमा शुभा ।  
सौवर्णं चैव सौभाग्यं मोक्षार्थी रजतं भवेत् ॥ १८ ॥  
  
ताम्रेण पुत्रकामी च आयसं चाभिचारकम् ।  
चलितं लोहजं चैव रत्नजं दारुजं तु वा ॥ १९ ॥  
  
प्। २४२) (अ)  
  
पुनः प्रतिष्ठां कुर्वीत शास्त्रोक्तेन विधानतः ।  
स्थापितं तु परार्थं स्यादन्यदात्यार्थमुच्यते ॥ २० ॥  
  
बृहोदरं च विघ्नेशं नायकं वीरमेव च ।  
गजाननं गजकर्णं लम्बोदरं तथैव च ॥ २१ ॥  
  
भक्ष्य प्रियं च विप्रेन्द्र ! मूर्तयोष्टौ प्रकीर्तिताः ।  
तेषां चैव तु मूर्तीनां स्वनामाद्यक्षरैर्युतम् ॥ २२ ॥  
  
बिन्दुनादसमायुक्तं प्रणवाद्यमिहोच्यते ।  
तस्य यन्त्रं वदामीह सर्वाशुभनिवारणम् ॥ २३ ॥  
  
भूर्जैर्वा तालपत्रैर्वा शुभरक्षोक्तधातुना ।  
लिखित्वाष्टदलं पद्मं केसरास्य सकर्णकम् ॥ २४ ॥  
  
संलिखेत्कर्णिकामध्ये मूलमन्त्रं समाहितः ।  
विन्यसेदष्टपत्रेषु अष्टमूर्त्यक्षरान्बुधः ॥ २५ ॥  
  
लाक्षा वृत्ता तु गुलिकां काञ्चनेन समावृतम् ।  
पूजयेत्तु विशेषेण मूलमन्त्रेण होमयेत् ॥ २६ ॥  
  
गुलिकां धारयेत्पश्चा कण्ठे वा कर एव वा ।  
सर्वरोग (हरं ह्येतत्) सिंहदृष्टगजं यथा ॥ २७ ॥  
  
मन्त्रोद्धारं मया प्रोक्तं प्रतिष्ठाया विधिं शृणु ।  
रोहिण्यादित्यपुष्येषु हस्तपौष्णत्रिरुत्तरा ॥ २८ ॥  
  
स्वाती च स्थापने प्रोक्ता प्रतिष्ठाञ्जक्षमेव च ।  
स्थिरराशौ तु कर्तव्यम् उभराशावथापि वा ॥ २९ ॥  
  
प्। २४२ ) (ब्)  
  
चतुर्भुजं त्रिणेत्रं च करण्ड मुकुटान्वितम् ।  
आसीनं वा स्थितं वापि वाहनारूढमेव वा ॥ १ ॥  
  
नृत्तं व्याख्यानरूपं तु सर्वाभरणभूषितम् ।  
नानाभरण संयुक्तं नागयज्ञोपवीतिनम् ॥ २ ॥  
  
किङ्किणीनूपुरोपेतं सर्वलक्षण संयुतम् ।  
पञ्चतालेन कुर्यात्तु प्रतिमां कारयेच्छुभाम् ॥ ३ ॥  
  
पञ्चांशेन विभज्यं तु ओष्ठार्धं तु त्रिभागिकम् ।  
पादोच्चं तु द्विभागं तु कुर्यात्प्रतिममुत्तमम् ॥ ४ ॥  
  
कचस्तं गजहस्ते तु दक्षिणे तु स्वदन्तकम् ।  
वामे पाशसमायुक्तं दक्षिणे चाक्षसूत्रकम् ॥ ५ ॥  
  
टङ्कः स्याद्वामहस्ते तु पद्मासनो परिस्थितम् ।  
एवं लक्षण संयुक्तं प्रतिमां कारयेद्बुधः ॥ ६ ॥  
  
श्वेतार्कमूले रिर्यात्म तत्र साध्यविशेषतः ।  
षड्भुजेनैव कर्तव्यं परचक्र जयेच्छता ॥ ७ ॥  
  
गर्भं तु नवधा कृत्वा पञ्चांशेनोत्तमं भवेत् ।  
मध्यमं चतुरंशेन त्रयंशमधमं भवेत् ॥ ८ ॥  
  
द्वियंशमेकमंशं वा प्रतिमां कारयेत्ततः ।  
ताल सङ्ख्याक्रमं वक्ष्ये अधमं तालमुच्यते ॥ ९ ॥  
  
द्वितालं मध्यमं प्रोक्तं त्रितालं चोत्तमं भवेत् ।  
यजमानेच्छया युक्तं शिल्पिना कारयेत्ततः ॥ १० ॥  
  
मन्त्रोद्धारमहं वक्ष्ये शृणुष्व कमलासन ! ।  
कामदं मोक्षफलदं सर्वपापविनाशनम् ॥ ११ ॥  
  
सुलग्ने सुमुहूर्ते च सुनक्षत्रे विशेषतः ।  
शुद्धस्नानमनुप्राप्य शुद्धिं कृत्वा ततो बुधः ॥ १२ ॥  
  
तत्रैव गुरुमावाह्य पूजयेत्तु विशेषतः ।  
अकारादि क्षकारान्ता न्यक्षराणि विलेखयेत् ॥ १३ ॥  
  
विनायकस्य बीजं तु तेषां मध्ये समुच्चरन् ।  
द्विवर्गस्य तृतीयं तु प्रथमस्य चतुर्थकम् ॥ १४ ॥  
  
सप्तवर्ग तृतीयं तु बिन्दुनाद समन्वितम् ।  
मूलमन्त्रमिदं प्रोक्तं विघ्नेश्वरस्य पद्मज ! ॥ १५ ॥  
  
ह्रस्वं ब्रह्म समाख्यातं दीघाहङ्गानि चोच्यते ।  
  
प्। २४३)  
  
अष्टमस्था ग्रहाः सर्वे नेष्टा वै स्थापनेषु च ।  
एतेषां स्थापनेषूक्तं विभवस्यानुरूपतः ॥ २० ॥  
  
पूर्वोक्त लक्षणैर्युक्तां प्रतिमां कारयेत्ततः ।  
प्रासादस्याग्रतः कुर्यान्मण्टपं चतुरश्रकम् ॥ ३१ ॥  
  
त्रिहस्तं पञ्चहस्तं वा षट्सप्ताष्टनवं तथा ।  
स्तम्भैः षोडशभिर्युक्तं पङ्क्तिमानमथोच्छ्रयः ॥ ३२ ॥  
  
आसनं खदिरं वापि जातिस्तम्बकमेव वा ।  
क्रमुकं वेणुदण्डं वा अवक्रं निर्व्रणं तथा ॥ ३३ ॥  
  
स्तम्भानि कारयेद्धीमान् प्रपां पूर्वोक्तवत्क्रमात् ।  
मध्यमे वेदिकां कुर्यात् परितः कुण्डमुच्यते ॥ ३४ ॥  
  
मण्टपस्य तु मध्ये तु रत्नन्यासं तु कारयेत् ।  
वज्रं पूर्वे तु विन्यस्य आग्नेय्यां तु प्रवालकम् ॥ ३५ ॥  
  
मरकतं दक्षिणे स्थाप्य नैर्-ऋत्यां मौक्तिकं न्यसेत् ।  
वारुण्यां पद्मरागं तु वैडूर्यं वायुगोचरे ॥ ३६ ॥  
  
इन्द्रनीलं तु सौम्यायाम् ऐशान्यां स्फटिकं न्यसेत् ।  
मध्यमे चैव माणिक्यं विन्यसेत्तु विशेषतः ॥ ३७ ॥  
  
रत्नानामप्यलाभे तु सुवर्णं विन्यसेत्ततः ।  
ततो देवं समायोज्य हृदयेन तु मन्त्रतः ॥ ३८ ॥  
  
सुस्निग्धं कारयेत्तत्र शिल्पिनं पूजयेत्ततः ।  
एवमेव प्रकर्तव्यं लोहजानां विशेषतः ॥ ३९ ॥  
  
प्। २४४)  
  
अन्येषां स्थापनादौ तु विन्यसेत्तु विचक्षणः ।  
नयनं मोक्षणं वक्ष्ये शृणुष्व कमलासन ! ॥ ४० ॥  
  
सुमुहूर्ते सुनक्षत्रे नेत्रद्वययुते दिने ।  
नयनं मोक्षणं कुर्यात् पूर्वोक्ते मण्टपे शुभे ॥ ४१ ॥  
  
गोमयेनोपलिप्याथ शालिना स्थण्डिलं कुरु ।  
अष्टद्रोणैश्च शालीभिः तदर्धैस्तण्डुलैरपि ॥ ४२ ॥  
  
विकीर्य नववस्त्रेण दर्भैश्चैव परिस्तरेत् ।  
तत्रैव प्रतिमां स्थाप्य पूर्वाभिमुखमेव वा ॥ ४३ ॥  
  
प्रच्छादयेत्ततो बिम्बं नववस्त्रेण देशिकः ।  
अभितः कलशानष्टौ विन्यसेत्तोयपूरितान् ॥ ४४ ॥  
  
सवस्त्रान्सहिरण्याश्च अष्टमूर्तिसमायुतान् ।  
गन्धपुष्पैश्च धूपैश्च हृदिना पूजयेत्ततः ॥ ४५ ॥  
  
इन्द्रादीशानपर्यन्तान् लोकपालान्समर्चयेत् ।  
अक्षिहोमं ततः कुर्यादाज्येनैव तु देशिकः ॥ ४६ ॥  
  
अग्निमुखं च सङ्कल्प्य नेत्रमन्त्रेण हूयते ।  
अष्टोत्तरशतं हुत्वा पूर्णाहुतिमथाचरेत् ॥ ४७ ॥  
  
हेमसूच्याऽऽलिख्य नेत्रे आचार्यः शिल्पिभिस्सह ।  
पद्मरेखां समालिख्य तन्मध्ये कृष्णमण्डलम् ॥ ४८ ॥  
  
ज्योतिर्मण्डलमालिख्य नेत्रमन्त्र समन्वितम् ।  
हेमपूर्वं तथा चैव मध्वाज्यं विन्यसेत्ततः ॥ ४९ ॥  
  
प्। २४५)  
  
ताम्रपात्रेऽथवा कांस्ये मधु चैव तु विन्यसेत् ।  
मधुवातेति मन्त्रेणमधुना तर्पयेत्ततः ॥ ५० ॥  
  
घृतमिक्षेति मन्त्रेण घृतं चैव तु तर्पयेत् ।  
गणानां चेति मन्त्रेण सवत्साङ्गां प्रदर्शयेत् ॥ ५१ ॥  
  
ततो ब्रह्म समुच्चार्य ब्राह्मणान्दर्शयेत्ततः ।  
प्रोक्षयेद्ब्राह्मणास्तत्र साक्षतं सकुशोदकम् ॥ ५२ ॥  
  
प्रच्छन्न पटमावर्ज्य जनान्सर्वान्प्रदर्शयेत् ।  
प्रोक्षयेत्कलशान्विप्र ! पञ्चब्रह्मेण संयुतम् ॥ ५३ ॥  
  
गीतवाद्य समायुक्तं वीणावेणुरवैस्सह ।  
गेयनृत्तसमायुक्तं जयशब्दैस्समन्वितम् ॥ ५४ ॥  
  
ततः प्रतिमुद्धृत्य शुद्धिं कृत्वा तु देशिकः ।  
पञ्चमृत्पञ्चगव्यैश्च पञ्चाङ्गैश्च समन्वितम् ॥ ५५ ॥  
  
पुण्याहं वाचयेत्तत्र पवमानेम प्रोक्षयेत् ।  
रथेवा शिबिकायां वा प्रतिमां रोप्य भक्तितः ॥ ५६ ॥  
  
ग्रामप्रदक्षिणं कृत्वा जले चैवाधि वासयेत् ।  
प्रतिमां पञ्चगव्येन स्नापयेद्धृदयेन तु ॥ ५७ ॥  
  
नववस्त्रेण संवेष्ट्य कूर्चेणास्त्रेण संयुतम् ।  
मूलमन्त्रेण विप्रेन्द्र ! जले चैवाधिवासनम् ॥ ५८ ॥  
  
चतुष्पाद समायुक्तं प्रपां कृत्वा तु देशिकः ।  
अभितः कलशानष्टौ विद्येश्वर समन्वितान् ॥ ५९ ॥  
  
प्। २४६)  
  
सवस्त्रान्सहिरण्यांश्च विन्यसेत्तु विशेषतः ।  
एकरात्रं त्रिरात्रं वा पञ्चरात्रमथापि वा ॥ ६० ॥  
  
जलाधिवासनं कुर्यात् सर्वालङ्कार संयुतम् ।  
जलादुत्तीर्य पूर्वेद्युः शुद्धिं कृत्वा तु देशिकः ॥ ६१ ॥  
  
गन्धद्रव्यं समालोढ्य लेपयेत्प्रतिमां ततः ।  
नववस्त्रेण संवेष्ट्य मूलमन्त्रेण देशिकः ॥ ६२ ॥  
  
वेदिमध्ये न्यसेद्विप्र ! अष्टद्रोणेन शालिना ।  
शाल्यर्धं तण्डुलं न्यस्य तण्डुलार्धं तिलं न्यसेत् ॥ ६३ ॥  
  
परिस्तरेत्तु दर्भैश्च शयनं पञ्च कल्पयेत् ।  
अन्डजं मुण्डजं चैव रोमजं चर्मजं तथा ॥ ६४ ॥  
  
पद्मजेन समायुक्तं कल्पयेत् कल्पवित्तमः ।  
तस्योपरि न्यसेद्बीजं कूर्चेनैव समन्वितम् ॥ ६५ ॥  
  
गन्धपुष्पादिना पूज्य हृदयेन तु मन्त्रतः ।  
अभितः कलशानष्टौ विन्यसेन्मूर्तिसंयुतान् ॥ ६६ ॥  
  
बृहोदरादीन्विप्रेन्द्र ! विन्यसेत्स्वस्वनामतः ।  
सवस्त्रान्सापिधानांश्च सहिरण्यान्सकूर्चकान् ॥ ६७ ॥  
  
ईशान इन्द्रयोर्मध्ये प्रधानकलशं न्यसेत् ।  
विघ्नेशं तत्र संस्थाप्य मूलमन्त्रेण देशिकः ॥ ६८ ॥  
  
गन्धपुष्पादिनाऽऽपूज्य पायसान्नं निवेदयेत् ।  
लोकपालांश्च कुम्भानि विन्यसेत्पूर्वमेव च ॥ ६९ ॥  
  
प्। २४७)  
  
ततो होमं प्रकर्तव्यं नव वा पञ्च एव वा ।  
वृत्तं वा चतुरश्रं वा सर्वकुण्डानि कारयेत् ॥ ७० ॥  
  
ईशान इन्द्रयोर्मध्ये प्रधानाग्निर्विधीयते ।  
प्लक्षाश्वत्थं च न्यग्रोधं बिल्वं चैव विशेषतः ॥ ७१ ॥  
  
उदुम्बरं शमी चैव अपामार्गं च खादिरम् ।  
पालाशं चैव विप्रेन्द्र ! नवकुण्डेषु होमयेत् ॥ ७२ ॥  
  
चतुर्दिक्षु च ईशान्यां पञ्चकुण्डेषु होमयेत् ।  
सर्वेषामप्यलाभे तु पलाशसमिधा युतम् ॥ ७३ ॥  
  
समिदाज्यचरुं लाजान्सक्थुमाषयवांस्तथा ।  
कदलीफलसंयुक्तं होमयेद्देशिकोत्तमः ॥ ७४ ॥  
  
सद्योवाममघोरं च तत्पुरुषं तथैव च ।  
हृदयं च शिरश्चैव शिखामन्त्रेण हूयते ॥ ७५ ॥  
  
शतमर्धं तदर्धं वा होमयेदादिशैवकान् ।  
हुत्वा हुत्वा स्पृशेद्बिम्बं द्रव्यं प्रति विशेषतः ॥ ७६ ॥  
  
द्रव्यान्ते व्याहृतिं हुत्वा सम्प्रोक्ष्यंश्चैव हूयते ।  
लड्डुकं नालिकेरं च मातुलुङ्गफलानि च ॥ ७७ ॥  
  
सर्वभक्ष्यं च पनसं गणानां चैव होमयेत् ।  
चतुर्दिक्षु चतुर्वेदैः कुर्यादध्ययनं ततः ॥ ७८ ॥  
  
ततः प्रभाते विमले पूर्णाहुतिमथाचरेत् ।  
स्नानवेद्यां समानीय स्नापयेन्मूलमन्त्रतः ॥ ७९ ॥  
  
प्। २४८)  
  
गन्धपुष्पादिनाभ्यर्च्य पञ्चवर्णहविर्ददेत् ।  
शिलादीन्स्थापयेद्विद्वान्देशेऽपि तु पदेऽपि च ॥ ८० ॥  
  
किञ्चिन्मानुषमादृश्य स्थापयेद्विधिपूर्वकम् ।  
यजनं सम्प्रवक्ष्यामि शृणुष्व चतुरानन ! ॥ ८१ ॥  
  
स्नानं कृत्वा यथा विद्वान्प्रविश्य भवनं ततः ।  
प्राणायामं चरेत्तत्र पश्चाद्ब्रह्माणि विन्यसेत् ॥ ८२ ॥  
  
अङ्गुष्ठादिकनिष्ठान्तं सृष्टिन्यासमुदाहृतम् ।  
हृदयात्पञ्च विन्यस्य विघ्नेशं हृदये न्यसेत् ॥ ८३ ॥  
  
मधुश्च माधवश्चैव द्वारपालौ सु पूजयेत् ।  
पाद्यमाचमनं चार्घ्यं गन्धपुष्पं च धूपकम् ॥ ८४ ॥  
  
दीपं चैव निवेद्यं च प्रोक्षयेद्धृदयेन तु ।  
ततो लोहजबेरं चेत् स्नात्वा पर्वणि पर्वणि ॥ ८५ ॥  
  
शैलजं चेत्त्रिसन्ध्यायां स्नात्वा पर्वणि पर्वणि ।  
मृण्मये भित्तिचित्रे वा पीठे कर्मार्चनं भवेत् ॥ ८६ ॥  
  
पूर्वोक्तेनैव मार्गेण कल्पयेदासनत्रयम् ।  
सिंहं पद्मं च विमलं यथा क्रमेण विन्यसेत् ॥ ८७ ॥  
  
आवाहयेत्तु विघ्नेशं मूलमन्त्रेण देशिकः ।  
चतुर्भुजं त्रिणेत्रं च प्रसन्नवदनान्वितम् ॥ ८८ ॥  
  
गजवक्त्र समायुक्तं नानाभरणभूषितम् ।  
निर्माल्यं च विसृज्याथ शिखामन्त्रेण देशिकः ॥ ८९ ॥  
  
प्। २४९)  
  
पाद्यादींश्च हृदा दद्याच्छिरसा चन्दनं ददेत् ।  
पुष्पं वै शिखया चैव वामो धूपं च दीपकम् ॥ ९० ॥  
  
हविश्चैवास्त्रमन्त्रेण ताम्बूलं सद्य मन्त्रतः ।  
भक्ष्यं चैव गणानान्त्वा एवमेव क्रमेण तु ॥ ९१ ॥  
  
पश्चादावरणं पूज्य गर्भावरणमेव च ।  
पुरुषं पूर्वदेशे तु अघोरं दक्षिणेन तु ॥ ९२ ॥  
  
सद्यं पश्चिमतो न्यस्य वामदेवं तथोत्तरे ।  
ईशान्यामीशमन्त्रं तु आग्नेय्यां हृदयं न्यसेत् ॥ ९३ ॥  
  
नैर्-ऋत्यां तु शिखां पूज्य वायव्यां कवचं यजेत् ।  
ईशान्यां च शिरश्चैव नेत्रमस्त्रं दिशासु च ॥ ९४ ॥  
  
परिवारांस्तथा पूज्य तस्याग्रे मूलकं यजेत् ।  
शुक्रं बृहस्पतिं चैव अश्विन्यौ च तथैव च ॥ ९५ ॥  
  
विश्वेदेवौ च विप्रेन्द्र ! ज्येष्ठायां च तथैव च ।  
शास्ता चैव तु दुर्गा च प्रदक्षिणे क्रमेण तु ॥ ९६ ॥  
  
विन्यसेत्तु विशेषेण पूजयेत् स्वस्वनामतः ।  
विबुधमीशदिग्भागे निर्माल्यं धारकं न्यसेत् ॥ ९७ ॥  
  
अग्निकार्यं ततः कुर्याच्छास्त्रदृष्टेन कर्मणा ।  
पूर्वोक्तेन विधानेन अग्निमुखं च कल्पयेत् ॥ ९८ ॥  
  
आज्येनान्न समायुक्तं पुष्पेणैव समन्वितम् ।  
सप्ताहुतिं च विघ्नेशं मूलमन्त्रेण देशिकः ॥ ९९ ॥  
  
प्। २५०)  
  
परिवारांश्च सर्वेषां स्वनाम्ना चैकमाहुतिः ।  
नित्योत्सवं ततः कुर्याद्विघ्नेश प्रतिमान्वितम् ॥ १०० ॥  
  
प्रतिमां पात्रमध्ये तु विन्यसेद्धृदयेन तु ।  
ब्रह्मचारी शुचिर्भूत्वा सोष्णीस्सोत्तरीयकः ॥ १०१ ॥  
  
धारयेच्छिरसा चैव आलयं तु प्रदक्षिणम् ।  
पादप्रक्षालनं कृत्वा आलयं तु प्रवेशयेत् ॥ १०२ ॥  
  
विसर्जयेत्तु देवेशं स्वगृहं तु प्रवेशनम् ।  
उत्सवं सम्प्रवक्ष्यामि शृणुष्व कमलासन ॥ १०३ ॥  
  
पालिकाष्ट संयुक्तमङ्कुरानर्पयेत्ततः ।  
प्रासादस्याग्रतः कुर्यान्मण्टपं कारयेत्ततः ॥ १०४ ॥  
  
मण्टपं शालिनास्तीर्य पालिका मध्यमे न्यसेत् ।  
मुद्गमाष समायुक्तं सर्षपेन समन्वितम् ॥ १०५ ॥  
  
वापयेन्मूलमन्त्रेण तन्मध्ये सोमकुम्भकम् ।  
सुगुप्ते स्थापयेत्तत्र ध्वजारोहणमारभेत् ॥ १०६ ॥  
  
ध्वजपटं पञ्चहस्तं वा सप्तहस्तमथापि वा ।  
विस्तारेण समं पुच्छं तदर्धं शिखरं भवेत् ॥ १०७ ॥  
  
क्रमुकं वेणुदण्डं वा स्कन्धत्रय समन्वितम् ।  
यष्टिना सङ्घटित्वा तु ध्वजमारोपयेत्ततः ॥ १०८ ॥  
  
रात्रौ ग्रामबलिं दद्यादाभूत सर्वदैवतान् ।  
यागस्य मण्टपं कृत्वा ईशे वा चाग्निगोचरे ॥ १०९ ॥  
  
प्। २५१)  
  
वारुण्यां सन्निधौ वापि कर्तव्यं यागमण्टपम् ।  
पञ्चषट्सप्तहस्तैर्वा षोडशस्तम्भ संयुतम् ॥ ११० ॥  
  
मध्यमे वेदिकां कुर्यात्तालमात्रोच्छ्रयं भवेत् ।  
वेदिबाह्ये तु परितः पञ्चकुण्डानि कारयेत् ॥ १११ ॥  
  
एकाग्निं वाथ कुर्वीत वृत्तकुण्डमिहोच्यते ।  
वेदीमध्ये न्यसेच्छालीं दर्भैश्चैव परिस्तरेत् ॥ ११२ ॥  
  
मध्यमे विघ्नकुम्भं तु मूलमन्त्रेण विन्यसेत् ।  
अभितः कलशानष्टौ विन्यसेच्छालिमध्यमे ॥ ११३ ॥  
  
दर्भैश्चैव पिधायाष्टौ बृहोदरादि विन्यसेत् ।  
स वस्त्रान्सापिधानांश्च स हिरण्यान्सकूर्चकान् ॥ ११४ ॥  
  
मूलमन्त्रेण चाभ्यर्च्य होमं कुर्यात्तु देशिकः ।  
समिदाज्यचरुं लाजान् अपूपेन समन्वितम् ॥ ११५ ॥  
  
विद्यादीशान्तकं हुत्वा प्रत्येकं पञ्चविंशतिः ।  
गणानाञ्चेति हुत्वा तु पूर्णाहुतिं यदस्य च ॥ ११६ ॥  
  
ततो ग्रामबलिं दद्याद् विघ्नेशप्रतिमान्वितम् ।  
शूलं पर"ऽसुखड्गं च दण्डं पद्मं च संयुतम् ॥ ११७ ॥  
  
पञ्चायुध समायुक्तं बलिं दद्याद्विशेषतः ।  
प्रथमं भूतरात्रं तु द्वितीयं गन्धमुच्यते ॥ ११८ ॥  
  
तृतीयमृषिरात्रं तु चतुर्थं मन्त्ररात्रकम् ।  
सिद्धानां पञ्चमं प्रोक्तं षष्ठं राक्षसमुच्यते ॥ ११९ ॥  
  
प्। २५२)  
  
सप्तमं विघ्नरात्रं तु इत्येता रात्रिदेवताः ।  
पञ्चाहम् ऋषिरात्रादि सिद्धादित्र्यहं भवेत् ॥ १२० ॥  
  
आज्ययुक्तोदनं चैव ब्रह्मादीनां बलिं ददेत् ।  
कौतुकं बलिदानान्ते कुर्याद्ग्राम प्रदक्षिणम् ॥ १२१ ॥  
  
चूर्णोत्सवं ततः कुर्यात् ततस्तीर्थं समाचरेत् ।  
स्नपयेत्कलशं तत्र हृदयेन तु देशिकः ॥ १२२ ॥  
  
जलक्रियां पुनः कृत्वा प्रविशेदालयं प्रति ।  
साधितैः कलशैस्तत्र स्नापयेन्मूलबेरकम् ॥ १२३ ॥  
  
स्नपनं सम्प्रवक्ष्यामि शृणुष्व कमलासन ! ।  
प्रागग्रं तु चतुस्सूत्रम् उदगग्रं तथैव च ॥ १२४ ॥  
  
शालिना विकिरेत्तत्र मध्यमे स्थापयेद्घटम् ।  
पूर्वादीशानपर्यन्तं कलशान्न्यस्य वित्तमः ॥ १२५ ॥  
  
मध्यमे विन्यसेद्विप्र ! बृहोदरादि चाष्टधा ।  
द्वितीयावरणे चैव विद्येश्वरांश्च दैवतान् ॥ १२६ ॥  
  
तद्धृतेन च धर्मादीन् क्रमात्पूज्य विशेषतः ।  
प्रधान कुम्भे स्वर्णस्य पाद्यं पूर्वे तु विन्यसेत् ॥ १२७ ॥  
  
आचमनीयं चाग्नै तु अर्घ्यं वै दक्षिणे न्यसेत् ।  
नैर्-ऋत्यां गन्धतोयं च वारुण्यां तु कुशोदकम् ॥ १२८ ॥  
  
वायव्यां पञ्चगव्यं तु सोमे क्षीरं च विन्यसेत् ।  
ईशान्यां दधि संयुक्तं प्रथमावरणान्विते ॥ १२९ ॥  
  
प्। २५३)  
  
घृतं लाजं च सक्तुं च पुष्पभस्म तथैव च ।  
रजनी चूर्णं तु कदलीतिलसर्षप संयुतम् ॥ १३० ॥  
  
पनसं नालिकेरं च दाडिमीमातुलुङ्गकम् ।  
नारङ्गस्य द्वयं चैव द्वितीयावरणे तथा ॥ १३१ ॥  
  
स कूर्चं वस्त्र संयुक्तं सद्रव्यं साधिदैवतम् ।  
एवं वै स्नपनं कुर्यात् सर्वशान्तिकरं परम् ॥ १३२ ॥  
  
कुलैकविंशमुद्धृत्य गणलोकं स गच्छति ।  
स्थापने पञ्चनिष्कं तु उत्सवे तु द्विनिष्ककम् ॥ १३३ ॥  
  
स्नपने निष्कमर्धं च आचार्यस्य तु दक्षिणा ।  
मूर्तिपान्परिवाराणां यथा शक्त्या तु दक्षिणा ॥ १३४ ॥  
  
इति वीरतन्त्रे विघ्नेशस्थापनार्चनस्नपनोत्सवविधिरष्टपञ्चाशः पटलः ॥ ५८ ॥  
  
  
  
अतः परं प्रवक्ष्यामि पञ्चब्रह्मोद्धृतं क्रमात् ।  
गुरुवक्त्रात्तु विज्ञेयमन्यथा नैव कथ्यते ॥ १ ॥  
  
मुक्तिदं भुक्तिदं नॄणां शृणुष्व चतुरानन ! ।  
ईशादि सद्यपर्यन्तम् उद्धरेत्तु यथाक्रमम् ॥ २ ॥  
  
सुसमे भूप्रदेशे तु निम्नोन्नत विवर्जिते ।  
चक्रं त्रयोदशं ग्राह्य पञ्चादश समन्वितम् ॥ ३ ॥  
  
प्रथममक्षरं प्रोक्तं द्वितीयं कथ्यते मया ।  
वासवस्य चतुर्थं तु शूलाद्यं तु यथा तथा ॥ ४ ॥  
  
प्। २५४)  
  
वज्रान्तेन समायुक्तं वारुणस्यैव पञ्चमम् ।  
वज्रान्तेन समायुक्तम् ईशानस्य तृतीयकम् ॥ ५ ॥  
  
वज्रेण तु समायुक्तं धनदस्य चतुर्थकम् ।  
तदेव पुनरुद्धृत्य अग्निबीजोर्ध्ववासवम् ॥ ६ ॥  
  
रजनीका चतुर्थं तु वासवस्य तृतीयकम् ।  
वरुणस्य तृतीयं तु वासवेन समन्वितम् ॥ ७ ॥  
  
वज्राद्द्वितीयसंयुक्तं वरुणस्य तु पञ्चमम् ॥ ८ ॥  
  
पुरुहूतद्वितीयं तु महेशस्य तु पञ्चमम् ।  
वासवस्य चतुर्थं तु शङ्करान्यमतः परम् ॥ ९ ॥  
  
गदायास्तु चतुर्थेन युतं वज्रेण संयुतम् ।  
सोमस्यैव द्वितीयं तु षोडशेन समन्वितम् ॥ १० ॥  
  
शूलात्तृतीयं वज्रं च सोमस्यैव चतुर्थकम् ।  
  
पवनस्य चतुर्थं तु देवेन्द्रात्तु षडक्षरम् ।  
वरुणापति सङ्ग्राह्य चक्रस्यान्तेन संयुतम् ॥ १२ ॥  
  
मङ्ग्नास्य पञ्चमं ग्राह्य अनिलस्य तृतीयकम् ।  
गदावायोस्तुकं द्वितीय स्थानेन समन्वितम् ॥ १३ ॥  
  
ईशानस्य चतुर्थेन वायुपञ्चक्रयोजितम् ।  
पुरुहूतद्वितीयं तु पूर्वोक्तेन समन्वितम् ॥ १४ ॥  
  
प्। २५५)  
  
पर्जन्यस्य चतुर्थं तु वासवस्य द्वितीयकम् ।  
मारुताद्यं समुद्धृत्य चक्रामुद्रा * * * * ॥ १५ ॥  
  
वरुणाद्यं समुद्धृत्य वासवत्रय संयुतम् ।  
मारुतस्य द्वितीयान्तं वह्नावासव संयुतम् ॥ १६ ॥  
  
अग्निबीजाद्यकं कुर्याच्छूलस्यैव चतुर्थकम् ।  
अनिलस्य पञ्चमेनैव वासवस्य द्वितीयकम् ॥ १७ ॥  
  
धनदस्य चतुर्थेन युक्तं चक्रत्रयोदशम् ॥ १८ ॥  
  
मरुतः पञ्चमं ग्राह्य वासवैकादशेन तु ।  
शङ्करस्य द्वितीयान्तं वरुणाद्येन संयुतम् ॥ १९ ॥  
  
चक्रस्य पञ्चबीजेन युक्तं पूर्वोक्तमक्षरम् ।  
द्वितीयान्तवासवस्यान्तं वासवस्य त्रयोदशम् ॥ २० ॥  
  
चन्द्रान्तं प्रक्तहरयु * एवज्ञ समन्वितम् ।  
सोमान्तं तु दशान्तेन पवनस्य चतुर्थकम् ॥ २१ ॥  
  
सोमाद्येन समायुक्तं षोडशेन समन्वितम् ।  
ईशानस्य तृतीयं तु वासवेन समन्वितम् ॥ २२ ॥  
  
होमबीजाच्चतुर्थं तु तदेव पुनरुद्धरेत् ।  
वह्निबीजोर्ध्व * * * द्वासवेन समन्वितम् ॥ २३ ॥  
  
शि * * * नां चैवस्तद् * * * वह्निबीजकम् ।  
एकादशेन संयुक्तं मारुतस्य चतुर्थकम् ॥ २४ ॥  
  
प्। २५६)  
  
कुबेरेण समायुक्तं द्वादशान्तेन संयुतम् ।  
जलाधिप चतुर्थान्तं वासवेन्नं समन्वितम् ॥ २५ ॥  
  
ईशानस्य तृतीयं तु वास * * * शान्तकम् ॥ २६ ॥  
  
कुबेरान्तं वात् पञ्चवरुणान्तमुद्धरेत् ।  
वह्निबीज समायुक्तं वासवेन समन्वितम् ॥ २७ ॥  
  
कौबेरान्तं समुद्धृत्य वासवस्य तु षष्ठकम् ।  
अनिलं तु समुद्धृत्य वासवैकादशेन तु ॥ २८ ॥  
  
अनिल * * * हृत्य कुबेरं चाथ योजयेत् ।  
षोडशेन समायुक्तं घोरं सर्वार्थकामदम् ॥ २९ ॥  
  
द्वादशान्तं समुद्धृत्य पञ्चादश समन्वितम् ।  
धनदस्य च चतुर्थं तु वज्रान्तेन समन्वितम् ॥ ३० ॥  
  
अनिलात्पञ्चमं ग्राह्य वासवेन समन्वितम् ।  
वरुणान्तं समुद्धृत्य वासवैकादशेन च ॥ ३१ ॥  
  
इन्द्रस्यैव तु वज्रान्ते * * * न समन्वितम् ।  
गदायुधं समुद्धृत्य वासवेन समन्वितम् ॥ ३२ ॥  
  
वरुणात्पञ्चमं ग्राह्य वज्रेणैव समन्वितम् ।  
  
पवनं गृह्य * * * * * न्ते नैव भूषितम् ॥ ३३ ॥  
  
उपैशान्तं समुद्धृत्य गदादेकादशेन च ।  
शूलस्यान्तं समुद्धृत्य खड्गान्तस्यादधस्ततः ॥ ३४ ॥  
  
प्। २५७)  
  
वज्रान्ते तु समं भिन्नं कुबेरं वासवान्वितम् ।  
वरुणस्य पञ्चमं गृह्य वासवेन समन्वितम् ॥ ३५ ॥  
  
पवनस्य पञ्चमं पश्चाद् वायव्यस्य त्रयोदश ।  
गदान्तान्तां समुद्धृत्य वज्रपञ्चमभूषितम् ॥ ३६ ॥  
  
पाशान्तान्तं समुद्धृत्य वह्नयस्तात्सुभूषितम् ।  
वज्रान्तेन तु संयुक्तं गदावासव संयुतम् ॥ ३७ ॥  
  
वरुणस्य पञ्चमं पश्चाद् वज्रेणैव समायुतम् ।  
पवनस्य पञ्चमं ग्राह्य षोडशेन समायुतम् ॥ ३८ ॥  
  
अग्नाद्यभि समुद्धृत्य वज्रान्तेन सुभूषितम् ।  
सोमान्तान्तं समुद्धृत्य वज्रान्तेन समन्वितम् ॥ ३९ ॥  
  
चन्द्राद्यं तु समुद्धृत्य वासवेन समन्वितम् ।  
ईशस्य पञ्चमं ग्राह्य वज्रेणैव समन्वितम् ॥ ४० ॥  
  
पवनस्य पञ्चमं ग्राह्य षोडशेन समायुतम् ।  
वह्निं चैव समुद्धृत्य वासवेन समन्वितम् ॥ ४१ ॥  
  
गदान्तं च समुद्धृत्य वज्रेणैव समायुतम् ।  
कुबेरस्य चतुर्थं तु * व तस्य तृतीयकम् ॥ ४२ ॥  
  
वह्निबीजं समुद्धृत्य वासवेन समन्वितम् ।  
चन्द्रान्तं तु समुद्धृत्य चक्रेणैव समायुतम् ॥ ४३ ॥  
  
प्। २५८)  
  
निर्-ऋतेः पञ्चमं गृह्य वज्रान्तेन समायुतम् ।  
कुबेरान्तं समुद्धृत्य इन्द्राद्येन समायुतम् ॥ ४४ ॥  
  
पवनस्य पञ्चमं पश्चात् वासवस्य त्रयोदश ।  
अङ्कुशस्य तृतीयं तु वज्रेणैव समायुतम् ॥ ४५ ॥  
  
कुबेरान्तं समुद्धृत्य इन्द्राद्येन समायुतम् ।  
चन्द्रस्यैव चतुर्थं तु वज्रान्तेन समायुतम् ॥ ४६ ॥  
  
कृशानुं च समुद्धृत्य वज्रेणैव समायुतम् ।  
कुबेरान्तं वासवेनैव खड्गं चैव तु पञ्चमम् ॥ ४७ ॥  
  
वज्रान्तेन समायुक्तं गदा वासव संयुतम् ।  
पाशस्य पञ्चमं ग्राह्य वासवेन समन्वितम् ॥ ४८ ॥  
  
मारुतं तु समुद्धृत्य अग्निबीजमथोच्यते ।  
वासवेन समायुक्तं वायुपञ्चममेव च ॥ ४९ ॥  
  
वासवेन समायुक्तं पाशान्तं वज्रसंयुतम् ।  
वरुणस्य पञ्चमं पश्चाद् वज्रेणैव समायुतम् ॥ ५० ॥  
  
पवनस्य पञ्चमं प्रोक्तं षोडशेन समन्वितम् ।  
ईशानान्तं समुद्धृत्य वज्रेणैव विभूषितम् ॥ ५१ ॥  
  
धनदस्य चतुर्थं तु बीजं पुनरेव तु ।  
अग्निबीजं ततोर्ध्वं तु वासवेन समायुतम् ॥ ५२ ॥  
  
वायुपञ्चममुद्धृत्य द्वादशान्तेन संयुतम् ।  
अनलस्य पञ्चमं पश्चाद् वज्रेणैव समायुतम् ॥ ५३ ॥  
  
प्। २५९)  
  
पाशस्य पञ्चमं प्रोक्तं द्वादशान्तेन संयुतम् ।  
पवनस्य चतुर्थं तु वासवेन समन्वितम् ॥ ५४ ॥  
  
धनदस्य चतुर्थं तु षोडशस्वरसंयुतम् ।  
सद्यादीशानां च धर्मकामार्थमोक्षदम् ॥ ५५ ॥  
  
ब्रह्मोद्धारमिदं प्रोक्तं विजयं मण्डलं शृणु ॥ ५५ � ॥  
  
इति वीरतन्त्रे ब्रह्मोद्धारविधिरेकोनषष्टितमः पटलः ॥ ५९ ॥  
  
  
प्रणम्य शिरसा देवं पृच्छति स्म पितामहः ।  
विजयमण्डलमेवं तु ब्रूहि मे शशिभूषण ! ॥ १ ॥  
  
ईश्वरः ॥  
  
विजयं मण्डलं वक्ष्ये सर्वपापहरं परम् ।  
सर्वपूजाफलं चैव सर्वयज्ञ पितामह ! ॥ २ ॥  
  
जयदं सर्वदेवानां विजयं जयमण्डलम् ।  
सृष्टुवनामनुष्ठाभिः ब्रह्मणः पददायिका ॥ ३ ॥  
  
विष्णु द्वितीयमाश्रित्य विष्णुशक्तिसमन्विता ।  
विजयापतिमनुषुभिः सर्वानिस्य साधनम् ॥ ४ ॥  
  
तस्मात्सर्वप्रयत्नेन नराणां दापयेद्बुधः ।  
विप्रक्षत्रियविट्छूद्रैरन्यजातिस्तु वर्जयेत् ॥ ५ ॥  
  
आर्द्रायां चैव नक्षत्रे मण्डले तत्र निक्षिपेत् ।  
पञ्चगव्येन संस्नाप्य महा हविर्निवेदयेत् ॥ ६ ॥  
  
प्। २६०)  
  
आचार्य स्यानुकूलं च ब्रह्म मण्डलकं लिखेत् ।  
प्रासादस्य पुरोभागे गोमयेनानुलेपयेत् ॥ ७ ॥  
  
ब्रह्मणो द्वादशाङ्गुल्यं क्षत्रियस्य दशाङ्गुलम् ।  
वैश्यस्याष्टाङ्गुलं चैव शूद्राणां च षडङ्गुलम् ॥ ८ ॥  
  
तत्तज्जातिस्त्रियां चैव अङ्गुलां गुलहीनकम् ।  
मण्डलं तत्र मध्ये तु पदपुष्पं तु विन्यसेत् ॥ ९ ॥  
  
प्रपां कृत्वा विशेषेण चन्द्रबिम्बं प्रभावतः ।  
मण्डलं तत्र विन्यस्य सहस्रं वा तदर्धकम् ॥ १० ॥  
  
आचार्यस्य जनानां च ताम्बूलं दापयेत् पृथक् ।  
नित्यं त्रिंशपश्चतमा वाष्टोत्तरं शतम् ॥ ११ ॥  
  
पूर्वेद्युर्लक्षणैर्युक्तं मण्डलं शिवसन्निधौ ।  
एवं संवत्सरं कृत्वा पूर्वरुक्षं समुद्धरेत् ॥ १२ ॥  
  
संवत्सरत्रयं वापि षञ्च षट्सप्त चाष्टधा ।  
यथा श्रद्धानुकालस्य नित्यं मण्डलपूजनम् ॥ १३ ॥  
  
कुण्डलान्तात्तदूर्ध्वे तु अङ्कुरार्पणमुत्तमम् ।  
पालिका घटिका चैव शरावं च यथाक्रमम् ॥ १४ ॥  
  
कुम्भवर्धनया युक्तं स्थण्डिलं तु तदूर्ध्वकम् ।  
अष्टद्रोणेन शालीनां तदर्धं तण्डुलं भवेत् ॥ १५ ॥  
  
तदर्धं तु तिलं कुर्यात्सप्तबीजं रसाङ्गुलम् ।  
अङ्कुरानर्पयित्वा तु ज्वलद्भिर्दीपसंयुतम् ॥ १६ ॥  
  
प्। २६१)  
  
उत्तमं तु त्रिसन्ध्यायां मध्यमं तु द्विसन्धिकम् ।  
अधमं चैकसन्ध्यायां नित्यं दीपसमायुतम् ॥ १७ ॥  
  
एवं सोमार्क पूर्वं मूलबेरं तु चार्चयेत् ।  
एवं सप्तदिनं कुर्याद् रात्रौ चैवाधिवासयेत् ॥ १८ ॥  
  
प्रासादस्याग्रतः कुर्यान्मण्डपं चतुरश्रकम् ।  
षोडशस्तम्भसंयुक्तं चतुर्द्वार समन्वितम् ॥ १९ ॥  
  
पुण्याहं कारयेत्तत्र अधिवासनमारभेत् ।  
उमा महेशकुम्भं तु मूल बिम्बं तु पूजयेत् ॥ २० ॥  
  
कौतुकं बन्धयेत्तत्र अधिवासनमेव वा ।  
स्थण्डिलं तु तदूर्ध्वे तु कुम्भं चैव तु विन्यसेत् ॥ २१ ॥  
  
गन्धद्रव्य समायुक्तं माल्याढ्यं कुम्भपूरिते ।  
उशीरं चन्दनं चैव कर्पूरं चैव कुङ्कुमम् ॥ २२ ॥  
  
एलालवङ्गकोष्ठत्वक् एतैर्लोढ्य सुपूजयेत् ।  
होमयेत्तु विशेषेण सर्वद्रव्य समायुतम् ॥ २३ ॥  
  
स्थापयेत्कुम्भकांस्तत्र सवस्त्रान्सहिरण्यकान् ।  
स सूत्र कूर्चसंयुक्तं पूजयेत्तु विशेषतः ॥ २४ ॥  
  
पूजान्ते तु हविः कुर्यान्मूलबेरं तु चार्चनम् ।  
प्रभाते विमले कुर्यात्स्नानं कृत्वा तु देशिकः ॥ २५ ॥  
  
विशेषात्पूजनं कुर्यात्सर्वातोद्य समायुतम् ।  
नृत्तगेयसमायुक्तं स्तोत्रमङ्गलवाचकैः ॥ २६ ॥  
  
प्। २६२)  
  
जयशब्दं समुच्चार्य हरशब्दसमाकुलैः ।  
स्नपनं तु ततः कुर्याद्यथा शास्त्रोक्तमार्गतः ॥ २७ ॥  
  
स्नपनान्ते हविः कुर्यान्महाहविर्निवेदयेत् ।  
देवानां स्वर्णपट्टं तु उमाहे मत्स्य मङ्गलम् ॥ २८ ॥  
  
पट्टगोलकसंयुक्तं मूलबिम्बं विशेषतः ।  
स्थलिका दण्डिघण्टा च महाघण्टां तु दापयेत् ॥ २९ ॥  
  
वस्त्रं नमनि संयुक्तं दापयेत्तु शिवं तथा ।  
सप्तमण्डलमालिख्य सप्तलोकान्सुपूजयेत् ॥ ३० ॥  
  
मण्डलाद्दर्शनं कृत्वा व्रतनारीं च नारिणाम् ।  
मण्डलं तु पृथक्कुर्यात् प्रत्येकं प्रस्थशालिना ॥ ३१ ॥  
  
व्रीहि पर्वतमेवं तु नीलपर्वतमेव वा ।  
स्वर्णपर्वतमेवं तु लवणं पर्वमेव वा ॥ ३२ ॥  
  
आर्हकं पर्वतं कुर्यान् माषपर्वतमेव वा ।  
मुद्गपर्वतमेवं तु सप्तपर्वतमेव वा ॥ ३३ ॥  
  
पर्वतानां तु दृष्ट्या तु पृतनारीत्वनामभिः ।  
आचार्यं पूजयेत्पूर्वं वस्त्राङ्गुलीयकादिभिः ॥ ३४ ॥  
  
अधमं त्वेकनिष्कं तु मध्यमं तु द्विनिष्ककम् ।  
उत्तमं तु त्रिनिष्कं तु आचार्यस्य तु दक्षिणा ॥ ३५ ॥  
  
परिचारकानां सर्वेषां वस्त्रदानं तु दापयेत् ।  
सर्वं माहेश्वरैर्युक्तं बाहुजानां तु पूजयेत् ॥ ३६ ॥  
  
प्। २६३)  
  
चण्डेश्वरस्य दद्यात्तु पूजयेत्तु विशेषतः ।  
वस्त्रं धान्यं च ताम्बूलं चन्दनं दापयेत्तदा ॥ ३७ ॥  
  
तत्सन्निधौ जनान्सर्वान्नारी नाम तु दापये तु ।  
सर्वानमावृतं कुर्यात्तद्गृहं प्रविशेत्ततः ॥ ३८ ॥  
  
आचण्डालादि सर्वेषामन्न पानं च दापयेत् ।  
आर्द्रायां चैव नक्षत्रे देवेशं पूजयेत्ततः ॥ ३९ ॥  
  
एवं यः कुरुते नारी शिवलोकं स गच्छति ।  
कुलैकविंशमुद्धृत्य शिवलोकं स गच्छति ॥ ४० ॥  
  
इति वीरतन्त्रे विजयमण्डलविधिः षष्टितमः पटलः ॥ ६० ॥  
  
पितामहः ॥  
  
लिङ्गस्य लक्षणं सम्यक् प्रतिष्ठाविधिमेव वा ।  
तत्सर्वं ब्रूहि मे नाथ ! श्रोतुमिच्छाम्यहं प्रभो ॥ १ ॥  
  
ईश्वरः ॥  
  
अथ वक्ष्यामि ते ब्रह्मन् लिङ्गलक्षणमुत्तमम् ।  
शैलजं रत्नजं चैव धातुजं दारुजं तथा ॥ २ ॥  
  
मृण्मयं क्षणिकं चेति षड्विधं लिङ्गमुच्यते ।  
चतुर्विधं तु शैलं स्यात्सप्तधा रत्नजं तथा ॥ ३ ॥  
  
अष्टधा धातुजं प्रोक्तं दारुजं षोडशोच्यते ।  
मृण्मयं द्विविधं प्रोक्तं क्षणिकं सप्तधोच्यते ॥ ४ ॥  
  
प्। २६४)  
  
श्वेतं रक्तं तथा पीतं कृष्णं चैव चतुर्विधम् ।  
शैलजं लिङ्गमाख्यातं द्रव्यस्य लक्षणमुच्यते ॥ ५ ॥  
  
गोक्षीरसन्निभं चैव शङ्खकुन्देन्दुसन्निभम् ।  
सुश्वेतं च समाख्यातं जयदं लक्षणान्वितम् ॥ ६ ॥  
  
पीतं सुवर्ण सदृशं रजनी चूर्णसन्निभम् ।  
शिलालक्षण संयुक्तं धनधान्य सुखप्रदम् ॥ ७ ॥  
  
माषगुग्गुलु सङ्काशं महिषाक्षनिभं तथा ।  
भृङ्गमुद्गसमाकारं पूज * * करी स्मृता ॥ ८ ॥  
  
शिला कृष्णा तु सर्वेषां सर्वसिद्धिप्रदायिका ।  
विप्रक्षत्रियवैश्यानाम् अपि धान्यसमृद्धिदा ॥ ९ ॥  
  
द्विजानां च नृपाणां च शिलारक्ता जयप्रदा ।  
श्वेता प्रातिपदा प्रोक्ता ब्राह्मणानां विशेषतः ॥ १० ॥  
  
माणिक्यं च प्रवालं च वैडूर्यं स्फटिकं तथा ।  
मरकतं पुष्परागं च नीलं चैव तु रत्नजा ॥ ११ ॥  
  
माणिक्यं श्रीप्रदं प्रोक्तं प्रवालं वश्यकारणम् ।  
आकर्षणे तु वैडूर्यं स्फटिकं पुत्रवृद्धिदम् ॥ १२ ॥  
  
विद्वेषं मरकतं कुर्यात् स्तम्भनं पुष्परागकम् ।  
नी * * * रणे कार्ये रत्नजानां फलं भवेत् ॥ १३ ॥  
  
हेमं च श्रीप्रदं प्रोक्तं रौप्यं राज्यप्रदायकम् ।  
ताम्रं पुत्रसमृद्ध्यर्थं कांस्यं विद्वेषकारकम् ॥ १४ ॥  
  
प्। २६५)  
  
प्रोच्चाटने चारकूटम् आयसं क्षयकारकम् ।  
सीसकं रोगकरणं * * मायुष्यवर्धनम् ॥ १५ ॥  
  
एवं धातुमयं प्रोक्तं ततो दारुजमुच्यते ।  
देवदारु शमीवृक्षं पिप्पलं चन्दनं तथा ॥ १६ ॥  
  
आसनं खदिरं चैव बकुली शिंशुपा तथा ।  
मधूकपद्मडुण्डूक कर्णिकारस्तथैव च ॥ १७ ॥  
  
तिन्दुको * * का चैव प्लक्षोदुम्बरकस्तथा ।  
एते वर्गास्तु चत्वारो द्विजातिक्रमयोगतः ॥ १८ ॥  
  
मृण्मयं द्विविधं प्रोक्तं पक्वापक्वप्रभेदतः ।  
सैकतं गोमयं चान्नं पैष्टं गौलं फलं तथा ॥ १९ ॥  
  
नवनीतं च सप्तैते क्षणिकाः समुदाहृताः ।  
सैकतं मोक्षकामानां गोमयं रोगनाशनम् ॥ २० ॥  
  
अन्नमन्नाद्यकामस्य पैष्टं पुष्टि प्रदायकम् ।  
गौलं प्रीतिप्रदं प्रोक्तं फलमिष्टार्थ सिद्धिदम् ॥ २१ ॥  
  
ह्लादं तु नवनीतं च क्षणिकानां फलं भवेत् ।  
क्षणिकानां तु लिङ्गानां न कुर्यात्पीठबन्धनम् ॥ २२ ॥  
  
प्रयाणकाशक्र नानान्तु शुभाशुभपरीक्षकाः ॥ २२ � ॥  
  
विप्रस्य कन्या गजचित्रमांसं  
सम्पूर्णकुम्भं च फलं प्रदीपम् ।  
सितं च पुष्पं दधि गो वृषाश्च  
ध्वजं च भेरी मुरजं शुभानि ॥ २३ � ॥  
  
प्। २६६)  
  
रिक्तकुम्भशवकेशविकीणाऽमङ्गली च खर प्रेतकरूपम् ।  
सर्वशत्रु पतिताक्षय पीडा यात्रगशुभं सतता ॥ २४ � ॥  
  
सुनिमित्तं भवेद्गच्छेद् दुर्निमित्तमहे स्थितिः ॥ २५ ॥  
  
आचार्यः शिल्पिभिश्चैव वस्त्राभरणभूषितः ।  
यस्मिन्देशे तथा कृत्वा प्राङ्मुखः स पथि स्थितः ॥ २६ ॥  
  
ततः प्रदक्षिणीकृत्य दोषादोषौ परीक्षयेत् ।  
याततपास्थिगन्धांश्च सङ्क्षिन्नाक्षर वारिणि ॥ २७ ॥  
  
दुस्थानस्थांश्च सुस्थांश्च क्रमान्तर नियोजिता ।  
वक्राश्चर्कराप्यं च क इक्षां झर्झरीदरीम् ॥ २८ ॥  
  
रेखा बिन्दुकलङ्कांश्च वर्जयेत्तु शिलां बुधः ।  
सूत्र पादवदाकारो रेखामिव त्रिधा स्मृता ॥ २९ ॥  
  
खर्जूर पत्र सदृशाद् ऊर्ध्वस्तं समन्वितम् ।  
वेणुङ्करवदाकारं लूतापादसमायुता ॥ ३० ॥  
  
इक्षोरग्रसमाकारा हिरिका पञ्चधा स्मृता ।  
कलङ्क कृष्णरोगाभं कृष्णाभूक सन्निभम् ॥ ३१ ॥  
  
शिखि पञ्च समाकारं कलिकं त्रिविधं भवेत् ।  
त्रासं स्फटिकसङ्काशं शुक्तिभ्यान्नरसन्निभा ॥ ३२ ॥  
  
त्रासोपविविधो ज्ञेयो चतुर्थं बिन्दुरुच्यते ।  
जम्बूफलसमाकारा स्नानचूच्चकसन्निभा ॥ ३३ ॥  
  
बिन्दुरेखा समाख्यातं विमलं त्रिविधमुच्यते ।  
विमलं हेमसदृशं कांस्यं लोहस्य सन्निभम् ॥ ३४ ॥  
  
प्। २६७)  
  
दरी कूपासमाकारा सर्वदोषकरा भवेत् ।  
कृष्णे कृष्णानि नश्यन्ति श्वेते कृष्ण सुगन्धिता ॥ ३५ ॥  
  
भिरिका कृष्णशैले तु सितवर्णेन दर्शिता ।  
खर्जूरपत्र * * * दूर्वास्तम्बाकृतिः शुभा ॥ ३६ ॥  
  
कन्याकृत न गृह्णाति धान्यगोनाशनाय च ।  
कालकं रोगदं ज्ञेयं त्रासरं राष्ट्रवर्धनम् ॥ ३७ ॥  
  
बिन्दुना पुत्रनाशः स्याद् विमलाः सर्वदुःखिताः ।  
दरी विनाशयोर्धान्यं हन्ति तन्मले * * * ॥ ३८ ॥  
  
एवं परीक्ष्य बहुधा कर्तव्यं लक्षणान्वितम् ।  
एकवर्णाशिला ग्राह्या भुक्तिमुक्तिप्रदायिका ॥ ३९ ॥  
  
गृह्यते बहुवर्णा चेत् सर्वदोषकरा भवेत् ।  
स्त्रीपुं नपुंसका शैला बाला वृद्धा तु मध्यमा ॥ ४० ॥  
  
सुभेदै * * त्रिभेदैर्लक्षयित्वा तु लक्षणम् ।  
घण्टाशब्दात्तु पुल्लिङ्गाः स्वरहीना नपुंसकाः ॥ ४१ ॥  
  
तालशब्दः शिलायां तु या शिला युवति स्मृता ।  
दीर्घशब्दत या वृद्धा हृस्वा बाला इति स्मृताः ॥ ४२ ॥  
  
पुल्लिङ्गेन भवेल्लिङ्गं लिङ्गं पिण्डिका भवेत् ।  
पादाधानशिलां कुर्यान्नपुंसकेन विशेषतः ॥ ४३ ॥  
  
प्रासादस्य वशाल्लिङ्गं लिङ्गमानेन हर्म्यकम् ।  
यस्यगर्भ गृहार्धं तु लिङ्गं कन्यसमुच्यते ॥ ४४ ॥  
  
प्। ३६८)  
  
नवभागं तु पञ्चांशं मध्यमं लिङ्गमुच्यते ।  
पञ्चभागं त्रिभागं तु उत्तमं लिङ्गमुच्यते ॥ ४५ ॥  
  
रत्नलोहं विशेषेण ब्राह्मणादिक्रमान्न्यसेत् ।  
श्रीप्रदं चैव सौवर्णं राजतं राज्यदं भवेत् ॥ ४६ ॥  
  
ताम्रं पुत्रप्रदं ज्ञेयं कांस्यं वै पुष्टिकारणम् ।  
रोगनाशमिदं ज्ञेयं पैत्तलं लिङ्गमुच्यते ॥ ४७ ॥  
  
श्वभ्रेणरंह्लितं कृत्वा कर्तव्या चेद्विनाशनम् ।  
अङ्गुल्यादीव तस्यान्तं सर्वेषां जातिरुच्यते ॥ ४८ ॥  
  
रत्नलिङ्गं प्रवक्ष्यामि शृणुष्व चतुरानन ! ।  
स्फटिकं मरकतं चैव माणिक्यं पद्मरागकम् ॥ ४९ ॥  
  
मौक्तिकं च तथानीलं वैडूर्यं च प्रवालकम् ।  
इन्द्रनीलं पुष्परागं वज्रं चैव तु कारयेत् ॥ ५० ॥  
  
(निर्दोषं रत्नसंयुक्तं तथा लाभं तु पूजितम्) ।  
स्वयोनिं पौष्टिकं ज्ञेयम् अन्योक्तं मोक्षकामदम् ॥ ५१ ॥  
  
वज्राणां चैव सर्वेषां स्वप्रमाणेन कारयेत् ।  
रत्नानां चैव सर्वेषां धातुजं पीठमुच्यते ॥ ५२ ॥  
  
गोपुरं च चतुर्भागं श्वभ्रमेकांशतत्समम् ।  
लिङ्गतारत्रिभागं तु पीठविस्तारमुच्यते ॥ ५३ ॥  
  
पीठतारत्रिभागैकं गोमुखस्य तु दीर्घकम् ।  
वृत्तं वा चतुरश्रं वा षोडशांशेन भाजितम् ॥ ५४ ॥  
  
प्। २६९)  
  
घृतवारिं तु चैकांशम् अध्यर्धांशेन पट्टिका ।  
पद्मतुण्डं चतुर्थांशं द्वयंशं वलयं भवेत् ॥ ५५ ॥  
  
अधः पद्मं तु पञ्चांशम् अध्यर्धांशेन पट्टिका ।  
एवं पीठं समाख्यातं स्त्वानां फलमुच्यते ॥ ५६ ॥  
  
स्फटिकं पुत्रवृद्धिः स्यान्मरकतं पुष्टिदं भवेत् ।  
माणिक्यं मुक्तिदं ज्ञेयं पद्मरागं धनार्थकम् ॥ ५७ ॥  
  
मौक्तिकं धनलाभं तु सर्वसिद्धिस्तु नीलकम् ।  
वैडूर्यमायुर्वृद्धिः स्याद्राष्ट्रवश्यं प्रवालकम् ॥ ५८ ॥  
  
स्तम्भनं पुष्परागं च आकर्षणं तु वज्रकम् ।  
एवमेव क्रमेणैव ज्ञेयं रत्नस्य लक्षणम् ॥ ५९ ॥  
  
बाणलिङ्गस्य विप्रेन्द्र ! सुप्रमाणेन कारयेत् ।  
एवं द्विविधमाख्यातं चलस्थापनकं शृणु ॥ ६० ॥  
  
रोहिण्यां च पुनवस्वे पुष्ये मृगशिरस्यथ ।  
हस्ता च रेवती चैव स्वाती चैव त्रिरुत्तरा ॥ ६१ ॥  
  
स्थिरराशौ तु कर्तव्यम् उभयोर्वाथ कल्पयेत् ।  
प्रासादस्याग्रतः कुर्यान्मण्डपं चतुरश्रकम् ॥ ६२ ॥  
  
षोडश स्तम्भ संयुक्तं गोमयेनानु लेपयेत् ।  
शालिनास्थण्डिलं कृत्वा तस्योर्ध्वे पालिका न्यसेत् ॥ ६३ ॥  
  
चतुर्दिक्षु च विप्रेन्द्र ! पालिका विन्यसेत्क्रमात् ।  
नवाहैर्वापि सप्ताहैः पञ्चाहैर्वा विशेषतः ॥ ६४ ॥  
  
प्। २७०)  
  
अङ्कुरार्ण्यर्पयेत् पूर्वं पूर्वोक्तविधिना सह ।  
प्रतिष्ठा मण्टपं कृत्वा पूर्वकल्पं तु वित्तमः ॥ ६५ ॥  
  
नदीतीरेऽथ काष्ठे वा पर्वते वा विशेषतः ।  
उद्याने शुद्धदेशे तु गृहे वापि विशेषतः ॥ ६६ ॥  
  
त्रिहस्तं पञ्चहस्तं वा सप्तहस्तमथापि वा ।  
षोडशस्तम्भ संयुक्तं मध्यमे वेदिका भवेत् ॥ ६७ ॥  
  
चतुर्दिक्षु च ईशान्यां कुण्डं कुर्यात्तु देशिकः ।  
यावदश्रं भवेत्पीठं तावदश्रं तु कुण्डकम् ॥ ६८ ॥  
  
वृत्तपीठस्य लिङ्गस्य वृत्तकुण्डमिहोच्यते ।  
मण्टपं भूषयेद्विद्वान् पूर्वोक्तेन विधानतः ॥ ६९ ॥  
  
प्रतिमां क्षालयेत्तत्रः पञ्चगव्येन देशिकः ।  
पुष्पमाल्यैरलं कृत्य कुर्याद्ग्रामप्रदक्षिणम् ॥ ७० ॥  
  
विमानप्रदक्षिणं वाथ कर्तव्यं देशिकोत्तमः ।  
प्रविशेन्मण्टपं तत्र जले चैवाधिवासयेत् ॥ ७१ ॥  
  
पूर्वादीशानपर्यन्तं कलशानष्ट विन्यसेत् ।  
सवस्त्रान्सहिरण्यांश्च विद्येश्वर समन्वितान् ॥ ७२ ॥  
  
लोकपालबलिं दद्यात् तत्तन्मन्त्रेण देशिकः ।  
जलादुत्तीर्य पूर्वेद्युः लिङ्गं प्रक्षालयेत्ततः ॥ ७३ ॥  
  
प्रविश्य मण्टपं तत्र पञ्चगव्येन स्नापयेत् ।  
शुद्धिं कृत्वा विशेषेण पुण्याहं वाचयेत्ततः ॥ ७४ ॥  
  
प्। २७१)  
  
वेदि मध्ये न्यसेच्छालीन् अष्टद्रोण समन्वितम् ।  
तदर्धं तण्डुलं न्यस्य तण्डुलार्धं तिलं न्यसेत् ॥ ७५ ॥  
  
पद्ममष्टदलं लिख्य दर्भैश्चैव परिस्तरेत् ।  
शयनं पञ्चधा कल्प्य यथा पूर्वोक्तमार्गतः ॥ ७६ ॥  
  
अण्डजं चैव विप्रेन्द्र ! पक्षिणां पिञ्छ सम्भवम् ।  
मुण्डजं तु दुकूलं वा कार्पासिकमथापि वा ॥ ७७ ॥  
  
रत्नकम्बलमेवोक्तं रोमजं तु विधीयते ।  
वृक्षत्वचाच कर्तव्यं चर्मजं तु विधीयते ॥ ७८ ॥  
  
वामजं चैवं विप्रेन्द्र ! कुशेनैव तु कारयेत् ।  
शयने शाययेद्देवं प्रासादेन तु मन्त्रतः ॥ ७९ ॥  
  
सर्वगन्धं समालोढ्य लेपयेल्लिङ्गमेव च ।  
प्राकारं पश्चिमे पीठं शयने शाययेद्धृदा ॥ ८० ॥  
  
नवकुम्भं समादाय सूत्रेण सह वेष्टयेत् ।  
शुद्धोदकेन सम्पूर्य शरावेण पिधाय च ॥ ८१ ॥  
  
लिङ्गाधिवासनात्पूर्वे तोरणानर्चयेद्धृदा ।  
द्वारकलशं विन्यस्य द्वारपालान्समर्चयेत् ॥ ८२ ॥  
  
इन्द्रादीशान पर्यन्तं लोकपालककुम्भकान् ।  
स्थापयेद्विधिना विप्र ! स्वस्वनाम्ना विशेषतः ॥ ८३ ॥  
  
ईशान्यां स्थापयेद्विप्र ! शिवकुम्भं च वर्धनीम् ।  
वर्धनीं गौरिबीजेन विन्यसेद्देशिकोत्तमः ॥ ८४ ॥  
  
प्। २७२)  
  
पूर्वादीशानपर्यन्तं विन्यसेदष्ट कुम्भकान् ।  
दशायुधं प्रकर्तव्यं स्वर्णेनैव तु देशिकः ॥ ८५ ॥  
  
कुम्भमध्ये विनिक्षिप्य अस्त्रमन्त्र समन्वितम् ।  
विद्येश्वरान्न्यसेत्तत्र स्वस्वनाम्ना च मन्त्रतः ॥ ८६ ॥  
  
गन्धैः पुष्पैश्च धूपैश्च दीपैश्चैव सुपूजयेत् ।  
नैवेद्यं पायसं दद्याद् हृदयेन तु मन्त्रतः ॥ ८७ ॥  
  
ततो होमं प्रकुर्वीत लक्षणेन समन्वितम् ।  
समिदाज्य चरुं लाजान्सर्षपांश्च यवांस्तिलान् ॥ ८८ ॥  
  
मुद्गमाषं च विप्रेन्द्र ! क्रमशो हूयते पुनः ।  
समिधो हीशमन्त्रेण पुरुषेणाज्यमेव च ॥ ८९ ॥  
  
अघोरेण चरुं हुत्वा लाजान्वामेन चैव हि ।  
सर्षपं सद्य मन्त्रेण हृदयेन यवं तथा ॥ ९० ॥  
  
तिलांस्तु शिरसा हुत्वा मुद्गं तु शिखया सह ।  
घृतमिक्षेतिं मन्त्रेण घृतं चैव तु हूयते ॥ ९१ ॥  
  
आपो राजेति मन्त्रेण चरुं हुत्वा तु देशिकः ।  
रात्रौ जागरणं तत्र स्वप्नानि च परीक्षयेत् ॥ ९२ ॥  
  
ततः प्रभाते विमले पूर्णाहुतिमथाचरेत् ।  
एकाग्निं वाथ पञ्चाग्निं कुर्याद्वै देशिकोत्तमः ॥ ९३ ॥  
  
वृद्धाग्निं देशिकेनैव कर्तव्यं होमकर्मणि ।  
होमं न कारयेद्विद्वान् समिदाज्य चरुं विना ॥ ९४ ॥  
  
प्। २७३)  
  
चित्तादींश्च जयादींश्च राष्ट्रभृच्चैव हूयते ।  
सर्वद्रव्य समायुक्तं हव्यवाहं समुच्चरन् ॥ ९५ ॥  
  
स्विष्टमग्नेति मन्त्रेण जुहुयात्तदनन्तरम् ।  
हुत्वान्ते तु यदस्येति जुहुयात्तु विशेषतः ॥ ९६ ॥  
  
लिङ्गमुत्थापयेत् पश्चात् स्नानवेद्यां च विन्यसेत् ।  
मन्त्रन्यासोक्तमार्गेण न्यासं कृत्वा ततो बुधः ॥ ९७ ॥  
  
स्नापयेच्छिवकुम्भं तु वर्धनीमपि पिण्डिकाम् ॥ ९८ ॥  
  
अनन्तादिशि खण्यन्तान्स्था पयेल्लिङ्गमूर्धनि ।  
स्नपनं कारयेत्तत्र शताष्टं पञ्चाशदेव तु ॥ ९९ ॥  
  
अभिषेकं क्रियाद्विद्वान्गन्ध पुष्पादिना ततः ।  
पञ्चवर्णहविर्दद्यात् ताम्बूलं दापयेत्ततः ॥ १०० ॥  
  
आचार्यं पूजयेत्पश्चान्मूर्तिपान्पूजयेत्ततः ।  
एवं यः कुरुते मर्त्यः शिवलोकमवाप्नुयात् ॥ १०१ ॥  
  
चललिङ्ग स्थापनं प्रोक्तमुमया सहितं शृणु ॥ १०१ � ॥  
  
इति वीरतन्त्रे चललिङ्ग प्रतिष्ठांविधिः एक षष्टितमः पटलः ॥ ६१ ॥  
  
शिवं प्रणम्य विधिवत् पर्यपृच्छत्पितामहः ।  
सृष्टिमूर्तिप्रतिष्ठां तु ब्रूहि मे परमेश्वर ! ॥ १ ॥  
  
प्। २७४)  
  
ईश्वरः ॥  
  
तत्सर्वमखिलं वक्ष्ये शृणुष्व चतुरानन ! ।  
उमास्कन्दहितं चैव सुखासनं तथैव च ॥ २ ॥  
  
कल्याणसुन्दरं चैव चन्द्रशेखरमेव च ।  
गङ्गाधरं च पञ्चैते सृष्टिरूपमिहोच्यते ॥ ३ ॥  
  
एतेषां स्थापनं वक्ष्ये लक्षणेन समन्वितम् ।  
प्रतिरूपसर्गं पूजा च तिष्ठा गति निवृत्ति च ॥ ४ ॥  
  
उमा पूजा ईश्वरो गृह्णाति यथा प्रतिष्ठा ।  
यमरोहिण्यादित्य पुष्येन्दु हस्त पौष्ण त्रिरुत्तरा ॥ ५ ॥  
  
स्वती च स्थापनेषूक्ता अष्टमे ग्रहवर्जिता ।  
स्थिरराशौ प्रकर्तव्यम् उभराशावथापि वा ॥ ६ ॥  
  
पूर्वोक्त विधिना चैव अङ्कुरार्पण मुच्यते ।  
प्रतिष्ठा नक्षत्र पूर्वे तु अङ्कुरानर्पयेत्ततः ॥ ७ ॥  
  
नवाहे चैव सप्ताहे पञ्चाहे वा विशेषतः ।  
प्रासादस्याग्रतश्चैव मण्डपं कारयेत्ततः ॥ ८ ॥  
  
पञ्चषट् सप्तहस्तं तु दशहस्तं तु मध्ययम् ।  
एकादश द्वादशकरं त्रयोदशकरं तथा ॥ ९ ॥  
  
दशपञ्चकरं वापि उत्तमत्रयमुच्यते ।  
ऋषिच्छन्दो देवतानां वक्ष्यामि सुरसत्तम ! ॥ १० ॥  
  
व्यासं चैव वसिष्ठं च जामदग्न्यं च काश्यपम् ।  
भारद्वाजो भृगुश्चैव तथाङ्गिरसगौतमाः ॥ ११ ॥  
  
प्। २७५)  
  
मण्टपानां क्रमाद्विप्र छन्दसं शृणु सुव्रत ! ।  
तृष्टुप् चानुष्टुप् च * * * * * प्रकृतिस्तथा ॥ १२ ॥  
  
जगती चत्वरी चैव अतिचत्वरिरेवं च ।  
उत्तमोत्तममेवं तु छन्दसानां विधीयते ॥ १३ ॥  
  
इन्द्रश्चाथ कुबेरश्च सोमश्च वरुणस्तथा ।  
विघ्नेशश्च कुबेरश्च ब्रह्मा विष्णुर्महेश्वरः ॥ १४ ॥  
  
एतेषां देवतानां तु मण्डपस्याधिदेवताः ।  
क्रमाद् ज्ञात्वा तु विप्रेन्द्र ! कारयेद्विधि पूर्वकम् ॥ १५ ॥  
  
स्तम्भं कृष्णशिला चैव अथवान्यशिलान्यपि ।  
दारुणा च प्रकर्तव्यं शिल्पिना लक्षणैर्युतम् ॥ १६ ॥  
  
बकुलं च शिरीषं च याज्ञिकं वृक्षमेव वा ।  
आसनं चापि वृक्षं वा क्रमुकं वैष्णवं तु वा ॥ १७ ॥  
  
पनसं नालिकेरं वा केत * * * * * ।  
अवक्रं निर्व्रणं चैव पुषकोटर वर्जितम् ॥ १८ ॥  
  
गात्रात्सङ्गृह्य यत्नेन पङ्क्तिमानमथोच्छ्रयम् ।  
कूटं वा मण्टपं वापि प्रपां वापि च कारयेत् ॥ १९ ॥  
  
क्रमुकं नालिकेरं वा आर्द्रशाखेन पातयेत् ।  
एवं वै मण्टपं कृत्वा मध्ये वेदिं तु कल्पयेत् ॥ २० ॥  
  
तस्यैव परितः कुण्डान् कल्पयेत्तु विशेषतः ।  
चतुरश्रार्धचन्द्रं च वृत्तं पद्मं तथैव च ॥ २१ ॥  
  
प्। २७६)  
  
पूर्वादीनि चतुर्दिक्षु कोणे योन्याकृतिर्भवेत् ।  
ईशान इन्द्रयोर्मध्ये षट्कोणमिति कथ्यते ॥ २२ ॥  
  
उमास्कन्दहितं प्रोक्तं स्कन्दकुण्डं विना कुरु ।  
उमासहितमेवोक्तम् एकासनस्थितेऽपि च ॥ २३ ॥  
  
सुखासीनस्य देवस्य कुण्डानां शृणु पद्मज ! ।  
चतुरश्रं च योनिं च त्रिकोइणं वृत्तमेव वा ॥ २४ ॥  
  
पञ्चाग्रं चैव पद्मं च अष्टाश्रं कल्पयेत्क्रमात् ।  
ईशान इन्द्रयोर्मध्ये सप्तकोणं तु कारयेत् ॥ २५ ॥  
  
सुखासनं मया प्रोक्तं कल्याणं च शृणुष्वथ ।  
पूर्वादीशाच्चतुर्दिक्षु वेदाश्रं कुण्डमुच्यते ॥ २६ ॥  
  
कोणेषु वृत्तकुण्डं च शिवाग्निं पञ्चकोणकम् ।  
कल्याण सुन्दरं प्रोक्तं चन्द्रशेखरमुच्यते ॥ २७ ॥  
  
चतुरश्रं धनुर्वृत्तं कुण्डं चैव चतुर्दिशि ।  
कोणेषु वृत्तकुण्डं तु शिवाग्निं चाष्टकोणकम् ॥ २८ ॥  
  
गङ्गाधरस्वरूपस्य कुण्डं वक्ष्यामि सुव्रत ! ।  
सुखासनवद्दिक्ष्वष्टौ शिवाग्निं चाष्टकोणकम् ॥ २९ ॥  
  
एतेषां देवतानां तु भिन्नासनमिहोच्यते ।  
एकासनस्थितादेव्या योन्याकारं विदिक्षु वै ॥ ३० ॥  
  
एवमेव क्रमेणैव कुण्डं कुर्यात्तु पद्मज ! ।  
वितानैश्चोर्ध्वमाच्छाद्य अष्टदिक्षु ध्वजान्न्यसेत् ॥ ३१ ॥  
  
प्। २७७)  
  
गजाजमहिषाः सिंह मत्स्यकृष्णाश्व गोवृषाः ।  
ध्वजमध्ये लिखित्वा तु अष्टदिक्षु च विन्यसेत् ॥ ३२ ॥  
  
प्रथमं रत्नविन्यासं द्वितीयं नयनमोक्षणम् ।  
तृतीयं प्रतिमाशुद्धिः चतुर्थं ग्रामप्रदक्षिणम् ॥ ३३ ॥  
  
जलाधिवासनं पञ्च षष्ठं वै मण्टपं ततः ।  
सप्तमं शयनं चैव अष्टमं होममेव च ॥ ३४ ॥  
  
नवमं दक्षिणादानं दशमं स्थापनं भवेत् ।  
दशरिमम्मिह प्रोक्तं तेषां भेदं शृणुष्वथ ॥ ३५ ॥  
  
पूर्वोक्तमण्टपे चैव सत्यकस्य पदेऽथवा ।  
गोमयालेपनं कृत्वा शालिना विकिरेत्ततः ॥ ३६ ॥  
  
शाल्यर्धतण्डुलं न्यस्य तण्डुलार्धं तिलं न्यसेत् ।  
परिस्तरेत्तु दर्भैश्च नववस्त्रेण छादितम् ॥ ३७ ॥  
  
तस्योपरि न्यसेत्पीठम् अवटं नव कारयेत् ।  
ब्राह्मिके तु न्यसेद्वज्रम् इन्द्रनीलं तु पूर्वतः ॥ ३८ ॥  
  
मरकतं वह्निदेशे तु वैडूर्यं दक्षिणे ततः ।  
नैर्-ऋत्यां पुष्परागं तु मौक्तिकं वारुणे न्यसेत् ॥ ३९ ॥  
  
वायव्यां स्फटिकं प्रोक्तं प्रवालं सौम्यदेशतः ।  
ईशान्यां तु महानीलम् एवं देवस्य विन्यसेत् ॥ ४० ॥  
  
देवीं चैव न कर्तव्यं रत्नन्यासं विशेषतः ।  
चतुर्दिक्षु च मध्ये च स्वर्णानि निक्षिपेत्ततः ॥ ४१ ॥  
  
प्। २७८)  
  
स्कन्दस्य हेमं विन्यस्य सुस्निग्धं कारयेत्ततः ।  
प्रतिमां क्षालयेत्तत्र आम्वेनं वारिणा पुनः ॥ ४२ ॥  
  
नयनं मोक्षणं कुर्यान् नेत्रद्वययुते दिने ।  
आदित्यस्य पदे चैव नेत्रमोक्षणमुच्यते ॥ ४३ ॥  
  
स्थण्डिलं कारयेत्तत्र अष्टद्रोणेन शालिना ।  
तण्डुलं च तदर्धं च तदर्धं तिलमेव च ॥ ४४ ॥  
  
तस्यो परिन्यसेद्वस्त्रं दर्भैश्चैव परिस्तरेत् ।  
उमा स्कन्दसहितं न्यस्य तस्योपरि विशेषतः ॥ ४५ ॥  
  
प्रच्छन्न पटसंयुक्तं पुण्याहं वाचयेत्ततः ।  
ताम्रपात्रेऽथवा कांस्ये मध्वाज्यं चैव निक्षिपेत् ॥ ४६ ॥  
  
स्वर्णेन सूचिना युक्तं प्रहरं तत्र विन्यसेत् ।  
अभितः कलशानष्टौ पूर्वादीशान्तं विन्यसेत् ॥ ४७ ॥  
  
शुद्धोदकेन सम्पूर्य ससूत्रान्वस्त्र संयुतान् ।  
ससूत्रान्सापिधानांश्च लोकपालाधिदेवतान् ॥ ४८ ॥  
  
शिल्पिना प्रहरेत्तत्र पक्ष्मरेखां विशेषतः ।  
कृष्णमण्डलमालिख्य ज्योतिर्मण्डलमालिखेत् ॥ ४९ ॥  
  
शिल्पिनं पूजयेत्तत्र पुण्याहं वाचयेत्तत्र ।  
सुवर्णनख संयुक्तं हेमदूर्वा समन्वितम् ॥ ५० ॥  
  
नेत्रमन्त्रमनु स्मृत्यं स्पर्शयेन्नेत्रमेव च ।  
अक्षिहोमं ततः कुर्यात् तस्याग्रे तु विशेषतः ॥ ५१ ॥  
  
प्। २७९)  
  
प्रतिमस्याग्रतश्चैव स्थण्डिलं तु त्रिधा भवेत् ।  
पूर्वोक्तेनैव मार्गेण अग्निमुखं च कारयेत् ॥ ५२ ॥  
  
आज्येन चरुणा चैव नेत्रमन्त्रेण हूयते ।  
अष्टोत्तरशतेनैव प्रत्येकं हूयते क्रमात् ॥ ५३ ॥  
  
उत्तरे चैव विप्रेन्द्र ! गौरी नेत्रेण हूयते ।  
मध्यमे स्कन्दमेवं तु स्कन्दमन्त्रेण हूयते ॥ ५४ ॥  
  
तत्काले दक्षिणां दद्यात् पवमानेन प्रोक्षयेत् ।  
स्वर्णेन नखदूर्वेणमध्वाज्यं तु तर्पयेत् ॥ ५५ ॥  
  
मधुवाता ऋतायेति मधु चैव तु तर्पयेत् ।  
घृतमिक्षेति मन्त्रेण घृतं चैवं तु तर्पयेत् ॥ ५६ ॥  
  
दर्शयेत्तु सवत्साङ्गां गौर्धेनुर्भव्यमन्त्रतः ।  
ब्राह्मणान्दर्शयेत्तत्र ब्रह्मजज्ञानमन्त्रतः ॥ ५७ ॥  
  
दर्शयेत्सप्तकन्याश्च उमादेवीं विशेषतः ।  
दर्शयेद्ब्रह्मचारींश्च स्कन्दस्यैव तु देशिकः ॥ ५८ ॥  
  
ब्रह्मजज्ञान मन्त्रेण प्रासादेन तु दर्शयेत् ।  
आपोहिष्ठेति सम्प्रोक्ष्य अर्घ्य संयुतमेव च ॥ ५९ ॥  
  
प्रच्छन्नपटमावर्ज्य जनान्सर्वान्प्रदर्शयेत् ।  
पञ्चगव्य समायुक्तम् अभिषेकं तु कारयेत् ॥ ६० ॥  
  
सत्यकस्य पदे चैव प्रतिमास्थान मुच्यते ।  
शुद्धैरुत्थेति मन्त्रेण शुद्धोदकेन स्नापयेत् ॥ ६१ ॥  
  
प्। २८०)  
  
पुण्याहं वाचयेत्तत्र पवमानेन प्रोक्षयेत् ।  
ग्रामप्रदक्षिणं कुर्यात् सर्वालङ्कारसंयुतम् ॥ ६२ ॥  
  
रङ्गे वा शिबिकायां वा आरोप्य प्रतिमां ततः ।  
गीतवाद्य समायुक्तं शङ्खकाहल संयुतम् ॥ ६३ ॥  
  
नानाध्वज समायुक्तं नानापिञ्छसमन्वितम् ।  
नानाभक्तजनैस्सार्धं कुर्याद्ग्रामप्रदक्षिणम् ॥ ६४ ॥  
  
नन्द्यादीन्प्रविशेत्तत्र जलाधिवासनं कुरु ।  
नदीतटाकतीरे वा ह्रदे गत्वा विशेषतः ॥ ६५ ॥  
  
तीरे समतलं कृत्वा गोमयेनानु लेपयेत् ।  
शालिना स्थण्डिलं कृत्वा प्रतिमां तत्र विन्यसेत् ॥ ६६ ॥  
  
अपनीय च निर्माल्यं प्रतिमां स्नापयेत्ततः ।  
नववस्त्रेण संवेष्ट्य कूर्चेनैव समन्वितम् ॥ ६७ ॥  
  
प्रतिमां चैव विप्रेन्द्र ! जले चैवाधिवासयेत् ।  
चतुर्द्वार समायुक्तं प्रपां कृत्वा विशेषतः ॥ ६८ ॥  
  
पूर्वादीशानपर्यन्तं कलशानष्ट विन्यसेत् ।  
स वस्त्रान्सापिधानांश्च विद्येश्वर समन्वितान् ॥ ६९ ॥  
  
लोकपालबलिं दद्याद् दिनं प्रति विशेषतः ।  
एकरात्रं त्रितात्रं वा पञ्चरात्रमथापि वा ॥ ७० ॥  
  
दीपहीनं भवेद् व्याधिः तस्माद्दीपं समाचरेत् ।  
वास्तुहोमं दिवा कुर्याल्लक्षणेन समन्वितम् ॥ ७१ ॥  
  
प्। २८१)  
  
दिनान्ते चैव विप्रेन्द्र ! जलादुत्तीर्य देशिकः ।  
आलयं प्रविशेत्तत्र पुष्पदन्तपदे स्थितः ॥ ७२ ॥  
  
स्नापयेत्पञ्चगव्येन व्योमव्यापि समुच्चरन् ।  
गौरीबीजेन देव्याथ गुहं वै स्कन्दबीजतः ॥ ७३ ॥  
  
शुद्धोदकेन स्नात्वा तु स्नापयेद्गन्धपूर्वकम् ।  
उशीरं चन्दनं चैव एलालवङ्ग संयुतम् ॥ ७४ ॥  
  
सुवर्णसूत्रं कार्पासं बन्धयेत्कौतुकं पुनः ।  
ततोऽधिवासनं कुर्याल्लक्षणेन समन्वितम् ॥ ७५ ॥  
  
षोडशद्रोण संयुक्तं शालिना विकिरेत्ततः ।  
तदर्धं तण्डुलं न्यस्य तण्डुलार्धं तिलं न्यसेत् ॥ ७६ ॥  
  
पद्ममष्टदलं लिव्य दर्भैश्चैव परिस्तरेत् ।  
तोरणानर्चयेत्तत्र द्वारकुम्भांश्च विन्यसेत् ॥ ७७ ॥  
  
वेदि बाह्ये तु परितो दशकुम्भांश्च विन्यसेत् ।  
सवस्त्रान्सापिधानांश्च लोकपालाधिदेवतान् ॥ ७८ ॥  
  
अर्चयेद्गन्धपुष्पाद्यैः नैवेद्यं दापयेत्ततः ।  
शयनं पञ्चभिः कल्प्य अण्डजाद्यैरनुक्रमात् ॥ ७९ ॥  
  
पक्षिणां पिञ्छसंयुक्तं रसज्ञं सम्प्रकीर्तितम् ।  
क्षौमं कार्पासजं वायं मुण्डजस्येति कीर्तितम् ॥ ८० ॥  
  
रत्नकम्बल संयुक्तं रोमजस्य प्रकीर्तितम् ।  
वृक्षत्वचानुकर्तव्यं चर्मजं तद्विधीयते ॥ ८१ ॥  
  
प्। २८२)  
  
कौशेयं वामजं प्रोक्तं शयनं पञ्च उच्यते ।  
पञ्चब्रह्मेण मन्त्रेण शयनं पञ्च कल्पयेत् ॥ ८२ ॥  
  
नववस्त्रेण संवेष्ट्य प्रच्छादयेत्तु कौतुकम् ।  
प्रच्छादनेन संयुक्तं शयने शाययेच्छिवम् ॥ ८३ ॥  
  
गौरीबीजेन देव्यास्तु स्कन्दमूल गुहान्न्यसेत् ।  
प्राक्शिरः पश्चिमे पादं विन्यसेद्देशिकोत्तमः ॥ ८४ ॥  
  
पिधाय नववस्त्रेण गन्धपुष्पादिनार्चयेत् ।  
नवकुम्भान्समादाय त्रिसूत्रैर्वेष्टयेत्ततः ॥ ८५ ॥  
  
शुद्धोदकेन सम्पूर्य शरावेण पिधाय च ।  
पञ्चरत्न समायुक्तं वस्त्रयुग्मेन वेष्टयेत् ॥ ८६ ॥  
  
प्रतिमस्येशदिग्भागे प्रासादेन तु मन्त्रतः ।  
पञ्चब्रह्मेण संयुक्तं शिवकुम्भं च विन्यसेत् ॥ ८७ ॥  
  
वर्धनीं तस्य वामे तु गौरीबीजेन संयुतम् ।  
स्कन्दकुम्भं न्यसेन्मध्ये स्कन्दमूलेन मन्त्रतः ॥ ८८ ॥  
  
तत्तद्बीजं न्यसित्वा तु तदाचार्यं विशेषतः ।  
स वस्त्रान्सापिधानांश्च सहिरण्यान्सकूर्चकान् ॥ ८९ ॥  
  
अष्टविद्येश्वरांश्चैव पूर्वादिषु च विन्यसेत् ।  
अम्बिकां च उमादेवीम् ईशपत्नीं तथैव च ॥ ९० ॥  
  
गणाम्बिका च संयुक्तं स्कन्दमाता तथैव च ।  
प्रज्ञां चागसुतां चैव पार्वती च तथैव च ॥ ९१ ॥  
  
प्। २८३)  
  
अन्तराले न्यसेद्देवान् वर्धन्यां च विशेषतः ।  
कुमारं च गुहं चैव सुब्रह्मण्यं तथैव च ॥ ९२ ॥  
  
सेनापतिं सुराग्रं च हरसूनुं तथैव च ।  
शरवणोद्भवं चैव कार्तिकेयं च विन्यसेत् ॥ ९३ ॥  
  
एवमेव कमान्न्यस्य तत्रादार्यकैस्सह ।  
गन्धैः पुष्पैश्च धूपैश्च स्वस्वबीजेन पूजयेत् ॥ ९४ ॥  
  
सुवर्णेनैव कर्तव्यम् आयुधानां च विन्यसेत् ।  
एलालवङ्गकर्पूर तिम्बुजातीफलं मुरम् ॥ ९५ ॥  
  
लघुमां चैव संयुक्तं कुम्भमध्ये विनिक्षिपेत् ।  
वर्धन्यां सुदकुम्भेषु एवमेव क्रमान्न्यसेत् ॥ ९६ ॥  
  
हविर्निवेदयेत्पश्चात् प्रत्येकं तु विधीयते ।  
ततो होमं प्रकुर्वीत लक्षणेन समन्वितम् ॥ ९७ ॥  
  
पलाशं पूर्वतो भागे अश्वत्थं दक्षिणे तथा ।  
पश्चिमे चक्रवृक्षस्तु उदुम्बरं तु चोत्तरे ॥ ९८ ॥  
  
ईशान इन्द्रयोर्मध्ये पलाशसमिधायुतम् ।  
शमी चैव अपामार्गं बिल्ववृक्ष समन्वितम् ॥ ९९ ॥  
  
प्लक्षं चैव समायुक्तम् आग्नेयादि त्रिकोणके ।  
सोम ईशानयोर्मध्ये पलाश समिधा तथा ॥ १०० ॥  
  
समिदाज्य चरुं लाजान् सर्षपांश्च यवांस्तिलान् ।  
मुद्गं माषं च विप्रेन्द्र ! नवद्रव्यमिहोच्यते ॥ १०१ ॥  
  
प्। २८४)  
  
समिधः सद्यमन्त्रेण आज्यं वामेन हूयते ।  
अघोरेण चरुं हुत्वा लाजं तत्पुरुषेण तु ॥ १०२ ॥  
  
सर्षपं त्वीशमन्त्रेण यवं हृदयमन्त्रतः ।  
शिरसा च तिलं हुत्वा शिवमन्त्रेण मुद्गकम् ॥ १०३ ॥  
  
माषं तु कवचेनैव घृतमिक्षे घृतं तथा ।  
त्रियम्बकेन मन्त्रेण चरुं चैव तु हूयते ॥ १०४ ॥  
  
आपोराजेति मन्त्रेण लाजहोमं तु कारयेत् ।  
एवं क्रमेण होतव्यं तत्तन्मन्त्रेण देशिकः ॥ १०५ ॥  
  
अष्टोत्तरशतं वापि पञ्चाशत्पञ्चविंशतिः ।  
द्रव्यं प्रति विशेषेण होतव्यं देशिकोत्तमः ॥ १०६ ॥  
  
शैवाचार्येण संयुक्तं होमकर्म तु कारयेत् ।  
द्रव्यान्ते चैव द्रव्यान्ते प्रतिमां संस्पृशेत्ततः ॥ १०७ ॥  
  
द्रव्यान्ते व्याहृतिं हुत्वा देवानामांश्च हूयते ।  
चतुर्दिक्षु चतुर्वेदं कुर्यादध्ययनं ततः ॥ १०८ ॥  
  
श्रीरुद्रं पूर्वतो भागे होतारश्चैव दक्षिणे ।  
पश्चिमे चमकं प्राच्यां पवमानं तथोत्तरे ॥ १०९ ॥  
  
चतुर्दिक्षु च गेहस्य गणिका नृत्तसंयुतम् ।  
माहेश्वर समायुक्तं नृत्तं कृत्वा तु भक्तितः ॥ ११० ॥  
  
सर्वद्रव्य समायुक्तं हव्यवाहं समुच्चरन् ।  
स्विष्टमग्नेति मन्त्रेण जुहुयात्तदनन्तरे ॥ १११ ॥  
  
प्। २८५)  
  
एवमेव क्रमेणैव रात्रौ होमं तु कारयेत् ।  
ततः प्रभाते विमले स्नानं कृत्वा तु देशिकः ॥ ११२ ॥  
  
मन्त्रन्यासोक्तमार्गेण न्यासं कृत्वा तु बुद्धिमान् ।  
सृष्टिरूप प्रतिष्ठायां सृष्टिन्यासमुदाहृतम् ॥ ११३ ॥  
  
ततो वासन होमं तु प्रधानाग्नौ च होमयेत् ।  
समिदाज्यचरुं लाजान् दत्वा पञ्चदशाहुतिः ॥ ११४ ॥  
  
ईशानेन तु मन्त्रेण समिदा हूयते क्रमात् ।  
आज्यं सद्येन होतव्यं हृदयेन चरुं हुनेत् ॥ ११५॥  
  
लाजान्वामेन होतव्यं क्रमात्पञ्चदशाहुतिः ।  
अन्यैर्होमं न कर्तव्यम् आचार्येणैव हूयते ॥ ११६ ॥  
  
चित्तादीनि च वर्गाणि हूयतेऽत्र क्रमात्ततः ।  
हुत्वान्ते तु यदस्येति पूर्णाहुति मथाचरेत् ॥ ११७ ॥  
  
शिवोमास्कन्दकुण्डेषु होमयेद्देशिकोदयः (त्तमः) ।  
आचार्यदक्षिणां दद्याद्यथा शास्त्रोक्त मार्गतः ॥ ११८ ॥  
  
नववस्त्रेण संयुक्तः सोष्णीषस्सोत्तरीयकः ।  
पञ्चाङ्गभूषणं दद्यात् शिखाकर्णे गले तथा ॥ ११९ ॥  
  
हस्ताभ्यां पादयोश्चैव एते पञ्चाङ्ग उच्यते ।  
अधमं दशनिष्कं तु मध्यमं द्विगुणं भवेत् ॥ १२० ॥  
  
त्रिगुणं चोत्तमं प्रोक्तम् आचार्यस्य तु दक्षिणा ।  
तदर्धमुपदेष्टा च वास्तुहोमं तदर्धकम् ॥ १२१ ॥  
  
प्। २८६)  
  
मूर्तिपानां तु सर्वेषां तदर्धं दक्षिणां ददेत् ।  
दैवज्ञद्विगुणं तस्य दक्षिणां दापयेत्ततः ॥ १२२ ॥  
  
अध्येतृतन्त्रजप्तॄणां मूर्तिपार्धं तु दक्षिणा ।  
पर्यष्टि परिवाराणां यथा शक्त्या तु दक्षिणा ॥ १२३ ॥  
  
दीक्षितः शिवयोगी च समया चैव पूजयेत् ।  
सुमुहूर्ते सुलग्ने च देवमुत्थापयेत्ततः ॥ १२४ ॥  
  
स्नानवेदीमनुप्राप्य फलकोपरि विन्यसेत् ।  
घृतं शिरोर्पणं कृत्वा हेमदूर्वाङ्कुराक्षतैः ॥ १२५ ॥  
  
घृतयुक्तं च देवस्य पादयोर्मूर्ध्नि निक्षिपेत् ।  
मन्त्रन्यासोक्तमार्गेण पञ्चब्रह्मेण संयुतम् ॥ १२६ ॥  
  
व्योमव्यापि समुच्चार्य प्रासादेन तु मन्त्रतः ।  
ब्रह्ममङ्गेन संयुक्तं स्नापयेच्छिव कुम्भकम् ॥ १२७ ॥  
  
वर्धनीं गौरी बीजेन स्नापयेत्तु विशेषतः ।  
स्कन्दमूलेन विप्रेन्द्र ! स्कन्दकुम्भाभिषेचयेत् ॥ १२८ ॥  
  
पूर्वादीशान पर्यन्तं स्थापयेत् स्थापितान् ।  
वर्धनीं स्थापयेद्देव्याः सहासनगते यदि ॥ १२९ ॥  
  
देशिकानां त्रयाणां च स्नापयेदेककालतः ।  
स्नपनं कारयेत्तत्र नैवेद्यं दापयेत्ततः ॥ १३० ॥  
  
ताम्बूलं दापयेत्पश्चाद् ब्राह्मणान्भोजयेत्ततः ।  
भोजयेत्सप्तकन्याश्च ब्रह्मचारींश्च भोजयेत् ॥ १३१ ॥  
  
प्। २८७)  
  
बौद्धं चैवार्हतं चैव शैवं पाशुपतं तथा ।  
कापालं पाञ्चरात्रं च षडैते समयाः स्मृताः ॥ १३२ ॥  
  
आचण्डालान्तमन्नाद्यम् अस्मिन्नहनि दापयेत् ।  
शैवान्सम्भोजयेत्तत्र समयान्भोजयेत्ततः ॥ १३३ ॥  
  
रात्रौ महोत्सवं कुर्यात् पञ्चाहे सप्त एव वा ।  
एवं यः कुरुते मर्त्यः शिवलोकमवाप्नुयात् ॥ १३४ ॥  
  
आदौ यतत्रमाश्रित्य तच्छिष्येणैव कारयेत् ।  
प्रतिष्ठाकरणं सर्वम् आचार्याय प्रदापयेत् ॥ १३५ ॥  
  
इति वीरतन्त्रे सृष्टिमूर्तिप्रतिष्ठाविधिः द्वाषष्ठितमः पटलः ॥ ६२ ॥  
  
स्थिति मूर्तिप्रतिष्ठां च कीदृशानीह शास्त्रके ।  
वक्तुमर्हसि देवेश अनुग्रहार्थं प्रभो ! मम ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व कमलासन ! ।  
रोहिणी च पुनवस्वे तिष्ये मृगशिरस्तथा ॥ २ ॥  
  
हस्तं च रेवती चैव स्वाती चैत्र त्रिरुत्तरा ।  
स्थिरराशौ च कर्तव्यम् उभयोरपि कारयेत् ॥ ३ ॥  
  
अष्टमे चेद्ग्रहास्सर्वे न कुर्वीत कदाचन ।  
ऋषभं वाहनं चैव अर्धनारी तथैव च ॥ ४ ॥  
  
किरातं चैव वीरेशं भिक्षाटनं तथैव च ।  
एते तु पञ्चमूर्तिश्च स्थितिमूर्तिरुदाहृता ॥ ५ ॥  
  
प्। २८८)  
  
प्रासादस्याग्रतः कुर्यान् मण्टपं चतुरश्रकम् ।  
पञ्चषट् सप्तहस्तं वा अष्टहस्तं नवं तथा ॥ ६ ॥  
  
क्रमुकं वैणवं वापि केतकी नालिकेरकम् ।  
अवक्रं निर्व्रणं कृत्वा पङ्क्तिमानमथोच्छ्रयम् ॥ ७ ॥  
  
आम्रशाखाभिराच्छाद्य वितानध्वज संयुतम् ।  
ध्वजमध्ये लिखेत्तत्र लोकपालस्य वाहनम् ॥ ८ ॥  
  
यथा क्रमेण विन्यस्य तत्तद्देशेषु (देशि)कः ।  
दर्भमालाभिराच्छाद्य मुक्तादामैरलङ्कृतम् ॥ ९ ॥  
  
मध्यमे वेदिकां कुर्यात् परितः कुण्डमुच्यते ।  
पूर्वे तु चतुरश्रं तु अग्नेरश्वत्थपत्रवत् ॥ १० ॥  
  
याम्यायां चतुरश्रं च त्रिकोणं निर्-ऋतिगोचरे ।  
वृत्तं तु वारुणे चैव वायव्यां पञ्चकोणकम् ॥ ११ ॥  
  
पद्मं सोमे च विन्यस्य ऐशान्यां सप्तकोणकम् ।  
इन्द्रईशानयोर्मध्ये अष्टकोणं तु कारयेत् ॥ १२ ॥  
  
एकासने पद्मेन्धयो योनिः स्यात्तु विदिक्षु च ।  
ईशान इन्द्रयोर्मध्ये षट्कोणं वृषभं न्यसेत् ॥ १३ ॥  
  
ऋषभं वाहनं प्रोक्तम् अर्धनारीं शृणुष्वथ ।  
पूर्वादिषु चतुर्दिक्षु कुण्डं स्याच्चतुरश्रकम् ॥ १४ ॥  
  
आग्नेयादि चतुर्दिक्षु योन्याकारादि कारयेत् ।  
अर्धनारीश्वरं प्रोक्तं किरातार्जुनमुच्यते ॥ १५ ॥  
  
प्। २८९)  
  
चतुरश्रं च योनिं च धनुश्चैव त्रिकोणकम् ।  
वृत्तपञ्चाश्रपद्मं च सप्तकोणाष्टकोणकम् ॥ १६ ॥  
  
पूर्वादीशानपर्यन्तम् अष्टकोणं तु मध्यमे ।  
सहासने तु विप्रेन्द्र ! आग्नेयादिषु योनिकम् ॥ १७ ॥  
  
(वृत्तपञ्चाश्र पद्मं च पद्मं च सप्तकोणकम्) ।   
किरातार्जुनमेवोक्तं वीरेशं शृणु तत्वतः ॥ १८ ॥  
  
चतुरश्रं धनुर्वृत्तं पद्मं चैव चतुर्दिशि ।  
अश्वत्थं च त्रिकोणं च पञ्चाश्रं चाष्टकोणकम् ॥ १९ ॥  
  
आग्नेयादि न्यसेदेतान् इन्द्र ईशानमध्यमे ।  
सप्तकोणं भवेत्कुण्डं वीरेशमधुनोच्यते ॥ २० ॥  
  
वीरेशवत्कृतं कुण्डं भिक्षाटनस्य चैव हि ।  
सोम ईशानयोर्मध्ये हरिणां वृत्तकुण्डकम् ॥ २१ ॥  
  
इन्द्र आग्नेययोर्मध्ये भूतकुण्डं त्रिकोणवत् ।  
एवमेव क्रमेणैव कुण्डं कुर्याद्विचक्षणः ॥ २२ ॥  
  
रत्नन्यासं प्रकर्तव्यम् आचार्यः शिल्पिभिस्सह ।  
रत्नन्यासं प्रकर्तव्यं सत्यकस्य पदेऽथवा ॥ २३ ॥  
  
शालिना विकिरेत्तत्र तण्डुलं च तिलं न्यसेत् ।  
नववस्त्र समायुक्तां प्रतिमां तत्र विन्यसेत् ॥ २४ ॥  
  
माणिक्यं मध्यमे स्थाप्य परितः स्थापयेत्क्रमात् ।  
इन्द्रनीलं च वैडूर्यं स्फटिकं मरकतं तु वा ॥ २५ ॥  
  
प्। २९०)  
  
पद्मरागं प्रवालं च वज्रं मौक्तिकमुच्यते ।  
पूर्वादिषु न्यसेदेतान् पञ्चब्रह्म समुच्चरन् ॥ २६ ॥  
  
सिंहासनस्य देव्याश्च रत्नन्यासं च कारयेत् ।  
अर्धनारीश्वरं चैव शिवभागे तु विन्यसेत् ॥ २७ ॥  
  
सुस्निग्धं कारयेत् तत्र क्षालयेत् प्रतिमां ततः ।  
नयनं मोक्षणं कुर्यान् नेत्रयुग्मयुते दिने ॥ २८ ॥  
  
आदित्यस्य पदे चैव नेत्रमोक्षणमुच्यते ।  
शाल्योपरि न्यसेद् देवं प्रच्छन्नपटसंयुतम् ॥ २९ ॥  
  
सुवर्णसूचिना युक्तं शिल्पिना चक्षुर्मोक्षणम् ।  
शिल्पिनं पूजयेत् तत्र शिल्पिनं तु विसर्जयेत् ॥ ३० ॥  
  
अन्यवस्त्रं प्रकुर्याथ पुण्याहं वाचयेत् ततः ।  
पूर्वादीशानपर्यन्तं कलशानष्ट विन्यसेत् ॥ ३१ ॥  
  
सवस्त्रान् सापिधानांश्च सहिरण्यान् सकूर्चकान् ।  
हिरण्य नखदूर्वा च घृतपात्रमपात्रकम् ॥ ३२ ॥  
  
आचार्यश्च शुचिर्भूत्वा नववस्त्रसमन्वितः ।  
पञ्चाङ्गभूषणैर्युक्तः प्रोक्षयेत् प्रतिमां ततः ॥ ३३ ॥  
  
अक्षिहोमं ततः कृत्वा प्रतिमाग्रे विशेषतः ।  
आज्येन चरुणा चैव नेत्रेणैव शताहुतिः ॥ ३४ ॥  
  
हिरण्यनखदूर्वा च नेत्रस्पर्शं च वामतः ।  
मध्वाज्यं तर्पयेद् धीमान् नेत्रमन्त्रसमन्वितम् ॥ ३५ ॥  
  
प्। २९१)  
  
मधुना पूरितं पात्रं मधुवातेति तर्पयेत् ।  
घृतमिक्षे घृतं तर्प्य सवत्साङ्गां प्रदर्शयेत् ॥ ३६ ॥  
  
ब्रह्मजज्ञानमन्त्रेण ब्राह्मणान् दर्शयेत् ततः ।  
प्रच्छन्नपटमावर्ज्य जनान् सर्वान् प्रदर्शयेत् ॥ ३७ ॥  
  
एकासनगते वापि तत् तन्मन्त्रेण दर्शयेत् ।  
पवमानं समुच्चार्य पञ्चगव्याभिषेचनम् ॥ ३८ ॥  
  
पञ्चब्रह्मेण संयुक्तं शुद्धतो येन स्नापयेत् ।  
ग्रामप्रदक्षिणं कुर्याद् रथे वा शिबिकेऽपि वा ॥ ३९ ॥  
  
सर्वचिह्नसमायुक्तं गेयनृत्तादिशोभितम् ।  
नदीतटाकतीरे वा गोमयेनानुलेपयेत् ॥ ४० ॥  
  
स्नापयेत् पञ्चगव्येन व्योमव्यापि समुच्चरन् ॥ ४१ ॥  
  
गन्धपुष्पादिनाभ्यर्च्य जले चैवाधिवासयेत् ।  
स वस्त्र परिधानेन कूर्चेनैवच्छादयेत् ॥ ४२ ॥  
  
प्रतिमां कण्ठदघ्ने च जले चैवाधिवासयेत् ।  
प्रपां कृत्वा तु विप्रेन्द्र ! कलशानष्ट विन्यसेत् ॥ ४३ ॥  
  
स वस्त्रान्सहिरण्यांश्च विद्येश्वराधिदेवतान् ।  
एकरात्रं त्रिरात्रं वा पञ्चरात्रमथापि वा ॥ ४४ ॥  
  
जलादुत्तीर्य पूर्वेद्युः प्रविशेन्मण्टपं पुनः ।  
वास्तुहोमं दिवा कुर्याल्लक्षणेन समन्वितम् ॥ ४५ ॥  
  
प्। २९२)  
  
पुष्पदन्तपदे स्थाप्य पञ्चगव्याभिषेचनम् ।  
व्योमव्यापि समुच्चार्य स्नापयेद्गन्धतोयकैः ॥ ४६ ॥  
  
स्वर्णसूत्रम संयुक्तं बन्धयेत् कौतुकं हृदा ।  
सर्वगन्धं समालोढ्य लेपयेत् प्रतिमां ततः ॥ ४७ ॥  
  
नववस्त्रेण सञ्छाद्य कूर्चेनैव समन्वितम् ।  
शालिना विकिरेद्बेदिं भारद्वय समन्वितम् ॥ ४८ ॥  
  
शाल्यर्धं तण्डुलं न्यस्य तण्डुलार्धं तिलं न्यसेत् ।  
लाजैर्दर्भैश्च विकिरेद् अण्डजादीनि कल्पयेत् ॥ ४९ ॥  
  
शयने शाययेद्देवं प्राक्शिरश्चोर्ध्ववक्त्रकम् ।  
वस्त्रेणैवोर्ध्वमाच्छाद्य व्योमव्यापि षडङ्गकैः ॥ ५० ॥  
  
प्रतिमस्यैशदिग्भागे शिवकुम्भं च वर्धनीम् ।  
स्थापयेच्छिवकुम्भं तु वर्धनीं स्थापयेच्छिवम् ॥ ५१ ॥  
  
पूर्वोक्तेन तु मन्त्रेण सवस्त्रं पञ्चरत्नकम् ।  
पूर्वादीशान पर्यन्तम् अष्टकुम्भान्न्यसेत्ततः ॥ ५२ ॥  
  
स वस्त्रान्सापिधानांश्च विद्येश्वराधिदेवतान् ।  
तस्य बाह्ये तु परितो लोकपाल घटान्न्यसेत् ॥ ५३ ॥  
  
गन्धपुष्पादिनाभ्यर्च्य स्वस्वमूलेन देशिकः ।  
एकासनस्थ देव्याश्च अन्तरालाश्च वर्धनी ॥ ५४ ॥  
  
प्रतिमाद्दक्षिणे भागे प्रतिकुम्भं न्यसेत्ततः ।  
अश्वत्थोदुम्बरप्लक्षवटं पूर्वादिदिक्षु च ॥ ५५ ॥  
  
प्। २९३)  
  
शमीखदिर बिल्वार्कं प्रधानाग्निं पलाशकम् ।  
गौरी वृषभ कुण्डाभ्यां पलाशेनैव हूयते ॥ ५६ ॥  
  
समिदाज्य चरूणां च सक्थुमाषतिलानि च ।  
यवसर्षप संयुक्तं नवद्रव्यं च हूयते ॥ ५७ ॥  
  
समिधानीशमन्त्रेण आज्यं वामेन हूयते ।  
पुरुषेण चरुं हुत्वा लाजान्घोरेण चैव हि ॥ ५८ ॥  
  
सक्तुं च सद्यमन्त्रेण माषं हृदयमेव च ।  
तिलान्वै शिरोमन्त्रेण अष्टोत्तरशताहुतिः ॥ ५९ ॥  
  
पञ्चब्रह्मषडङ्गैश्च स्वस्वमन्त्रेण हूयते ।  
आद्याक्षरं तु हृस्वं च दीर्घं ब्रह्माङ्ग मुच्यते ॥ ६० ॥  
  
त्र्यम्बकेन घृतं हुत्वा देवस्य त्वा चरुं हुनेत् ।  
द्रव्यान्ते व्याहृतिं हुत्वा स्पर्शयेत्प्रतिमां ततः ॥ ६१ ॥  
  
प्रभाते विमले चैव स्नानं कृत्वा तु देशिकः ।  
स्थिति न्याय प्रकारेण न्यासं कुर्याद्विशेषतः ॥ ६२ ॥  
  
उपदेष्ट्रा च संयुक्तो मूर्तिपैस्सह देशिकः ।  
पूर्णाहुतिं ततो हुत्वा सर्वद्रव्य समन्वितम् ॥ ६३ ॥  
  
हव्यवाहं समुच्चार्यं स्विष्टमग्नेति मन्त्रतः ।  
ईशानेन तु मन्त्रेण कुर्यात् पूर्णाहुतिं ततः ॥ ६४ ॥  
  
आचार्य दक्षिणां दद्यात् पूर्वोक्तविधिना ततः ।  
उपदेष्टा मूर्तिपांश्चैव पदार्थीन् सर्वांश्च पूजयेत् ॥ ६५ ॥  
  
प्। २९४)  
  
उत्थापयेत्तु प्रतिमां स्नानवेद्युपरि न्यसेत् ।  
स्थितिमार्ग प्रकारेण अष्टत्रिंशत्कलशान् न्यसेत् ॥ ६६ ॥  
  
आसनं कल्पयेत् तत्र * * * * * * चकम् ।  
गेयनृत्तादिसर्वांश्च प्रासादं च प्रदक्षिणम् ॥ ६७ ॥  
  
पञ्चब्रह्म षडङ्गेन व्योमव्यापि समुच्चरेत् ।  
प्रासादेन प्रतिष्ठाप्य गन्धपुष्पादिनार्चयेत् ॥ ६८ ॥  
  
स्नापयेच्छिवकुम्भाद्यैः स्वस्वमूलेन मन्त्रतः ।  
गन्धपुष्पादिनाभ्यर्च्य वस्त्रैराभरणैरपि ॥ ६९ ॥  
  
पञ्चवर्णहविर्दद्यात् ताम्बूलं दापयेत्ततः ।  
ब्राह्मणान्भोजयेत्तत्र शैवान्सम्भोजयेत्ततः ॥ ७० ॥  
  
स्थितिमूर्तिरिदं प्रोक्तं संहारस्थापनं शृणु ॥ ७० � ॥  
  
इति वीरतन्त्रे स्थितिमूर्तिप्रतिष्ठा त्रिषष्टितमः पटलः ॥ ६३ ॥  
  
प्रणम्य शिरसा देवं पर्यपृच्छत्पितामहः ।  
किं वा संहारमूर्तीनां स्थापनं परमेश्वर ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व कमलासन ! ।  
नृत्तं चैव तु कामारि कालदाहं तथैव च ॥ २ ॥  
  
गजघ्नं त्रिपुरघ्नं च जलन्धरवधं तथा ।  
षष्ठे संहारमूर्तीनां स्थापनं त्विह चोच्यते ॥ ३ ॥  
  
प्। २९५)  
  
रोहिणी च पुनवस्वो पुष्ये मृगशिरस्तथा ।  
हस्ते च रेवती चैव स्वाती चैव त्रिरुत्तरा ॥ ४ ॥  
  
स्थापयेत्स्थिरराशौ तु अष्टमे ग्रहवर्जिता ।  
अङ्कुरानर्पयेत् पूर्वं नवाहे सप्तमेऽथवा ॥ ५ ॥  
  
मण्टपं कारयेत्सम्यक् प्रासादस्याग्रके ततः ।  
दक्षिणे चोत्तरे चापि कारयेल्लक्षणान्वितम् ॥ ६ ॥  
  
कूटं वापि प्रपां वापि कारयेदथवा पुनः ।  
मण्टपं चैव विप्रेन्द्र ! एकाशीतिपदं कुरु ॥ ७ ॥  
  
मध्ये नवपदे चैव वेदिका रत्निरुच्छ्रयम् ।  
तस्य बाह्ये तु परितो मानुषे कुण्डमुच्यते ॥ ८ ॥  
  
चतुरश्रमग्निकुण्डं च अर्धचन्द्रं त्रिकोणकम् ।  
वृत्तं चैव षडश्रं च पद्मं सप्ताश्रमेव च ॥ ९ ॥  
  
पूर्वादिषु च विप्रेन्द्र ! अष्टदिक्षु क्रमान् न्यसेत् ।  
ईशान इन्द्रयोर्मध्ये अष्टकोणं च कारयेत् ॥ १० ॥  
  
एवं तु नृत्तरूपं स्यात् कामहारिं ततः शृणु ।  
चतुरश्रं च षट्कोणं त्रिकोणं पञ्चकोणकम् ॥ ११ ॥  
  
एतानि च महादिक्षु वृत्तं शेषं प्रकल्पयेत् ।  
ईशान इन्द्रयोर्मध्ये सप्तकोणं तु कारयेत् ॥ १२ ॥  
  
गजघ्नस्य चतुर्दिक्षु वेदाश्रं कुण्डमुच्यते ।  
त्रिपुरघ्नं तथा दिक्षु चतुष्कोणं त्रिकोणकम् ॥ १३ ॥  
  
प्। २९६)  
  
जलन्धरवधाच्चैव एवमेव क्रमेण तु ।  
ईशान इन्द्रयोर्मध्ये सप्ताश्रं कारयेत्ततः ॥ १४ ॥  
  
एवमेव प्रकारेण कुण्डं कृत्वा तु देशिकः ।  
सत्यकस्य पदे चैव रत्नन्यासं तु कारयेत् ॥ १५ ॥  
  
शालिना विकिरेत्तत्र तण्डुलं च तिलं न्यसेत् ।  
तस्योपरिन्यसेद्देवं षण्णवत्यं विशेषतः ॥ १६ ॥  
  
वज्रं मरकतं चैव वैडूर्यं च प्रवालकम् ।  
पुष्टिकं पद्मरागं च पुष्परागं तथैव च ॥ १७ ॥  
  
इन्द्रनीलं च विप्रेन्द्र ! पूर्वादिषु च विन्यसेत् ।  
माणिक्यं मध्यमे स्थाप्य शिवमन्त्रेण देशिकः ॥ १८ ॥  
  
गन्धपुष्पादिनाभ्यर्च्य प्रतिमां तत्र विन्यसेत् ।  
सुस्निग्धशालिना कुर्यात्पुण्याहं वाचयेत्ततः ॥ १९ ॥  
  
आचार्यपूजनं कुर्यात् शिल्पिनं पूजयेत्ततः ।  
रत्नन्यासमिदं प्रोक्तं नेत्रमोक्षणमुच्यते ॥ २० ॥  
  
आदित्यस्य पदे चैव नेत्रमोक्षणमाचरेत् ।  
नयनद्वययुक्ते तु दिने लग्ने शुभे तथा ॥ २१ ॥  
  
शालिना स्थण्डिलं कुर्याद्दर्भैश्चैव परिस्तरेत् ।  
नृत्तरूपं तदूर्ध्वे तु विन्यसेच्छिव मन्त्रकैः ॥ २२ ॥  
  
प्रच्छन्नपटसंयुक्तं पूर्वाभिमुखमेव वा ।  
स्थापयेत् कलशानष्टौ लोकपालाधिदेवतान् ॥ २३ ॥  
  
प्। २९७)  
  
स कूर्चान्सापिधानांश्च वस्त्रेणैव समावृतान् ।  
सुवर्णसूचिना विप्र ! शिल्पिना प्रहरेत्ततः ॥ २४ ॥  
  
पक्ष्मरेखा प्रकर्तव्या कृष्णमण्डलमेव च ।  
ज्योतिर्मण्डलमालिख्य नेत्रमन्त्र समायुतम् ॥ २५ ॥  
  
अक्षिहोमं ततः कुर्याद् आज्येन चरुणा सह ।  
नेत्रमन्त्रेण विप्रेन्द्र ! अष्टोत्तरशतं पृथक् ॥ २६ ॥  
  
तत् काले दक्षिणां दद्यात् पुण्याहं वाचयेत् ततः ।  
सुवर्णदूर्वया विप्र ! मध्वाज्यं चैव तर्पयेत् ॥ २७ ॥  
  
हिरण्यनख संयुक्तं प्रासादेन समन्वितम् ।  
ताम्रपात्रेऽथवा कांस्ये आज्यं चैव तु विन्यसेत् ॥ २८ ॥  
  
तर्पयेन्मधुना विप्र ! मधुवातेति मन्त्रतः ।  
घृतमिक्षेति मन्त्रेण घृतं चैव तु तर्पयेत् ॥ २९ ॥  
  
सवत्साङ्गां समानीय नृत्तरूपस्य सन्निधौ ।  
गोर्धेनुर्भव्यमन्त्रेण दर्शयेद्गां विशेषतः ॥ ३० ॥  
  
ब्राह्मणान्दर्शयेत्तत्र ब्रह्मजज्ञान मन्त्रतः ।  
षण्णवत्येन मन्त्रेण प्रोक्षयेत् तु विशेषतः ॥ ३१ ॥  
  
कुशेन चाक्षतं युक्तं प्रोक्षयेच्छिव मन्त्रतः ।  
प्रच्छन्नपटमावर्ज्य दर्शयेन्मानुषांस्ततः ॥ ३२ ॥  
  
पवमानेन मन्त्रेण पञ्चगव्याभिषेचनम् ।  
शुद्धिं कृत्वा विशेषेण तन्त्रीणां च संयुतम् ॥ ३३ ॥  
  
प्। २९८)  
  
शुद्धैरुकेति मन्त्रेण पुण्याहं कारयेत्ततः ।  
सर्वालङ्कार संयुक्तं कुर्याद्ग्राम प्रदक्षिणम् ॥ ३४ ॥  
  
प्रतिमां कण्ठदघ्ने च जले चैवाधि वासयेत् ।  
प्रपां कृत्वा विशेषेण कलशान् विन्यसेत् ततः ॥ ३५ ॥  
  
स वस्त्रान्सापिधानांश्च स सूत्रानष्ट दिक्षु च ।  
एकरात्रं त्रिरात्रं वा पञ्च वा सप्तरात्रकम् ॥ ३६ ॥  
  
दैवज्ञं पूजयेत् पश्चाद् भक्तानां पूजयेत्ततः ।  
मण्डपस्यैशदिग्भागे स्नानवेद्युपरि न्यसेत् ॥ ३७ ॥  
  
निर्माल्यं च विसृज्याथ प्रोक्षयेच्छुद्धवारिणा ।  
घृतं शिरोर्पणं कुर्यात् स्वर्णदूर्वाङ्कुराक्षतैः ॥ ३८ ॥  
  
षण्णवत्येन मन्त्रेण शिवमन्त्रेण संयुतम् ।  
क्षालयेच्छुद्धतोयेन * * * नन्तु कल्पयेत् ॥ ३९ ॥  
  
मूर्धादि पादपर्यन्तं पञ्चब्रह्म न्यसेत् क्रमात् ।  
अष्टत्रिंशत् कलान्यासं षडङ्गेनैव विन्यसेत् ॥ ४० ॥  
  
सुमूहूर्ते सुलग्ने च नक्षत्रकरणान्विते ॥ ४१ ॥  
  
शिवाख्यकलशांश्चैव शिवमन्त्रेण विन्यसेत् ।  
षण्णवत्येन मन्त्रेण अभिषेकं तु कारयेत् ॥ ४२ ॥  
  
उमाकुम्भं च विप्रेन्द्र ! पीठं चैव तु स्नापयेत् ।  
पूर्वादीशान पर्यन्तं कलशे वा भिषेचयेत् ॥ ४३ ॥  
  
प्। २९९)  
  
पञ्चब्रह्मेण मन्त्रेण स्नपनं तु यथा विधि ।  
पूर्वोक्त लक्षणैर्युक्तम् अर्चयेत् तु विशेषतः ॥ ४४ ॥  
  
हविर्निवेदयेत् पश्चात् ताम्बूलं दापयेत् ततः ।  
प्रतिष्ठोपकरणं सर्वम् आचार्याय प्रदापयेत् ॥ ४५ ॥  
  
ब्राह्मणान् भोजयेत् तत्र पर्यष्टि परिचारकान् ।  
शैवान् सम्भोजयेत् तत्र यथा शक्त्यादि दक्षिणा ॥ ४६ ॥  
  
एवं यः कुरते मर्त्यः सर्वपापाद्विमुच्यते ।  
यावद् रुद्रपुरं सर्वे दध्याक्षये नरः ॥ ४७ ॥  
  
तद् दिनादि च विप्रेन्द्र ! उत्सवं कारयेत् ततः ।  
आद्येषु त्रितयेष्वेषु न ध्वजारोहण क्रिया ॥ ४८ ॥  
  
सप्ताहे वा न वाहे वा ध्वजारोहणमुच्यते ।  
एवं कृते महाशान्ति राजराष्ट्रसुखावहम् ॥ ४९ ॥  
  
एवं यः कुरुते मर्त्यः शिवलोकं स गच्छति ॥ ४९ � ॥  
  
इति वीरतन्त्रे संहारमूर्तिप्रतिष्ठविधिः चतुष्षष्टितमः पटलः ॥ ६४ ॥  
  
  
  
प्रणिपत्य पुनर्ब्रह्मा उवाच परमेश्वरम् ।  
कथं गौरी प्रतिष्ठा च ब्रूहि मे परमेश्वर ! ॥ १ ॥  
  
ईश्वरः ॥  
  
एतत्सर्वं समासेन श्रूयतां चतुरानन ! ।  
रोहिणी च पुनर्वस्वो पुष्ये मृगशिरस्तथा ॥ २ ॥  
  
प्। ३००)  
  
हस्तं च रेवती चैव स्वाती चैव त्रिरुत्तरा ।  
स्थिरराशौ तु कर्तव्यम् अष्टमं ग्रहवर्जितम् ॥ ३ ॥  
  
देव्या रूपमहं वक्ष्ये शृणुष्व कमलासन ! ।  
द्विनेत्रां चारुवदनां सुस्तनां च सुयौवनाम् ॥ ४ ॥  
  
द्विहस्तां च द्विपादां च नीलोत्पलयुतां कराम् ।  
करण्डमकुटां चैव सर्वाभरणभूषितम् ॥ ५ ॥  
  
दुकूलपट्टवसन छन्नवीर समन्विताम् ।  
पादनूपुर संयुक्तां देव्या रूपमिहोच्यते ॥ ६ ॥  
  
प्रासादस्याग्रतः कुर्यान्मण्डपं चतुरश्रकम् ।  
पूर्वोक्तलक्षणैर्युक्तं मण्टपं कारयेत्ततः ॥ ७ ॥  
  
एकाशीति पदं कृत्वा वेदिका नव मध्यमे ।  
तस्या वृतपदं त्रीणि मध्यमे कुण्डमुच्यते ॥ ८ ॥  
  
पूर्वादीशानपर्यन्तं योनिरश्वत्थ पत्रवत् ।  
लक्षणेन प्रकर्तव्यं पूर्वोक्तविधिना सह ॥ ९ ॥  
  
रत्न न्यासं न कर्तव्यम् उमा देव्या विशेषतः ।  
हेमं तत्रैव निक्षिप्य अष्टदिक्षु क्रमेण तु ॥ १० ॥  
  
सुस्निग्धं कारयेत्तत्र गौरीगायत्रिमन्त्रतः ।  
द्वितीयवर्गे विप्रेन्द्र ! तृतीयाक्षर संयुतम् ॥ ११ ॥  
  
सप्तमस्य तृतीयं तु प्रथमस्य चतुर्थकम् ।  
बिन्दुनाद समायुक्तं मूलमन्त्रमिहोच्यते ॥ १२ ॥  
  
प्। ३०१)  
  
द्वितीयस्य तृतीयं तु ब्रह्ममुद्धारते क्रमात् ।  
हृस्वा ब्रह्म समाख्याता दीर्घाह्यङ्गानि चोच्यते ॥ १३ ॥  
  
नयनं मोक्षणं कुर्यान् नेत्रद्वययुते दिने ।  
आदित्यस्य पदे चैव गोमयेनानुलेपयेत् ॥ १४ ॥  
  
अष्टद्रोणेन शालिस्यात् स्थण्डिलं चतुरश्रकम् ।  
तदर्धं तण्डुलं न्यस्य तण्डुलार्धं तिलं न्यसेत् ॥ १५ ॥  
  
पद्ममष्टदलं लिख्य दर्भैश्चैव परिस्तरेत् ।  
नववस्त्रं न्यसेत्तत्र प्रतिमां विन्यसेत् ततः ॥ १६ ॥  
  
वस्त्रेण वेष्टयेद् देवीं प्रच्छन्नपटसंयुताम् ।  
अभितः कलशानष्टौ वामाद्यादीनि विन्यसेत् ॥ १७ ॥  
  
हिरण्यसूचिकायुक्तं पक्ष्मरेखां लिखेत् ततः ।  
कृष्णमण्डलमालिख्य ज्योतिर्मण्डलमालिखेत् ॥ १८ ॥  
  
शिल्पिनं पूजयेत् पश्चात् तदस्त्राणां विसर्जयेत् ।  
वस्त्रेणावेष्ट्य तद् देव्याः प्रच्छन्न पटसंयुतम् ॥ १९ ॥  
अभितः कलशानष्टौ वामाद्यादीनि विन्यसेत् ॥ १९ ॥  
  
अक्षिहोमं ततः कुर्याद् आज्येनैव विशेषतः ।  
अग्निमुखं च सङ्कल्प्य पञ्चाशत्सङ्ख्यया हुनेत् ॥ २० ॥  
  
नेत्रमन्त्रेण हुत्वा तु चरुं तत्रैव हूयते ।  
ताम्रपात्रेऽथवा कांस्ये घृतं मधु च पूरयेत् ॥ २१ ॥  
  
नेत्रमन्त्रशतं जप्त्वा हिरण्यनखसंयुतम् ।  
मधुवाता ऋतायेति मधुना तर्पयेत्ततः ॥ २२ ॥  
  
प्। ३०२)  
  
घृतमिक्षे घृतं तर्प्य नेत्रमन्त्रं च विन्यसेत् ।  
गौर्धेनु भव्यमन्त्रेण सवत्साङ्गां प्रदर्शयेत् ॥ २३ ॥  
  
ब्राह्मणान्दर्शयेत् तत्र सप्तकन्याश्च दर्शयेत् ।  
नेत्रमन्त्रसमायुक्तं धान्यराशीं च दर्शयेत् ॥ २४ ॥  
  
प्रच्छन्न पटमावर्ज्य जनान्सर्वान्प्रदर्शयेत् ।  
पञ्चगव्येन विप्रेन्द्र ! अभिषेकं समाचरेत् ॥ २५ ॥  
  
अलङ्कृत्य च तां देवीं कुर्याद्ग्राम प्रदक्षिणम् ।  
नदीतटाककतीरे वा गोमयेनानुलेपिते ॥ २६ ॥  
  
पीठं तत्रैव निक्षिप्य गौरीं तत्रो परिन्यसेत्   
स्नापयेत् पञ्चगव्येन जलाधिवासनं कुरु ॥ २७ ॥  
  
नववस्त्रेण संवेष्ट्य कूर्चेनैव समन्वितम् ।  
जलमध्ये न्यसेद् देवीं गौरीबीजेन देशिकः ॥ २८ ॥  
  
पूर्वादीशानपर्यन्तं वर्धनीं विन्यसेत्ततः ।  
सवस्त्रं सापिधानं च वामाद्याश्चैव विन्यसेत् ॥ २९ ॥  
  
तस्योर्ध्वे च प्रपां कृत्वा दीपयुक्तो विधीयते ।  
एकरात्रं त्रिरात्रं वा पञ्चरात्रमथापि वा ॥ ३० ॥  
  
जलादुत्तीर्य पूर्वेद्युः प्रविशेदालयं प्रति ।  
स्नापयेत् पञ्चगव्येन नववस्त्रेण वेष्टयेत् ॥ ३१ ॥  
  
वेदिमध्ये न्यसेत् तत्र अष्टद्रोणेन शालिना ।  
तदर्धं तण्डुलं न्यस्य तण्डुलार्धं तिलं न्यसेत् ॥ ३२ ॥  
  
प्। ३०३)  
  
परिस्तरेच्च दर्भैश्च शयनं चाण्डजादिभिः ।  
तस्यो परिन्यसेद्देवीं गौरीमूलेन देशिकः ॥ ३३ ॥  
  
प्राक्शिरः पश्चिमे पादं विन्यसेच्च विशेषतः ।  
प्रच्छन्न पटसंयुक्तं पुण्याहं वाचयेत् ततः ॥ ३४ ॥  
  
वर्धनीं नवमादाय सूत्रेण परिवेष्टयेत् ।  
शुद्धोदकेन सम्पूर्णाः प्रत्येकं वस्त्रवेष्टिताः ॥ ३५ ॥  
  
दिव्यानामीश दिग्भागे प्रधानां वर्धनीं न्यसेत् ।  
गौरीबीजेन मन्त्रेण स कूर्चं सापिधानकम् ॥ ३६ ॥  
  
पूर्वादीशान पर्यन्तं वर्धनीरष्ट विन्यसेत् ।  
प्रत्येकं वस्त्रसंयुक्तं प्रधाने हेम विन्यसेत् ॥ ३७ ॥  
  
मध्ये गौरीं च सम्पूज्य नवशक्तीः सुपूजयेत् ।  
पूर्वादीशान पर्यन्तं मनोन्मनीं त्वीशगोचरे ॥ ३८ ॥  
  
वर्णानामस्त्ररूपं तु विन्यसेद्वर्धनीं ततः ।  
गन्धपुष्पादिनाभ्यर्च्य गौरीमूलेन मन्त्रतः ॥ ३९ ॥  
  
नैवेद्यं पायसं दद्यात् ताम्बूलं च निवेद्य च ।  
ततो होमं प्रकुर्वीत नव वा पञ्च एव वा ॥ ४० ॥  
  
समिदाज्यचरुं लाजान् मूद्गमाषयवांस्तथा ।  
गौरीमूलेन मन्त्रेण समिधा हूयते क्रमात् ॥ ४१ ॥  
  
आज्यं गायत्री मन्त्रेण हृदयेन चरुं तथा ।  
शिरोमन्त्रेण लाजश्च मुद्गं वामेन हूयते ॥ ४२ ॥  
  
प्। ३०४)  
  
माषं सद्येन होतव्यं यवमीशानमन्त्रतः ।  
एवमेव क्रमेणैव प्रत्येकं तु शताहुतिः ॥ ४३ ॥  
  
घृतमिक्षेति मन्त्रेण घृतेनैव शताहुतिः ।  
देवस्यत्वेति मन्त्रेण अन्नाहुतिमथाचरेत् ॥ ४४ ॥  
  
द्रव्यान्ते व्याहृतिं हुत्वा स्पर्शयेत्प्रतिमां ततः ।  
हव्यवाहेति मन्त्रेण सर्वद्रव्य समन्वितम् ॥ ४५ ॥  
  
स्विष्टमग्नेति मन्त्रेण जुहुयात्तदनन्तरे ।  
नृत्तगेय समायुक्तं रात्रौ जागरमुच्यते ॥ ४६ ॥  
  
चतुर्दिक्षु चतुर्वेदैः कुर्यादध्ययनं ततः ।  
गौरीमूलं जपेत्तत्र आग्नेयादि चतुर्दिशि ॥ ४७ ॥  
  
ततः प्रभाते विमले स्नानं कृत्वा तु देशिकः ।  
मन्त्रन्यासोक्तमार्गेण सृष्टि न्यासं तु कारयेत् ॥ ४८ ॥  
  
ततो वासनहोमं तु कारयेद्विधिना ततः ।  
समिदाज्यचरूणां तु होमयेद् देशिकोत्तमः ॥ ४९ ॥  
  
गौरी गायत्रीमूलेन हृदयेन पृथक् छतम् ।  
हुत्वान्ते तु यदस्येति स्विष्टकृद्धूयते क्रमात् ॥ ५० ॥  
  
आचार्यदक्षिणां दद्यात् पञ्चाङ्गभूषणादिकम् ।  
वस्त्रैराभरणैर्युक्तं गोभूमीकाञ्चनादिभिः ॥ ५१ ॥  
  
पदार्थीन्पूजयेत्तत्र उपदेष्टा च पूजयेत् ।  
ततो मुहूर्तमुद्वीक्ष्य देवीमुत्थापयेत् क्रमात् ॥ ५२ ॥  
  
प्। ३०५)  
  
स्नानवेद्युपरिन्यस्य गन्धपुष्पादिनार्चयेत् ।  
सृष्टिन्यास क्रमेणैव देव्या अङ्गेषु विन्यसेत् ॥ ५३ ॥  
  
प्रधान वर्धनीं चैव विमान प्रदक्षिणं कुरु ।  
स्नापयेत् तु विशेषेण गौरीमूलमनुस्मरन् ॥ ५४ ॥  
  
पञ्चब्रह्म षडङ्गैश्च स्नापयेदष्टवर्धनीः ।  
स्नपनं कारयेत्पश्चाद् यथा विभवविस्तरम् ॥ ५५ ॥  
  
पञ्चवर्णहविर्दद्यात् ताम्बूलं दापयेत्ततः ।  
ब्राह्मणान् भोजयेत्तत्र सप्तकन्याश्च भोजयेत् ॥ ५६ ॥  
  
कल्याणं कारयेत् पश्चान्मण्डपे स विशेषतः ।  
गोमयालेपनं कृत्वा शालिना विकिरेत्ततः ॥ ५७ ॥  
  
शाल्योपरि सुसंस्थाप्य मानुषे तु पदे तथा ।  
स्थण्डिले स्थापयेद्देवीं दिशि दक्षिणतो न्यसेत् ॥ ५८ ॥  
  
तस्याग्रे स्थण्डिलं कृत्वा अग्निमुखं च कारयेत् ।  
तत्र विष्णुं समाहूय दद्यादुदक पूर्वकम् ॥ ५९ ॥  
  
गौरीबीजेन संयुक्तं ब्रह्माङ्गेन समायुतम् ।  
हृदयेनातिष्ठ मन्त्रेण अश्मानं स्पर्शयेत् ततः ॥ ६० ॥  
  
आचार्य हस्तं सम्पूर्य लाजान् हृदय मन्त्रतः ।  
ईशानेन तु मन्त्रेण लाजहोमं तु कारयेत् ॥ ६१ ॥  
  
प्रदक्षिणं ततः कृत्वा लाजहोमं पुनः पुनः ।  
त्रिःकृत्वा तु विशेषेण हुत्वा चित्तादिभिस्तथा ॥ ६२ ॥  
  
प्। ३०६)  
  
हुत्वान्ते तु यदस्येति जुहुयात् तदनन्तरम् ।  
भिन्नासनमिदं प्रोक्तं सहासनमतः शृणु ॥ ६३ ॥  
  
इति वीरतन्त्रे गौरी स्थापनविधिः पञ्चषष्टितमः पटलः ॥ ६५ ॥  
  
पादुकास्थापनं वक्ष्ये शृणुष्व चतुरानन ! ।  
सौवर्णं रजतं ताम्रं लोहजं वापि कारयेत् ॥ १ ॥  
  
दन्तैर्वा दारुजैर्वापि कारयेत्तु विशेषतः ।  
लक्षणं सम्प्रवक्ष्यामि यथा वदनुपूर्वशः ॥ २ ॥  
  
उत्तमं द्वादशाङ्गुल्यं मध्यमं तु नवाङ्गुलम् ।  
अधमं सप्ताङ्गुलं प्रोक्तं पादुकस्य तु दैर्घ्यकम् ॥ ३ ॥  
  
विस्तारं तु तदर्धं स्यात् तस्य मध्ये तदर्धकम् ।  
अङ्गुल्यादि त्रयाङ्गुल्यम् उत्सेधं * * * * * ॥ ४ ॥  
  
पादाधारं तु कर्तव्यं तस्योर्ध्वे वृत्तमुच्यते ।  
एवं लक्षण संयुक्तां पादुकां कारयेत् ततः ॥ ५ ॥  
  
पर्यन्तशोभितं कृत्वा माणिक्यादि सरत्नकैः ।  
रत्नानामप्य लाभे तु सुवर्णादीनि कारयेत् ॥ ६ ॥  
  
प्रतिष्ठा विधिं प्रवक्ष्यामि पूर्वोक्तमण्टपे शुभम् ।  
मण्टपस्य तु संस्कारं विभवेन समन्वितम् ॥ ७ ॥  
  
वास्तु होमं दिशां कुर्याल्लक्षणेन समन्वितम् ।  
दर्भमालाभिरावेष्ट्य चतुस्तोरण संयुतम् ॥ ८ ॥  
  
प्। ३०७)  
  
अष्टदिक्षु ध्वजान्न्यस्य वितानैरुपशोभितम् ।  
मुक्तादामैरलङ्कृत्य पुष्पमालोपशोभितम् ॥ ९ ॥  
  
वेदिका रत्निचोत्सेधं दर्पणोदरवत्कृतम् ।  
अष्टद्रोणेन शालींश्च तन्मध्ये विन्यसेत्ततः ॥ १० ॥  
  
शाल्यर्धं तण्डुलं न्यस्य तण्डुलार्धं तिलं न्यसेत् ।  
पद्ममष्टदलं लिख्य दर्भैश्चैव परिस्तरेत् ॥ ११ ॥  
  
शयनं कल्पयेत् तत्र अण्डजाद्यैस्ततो बुधः ।  
जलादुत्तीर्य देवेशं शुद्धिं कृत्वा विशेषतः ॥ १२ ॥  
  
प्रासादं प्रविशेत् तत्र पुष्पदन्तपदे स्थितः ।  
आचार्यश्च शुचिर्भूत्वा नववस्त्रेण वेष्टयेत् ॥ १३ ॥  
  
सोष्णीषः सोत्तरीयश्च सर्वाभरणभूषितः ।  
आचार्यस्य च बीजेन सर्वाङ्गेषु च विन्यसेत् ॥ १४ ॥  
  
उपदेष्ट्रा समायुक्तम् आचार्यद्वयमुच्यते ।  
उपदेष्टा शरीरं तद् आचार्यो जीव उच्यते ॥ १५ ॥  
  
सहिनस्तु भवेद्विप्र सर्वसम्पत्कराय च ।  
मन्त्रन्यासं प्रकर्तव्यं लक्षणेन समन्वितम् ॥ १६ ॥  
  
हस्ताभ्यां संस्पृशेत्तत्र कादिपादान्तमेव च ।  
अङ्गुष्ठादि कनिष्ठान्तं पञ्चब्रह्म न्यसेत् क्रमात् ॥ १७ ॥  
  
मध्यमादि तर्जन्यन्तं षडङ्गं विन्यसेत्क्रमात् ।  
अस्त्रं करतले चैव विन्यसेत् तु विशेषतः ॥ १८ ॥  
  
प्। ३०८)  
  
अष्टत्रिंशत्कलाश्चैव विन्यसेद्देशिकस्य तु ।  
प्राकृतं भावमुत्सृज्य शिवोहमिति भावयेत् ॥ १९ ॥  
  
प्रतिमां पञ्चगव्येन स्नापयेच्छिव मन्त्रतः ।  
स्वर्णसूत्रेण संयुक्तं कौतुकं बन्धयेत् ततः ॥ २० ॥  
  
पलद्वयं च कर्पूरं काश्मीरं चन्दनेन तु ।  
समालोढ्य च सर्वं तु लेपयेत् तु समन्ततः ॥ २१ ॥  
  
सुमुहूर्ते सुलग्ने च शयने शाययेच्छिवम् ।  
प्रतिमं नववस्त्रेण पिधाय सकलं ततः ॥ २२ ॥  
  
प्रासादेन तु मन्त्रेण गन्धपुष्पादिनाऽर्चयेत् ।  
नवकुम्भं समादाय सूत्रेणावेष्टयेत् ततः ॥ २३ ॥  
  
शुद्धोदकेन सम्पूर्य स कूर्चं सापिधानकम् ।  
स वस्त्रं स हिरण्यं च पञ्चरत्न समन्वितम् ॥ २४ ॥  
  
द्रव्येणैव समायुक्तं विणिकादीनि विन्यसेत् ।  
प्रतिमस्यैश दिग्भागे स्थापयेच्छिव कुम्भकम् ॥ २५ ॥  
  
शिवकुम्भे शिवं पूज्य पञ्चब्रह्म षडङ्गकैः ।  
वर्धनीं तस्य वामे तु गौरी बीजेन स्थापयेत् ॥ २६ ॥  
  
पूर्वादीशान पर्यन्तम् अष्टविद्येश्वरैर्युतम् ।  
  
ततो होमं दिवा कुर्याद् भ्रंशमध्ये पदे तथा ।  
ततो होमं प्रकर्तव्यं लक्षणेन समन्वितम् ॥ २८ ॥  
  
प्। ३०९)  
  
पलाशाश्वत्थ बिल्वं चोदुम्बर प्लक्षमेव च ।  
खदिरं च शमी चैव अपामार्गं तथैव च ॥ २९ ॥  
  
पूर्वादीनि क्रमाद् एता मध्ये पालाशमेव च ।  
सर्वेषामेव होमानां मध्ये पालाशमुच्यते ॥ ३० ॥  
  
समिदाज्य चरुं लाजान् सर्षपांश्च यवांस्तिलान् ।  
मुद्गमाषं च विप्रेन्द्र ! नवद्रव्यमिहोच्यते ॥ ३१ ॥  
  
समिधो हृदये नैव आज्यं च शिर उच्यते ।  
चरुहोमं शिखा चैव लाजान्वै कवचेन तु ॥ ३२ ॥  
  
नेत्रेण सर्षपं चैव अस्त्रेणैव यवांस्ततः ।  
ईशानेन तिलं हुत्वा मुद्गं सद्येन हूयते ॥ ३३ ॥  
  
माषं वामेन होतव्यम् एवमेव क्रमेण तु ।  
सहस्रं वा तदर्धं वा तदर्धार्धमथापि वा ॥ ३४ ॥  
  
शतमष्टोत्तरं वापि तिरीशे विजयस्तथा ।  
उग्रोऽतिधाश्रीमो एते होमस्य दैवताः ॥ ३५ ॥  
  
वामी ज्येष्ठी च काली च कलविकरणी तथा ।  
बलविकरणी बलप्रमथिनी सर्वभूत मनोन्मनी ॥ ३६ ॥  
  
क्रमात्कुण्डेषु विप्रेन्द्र ! शक्तीनां नाम उच्यते ।  
द्रव्यान्ते प्रतिमां स्पृष्ट्वा पञ्चब्रह्म षडङ्गकैः ॥ ३७ ॥  
  
चतुर्दिक्षु चतुर्वेदैः कुर्यादध्ययनं ततः ।  
व्योमं प्रासादमन्त्रं च ब्रह्ममङ्गं तथैव च ॥ ८८ ॥  
  
प्। ३१०)  
  
दीक्षितैर्ब्राह्मणैश्चैव चतुर्दिक्षु जपेत्ततः ।  
त्राणि पर्वाणि ते यं नृत्त समाकुलैः ॥ ३९ ॥  
  
सर्वद्रव्य समायुक्तं हव्यवाहं समुच्चरन् ।  
स्विष्टमग्नेति मन्त्रेण जुहुयात्तदनन्तरे ॥ ४० ॥  
  
चित्तादीनि जयादींश्च राष्ट्रभृच्चादि हूयते ।  
हूयते क्रमशो विप्र ! व्याहृतिं जुहुयात्ततः ॥ ४१ ॥  
  
शिवदीक्षा प्रदातव्या लक्षणेन समन्विता ।  
पर्यष्टि परिचारांश्च शिवदीक्षावहो विदुः ॥ ४२ ॥  
  
एवं कृते तु विप्रेन्द्र ! राजराष्ट्र सुखावहम् ।  
अथा वसानहोमं तु प्रधानाग्नौ तु हूयते ॥ ४३ ॥  
  
यदस्य कर्मणेत्यादि स्विष्टकृद्धूयते क्रमात् ।  
प्रभाते दक्षिणां दद्याद् आचार्यादि च सर्वशः ॥ ४४ ॥  
  
आचार्यं पूजयेत् पूर्वं वस्त्राङ्गुलीयकादिभिः ।  
पञ्चाङ्गभूषणं दद्याद् आचार्यस्य विशेषतः ॥ ४५ ॥  
  
अधमं दशनिष्कं तु मध्यमं द्विगुणं भवेत् ।  
उत्तमं त्रिगुणं प्रोक्तम् आचार्यस्य तु दक्षिणा ॥ ४६ ॥  
  
दशभागैक भागं तु मूर्तिपानां तु दक्षिणा ।  
स्तोत्रादध्वयीनादीनां तदर्धं दक्षिणा शुभे ॥ ४७ ॥  
  
गोमया लेपनं कृत्वा पद्ममध्ये प्रकल्पयेत् ।  
पद्मस्य पूर्वदिग्भागे वेदाश्रं कुण्डमुच्यते ॥ ४८ ॥  
  
प्। ३११)  
  
पुण्याहं वाचयेत्तत्र शुद्धिं कृत्वा तु पादुकौ ।  
पवमानेन सम्प्रोक्ष्य शुद्धैरुत्थै ततो द्रुवत् ॥ ४९ ॥  
  
शालिना विकिरेत् तत्र तदर्धं तण्डुलांस्तिलान् ।  
पादुकौ विन्यसेन्मध्ये नववस्त्रस्य चोपरि ॥ ५० ॥  
  
पिधाय नववस्त्रेण गन्धपुष्पादि नार्चयेत् ।  
भूतवर्गान्त वर्गेषु अग्निं संयोजयेत् ततः ॥ ५१ ॥  
  
तद्व्यक्षौ समायुक्त विषध्वर समायुतम् ।  
शिवविष्णुसमारूढं पादुकाबीजमुच्यते ॥ ५२ ॥  
  
इदं मन्त्रमनुस्मृत्य स्थापयेत् पूर्वतो मुखम् ।  
श्रीभूमी दक्षिणा दिशि तथा देवौ प्रकीर्तितौ ॥ ५३ ॥  
  
वर्धनीं नवमादाय सूत्रेण परिवेष्टिताम् ।  
पूरयेच्छुद्धतो येन स कूर्चान्सापिधानकान् ॥ ५४ ॥  
  
स वस्त्रान् हेमसंयुक्तान् पूर्वादीशान्तके न्यसेत् ।  
पादुकादीश दिग्भागे वर्धनीं विन्यसेत्ततः ॥ ५५ ॥  
  
पूर्वादीशान पर्यन्तं विन्यसेद्वादिशक्तितः ।  
मनोन्मनीं प्रधानस्य विन्यसेत्तु विशेषतः ॥ ५६ ॥  
  
गन्धैः पुष्पैश्च धूपैश्च दीपैश्च (च) रु विन्यसेत् ।  
ततो होमं प्रकर्तव्यं पूर्वोक्तविधिना सह ॥ ५७ ॥  
  
होमान्ते पञ्चगव्येन प्रोक्षयेत्सद्यमन्त्रतः ।  
सुमुहूर्ते सुलग्ने च वर्धनीं विन्यसेत्ततः ॥ ५८ ॥  
  
प्। ३१२)  
  
पूर्वादीशान पर्यन्तं स्थापयेन् मूलमन्त्रतः ।  
गन्धपुष्पादिनाऽऽपूज्य विन्यसेच्छिवमन्त्रतः ॥ ५९ ॥  
  
नैवेद्यं दापयेत् पश्चात् ताम्बूलं दापयेत् ततः ।  
आचार्यं पूजयेत्पूर्वं पर्यष्टि परिचारकान् ॥ ६० ॥  
  
भोजयेच्छिव भक्तांश्च सवर्णांश्च दक्षिणाम् ।  
नित्योत्सवं तु काले तु प्रदक्षिणमथाचरेत् ॥ ६१ ॥  
  
अग्रतः पृष्ठतो वापि व्रजेत् सम्पत्कराय च ।  
ब्रह्मचारी वहित्वा तु पादुकावर्चयेत् ततः ॥ ६२ ॥  
  
पादुकस्योपरिष्टात् तु कल्पयेदस्त्र राजतः ।  
एवं यः कुरुते मर्त्यः शिवलोकमवाप्नुयात् ॥ ६३ ॥  
  
पादुका स्थापनं प्रोक्तं चित्रस्थापनकं शृणु ॥ ६३ � ॥  
  
इति वीरतन्त्रे पादुकास्थापनविधिः षषष्टितमः पटलः ॥ ६६ ॥  
  
सुरेशानं नमस्कृत्य पर्यपृच्छत्पितामहः ।  
चित्रप्रतिष्ठा किं देवब्रूहि मे परमेश्वर ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व कमलासन ! ।  
चित्रं च त्रिविधं ज्ञेयं तेषां भेदं शृणुष्वथ ॥ २ ॥  
  
शिला प्रतिमेऽपि विप्रेन्द्र चित्रकर्म तु कारयेत् ।  
मृण्मयं शूलसंयुक्तं भित्तिचित्रे पटेऽपि वा ॥ ३ ॥  
  
प्। ३३)  
  
एते त्रिविधमुच्यन्ते स्थापनं तु शृणुष्वथ ।  
चित्रस्य सन्निधौ चैव प्रतिष्ठामण्टपं कुरु ॥ ४ ॥  
  
शैलजे मृण्मये चैव रत्नन्यासं तु कारयेत् ।  
रत्नन्यासं च कर्तव्यम् उमादेव्या विशेषतः ॥ ५ ॥  
  
प्रतिष्ठा मण्डपं कृत्वा लक्षणेन समन्वितम् ।  
वेदिका ब्रह्मभागे तु मानुषे कुण्डमुच्यते ॥ ६ ॥  
  
वृत्तं वा चतुरश्रं वा सर्वकुण्डानि कारयेत् ।  
देव्याश्चेद्दिक्षु विप्रेन्द्र ! योनिरश्वत्थ पत्रवत् ॥ ७ ॥  
  
एकासनगता देव्याः चतुष्कोणेषु योनिकम् ।  
नयनमोक्षणं कुर्यान् नेत्रयुग्मयुते दिने ॥ ८ ॥  
  
पूर्वोक्तविधिना चैव नयनमोक्षणमारभेत् ।  
जलाधिवासनं नोक्तं शयने शाययेत् ततः ॥ ९ ॥  
  
वास्तु होमं दिवा कुर्याल्लक्षणेन समन्वितम् ।  
भारशालि समायुक्तं वेदिमध्ये परिस्तरेत् ॥ १० ॥  
  
शाल्यर्ध तण्डुलं न्यस्य तदर्धं तु तिलं न्यसेत् ।  
परिस्तरेत् तु दर्भैश्च अष्टपत्रं सकर्णकम् ॥ ११ ॥  
  
तत् तन्मन्त्रेण संस्मृत्य शयनं पञ्च कल्पयेत् ।  
दर्पणं शाययेत्तत्र प्रच्छन्न पटसंयुतम् ॥ १२ ॥  
  
पूर्वादीशान पर्यन्तं विद्येश्वर समन्वितम् ।  
देव्याश्चैव तु वामादि विन्यसेत् तु विशेषतः ॥ १३ ॥  
  
प्। ३१४)  
  
  
स वस्त्रं सापिधानं च स हिरण्यं स कूर्चकम् ।  
गन्धपुष्पादिनाऽभ्यर्च्य पायसान्नं निवेदयेत् ॥ १५ ॥  
  
ततो होमं प्रकुर्वीत पालाशसमिधा सह ।  
समिदाज्य चरुं लाजान् सर्षपा * गमेव च ॥ १६ ॥  
  
माषं चैव तु विप्रेन्द्र ! सप्तद्रव्याणि हूयते ।  
सद्येन समिधा हुत्वा हृदयेनाज्यमेव च ॥ १७ ॥  
  
चरुं वामेन होतव्यं शिरो मन्त्रेण लाजकम् ।  
सर्षर्पं नेत्रमन्त्रेण मुद्गमीशानमन्त्रतः ॥ १८ ॥  
  
माषं नेत्रेण हुत्वा तु प्रत्येकं तु शताष्टकम् ।  
सर्वद्रव्य समायुक्तं हव्यवाहं समुच्चरन् ॥ १९ ॥  
  
स्विष्टमग्नेति मन्त्रेण जुहुयात् तदनन्तरम् ।  
ततः प्रभाते विमले स्नानं कृत्वा तु देशिकः ॥ २० ॥  
  
मन्त्र न्यासोक्तमार्गेण स्वदेहे विन्यसेत् ततः ।  
ततो वासान होमं तु आज्येन चरुणायुतम् ॥ २१ ॥  
  
अष्टोत्तरशतं हुत्वा द्रव्यं प्रति विशेषतः ।  
चतुर्दिक्षु चतुर्वेदैः कुर्याद् अध्ययनं ततः ॥ २२ ॥  
  
प्रायश्चित्तं तु होतव्यं चित्तादिभिर्जयादिभिः ।  
हुत्वान्ते तु यदस्येति जुहुयात् तदनन्तरम् ॥ २३ ॥  
  
प्। ३१५)  
  
आचार्य दक्षिणां दद्यात्पञ्चाङ्गभूषणैर्युतम् ।  
होमीनां तु पदार्थीनां पूजयेत् तु विशेषतः ॥ २४ ॥  
  
प्रतिमस्याग्रतश्चैव जलभाण्डं खनेत् ततः ।  
तस्योर्ध्वे दर्पणं स्थाप्य मूलमन्त्रेण संयुतम् ॥ २५ ॥  
  
प्रोक्षयेच्चित्र कर्मे तु दर्पणे स्नापयेत् ततः ।  
प्रधान कलशं चैव स्नापयेत् तु विशेषतः ॥ २६ ॥  
  
पूर्वादीशान पर्यन्तं स्नापयेत् स्वस्वमन्त्रतः ।  
हविर्निवेदयेत् पश्चात् ताम्बूलं दापयेत् ततः ॥ २७ ॥  
  
ब्राह्मणान्भोजयेत् तत्र शैवान् (सं)भोजयेत् ततः ।  
सर्वासां देवतानां च स्थापन क्रममेव हि ॥ २८ ॥  
  
तत्तन्मन्त्रेण कर्तव्यं क्रियाभेदं न विद्यते ।  
प्रतिष्ठोपकरणं सर्वम् आचार्याय प्रदापयेत् ॥ २९ ॥  
  
चित्रस्थापनमेवोक्तं शूलस्थापनकं शृणु ।  
  
इति वीरतन्त्रे चित्रप्रतिष्ठाविधिः सप्तषष्ठितमः पटलः ॥ ६७ ॥  
  
देवदेवं प्रणम्यादौ पृच्छतिस्म पितामहः ।  
विमानस्थापनं किं वा ब्रूहि मे परमेश्वर ! ॥ १ ॥  
  
ईश्वरः ।  
  
तत्सर्वमखिलं वक्ष्ये शृणुष्व चतुरानन ! ।  
रोहिणी च पुनवस्वा पुष्यो मृगशिरस्तथा ॥ २ ॥  
  
प्। ३१६)  
  
हस्तं च रेवती चैव स्वाती चैव त्रिरुत्तरा ।  
द्वितीया पञ्चमी चैव द्वादशी वा त्रयोदशी ॥ ३ ॥  
  
स्थिरराशौ तु कर्तव्यम् अष्टमे ग्रहवर्जिताः ।  
एवमादिषु कालेषु विमानस्थापनं कुरु ॥ ४ ॥  
  
पञ्चाहे सप्तरात्रे वा अङ्कुरार्पणमुच्यते ।  
प्रासादस्यैव पुरतः प्रपां कृत्वा विशेषतः ॥ ५ ॥  
  
पूर्वोक्तेन प्रकारेण मण्टपं कारयेत् ततः ।  
मध्यमे वेदिकां कुर्याद् हस्तमात्रोच्छ्रयं भवेत् ॥ ६ ॥  
  
स्वबाह्ये तु परितो मानुष्ये कुण्डमुच्यते ।  
नागरं द्राविडं चैव वेसरं तु शृणुष्वथ ॥ ७ ॥  
  
चतुरश्रं तु योन्याश्च अर्धचन्द्रं त्रिकोणकम् ।  
वृत्तं च पञ्चकोणं च पद्मं चैवाष्टकोणकम् ॥ ८ ॥  
  
वेसरं प्रोच्यते विप्र अथा पञ्चमकुण्डकम् ।  
चतुर्दिक्षु च ईशान्यां यथोक्तं कुण्डमुच्यते ॥ ९ ॥  
  
चतुस्तोरणसंयुक्तं दर्भमालाव भूषितम् ।  
वितानध्वजसंयुक्तं पुष्पमाल्यैरलङ्कृतम् ॥ १० ॥  
  
प्रासादस्य चतुर्दिक्षु चतुरश्रं तु कुण्डकम् ।  
कुबेरस्य विधिः प्रोक्तो द्राविडस्य तु वृत्तकम् ॥ ११ ॥  
  
बेरस्यार्धचन्द्राभं कुण्डानि कारयेत् ततः ।  
तस्य पूर्वे जलावर्तं वस्त्रमाल्यैरलङ्कृतम् ॥ १२ ॥  
  
प्। ३१७)  
  
शुद्धोदकेन सम्पूर्य शाल्योपरि च संस्थिताः ।  
चतुर्दिक्षु न्यसेत्तत्र हृदयेन तु मन्त्रतः ॥ १३ ॥  
  
वास्तुहोमं दिवा कुर्याल्लक्षणेन समन्वितम् ।  
आचार्यश्च शुचिर्भूत्वा नववस्त्रेण वेष्टितः ॥ १४ ॥  
  
सोष्णीषस्सोत्तरीयश्च गन्धद्रव्येण लेपयेत् ।  
प्रासादं दर्भमालाभिर्वेष्टयेत् तु विशेषतः ॥ १५ ॥  
  
पुण्याहं वाचयेत् तत्र पवमानेन प्रोक्षयेत् ।  
वास्तुदेवबलिं दद्यात् पूर्वोक्त विधिना सह ॥ १६ ॥  
  
प्रासादं नववस्त्रेण वेष्टयेद्धृदयेन तु ।  
लम्बयेन्नववस्त्रेण प्रासादेन तु मन्त्रतः ॥ १७ ॥  
  
दर्भमाल्येन पुष्पेण वेष्टयेत्स्थूपिमेव च ।  
प्रासादहोमं कर्तव्यं गर्भगेहे विशेषतः ॥ १८ ॥  
  
मम आप्येति मन्त्रेण आज्येनैव शताहुतिः ।  
समिधामीशमन्त्रेण आज्यं वामेन हूयते ॥ १९ ॥  
  
चरुं हृदयमन्त्रेण हुत्वा चैव शताहुतिः ।  
शान्तिहोमक्रमेणैव चतुर्दिक्षु च होमयेत् ॥ २० ॥  
  
चतुर्दिक्षु चतुर्वेदैः कुर्यादध्ययनं ततः ।   
प्रासादमेव होमेन शिवासनमथ शृणु ॥ २१ ॥  
  
पूर्वोक्तमण्डपे वेद्यां गोमयेनानुलेपयेत् ।  
शालिना विकिरेत्तत्र भारद्वयेन संयुतम् ॥ २२ ॥  
  
प्। ३१८)  
  
शाल्यर्धतण्डुलान्न्यस्य तण्डुलार्धतिलान्न्यसेत् ।  
पद्ममष्टदलं लिख्य दर्भैश्चैव परिस्तरेत् ॥ २३ ॥  
  
नवकुम्भान् समादाय सूत्रेण परिवेष्टयेत् ।  
शुद्धोदकेन सम्पूर्य वस्त्रकूर्चसमन्वितान् ॥ २४ ॥  
  
प्रधानकलशं विप्र ! मध्यमे स्थापयेत्क्रमात् ।  
नवकुम्भान् समादाय सूत्रेण परिवेष्टयेत् ॥ २५ ॥  
  
सप्तमेवान्तवर्गैश्च * * * * द्वितीयकम् ।  
चतुर्दशस्वरसंयुक्तं बिन्दुनादसमन्वितम् ॥ २६ ॥  
  
विमानस्य तु विप्रेन्द्र ! मूलमन्त्र मिहोच्यते ।  
प्रधानकलशे नैव * * * * * विन्यसेत् ॥ २७ ॥  
  
विद्येश्वरसमायुक्तं मध्यमे शिवदैवतम् ।  
पूर्वे तु विष्णुकुम्भास्यु दक्षिणामूर्तिदक्षिणे ॥ २८ ॥  
  
लिङ्गोत्पत्तिं तु वारुण्याम् उत्तरे तु पितामहः ।  
पूर्वादिषु चतुर्दिक्षु शिवविद्येश्वरस्य तु ॥ २९ ॥  
  
मध्यमे स्थापयेद्विद्वान् विघ्नेशं चाग्निविन्यसेत् ।  
उत्तरे चैव दुर्गायां विन्यसेत् तु विशेषतः ॥ ३० ॥  
  
गन्धपुष्पादिनाभ्यर्च्य स्वस्वमूलेन देशिकः ।  
हविर्निवेदयेत् पश्चात् ताम्बूलं दापयेत् ततः ॥ ३१ ॥  
  
ततो होमं प्रकुर्वीत पलाशसमिधासह ।  
समिदाज्य चरुं लाजान् सर्षपांश्च यवांस्तिलान् ॥ ३२ ॥  
  
प्। ३१९)  
  
वेणुं माषं च मुद्गं च शिम्बं चैकादशं युतम् ।  
ईशान्यादीनि सद्यान्तं हृदयेन त्रयं युतम् ॥ ३३ ॥  
  
अष्टोत्तरशतं वापि पञ्चाशद्वापि हूयते ।  
विमानबीजं सर्वेषु हुत्वा चैव शताहुतिः ॥ ३४ ॥  
  
प्रभाते विमले पूज्य आचार्यः स्नानमाचरेत् ।  
मन्त्रन्यासोक्तमार्गेण न्यासं कृत्वा विशेषतः ॥ ३५ ॥  
  
सृष्टिस्थितिं च संहार न्यासादीनि च विन्यसेत् ।  
ततो वासन होमं च कर्तव्यं देशिकोत्तमः ॥ ३६ ॥  
  
समिदाज्यचरूणां तु प्रासादेन शताहुतिः ।  
विमानबीजसंयुक्तं पञ्चविंशतिरुच्यते ॥ ३७ ॥  
  
सर्वद्रव्य समायुक्तं हव्यवाहं समुच्चरन् ।  
स्विष्टमग्नेति मन्त्रेण जुहुयात्तदनन्तरे ॥ ३८ ॥  
  
चित्तादींश्च जयादींश्च राष्ट्रभृच्चैव हूयते ।  
हुत्वान्ते तु यदस्येति पूर्णाहुतिमथाचरेत् ॥ ३९ ॥  
  
आचार्य दक्षिणां दद्यात् पञ्चाङ्गभूषणैर्युतम् ।  
शिरसोपरि विप्रेन्द्र ! कुम्भमुद्वाहयेत् ततः ॥ ४० ॥  
  
विमान प्रदक्षिणं कुर्यात् प्रासादस्योपरि स्थितिः ।  
विमानमूलसंयुक्तं व्योमव्यापि समुच्चरन् ॥ ४१ ॥  
  
पञ्चब्रह्म षडङ्गेन स्नापयेत् कुम्भमेव च ।  
पूर्वादीशानपर्यन्तं स्नापयेत् स्वस्वमन्त्रतः ॥ ४२ ॥  
  
प्। ३२०)  
  
दिशामूर्तिं च विप्रेन्द्र ! स्वस्वमन्त्रेण स्नापयेत् ।  
गन्धपुष्पादिनाभ्यर्च्य हविर्दद्याद्विशेषतः ॥ ४३ ॥  
  
ब्राह्मणान् भोजयेत् तत्र शिवभक्तांश्च भोजयेत् ।  
सप्तकन्याश्च विप्रेन्द्र ! वस्त्रादीनि च दापयेत् ॥ ४४ ॥  
  
विमानस्थापनं प्रोक्तं मानुषस्थापनं शृणु ॥ ४४ � ॥  
  
इति वीरतन्त्रे विमानस्थापनविधिरष्टषष्टितमः पटलः ॥ ६८ ॥  
  
पितामहः ॥  
  
लोकनाथ नमस्कृत्वा पर्यपृच्छत्पितामहः ।  
मानुषस्थापनं को वा शिवज्ञानाभिपूरितान् ॥ १ ॥  
  
ऋषीणां च नृपाणां च स्थापनं ब्रूहि मे प्रभो ! ।  
  
ईश्वरः ॥  
  
तत्सर्वमखिलं वक्ष्ये शृणुष्व चतुरानन ! ॥ २ ॥  
  
चातुर्वर्ण्यानुलोमांश्च प्रतिलोमांश्च सर्वशः ।  
शिवप्रसाद सिद्धांश्च प्रतिमादीनि कारयेत् ॥ ३ ॥  
  
सौवर्णै राजतैर्वापि ताम्रं पित्तलजं तु वा ।  
शैलजं दारुजं वापि मृण्मयं चित्रमेव च ॥ ४ ॥  
  
द्वारं तु नवधा भज्य भागैकं प्रतिमोच्छ्रयम् ।  
चत्वारि पञ्चषट्तालं मात्राङ्गुलेन कारयेत् ॥ ५ ॥  
  
सप्ताष्टनव तालं वा कर्तव्यं लक्षणैर्युतम् ।  
शिवप्रसादकाले तु यद्रूपं सम्भवन्ति वै ॥ ६ ॥  
  
प्। ३२१)  
  
तद्रूपं कारयेद्विप्र ! स्थितं चासीनमेव च ।  
ऋषीणामृषिरूपं तु नृपाणां नृपवद्भवेत् ॥ ७ ॥  
  
एवं कृत्वा विधानेन स्थापयेद् विधिपूर्वकम् ।  
इला च पिङ्गला चैव सुषुम्ना च तथैव च ॥ ८ ॥  
  
गान्धारी हस्ति जिह्वा च पूषा चैव यशस्विनी ।  
अलम्पुरुषा रुह्री च शङ्खिनी दशमः स्मृतः ॥ ९ ॥  
  
दशप्राणावहा एता नाडयः परिकीर्तिताः ।  
विमला घोषणी चैव पृथिवी आविनी तथा ॥ १० ॥  
  
तेजोवती वायुवेगी गगनी मर्दनी तथा ।  
शोधनी व्याधिनी चैव रसावती च मुद्वती ॥ ११ ॥  
  
स्रंसनी * * * शब्द स्पर्शा च नकुला तथा ।  
सर्वगा चैव नाड्यस्ता विंशतिस्सहिताष्टभिः ॥ १२ ॥  
  
प्रधान नाडयश्चैव तद्रूपे विन्यसेत् ततः ।  
तस्य मन्त्रं प्रवक्ष्यामि शृणुष्व कमलासन ! ॥ १३ ॥  
  
स्वनामाद्येन संयुक्तं द्वितीयं वापि गृह्यताम् ।  
सप्तमस्य द्वितीयं तु प्रथमस्य चतुर्दश ॥ १४ ॥  
  
बिन्दुनाद समायुक्तं मानुषं बीजमुच्यते ।  
हृस्वा ब्रह्म समाख्याता दीर्घाह्यङ्गानि विन्यसेत् ॥ १५ ॥  
  
राक्षसानां पिशाचानाम् असुराणां च सिद्धकान् ।  
देवतानां वाहनानां स्थापयेदेवमेव तु ॥ १६ ॥  
  
प्। ३२२)  
  
रत्नन्यासं प्रकर्तव्यं पद्मस्योपरि संस्थितः ।  
नवरत्नं पञ्चरत्नं वा विन्यसेद्देशितोत्तमः ॥ १७ ॥  
  
पूर्ववन् मण्टपं कृत्वा लक्षणेन समन्वितम् ।  
मध्यमे कल्पयेद्देवीं परितः कुण्डमुच्यते ॥ १८ ॥  
  
चतुरश्रं धनुर्वृत्तं त्रिकोणं चाष्टकोणकम् ।  
पूर्वादिषु चतुर्दिक्षु ईशान्याद्यष्टकोणकम् ॥ १९ ॥  
  
वेदिमध्ये न्यसेच्छालीं प्रतिमां विन्यसेत्ततः ।  
नयनं मोक्षणं कुर्यात् पूर्वोक्तेन विधानतः ॥ २० ॥  
  
ग्रामप्रदक्षिणं कृत्वा जले चैवाधिवासयेत् ।  
एकरात्रं त्रिरात्रं वा अधिवास्य ततो बुधः ॥ २१ ॥  
  
जलादुत्तीर्य पूर्वेद्युः स्नापयेत् पञ्चगव्यकैः ।  
वास्तु होमं ततः कुर्याल्लक्षणेन समन्वितम् ॥ २२ ॥  
  
शालिना विकिरेद् बेदीं तण्डुलार्ध तिलं न्यसेत् ।  
शयनं पञ्चभिः कल्प्य कार्पासैर्वस्त्रवेष्टितम् ॥ २३ ॥  
  
शयने शाययेद् बिम्बं प्रच्छन्नपटसंयुतम् ।  
काये तु विन्यसेद्विप्र ! पञ्चविंशतिकं तथा ॥ २४ ॥  
  
पृथिव्यापस्तथा तेजो वायुराकाशमेव च ।  
शब्दः स्पर्शश्च रूपं च रसोगन्धश्च पञ्चमः ॥ २५ ॥  
  
वाक्पाणिपादपायू च उपस्थं चैव पञ्चमम् ।  
श्रोत्रत्वक्चक्षुर्जिह्वा च घ्राणं चैव तु पञ्चमम् ॥ २६ ॥  
  
प्। ३२३)  
  
मनोहङ्कार बुद्धिश्च प्रकृतिः पुरुषस्तथा ।  
पञ्चविंशति तत्वानि शरीरे विन्यसेत् ततः ॥ २७ ॥  
  
मन्त्रन्यासोक्त मार्गेण सृष्टिन्यासं तु विन्यसेत् ।  
गन्धपुष्पादिनाभ्यर्च्य पश्चात्कुम्भानि विन्यसेत् ॥ २८ ॥  
  
सवस्त्रान् सापिधानांश्च स हिरण्यान् सकूर्चकान् ।  
प्रतिमा दक्षिणे भागे कुम्भं मूलेन स्थापयेत् ॥ २९ ॥  
  
प्रतिमस्योत्तरे भागे कुम्भमेकं प्रतिष्ठितम् ।  
पूर्वादीशान पर्यन्तं स्थापयेत् कुम्भमष्टकम् ॥ ३० ॥  
  
प्राणोऽपानश्च व्यानश्चो दानस्समान एव च ।  
नागः कूर्मश्च कृकरो कुम्भे पूर्वादि विन्यसेत् ॥ ३१ ॥  
  
प्रतिमा दक्षिणे कुम्भे देवदत्तं तु विन्यसेत् ।  
धनञ्जयोत्तरे न्यस्य गन्धपुष्पादिनार्चयेत् ॥ ३२ ॥  
  
नैवेद्यं पायसं दद्यात् ताम्बूलं दापयेत्ततः ।  
ततो होमं प्रकुर्वीत पलाशसमिधा सह ॥ ३३ ॥  
  
शिवाग्निं कल्पयेत् तत्र युक्तो वहति हूयते ।  
समिदाज्य चरून्लाजान्सर्षपांश्च यवांस्तिलान् ॥ ३४ ॥  
  
शालिनी वारगो धूमचम्पकेन समन्वितम् ।  
पञ्चब्रह्म षडङ्गेन प्रत्येकं तु शताहुतिः ॥ ३५ ॥  
  
सर्व(द्रव्य)समायुक्तं मूलमन्त्रेण होमयेत् ।  
चतुर्दिक्षु चतुर्वेदैः कुर्यादध्ययनं ततः ॥ ३६ ॥  
  
प्। ३२४)  
  
चित्तादीनि जयादीनि हुत्वा हुत्वा स्पृशेत् ततः ।  
ततः प्रभाते विमले स्नानं कृत्वा तु देशिकः ॥ ३७ ॥  
  
मन्त्रन्यासोक्त मार्गेण सृष्टिन्यासं तु कारयेत् ।  
ततो वासनहोमं तु समिदाज्य चरून्सह ॥ ३८ ॥  
  
मूलमन्त्रेण विप्रेन्द्र ! एकैकं तु शताहुतिः ।  
हुत्वान्ते तु यदस्येति स्विष्टकृद्धूयते क्रमात् ॥ ३९ ॥  
  
आचार्य दक्षिणां दद्यात् पदार्थीन् पूजयेत् ततः ।  
उपदेष्टारं सम्पूज्य यथा शास्त्रोक्त मार्गतः ॥ ४० ॥  
  
उत्थाप्य प्रतिमां तत्र स्नानवेद्युपरि न्यसेत् ।  
मन्त्रन्यासोक्त मार्गेण सृष्टि न्यासं तु कारयेत् ॥ ४१ ॥  
  
देवदत्तस्य कुम्भं तु स्नापयेन् मूलमन्त्रतः ।  
पञ्चब्रह्मषडङ्गेन प्राणादत्यय कुम्भकान् ॥ ४२ ॥  
  
स्नापयेत् तु ततो विद्वान् आचम्येन विशुद्ध्यति ।  
नैवेद्यं पायसं दद्यात् ताम्बूलं दापयेत् ततः ॥ ४३ ॥  
  
ब्राह्मणान् भोजयेत् तत्र पर्यष्टीन् शैवमेव तु ।  
हाटकं वस्त्र संयुक्तं सर्वेषां दापयेत् ततः ॥ ४४ ॥  
  
मानुषं स्थापनं प्रोक्तं पिण्डिका स्थापनं शृणु ॥ ४४ � ॥  
  
इति वीरतन्त्रे मानुषस्थापनविधिः एकोन सप्ततितमः पटलः ॥ ६९ ॥  
  
प्। ३२५)  
  
शिवं प्रणम्य विधिवत् पर्यपृच्छत् पितामहः ।  
पिण्डिका स्थापनं किञ्चित् तत्सर्वं मे वद प्रभो ! ॥ १ ॥  
  
तत्सर्वमखिलं वक्ष्ये शृणुष्व कमलासन ! ।  
प्रासादस्याग्रतः कुर्यान् मण्टपं चतुरश्रकम् ॥ २ ॥  
  
पञ्चसप्ताष्टहस्तं वा नवहस्तमथापि वा ।  
स्तम्भैः षोडशभिर्युक्तं चतुर्द्वारसमन्वितम् ॥ ३ ॥  
  
मध्यमे वेदिकां कुर्यात् तालमात्रसमुच्छ्रयम् ।  
वितानध्वजमाच्छाद्य दिग्ध्वजैश्च प्रलम्बितम् ॥ ४ ॥  
  
दर्भमालाभिरावेष्ट्य तोरणैरुपशोभितम् ।  
शालिभिर्विकिरेत्तत्र तण्डुलैश्च तिलैस्तथा ॥ ५ ॥  
  
पञ्चभिः कबलैर्युक्तं पीठं तस्योपरिन्यसेत् ।  
पीठं प्रक्षालयेद्विप्र ! प्रासादेन तु मन्त्रतः ॥ ६ ॥  
  
अष्टमृत्सलिले नैवं पीठं प्रक्षालयेद्धृदा ।  
वल्मीके च तटाके च कुशमूले तथैव च ॥ ७ ॥  
  
नदी पर्वतदेशे तु गोष्ठे च गजदन्ततः ।  
शुद्धक्षेत्रे तु वै ब्रह्म मृद्भिस्सङ्क्षालयेद्बुधः ॥ ८ ॥  
  
वस्त्रेण वेष्टयेत् पीठं शालिराशौ तु विन्यसेत् ।  
पुण्याहं वाचयेत् तत्र स्वस्तिमङ्गलवाचकैः ॥ ९ ॥  
  
वर्धनीश्च नवादाय त्रिसूत्रेणैव वेष्टयेत् ।  
शुद्धोदकेन सम्पूर्य विन्यसेत् पीठबाह्यतः ॥ १० ॥  
  
प्। ३२६)  
  
रत्नानि नवचैलाल वङ्गतक्कोलमेव च ।  
वर्धन्यां निक्षिपेत् तत्र पूर्वादीशान्तमेव च ॥ ११ ॥  
  
पीठस्यैशान दिग्भागे प्रधानां वर्धनीं न्यसेत् ।  
सकूर्चं च सुवर्णं च वस्त्रयुग्मं पृथक् पृथक् ॥ १२ ॥  
  
वामीं पूर्वे तु विन्यस्य ज्येष्ठामाग्नेय देशतः ।  
दक्षिणे चैव रौद्री च काली निर्-ऋति गोचरे ॥ १३ ॥  
  
कलविकरिणीं वारुण्यां बलविकरणीं तु वायवे ।  
बलप्रमथिनीं सौम्ये विन्यसेत् तु विशेषतः ॥ १४ ॥  
  
सर्वभूतदमनीं विन्यसेदीशतः क्रमात् ।  
मध्ये मनोन्मनीं देवीं न्यस्त्वा गन्धादिना यजेत् ॥ १५ ॥  
  
पायसान्नं तु नैवेद्यं ताम्बूलं दापयेत् ततः ।  
ततो होमं प्रकुर्वीत कुण्डे वा स्थण्डिलेऽपि वा ॥ १६ ॥  
  
यावदश्रं भवेत् पीठं तावदश्रं तु कुण्डकम् ।  
वृत्तपीठस्य हे ब्रह्मन् वृत्तकुण्डमिहोच्यते ॥ १७ ॥  
  
समिदाज्य चरून्लाजान्वेणुमुद्गं च सर्षपान् ।  
समिधस्सद्यमन्त्रेण आज्यं वामेन चैव हि ॥ १८ ॥  
  
अघोरेण चरुं हुत्वा लाजं हृदयमन्त्रतः ।  
वेणुमीशानमन्त्रेण मुद्गं च शिरसा तथा ॥ १९ ॥  
  
शिखामन्त्रेण सर्षपम् अष्टोत्तरशतं पृथक् ।  
गौरीबीजेन मन्त्रेण प्रत्येकं तु शताहुतिः ॥ २० ॥  
  
प्। ३२७)  
  
सर्वद्रव्यसमायुक्तं हव्यवाहं समुच्चरन् ।  
स्विष्टमग्नेति मन्त्रेण जुहुयात् तदनन्तरे ॥ २१ ॥  
  
हुत्वा हुत्वा तदङ्गानि स्पृशेत् प्रसृतिमुद्रया ।  
उपानं पादमित्युक्तं जगती जङ्घोनुजं तथा ॥ २२ ॥  
  
कुमुदं तु कटिं प्रोक्तं नाभिमेव तु पट्टिका ।  
कण्ठश्च हृदयं प्रोक्तं नाभिश्चैव तु पट्टिका ॥ २३ ॥  
  
कर्णश्च हृदयं प्रोक्तं नाभिश्चैव तु पट्टिका ।  
कण्ठश्च हृदयं प्रोक्तं बाहूचैवोर्ध्व वामनम् ॥ २४ ॥  
  
पट्टिका कण्ठं मुखं पट्टिका हृदधारी च मूर्धजा ।  
एवं वै पद्मपीठे तु तेषां रूपं प्रकल्पयेत् ॥ २५ ॥  
  
हुत्वान्ते तु यदस्येति जुहुयात् तदनन्तरे ।  
ततः प्रभाते (विमले) सुमुहूर्ते सुलग्नके ॥ २६ ॥  
  
आचार्यं पूजयित्वा तु शिल्पिनं पूजयेत् ततः ।  
पश्चाद्गर्भगृहं गत्वा आचार्यः शिल्पिभिस्सह ॥ २७ ॥  
  
मृण्मयं वृषभं कुर्यात् सुवर्णखुरशृङ्गकौ ।  
वृषगायत्रिमन्त्रेण प्रासादेन समन्वितम् ॥ २८ ॥  
  
वृषभस्य तु शृङ्गेण कर्षयेत् पीठमेव च ।  
पीठं विसर्जयेत् तत्र जलमध्ये तु निक्षिपेत् ॥ २९ ॥  
  
शैव पीठकमुत्सृज्य प्रासादेन तु मन्त्रतः ।  
षण्णवत्यक्षरैर्युक्तं व्योमव्यापि समुच्चरन् ॥ ३० ॥  
  
प्। ३२८)  
  
लिङ्गपीठं समायोज्य सुस्निग्धं कारयेत् ततः ।  
अष्टबन्धं प्रकर्तव्यं लक्षणेन समन्वितम् ॥ ३१ ॥  
  
लाक्षा चैव मधूच्छिष्टं शर्करासर्जनं तथा ।  
वायुके नेष्टका चूर्णं सदृशं घनतैलकम् ॥ ३२ ॥  
  
समं कृत्वा तु विप्रेन्द्र ! तैलमर्धं विधीयते ।  
ताम्रपात्रे विशेषेण पाचयेच्छिल्पिना सह ॥ ३३ ॥  
  
लिङ्गपिठकयोर्मध्ये पक्वद्रव्यं विनिक्षिपेत् ।  
एवं यः कुरुते मर्त्यः शिवलोके महीयते ॥ ३४ ॥  
  
क्षालयित्वा तु विप्रेन्द्र ! तैलमर्धं विधीयते ।  
पुण्याहं वाचयेत् तत्र प्रोक्षयेत् पवमानतः ।  
तत् तदंशानि विन्यस्य सूत्राग्रमुपकल्पनम् ॥ ३५ ॥  
  
वेदिका स्थापितस्सर्वे वर्धन्यां स्थापयेत् ततः ।  
तन्मध्ये वेदिकां कुर्यादरत्निमात्रमुच्छ्रिताम् ॥ ३६ ॥  
  
दर्भमाला समायुक्तं चतुस्तोरणसंयुतम् ।  
गात्रसंवेष्टनं कुर्याद् वितानेनोर्ध्वं वेष्टयेत् ॥ ३७ ॥  
  
अष्टदिक्षु ध्वजान्न्यस्य अष्टमङ्गल संयुतम् ।  
वेदिबाह्ये तु परितो नवकुण्डानि कारयेत् ॥ ३८ ॥  
  
स्थण्डिलं चाथ कर्तव्यं लक्षणेन समन्वितम् ।  
तत् तत् पीठाकृतिं ब्रह्मन् तत् तत् कुण्डमिहोच्यते ॥ ३९ ॥  
  
शालिभिर्विकिरेद्विद्वान् अष्टद्रोणैर्विशेषतः ।  
तदर्धं तण्डुलान् न्यस्य तण्डुलार्धतिलान् न्यसेत् ॥ ४० ॥  
  
प्। ३२९)  
  
पद्ममष्टदलं लिख्य दर्भैश्चैव परिस्तरेत् ।  
बालस्थानस्य चाग्रे तु यात्राहोमं तु कारयेत् ॥ ४१ ॥  
  
तदग्रे स्थापयेद् विद्वान् शिवकुम्भं च वर्धनीम् ।  
स सूत्रं सापिधानं च सवस्त्रं हेम संयुतम् ॥ ४२ ॥  
  
नवरत्नं क्षिपेन्मध्ये सर्वद्रव्य समायुतम् ।  
अभितः कलशानष्टौ विद्येश्वर समन्वितान् ॥ ४३ ॥  
  
तत् तन्मन्त्रमनुस्मृत्य गन्धपुष्पादिनार्चयेत् ।  
आचार्यश्च शुचिर्भूत्वा शिरसा धारयेद् घटम् ॥ ४४ ॥  
  
नववस्त्र परीधानः सोष्णीषस्सोत्तरीयकः ।  
विमान प्रदक्षिणं कुर्यान्वेदिमध्ये न्यसेत् ततः ॥ ४५ ॥  
  
पूर्वादीशान पर्यन्तं विद्येश्वरांश्च विन्यसेत् ।  
गन्धपुष्पादिना पूज्य पायसान्नं निवेदयेत् ॥ ४६ ॥  
  
एलालवङ्गतक्कोलम् उशीरं चन्दनं तथा ।  
समालोढ्य विशेषेण लिङ्गमालोड्ययेत् ततः ॥ ४७ ॥  
  
नववस्त्रेण संवेष्ट्य लिङ्गपीठं च देशिकः ।  
ततो होमं प्रकुर्वीत लक्षणेन समन्वितम् ॥ ४८ ॥  
  
पालाशखदिराश्वत्थ प्लक्षन्यग्रोध एव च ।  
उदुम्बरमपामार्गं खदिरं च विशेषतः ॥ ४९ ॥  
  
पूर्वादीशान पर्यन्तं क्रमेण परिकीर्तितम् ।  
ईशान इन्द्रयोर्मध्ये शमीं चैव तु विन्यसेत् ॥ ५० ॥  
  
प्। ३३०)  
  
अष्टोत्तरशतं चैव पञ्चाशत् पञ्चविंशतिः ।  
सर्वेषां चैव होमानां पलाशेध्यमिहोच्यते ॥ ५१ ॥  
  
समिदाज्य चरूंलाजान् मुद्गमाषांश्च सर्षपान् ।  
समिधं सद्यमन्त्रेण वक्त्रेणाज्यं तथैव च ॥ ५२ ॥  
  
अघोरेण चरुं हुत्वा लाजान्वामेन होमयेत् ।  
नेत्रेणैव तु मुद्गं स्यान् माषं हृदयमुच्यते ॥ ५३ ॥  
  
ईशानेन तु मन्त्रेण सर्षपं चैव हूयते ।  
प्रासादेन तु मन्त्रेण प्रत्येकं पञ्चविंशतिः ॥ ५४ ॥  
  
गौरीबीजेन मन्त्रेण प्रत्येकं पञ्चविंशतिः ।  
सर्वद्रव्य समायुक्तं हव्यवाहं समुच्चरन् ॥ ५५ ॥  
  
स्विष्टमग्नेति मन्त्रेण जुहुयात्तदनन्तरे ।  
जयादिरभ्यधानं च राष्ट्रभृच्चैव हूयते ॥ ५६ ॥  
  
हुत्वान्ते तु यदस्येति स्विष्टकृद्धूयते क्रमात् ।  
चतुर्दिक्षु चतुर्वेदैः कुर्यादध्ययनं ततः ॥ ५७ ॥  
  
श्रीरुद्रं चैव जप्येत पवमानं जपेत्ततः ।  
पुरुषसूक्तं जपित्वा च स्तोत्रेणैव समन्वितम् ॥ ५८ ॥  
  
ततः प्रभाते विमले स्नानं कृत्वा तु देशिकः ।  
नववस्त्रपरीधानः सोष्णीषस्सोत्तरीयकः ॥ ५९ ॥  
  
कुण्डलैः कर्णिकैर्हारैः अर्घ्याङ्गुलीयकमेव च ।  
प्रशान्तमानसो भूत्वा स्नापयेल्लिङ्ग मूर्धनि ॥ ६० ॥  
  
प्। ३३१)  
  
गौरीबीजेन वर्धन्यां स्नापयेत् पिण्डिकोपरि ।  
पूर्वादीशान पर्यन्तं विद्येशान् स्नापयेत् ततः ॥ ६१ ॥  
  
अष्टोत्तरशते नैव पञ्चाशत् पञ्चविंशतिः ।  
स्नपनं कारयेत् तत्र यथाविभवविस्तरम् ॥ ६२ ॥  
  
गन्धैः पुष्पैश्च धूपैश्च दीपैश्चैव सुपूजयेत् ।  
हविर्निवेदयेत् पश्चात् ताम्बूलं दपयेत् ततः ॥ ६३ ॥  
  
ब्राह्मणान्भोजयेत् तत्र शैवान्सम्भोजयेत् ततः ।  
पीठस्थापनमेवोक्तं जलसम्प्रोक्षणं शृणु ॥ ६४ ॥  
  
इति वीरतन्त्रे पिण्डिकास्थापनविधिः सप्ततितमः पटलः ॥ ७० ॥  
  
प्रणिपत्य जगन्नाथं ब्रह्मा पृच्छति शङ्करम् ।  
जलसम्प्रोक्षणं किं वा ब्रूहि मे परमेश्वर ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व कमलासन ! ।  
प्रासादकरणे चैव शिल्पिना स्पर्शयेत् ततः ॥ २ ॥  
  
पीठबन्धविधौ चैव चण्डालादीनि संस्पृशेत् ।  
पतने दूषिते स्पृष्टे पूजाहीने तथैव च ॥ ३ ॥  
  
एवमादिषु कालेषु जलसम्प्रोक्षणं कुरु ।  
त्रिरात्रे पञ्च सप्ताहे अङ्कुरार्पणमारभेत् ॥ ४ ॥  
  
अष्टौ वा षोडशं वापि चतुर्विंशतिरेव वा ।  
पालिका घटिका चैव शराबं च त्रिधा भवेत् ॥ ५ ॥  
  
प्। ३३२)  
  
बीजानि वापयेत् तत्र पूर्वोक्तविधिना सह ।  
प्रासादस्याग्रतः कुर्यान्मण्डपं चतुरश्रकम् ॥ ६ ॥  
  
नवहस्तं चाष्टहस्तं द्वादशं हस्तमेव वा ।  
षोडशस्तम्भसंयुक्तं चतुर्द्वार विभूषितम् ॥ ७ ॥  
  
ब्रह्मभागे तु वेदी स्यात् परितः कुण्डमुच्यते ।  
समखण्डं वर्तमानं च शिवाधिक्यं तथैव च ॥ ८ ॥  
  
त्रैराशिकं तदूर्ध्वे तु चतुर्वीर्येन चोच्यते ।  
कुण्डानां लक्षणं लक्ष्ये समखण्डस्य पद्मज ! ॥ ९ ॥  
  
दिशासु चतुरश्राणि वृत्तानि विदिशासु वै ।  
इन्द्र ईशानयोर्मध्ये अष्टकोणं तु कारयेत् ॥ १० ॥  
  
समखण्डमिदं प्रोक्तं शिवाधिकमथ शृणु ।  
चतुरश्रं च योनिं च अर्धचन्द्रं त्रिकोणकम् ॥ ११ ॥  
  
वृत्तं वै पञ्चकोणं तु पद्मं षट्कोणमेव च ।  
पूर्वादीनि क्रमदृद्धिम् ईशाने सप्तकोणकम् ॥ १२ ॥  
  
शिवाधिक्यस्य कुण्डानि प्रोच्यते सकलं ततः ।  
त्रैराशिकस्य कुण्डानि श्रूयतां चतुरानन ! ॥ १३ ॥  
  
दिग्विदिक्षु च विप्रेन्द्र ! वृत्तकुण्डं तु कारयेत् ।  
स्वयमुद्भूतलिङ्गस्य स्थापितस्य महर्षिभिः ॥ १४ ॥  
  
देवैर्वा स्थापितं लिङ्गं रूपमानं न विद्यते ।  
एतेषां प्रोक्षणे काले तत् तत् पीठाकृतिं यथा ॥ १५ ॥  
  
प्। ३३३)  
  
तथा कुण्डा कृतिं प्रोक्तं प्रतिमानं शृणुष्वथ ।  
पूर्वोक्तेन प्रमाणेन कुण्डं कुर्यात् तु देशिकः ॥ १६ ॥  
  
एवमेव प्रकारेण मण्टपं कारयेत् ततः ।  
गोमयेनोपलिप्याथ तोरण ध्वजसंयुतम् ॥ १७ ॥  
  
दर्भमालासमायुक्तं मुक्तादामैरलङ्कृतम् ।  
वेद्योपरि न्यसेच्छालिं भारद्वयसमन्वितम् ॥ १८ ॥  
  
शाल्यर्धं तण्डुलं न्यस्य तण्डुलार्धं तिलं न्यसेत् ।  
पद्ममष्टदलं लिख्य दर्भैश्चैव परिस्तरेत् ॥ १९ ॥  
  
एलालवङ्ग तक्कोलं निम्बजातिफलं मुरम् ।  
चन्दनागरुकर्पूरम् उशीरं कुङ्कुमैर्युतम् ॥ २० ॥  
  
आलोढ्यलेपयेल्लिङ्गं नववस्त्रेण वेष्टयेत् ।  
पुण्याहं वाचयेत् तत्र पञ्चगव्येन स्नापयेत् ॥ २१ ॥  
  
सौवर्णसूत्रकार्पासं तण्डुलोपरि विन्यसेत् ।  
कौतुकं बन्धयेत् पश्चात् हृदयेन तु मन्त्रतः ॥ २२ ॥  
  
बालस्थानं तथा गत्वा यात्राहोमं समाचरेत् ।  
तस्याग्रे स्थण्डिलं कृत्वा शालिभिस्तण्डुलैस्तिलैः ॥ २३ ॥  
  
पञ्चब्रह्मसमायुक्तं षडङ्गेन समन्वितम् ।  
वर्धनीं तस्य वामे तु गौरीबीजेन स्थापयेत् ॥ २४ ॥  
  
सवस्त्रं हेमसंयुक्तं स कूर्चं सापिधानकम् ।  
तस्याग्रे स्थण्डिलं कृत्वा यात्राहोमं तु कारयेत् ॥ २५ ॥  
  
प्। ३३४)  
  
शिवाग्निं कल्पयेत् तत्र अग्निमुखं च हूयते ।  
समिदाज्य चरूणां तु प्रत्येकं तु शताहुतिः ॥ २६ ॥  
  
समिधः सद्यमन्त्रेण आज्यं वामेन हूयते ।  
ईशानेन तिलं हुत्वा स्पृष्ट्वा लिङ्गं ततो बुधः ॥ २७ ॥  
  
हुत्वा चित्तादि विरेन्द्र ! पूर्णाहुतिं यदस्य च ।  
दशमुद्रा च दातव्यं लक्षणेन समन्वितम् ॥ २८ ॥  
  
तस्याग्रे शिवकुम्भं तु शिरसा धारयेत् ततः ।  
प्रविश्य मण्टपं विद्वान् - येद्वेदि मध्यमे ॥ २९ ॥  
  
अभितः कलशानष्टौ विद्येश्वर समन्वितान् ।  
बाले स्थाने कृते ह्येवं कर्तव्यं देशिकोत्तमः ॥ ३० ॥  
  
इदमन्यत्प्रवक्ष्यामि शृणुष्व चतुरानन ! ।  
नवकुम्भान्समादाय सूत्रेण परिवेष्टितान् ॥ ३१ ॥  
  
शुद्धोदकेन सम्पूर्य कलशान् न्यस्य मण्डले ।  
पञ्चरत्न समायुक्तं वस्त्रयुग्मेन वेष्टितम् ॥ ३२ ॥  
  
स कूर्चान्सापिधानांश्च स्थापयेद्वेदि मध्यमे ।  
पञ्चब्रह्मशिवाङ्गैश्च शिवमन्त्रेण स्थापयेत् ॥ ३३ ॥  
  
वर्धनीं तस्य वामे तु गौरीबीजेन स्थापयेत् ।  
स वस्त्रान् सहिरण्यांश्च सकूर्चान् सापिधानकान् ॥ ३४ ॥  
  
पूर्वादीशान पर्यन्तम् अष्टकुम्भान् न्यसेत् क्रमात् ।  
गन्धपुष्पादिनाभ्यर्च्य पायसान्नं निवेदयेत् ॥ ३५ ॥  
  
प्। ३३५)  
  
ततो होमं प्रकर्तव्यं समिदाज्यादि द्रव्यकैः ।  
समिदाज्य चरून्लाजान्सर्षपांश्च यवांस्तिलान् ॥ ३६ ॥  
  
मुद्गमाषक संयुक्तं नवद्रव्यमिहोच्यते ।  
पलाशं पूर्वतो भागे उदुम्बरं चाग्निगोचरे ॥ ३७ ॥  
  
अश्वत्थं दक्षिणे चैव शमी निर्-ऋतिगोचरे ।  
खदिरं पश्चिमे न्यस्य वायव्ये बिल्वमेव च ॥ ३८ ॥  
  
प्लक्षं चोत्तरदेशे तु अर्कमीशानगोचरे ।  
पलाशसमिधा चैव प्रधानाग्नौ तु होमयेत् ॥ ३९ ॥  
  
चतुर्दिक्षु चतुर्वेदैः कुर्यादध्ययनं ततः ।  
स्तोत्रमन्त्रं जपित्वा तु पवमानं जपेत् ततः ॥ ४० ॥  
  
समिधं सद्य मन्त्रेण आज्यं वामेन हूयते ।  
चरुं तत् पुरुषेणैव लाजान्घोरेण चैव हि ॥ ४१ ॥  
  
सर्षपं हृदये नैव यवांस्तु शिरसा तथा ।  
तिलान् हुत्वा तु शिखया मुद्गं तु कवचेन तु ॥ ४२ ॥  
  
माषं तु नेत्र मन्त्रेण हूयते क्रमशस्तथा ।  
द्रव्यान्ते व्याहृतिं हुत्वा स्पृष्ट्वा लिङ्गं तु सर्वशः ॥ ४३ ॥  
  
सर्वद्रव्य समायुक्तं हव्यवाहं समुच्चरन् ।  
स्विष्टमग्नेति मन्त्रेण जुहुयात् तदनन्तरे ॥ ४४ ॥  
  
त्रियम्बकेन मन्त्रेण आज्यमष्टशतं हुनेत् ।  
आपो राजा इदं विष्णोः प्रत्येकं चरु हूयते ॥ ४५ ॥  
  
प्। ३३६)  
  
ततः प्रभाते विमले स्नानं कृत्वा तु देशिकः ।  
मन्त्रन्यासोक्त मार्गेण स्वदेहे चैव विन्यसेत् ॥ ४६ ॥  
  
ततो वासन होमं तु कर्तव्यं देशिकोत्तमः ।  
सर्वद्रव्य समायुक्तं पूर्णाहुतिमथाचरेत् ॥ ४७ ॥  
  
आचार्य दक्षिणां दद्यात् पादार्थीन्पूजयेत् ततः ।  
पूजापर्युषितो लिङ्गं व्यपोह्य कलशं ततः ॥ ४८ ॥  
  
स्नापयेत् पञ्चगव्येन पञ्चब्रह्म समुच्चरन् ।  
पञ्चासनं तदाकल्प्य पूर्वोक्तविधिना सह ॥ ४९ ॥  
  
पञ्चब्रह्मं न्यसेल्लिङ्गे षडङ्गं विन्यसेत् ततः ।  
व्योमव्यापि महामन्त्रं विन्यस्य लिङ्गमूर्धनि ॥ ५० ॥  
  
सुमुहूर्ते सुलग्ने च शिरसा धारयेद्घटम् ।  
विमान प्रदक्षिणं कुर्याद् गर्भगेहं प्रवेशयेत् ॥ ५१ ॥  
  
व्योमव्यापि समुच्चार्य ब्रह्माङ्गेन च संयुतम् ।  
स्नापयेच्छिव कुम्भं तु गौरीबीजेन वर्धनीम् ॥ ५२ ॥  
  
विद्येश कलशान् स्नाप्य स्वस्वमन्त्रेण देशिकः ।  
स्नपनं तत्र कर्तव्यं यथा विभवविस्तरम् ॥ ५३ ॥  
  
वस्त्रमाल्यैश्च विविधैः अर्चयेद् देवदेविकम् ।  
पञ्चवर्णहविर्दद्यात् ताम्बूलं दापयेत् ततः ॥ ५४ ॥  
  
ब्राह्मणान् भोजयेत् तत्र शैवान् सम्भोजयेत् ततः ।  
विप्रादींश्च ददेच्छैवान् पर्यष्टि परिचारकान् ॥ ५५ ॥  
  
प्। ३३७)  
  
एवं यः कुरुते मर्त्यः शिवलोकमवाप्नुयात् ॥ ५५ � ॥  
  
इति वीरतन्त्रे जलसम्प्रोक्षणविधिरेक सप्ततितमः पटलः ॥ ७१ ॥  
  
प्रणम्य भगवन्तं हि ब्रह्मा वचनमब्रवीत् ।  
वृषभ स्थापनं किं वा तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत् सर्वमखिलं वक्ष्ये शृणुष्व चतुरानन ! ।  
पूजांशोच्च प्रमाणेन अधमं वृषभं भवेत् ॥ २ ॥  
  
पूजांशं पञ्चधा भित्वा एकांशेन समन्वितम् ।  
पूजांशेन समायुक्तं मध्यमं वृषभं भवेत् ॥ ३ ॥  
  
द्व्यंशाधिकं तु पूजांशम् उत्तमं वृषभं भवेत् ।  
अथवा गर्भमानेन यथावद् गर्भमुच्यते ॥ ४ ॥  
  
एकादि नवभागान्तं लक्षणं वृषभस्य तु ।  
अथवा तालमानेन त्रितालमधमं भवेत् ॥ ५ ॥  
  
मध्यमं तु चतुस्तालमुत्तमं पञ्चतालकम् ।  
सौवर्णं राजतं ताम्रं मृण्मयं वा शिला भवेत् ॥ ६ ॥  
  
वृषोत्सेधं नवांशं तु द्व्यंशं (च) मुखदैर्घ्यकम् ।  
गलमंशेन कर्तव्यं षडंशं पृष्ठदैर्घिकम् ॥ ७ ॥  
  
अंशे नैव तु शृङ्गोच्चं बहिर्वक्र समन्वितम् ।  
द्वन्द्वयोरधमांशं तु गोमुखाकृतिरेव च ॥ ८ ॥  
  
प्। ३३८)  
  
नासिका चाष्टसंयुक्त दन्तपङ्क्तिद्वयं तथा ।  
कर्णद्वयसमायुक्तं किङ्किणीरुपशोभितम् ॥ ९ ॥  
  
एकांशं पीठकोच्चं तु ताटीचार्धांशमुच्यते ।  
पादाच्चत्वारमंशं तु चतुरंशं तु बालकम् ॥ १० ॥  
  
खुरमर्धांशमेवं तु परिणाहं नवांशकम् ।  
ऊरुमूलस्य विस्तारं द्वयंशमिति कथ्यते ॥ ११ ॥  
  
एवं लक्षणसंयुक्तं वृषभं कारयेत् ततः ।  
शैलजे मृण्मये लोहे रत्नन्यासं तु कारयेत् ॥ १२ ॥  
  
वज्रं वैडूर्यकं चैव पद्मरागं तथैव च ।  
इन्द्रनीलं च रत्नादि पूर्वादिक चतुर्दिशि ॥ १३ ॥  
  
प्रबालं मध्यमे स्थाप्य सुस्निग्धं कारयेत् ततः ।  
वृषभं क्षालयेद् विद्वान् पुण्याहं वाचयेत् ततः ॥ १४ ॥  
  
नयनं मोक्षणं कुर्यान् नेत्रयुग्मयुते दिने ।  
पूर्वोक्त विधिना कुर्याद् अक्षिहोमादिकारयेत् ॥ १५ ॥  
  
जलाधिवासनं कुर्यान् नववस्त्रेण वेष्टयेत् ।  
वृषगायत्रिमन्त्रेण जले चैवाधिवासयेत् ॥ १६ ॥  
  
अभितः कलशानष्टौ लोकपाल समन्वितान् ।  
जलादुत्तीर्य पूर्वेद्युः प्रविशेदालयं प्रति (ततः) ॥ १७ ॥  
  
शिवाग्ने मण्डपं कुर्यात् पूर्वोक्तविधिना सह ।  
मध्यमे वेदिकां कुर्यात् परितः कुण्डमुच्यते ॥ १८ ॥  
  
प्। ३३९)  
  
चतुर्दिक्षु च ईशान्यां वृत्तकुण्डमिहोच्यते ।  
सप्तवर्गाच्चतुर्थं तु तद्वर्गात्तु तृतीयकम् ॥ १९ ॥  
  
चतुर्दशाक्षरैर्युक्तं बिन्दुनाद समन्वितम् ।  
वृषभमूलमिदं ज्ञेयं हुत्वा ब्रह्ममिहोच्यते ॥ २० ॥  
  
वेदिमध्ये न्यसेच्छालिं तण्डुलं च तिलं न्यसेत् ।  
तदूर्ध्वे विन्यसेद्विप्र पञ्चभिः कम्बलैर्युतम् ॥ २१ ॥  
  
शयने शाययेद्विप्र मूलमन्त्रेण देशिकः ।  
प्रच्छन्न पट संयुक्तम् अभितः कलशान् न्यसेत् ॥ २२ ॥  
  
वृषभस्यैशदिग्भागे वृषकुम्भं प्रतिष्ठितम् ।  
वृषगायत्रिमन्त्रेण विन्यसेद् देशिकोत्तमः ॥ २३ ॥  
  
स वस्त्रं पञ्चरत्नं च वृषभस्तत्र देवता ।  
अष्टविद्येश्वरान् बाह्य कलशस्याधि दैवतान् ॥ २४ ॥  
  
अर्चयेद्गन्धपुष्पाद्यैः पायसान्नं निवेदयेत् ।  
ततो होमं प्रकुर्वीत पलाशसमिधा सह ॥ २५ ॥  
  
समिदाज्य चरून्लाजान् सर्षपेण समन्वितम् ।  
ईशानादीनि सद्यान्तं क्रमान् मन्त्रमिहोच्यते ॥ २६ ॥  
  
वृषगायत्रिमन्त्रेण आज्ये नैव शताहुतिः ।  
वृषं स्पृष्ट्वा तु द्रव्यान्ते व्याहृतिं जुहुयात् ततः ॥ २७ ॥  
  
गौर्धेनु भव्यमन्त्रेण चरुं हुत्वा शताहुतिम् ।  
हव्यवाहादिमन्त्रेण पूर्णाहुतिमथाचरेत् ॥ २८ ॥  
  
प्। ३४०)  
  
वृषभं स्थापयेद्विप्र ! वृषमूलेन मन्त्रतः ।  
गायत्र्या पञ्चब्रह्मं तु स्नापयेत् कुम्भमेव च ॥ २९ ॥  
  
हविर्दद्याद् विशेषेण ताम्बूलं दापयेत् ततः ।  
आचार्य दक्षिणां दद्यात् पदार्थीन् पूजयेत् ततः ॥ ३० ॥  
  
ब्राह्मणान् भोजयेत् तत्र जनान् सर्वांश्च भोजयेत् ।  
एवं यः कुरुते मर्त्यः शिवलोकं स गच्छति ॥ ३१ ॥  
  
वृषभस्थापनं प्रोक्तम् अथाग्निस्थापनं शृणु ॥ ३१ � ॥  
  
इति वीरतन्त्रे वृषभस्थापनविधिर्द्वासप्ततितमः पटलः ॥ ७२ ॥  
  
देवदेवं प्रणम्यादौ पर्यपृच्छत् पितामहः ।  
अग्निप्रतिष्ठां देवेश ! तत् सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत् सर्वमखिलं वक्ष्ये शृणुष्व चतुरानन ! ।  
प्रासादस्याग्नि दिग्भागे अग्निविमानमुच्यते ॥ २ ॥  
  
मूलबेरस्य पूजांशं प्रतिमोत्सेधमुच्यते ।  
अथवा गर्भमानं वा नवधा भाजिते तथा ॥ ३ ॥  
  
एकैकं समं * * * कारयेद्देशिकोत्तमः ।  
द्वितालमधमं ज्ञेयं त्रितालं मध्यमं भवेत् ॥ ४ ॥  
  
उत्तमं तु चतुस्तालं प्रतिमोत्सेधमुच्यते ।  
एक हृदयं त्रिपादं च चतुश्शृङ्गन्द्वयंशिरः ॥ ५ ॥  
  
प्। ३४१)  
  
सप्तजिह्वास्सप्तहस्ताश्चत्वारो नेत्रमुच्यते ।  
पद्मासनसमारूढम् ऊर्ध्वकेश समन्वितम् ॥ ६ ॥  
  
स्रुवं च शक्तिदण्डं च दक्षिणे तु करे ददेत् ।  
स्रुवाक्षतोमरं चैवेत्येते वामकरेषु च ॥ ७ ॥  
  
दक्षिणे तु करे चैकं देवानामाहुतिं ददेत् ।  
एवं समासतः प्रोक्तं प्रतिष्ठालक्षणं शृणु ॥ ८ ॥  
  
रत्नन्यासं तु कर्तव्यं पूर्वे वज्रं तथैव च ।  
मरकतं दक्षिणे न्यस्य पश्चिमे तु प्रवालकम् ॥ ९ ॥  
  
वैडूर्यमुत्तरे न्यस्य माणिक्यं मध्यमे न्यसेत् ।  
नयनं मोक्षणं कुर्यान् नेत्रद्वययुते दिने ॥ १० ॥  
  
यद्वर्गस्य तृतीयं तु प्रथमस्य चतुर्थकम् ।  
बिन्दुनाद समायुक्तम् अग्निमूल मुदाहृतम् ॥ ११ ॥  
  
ह्रस्वा ब्रह्मा समाख्याता दीर्घाभ्यङ्गानि चोच्यते ।  
नयनं मोक्षणं कुर्यात् पूर्वोक्तविधिना सह ॥ १२ ॥  
  
स्नापयेत् पञ्चगव्येन ततो ग्रामप्रदक्षिणम् ।  
जलाधिवासनं कुर्यात् तस्य मूलेन मन्त्रतः ॥ १३ ॥  
  
एकरात्रं त्रिरात्रं वा पञ्चरात्रमथापि वा ।  
प्रासादस्याग्रतश्चैव पूर्वोक्तमण्डपं कुरु ॥ १४ ॥  
  
मध्यमे वेदिकां कुर्यात् परितः कुण्डमुच्यते ।  
चतुर्दिक्षु च ईशान्यां त्रिकोणं कुण्डमुच्यते ॥ १५ ॥  
  
प्। ३४२)  
  
जलादुत्तीर्य पूर्वेद्युः पञ्चगव्येन स्नापयेत् ।  
प्रतिस्थैक दिग्भागे अग्निमूलेन विन्यसेत् ॥ १६ ॥  
  
वेदिमध्ये न्यसेच्छालिं तण्डुलं च तिलं न्यसेत् ।  
शयनं पञ्चभिः कल्प्यः प्रतिमां विन्यसेत् ततः ॥ १७ ॥  
  
प्रच्छन्न पटसंयुक्तं कुम्भन्यासं तु कारयेत् ।  
तस्यैव वामभागे तु स्वाहा बीजेन वर्धनम् ॥ १८ ॥  
  
पूर्वादीशान पर्यन्तम् अष्टकुम्भान्क्रमान् न्यसेत् ।  
हुताशनं पावकं च अनलं हव्यवाहनम् ॥ १९ ॥  
  
ज्वलनं सप्तजिह्वं च तपनं तु महानसम् ।  
पूर्वादीशान पर्यन्तं विन्यसेत् तु विशेषतः ॥ २० ॥  
  
सवस्त्रान् सहिरण्यांश्च स कूर्चान् सापिधानकान् ।  
ततो होमं प्रकर्तव्यं पलाशसमिधायुतम् ॥ २१ ॥  
  
समिदाज्य चरून्लाजान्सर्षपांश्च यवांस्तिलान् ।  
मुद्गमाषं च नीवारं बिल्वं चैकादशं भवेत् ॥ २२ ॥  
  
पञ्चब्रह्मषडङ्गेन क्रमाद्धोतव्यमेव च ।  
ततः प्रभाते विमले स्नानं कृत्वा तु देशिकः ॥ २३ ॥  
  
एतत् संहारमूर्तिस्तु संहार न्यासमुच्यते ।  
ततो वासन होमं च समिदाज्य चरून् युतम् ॥ २४ ॥  
  
मूलमन्त्रेण विप्रेन्द्र ! प्रत्येकं तु शताहुतिः ।  
विमाने स्थापयेद्विद्वान् प्रतिमं पश्चिमं मुखम् ॥ २५ ॥  
  
प्। ३४३)  
  
स्नापयेन्मूलमन्त्रेण वर्धनीं स्थापयेत् ततः ।  
स्वस्वनाम्नैव मन्त्रेण स्नापयेत् कुम्भमेव च ॥ २६ ॥  
  
हविर्निवेदयेत् पश्चात् ताम्बूलं दापयेत् ततः ।  
ब्राह्मणान् भोजयेत् तत्र पर्यष्टिपरिचारकान् ॥ २७ ॥  
  
आचार्यं पूजयेत् पश्चात् पदार्थीन् पूजयेत् ततः ।  
अग्निस्थापनमेवोक्तं मातॄणां स्थापनं शृणु ॥ २८ ॥  
  
इति वीरतन्त्रे अग्निस्थापनविधिस्त्रिसप्ततितमः पटलः ॥ ७३ ॥  
  
  
प्रणम्य शिरसा देवं ब्रह्मा पृच्छति शङ्करम् ।  
मातॄणां स्थापनं किं वा तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व चतुरानन ! ।  
ब्राह्मी माहेश्वरी चैव कौमारी वैष्णवी तथा ॥ २ ॥  
  
वाराही च तथेन्द्राणी चामुण्डा वीरभद्रकम् ।  
विघ्नेशं प्रतिमं कृत्वा स्थापयेद् विधिपूर्वकम् ॥ ३ ॥  
  
हस्तं वा गर्भमानं * * * ग्निं कारयेद् बुधः ।  
चतुर्भुजां द्विनेत्रां च पद्मासनोपरि स्थितम् ॥ ४ ॥  
  
वामे च दक्षिणे हस्ते कृष्णापरशुधारिणम् ।  
वीरभद्रं मया प्रोक्तं ब्राह्मी चैव शृणुष्वथ ॥ ५ ॥  
  
प्। ३४४)  
  
चतुर्भुजां त्रिणेत्रां च सुस्तनां च सुयौवनाम् ।  
दक्षिणेऽदक्षिणे हस्ते अक्षसूत्रकमण्डलुम् ॥ ६ ॥  
  
पद्मासनोपरिष्टात् तु ब्रह्माणीं चैव कारयेत् ।  
त्रिनेत्रां चतुर्भुजां चैव जटामुकुट धारिणीम् ॥ ७ ॥  
  
दक्षिणेऽदक्षिणे हस्ते कृष्णा परशुधारिणीम् ।  
पद्मासनोपरिष्टात् तु माहेश्वरीं च कारयेत् ॥ ८ ॥  
  
द्विनेत्रां द्विभुजां चैव सुस्तनां च सुयौवनाम् ।  
दक्षिणेऽदक्षिणे हस्ते अक्षमालाकमण्डुलुम् ॥ ९ ॥  
  
मकुटेन समायुक्तं कौमारीं चैव कारयेत् ।  
द्विनेत्रां चतुर्भुजां देवीं शङ्खचक्रगदाधराम् ॥ १० ॥  
  
करण्ड मकुटां देवीं सुस्तनां च सुयौवनाम् ।  
कारयेद् वैष्णवीं देवीं वाराहीं च ततः शृणु ॥ ११ ॥  
  
द्विनेत्रां चतुर्भुजां देवीं हलमुसलायुधाम् ।  
मकुटेन समायुक्तां वराह मुख संयुताम् ॥ १२ ॥  
  
दंष्ट्रया च समायुक्तां वाराहीं कारयेत् ततः ।  
चतुर्भुजां द्विनेत्रां च श्यामवर्ण समायुताम् ॥ १३ ॥  
  
वज्रतोमर संयुक्ताम् इन्द्राणीं कारयेत् ततः ।  
चतुर्भुजं त्रिणेत्रं च विघ्नेशं कारयेत् ततः ॥ १४ ॥  
  
यरलवशषसह गकारं गणपतिं तथा ।  
मायानल समायुक्तं बिन्दुनाद समायुतम् ॥ १५ ॥  
  
प्। ३४५)  
  
मूलमन्त्रमिदं प्रोक्तं सर्वकामफलप्रदम् ।  
हृस्वा ब्रह्म समाख्याता दीर्घाह्यङ्गानि चोच्यते ॥ १६ ॥  
  
रत्नन्यासमिदं प्रोक्तं सर्वासां पञ्चरत्नकम् ।  
नयनं मोक्षणं कुर्यात् पूर्वोक्ते नैव मार्गतः ॥ १७ ॥  
  
अक्षिहोमं तु नेत्रेण आज्ये नैव शताहुतिः ।  
जलाधिवासनं कुर्यात् पूर्वोक्तेन विधानतः ॥ १८ ॥  
  
जलादुत्तीर्य पूर्वेद्युः प्रविशेदालयं प्रति ।  
पूर्ववन्मण्डपं कुर्यात् पूर्वोक्ते नैव मार्गतः ॥ १९ ॥  
  
तन्मध्ये वेदिकां कुर्यात् परितः कुण्डमुच्यते ।  
चतुरश्रं योनिकुण्डम् अर्धचन्द्रं त्रिकोणकम् ॥ २० ॥  
  
वर्तुलं पञ्चकोणं च पद्मं चैवाष्टकोणकम् ।  
पूर्वादीनि क्रमान् न्यस्य कुण्डान्येतानि विन्यसेत् ॥ २१ ॥  
  
इन्द्र ईशानयोर्मध्ये सप्ताग्रं तु गणाधिपम् ।  
पुण्याहं वाचयेत्तत्र पवमानेन प्रोक्षयेत् ॥ २२ ॥  
  
शालिना विकिरेद्वेदीं तण्डुलं च तिलं न्यसेत् ।  
शयनं पञ्चभिः कुर्यात् तस्योपरि न्यसेत् ततः ॥ २३ ॥  
  
ब्रह्माणीं मध्यमे स्थाप्य पूर्वे माहेश्वरीं न्यसेत् ।  
कौमारीं वह्निदेशे तु वैष्णवीं दक्षिणे न्यसेत् ॥ २४ ॥  
  
वाराहीं नैर्-ऋते चैव ऐन्द्राणीं पश्चिमे न्यसेत् ।  
चामुण्डीं वायुदेशे तु उत्तरे वीरभद्रकम् ॥ २५ ॥  
  
प्। ३४६)  
  
ईशाने गणपतिं न्यस्य प्रच्छन्न पटसंयुतम् ।  
तस्यैव वामभागे तु कुम्भान्विन्यस्य देशिकः ॥ २६ ॥  
  
अर्चयेद् गन्धपुष्पाद्यैः स्वस्वमन्त्रेण देशिकः ।  
वस्त्रेण वेष्टयेद् विद्वान् सुवर्णे नैव संयुतान् ॥ २७ ॥  
  
हविर्निवेदयेत् पश्चात् ताम्बूलं दापयेत् ततः ।  
ततो होमं प्रकुर्वीत लक्षणेन समन्वितम् ॥ २८ ॥  
  
पलाशसमिधा युक्तं प्रत्येकं तु शताष्टकम् ।  
समिदाज्य चरून्लाजान् सर्षपांश्च यवांस्तिलान् ॥ २९ ॥  
  
मुद्गं माषं च बिल्वं च कदलीफलसंयुतम् ।  
पञ्चब्रह्म षडङ्गैश्च प्रत्येकं तु शताहुतिः ॥ ३० ॥  
  
घृतमिक्षेति मन्त्रेण पञ्चविंशति हूयते ।  
चतुर्दिक्षु चतुर्वेदैः कुर्यादध्ययनं ततः ॥ ३१ ॥  
  
ततः प्रभाते विमले स्नानं कृत्वा तु देशिकः ।  
ततो वासनहोमं तु समिदाज्येन संयुतम् ॥ ३२ ॥  
  
मूलमन्त्रेण विप्रेन्द्र ! प्रत्येकं तु शताहुतिः ।  
हुत्वान्ते तु स्पृशेद्बिम्बं द्रव्यं प्रति विशेषतः ॥ ३३ ॥  
  
स्थापयेत् प्रतिमां तत्र वीरपश्चिमतो मुखम् ।  
उत्तराभिमुखीर्देवीः स्थापयेद् देशिकोत्तमः ॥ ३४ ॥  
  
पूर्वाभिमुखमेवं तु विघ्नेशं स्थापयेत् ततः ।  
प्रतिष्ठाकुम्भमादाय स्नापयेत् स्वस्वमन्त्रतः ॥ ३५ ॥  
  
प्। ३४७)  
  
हविर्दद्याद्विशेषेण ताम्बूलं दापयेत् ततः ।  
ब्राह्मणान्भोजयेत् तत्र सप्तकन्याश्च भोजयेत् ॥ ३६ ॥  
  
मातॄणां स्थापनं प्रोक्तं कुमारस्थापनं शृणु ॥ ३६ � ॥  
  
इति वीरतन्त्रे मातृस्थापनविधिश्चतुः सप्ततितमः पटलः ॥ ७४ ॥  
  
प्रणिपत्य जगन्नाथं ब्रह्मा वचनमब्रवीत् ।  
कुमारस्थापनं किं वा तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व चतुरानन ! ।  
पूजाभागसमुत्सेधं प्रतिमं सोच्छ्रयं भवेत् ॥ २ ॥  
  
गर्भं तु नवधा भज्य एकैकं प्रतिमोच्छ्रयम् ।  
चत्वारः पञ्चतालं वा षट्तालं वापि कारयेत् ॥ ३ ॥  
  
त्र्यक्षं चतुर्भुजं शान्तं मकुटेन समन्वितम् ।  
वरदाभयहस्तं तु अक्षमालाकमण्डलुम् ॥ ४ ॥  
  
स्वस्तिदं पद्ममध्ये तु पूर्वाभिमुखमेव च ।  
जया च विजया चैव देव्यौ पार्श्व स्थिते सदा ॥ ५ ॥  
  
शिखिनं कुक्कुटं वापि गजं वा स्थापयेत् ततः ।  
एभिस्तु लक्षणैर्युक्तं प्रतिमां कारयेत् ततः ॥ ६ ॥  
  
अष्टवर्गात् तृतीयं तु सप्तवर्गाद् द्वितीयकम् ।  
प्रथमस्य चतुर्थं तु बिन्दुनाद समन्वितम् ॥ ७ ॥  
  
प्। ३४८)  
  
मूलमन्त्रमिति प्रोक्तं त्रिदशैरपि दुर्लभम् ।  
हृस्वा ब्रह्म समाख्याता दीर्घाभ्यङ्गानि चोच्यते ॥ ८ ॥  
  
रत्नन्यासं प्रकर्तव्यं पूर्वादीनि क्रमाद् बुधैः ।  
वज्रं मरकतं चैव वैडूर्यं च प्रवालकम् ॥ ९ ॥  
  
चतुर्दिक्षु च विन्यस्य इन्द्रनीलं तु मध्यमे ।  
सुस्निग्धं कारयेत्तत्र नयनं मोक्षणं कुरु ॥ १० ॥  
  
सुवर्ण सूचिना चैव सौम्य दृष्टिं लिखेत् ततः ।  
अक्षिहोमं ततः कृत्वा नेत्रेणैव शताहुतिः ॥ ११ ॥  
  
प्रच्छन्न पटसंयुक्तं मधुवातेति तर्पयेत् ।  
घृतमिक्षेति सन्तर्प्य सवत्साङ्गां प्रदर्शयेत् ॥ १२ ॥  
  
जया च विजया चैव मूलमन्त्रेण कारयेत् ।  
  
बिन्दुनाद समायुक्तं जयाबीजमनुत्तमम् ।  
सप्तवर्गाच्चतुर्थं तु मायातत्व समन्वितम् ॥ १४ ॥  
  
बिन्दुनाद समायुक्तं विजयाबीजमुच्यते ।  
ब्राह्मणान् दर्शयेत् तत्र पुण्याहं वाचयेत् ततः ॥ १५ ॥  
  
स्नापयेत् पञ्चगव्येन प्रतिमां क्षालयेद्धृदा ।  
नववस्त्रसमाधानः कुर्याद्ग्रामप्रदक्षिणम् ॥ १६ ॥  
  
जलाधिवासनं कृत्वा त्रिरात्रं पञ्चरात्रकम् ।  
मूलमन्त्रेण विप्रेन्द्र ! प्रच्छन्न पटसंयुतम् ॥ १७ ॥  
  
प्। ३४९)  
  
अभितः कलशानष्टौ लोकपालाधिदैवतान् ।  
जलादुत्तीर्य पूर्वेद्युः स्नापयेत् पञ्चगव्यकैः ॥ १८ ॥  
  
वास्तुहोमं दिवाकुर्यान् मण्डपं कारयेत् ततः ।  
मध्यमे वेदिकां कुर्यात्परितः कुण्डमुच्यते ॥ १९ ॥  
  
चतुरश्रं चतुदिक्षु आग्नेयादौ (त्रि)कोणकम् ।  
इन्द्र ईशानयोर्मध्ये कुर्यात्कुण्डं त्रिकोणकम् ॥ २० ॥  
  
सोम ईशानयोर्मध्ये पञ्चाश्रं बिन्दुमयं तथा ।  
शालिना विकिरेद्वेदीं तण्डुलं च तिलं न्यसेत् ॥ २१ ॥  
  
शयनं पञ्चभिः कल्प्य मूलमन्त्र समन्वितम् ।  
शाययेद् वेदिकामध्ये प्राक्शिरस्का विधीयते ॥ २२ ॥  
  
जया च विजया चैव द्वौ पार्श्वौ विन्यसेत् ततः ।  
कौतुकं बन्धयेत् पूर्वे हृदयेन तु मन्त्रतः ॥ २३ ॥  
  
प्रतिमस्येशदिग्भागे स्थापयेत् स्कन्दकुम्भकम् ।  
जया च विजया चैव द्वौ पार्श्वौ स्थापयेत् क्रमात् ॥ २४ ॥  
  
सवस्त्रं सहिरण्यं च सकूर्चं सापिधानकम् ।  
पूर्वादीशान पर्यन्तम् अष्टकुम्भान् क्रमान्यसेत् ॥ २५ ॥  
  
कुमारं च गुहं चैव सुब्रह्मण्यं तथैव च ।  
सेनापतिं सुराग्रं च हरसूनुं तथैव च ॥ २६ ॥  
  
शरवणोद्भवं चैव कार्तिकेयं च विन्यसेत् ।  
गन्धपुष्पादिनाभ्यर्च्य स्वस्वनाम्ना च मन्त्रतः ॥ २७ ॥  
  
प्। ३५०)  
  
नैवेद्यं दापयेत् पश्चात् ताम्बूलं दापयेत् ततः ।  
ततो होमं प्रकुर्वीत पालाशसमिधा सह ॥ २८ ॥  
  
समिदाज्य चरून्लाजान् सर्षपांश्च यवांस्तिलान् ।  
शालिनीवारगोधूम मुद्गैश्चैव समन्वितम् ॥ २९ ॥  
  
पञ्चब्रह्मषडङ्गेन क्रमाद्धुत्वा विशेषतः ।  
स्कन्दमूलेन होतव्यमाज्ये नैव शताहुतिः ॥ ३० ॥  
  
ततः प्रभाते विमले स्नानं कृत्वा तु देशिकः ।  
ततो वासनहोमं तु समिदाज्यचरूयुतम् ॥ ३१ ॥  
  
मूलमन्त्रेण विप्रेन्द्र ! पञ्चदशाहुतिं हुनेत् ।  
चतुर्दिक्षु चतुर्वेदैः कुर्यादध्ययनं ततः ॥ ३२ ॥  
  
सर्वद्रव्यसमायुक्तं हव्यवाहं समुच्चरन् ।  
स्विष्टमग्नेति मन्त्रेण जुहुयात्तदनन्तरे ॥ ३३ ॥  
  
पूर्णाहुतिं यदस्येति जुहुयाद्देशिकोत्तमः ।  
उत्थाप्य शयनाद्देवीं सृष्टिन्यासं तु कारयेत् ॥ ३४ ॥  
  
आचार्य दक्षिणां दद्यात् पञ्चाङ्गभूषणैर्युतम् ।  
स्नापयेत् स्कन्दमूलेन स्कन्दकुम्भं विशेषतः ॥ ३५ ॥  
  
जयां च विजयां चैव तत् तन्मूलेन स्थापयेत् ।  
आवाहयेत् तु वामेन सद्येन स्थापनं भवेत् ॥ ३६ ॥  
  
ईशानेनाभिषेकं तु * * * * * * * * ।  
गन्धाद्या हृदया चैव पुष्पं तु शिरसा तथा ॥ ३७ ॥  
  
प्। ३५१)  
  
वस्त्रादीनि सर्वांश्च हृदये नैव दापयेत् ।  
नैवेद्यं हृदये नैव नित्योत्सवं तु कारयेत् ॥ ३८ ॥  
  
स्थलिके स्थण्डिलं न्यस्य अर्चयेद् गन्धपुष्पकैः ।  
प्रतिमां पूर्वतो गत्वा पश्चात् तु क्षणिकं भवेत् ॥ ३९ ॥  
  
आलयं प्रविशेत् तत्र नैमित्तिकमिहोच्यते ।  
उत्सवं कारयेत् तत्र लक्षणेन समन्वितम् ॥ ४० ॥  
  
स्कन्दस्थापनमेवोक्तं ज्येष्ठा स्थापनकं शृणु ॥ ४० � ॥  
  
इति वीरतन्त्रे स्कन्दस्थापनविधिः पञ्चसप्ततितमः पटलः ॥ ७५ ॥  
  
प्रणिपत्य जगन्नाथं ब्रह्मा पृच्छति शङ्करम् ।  
ज्येष्ठाया स्थापनं किं वा तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व चतुरानन ! ।  
पूजांशोच्च प्रमाणेन प्रतिमोत्सेधमुच्यते ॥ २ ॥  
  
नवधा गर्भगृहं भित्वा एकैकं प्रतिमोच्छ्रयम् ।  
चत्वारः पञ्चषट्तालं प्रतिमस्योच्छ्रयं भवेत् ॥ ३ ॥  
  
द्विहस्तां च द्विनेत्रां च सौम्यवदन संयुताम् ।  
मकुटेन समायुक्तां रक्तवस्त्र समन्विताम् ॥ ४ ॥  
  
किञ्चित् कुञ्चित पादाभ्यां पद्मासनोपरि स्थिताम् ।  
दक्षिणे पुत्रसंयुक्तां सूकराननसंयुताम् ॥ ५ ॥  
  
प्। ३५२)  
  
वामे पुत्रिसमायुक्तां तस्यां शिरसि हस्तयोः ।  
एवं लक्षणसंयुक्तं देव्या रूपं प्रकल्पयेत् ॥ ६ ॥  
  
काकध्वजसमायुक्तां पूर्वाभिमुखमेव च ।  
मूलमन्त्रं प्रवक्ष्यामि द्वितीयस्य तृतीयकम् ॥ ७ ॥  
  
सप्तमस्य द्वितीयं तु प्रथमस्य चतुर्थकम् ।  
बिन्दुनादसमायुक्तं ज्येष्ठामूलमिति स्मृतम् ॥ ८ ॥  
  
हृस्वा ब्रह्म समाख्याता दीर्घाभ्यङ्गानि चोच्यते ।  
प्रथमस्यैकादशं युक्तं बिन्दुनाद समन्वितम् ॥ ९ ॥  
  
पुत्रबीजमिति ज्ञेयं पुत्रीबीजमतः शृणु ।  
पञ्चमात् पञ्चमं गृह्य बिन्दुनाद समन्वितम् ॥ १० ॥  
  
पुत्रीबीजमिति ख्यातं स्थापनं शृणु तत्वतः ।  
रत्नन्यासं तु कर्तव्यं पञ्चरत्नं तु मूलतः ॥ ११ ॥  
  
नयनं मोक्षणं कुर्याद् पञ्चब्रह्म समन्वितम् ।  
अक्षिहोमं ततः कुर्याद् आज्येनैव शताहुतिः ॥ १२ ॥  
  
तर्पयेन्मधुसर्पिश्च सवत्साङ्गां प्रदर्शयेत् ।  
जलाधिवासनं कुर्यान् मूलमन्त्रेण देशिकः ॥ १३ ॥  
  
प्रच्छन्न पटसंयुक्तं कलशान्लोकपालकान् ।  
एकरात्रं त्रिरात्रं वा पञ्चरात्रमथापि वा ॥ १४ ॥  
  
जलादुत्तीर्य पूर्वेद्युः पञ्चगव्येन स्नापयेत् ।  
पूर्वोक्तमण्डपे रम्ये मध्ये वेदिकया युतम् ॥ १५ ॥  
  
प्। ३५३)  
  
कुण्डानि कारयेत् तत्र नव वा पञ्च एव वा ।  
वृत्तं वा चतुरश्रं वा सर्वकुण्डानि कारयेत् ॥ १६ ॥  
  
आग्नेय्यां पुत्र कुण्डं तु नैर्-ऋत्यां पुत्रिकुण्डकम् ।  
वास्तु होमं दिवा कुर्याल्लक्षणेन समन्वितम् ॥ १७ ॥  
  
वेदिमध्ये न्यसेच्छालिं तण्डुलं च तिलं न्यसेत् ।  
शयनं पञ्चभिः कल्प्य गन्धपुष्पादिनार्चयेत् ॥ १८ ॥  
  
प्रतिमस्येश दिग्भागे ज्येष्ठा कुम्भं न्यसेत् क्रमात् ।  
दक्षिणे वामपार्श्वे तु पुत्रं पुत्री समन्वितम् ॥ १९ ॥  
  
पूर्वादीशानपर्यन्तम् अष्टकुम्भान् न्यसेत् क्रमात् ।  
वामादि शक्ति संयुक्तं काकं च क्रमान् न्यसेत् ॥ २० ॥  
  
वामादिशक्ति संयुक्तं काकं चाग्नेयकुम्भकम् ।  
सवस्त्रां सापिधानां च सहिरण्यं स कूर्चकम् ॥ २१ ॥  
  
गन्धपुष्पादिनाभ्यर्च्य पायसान्नं निवेदयेत् ।  
ततो होमं प्रकुर्वीत पालाशसमिधा सह ॥ २२ ॥  
  
समिदाज्य चरून्लाजान् सर्षपांश्च यवांस्तिलान् ।  
शालिनीवारगोधूम मुद्गे नैव समन्वितम् ॥ २३ ॥  
  
पञ्चब्रह्म षडङ्गैश्च हुत्वान्ते तु यथाक्रमम् ।  
मूलमन्त्रेण विप्रेन्द्र ! अष्टोत्तरशताहुतिः ॥ २४ ॥  
  
ततः प्रभाते विमले स्नानं कृत्वा तु देशिकः ।  
चतुर्दिक्षु चतुर्वेदैः कुर्यादध्ययनं ततः ॥ २५ ॥  
  
प्। ३५४)  
  
ततो वासनहोमं तु समिदाज्यचरूयुतम् ।  
मूलमन्त्रेण होतव्यं प्रत्येकं तु शताहुतिः ॥ २६ ॥  
  
हुत्वान्ते तु यदस्येति हुत्वा पूर्णाहुतिं ततः ।  
उत्थाप्य शयनाद्देवीं स्थापयेन् मानुषे पदे ॥ २७ ॥  
  
प्रधानकुम्भमादाय मूलेन स्थापयेत् पुनः ।  
पञ्चब्रह्म शिवाङ्गैश्च स्नापयेच्छक्ति कुम्भकान् ॥ २८ ॥  
  
अर्चयेद् गन्धपुष्पाद्यैः पायसान्नं निवेदयेत् ।  
ब्राह्मणान् भोजयेत् तत्र शैवान् सम्भोजयेत् ततः ॥ २९ ॥  
  
नित्यार्चनविधिं वक्ष्ये शृणुष्व चतुरानन ! ।  
अङ्गन्यासकरन्यासं पञ्चब्रह्मेण कारयेत् ॥ ३० ॥  
  
पाद्यार्घ्याचमनीयं च हृदयेन तु दापयेत् ।  
आवाहयेत् तु सद्येन वामेन स्थापनं भवेत् ॥ ३१ ॥  
  
अभिषेकं तु मूलेन अर्चयेद् धृदयेन तु ।  
हृदयेन चरुं दद्यान् नित्योत्सवं तु कारयेत् ॥ ३२ ॥  
  
महोत्सवं प्रवक्ष्यामि ध्वजारोहणकं ततः ।  
प्रासादस्य समोत्सेधं ध्वजदण्डं विधीयते ॥ ३३ ॥  
  
भेरीताडनकं कृत्वा अङ्कुरार्पणमेव च ॥ ३४ ॥  
  
शिवोत्सव क्रमेणैव उत्सवं कारयेत् ततः ।  
ततो ग्रामबलिं दद्यात् शुद्धान्नं प्रतिसमायुतम् ॥ ३५ ॥  
  
प्। ३५५)  
  
प्रथमं भूतरात्रं तु द्वितीयं गणरात्रकम् ।  
तृतीयमृषिरात्रं तु चतुर्थं गन्धमुच्यते ॥ ३६ ॥  
  
पञ्चमं ब्रह्मरात्रं तु षष्ठं वा कलिरात्रकम् ।  
ज्येष्ठांशं सप्तमं रात्रमित्येता रात्रिदेवताः ॥ ३७ ॥  
  
चूर्णोत्सवं ततः कुर्यात् तीर्थं कृत्वा ततो बुधः ।  
स्नपनं कारयेत् तत्र लक्षणेन समन्वितम् ॥ ३८ ॥  
  
अष्टोत्तरशतं वापि पञ्चाशत् पञ्चविंशतिः ।  
एवं यः कुरुते मर्त्यः स पुण्यां गतिमाप्नुयात् ॥ ३९ ॥  
  
इति वीरतन्त्रे ज्येष्ठा स्थापनविधिः षट्सप्ततितमः पटलः ॥ ७६ ॥  
  
लोकनाथं प्रणम्यादौ ब्रह्मा पृच्छति शङ्करम् ।  
स्नपनं विविधं किं वा तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व चतुरानन ! ।  
ग्रहणे विषुवे चैव अयने व्यतिपादके ॥ २ ॥  
  
षडशीति मुखे चैव प्रतिष्ठे चोत्सवान्तिके ।  
अद्भुतानां समुत्पन्ने प्रायश्चित्तादि सम्भवे ॥ ३ ॥  
  
एवमादिषु सर्वेषु स्नपनं तत्र कारयेत् ।  
प्रासादस्याग्रतश्चैव मण्डपं चतुरश्रकम् ॥ ४ ॥  
  
त्रिहस्तं पञ्चहस्तं वा षट्सप्ताष्टनवं तथा ।  
एकादशकरं वाथ त्रयोदशकरं तु वा ॥ ५ ॥  
  
प्। ३५६)  
  
पञ्चादशकरं वाथ मण्टपं कारयेत् ततः ।  
अधमं पूर्वत्रयं सिद्धं मध्यमं चापरं भवेत् ॥ ६ ॥  
  
प्रोक्तं तु नवभेदेन चोच्यते तन्मया द्विज ! ।  
ऋषिच्छन्दो देवता वक्ष्ये शृणुष्व कमलासन ! ॥ ७ ॥  
  
अगस्त्येन समायुक्तं जगतीच्छन्दसा युतम् ।  
आदित्येन समायुक्तम् उत्तमत्रयमुच्यते ॥ ८ ॥  
  
वसिष्ठेन समायुक्तं शक्वरीच्छन्द उच्यते ।  
विघ्नेशेन समायुक्तं मध्यमं त्रयमुच्यते ॥ ९ ॥  
  
व्यासेन च समायुक्तम् अनुष्ठुभ्छन्दसा युतम् ।  
छन्देनैव समायुक्तम् अधमत्रयमुच्यते ॥ १० ॥  
  
चतुरश्रं समं कृत्वा प्रपां वा मण्टपं तु वा ।  
मण्टपं नवषट्त्रिंशत् * * * गात्र संयुतम् ॥ ११ ॥  
  
षोडशं द्वादशं वाथ पूर्वोक्तेन विधानतः ।  
पूर्वोक्तेन विधानेन मण्टपं कारयेत् ततः ॥ १२ ॥  
  
अधमत्रयं विद्धि मध्यममुत्तरं चापरं भवेत् ।  
प्रोक्तं तु नवभेदेन प्रोच्यते तु मया द्विज ! ॥ १३ ॥  
  
ऋषिच्छन्दो देवताश्च तव स्नेहात् प्रजापते ।  
वितानेनोर्ध्वमाच्छाद्य मुक्तादामैरलङ्कृतम् ॥ १४ ॥  
  
अष्टदिक्षु ध्वजान् न्यस्य लोकपालान् लिखेत् ततः ।  
चतुर्द्वार समायुक्तं चतुस्तोरण संयुतम् ॥ १५ ॥  
  
प्। ३५७)  
  
दर्भमालाभिरावेष्ट्य नारिकेल फलैर्युतम् ।  
सृक्पट्टदेवाङ्गैः नेत्रदीपैरलङ्कृतम् ॥ १६ ॥  
  
पुष्पमाला समायुक्तं सर्वालङ्कार संयुतम् ।  
सहस्रकलशं चैव उत्तमोत्तममुच्यते ॥ १७ ॥  
  
पञ्चशतेन संयुक्तम् उत्तमं मध्यमं भवेत् ।  
पञ्चाशदधिक द्विशतम् उत्तमाधममुच्यते ॥ १८ ॥  
  
अष्टोत्तरशतं चैव मध्यमोत्तममुच्यते ।  
एकाशीतिस्तु मध्यं स्यान् मध्यमस्य विशेषतः ॥ १९ ॥  
  
एवं नवविधं प्रोक्तम् उत्तमोत्तमकं शृणु ।  
सुमुहूर्ते च सुलग्ने च सूत्रपादं तु कारयेत् ॥ २० ॥  
  
रजन्या शालिपिष्टेन कर्तव्यं लक्षणान्वितम् ।  
अष्टाधिकं च विप्रेन्द्र ! चत्वारिंशच्च संयुतम् ॥ २१ ॥  
  
सूत्रं पादं प्रकर्तव्यं प्रागग्राणि हविर्न्यसेत् ।  
उत्तराग्रं तथैव स्यादेवमेव क्रमेण तु ॥ २२ ॥  
  
मात्राङ्गुलेन विप्रेन्द्र ! अन्तरं ताल मात्रकम् ।  
मध्यमे पञ्चविंशत्तु तद्द्वयावृत वीथिकान् ॥ २३ ॥  
  
बाह्ये पञ्चदशं स्थित्वा पदद्वयं तु वीथिका ।  
बाह्ये पदद्वयं न्यस्त्वा पञ्च पञ्च पदान्तरे ॥ २४ ॥  
  
पूर्वं च दक्षिणं चैव पश्चिमं चोत्तरं तथा ।  
एवमेव क्रमेणैव विधीनां लोपयेत् क्रमात् ॥ २५ ॥  
  
प्। ३५८)  
  
मध्यमात् परितो विप्र ! अष्टव्यूहान्व्यपोह्य च ।  
व्यूहान्तरे प्रकर्तव्यं व्यूहस्थापनमाक्रमात् ॥ २६ ॥  
  
तद्बाह्ये परितो विप्र ! कलशस्थानमुच्यते ।  
पुण्याहं वाचयेत् तत्र पवमानेन प्रोक्षयेत् ॥ २७ ॥  
  
शालिना विकिरेत् तत्र लक्षणेन समन्वितम् ।  
कलशान्प्रति निक्षिप्य अर्धकं चोत्तमं भवेत् ॥ २८ ॥  
  
द्विप्रस्थं मध्यमं प्रोक्तं प्रस्थं चाधममुच्यते ।  
एवमेव प्रकारेण हीनं चापि न कारयेत् ॥ २९ ॥  
  
हीनं चेच्छिव विप्रेन्द्र ! व्याधिरोगभयं ददेत् ।  
शाल्यर्ध तण्डुलं न्यस्य तण्डुलार्धतिलं न्यसेत् ॥ ३० ॥  
  
तिलतण्डुलहीने तु ज्वरादि पीडनं भवेत् ।  
पद्ममष्टदलं चैव दर्भैश्चैव परिस्तरेत् ॥ ३१ ॥  
  
पुण्याहं वाचयेत् तत्र शुद्धैरुत्थैरिति ब्रुवन् ।  
कलशानां विधिं वक्ष्ये उत्तमं द्रोणपूरितम् ॥ ३२ ॥  
  
शिवपूरितं मध्यमम् आढकेनाधमं भवेत् ।  
अपक्वमति पक्वं च हीनं कालं च वर्जयेत् ॥ ३३ ॥  
  
एवमेव प्रकारेण कलशान्गृह्य यत्नतः ।  
त्रिगुणी कृतमोरं वा वेष्टयेत् कुञ्जराक्षवत् ॥ ३४ ॥  
  
क्षालयेद्वारिणा विप्र ! दर्भोपरि न्यसेद्धृदा ।  
शुद्धोदकेन सम्पूर्णं कूर्चमध्ये विनिक्षिपेत् ॥ ३५ ॥  
  
प्। ३५९)  
  
मध्यमे स्थापयेत् कुम्भं प्रासादेन तु मन्त्रतः ।  
पञ्चासनोपरिष्टात् तु स्थापयेत् कुम्भमेव च ॥ ३६ ॥  
  
वर्धनीं स्थापयेद् विद्वान् गौरीबीजेन मन्त्रतः ।  
गन्धपुष्पादिनाभ्यर्च्य व्योमव्यापि समुच्चरन् ॥ ३७ ॥  
  
शिवकुम्भं च वर्धन्यां पूजयेत् तु विशेषतः ।  
पूर्वादीशान पर्यन्तम् अष्टकुम्भान् न्यसेत् क्रमात् ॥ ३८ ॥  
  
विद्येश्वर समायुक्तान् गन्धपुष्पादिनार्चयेत् ।  
विद्येशानां सुवर्णं च विन्यसेद्देशिकोत्तमः ॥ ३९ ॥  
  
वस्त्रयुग्मेन संवेष्ट्य कलशानां प्रतिष्ठितम् ।  
उत्तमं दशहस्तं तु मध्यमं चाष्टहस्तकम् ॥ ४० ॥  
  
षट्सप्तमधमं प्रोक्तं वस्त्रदैर्घ्यमिहोच्यते ।  
विस्तारं तु चतुस्तालं कलशान्वेष्टयेत् क्रमात् ॥ ४१ ॥  
  
एलालवङ्ग कर्पूरं तीन् पूजातिलं मुरम् ।  
चूर्णितं हृदये नैव विन्यसेदेशिकुम्भके ॥ ४२ ॥  
  
पूर्वादि विन्यसेद् व्यूहात्कलशान्देशिकोत्तमः ।  
वस्त्रैर्धूपैश्च दीपैश्च गन्धैश्चैव तु पूजयेत् ॥ ४३ ॥  
  
एकैकं कलशान् सर्वान् हृदयेन तु विन्यसेत् ।  
मध्य व्यूहं तु विन्यस्य बाह्य व्यूहं पदं न्यसेत् ॥ ४४ ॥  
  
व्यूहं प्रति न्यसेत् कुम्भान् पञ्चविंशति सङ्ख्यया ।  
आज्यं चैव तु पूर्वे तु आग्नेय्यां दधि विन्यसेत् ॥ ४५ ॥  
  
प्। ३६०)  
  
गोमूत्रं याम्यदेशे तु क्षीरं निर्-ऋतिगोचरे ।  
वारुण्यां तु मधुन्यस्य वायव्यां तु नलं न्यसेत् ॥ ४६ ॥  
  
गोमयं चोत्तरे भागे ईशे गोरोचनां न्यसेत् ।  
एवमेव प्रकारेण व्यूहं प्रति न्यसेत् ततः ॥ ४७ ॥  
  
मुद्गं माषं च शिम्बं च यववेणु प्रियङ्गवः ।  
सर्षपं शालिना चैव विदिक्षु विन्यसेत् ततः ॥ ४८ ॥  
  
अजङ्गपालिविबुधो वज्रदेहः प्रमर्दनः ।  
विभूतिरव्ययः शास्ता पिनाकी प्रमथाधिपः ॥ ४९ ॥  
  
याम्ये मृत्युर्हरोधाता विधाता कर्तृकारकः ।  
पूर्वादि विन्यसेद् विद्वान् प्रदक्षिणक्रमेण तु ॥ ५० ॥  
  
एतद् द्रव्यांश्च सर्वेषां कलशानां प्रपूरयेत् ।  
अलाभे चैव विप्रेन्द्र ! यथालाभं विनिक्षिपेत् ॥ ५१ ॥  
  
तद्बाह्ये व्यूहमेवं तु चतुर्विंशतिरेव च ।  
कलशान्पञ्चविंशांस्तु व्यूहं प्रति न्यसेत् क्रमात् ॥ ५२ ॥  
  
एलालवङ्ग तक्कोलनिम्बजातिफलं मुरम् ।  
कुष्ठं च कुङ्कुमं चैव रघुमाञ्चि तथैव च ॥ ५३ ॥  
  
पनसं कदलीयुक्तम् इक्षूदकं तथैव च ।  
उशीरं चन्दनं चैव तृणकच्चोलजम्बकम् ॥ ५४ ॥  
  
मनश्शिलाहरितालं च पुष्पोदकफलोदकम् ।  
लोध्रं च कुङ्कुमं चैव चतुर्विंशति संयुतम् ॥ ५५ ॥  
  
प्। ३६१)  
  
यावत् साधितकलशं तावद्वैचान्तरोदकम् ।  
अग्निरुद्रोद्भुताशी च पिङ्गलः खाततो हरः ॥ ५६ ॥  
  
ज्वलनो दहनो बभ्रुर्भस्मान्तकक्षयान्तकः ।  
शालिनीवारगोधूम प्रियङ्गुं चैव संयुतम् ॥ ५७ ॥  
  
पञ्चब्रह्मषडङ्गेन यथा क्रमेण हूयते ।  
त्रियम्बकेन मन्त्रेण * * * * * * * * ॥ ५८ ॥  
  
लोहं च कुङ्कुमं चैव चतुर्विंशति संयुतम् ॥ ५९ ॥  
  
यावद् ग्रथितकलशान्तां चैवान्तरोदकम् ।  
कालरुद्रश्च विख्यातः सर्वधर्म पतिस्तथा ॥ ६० ॥  
  
संयोक्ता च नियोक्ता च नियोक्ता च प्रकीर्तिता ।  
लोकान्तरः स्फुटा लोकः त्र्यम्बको नागभूषणः ॥ ६१ ॥  
  
विश्वक्लिन्नोदभासेन धर्मकृच्चैव कीर्तिताः ।  
एतेषां देवतानां तु व्यूहे व्यूहे प्रकीर्तिताः ॥ ६२ ॥  
  
द्रव्यं च देवतायुक्तं कलशेषूदकं न्यसेत् ।  
पूर्वाभिमुखं संस्थाप्य शिवोमां चैव देशिकः ॥ ६३ ॥  
  
इतरेषां तु देवानां शिवाभिमुखमेव च ।  
गन्धपुष्पादिना चैव कलशान्प्रतिपूजयेत् ॥ ६४ ॥  
  
वस्त्रेण वेष्टयेत् सर्वान् स्वर्णं तत्रैव निक्षिपेत् ।  
ततो होमं प्रकुर्वीत लक्षणेन समन्वितम् ॥ ६५ ॥  
  
प्। ३६२)  
  
यावदश्रं भवेत् पीठं तावदश्रं तु स्थण्डिलम् ।  
समिदाज्य चरून्लाजान् सर्वद्रव्य समायुतम् ॥ ६६ ॥  
  
स्विष्टमग्नेति मन्त्रेण जुहुयात् तदनन्तरे ।  
चित्तादीनि जयादीनि होमयेत् तु विशेषतः ॥ ६७ ॥  
  
हुत्वान्ते तु यदस्येति जुहुयात् तदनन्तरे ।  
गन्धपुष्पादिनाभ्यर्च्य शिवकुम्भं च वर्धनीम् ॥ ६८ ॥  
  
सर्वदेवान् समाहूय स्तोत्रशब्द समन्वितम् ।  
चतुर्दिक्षु चतुर्वेदैः कुर्यादध्ययनं ततः ॥ ६९ ॥  
  
सृष्टि न्यासक्रमेणैव स्वस्वदेहे न्यसेत् क्रमात् ।  
मूलबेरमनुप्राप्य निर्माल्यं च विसर्जयेत् ॥ ७० ॥  
  
नववस्त्रपरीधानः सोष्णीषः सोत्तरीयकः ।  
पञ्चासनो परिष्टात् तु शिवं ध्यायेद् विचक्षणः ॥ ७१ ॥  
  
शिरसा धारयेत् कुम्भं वर्धन्यां चैव कारयेत् ।  
ततो गर्भगृहं गत्वा प्रासादेन समन्वितम् ॥ ७२ ॥  
  
व्योमव्यापिं जपित्वा तु पञ्चब्रह्मषडङ्गकैः ।  
स्थापयेच्छिवकुम्भं तु वर्धन्यां पीठकं न्यसेत् ॥ ७३ ॥  
  
पूर्वादीशान पर्यन्तं स्नापयेद् अष्टकुम्भकैः ।  
यथा स्थापनमार्गेण स्थापयेत् परमेश्वरम् ॥ ७४ ॥  
  
नालिकेरोदकं स्नाप्य शुद्धिं कृत्वा तु भूतलम् ।  
वस्त्रं दद्याद् हृदा चैव गन्धपुष्पं च दापयेत् ॥ ७५ ॥  
  
प्। ३६३)  
  
नैवेद्यं दापयेत् पश्चात् ताम्बूलं दापयेत् ततः ।  
आचार्य दक्षिणां दद्यात् पदार्थीन् पूजयेत् ततः ॥ ७६ ॥  
  
स्नपनोपकरणं सर्वम् आचार्याय प्रदापयेत् ।  
एवं यः कुरुते मर्त्यः शिवलोकमवाप्नुयात् ॥ ७७ ॥  
  
सहस्रकलशं प्रोक्तम् अथ पञ्चशतं शृणु ।  
  
इति वीरतन्त्रे सहस्रकलशस्थापनविधिः सप्तसप्ततितमः पटलः ॥ ७७ ॥  
  
प्रणम्य भगवन्तं हि पर्यपृच्छत् पितामहः ।  
को वा पञ्चशतं स्नानं ब्रूहि मे परमेश्वर ! ॥ १ ॥  
  
ईश्वरः ॥  
  
तत् सर्वमखिलं वक्ष्ये श्रूयतां चतुरानन ! ।  
प्रासादस्याग्रतः कुर्यान् मण्डपं चतुरश्रकम् ॥ २ ॥  
  
वितानोपरि सं * * दर्भमालोपशोभितम् ।  
चतुस्तोरण संयुक्तं दर्भमालोपशोभितम् ॥ ३ ॥  
  
अष्टमङ्गलसंयुक्तं दिग्ध्वजैश्च प्रलम्बितम् ।  
मुक्तादामैरलङ्कृत्य मण्डपं मण्डयेत् ततः ॥ ४ ॥  
  
गोमयालेपनं कृत्वा सूत्रपातं तु कारयेत् ।  
त्रिंशत् सूत्र समायुक्तं प्रागग्राणि विन्यसेत् ॥ ५ ॥  
  
उदगग्रं तथैव स्याद् विन्यसेद् देशिकोत्तमः ।  
मध्ये नवपदं पद्मम् अष्टपत्रं सकर्णिकम् ॥ ६ ॥  
  
प्। ३६४)  
  
द्वारार्थं च चतुर्दिक्षु पदमेकं तु ह्रासयेत् ।  
तद्बाह्ये तु परितः पदं पञ्च स्थितानि तु ॥ ७ ॥  
  
एवमेव प्रकारेण कर्तव्यं लक्षणान्वितम् ।  
शालिना विकिरेत् तत्र आढकं कलशं प्रति ॥ ८ ॥  
  
शाल्यर्धं तण्डुलं न्यस्य तण्डुलार्धं तिलं न्यसेत् ।  
पद्ममष्टदलं लिख्य दर्भैश्चैव परिस्तरेत् ॥ ९ ॥  
  
त्रिगुणीकृतसूत्रेण वेष्टयेत् कुञ्जराक्षवत् ।  
शुद्धोदकेन सम्पूर्य कुम्भमादाय मण्डपे ॥ १० ॥  
  
प्रासादेन तु मन्त्रेण स्थापयेच्छिवकुम्भकम् ।  
वर्धनीं तस्य वामे तु गौरीबीजेन स्थापयेत् ॥ ११ ॥  
  
वस्त्रयुग्मेन संवेष्ट्य वेष्टयेद् द्विगुणोपरि ।  
कूर्चं तत्रैव निक्षिप्य नवरत्नानि विन्यसेत् ॥ १२ ॥  
  
वर्धन्यां पञ्चरत्नं तु विन्यसेद् देशिकोत्तमः ।  
शिवकुम्भे शिवं स्थाप्य वर्धन्यां च मनोन्मनीम् ॥ १३ ॥  
  
अभितः कलशानष्टौ विद्येश्वर समन्वितम् ।  
वस्त्रयुग्मेन संवेष्ट्य स्वर्णं तत्रैव विन्यसेत् ॥ १४ ॥  
  
प्रथमावरणे ह्येवं द्वितीयावरणं शृणु ।  
द्वितीयावरणे चैव षट्सप्तति च विन्यसेत् ॥ १५ ॥  
  
पञ्चमावरणं चैव चत्वार्यधिकमेव च ।  
अशीतिकलशं चैव विन्यसेद् देशिकोत्तमः ॥ १६ ॥  
  
प्। ३६५)  
  
षष्ठावरणके चैव कलशान् विन्यसेद् बुधः ।  
तृतीयावरणे चैव अष्टाविंशति विन्यसेत् ॥ १७ ॥  
  
चतुर्थावरणे चैव नवतिं द्व्यधिकं तथा ।  
सप्तमावरणे चैव शतकुम्भांश्च विन्यसेत् ॥ १८ ॥  
  
अष्टोत्तरशतं चैव अष्टमावरणे न्यसेत् ।  
कूर्चान् कलश संयुक्तान् शुद्धोदकेन पूरितान् ॥ १९ ॥  
  
शाल्योपरि न्यसेत् कुम्भान् हृदयेन तु मन्त्रतः ।  
उत्कूर्चं पौष्टिकं चाहुरधः कूर्चं तु शान्तिकम् ॥ २० ॥  
  
अतः कृत्वा तु सर्वेषाम् आभिचारिकमुच्यते ।  
एलालवङ्गतक्कोल निम्बुजाती फलैर्युतम् ॥ २१ ॥  
  
उशीरं चन्दनं चैव प्रथमावरणे न्यसेत् ।  
गोमूत्रं गोमयं चैव दधिक्षीरं घृतं तथा ॥ २२ ॥  
  
रोचनं चर्करं चैवमधुना च समन्वितम् ।  
सर्षपं मुद्गमाषं च प्रियङ्गुं च समन्वितम् ॥ २३ ॥  
  
द्वितीयावरणे न्यस्य देवतानां शृणुष्वथ ।  
अजः कापालि बुद्धी च वज्रदेहः प्रमर्दनः ॥ २४ ॥  
  
विभूतिरव्ययः शास्ता पिनाकी त्रिदशाधिपः ।  
अग्नीरुद्रो हुताशश्च द्वितीयावरणे न्यसेत् ॥ २५ ॥  
  
कर्पूरं गिरिबेरं च तृणकच्चोलजम्बुकम् ।  
तृतीयावरणे न्यस्य देवतानां शृणुष्वथ ॥ २६ ॥  
  
प्। ३६६)  
  
ज्वलनो दहनो बभ्रुः भस्मान्तक क्षयान्तकौ ।  
आग्नेयादिषु कोणेषु क्रमाद्विन्यस्य देवताः ॥ २७ ॥  
  
धाता पूर्वा च तक्कोलं पुन्नागं जातिपाटली ।  
चतुर्थावरणे न्यस्य देवतानां शृणुष्वथ ॥ २८ ॥  
  
कालरुद्रश्च विख्यात धर्माधर्म परिस्तथा ।  
संयोक्ता च समायुक्तं पञ्चमावरणे न्यसेत् ॥ २९ ॥  
  
पञ्चासनं तु सङ्कल्प्य स्नापयेच्छिवकुम्भकम् ।  
व्योमव्यापिं जपेत् तत्र ब्रह्माङ्गैश्च समन्वितम् ॥ ३० ॥  
  
वर्धन्यां गौरिबीजेन विन्यसेत् पीठके ततः ।  
यथा स्थापितमार्गेण स्नापयेत् कलशांस्ततः ॥ ३१ ॥  
  
पञ्चवर्णहविर्दद्यात् ताम्बूलं दापयेत् ततः ।  
आचार्यदक्षिणां दद्यात् पञ्चाङ्गभूषणैस्सह ॥ ३२ ॥  
  
स्नपनोपकरणं सर्वमाचार्याय प्रदापयेत् ।  
एवं यः कुरुते मर्त्यः शिवलोकमवाप्नुयात् ॥ ३३ ॥  
  
पञ्चशतस्नपनं प्रोक्तं पञ्चाशद् द्विशतं शृणु ।  
  
इति वीरतन्त्रे पञ्चशतस्नपनविधिः अष्टसप्ततितमः पटलः ॥ ७८ ॥  
  
पितामहः ॥  
  
पञ्चाशदधिकं चैव शतद्वयेन संयुतम् ।  
स्नपनं कीदृशं देव ! तत्सर्वं ब्रूहि मे प्रभो ! ॥ १ ॥  
  
प्। ३६७)  
  
ईश्वरः ॥  
  
तत् सर्वमखिलं वक्ष्ये शृणुष्व चतुरानन ! ।  
प्रासादस्याग्रतश्चैव मण्डपं चतुरश्रकम् ॥ २ ॥  
  
सर्वालङ्कारसंयुक्तं सूत्रपादं तु कारयेत् ।  
द्वाविंशतिश्च सूत्राणि पूर्वाभिमुखमेव च ॥ ३ ॥  
  
उत्तराभिमुखं तद्वत् तालमात्रेण चान्तरम् ।  
नवपादेषु पद्मं स्याद् अष्टपत्रं सकर्णिकम् ॥ ४ ॥  
  
पद्मबाह्ये तु परितो ह्रासयेच्च पदत्रयम् ।  
यद्बाह्ये वरणाद्बाह्ये पदद्वयं च ह्रासयेत् ॥ ५ ॥  
  
द्वारार्थं च चतुर्दिक्षु पदमेकं तु ह्रासयेत् ।  
शतद्वयं च पञ्चाशत् पदान्यत्र स्थितानि तु ॥ ६ ॥  
  
शालिना विकिरेत् तत्र तण्डुलैश्च तिलैस्सह ।  
दर्भैः परिस्तरेत् तत्र गन्धपुष्पादिनार्चयेत् ॥ ७ ॥  
  
कलशान् गृह्य यत्नेन सूत्रेणैव समन्वितान् ।  
त्रिगुणी कृतसूत्रेण वेष्टयेत् कुञ्जराक्षवत् ॥ ८ ॥  
  
पूर्वेद्युरधिवासं स्यात् प्रासादेन तु मन्त्रतः ।  
जलभाण्डं समादाय सेचयेदुदकं हृदा ॥ ९ ॥  
  
गन्धद्रव्य समायुक्तं वस्त्रपूतेन वारिणा ।  
एलालवङ्ग तक्कोलैरुशीर चन्दनैर्युतम् ॥ १० ॥  
  
पञ्चद्रव्येण संयुक्तं गन्धद्रव्यविमिश्रितम् ।  
विन्यसेच्छिवकुम्भं तु व्योमव्यापिं समुच्चरन् ॥ ११ ॥  
  
प्। ३६८)  
  
वधनीं तस्य वामे तु गौरीबीजेन विन्यसेत् ।  
अभितः कलशानष्टौ विद्येश्वर समन्वितम् ॥ १२ ॥  
  
वस्त्र युग्मेन संवेष्ट्य विणिकादींश्तु वेष्टयेत् ।  
वज्रं मरकतं चैव वैडूर्यं च प्रवालकम् ॥ १३ ॥  
  
पुष्यरागं च गोमेधमिन्द्रनीलं च मौक्तिकम् ।  
विन्यसेच्छिव कुम्भे तु वर्धन्यां पञ्चरत्नकम् ॥ १४ ॥  
  
विद्येश कलशे विप्र ! स्वर्णकं तत्र निक्षिपेत् ।  
बाह्यावरणकं तत्र षट्त्रिंशत्कलशान् न्यसेत् ॥ १५ ॥  
  
सिद्धार्थं तिलमुद्गं च शिम्बं चैव तु विन्यसेत् ।  
कपालीशो वज्रपाणिः पिनाकी त्रिदशाधिपः ॥ १६ ॥  
  
एतेऽधि देवताः प्रोक्ता द्वितीयावरणे न्यसेत् ।  
तृतीयावरणे चैव कलशान् षष्टि विन्यसेत् ॥ १७ ॥  
  
एलालवङ्ग जाती च तक्कोलं चैव विन्यसेत् ।  
पनसं कदली चैव मातुलुङ्गफलानि च ॥ १८ ॥  
  
नारङ्गस्य द्वयं चैव विन्यसेत् तु फलोदकम् ।  
याम्यं मृत्युहरं चैव धाता धर्मपतिस्तथा ॥ १९ ॥  
  
एतेऽपि दैवताः प्रोक्ताश्चतुर्थावरणे न्यसेत् ।  
पञ्चमावरणं चैव षट्सप्ततिं न्यसेत् ततः ॥ २० ॥  
  
मुरं माञ्जीव कुष्ठं च तिम्बुं चैव तु विन्यसेत् ।  
कालरुद्रो हुताशश्च ज्वलनो दहनस्तथा ॥ २१ ॥  
  
प्। ३६९)  
  
एतेऽपि दैवताः प्रोक्ताः पञ्चमावरणे न्यसेत् ।  
द्रव्यं च देवता युक्तं कोणे कोणे च विन्यसेत् ॥ २२ ॥  
  
ततो होमं प्रकर्तव्यं चतुर्दिक्ष्वष्टदिक्षु वा ।  
हृदा च समिधो हुत्वा हृतं तु शिरसा तथा ॥ २३ ॥  
  
शिखया च चरुं हुत्वा लाजान्कवच मन्त्रतः ।  
सर्षपं * * * * * नेत्रमन्त्रेण चैव हि ॥ २४ ॥  
  
प्रशान्तमनसो भूत्वा प्रत्येकं तु शताहुतिः ।  
सर्वद्रव्य समायुक्तं हव्यवाहं समुच्चरन् ॥ २५ ॥  
  
स्विष्टमग्नेति मन्त्रेण जुहुयात्तदनन्तरे ।  
दिशास्वध्ययनं कुर्यात् स्तोत्रमन्त्रं जपेत् ततः ॥ २६ ॥  
  
आचार्य दक्षिणां दद्यात् पदार्थीन् पूजयेत् ततः ।  
स्नापयेच्छिवकुम्भं तु प्रासादेन तु मन्त्रतः ॥ २७ ॥  
  
प्रथमावरणे स्नात्वा द्वितीयावरणे पुनः ।  
तृतीयावरणं पश्चात् चतुर्थावरणं पुनः ॥ २८ ॥  
  
पञ्चमावरणं पश्चाद् पञ्चब्रह्मषडङ्गकैः ।  
पञ्चवर्ण हविर्दद्यात् ताम्बूलं दापयेत् ततः ॥ २९ ॥  
  
एवं यः कुरुते मर्त्यः शिवलोकमवाप्नुयात् ।  
पञ्चाशद् द्विशतं प्रोक्तम् उत्तम त्रयमुच्यते ॥ ३० ॥  
  
मध्यम त्रयके विप्र ! अष्टोत्तरशतं शृणु ॥ ३० � ॥  
  
इति वीरतन्त्रे पञ्चाशद् द्विशतस्नपनविधिः एकोनाशीतितमः पटलः ॥ ७९ ॥  
  
प्। ३७०)  
  
पितामहः ॥  
  
मध्यमस्योत्तमं देव ! कीदृशं स्नपनं प्रभो ! ।  
एतत् सर्वं समासेन अष्टोत्तरशतं त्वथ ॥ १ ॥  
  
तत्सर्वमखिलं वक्ष्ये शृणुष्व चतुरानन ! ।  
प्रासादस्याग्रतः कुर्यान्मण्डपं चतुरश्रकम् ॥ २ ॥  
  
पूर्वोक्तमण्टपे रम्ये विमानोपरिशोभिते ।  
चतुस्तोरणसंयुक्तं दर्भमालाभिरावृतम् ॥ ३ ॥  
  
अष्टदिक्षु ध्वजान् न्यस्य पुष्पमालावलम्बितम् ।  
स्तम्भानि वेष्टयेत् तत्र गोमयेनानु लेपयेत् ॥ ४ ॥  
  
सूत्रपादं प्रकर्तव्यं तालमात्रेण चान्तरम् ।  
द्विविधं सूत्रपादं तु शान्तिकं पौष्टिकं तथा ॥ ५ ॥  
  
चतुर्दशानि सूत्राणि पूर्वाग्रं चैव विन्यसेत् ।  
उत्तराग्रं तथैव स्याद् सूत्रस्यैतानि निर्दिशेत् ॥ ६ ॥  
  
मध्ये नवपदं स्थित्वा परिच्छेदपदं न्यसेत् ।  
चतुर्दिक्षु च विप्रेन्द्र ! द्वारार्थं तु पदं ततः ॥ ७ ॥  
  
तद्बाह्यावरणाद्वाह्ये परितो विधिरुच्यते ।  
तस्य बाह्ये तु परितः पदद्वय स्थितानि तु ॥ ८ ॥  
  
एवमेव क्रमेणैव शान्तिकं प्रविधीयते ।  
इदमन्यत् प्रवक्ष्यामि चक्रस्थापनमुच्यते ॥ ९ ॥  
  
पूर्वाग्रे चैव विप्रेन्द्र ! युग्मसूत्रं प्रदापयेत् ।  
उत्तराग्रं तथैव स्यात् तालमात्रेण चान्तरम् ॥ १० ॥  
  
प्। ३७१)  
  
तालत्रय प्रमाणेन भ्रामयेत् पूर्णचन्द्रवत् ।  
तासां पूर्वे दिशो विप्र ! तालमात्रेण चान्तरम् ॥ ११ ॥  
  
अष्टवृत्तं ततो भ्राम्य वीथी चत्वार एव च ।  
चतुर्भिः कलशान्न्यस्य पौष्टिकं त्विह चोच्यते ॥ १२ ॥  
  
द्वारार्थं च चतुर्दिक्षु ह्रासयेत् तु विशेषतः ।  
शालिना विकिरेत् तत्र अधिकं कलशान्प्रति ॥ १३ ॥  
  
शाल्यर्धं तण्डुलं न्यस्य तण्डुलार्धं तिलं न्यसेत् ।  
परिस्तरेच्च दर्भैश्च पुण्याहं वाचयेत् ततः ॥ १४ ॥  
  
कलशान् ग्राहयेत् तत्र शुद्धदेशे मृदं ततः ।  
अस्त्रमन्त्रेण कृत्वा तु वामेन शोषणं भवेत् ॥ १५ ॥  
  
ईशानेन दहेद्विद्वान् सर्वलक्षण संयुतम् ।  
आढकेन तु सम्पूर्णान् अधमं तु विधीयते ॥ १६ ॥  
  
मध्यमं शिवसम्पूर्णम् उत्तमं द्रोणपूरितम् ।  
भिन्नं कालं च सुषिरं भेदच्छेदं च वर्जयेत् ॥ १७ ॥  
  
सूत्रेण वेष्टयेत् कुम्भान् कुञ्जरस्याक्षिवद्भवेत् ।  
शरावं चैव विप्रेन्द्र सूत्रेण वेष्टयेत् ततः ॥ १८ ॥  
  
क्षालयेदुदके नैव दर्भस्योपरि विन्यसेत् ।  
प्रधान कलशं विप्र ! शुद्धोदकेन पूरयेत् ॥ १९ ॥  
  
पञ्चरत्नं क्षिपेत् तत्र वस्त्रयुग्मेन वेष्टयेत् ।  
कलशस्य मुखे रुद्रं विष्णुं मध्यमके न्यसेत् ॥ २० ॥  
  
प्। ३७२)  
  
पृष्ठे प्रजापतिः ख्यातो तीर्थानि कुक्षिरुच्यते ।  
मध्यमे शिवकुम्भं तु प्रासादेन तु विन्यसेत् ॥ २१ ॥  
  
वर्धनीं तस्य वामे तु गौरीबीजेन विन्यसेत् ।  
शिवकुम्भे शिवं पूज्य वर्धन्यां गौरिमेव च ॥ २२ ॥  
  
गन्धपुष्पादिनाभ्यर्च्य विद्येशकलशान् न्यसेत् ।  
पूर्वादीशानपर्यन्तम् अष्टकुम्भांश्च विन्यसेत् ॥ २३ ॥  
  
सवस्त्रान्सहिरण्यांश्च सकूर्चान्वारिपूरितान् ।  
प्रथमावरणं ह्येतद् द्वितीयावरणं शृणु ॥ २४ ॥  
  
द्वादशान् कलशान् न्यस्य द्रव्याणां च ततः शृणु ।  
पाद्यमाचमनं चार्घ्यं गोमूत्रं गोमयं पयः ॥ २५ ॥  
  
दध्याज्यमष्टमं प्रोक्तं द्वितीयावरणे न्यसेत् ।  
तृतीयावरणे चैव चतुर्विंशत् कला न्यसेत् ॥ २६ ॥  
  
चन्दनं कुङ्कुमं कुष्ठं लघुमाञ्चीमुरङ्गुलम् ।  
लाजाचूर्ण शमी चैव नीवारं नालिकेरकम् ॥ २७ ॥  
  
मधुरिक्षुरसं बिल्वं फलं कुशयवं तिलम् ।  
कर्पूरं हरिबेरं च विंशतिं कलशान् न्यसेत् ॥ २८ ॥  
  
विभूतिरव्ययः शास्ता पिनाकी त्रिदशाधिपः ।  
अग्नीरुद्रो हुताशश्च पिङ्गलः खातको हरः ॥ २९ ॥  
  
ज्वलनो दहनो बभ्रुर्भस्मान्तकक्षयान्तकौ ।  
एतेऽपि दैवताः प्रोक्ताः कलशेषूदके न्यसेत् ॥ ३० ॥  
  
प्। ३७३)  
  
तृतीयावरणं प्रोक्तं चतुर्थावरणं शृणु ।  
चतुश्चत्वारि कलशान् चतुर्थावरणे न्यसेत् ॥ ३१ ॥  
  
लोहं प्रियङ्गु पुष्पं च लवङ्गं फलमल्लिका ।  
दान्तदूर्वा च तक्कोलं पुन्नागं जाति पाटली ॥ ३२ ॥  
  
पर्णका शतपत्री च तैलं कस्तूरिरोचना ।  
व्याघ्रनखीशतावेरी मञ्जिष्ठा नागकेसरम् ॥ ३३ ॥  
  
नवनीतं द्राविलं सा गन्धपत्रं च धातकीइ ।  
भीता च सहदेवी च विष्णुक्रान्तिः सुवर्चला ॥ ३४ ॥  
  
बलभद्री महाभद्री अपामार्गेन्दु वल्लिका ॥ ३५ ॥  
  
रुद्रपर्णी महालक्ष्मी धूर्धूरेण समन्वितम् ।  
चतुर्थावरणे चैव विन्यसेद् देशिकोत्तमः ॥ ३६ ॥  
  
याम्यो मृत्युहरो धाता विधाता कर्त्ररेव च ।  
कालरुद्रश्च विख्यातो धर्माधर्मपतिस्तथा ॥ ३७ ॥  
  
संयोक्ता च वियोक्ता च नैर्-ऋते वारुणे तथा ।  
हन्ता च क्रूरदृष्टिश्च ऊर्ध्वशेफो महाभुजः ॥ ३८ ॥  
  
विरूपाक्षो धूम्रकर्णो लोहितो दंष्ट्रबाहुलः ।  
अतिश्चलः पाशहस्तो महाबल एव च ॥ ३९ ॥  
  
जयभद्रो महाबाहुर्बालान्तो बडवामुखः ।  
विभीषणो महावेगो लघुवेगस्तथैव च ॥ ४० ॥  
  
प्। ३७४)  
  
सूक्ष्मस्तीक्ष्णः क्षयान्तश्च पश्चाच्छान्तः पञ्चशेखरः ।  
कपर्दी मेघवाहश्च जटामकुटधारकः ॥ ४१ ॥  
  
नानारूपधरश्चैव निधीशोरूपवांस्तथा ।  
धनुश्चैव तु विप्रेन्द्र ! कलशेषूदके न्यसेत् ॥ ४२ ॥  
  
शिवस्य वर्धनीं चैव पूर्वाभिमुखमेव च ।  
इतरेषां तु देवानां शिवाभिमुखमेव च ॥ ४३ ॥  
  
एतच्छान्तिकमुद्दिष्टं पौष्टिकं च ततः शृणु ।  
प्रथमावरणे चाष्टौ द्वितीये द्वादश न्यसेत् ॥ ४४ ॥  
  
पूर्वोक्तेन तु मार्गेण यथा क्रमेण विन्यसेत् ।  
देवतानां च विप्रेन्द्र ! चत्वारिंशद्घटान् न्यसेत् ॥ ४५ ॥  
  
विन्यसेच्चैव विप्रेन्द्र ! पञ्चमावरणे बुधः ।  
ततो होमं प्रकर्तव्यं चतुर्दिक्षु पलाशकैः ॥ ४६ ॥  
  
समिदाज्यं चरुश्चैव सर्षपश्चैव हूयते ।  
सद्यादीशानपर्यन्तं क्रमाद् हुत्वा शिवव्रतैः ॥ ४७ ॥  
  
व्योमव्यापिं समुच्चार्य प्रत्येकं पञ्चविंशतिः ।  
प्रासादेन तु मन्त्रेण पञ्चाशद्धूयते क्रमात् ॥ ४८ ॥  
  
चित्तादिभिर्जयादिभिर्हूयते क्रमशस्ततः ।  
हुत्वान्ते तु यदस्येति जुहुयात् तदनन्तरे ॥ ४९ ॥  
  
एकैकं कलशान्सर्वान् वस्त्रयुग्मेन वेष्टयेत् ।  
आचार्यदक्षिणां दद्यात् पदार्थीन् पूजयेत् ततः ॥ ५० ॥  
  
प्। ३७५)  
  
गर्भगेहमनुप्राप्य निर्माल्यं च विसर्जयेत् ।  
पश्चात् पञ्चासनं कल्प्य सृष्टिन्यासं प्रकल्पयेत् ॥ ५१ ॥  
  
उत्थाप्य शिवकुम्भं तु स्नापयेल्लिङ्गमूर्धनि ।  
वर्धनीं तस्य वामे तु स्नापयेद् गौरि मन्त्रतः ॥ ५२ ॥  
  
व्योमव्यापिं जपेत् तत्र शिवकुम्भं तु स्थापयेत् ।  
पञ्चब्रह्म षडङ्गेन स्नापयेत् कलशं ततः ॥ ५३ ॥  
  
प्रथमावरणं स्नात्वा द्वितीयं च तृतीयकम् ।  
चतुर्थं पञ्चमं स्नात्वा एवमेवं क्रमेण तु ॥ ५४ ॥  
  
पञ्चवर्ण हविर्दद्यात् ताम्बूलं तु निवेदयेत् ।  
एवं यः कुरुते मर्त्यः शिवलोकमवाप्नुयात् ॥ ५५ ॥  
  
मध्यमोत्तममेवं तु एकाशीतिं शृणुष्वथ ।  
  
इति वीरतन्त्रे अष्टोत्तरशत स्नपनविधिः अशीतितमः पटलः ॥ ८० ॥  
  
लोकनाथ नमस्कृत्य पर्यपृच्छत् पितामहः ।  
एकाशीतिः कथं देव ! तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
साधु साधु महाप्राज्ञ ! यत्त्वया परिचोदितम् ।  
तत्सर्वमखिलं वक्ष्ये शृणुष्व चतुरानन ! ॥ २ ॥  
  
प्रासादस्याग्रतः कुर्यान्मण्टपं चतुरश्रकम् ।  
पूर्वोक्ते नैव मार्गेण कारयेद् देशिकोत्तमः ॥ ३ ॥  
  
प्। ३७६)  
  
कलशान्ग्राह्य यत्नेन सूत्रेणैव तु वेष्टयेत् ।  
शुद्धोदकेन सम्पूर्य शरावेण विधायते ॥ ४ ॥  
  
शालिनां विकिरेत् तत्र प्रत्येकमाढकैर्युतम् ।  
शाल्यर्धं तण्डुलं न्यस्य तण्डुलार्धं तिलं न्यसेत् ॥ ५ ॥  
  
परिस्तरेत् तु दर्भैश्च स्थापयेच्छिव कुम्भकम् ।  
प्रासादेन तु मन्त्रेण गौरीबीजेन वर्धनीम् ॥ ६ ॥  
  
विन्यसेच्चैव विप्रेन्द्र ! अभितः कलशैर्युतम् ॥ ७ ॥  
  
विद्येश्वर समायुक्तं सवस्त्रं सहिरण्यकम् ।  
अधमं त्वष्टहस्तं स्यान् मध्यमं नवहस्तकम् ॥ ८ ॥  
  
उत्तमं दशहस्तं च चतुस्तालं तु विस्तृतम् ।  
पुराणं पुत्रनाशः स्यात् केशयुक्तं धनक्षयः ॥ ९ ॥  
  
श्वेतं वा रक्तं पीतं वा सम्मिश्रं तु न कारयेत् ।  
पूर्वे तु नव कुम्भं तु आग्नेय्यां नवकुम्भकम् ॥ १० ॥  
  
याम्ये तु नव कुम्भं च नैर्-ऋत्यां नवकं न्यसेत् ।  
वारुण्यां नवकं विद्वान् वायव्यां नवकं न्यसेत् ॥ ११ ॥  
  
सोमे तु नवकं न्यस्य ऐशान्यां नवकं न्यसेत् ।  
स वस्त्रान् सापिधानांश्च सकूर्चान् वारिपूरितान् ॥ १२ ॥  
  
विन्यसेद् धृदये नैव शाल्योपरि विशेषतः ।  
लोहं प्रियङ्गुपुष्पं च लवङ्गं फलमल्लिका ॥ १३ ॥  
  
प्। ३७७)  
  
दान्ता दूर्वा च तक्कोलं पुन्नागं जातिपाटली ।  
पर्णका शतपत्रं च तैलं कस्तूरि रोचना ॥ १४ ॥  
  
व्याघ्रनखी शतावेरी मञ्जिष्ठा नागकेसरम् ।  
रजनी भद्रकोष्ठं च सरलं कृष्णमालिका ॥ १५ ॥  
  
भीता च सहदेवी च विष्णुक्रान्तिः सुवर्चला ।  
सिंही च शङ्खपुष्पी च लक्ष्मी स्थलारविन्दकम् ॥ १६ ॥  
  
बलभद्री महाभद्री अपामार्गेन्दुवल्लिका ।  
रुद्रपर्णी महालक्ष्मीर्धूर्धूरेण समन्वितम् ॥ १७ ॥  
  
एतेषां द्रव्यसंयुक्तं कलशेषु च विन्यसेत् ।  
नद्यास्तीरे च गोष्ठे च बल्मीके वृषशृङ्गके ॥ १८ ॥  
  
वराहगजदन्ते च पद्ममूले मृदा गृहेत् ।  
विद्येशकुम्भे निक्षिप्य पञ्चगव्येन संयुतम् ॥ १९ ॥  
  
पूर्वायां नवके विप्र ! अमेव स्थापयेत् क्रमात् ।  
वारुण्यां नवके चैव * * सं विन्यसेत् क्रमात् ॥ २० ॥  
  
वायव्यं नवके चैव कुमारं विप्र ! विन्यसेत् ।  
सौम्यायां विष्णुमावाह्य * * चण्डीशगोचरे ॥ २१ ॥  
  
गन्धपुष्पादिनाभ्यर्च्य ततो होमं चतुर्दशी ।  
समिदाज्य चरून्लाजान्सर्षपेन समन्वितम् ॥ २२ ॥  
  
सद्यादीशानपर्यन्तम् अष्टोत्तरशतं पृथक् ।  
व्योमव्यापिं जपित्वा तु आज्येन पञ्चविंशतिः ॥ २३ ॥  
  
प्। ३७८)  
  
हुत्वान्ते तु यदस्येति जुहुयात् तदनन्तरे ।  
स्नापयेच्छिवकुम्भं तु व्योमव्यापिं समुच्चरन् ॥ २४ ॥  
  
गौरीबीजेन वर्धन्यां स्नापयेद् देशिकोत्तमः ।  
पञ्चब्रह्मषडङ्गेन स्नापयेत् कलशान् बुधः ॥ २५ ॥  
  
पञ्चवर्ण हविर्दद्यात् ताम्बूलं दापयेत् ततः ।  
आचार्य दक्षिणां दद्यात् पदार्थीन् पूजयेत् ततः ॥ २६ ॥  
  
एवं यः कुरुते मर्त्यः शिवलोकमवाप्नुयात् ।  
एकाशीतिरिति प्रोक्ता एकोनपञ्चाशत् शृणु ॥ २७ ॥  
  
इति वीरतन्त्रे एकाशीतिस्नपनविधिः एकाशीतितमः पटलः ॥ ८१ ॥  
  
पितामहः ॥  
  
प्रणम्य म् शिरसा देवं ब्रह्मा पृच्छति शङ्करम् ।  
एकोन पञ्चाशत्कोवा तत् सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत् सर्वमखिलं वक्ष्ये शृणुष्व चतुरानन ! ।  
प्रासादस्याग्रतः कुर्यान्मण्टपं चतुरश्रकम् ॥ २ ॥  
  
चतुस्तोरण संयुक्तं चतुर्द्वार विभूषितम् ।  
दर्भमालाभिरावेष्ट्य वितानो परिसोभितम् ॥ ३ ॥  
  
दिग्ध्वजैश्च समायुक्तं मुक्तादामैरलङ्कृतम् ।  
गोमयालेपनं कृत्वा सूत्रपातं तु कारयेत् ॥ ४ ॥  
  
प्रागग्रं दश सूत्राणि उदगग्रं तथैव च ।  
मध्ये नवपदं स्थित्वा तद्बाह्येकं तु वीथिका ॥ ५ ॥  
  
प्। ३७९)  
  
अष्टद्वार समायुक्तं कर्तव्यं लक्षणान्वितम् ।  
शालिना स्थण्डिलं कृत्वा पूर्वोक्तेन विधानतः ॥ ६ ॥  
  
शाल्यर्धं तण्डुलं न्यस्य तण्डुलार्धं तिलं तथा ।  
मध्यमेऽष्ट पदं कृत्वा गन्धपुष्पादिनार्चयेत् ॥ ७ ॥  
  
शिवकुम्भं न्यसेन्मध्ये पञ्चरत्न समन्वितम् ।  
वस्त्रद्वय समायुक्तं स कूर्चं सापिधानकम् ॥ ८ ॥  
  
दिक्षु षट्कलशान् न्यस्य चत्वारि च विदिक्षु वै ।  
कलशान् विन्यसेत् तत्र सवस्त्रं सापिधानकम् ॥ ९ ॥  
  
गोमूत्रं गोमयं सर्पिर्दधि क्षीरं तथैव च ।  
चन्दनं कुङ्कुमं चैव मेव माञ्जी मुरङ्गुलम् ॥ १० ॥  
  
लाजं च गिरिवेरं च तृणकच्चोल जम्बुकम् ।  
शतपुष्पं तथा व्याघ्री धात्री पूर्वा हरीतकी ॥ ११ ॥  
  
हिता च सहदेवी च मातुलुङ्गं च दाडिमी ।  
हंसपुष्पा गन्धपुष्पा महाद्रोणी समन्वितम् ॥ १२ ॥  
  
कलशेषु न्यसेद् विद्वान् मुद्गं माषं च सर्षपम् ।  
अजः कपालीं बुद्धिश्च वज्रदेहः प्रमर्दनः ॥ १३ ॥  
  
विभूतिरव्ययः शास्ता पिनाकी त्रिदशाधिपः ।  
अग्नीरुद्रो हुताशी च पिङ्गलः पादको हरिः ॥ १४ ॥  
  
ज्वलनो दहनो भद्रो भस्मान्तकक्षयान्तकौ ।  
याम्यो मृत्युहरो धाता (विधाता) कर्णकारिका ॥ १५ ॥  
  
प्। ३८०)  
  
कालरुद्रश्च सङ्ख्यातो धर्माधर्मपतिस्तथा ।  
संयोक्ता च वियोक्ता च नियोक्ता च प्रकीर्तितः ॥ १६ ॥  
  
अग्रगण्यः सदाचारः शर्वः शम्भुर्महेश्वरः ।  
कालरुद्रश्च विख्यातो धाता धर्मपतिस्तथा ॥ १७ ॥  
  
हन्ता च क्रूरदृष्टिश्च ऊर्ध्वकेशो महाभुजः ।  
विरूपाक्षो धूम्रवर्णो लोहितो दंष्ट्र वा बुधः ॥ १८ ॥  
  
पाशहस्तो महाबोधः कालकण्ठश्चतुर्भुजः ।  
भूतपालो लोकपालः क्षेत्रपालस्तथैव च ॥ १९ ॥  
  
सुखदुःखकरश्चैव * * * * * चिस्तथा ।  
एतेपि दैवताः प्रोक्ताः कलशेषूदके न्यसेत् ॥ २० ॥  
  
ततो होमः प्रकर्तव्यः चतुर्दिक्षु विदिक्षु च ।  
ऐशान्यामेक होमं वा पलाशसमिधा सह ॥ २१ ॥  
  
समिदाज्य चरून्लाजान् सर्षपांश्च यवांस्तिलान् ।  
शालिनी वारगोधूम मुद्गे नैव समन्वितम् ॥ २२ ॥  
  
पञ्चब्रह्म षडङ्गेन हुत्वा तु क्रमशो बुधः ।  
हुत्वान्ते तु यदस्येति पूर्णाहुतिमथाचरेत् ॥ २३ ॥  
  
व्योमव्यापिं जपित्वा तु स्नापयेच्छिवकुम्भकम् ।  
गौरीबीजेन वर्धन्यां स्नापयेच्छिवकुम्भकम् ॥ २४ ॥  
  
गौरीबीजेन वर्धन्यां स्नापयेत् पीठकोपरि ।  
पञ्चब्रह्मषडङ्गेन स्नापयेत् सर्वकुम्भकम् ॥ २५ ॥  
  
प्। ३८१)  
  
हविर्निवेदयेत् पश्चात् ताम्बूलं दापयेत् ततः ।  
एवं यः कुरुते मर्त्यः शिवलोके महीयते ॥ २६ ॥  
  
प्रोक्तमेकोनपञ्चाशच्छृणुष्व पञ्चविंशतिम् ।  
  
इति वीरतन्त्रे एकोनपञ्चाशत् स्नपनविधिः द्वयशीतितमः पटलः ॥ ८२ ॥  
  
पितामहः ॥  
  
देवदेवं प्रणम्यादौ पर्यपृच्छत् पितामहः ।  
स्नपनं पञ्चविंशच्च ब्रूहि मे परमेश्वर ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व कमलासन ! ।  
प्रासादस्याग्रतः कुर्यान्मण्टपं चतुरश्रकम् ॥ २ ॥  
  
चतुस्तोरण संयुक्तं दर्भमाला विभूषितम् ।  
वितानोपरि सञ्छन्नं दिग्ध्वजैश्च प्रलम्बितम् ॥ ३ ॥  
  
सर्वालङ्कारसंयुक्तं मण्टपं कारयेत् ततः ।  
गोमयालेपनं कृत्वा सूत्रपातं तु कारयेत् ॥ ४ ॥  
  
प्रागग्रमष्टसूत्रं स्याद् उदगग्रं तथैव च ।  
मध्ये नवपदं स्थित्वा तद्बाह्येक पदं त्यजेत् ॥ ५ ॥  
  
अष्टवीथी समायुक्तं शालिना विकिरेत् ततः ।  
आढकं वा तदर्धं वा प्रस्थं वा शालि विन्यसेत् ॥ ६ ॥  
  
कलशान्प्रति विप्रेन्द्र तस्योर्ध्वे तण्डुलं न्यसेत् ।  
तण्डुलार्धं तिलं न्यस्य दर्भांश्चैव परिस्तरेत् ॥ ७ ॥  
  
प्। ३८२)  
  
शिवकुम्भं न्यसेन्मध्ये वस्त्रयुग्मेन वेष्टयेत् ।  
पञ्चरत्न समायुक्तं स कूर्चं सापिधानकम् ॥ ८ ॥  
  
गौरी बीजेन वर्धन्यां सवस्त्रं सहिरण्यकम् ।  
पूर्वादीशानपर्यन्तम् अष्टकुम्भांश्च विन्यसेत् ॥ ९ ॥  
  
स्वर्णं तत्र विनिक्षिप्य विद्येश्वर समन्वितम् ।  
पञ्चगव्य समायुक्तं सवस्त्रं सापिधानकम् ॥ १० ॥  
  
चतुर्दिक्षु च विप्रेन्द्र ! द्वादशान्कलशं न्यसेत् ।  
आग्नेयादिषु कोणेषु चत्वारः कुम्भ उच्यते ॥ ११ ॥  
  
चन्दनं कुङ्कुमं चैव उशीरं मुद्गमेव च ।  
एलालवङ्ग तक्कोलं तिम्बुजातिफलङ्गुलम् ॥ १२ ॥  
  
लघुमाञ्चीरं चैव षष्ठं कुङ्कुममेव वा   
दान्ता दूर्वा च तक्कोलं पुन्नागं जातिपाटली ॥ १३ ॥  
  
लोघ्रं चैव प्रियङ्गुं च नालिकेर समन्वितम् ।  
यथा क्रमेण विन्यस्य पूर्वादीशानमन्तकम् ॥ १३ ॥  
  
अजः कपाली बुद्धिश्च वज्रदेहः प्रमर्दनः ।  
विभूतिरव्ययः शास्ता पिनाकी त्रिदशाधिपः ॥ १४ ॥  
  
अग्नीरुद्रो हुताशश्च पिङ्गलः खातको हरः ।  
ज्वलनो दहनो बभ्रुः भस्मान्तकः क्षयान्तकः ॥ १५ ॥  
  
याम्यो मृत्युहरो धाता विधाता कर्तृकारकौ ।  
कालरुद्रश्च विप्रेन्द्र ! कलशस्याधिदेवताः ॥ १६ ॥  
  
प्। ३८३)  
  
गन्धपुष्पादिनाभ्यर्च्य स्वस्वनाम्नैव मन्त्रतः ।  
ततो होमं प्रकर्तव्यं पालाशसमिधा सह ॥ १७ ॥  
  
स्थलिकं कारयेत् तत्र लक्षणेन समन्वितम् ।  
समिदाज्यचरून्लाजान् सर्षपांश्च यवांस्तिलान् ॥ १८ ॥  
  
शालिनी वारगोधूमयववेणु समन्वितम् ।  
पञ्चब्रह्म षडङ्गेन यथा क्रमेण हूयते ॥ १९ ॥  
  
हुत्वान्ते तु यदस्येति पूर्णाहुतिमथाचरेत् ।  
आचार्य दक्षिणां दद्याद् वस्त्रहेमाङ्गुलीयकैः ॥ २० ॥  
  
प्रासादेन तु मन्त्रेण स्नापयेच्छिवकुम्भकम् ।  
गौरीबीजेन वर्धन्यां स्नापयेत् तु विशेषतः ॥ २१ ॥  
  
व्योमव्यापिं समुच्चार्य स्नापयेत् कलशांस्ततः ।  
पञ्चवर्ण हविर्दद्यात् ताम्बूलं दापयेत् ततः ॥ २२ ॥  
  
एवं यः कुरुते मर्त्यः शिवलोकमवाप्नुयात् ।  
पञ्चविंशतिरेवोक्ता षोडशं च ततः शृणु ॥ २३ ॥  
  
इति वीरतन्त्रे पञ्चविंशति स्नपनविधिः त्र्यशीतितमः पटलः ॥ ८३ ॥  
  
पितामहः ॥  
  
प्रणम्य भगवन्तं हि पर्यपृच्छत् पितामहः ।  
कलशान् षोडशान् किं वा ब्रूहि मे परमेश्वर ॥ १ ॥  
  
ईश्वरः ॥  
  
तत् सर्वमखिलं वक्ष्ये शृणुष्व चतुरानन ! ।  
प्रासाद स्याग्रतः कुर्यान्मण्टपं चतुरश्रकम् ॥ २ ॥  
  
प्। ३८४)  
  
दर्भमालाभिरावेष्ट्य चतुस्तोरणभूषितम् ।  
विताने नोर्ध्वमाच्छाद्य दिग्धजैश्च प्रलम्बितम् ॥ ३ ॥  
  
वस्त्रैरावेष्टयेद् विद्वान् मुक्तादामैरलङ्कृतम् ।  
सर्वालङ्कार संयुक्तं सूत्रपातं तु कारयेत् ॥ ४ ॥  
  
प्रागग्रमष्टसूत्रं स्याद् उदगग्रं तथैव च ।  
मध्ये नवपदं स्थित्वा तस्यावृत पदं त्यजेत् ॥ ५ ॥  
  
अष्टवीथी समायुक्तं तद्बाह्येक पदं स्थितम् ।  
शालिना विकिरेत् तत्र पूर्वोक्तविधिना सह ॥ ६ ॥  
  
शाल्यर्धं तण्डुलं न्यस्य तस्यार्धं तु तिलं न्यसेत् ।  
परिस्तरेच्च दर्भैश्च गन्धपुष्पादिनार्चयेत् ॥ ७ ॥  
  
मध्यमे शिवकुम्भं तु प्रासादेन तु विन्यसेत् ।  
गौरी बीजेन वर्धन्यां स्थापयेद् देशिकोत्तमः ॥ ८ ॥  
  
त्रयाणां कलशानां तु चतुर्दिक्षु च विन्यसेत् ।  
आग्नेयादिषु कोणेषु चतुरः कलशान् न्यसेत् ॥ ९ ॥  
  
शिवकुम्भे शिवं पूज्य चतूरत्न समन्वितम् ।  
वस्त्रयुग्मेन संवेष्ट्य विणिकाभिरलङ्कृतम् ॥ १० ॥  
  
गौरीं च वर्धनीं न्यस्य सवस्त्रं सहिरण्यकम् ।  
गोमूत्रं गोमयं चैव क्षीरं दधिघृतं तथा ॥ ११ ॥  
  
उशीरं चन्दनं चैव कुष्ठेनैव समन्वितम् ।  
सद्यादीशानपर्यन्तं यथा क्रमेण विन्यसेत् ॥ १२ ॥  
  
प्। ३८५)  
  
हुत्वान्ते तु यदस्येति पूर्णाहुति मथाचरेत् ।  
स्नापयेच्छिवकुम्भं तु व्योमव्यापि समुच्चरन् ॥ १३ ॥  
  
गौरीबीजेन वर्धन्यां स्नापयेत् तु विशेषतः ।  
पञ्चब्रह्मषडङ्गेन स्थापयेत् कलशांस्ततः ॥ १४ ॥  
  
नैवेद्यं पायसं दद्यात् ताम्बूलं तु निवेदयेत् ।  
आचार्यदक्षिणां दद्याद् वस्त्रहेमाङ्गुलीयकैः ॥ १५ ॥  
  
अधमे मध्यमं प्रोक्तं नवकुम्भं ततः शृणु ।  
  
इति वीरतन्त्रे षोडशस्नपनविधिः चतुरशीतितमः पटलः ॥ ८४ ॥  
  
पितामहः ॥  
  
प्रणम्य भगवन्तं हि परिपृच्छति शङ्करम् ।  
नवकुम्भाः कथं देव ! ब्रूहि मे परमेश्वर ! ॥ १ ॥  
  
ईश्वरः ॥  
  
तत्सर्वमखिलं वक्ष्ये शृणुष्व चतुरानन ! ।  
प्रासादस्याग्रतः कुर्यान्मण्टपं चतुरश्रकम् ॥ २ ॥  
  
चतुर्द्वार समायुक्तं चतुस्तोरण भूषितम् ।  
वितानोपरिसञ्छन्नं दिग्ध्वजैश्च प्रलम्बितम् ॥ ३ ॥  
  
दर्भमालाभिरावेष्ट्य मुक्तादामैरलङ्कृतम् ।  
सर्वालङ्कार संयुक्तं गोमयेनोपलेपयेत् ॥ ४ ॥  
  
पुण्याहं वाचयेत् तत्र स्वस्ति सूक्तं च वाचयेत् ।  
सूत्रपातः प्रकर्तव्यः षट्सूत्रं प्राक्शिरो भवेत् ॥ ५ ॥  
  
प्। ३८६)  
  
उदगग्रं तथैव स्याद् अष्टद्वार समन्वितम् ।  
शालिना विकिरेत् तत्र आढकं कलशं प्रति ॥ ६ ॥  
  
शाल्यर्ध तण्डुलान् न्यस्य तण्डुलार्धांस्तिलान् न्यसेत् ।  
परिस्तरेत् तु दर्भैश्च पद्ममष्टदलं लिखेत् ॥ ७ ॥  
  
शिवकुम्भं न्यसेन् मध्ये प्रासादेन तु मन्त्रतः ।  
सवस्त्रं पञ्चरत्नं च सकूर्चं सापिधानकम् ॥ ८ ॥  
  
वर्धनीं गौरी बीजेन विन्यसेद् देशिकोत्तमः ।  
सवस्त्रान्सहिरण्यांश्च गन्धोदकेन पूरितान् ॥ ९ ॥  
  
पूर्वादीशान पर्यन्तं विन्यसेदष्टकुम्भकान् ।  
पूर्वे गोमूत्रकं चैव गोमयं चाग्निदेशके ॥ १० ॥  
  
क्षीरं दक्षिणतो न्यस्य पश्चिमे दधि विन्यसेत् ।  
आज्यं चोत्तरतः स्थाप्य नैर्-ऋते च कुशाम्बुजम् ॥ ११ ॥  
  
वायव्यां फलतोयं च ऐशान्यां रोचना भवेत् ।  
पूर्वादीशान पर्यन्तम् अष्टविद्येश्वरान् न्यसेत् ॥ १२ ॥  
  
गन्धपुष्पादिना चैव स्वस्वमन्त्रेण पूजयेत् ।  
ततो होमं प्रकुर्वीत पलाशसमिधा सह ॥ १३ ॥  
  
समिदाज्य चरून्लाजान् सर्षपांश्च यवांस्तिलान् ।  
सप्तद्रव्येण संयुक्तं पञ्चब्रह्मसमायुतम् ॥ १४ ॥  
  
हृदयं च शिरोयुक्तं क्रमेण परिहूयते ।  
हुत्वान्ते तु यदस्येति स्विष्टकृद्धूयते क्रमात् ॥ १५ ॥  
  
प्। ३८७)  
  
अष्टमङ्गलरूपाणि परितो विन्यसेत् ततः ।  
आचार्य दक्षिणां दद्याद् वस्त्रहेमाङ्गुलीयकैः ॥ १६ ॥  
  
व्योमव्यापिं जपित्वा तु स्नापयेच्छिवकुम्भकैः ।  
गौरीबीजेन वर्धन्यामनन्तादि स्वमन्त्रकैः ॥ १७ ॥  
  
हविर्निवेदयेत् पश्चात् ताम्बूलं दापयेत् ततः ।  
अधमस्याधमं प्रोक्तं शीतकुम्भं ततः शृणु ॥ १८ ॥  
  
इति वीरतन्त्रे नवकुम्भ स्नपनविधिः पञ्चाशीतितमः पटलः ॥ ८५ ॥  
  
पितामहः ॥  
  
शीतकुम्भं कथं देव ! तस्य साधनमेव च ।  
एतत् सर्वं समासेन भगवन्वक्तुमर्हसि ॥ १ ॥  
  
ईश्वरः ॥  
  
तत् सर्वमखिलं वक्ष्ये शृणुष्व कमलासन ! ।  
ज्वरमारी विनाशाय सर्वारिष्टविनाशनम् ॥ २ ॥  
  
द्वात्रिंशत्प्रस्थ सम्पूर्णम् उत्तमं कुम्भमुच्यते ।  
त्रिंशत् तन्मध्यमं प्रोक्तम् अष्टाविंशति चाधमम् ॥ ३ ॥  
  
अष्टाङ्गुलं तु विप्रेन्द्र ! वक्त्रविस्तार उच्यते ।  
बिम्बप्रभान्वभायुक्तं भिन्नं कालं च वर्जयेत् ॥ ४ ॥  
  
त्रिगुणी कृतसूत्रेण वेष्टयेत् कुञ्जराक्षवत् ।  
क्षालयेद् धृदये नैव दर्भैरुपरि विन्यसेत् ॥ ५ ॥  
  
शिवाग्रे स्थण्डिलं कृत्वा अष्टद्रोणेन शालिना ।  
शाल्यर्धतण्डुलान् न्यस्य तण्डुलार्ध तिलान् न्यसेत् ॥ ६ ॥  
  
प्। ३८८)  
  
पद्ममष्टदलं लिख्य दर्भैश्चैव परिस्तरेत् ।  
वस्त्रपूतेन तोयेन पूरयेद्घटमेव च ॥ ७ ॥  
  
एलालवङ्ग तक्कोलतिम्बुजाति फलैर्युतम् ।  
उशीरं चन्दनं चैव कुम्भमध्ये हृदा न्यसेत् ॥ ८ ॥  
  
वस्त्रयुग्मेन संवेष्ट्य विणिकाभिरलङ्कृतम् ।  
वज्रं च पद्मरागं च वैडूर्यं मौक्तिकं तथा ॥ ९ ॥  
  
प्रवालेन समायुक्तं कुम्भमध्ये विनिक्षिपेत् ।  
सकूर्चं सापिधानं च पुष्पमाला समन्वितम् ॥ १० ॥  
  
शाल्योपरि न्यसेत् कुम्भं व्योमव्यापि समुच्चरन् ।  
पञ्चब्रह्मषडङ्गेन अर्चयेद् गन्धपुष्पकैः ॥ ११ ॥  
  
कुम्भस्थमुदकं चैव अमृतं च चिन्तयेत् ।  
पूर्वरात्रेऽधिवास्याथ नृत्तगेय समन्वितम् ॥ १२ ॥  
  
हविर्निवेदयेत् पश्चात् ताम्बूलं दापयेत् ततः ।  
एवमेव न्यसेत् कुम्भं शिवस्तत्राधिदेवता ॥ १३ ॥  
  
वास्तुहोमं दिवा कुर्याल्लक्षणेन समन्वितम् ।  
कुम्भस्य सन्निधौ विप्र ! शान्ति होमं तु कारयेत् ॥ १४ ॥  
  
चतुर्दिक्षु चतुर्वेदैः कुर्यादध्ययनं द्विजः ।  
एवमेव प्रकारेण उपकुम्भं च विन्यसेत् ॥ १५ ॥  
  
ततः प्रभाते विमले स्नानं कृत्वा तु देशिकः ।  
मन्त्रन्यासोक्तमार्गेण सृष्टिन्यासं तु कारयेत् ॥ १६ ॥  
  
प्। ३८९)  
  
त्रिपादीं तत्र सङ्कल्प्य याज्ञिकैर्वृक्षसम्भवैः ।  
लिङ्गस्योपरि विप्रेन्द्र ! हस्तमात्रोच्चमुच्यते ॥ १७ ॥  
  
द्वादशाङ्गुलनाहं स्यान् मात्राङ्गुलेन कारयेत् ।  
अबक्रं निर्व्रणं कृत्वा विष्ठरत्रयसंयुतम् ॥ १८ ॥  
  
तालमात्रेण तन्मध्ये सुषिरं कुर्यात् तु देशिकः ।  
द्वौ पार्श्वौ पृष्ठतश्चैव विन्यसेत् तु त्रिपादिकान् ॥ १९ ॥  
  
कुम्भस्यैव तु पृष्ठे तु सुषिरं कारयेत् ततः ।  
नालं तत्रैव विन्यस्य चतुरङ्गुलदैर्घ्यकम् ॥ २० ॥  
  
स्वर्णे नैव तु कर्तव्यं घटाधस्तात् तु योजयेत् ।  
व्योमव्यापिं समुच्चार्य कुम्भमारोपयेत् ततः ॥ २१ ॥  
  
त्रियहे वापि पञ्चाहे सप्ताहे वापि कारयेत् ।  
अहो रात्रं स्रवन् मूर्ध्नि सर्वदोषनिकृन्तनम् ॥ २२ ॥  
  
महाहविर्ददेत् पश्चात् ताम्बूलं दापयेत् ततः ।  
सन्ध्यायां पूजयेत् पश्चात् पूर्वोक्तविधिना सह ॥ २३ ॥  
  
उपकुम्भाज्जलं विप्र ! शीतकुम्भे विनिक्षिपेत् ।  
दिनान्तेऽपि च विप्रेन्द्र ! कुम्भावरोहणं कुरु ॥ २४ ॥  
  
स्नपनं तत्र कर्तव्यं पूर्वोक्तविधिना सह ।  
आचार्य दक्षिणां दद्याद् वस्त्रहेमाङ्गुलीयकैः ॥ २५ ॥  
  
ब्राह्मणान् भोजयेत् तत्र पर्यष्टि परिचारकान् ।  
शैवान् सम्भोजयेत् तत्र समयान् भोजयेत् ततः ॥ २६ ॥  
  
प्। ३९०)  
  
शीतकुम्भविधिः प्रोक्त अद्भुतानां विधिं शृणु ॥ २६ � ॥  
  
इति वीरतन्त्रे शीतकुम्भविधिः षडशीतितमः पटलः ॥ ८६ ॥  
  
नमस्कृत्य जगन्नाथं पर्यपृच्छत् पितामहः ।  
अद्भुतानां विधिः को वा तत् सर्वं ब्रूहि मे प्रभो ॥ १ ॥  
  
ईशवरः ॥  
  
तत् सर्वमखिलं वक्ष्ये शृणुष्व चतुरानन ! ।  
भूमिकम्पे दिशादाहे धूमकेतानुपस्थिते ॥ २ ॥  
  
सहस्रकलशं स्नात्वा तद्दोषशमनाय च ।  
अनावृष्ट्यादिकाले तु ग्रहशान्तिं समाचरेत् ॥ ३ ॥  
  
शिवाग्रे मण्टपं कुर्यात् पूर्वोक्तविधिना सह ।  
शालिना स्थण्डिलं कृत्वा तण्डुलान् विन्यसेत् ततः ॥ ४ ॥  
  
तालमात्रोच्च मानेन कुशैर्वा कूर्चमेव वा ।  
स्थापयेच्चैव विप्रेन्द्र ! त्रयं चैव तु मध्यमे ॥ ५ ॥  
  
पूर्वादीशान पर्यन्तं त्रयाणां कूर्चमुच्यते ।  
त्रयाणां मध्यमे चैव ग्रहाणां चैव विन्यसेत् ॥ ६ ॥  
  
आदित्यं मध्यमे स्थाप्य शुक्रं पूर्वे तु विन्यसेत् ।  
चन्द्रमाग्नेय दिग्भागे अङ्गारकं तु दक्षिणे ॥ ७ ॥  
  
राहुं च नैर्-ऋते न्यस्य वारुण्यां च शनैश्चरम् ।  
केतुं च वायुदिग्भागे उत्तरे तु बृहस्पतिम् ॥ ८ ॥  
  
प्। ३९१)  
  
ऐशान्यां च बुधं चैव विन्यसेद् देशिकोत्तमः ।  
भास्करस्येश्वरो देवः पूर्वाभिमुख एव च ॥ ९ ॥  
  
उमाचन्द्रस्य देवस्तु स्कन्दश्चाङ्गारकस्य तु ।  
राहोः कालिङ्ग देवस्तु यमोदेवश्शनेस्तथा ॥ १० ॥  
  
केतोश्च चित्रगुप्तश्च ब्रह्मदेवो बृहस्पतिः ।  
बुधश्च विष्णुदैवत्य इत्येता ग्रहदेवताः ॥ ११ ॥  
  
अग्निरापश्च भूमिश्च विष्णुरिन्द्रश्च देवता ।  
इन्द्राणी च प्रजापत्यः सर्पा ब्रह्माधिदेवताः ॥ १२ ॥  
  
सद्येन भूर्भुवैर्युक्तम् आवाह्य देवतां ततः ।  
तेषां पूर्वे तु विप्रेन्द्र ! सिकतैः स्थण्डिलं कुरु ॥ १३ ॥  
  
अग्निमुखं तु सङ्कल्प्य गन्धपुष्पादिनार्चयेत् ।  
आदित्यस्य च वृत्तं स्याशुक्रस्य पञ्चकोणकम् ॥ १४ ॥  
  
सोमे तु चतुरश्रं तु अङ्गारके त्रिकोणकम् ।  
राहोः शूर्पाकृतिश्चैव धनुश्चैव शनैश्चरे ॥ १५ ॥  
  
ध्वजवत् केतुरश्रं तु चतुरश्रं तु दैर्घ्यकम् ।  
बृहस्पतेस्तु विज्ञेयं बुधस्य भगवान् भवेत् ॥ १६ ॥  
  
एवमेव प्रकारेण कुण्डं वा स्थण्डिलं कुरु ।  
तत्तद्वर्णानि पुष्पाणि पूजयेद् देशिकोत्तमः ॥ १७ ॥  
  
आदित्येऽर्कं बिजानीयात् पलाशं सोम एव च ।  
अङ्गारकस्य खदिरम् अपामार्गं बुधस्य च ॥ १८ ॥  
  
प्। ३९२)  
  
बृहस्पतेस्तु चाश्वत्थं शुक्रस्यौदुम्बरं भवेत् ।  
शमीं शनैश्चरे विद्याद् राहोः दूर्वाहुतिर्भवेत् ॥ १९ ॥  
  
केतोः कुश समिद्भिस्तु अलाभे पलाशमेव च ।  
अष्टोत्तरशतं वापि अष्टाविंशतिरेव वा ॥ २० ॥  
  
प्रत्येकं चैव विप्रेन्द्र ! हूयते क्रमशोऽधुना ।  
एवं लक्षण संयुक्तं होमयेच्छिवदीक्षितः ॥ २१ ॥  
  
प्रासादेन तु मन्त्रेण आसत्येन समन्वितम् ।  
एषामीशेति मन्त्रेण आदित्यस्यैव हूयते ॥ २२ ॥  
  
मिन्दाहो विश्वतस्थश्चा इन्द्र नैर्-ऋतिस्ततः ।  
शुक्रहोममिति प्रोक्तम् आप्यायस्सोममब्रवीत् ॥ २३ ॥  
  
गौरीमिमाय मन्त्रेण सोमहोमं प्रकीर्तितम् ।  
अग्निर्मूर्धा च सोमेता अङ्गारकस्य हूयते ॥ २४ ॥  
  
गौरी यत्ते देवि नृत्तिरापद्य चैव राहु च ।  
शन्नो देवी प्रजापते शनिहोमं प्रकीर्तितम् ॥ २५ ॥  
  
केतुं च ब्रह्मजज्ञानं होमं केतोरिहोच्यते ।  
आदियस्यो बृहत्सामज्ञानमाचार्यं होममुच्यते ॥ २६ ॥  
  
उद्बुध्यस्वेति विष्णोश्च बुधस्याहुतिरुच्यते ।  
पञ्चब्रह्मषडङ्गेन प्रासादेन समन्वितम् ॥ २७ ॥  
  
शिवबीजेन होमं तु ग्रहशान्तिरिहोच्यते ।  
क्षीरस्नानं प्रकर्तव्यं श्रीरुद्रेण विशेषतः ॥ २८ ॥  
  
प्। ३९३)  
  
आचार्यं पूजयेत् पश्चाद् ग्रहदोषो विमुञ्चति ।  
अतिवृष्टिर्भवेत् तत्र सुभिक्षं कुरुते ततः ॥ २९ ॥  
  
पुच्छनक्षत्र सन्दर्शे रात्राविन्द्रधनुर्युते ।  
महामारी प्रवृत्ते तु स्नपनं तु सहस्रकम् ॥ ३० ॥  
  
ज्वरादि पवने मारी शीतकुम्भं च कारयेत् ।  
रक्तकन्या समुत्पन्ने शृणु तत्वं पितामह ॥ ३१ ॥  
  
पिण्डिका लिङ्गमध्ये तु रक्तकन्यासमुद्भवे ।  
राज्ञां ग्रामं क्षेत्रं वा विनाशं व्रजति ध्रुवम् ॥ ३२ ॥  
  
प्राणिनाशो भवेदैन्द्रे अग्नौ धान्यक्षयं भवेत् ।  
वाहनानां क्षयो याम्ये भार्यानाशस्तु नैर्-ऋते ॥ ३३ ॥  
  
वारुण्यां तु पदे चैव चतुष्पान्नाशनं भवेत् ।  
ज्वरापस्मारं वायव्यां सौम्ये व्याधिमवाप्नुयात् ॥ ३४ ॥  
  
राजमन्त्रिक्षयं कुर्याद् ऐशान्यां तु विशेषतः ।  
निर्माल्यकुण्डे दृश्येत राजराष्ट्रविनाशनम् ॥ ३५ ॥  
  
पचनालये चाग्निशालां यामाचार्यायव दोषकृत् ।  
धान्यशालाय नाशः स्याद्वारे द्वेश्मगृन्यकम् ॥ ३६ ॥  
  
एवमेव प्रकारेण पञ्चप्राकारमुच्यते ।  
ब्राह्मणक्षत्रियाणां च अन्तर्मण्डलके भवेत् ॥ ३७ ॥  
  
वैश्यनाशकरं चैव अन्तर्हारेऽपि दृश्यते ।  
मध्यहारेऽपि दृश्यन्ते शूद्राणां क्षयमाप्नुयात् ॥ ३८ ॥  
  
प्। ३९४)  
  
चतुष्पान्नाशनं चैव मर्यादिभित्तिके ततः ।  
अग्निजादिक्षयं चैव महामर्यादिभित्तिके ॥ ३९ ॥  
  
शय्यादेशे समुत्पन्ने मरणं तद्विनिर्दिशेत् ।  
एवमेव प्रकारेण अद्भुतं दृश्यते भयम् ॥ ४० ॥  
  
तद्दोषशमनार्थाय खानयेत् तत् प्रदेशतः ।  
व्यपोह्य सकलं तत्र पञ्चगव्येन प्रोक्षयेत् ॥ ४१ ॥  
  
कपिलादोषहये तत्र पुण्याहं वाचयेत् ततः ।  
घनं कृत्वा तु तद्देशे शान्तिहोमं तदूर्ध्वतः ॥ ४२ ॥  
  
क्षीरस्नानं प्रकर्तव्यं श्रीरुद्रेण विशेषतः ।  
पूर्ववद्विधिना युक्तं होमं कुर्यात् तु देशिकः ॥ ४३ ॥  
  
पञ्चाहे सप्तरात्रे वा नवाहे वापि तारकः ।  
एवं कृत्वा महाशान्तिं सर्वदोषहराय च ॥ ४४ ॥  
  
वल्मीके तु समुत्पन्ने प्रासादे मधुकृद्भवे ।  
व्यपोह्य सकलं तत्र दिशाहोमं तु कारयेत् ॥ ४५ ॥  
  
दिवानक्षत्रदर्शे तु सहस्रकलशं ततः ।  
स्नापयेद् देवदेवेशं महाहविर्निवेदयेत् ॥ ४६ ॥  
  
विमानोर्ध्वे उलूकादि दृश्यते वापि तत्र च ।  
पुण्याहं कारयेत् तत्र पवमानेन प्रोक्षयेत् ॥ ४७ ॥  
  
स्नपनं तत्र कर्तव्यं शान्तिहोमं तु कारयेत् ।  
अन्येवाचाद्भुतोत्पन्ने स्नपनं कारयेत् ततः ॥ ४८ ॥  
  
प्। ३९५)  
  
                                                                                                                                                                                                                                                                                                                                                                                                                                                                                                                                           शान्तिहोमं प्रकर्तव्यं तद्दोषशमनाय च ।  
अद्भुतानां विधिः प्रोक्तः कृत्तिकादीप उच्यते ॥ ४९ ॥  
  
इति वीरतन्त्रे अद्भुतशान्तिविधिः सप्ताशीतितमः पटलः ॥ ८७ ॥  
  
प्रणिपत्य जगन्नाथं पर्यपृच्छत् पितामहः ।  
को वा तु कृत्तिकादीपः तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत् सर्वमखिलं वक्ष्ये शृणुष्व चतुरानन ! ।  
कार्तिके तु तथा मासे नक्षत्रे कृत्तिकायुते ॥ २ ॥  
  
कृत्तिका दीपकर्माथ कारयेद् देशिकोत्तमः ।  
कृत्तिकादीपहीने तु ज्वरमारी प्रवर्तते ॥ ३ ॥  
  
अनावृष्टिर्भवेत् तत्र तस्माद्दीपः प्रयुज्यते ।  
नववस्त्रेण कृत्वा तु वर्तिं कार्पास संयुतम् ॥ ४ ॥  
  
एतानि याचितालोच्चं परिणाहं तु तद्वयम् ।  
शिव प्रपूरिते पात्रे विन्यसेद् धृदयेन तु ॥ ५ ॥  
  
गोघृतेन समायुक्तं शुद्धतैलेन वा पुनः ।  
प्रासादमूर्ध्नि विन्यस्य हृदयेन तु मन्त्रतः ॥ ६ ॥  
  
दीपदण्डं प्रवक्ष्यामि शृणुष्व चतुरानन ! ।  
जाती वा चम्पकं वापि क्रमुकं वैणवं तु वा ॥ ७ ॥  
  
कदली नालिकेरं वा आसनं बिल्वमेव वा ।  
प्रासादसदृशं वापि गलान्तं वापि कारयेत् ॥ ८ ॥  
  
प्। ३९६)  
  
कपोतोत्सेधमानं वा पञ्चहस्तोच्चमेव वा ।  
एतद्दीपेन संयोज्य पञ्चाशत्पञ्चविंशतिः ॥ ९ ॥  
  
चत्वारि चाष्टपङ्क्तिर्वा कर्तव्या शिल्पिना सह ।  
वस्त्रेण वेष्टयेत् तत्र घृतेन च परिप्लुतम् ॥ १० ॥  
  
पुण्याहं वाचयेत् तत्र यथा विभवविस्तरम् ।  
दीपं संयोज्य विप्रेन्द्र ! सद्योजातेन मन्त्रतः ॥ ११ ॥  
  
वामदेवेन शिरसा धारयेत् तु विशेषतः ।  
विमान प्रदक्षिणं कुर्याद्गर्भगेहं प्रवेशयेत् ॥ १२ ॥  
  
पूर्ववन्मण्डले स्थाप्य प्रोक्षयेदम्भसा ततः ।  
आचार्य दक्षिणां दद्याद् वस्त्रहेमाङ्गुलीयकैः ॥ १३ ॥  
  
प्रासादमूर्ध्नि विप्रेन्द्र ! शिवं दीपेन योजयेत् ।  
दीपदण्डं तु विप्रेन्द्र ! विष्णुदीपेन योजयेत् ॥ १४ ॥  
  
गर्भगेहादि दीपानां ब्रह्मदीपेन योजयेत् ।  
प्रासादेन तु मन्त्रेण दीपान् सर्वत्र योजयेत् ॥ १५ ॥  
  
नैवेद्यं दापयेद् देवे ताम्बूलं दापयेत् ततः ।  
नानादीप समायुक्तं रात्रौ महोत्सवं कुरु ॥ १६ ॥  
  
नृत्तगेय समायुक्तं नानापिञ्छ समायुतम् ।  
अनादिवेश्या संयुक्तं गणिकादासिभिस्सह ॥ १७ ॥  
  
आलयं प्रविशेत् तत्र परिवेषक्रमं ततः ।  
एवं यः कुरुते मर्त्यः शिवलोकमवाप्नुयात् ॥ १८ ॥  
  
प्। ३९७)  
  
वृक्षतैलेन कर्तव्यम् उत्सवादौ विशेषतः ।  
कृत्तिकादीप एवोक्तः अग्राशनमतः शृणु ॥ १९ ॥  
  
इति वीरतन्त्रे कृत्तिकादीपविधिः अष्टाशीतितमः पटलः ॥ ८८ ॥  
  
प्रणम्य शिरसा देवं पर्यपृच्छत् पितामहः ।  
अग्राशनं कथं देव ! तत्सर्वं ब्रूहि मे प्रभो ! ॥ १ ॥  
  
ईश्वरः ॥  
  
तत् सर्वमखिलं वक्ष्ये शृणुष्व चतुरानन ! ।  
शुभे मुहूर्ते मङ्गल्ये भूमि सङ्ग्रहणं भवेत् ॥ २ ॥  
  
उत्तरे च मघायां तु स्वातौ पुण्यानुराधयोः ।  
चैत्रे चार्यापभरणी कुर्यात् भूमिप्रवेशनम् ॥ ३ ॥  
  
अयुग्मास्तिथयो ज्ञेया नवमी अथ वर्जिता ।  
द्वितीया दशमी ग्राह्या वृषवृश्चिक कर्कटाः ॥ ४ ॥  
  
वारमङ्गारकं श्रेष्ठं बुधजीवौ तु मध्यमौ ।  
भूमिप्रवेशनं प्रोक्तं कृषिकर्म त्वथोच्यते ॥ ५ ॥  
  
पुण्याहं वाचयेत् तत्र गन्धपुष्पादिनार्चयेत् ।  
मूला पुनर्वसुश्चैव रोहिणी चोत्तरत्रयम् ॥ ६ ॥  
  
रेवती पुष्यहस्ताश्च कृषिकर्मसु पूजिताः ।  
नवमीं चैव विप्रेन्द्र ! वर्जयेत् कृषि कर्मसु ॥ ७ ॥  
  
शुक्रार्कबुधजीवानां बुधवारं प्रशस्यते ।  
वृषभे कर्कटे मीने मिथुने सिंहलग्नके ॥ ८ ॥  
  
प्। ३९८)  
  
कृष्यारम्भस्त्वयं प्रोक्तो नक्षत्राणां विशेषतः ।  
श्वेतौ रक्तौ च कपिलौ नागच्छिन्नौ वृषौ तथा ॥ ९ ॥  
  
युग्मेन सह बध्वा च बलवान् मध्यमेव वा ।  
गोचर्मरज्जुना चैव हलं चैव तु बन्धयेत् ॥ १० ॥  
  
हृदयेन तु मन्त्रेण सर्वकर्म समाचरेत् ।  
प्रागुक्त वसयेद्भूमिं सद्योजातेन मन्त्रतः ॥ ११ ॥  
  
बीजानां वापनं कुर्याच्छुभनक्षत्र संयुते ।  
मूलानुराधा हस्ता च मघारौहिणि रेवती ॥ १२ ॥  
  
विशाखा त्र्युत्तरा स्वाती चैत्र श्रवणमेव च ।  
शतभिषक् च नक्षत्रं प्रशस्तं बीजकर्मसु ॥१३ ॥  
  
पञ्चमी सप्तमी चैव पौर्णमासी त्रयोदशी ।  
एकादशी तृतीया च प्रशस्ता बीजकर्मणि ॥ १४ ॥  
  
नागसिंहार्कमीनाश्च मकरश्चैव पूजिताः ।  
यमकुम्भ तुला मध्याः शेषांस्तु परिवर्जयेत् ॥ १५ ॥  
  
शुक्रेन्दु जीव सौम्यानां द्रेक्काणादि च सा शुभा ।  
एवमेव प्रकारेण बीजावापनमुच्यते ॥ १६ ॥  
  
प्रतिमां शिबिकोर्ध्वे वा हस्त्यश्वरथ एव वा ।  
भूमि प्रवेशनं कृत्वा पूर्वाभिमुखमास्थितः ॥ १७ ॥  
  
तस्याग्रे तु समं कृत्वा दिग्देवानां बलिं क्षिपेत् ।  
मृदेन भूमिरूपं तु प्राक्शिरः कारयेद् बुधः ॥ १८ ॥  
  
प्। ३९९)  
  
द्विहस्तां च द्विपादां च सुस्तनां च सुयौवनाम् ।  
पुण्याहं वाचयेत् तत्र ताम्बूलं दापयेज्जनान् ॥ १९ ॥  
  
षष्ठवर्गाच्चतुर्थं तु प्रथमात्षष्ठसंयुतम् ।  
बिन्दुनाद समायुक्तं मूलमन्त्रमिहोच्यते ॥ २० ॥  
  
एतन्मन्त्रं समुच्चार्य गन्धपुष्पादिनार्चयेत् ।  
नैवेद्यं पायसं दद्याल्लाजापूप समन्वितम् ॥ २१ ॥  
  
ताम्बूलं दापयेत् पश्चात् सर्वातोद्य समायुतम् ।  
अञ्जलिं शालिचूर्णं तु मूलमन्त्र समन्वितम् ॥ २२ ॥  
  
वसुन्धरेति श्रीदेवी पद्मपुष्पाञ्जले पिता ।  
नमोऽस्तु सुभगे ! नित्यं कृषिकर्मेध्यतामिह ॥ २३ ॥  
  
एतन्मन्त्रं समुच्चार्य कर्तव्यं बीजवापनम् ।  
आचार्यं पूजयेत् पश्चाद् दैवज्ञं पूजयेत् ततः ॥ २४ ॥  
  
बीजानि दापयेत् तत्र जनान् सर्वान् विशेषतः ।  
ततो भक्तजनैस्सार्धं प्रविशेदालयं प्रति ॥ २५ ॥  
  
बीजस्य वापनं प्रोक्तम् अग्राशनमिहोच्यते ।  
चण्डेश प्रतिमायुक्तं सर्वातोद्य समन्वितम् ॥ २६ ॥  
  
धान्यक्षेत्रमनुप्राप्य धान्यच्छेदनमारभेत् ।  
हस्तत्रयोत्तरायां च रोहिण्यां च विशेषतः ॥ २७ ॥  
  
वृश्चिके कर्कटे वापि * * ल्ववं कुर्याद् बुधः ।  
शुकं ग्राह्यास्त्रमन्त्रेण शिरसा धारयेत् ततः ॥ २८ ॥  
  
प्। ४००)  
  
ग्रामप्रदक्षिणं कुर्यात् सर्वातोद्य समन्वितम् ।  
रविरश्मिसुसन्तप्तं प्रभिन्नं क्षिपलूखले ॥ २९ ॥  
  
हृदयेन तु मन्त्रेण सर्वकर्म समाचरेत् ।  
हस्तं च श्रवणं चैव रेवत्यश्वतिरेव च ॥ ३० ॥  
  
मूलं च रोहिणी स्वाती विशाखा च पुनर्वसू ।  
श्रविष्ठा शतभिषक् चैव अनूराधा त्रिरुत्तरा ॥ ३१ ॥  
  
मृगशीर्षं च पुष्यं च भोजने च प्रशस्यते ।  
मेषवृश्चिकमीनास्तु वर्ज्याः शेषास्तु पूजिताः ॥ ३२ ॥  
  
एवमेव प्रकारेण शिवे दद्याद् विशेषतः ।  
तण्डुलं शर्करायुक्तं नालिकेरफलैर्युतम् ॥ ३३ ॥  
  
व्योमव्यापिं समुच्चार्य शिवे दद्याद् विचक्षणः ।  
प्रतिमानां च सर्वासाम् एवमेवाक्षमं ददेत् ॥ ३४ ॥  
  
आचार्याय प्रदातव्यं पर्यष्टिपरिचारकान् ।  
एवं निवेदयेत् पश्चात् ताम्बूलं दापयेत् ततः ॥ ३५ ॥  
  
आचार्य दक्षिणां दद्याद् वस्त्रहेमाङ्गुलीयकैः ।  
अग्राशनमिदं प्रोक्तं बालस्थापनमतः शृणु ॥ ३६ ॥  
  
इति वीरतन्त्रे अग्राशनविधिरेकोननवतितमः पटलः ॥ ८९ ॥  
  
नमस्कृत्य जगन्नाथं ब्रह्मा पृच्छति शङ्करम् ।  
बालस्थानं कथं देव ! तत्सर्वं ब्रूहि मे प्रभो ! ॥ १ ॥  
  
प्। ४०१)  
  
ईश्वरः ॥  
  
बालस्थानमहं वक्ष्ये शृणुष्व कमलासन ! ।  
द्वारमानेन वा कु * भित्तिमानेन वा पुनः ॥ २ ॥  
  
लिङ्गमानेन वा कु * तालमानेन वा पुनः ।  
शैलजं दारुजं वापि बाललिङ्गं करोति हि ॥ ३ ॥  
  
द्वारोच्चं नव चाभय एकैकं प्रतिमाच्छ्रयम्? ।  
पूजांशोच्चं नव कुर्याद्विष्व? मागान्वितं तु ? ॥ ४ ॥  
  
त्रितालं मध्यमोक्तम् अधमं तु द्विताल * * ? ॥ ५ ॥  
  
एवमेव प्रकारेण बाललिङ्गं तु कारयेत् ।  
तेन मानेन कर्तव्यं लिङ्गस्य भागमुत्तमम् ॥ ६ ॥  
  
लिङ्गतार त्रिभागस्तु पीठादिस्तार? उच्यते ।  
अधमो ब्रह्मभागः स्यान् मध्यमो * णु? उच्यते ॥ ७ ॥  
  
ऊर्ध्वे तु शिवभागः स्याच्छत्राकार शिवो भवेत्? ।  
लिङ्गसूत्रं तु कर्तव्यं नालं चैव तु कल्प * ? ॥ ८ ॥  
  
अश्वत्थोदुम्बरं वापि बिल्वं चैव शमी तथा ।  
बाललिङ्गं प्रकर्तव्यम् एवमेव क्रमेण तु ॥ ९ ॥  
  
प्रासादस्ये शदिग्भागे आग्नेय्यां पुरतोऽपि वा ।  
वारुणे वापि कर्तव्यं बालस्थानमिहोच्यते ॥ १० ॥  
  
कूटं वा मण्टपं वापि प्रासादं वाथ कारयेत् ।  
त्रिहस्तं पञ्चहस्तं वा सप्तहस्तमथापि वा ॥ ११ ॥  
  
प्। ४०२)  
  
समत्रिपादमधं वा मुख * * * * * * ।?  
बालस्थानस्य वामे तु प्रपालित्वा * * * *? ॥ १२ ॥  
  
मध्यमे वेदिकां कुर्यात् परितः मुण्डमुच्यते ।?  
वृत्तं वा चतुरर्थं वा अ * *?नि * * * *? ॥ १३ ॥  
  
मूल प्रासाद पूर्वं तु स्थापनं कारयेत् ततः ।  
स्था *?लोपरि विन्यस्य शिवकुम्भं च वर्धनीम् ॥ १४ ॥  
  
सवस्त्रं सहिरण्यं? च सकूर्चं सापिधानकम् ।  
आवाह्य देवदेवेशं गन्धपुष्पादिनार्चयेत् ॥ १५ ॥  
  
व्योमव्यापि समुच्चार्य ब्रह्माङ्गेन समायुतम् ।  
पूर्ववत् स्थण्डिले विप्र ! अत्राह्येव? तु कारयेत् ॥ १६ ॥  
  
अग्निमुखं च सन्धाय शिवाग्नेय हूयते क्रमात् ।  
  
  
प्। १)  
  
मण्टपं कारयेत् सम्यक् प्रासादस्याग्रके ततः ।  
दक्षिणे चोत्तरे वापि कारयेल्लक्षणान्वितम् ॥  
  
कूटं वापि प्रपां वापि कारयेद् अथवा पुनः ।  
  
ततो मण्टपसंस्कारं विभवेन समन्वितम् ।  
वास्तुहोमं निशाकुर्याल्लक्षणेन समन्वितम् ॥  
  
दर्भमालाभिरावेष्ट्य चतुस्तोरण भूषितम् ।  
अष्टदिक्षु ध्वजा न्यस्य वितानैरुपशोभितम् ॥  
  
मुक्तादामैरलङ्कृत्य पुष्पमालोपशोभितम् ।  
वेदिकारत्निकोत्सेधा दर्पणोदरवत् कृता ॥  
  
अष्टद्रोणमितान् शालीन् तन्मध्ये विन्यसेत् ततः ।  
शाल्यर्ध तण्डुलं न्यस्य तण्डुलार्धं तिलं न्यसेत् ॥  
  
पद्ममष्टदलं लिख्य दर्भैश्चैव परिस्तरेत् ।  
शयनं कल्पयेत् तत्र अण्डजाद्यैस्ततो बुधः ॥  
  
जलादुत्तीर्य देवेशं शुद्धिं कृत्वा विशेषतः ।  
प्रासादं प्रविशेत् तत्र पुष्पदन्त पदे स्थितः ॥  
  
आचार्यश्च शुचिर्भूत्वा नववस्त्रेण वेष्टितः ।  
सोष्णीषस्सोत्तरीयश्च सर्वाभरणभूषितः ॥  
  
बीजमुख्येन मन्त्रेण सर्वाङ्गेषु च विन्यसेत् ।  
उपदेष्ट्टसमायुक्तम् आचार्यद्वयमुच्यते ॥  
  
उपदेष्टा शरीरं च आचार्यो जीव उच्यते ।  
सहितस्तु भवेद्विप्र सर्वसम्पत्कराय च ॥   
  
प्। २)  
  
मन्त्रन्यासं प्रकर्तव्यं लक्षणेन समन्वितम् ।  
हस्ताभ्यां स्पर्शयेत् तत्र कादिपादान्तमेव च ॥  
  
अङ्गुष्ठादि कनिष्ठान्तं पञ्चब्रह्म क्रमान् न्यसेत् ।  
मध्यमादि तर्जन्यन्तं षडङ्गं विन्यसेत् क्रमात् ॥  
  
अस्त्रं करतलं चैव विन्यसेत् तु विशेषतः ।  
ईशानं मूर्ध्नि विन्यस्य मुखे तत् पुरुषं न्यसेत् ॥  
  
अघोरं हृदये न्यस्य गुह्ये वामं प्रकल्पयेत् ।  
पादयोस्सद्यमन्त्रं तु विन्यसेत् तु विशेषतः ॥  
  
अष्टत्रिंशत् कलान्यासं विन्यसेद् देशिकोत्तमः ।  
प्राकृतं भावमुत्सृज्य शिवोऽहमिति भावयेत् ॥   
  
प्रतिमां पञ्चगव्येन स्थापयेच्छिवमन्त्रतः ।  
सुवर्णसूत्रसम्युक्तं कौतुकं बन्धयेद् धृदा ॥  
  
फलत्रयं च कर्पूरम् उशीरं चन्दनेन तु ।  
तामालोड्य च सर्वं च लेपयेत् तु समन्ततः ॥  
  
सुमुहूर्ते सुलग्ने च शयने शाययेच्छिवम् ।  
प्रतिमां नववस्त्रेण पिधाय सकलाङ्गकान् ॥  
  
प्रासादेन तु मन्त्रेण गन्धपुष्पादिनार्चयेत् ।  
नवकुम्भान् समादाय त्रिसूत्रेणैव वेष्टयेत् ।  
शुद्धोदकेन सम्पूर्य स कूर्चं सापिधानकम् ॥  
  
सवस्त्रं सहिरण्यं च पञ्चरत्न समायुतम् ।  
द्रव्येणैव समायुक्तं वीणिकादीनि विन्यसेत् ॥  
  
प्रतिमायाश्चेशदिशि स्थापयेच्छिवकुम्भकम् ।  
शिवकुम्भे शिवं पूज्य पञ्चब्रह्म षडङ्गकैः ॥  
  
वर्धनीं तस्य वामे तु गौरीबीजेन स्थापयेत् ।  
पूर्वादीशान पर्यन्तमष्टविद्येश्वरैर्युतम् ॥  
  
प्। ३)  
  
तस्य बाह्ये तु परितो लोकपालं च कुम्भकम् ।  
स्थापयेत् स्वस्वमन्त्रेण पूजयेद्गन्धपुष्पकैः ॥  
  
सुवर्णेनायुधं कृत्वा कुम्भमध्ये विनिक्षिपेत् ।  
विद्येश्वराणां कुम्भानां स्वर्णं विन्यस्य देशिकः ॥  
  
नैवेद्यं दापयेत् पश्चात् ताम्बूलेन समन्वितम् ।  
ततो होमं प्रकुर्वीत भ्रंशमध्यपदे तथा ॥  
  
पलाशाश्वत्थबिल्वं च उदुम्बरं प्लक्षमेव च ।  
खादिरं च शमी चैवापामार्गं तथैव च ॥  
  
पूर्वादीनि क्रमान्येतान् मध्ये पालाशमेव च ।  
सर्वेषां चैव होमानाम् इध्मं पालाशमेव च ॥  
  
समिदाज्य चरूल्लाजान् सर्षपाश्च यवान्तिलान् ।  
मुद्गमाषं च विप्रेन्द्र नवद्रव्यमिहोच्यते ॥  
  
समिधो हृदये नैवाज्यं च शिर उच्यते ।  
चरुहोमं च शिखया लाजान्वै कवचेन तु ॥  
  
नेत्रेण सर्षपं चैव अस्त्रेणैव यवांस्तथा ।  
ईशानेन तिलं हुत्वा मुद्गं सद्येन हूयते ॥  
  
माषं वामेन होतव्यम् एवमेव क्रमेण तु ।  
सहस्रं वा तदर्धं वा तदर्धार्धमथापि वा ॥  
  
अष्टोत्तरशतं वापि पञ्चाशत् पञ्चविंशतिः ।  
षोडशद्वादशं वापि दशसङ्ख्या विशेषतः ॥  
  
द्रव्यान्ते चैव द्रव्यान्ते व्याहृतिं जुहुयात् ततः ।  
भवश्शर्वः पशुपतिः ईशानो विजयस्तथा ॥  
  
प्। ४)  
  
उग्रो रुद्रस्तथा भीमो एते होमस्य देवताः ।  
वामा ज्येष्ठा च रौद्री च काली च कलविकरणी ॥  
  
बलविकरणी बलप्रमथिनी सर्वभूतमनोन्मनी ।  
क्रमात् कुण्डेषु विप्रेन्द्र शक्तयश्चाधिधेवताः ॥   
  
द्रव्यान्ते प्रतिमां स्पृष्ट्वा पञ्चब्रह्म षडङ्गकैः ।  
चतुर्दिक्षु चतुर्वेदैः कुर्यादध्ययनं ततः ॥  
  
व्योमप्रासादमन्त्रं च ब्रह्माङ्गं च ततः शृणु ।  
मण्टपस्येशदिग्भागे स्नानवेदिं प्रकल्पयेत् ॥  
  
उत्थाप्य शयनाद्देवं स्नानवेद्युपरि न्यसेत् ।  
  
प्। १)  
  
॥ श्रीः ॥  
  
कुमार स्थापनविधिः (तिरुवाडुदुरैकोशे) अस्मिन् पटले तत्र तत्र केचन श्लोकाः अधिका दृश्यन्ते ।  
आहत्य विंशति श्लोकाः अधिकतया विद्यन्ते ॥ अतः सम्पूर्णोऽयं पटलः अधोलिख्यते ।  
  
ब्रह्मोवाच-  
  
प्रणिपत्य जगन्नाथं ब्रह्मा वचनमब्रवीत् ।  
कुमारस्थापनं किं वा तत्सर्वं ब्रूहि मे प्रभो ॥  
  
ईश्वर उवाच-  
  
तत् सर्वमखिलं वक्ष्ये शृणुष्व चतुरानन ।  
पूजा भागसमोत्सेधं प्रतिमस्योच्छ्रयं भवेत् ॥  
  
गर्भं तु नवधा भज्य एकैकं प्रतिमोच्छ्रयम् ।  
चत्वारः पञ्चतालं वा षट्तालं वापि कारयेत् ॥  
  
त्र्यक्षं चतुर्भुजं शान्तं मकुटेन समन्वितम् ।  
वरदाभयहस्तं च अक्षमालाकमण्डलुम् ॥  
  
सुस्थितं पद्ममध्ये तु पूर्वाभिमुखमेव च ।  
जया च विजया चैव देव्यौ पार्श्वस्थिते सदा ॥  
  
शिखिनं कुक्कुटं वापि गजं वा स्थापयेत् पुरः ।  
एभिस्तु लक्षणैर्युक्तं प्रतिमां कारयेद् बुधः ॥  
  
अष्टवर्गात् तृतीयं तु सप्तवर्गात् तृतीयकम् ।  
प्रथमस्य चतुर्थं तु बिन्दुनादसमन्वितम् ॥  
  
मूलमन्त्रमिदं प्रोक्तं त्रिदशानां तु दुर्लभम् ।  
ह्रस्वा ब्रह्मसमाख्याता दीर्घाह्यङ्गानि चोच्यते ॥  
  
प्। २)  
  
रत्नन्यासं प्रकर्तव्यं पूर्वादिषु क्रमाद् बुधैः ।  
वज्रं मरकतं चैव वैडूर्यं च प्रवालकम् ॥  
  
चतुर्दिक्षु च विन्यस्य इन्द्रनीलं तु मध्यमम् ।  
सुस्निग्धं कारयेत् तत्र नयनोन्मीलनं कुरु ॥  
  
सुवर्णसूचिना चैव सौम्यं दृष्टिं लिखेत् ततः ।  
अक्षिहोमं ततः कृत्वा नेत्रेणैव शताहुतिः ॥  
  
प्रच्छन्नपटसंयुक्तं मधुवातेति तर्पयेत् ।  
घृतं मिमिक्ष सन्तर्प्य सवत्सां गां प्रदर्शयेत् ॥  
  
जयाया विजयाश्च मूलमन्त्रेण कारयेत् ।  
द्वितीयस्य तृतीयं तु मायानल समन्वितम् ॥  
  
बिन्दुनाद समायुक्तं जयाबीजमनुत्तमम् ।  
सप्तवर्गाच्चतुर्थं तु मायातत्व समन्वितम् ॥  
  
बिन्दुनाद समायुक्तं विजयाबीजमुच्यते ।  
ब्राह्मणान् दर्शयेत् तत्र पुण्याहं वाचयेत् ततः ॥  
  
स्नापयेत् पञ्चगव्येन प्रतिमां क्षालयेद्धृदा ।  
नववस्त्रपरीधानं कुर्याद्ग्रामप्रदक्षिणम् ॥  
  
जलाधिवासनं कुर्यात् त्रिरात्रं पञ्चरात्रकम् ।  
यामं वा मूलमन्त्रेण प्रच्छन्नपटसंयुतम् ॥  
  
अभितः कलशानष्टौ लोकपालाधिदेवान् ।  
जलादुत्तीर्य पूर्वे तु स्नापयेत् पञ्चगव्यकैः ॥  
  
वास्तुहोमं ततः कृत्वा मण्टपं कारयेत् ततः ।  
प्रासादस्याग्रतः कुर्यात् पूर्वोक्तेन विधानतः ॥  
  
प्। ३)  
  
मध्यमे वेदिकां कुर्यात् परितः कुण्डमुच्यते ।  
चतुरश्रं चतुर्दिक्षु आग्नेयादिषु वृत्तकम् ॥  
  
इन्द्र ईशानयोर्मध्ये कुर्यात् कुण्ड त्रिकोणकम् ।  
सोमेशाने च योर्मध्ये पञ्चाश्रं विजयाय च ॥  
  
अथवान्य प्रकारेण षट्कोणं च प्रकल्पयेत् ।  
त्रिकोणं कल्पयेत् कुण्डं शक्तिद्वयं कारयेत् ॥  
  
शालिभिर्विकिरेद् वेदीं तण्डुलं च तिलं न्यसेत् ।  
शयनं कल्पयेत् पञ्च चर्मचाद्यैरनुक्रमात् ॥  
  
शाययेद् वेदिकामध्ये प्राक्शिरश्चोर्ध्ववक्तकम् ।  
जयां च विजयां चैव पार्श्वयोरुभयोर्न्यसेत् ॥  
  
कौतुकं बन्धयेत् पूर्वं हृदयेन तु मन्त्रतः ।  
प्रतिमायेश दिग्भागे स्थापयेत् स्कन्दकुम्भकम् ॥  
  
सवस्त्रं सहिरण्यं च सकूर्चं सापिधानकम् ।  
पूर्वादीशानपर्यन्तम् अष्टकुम्भान् प्रविन्यसेत् ॥  
  
कुमारं च गुहं चैव सुब्रह्मण्यं तथैव च ।  
सेनापतिं सुराग्रं च हरसूनुं तथैव च ॥  
  
शरवणोद्बवं चैव कार्तिकेयं च विन्यसेत् ।  
गन्धपुष्पादिनाभ्यर्च्य स्वस्वनाम्ना च मन्त्रतः ॥  
  
नैवेद्यं दापयेत् पश्चात् ताम्बूलं दापयेत् ततः ।  
ततो होमं प्रकुर्वीत अग्निकार्योक्तवर्त्मना ॥  
  
समिदाज्य चरूल्लाजान् सर्षपां च यवां तिलान् ।  
शालिनीवारगोधूम मुद्गं चैव समन्वितम् ॥  
  
प्। ४)  
  
पञ्चब्रह्मषडङ्गैश्च क्रमाद्धुत्वा विशेषतः ।  
स्कन्दमूलेन होतव्यम् आज्ये नैव शताहुतिः ॥  
  
ऋत्विग्भिस्सह होतव्यं तत् तद्दशांशतोऽशनम् ।  
षडक्षरेण मन्त्रेण होमयेत् तु सहस्रकम् ॥  
  
अघोरेण तु मन्त्रेण प्रायश्चितं शताहुतिः ।  
जया च विजयायाश्च प्रत्येकं तु शताहुतिः ॥  
  
जयादिरभ्याधानं च राष्ट्रभृच्च हुनेत् क्रमात् ।  
ततः प्रभाते विमले स्नानं कृत्वा तु देशिकः ॥  
  
ततोऽवसानहोमं तु समिदाज्यचरूयुतम् ।  
मूलमन्त्रेण विप्रेन्द्र पञ्चदशाहुतिं हुनेत् ॥  
  
चतुर्दिक्षु चतुर्वेदैः कुर्यादध्ययनं ततः ।  
सर्वद्रव्य समायुक्तं हव्यवाहं समुच्चरन् ॥  
  
स्विष्टमग्नेति मन्त्रेण जुहुयात् तदनन्तरम् ।  
पूर्णाहुतिं यदस्येति जुहुयाद् देशिकोत्तमः ॥  
  
अर्चनाविधिवद्धुत्वा चतुर्द्वारादिकुम्भयोः ।  
शिवलिङ्गप्रतिष्ठोक्तमार्गेणैव समाचरेत् ॥  
  
उत्थाप्य शयनाद् देवं सृष्टिन्यासं तु कारयेत् ।  
गर्भन्यासं ततः कुर्यात् सप्तमे च पदे न्यसेत् ॥  
  
सुदृढं बन्धयित्वा तु शिल्पिनं च विसर्जयेत् ।  
आचार्यदक्षिणां दद्यात् पञ्चाङ्गभूषणैर्युतम् ॥  
  
स्नापयेत् स्कन्दमूलेन स्कन्दकुम्भं विशेषतः ।  
जयां च विजयां चैव तत् तन्मूलेन स्नापयेत् ॥  
  
प्। ६)  
  
प्राणप्रतिष्ठामन्त्रेण स्कन्दशक्तिं च कारयेत् ।  
हविर्निवेदयेत् पश्चात् ताम्बूलं दापयेत् ततः ॥  
  
ब्राह्मणान् भोजयेत् तत्र शैवान् सम्भोजयेत् ततः ।  
अर्चयेद् विधिना चैव सृष्टिन्यासं च कारयेत् ॥   
  
आवाहयेत् तु सद्येन वामदेवेन स्थापयेत् ।  
ईशानेन तु मन्त्रेण अभिषेकं तु कारयेत् ॥  
  
गन्धं दद्याद्धृदा चैव पुष्पं तु शिरसा तथा ।  
वस्त्रधूपादि सर्वाणि हृदयेन तु दापयेत् ॥  
  
नैवेद्यं हृदये नैव नित्योत्सवं तु कारयेत् ।  
स्थलिके तण्डुला न्यस्य अर्चयेद् गन्धपुष्पकैः ॥  
  
प्रतिमा पूर्वतो गच्छेत् पश्चात् तु क्षणिकं व्यजेत् ।  
आलयं प्रविशेत् तत्र नैमित्तिकमिहोच्यते ॥  
  
उत्सवं कारयेत् तत्र एकाहे वा त्र्यहेऽपि वा ।  
पञ्चाहं वाथ सप्ताहे नवाहमुत्सवं क्रमात् ॥  
  
ध्वजारोहणकं कुर्यात् क्रमुकं वेणुमेव च ।  
यष्टिकात्रय संयुक्तं तदग्रेवेणु संयुतम् ॥  
  
पटं तु पञ्चसप्तैर्वा हस्तयुक्तं समन्ततः ।  
शिखरेण समायुक्तं मयूरं मध्यमे लिखेत् ॥  
  
स्थापयेत् कलशान् पञ्च ध्वजं चैव तु रोपयेत् ।  
भेरीं तु ताडयेत् तत्र अङ्कुरार्पणमुच्यते ॥  
  
ऐशान्यां पावके वाथ यागशालां प्रकल्पयेत् ।  
मध्यमे वेदिकां कुर्यात् पञ्चचूर्णैस्तु वृत्तकम् ॥  
  
प्। ७)  
  
स्थापयेत् कलशांस्तत्र पूर्वोक्तविधिना सह ।  
प्रथमं भूतरात्रं तु द्वितीयं गणरात्रकम् ॥  
  
तृतीयमृषिरात्रं तु चतुर्थं गान्धर्वमुच्यते ।  
पञ्चमं ब्रह्मरात्रं तु षष्ठं वै विष्णुरात्रकम् ॥  
  
सप्तमं स्कन्दरात्रं तु इत्येते रात्रिदेवताः ।  
सायङ्कालं समारभ्य प्रातस्तीर्थं समाचरेत् ॥  
  
प्रतिमया च समायुक्तम् अन्नलिङ्ग समन्वितम् ।  
बलिं दद्याद् विशेषेण शुद्धान्नेन समन्वितम् ॥  
  
चूर्णोत्सवं ततः कृत्वा तीर्थकाले तु स्नापयेत् ।  
स्नपनं कारयेत् तत्र अष्टोत्तरशतं क्रमात् ॥  
  
ध्वजावरोहणं पश्चात् सन्धिदेवान् विसर्जयेत् ।  
मौनोत्सवं ततः कुर्यात् शक्तिमात्रं समाचरेत् ॥  
  
पश्चात् सुमित्रभागं तु कारयेत् तु विशेषतः ।  
आचार्यं पूजयेत् पश्चाद् वस्त्रहेमाङ्गुलीयकैः ॥  
  
भक्तानां परिचाराणां यथा वित्तानुसारतः ।  
उत्सवोक्तं तथा कुर्यात् तीर्थान्तं सर्वमाचरेत् ॥  
  
स्नपनं कारयेत् तत्र लक्षणेन समन्वितम् ।  
स्कन्द स्थापनमेवोक्तं मानुषस्थापनं शृणु ॥  
  
इति श्री वीरतन्त्रे षट्सहस्रसंहितायां गुहस्थापनविधिपटलः  
