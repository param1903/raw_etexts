+++
"Catalog number" = "M00213"
"Uniform title" = "yogasārasaṃgraha"
Commentator = [ "vaktraśambhu",]
Subjects = [ "tantric / āgamic literature", "śaiva", "śaiva-siddhānta", "yoga",]
Manuscript = [ "IFP T0859 copied from  D 4373 belonging to the GOML, Madras",]
Description = "IFP transcript T0859"
"Internet publisher" = [ "Web Publisher: Muktabodha",]
"Publication year" = [ "2010",]
"Publication country" = "United States"
title_iast = "yogasārasaṃgraha"
title = "योगसारसंग्रह"

+++
  
  
  
  
  
  
॥ योगसारसङ्ग्रहः ॥  
  
प्रणमामि गणेशानं प्रणवार्तिप्रभञ्जनम् ।  
प्रसन्नं भजतामिष्ट प्रदातारं भवच्छिदम् ॥  
  
सुधांशुकोटिद्युतिमप्रमेयं सुधाकरस्मरे मुखारविन्दम् ।  
योराजयोगामृतदान दक्षं श्रीदक्षिणामूर्ति गुरुं नमामि ॥  
  
श्रीशङ्करं पराशक्तिं गणेशं षण्मुखंहरिम् ।  
ब्रह्माणं नन्दिकेशं च दत्तात्रेयं पतञ्जलिम् ॥  
  
नवयोगीन्द्रवृन्दांश्च व्यासं व्यासात्मजं भजे ।  
  
आधारपद्मवन लोलन राजहंसी मन्तर्महागगनवासव चापरेखाम् ।  
आनन्द विद्युतमनङ्गरिपोः पुरन्ध्रीमा ब्रह्मविष्णुजननीमभिवादयामि ॥  
  
मूलाधारमुखप्रसूनसुलभ ज्वाला समालिङ्गितां  
बालादित्य सहस्रकोटिरुचिमत्तन्तूपमामुन्मनीम् ।  
तत्वातीतसदाशिवेन सततं संयोग वाञ्छापरां  
तत्वानामुपयाय कान्तिजननीं श्रीकुण्डलीं भावये ॥  
  
आपार पद्म शिखिहंसविमुक्तनिद्रा  
मक्षान्त वर्णमणि भूषण दिव्य गाजाम् ।  
अर्कानिलेन्दु नयनामखिलैक बीजा-  
मम्बां भजे परसुधा परिषिक्त मूर्तिः ॥  
  
सिन्दूर सन्दोह निभां शुभाङ्गीं  
शिवस्यवामाङ्क विहारलोलाम् ।  
तेनैव संलालितमन्दहासां  
भजामि गौरीं भवतारणाय ॥  
  
अष्टाङ्गादि समस्त योगकमल श्रीकुण्डलिन्याः परः  
ब्रह्मद्वारकवाट पाटन पटोमार्गस्य यल्लक्षणम् ।  
तत्वातीत सदाशिवस्य निलयस्यात्म स्वरूपं च य  
त्तत्सर्वं प्रकटी करोमि च पुरा योगेषु यद्वर्णितम् ॥  
  
योगशास्त्राणि सर्वाणि सम्यगालोच्य सङ्ग्रहात् ।  
योगसारमहंवक्ष्ये साधकानु जिघृक्षया ॥  
  
गुरूपदिष्टमार्गेण योगशास्त्रानु वर्तिना ।  
वैराग्यशीलयुक्तानामिदं शास्त्रं प्रगीयते ॥  
  
तदुक्तं योगशाङ्करे -  
  
ज्ञानखड्गं दृढं कृत्वावैराग्यमय चर्म च ।  
  
प्। २)  
  
दुर्लभे योगसङ्ग्रामे शूरः कोटौ विराजते ॥  
  
गीतायाम् -  
  
अभ्यासेन च कौन्तेय वैराग्येण च गृह्यते ॥ इति ।  
  
योगे नैव विमुच्यन्ते देहिनोभव बन्धनात् ।  
नान्यथा मुक्तिरेतेषां जन्मकोटि शतैरपि ॥  
  
तदुक्तं योगशाङ्करे -  
  
नास्ति योगं विनामुक्तिः या मुक्तिर्योगदर्शिता ।  
योगयुक्तश्चजानाति समुक्तो भवसागरात् ॥ इति ।  
  
निरोध एव चित्तस्य योग इत्यभिधीयते ।  
योगाभ्यास वशेनैव परमात्मा प्रकाशते ॥  
  
तदुक्तं श्वेताश्वतरे -  
  
तावन्मनोनिरोद्धव्यं हृदि यावत् क्षयं गतम् ।  
एतज्ज्ञानञ्च ध्यानञ्च शेषाश्च ग्रन्थविस्तराः ॥  
  
पतञ्जलिश्च योगश्चित्त वृत्तिनिरोध इति ।  
विध्यन्तःकरणं बुद्धिर्मनस्तद्वृत्तिरुच्यते ॥  
  
अगमन्मे मनोऽन्यत्रेत्युक्त्वाक्त्या तद् ज्ञातुमर्हसि ॥  
  
द्विविधाचित्तवृत्तिः स्या च्छुद्धा शुद्धेति चोच्यते ।  
अशुद्धा जन्महेतुः स्याच्छुद्धा जन्मविनाशिनी ॥  
  
तदुक्तममृतबिन्दूपनिषदि -  
  
मनोहिद्विविधं प्रोक्तं शुद्धञ्चाशुद्धमेव च ।  
अशुद्धं कामसङ्कल्पं शुद्धं कामविवर्जितम् ॥  
  
मन एव मनुष्याणां कारणम्बन्धमोक्षयोः ।  
बन्धाय विषयासक्तं मुक्तं निर्विषयं गतम् ॥ इति ।  
  
द्वाभ्यामेव निरोधःस्या स्यात् सूर्येन्दुभ्यां यथा तमः ।  
अन्यथा चित्त चलनं कदाचिन्ननिवार्यते ॥  
  
तदुक्तं पतञ्जलिना -  
  
उभयाधीनश्चित्त वृत्तिनिरोध इति ।  
  
व्यासभाष्ये -  
  
अभ्यास वैराग्याभ्यां तन्निरोध इति ॥  
  
योगसाधनमभ्यासो विरागश्च निरीहता ।  
द्वाभ्यामेव भवेद्योगो मन्त्रादिर्नैव संशयम् ॥  
  
मन्त्रो हठो लयोराजेत्येको योगश्चतुर्विधः ।  
योगानामर्थ विज्ञानान्मुक्तो भवति नन्यथा ॥  
  
प्रत्याहारस्तथा ध्यानं प्राणायामोऽयधारणा ।  
तर्कश्चैव समाधिश्च षडङ्गोयोग उच्यते ॥  
  
अयञ्च पूर्वपक्षः आदौ योगां गान्यष्टौ निरुप्यपश्चान्मन्त्रादि   
योगानां स्वरूपन्निरूप्यते ।   
  
सूतसंहितायाम् -  
  
प्। ३)  
  
यमश्च नियमश्चैव तथैवासनमेव च ।  
प्राणायामस्तथा विप्र प्रत्याहारस्तथा परम् ॥  
  
धारणा च तथा ध्यानं समाधिश्चाष्टमो मुने ।  
अहिंसा सत्यमस्तेयं ब्रह्मचर्यं दयार्जवम् ।  
क्षमा धृतिर्मिताहारः शौचञ्चैते यमादश ॥  
  
वेदोक्तेन प्रकारेण विनान्यत्र तपोधन ।  
कायेन मनसावाचा हिंसाहिंसा न चान्यथा ॥  
  
आत्मा सर्वगतोऽच्छेद्यो नादह्य इति या मतिः ।  
सा चा हिंसा पराप्रोक्ता मुने वेदान्त वेदिभिः ॥  
  
यत्र दृष्टेन्द्रियैर्दृष्टं श्रुतं वेदविदांवर ।  
तस्यैवोक्तिर्भवेत् सत्याविप्रसा नान्यथा भवेत् ॥  
  
सर्वं सत्यं परं ब्रह्म नामान्यदिति या मतिः ।  
तत्सर्वं परमं प्रोक्तं वेदान्त ज्ञानभावितैः ॥  
  
अन्यदीयेदृणेरत्ने काञ्चने मौक्तिकेऽपिवा ।  
मनसापि निवृत्तिः स्यात्तदस्तेयं विदुर्बुधाः ॥  
  
आत्मनो नामभावेन व्यवहार विवर्जनम् ।  
एतदस्तेयमित्युक्तमात्म विद्भिर्महात्मभिः ॥  
  
कायेन मनसा वाचा नारीणां परिवर्जनम् ।  
ऋतुकालं विनास्वस्यां ब्रह्मचर्यं तदुच्यते ॥  
  
ब्रह्मचर्याश्रम स्थानां यतीनान्नैष्ठिकस्य च ।  
ब्रह्मचर्यं तथैवोक्तं तथैवारण्यवासिनाम् ॥  
  
ऋतावृत्तौ स्वदारेषु सङ्गतिर्या विधानतः ।  
ब्रह्मचर्यं तथैवोक्तं गृहस्थाश्रमवासिनाम् ॥  
  
राज्ञश्चैव गृहस्थस्य ब्रह्मचर्यं प्रकीर्तितम् ।  
विशोवृत्तवतां चैव केचिदिच्छन्ति पण्डिताः ॥  
  
शुश्रूवैव तु शूद्रस्य ब्रह्मचर्यं प्रकीर्तितम् ।  
ब्रह्म भावेमनश्चारं ब्रह्मचर्यम्परं तथा ॥ इति ॥  
  
स्वात्मवत्सर्वभूतेषु कायेनमनसागिरा ।  
अनुज्ञायादयासैव प्रोक्ता योगाङ्गवेदिभिः ।  
मित्रे पुत्रे कलत्रे च रिपौस्वात्मनि सन्ततम् ॥  
  
एक रूपं मुने यत्तदार्जवं प्रोच्यते बुधैः ।  
कायेन मनसावाचा शत्रुभिः पीडिता च सा ॥  
  
प्। ४)  
  
बुद्धिक्षोभनिवृत्तिर्या क्षमा सा मुनिपुङ्गव ।  
वेदादेव मुनेर्मोक्षः संसारस्य न चान्यथा ॥  
  
इति विज्ञान निष्पत्तिः धृतिः प्रोक्ता च वैदिकैः ।  
अहमात्मान चान्योऽस्मीत्येवं या प्रस्थिरामतिः ॥  
  
सा प्रोक्ता विधृतिश्श्रेष्ठा मुनिभिर्वेदपारगैः वादिभिः ।  
अल्पमृष्टाशनाभ्यान्तु नास्तियोगः कथञ्चन ॥  
  
तस्माद्योगानुगुण्येन भोजनं मितभोजनम् ।  
  
विश्वेश्वरः -  
  
हितं मितञ्चयश्चान्नंयच्चान्नं नैव जीर्यते ॥  
  
धातुः प्रकुप्यते तस्मात् तदन्नं परिवर्जयेत् ।  
  
योगसारमञ्जर्याम् -  
  
आहाराच्छिद्यते योगी कृष्णपक्षे तु चन्द्रमाः ।  
शुक्लपक्षे यथा चन्द्रोमिताहारः प्रवर्तते ॥  
  
गीतायाम् -  
  
नात्यश्नत्श्च? योगोऽस्ति न चैकान्तमनश्नतः ॥ इति ।  
  
सूतसंहितायाम् -  
  
स्वदेह मलनिर्मोक्षं मृज्जलाभ्यां महामुने ।  
युक्तशौचं भवेद्वाह्यं मानसं मननं विदुः ॥  
  
अहंशुद्ध इति ज्ञानं शौचं वाञ्छन्तिपण्डिताः ।  
ज्ञान शौचं परित्यज्य बाह्ययोरमते नरः ॥  
  
समूढः काञ्चनं त्यक्त्वा लोहं गृह्णाति सुव्रत ।  
ज्ञानाम्भसैव शुद्धस्य कृतकृत्यस्य योगिनः ॥  
  
कर्तव्यं नास्तिलोकेऽस्मिन्नस्ति चेन्न सतत्त्ववित् ।  
  
अथ नियमः -   
  
याज्ञवल्क्यः -  
  
तपस्सन्तोषमास्तिक्यं दानमीश्वरपूजनम् ।  
सिद्धान्त श्रवणं चैव ह्रीमतिश्च जपा व्रतम् ॥  
  
एते च नियमाः प्रोक्ताः योगविद्भिर्महात्मभिः ।  
ता नहं क्रमशो वक्ष्ये शृणु श्रद्धापुरस्सरम् ॥  
  
वेदोक्तेन प्रकारेण कृच्छ्रचान्द्रायणादिभिः ।  
शरीरशोषणं यत्तत् तप इत्युच्यते बुधैः ॥  
  
यदृच्छा लाभतोनित्यमलं पुंसां भवेदिह ।  
या वीस्तामृषयः प्राहुस्सन्तोषस्य च लक्षणम् ॥  
  
धर्माधर्मेषु विश्वासो यस्तदास्तिक्यमुच्यते ।  
न्यायार्जित धनं चान्नं शुद्धया वैदिके द्विजे ॥  
अन्यद्वायत् प्रदीयन्ते तद्दानं प्रोच्यते मया ॥  
  
प्। ४)  
  
वैदिकाय च विप्राय यद्दत्तं वस्तु शोभते ।  
नोपकारायदत्तं स्याद्भस्मनीव हुतंहविः ॥  
  
आदित्यमम्बिकां विष्णुं गणनाथं महेश्वरम् ।  
यथा शक्त्यर्चनं भक्त्या यत्तदीश्वर पूजनम् ॥ इति ।  
  
सूतसंहितायाम् -  
  
रागाद्यपेतं हृदयं वागदृष्टानृतादिना ।   
हिंसादिरहितः कायः एतच्चेश्वरपूजनम् ॥  
  
सत्यं ज्ञानमनन्तञ्च परानन्दं परं ध्रुवम् ।  
प्रत्यगित्यवगन्तव्यं वेदान्त श्रवणं बुधैः ॥  
  
सिद्धान्त श्रवणं प्रोक्तं पुराणश्रवणं बुधैः ।  
वेदवैदिकमार्गेषु कुत्सितं कर्म यद्भवेत् ॥  
  
तस्मिन् भवति या लज्जा हीश्च सैवेति कीर्तिता ।  
वैदिकेषु च सर्वेषु श्रद्धयामतिर्भवेत् ।  
गुरुणा चोपदिष्टोऽपि तत्र सम्बन्ध वर्जितः ॥  
  
वेदोक्ते नैव मार्गेण मन्त्राभ्यासो जपः स्मृतः ।  
कल्पसूत्रे तथा वेदशास्त्र पुराणके ।  
इतिहासे प्रवृत्तिर्या सा जपः प्रोच्यते मया ॥  
  
या वेद बाह्यास्मृतयो याश्चकाश्च कुदृष्टयः ।  
सर्वास्ता निष्फलाः प्रोक्तास्तमोनिष्ठा हितास्स्मृताः ॥  
  
गीतासु -  
  
श्रेयान् स्वधर्मोविगुणः परधमात्स्वनुष्टितात् ।  
स्वधर्मे निधनं श्रेयः परधर्मो भयावहः ॥ इति ।  
  
तस्मात् सर्वं प्रयत्नेन वेदमन्तं सदा जपेत् ।  
जकारो जन्मनाशः स्यात् पकारात्पापनाशनम् ।  
जन्मपापविनाशित्वाज्जप त्युच्यते बुधैः ॥  
  
जपश्च त्रिविधः प्रोक्तः वाचिकोपांशु मानसः ।  
मानसो मनसाप्रोक्तो ह्युपांशुर्जिह्वया स्मृतः ॥  
  
उच्चैर्जपो वाचिकः स्यात् इति वेदविदांवरः ।  
मानसं तु सहस्रं स्यादुपांशुश्शतमुच्यते ॥  
  
वाचिकस्त्वेक एकः स्यात् जप लक्षणमीरितम् ।  
  
विश्वामित्रः -  
  
यदुच्चनी च स्वरितैः शब्दैः स्पष्टं पदाक्षरैः ॥  
मन्त्रमुच्चारयेद्विप्रो जपयज्ञस्सवाचिकः ॥  
  
स्वरवर्णपदैर्वाक्यं शुद्धमावर्तयेज्जपन् ।  
  
प्। ६)  
  
न कम्पयेच्छिरो ग्रीवां दन्तान्नैव प्रपीडयेत् ।  
नीचैश्श्रुतो भवेद्भार्गीण्यश्रुतं सफलं भवेत् ॥  
  
ऋषिश्छन्दो देवताश्च ध्यायन् मन्त्रं च सर्वदा ।  
यस्तु मन्त्रं जपेद्भार्गीं तदेव हि फल प्रदम् ॥  
  
प्रसन्न गुरूणापूर्वमुपदिष्टत्त्वनुज्ञया ।  
धर्मार्थ कामसिद्ध्यर्थं यत्तु तद्वत मुच्यते ॥ इति ।  
  
अथासन क्रमः -  
  
अथासन क्रमं वक्ष्ये साधकानां हिताय वै ।  
यदभ्यास क्रमेणैव स्थिरत्वं सुकरं भवेत् ॥  
  
योगसारमञ्जर्याम् -  
  
वीरं कूर्मञ्च सुदृढं स्वस्तिकं कुक्कुटासनम् ।  
मयूरं विजयं चैव पद्मं व्यासासनं तथा ॥  
  
दृढासनं च वृषभं गारूडं गजमेव च ।  
सिद्धं सिंहासनं चैव प्रवक्ष्यामि यथा विधि ॥  
  
समाधाय शुचौ देशे हृद्य वस्त्रोत्तरच्छदे ।  
जङ्घां च दक्षिणां न्यस्य सम्यग्वामो रूमूर्धनि ॥  
  
समग्रीवशिरो वक्षोहस्तौ विन्यस्य चोपरि ।  
आकुञ्च्य गुदमेकाग्रो वीरासनमिदं परम् ॥  
  
अनेनाभ्यासयोगेन योगारूढः प्रसिद्ध्यति ।  
न चाभ्यासविधौ चैतश्शष्यते शीघ्रसिद्धये ॥  
  
तस्यैव दक्षिणे जङ्घां न्यसेद्वामोरु मूर्धनि ।  
कूर्मासनं तु विज्ञेयं सर्वेन्द्रिय वशङ्करम् ॥  
  
दक्षपादं च वामोरुमूले विन्यस्यतत्पदम् ।  
दक्षोरु मूलपीठार्थं कल्पयेत् सुदृढासनम् ॥  
  
बाहुयुग्मं समुत्सृज्य स्वस्तिकासनमीरितम् ।  
सर्वसिद्धिप्रदं देवि सर्वरोगविनाशनम् ॥  
  
वामगुल्फमधः कृत्वा कृत्वोपरि च दक्षिणम् ।  
गुदे ना पीड्यवैजान्वोः युगलं परिपात्य च ॥  
  
वामहस्ताङ्गुली मूलेष्वत्वाष्टभ्य यथा तलम् ।  
दक्षहस्ताङ्गुलीमूले परिवर्त्य च तत्तले ॥  
  
ऊरुमूलद्वयं पीड्यघ्राणाघ्रे स्थापयेद्दृशौ ।  
कुक्कुटासनमेतद्वै मनसः स्थैर्यकारणम् ।  
ऊरुमूल द्वयेस्थाप्य पाद युग्मं निधाय च ॥  
  
प्। ७)  
  
तयोर्मध्ये स्थिर गुदः पृष्टमुन्नम्य निश्चलः ।  
तथा करतलद्वन्द्वं समासीनः परस्परम् ।  
ऊर्वोरु परिविन्यस्य नासिकामवलोकयेत् ।  
  
मयूरासनमेतद्वै सर्वव्याधिविनाशनम् ।  
एतस्य बाहु युगलं कारयेद्दण्ड युग्मवत् ॥  
  
करद्वय तलं भूमौ पुटाकारेणधारयेत् ।  
किञ्चिदानम्रित तनुः निश्चलास्थिरमानसः ॥  
  
पादौ निलोकयेद्रम्यं समासीनः समाहितः ।  
व्यासासनमिदं सद्यो व्याधिघ्नं योगसिद्धिदम् ॥  
  
वामपादमथोत्तानं कृत्वादक्षोरुमण्डले ।  
दक्षपादं च वामोरौ दक्षपादं च वामोरौ तथा भूतं निधापयेत् ।  
  
ऊरुभ्यामुपरिस्थाप्य बाहुं त्यज्य यथा यतः ।  
कर पृष्ठं च दक्षाख्यं व्यसेद्वामतलान्तरे ॥  
  
ऋजुग्रीव शिरोभूत्वा नासिकामवलोकयेत् ।  
न निमीलन्नचोन्मीलन् कुर्यादाकुञ्च्य वै गुदम् ॥  
  
समदेह स्थिरमतिः पद्मासनमिदं परम् ।  
सर्वयोग प्रसिद्ध्यर्थमभ्यसेद्भवभित्तये ॥  
  
वामजङ्घोपरिस्थाप्य दक्षजङ्घाञ्जितेन्द्रियः ।  
दक्ष जङ्घोदरेमूले गुल्फपार्श्वेन्निधापयेत् ॥  
  
हस्तादिमति पर्यन्तं पद्मासनवदाचरेत् ।  
विजयासनमेतद्धि सर्वसिद्धिकरं परम् ॥  
  
ऊरुभ्यामुपरिस्थाप्य पादयुग्मं प्रयत्नतः ।  
दक्षिणं सव्यदेशे च सव्यं दक्षिण देशके ॥  
  
करद्वयं पृष्ठदेशे परिवर्त्य प्रयत्नतः ।  
पादाङ्गुष्ठ द्वयंसम्यक् कराभ्यांसन्निगृह्य च ॥  
  
किञ्चिदुत्तान हृदयो नासिकामवलोकयेत् ।  
दृढासनमिदं प्रोक्तं सद्योरोगविनाशनम् ॥  
  
वाम गुल्फक पृष्ठे तु दक्षगुल्फं निधापयेत् ।  
पातयित्वा महेशानि जानु युग्मं महीतले ॥  
  
ऊर्वोः कूर्परमाधारं कृताञ्जलि पुटौ करौ ।  
कुञ्चच्चिबुकसंयोगं नासिकाग्रंविलोकयेत् ॥  
गरुडासन मेतद्वै सर्वसिद्धिकरं परम् ।  
गुदेन पीड्यधरणीं पादाभ्यामपि संस्फुटम् ॥  
  
प्। ८)  
  
जान्वोरूर्ध्वकरौ स्थाप्य स्थिरदेहो भवेद्दृढम् ।  
एतद्गजासनं सर्वविघ्न विच्छेदकारकम् ॥  
  
ऊरूयुङ्मूलपीठार्थं जङ्घे चा श्लिष्यपार्वति ।  
पादयुक् पश्चिमं न्यस्य पर्यङ्कोनदृढं तनुम् ॥  
  
गुल्फेन गुदमा पीड्य सव्यं गुह्योपरिक्षिपेत् ।  
समदेहः स्थिरोभूत्वा शुद्धासनमिदं परम् ॥  
  
सर्वसिद्धि प्रदं देवी सर्वव्याधिविनाशनम् ।  
जङ्घाभ्यामूरु युग्मं च समाश्लिष्यनिपात्य च ॥  
  
कूर्परौ स्तम्भवत् कृत्वा पार्श्वेनैकेन संश्रयेत् ।  
एतत् प्रोक्तं मया देवि वृषभासन मुत्तमम् ॥  
  
सर्वरोगविधातार्थे प्रोक्तमेतन्महात्मभिः ॥ इति ।  
  
आदिनाथेन निर्णीत मासनं वक्ष्यतेऽधुना ।  
तत्कुर्यादासनं स्थैर्य मारोग्यं चाङ्गपादवम् ॥  
  
जानूर्वोरन्तरे सम्यक् कृत्वा पादतले उभे ।  
ऋजुकायः समासीनः स्वस्तिकं परिचक्षते ॥  
  
सव्ये दक्षिणगुल्फं तु पृष्ठ पार्श्वे निवेशयेत् ।  
दक्षिणेऽपि तथा सव्य गोमुखं गोमुखं यथा ॥  
  
गुदं निष्पीड्य गुल्फाभ्यां व्युत्क्रमेणसमाहितः ।  
कूर्मासनं भवेदेतदिति वेदविदां मतम् ।  
पद्मासनं सुसंस्थाप्य जानूर्वोरन्तरे करौ ॥  
  
निवेश्य भूमौ संस्थाप्य व्योमस्थं कुक्कुटासनम् ।  
कुक्कटासन बन्धस्थोदोर्भ्यां सङ्गृह्य कन्धरम् ॥  
  
शेते कूर्मवदुत्तानम्मेतदुत्तान कूर्मकम् ।  
पादाङ्गुष्ठौ तु पाणिभ्यां गृहीत्वाश्रवणावधि ॥  
  
धनुराकर्षका कृष्टन्धनुरासनमीरितम् ।  
वामोरुमूलार्पित दक्षपादं जान्वोर्बहिर्वेष्टित वामदोष्णान् ।  
प्रगृह्य तिष्ठन् परिवर्तितां गोमत्स्येन्द्र नाथोदितमासनं न्यसेत् ॥  
  
मत्स्येन्द्र पीठं जठर प्रवृद्धं पचण्डरुङ्मण्डल खण्डनास्त्रम् ।  
अभ्यासतः कुण्डलिनी प्रबोधं शुद्धस्वरूपं च ददाति पुंसाम् ॥  
  
प्रसार्य पादौ भुवि दण्डरूपौ दोर्भ्यां पदाग्रद्वितयं गृहीत्वा ।  
जानू परिन्यस्त ललाट देशो भवेदिदं पश्चिमताणमाहुः ॥  
  
यदि पश्चिमताणमासनाग्र्यं पवनं पश्चिमवाहनं करोति ।  
उदरे जठरानलो ज्वलस्स्यात् उदरे कार्श्यमरोगता च पुंसाम् ॥  
  
धरामवष्टभ्यकरस्थलाभ्यां तत्कूर्परस्थापित नाभिपार्श्वम् ।  
  
प्। ९)  
  
उच्चासनोदण्ड वदुत्थितः खे मयूरमेतत् प्रवदन्ति पीठम् ॥  
  
उत्तानशववद्भूमौ शयानन्तं शवासनम् ।  
सर्वासनश्रान्तिहरं चित्तविश्रान्ति साधनम् ॥  
  
मुख्यं सर्वासनेष्वेवं सिद्धासिद्धासनं विदुः ।  
ऊरुयुङ्मूलपीठार्थं जङ्घे चाकुञ्च्य पार्वति ।  
पादयुक् पश्चिमे न्यस्य पर्यङ्के सदृढन्तनुम् ॥  
  
गुल्फेन गुदमापीड्य सव्य गुह्यो परिक्षिपेत् ॥  
  
समदेह स्थिरो भूत्वा सिद्धासनमिदं परम् ।  
सर्वसिद्धिप्रदं देवि सर्वव्याधि विनाशनम् ॥  
  
चतुराशीतपीठेषु सिद्धमेवसमभ्यसेत् ।  
द्विसप्ततिसहस्रेषु सुषुम्नामिवनाडिषु ॥  
  
आत्मध्यायोमिताहारी यावद्द्वादशवत्सरम् ।  
सदा सिद्धासनाभ्यासा द्योगनिष्पत्तिमाप्नुयात् ॥  
  
श्रमदैर्बहुभिः पीठैरलं सिद्धासने सति ।  
प्राणानिलं सावधानं बद्धे केवलाकुम्भके ॥  
  
उत्पद्यते विनायासात् स्वयमे वोन्मनी च सा ।  
तथैकस्मिन्नेव बद्धे सिद्धासने सदा ।  
ग्रन्थित्रयमनायासात् स्वयमेवोपभिद्यते ।  
  
आसनं सिद्धि सदृशं न कुम्भः केवलो जपः ।  
न खेचरे समामुद्रा न नाद सदृशो लयः ॥  
  
गुल्फौ च वृषण स्याथ स्वीविन्याः पार्श्वयोः क्षिपेत् ।  
दक्षिणे सव्यगुल्फं तु वामे दक्षिण गुल्फकम् ॥  
  
हस्तौ च जान्वोः संस्थाप्य स्वाङ्गुलीस्सम्प्रसार्य च ।  
व्याप्तवक्त्रो निरीक्षेत नासाग्रं सुसमाहितः ।  
सिंहासनं भवेदेतत् पूजितं योगिभिः सदा ॥  
  
गुल्फौ च वृषणस्यायस्वीविन्याः पार्श्वयोः क्षिपेत् ।  
पार्श्वपादे च पाणिभ्यां दृढं बध्वासु निश्चलः ॥  
  
भद्रासनं भवेदेतत् सर्वव्याधिविनाशनम् ।  
गोरक्षासनमित्याहुरिदं वै सिद्धयोगिनः ॥  
  
आसनं त्रिविधं प्रोक्तमेकत्रा वासमेव च ।  
कुशाद्यासनमेकं च सिद्धाद्यासनमेव च ॥  
  
यावत्सङ्कल्पितः कालस्तावदेकत्र संवसेत् ।  
क्रोशान्नपर्यटे दूर्ध्वमचलं प्रोच्यते बुधैः ॥  
  
प्। १०)  
  
शुचौ देशे प्रतिष्ठाप्य स्थिरमात्मन आसनम् ।  
नात्युच्छ्रितं नाति नीचं चेलाजि न कुशोत्तरम् ॥  
  
तत्रैकाग्रं मनः कृत्वा यतचित्तेन्द्रियक्रियः ।  
उपविश्यासने युञ्ज्यात् योगमात्मविशुद्धये ॥  
  
बधिप्रदेशे मरुभूमिमण्डले सदामरुद्घोषित कीकटस्थले ।  
वल्मीकयुक्ते बहुजीवसङ्कुले किरातभूयिष्ठकुराजमण्डले ॥  
  
योगसारमञ्जर्याम् -  
  
नदंशमशका कीर्णेन च श्वापद सेविते ।  
नदी समुद्रतीरेवा न जलाशय सन्निधौ ॥  
  
श्मशाने चैत्यवृक्षे वा न महाजनसन्निधौ ।  
अराजके देशसन्धौ वल्मीकादि समाकुले ॥ इति ।  
  
शुचौ देशे मनोरम्ये निश्शठे जनवर्जिते ।  
शोधिते घटिते स्निग्धे निम्नोन्नतविवर्जिते ॥  
  
हठयोगे -  
  
तत्र रम्येमठं कुर्यात् सूक्ष्मद्वारञ्च निर्व्रणम् ।  
प्राकार चेष्टितं शुद्धं बहिजाला समन्वितम् ॥  
  
सुगन्ध कुसुमाकीर्णे वितानाशोप शोभिते ।  
तत्रोपधान शय्याद्यैरासनाद्यैः समाकुलम् ॥  
  
सुधूप वासितं नित्यं गोमयेनोपलेपितम् ।  
समित्पुष्पदलोपेतं कन्दमूल फलान्वितम् ।  
समग्र भस्म रुद्राक्ष कुशोदकविभूषितम् ।  
शुद्धान्न व्यञ्जनैः पूर्णं सर्वौषधि समाश्रयम् ॥ इति ।  
  
हठयोगे -  
  
शैवे - अल्पद्वारमरन्ध्रगर्त पिटकन्नात्युच्चनीचायतं   
सम्यग्गोमयसान्द्रलिप्तममलं निश्शेषबाधोज्झितम् ।  
  
बाह्ये मण्टपवेदिकूपरुचिरं प्राकार संवेष्टितं  
प्रोक्तं योगिमठस्य लक्षणमिदं सिद्धेर्हठाभ्यासिभिः ॥  
  
इति श्रीदत्तात्रेयविरचिते योगसङ्ग्रहे यमनियमासन स्थान निर्णयोनाम   
प्रथमोऽध्यायः ॥  
  
  
  
  
नाडी ।  
  
नाडीस्थानं च तद्वर्णं प्राण कर्म च विस्तरात् ।  
ज्ञात्वा योगीशनैर्नाडी शुद्धिं सम्यक् समारभेत् ॥  
  
तत्र शिवः ।  
  
सुषुम्नादशमद्वाराहर दाराश्चमध्यमा ।  
नागश्चन्द्र स्वर्गमुखी मशकामध्यनाडिका ॥  
  
पम्पालिनी मराकारी बालशक्ति तपस्विनी ।  
शङ्खिनी नलिनी गौरी शिखिनी व्यापिनी गुहा ॥  
  
प्। ११)  
  
मासोपवासी त्रिपुरात्रिवेणी मन्दाकिनी सर्वरुजापहती ।  
सा कोकिलाभ्राजपदा च सिद्धा वज्राख्यदन्तामरशून्यनावी ॥  
  
अनाकार मुखीकन्द संहारातिग्मसूचिका ।  
शङ्खिनीशिव जालन्ध्र वियद्गङ्गोर्ध्व वाहिनी ॥  
  
पश्चिमोर्ध्व सरित्कारी मुखा कपिलपीलिका ।  
आकुला सिद्धमुनिवन्दिनी ततो मणिकुलं हरिविरिञ्चिगोचरा ।  
विषमसन्धिरपि वायुसूत्रकं तदनुघटति यद्वासरश्रियम् ॥  
  
मरुरिन्द्रमणिमोक्षसाधनी सङ्गमात्र तदेह नायकी ।  
पद्मिनीत्रिदशवल्लभा वियद्ग्रन्थिवंशमणिमार्ग इत्यपि ॥  
  
योगसारमञ्जर्याम् -नारदीये च -  
  
ब्रह्मद्वारे त्रयोग्रन्थिर्वामीक पालिनी तथा ।  
त्रिगन्धिर्मत्य सर्वा च मण्डनी स्याद् मूलिकम् ॥  
  
मृणालतन्त्रत्रिलिङ्गा तथा सर्व रसोऽपि च ॥  
  
आदिनाथः ।   
  
कन्दमध्ये स्थितानाडी सुषुम्नेति प्रकीर्तिता ।  
चक्रेऽस्मिन्परितोनाड्यस्तिष्ठन्त्या पादमस्तके ।  
  
नारायणे -  
  
सन्ततं सिराभिश्चलम्पत्या कोशसन्निभम् ।  
तस्यान्ते सुषिरं सूक्ष्मं तस्मिन् सर्वं प्रतिष्ठितम् ॥ इति ।  
  
मुक्तिदेव्यागमेत्युक्ता सुखदा विश्वधारिणी ।  
स्वतः प्रतिष्ठिता पूर्वा सुमनाशुद्धनिर्मला ॥  
  
पृष्ठमध्ये स्थितानाडी सदा मूर्ध्निव्यवस्थिता ।  
सूक्ष्मा श्रीवैष्णवी शुभ्रा विजया व्यक्तसञ्ज्ञिका ॥  
जिह्वादारा निलचाराचोर्ध्वाध्वाचाति गुप्तका ॥  
  
भैरवः -   
  
सुधाख्या मध्यगाचैव ब्रह्ममार्गा सरस्वती ।  
त्रिमूर्ति निलया लोक धामा श्रीसर्वसम्भवा ॥  
योगिगम्या खगाकारा मङ्गलामातृरूपिणी ॥ इति ।  
  
दत्तात्रेयः ।  
  
द्यौस्सन्तिश्चैव सङ्क्रान्तिः कारण विश्वधारिणी ।  
प्रज्ञान निलया नित्या साध्या केदार सञ्ज्ञिका ॥  
  
कैलासश्चैव वैकुण्ठं कालमासाब्दमेव च ।  
विष्ण्वाद्यनेक नामानि योगशास्त्रेषु निश्चितम् ॥ इति ।  
  
शिवयोगे -   
  
ब्रह्मेन्द्र सात्विकमदातुर सृष्टिवाणी-  
न्वारिद्विलक्ष शशिशीतल चन्द्रगङ्गा ।  
स्याद्वारुणी च खदिरा च कलङ्कवामा  
संहार एव शिववर्य निजाभिधास्युः ॥  
  
पिङ्गलाम्भोजिनी सूर्या यमुनाग्निरहस्मृतः ।  
इडा च वाम निश्वासा पिङ्गलादक्षिणा स्मृतः ॥  
  
प्। १२)  
  
गङ्गा च यमुना चैव चन्द्रसूर्यौ निशादिवौ ।  
सूतकं प्रेतकं चैव पक्षद्वय मुदाहृतम् ॥  
  
धर्माधर्मौ तमो रक्तावयष्द्वयमुच्यते ।  
सितासिते वारणासि हंसद्वयपदं विदुः ॥  
  
शिवशक्ति पदं चैव सुषुम्नापाश्वयोः स्थितः ॥  
  
कलाकाष्ठौ मुहूर्तश्च कारणं विश्वदेहिनौ ।  
पञ्चभूत स्वरूपेते पञ्चब्रह्ममये स्फुटे ॥  
  
गन्धद्वारे कलाचारे प्रवाहौ जन्महेतुकौ ।  
अतिधूमयमाकीर्णौ योगिवश्यौ सनातनौ ॥  
  
मानसेन समायुक्ता विन्द्रियाणां प्रवर्तकौ ।  
प्राणापान स्वरूपौ तौ जगत्कर्म प्रवर्तकौ ।  
वर्णद्वयात्मकौ शुद्धौ नानावर्णप्रभेदकौ ।  
पञ्चस्थलसमाविष्टौ त्रिपञ्चप्राणरूपकौ ॥  
  
सर्वेषां प्राणिनामेव देहकाल प्रवर्तकौ ।  
प्राणवायुरयं नित्यं कालनिर्णयकारणात् ॥  
  
इडायां पिङ्गलायाञ्च श्वासरूपेण वर्तते ।  
एतद् द्वयं विना जीवो न तिष्ठति न संशयः ॥  
  
सुषुम्नाग्नि कलाप्रोक्ता तिसृभिः सर्वदा भवेत् ।  
सुषुम्ना वाहनं तत्र नैव जानन्ति मानवाः ।  
तया विदन्ति सुज्ञानं देवाः परमयोगिनः ॥ इति ।  
  
प्रणवचिन्तामणौ -  
  
शरीरादधिकः श्वासो निर्गमो द्वादशाङ्गुलः ।  
प्रवेशेऽष्टाङ्गुलोमध्ये विनष्टश्चतुरङ्गलः ॥  
  
शारीरे -   
  
षष्ट्युत्तरैश्च त्रिशतैः श्वासैरेका तु नाडिका ।  
पञ्चभिर्नाडिकाभिश्च राशिरेकः प्रकीर्तितः ॥  
  
दिनं जानाति मेषान्तैरेवं द्वादश राशिभिः ।  
चर स्थिरो भयात्मानो भवेयुश्श्वास संयुतः ॥  
  
चरात्मकास्तु चत्वारो वामभागे व्यवस्थिताः ।  
स्थिरात्मकाश्च याम्येस्युरुभयत्रो भयात्मकः ।  
मेष कर्कटकश्चैव मकरश्चतुला तथा ॥  
  
चत्वारो राशयस्त्वेते वामभागे व्यवस्थिताः ।  
वृश्चिकश्च वृषः सिंहः कुम्भोदक्षिणभागतः ॥  
  
कन्यामीनौ धनुर्युग्ममुभयत्र व्यवस्थिताः ।  
भूतं भव्यं भविष्यं च शुभाशुभफलं तथा ॥  
  
प्। १३)  
  
राशिष्वेतेषु भूतेषु विज्ञातव्यं ग्रहोदयात् ।  
एकैकस्मिन् भवन्त्यत्र राशौ भूतानि पञ्च च ॥  
  
वायुर्वह्निस्तथा भूमिरापः खमिति पञ्चवै ।  
सर्वेषामपि राशीनां वायव्याद्यातु नाडिका ॥  
  
द्वितीया नाडिका ज्ञेयी तृतीया पार्थिवामता ।  
चतुर्थी वारुणी ज्ञेया व्योमाख्या पञ्चमी स्मृता ॥  
  
नासे पार्श्वे वहेद्वायु वायंव्यां शेषुराशिषु ।  
आग्नेयांशे चरत्यूर्ध्वे पार्थिवेस्तम्बपार्श्वतः ॥  
  
नासिकाया ह्यधो वायुर्वारणांशे भवेत्तदा ।  
नासा मध्ये भवेद्वायुर्व्योमांशे वहति स्फुटम् ॥  
  
गुरुराणूश्च वायव्ये चरतोग्नौ भृगुः कुजः ।  
भूम्यां बुधर वीज्ञेयौ जले चन्द्रशनैश्चरौ ॥  
  
आकाशे विग्रहं विद्यादेवं सर्वेषु राशिषु ।  
पूर्वोदिताश्च सर्वत्र सौम्याः पापास्त्वनन्तराः ॥  
  
राहुः कुजौ रविस्सौरिरेते दक्षिणतः शुभाः ।  
गुरुर्भृगुर्बुधश्चन्द्रस्सव्ये सौम्याः शुभावहाः ॥  
  
पापाश्च शुभदास्सव्ये सौम्याः पापफला इमेः ।  
प्रवेशे शुभदाः सव्ये निर्गमे चा शुभावहाः ॥  
  
एवं राशिस्यभूतेषु ग्रहोदयवशाद्बुधः ।  
शुभाशुभं सदा ज्ञात्वा पृष्टः सर्वं वदेत् ततः ॥  
  
यत्र वायुः स्थितस्तत्र पृष्टश्चेत् सुखमेव तत् ।  
यस्मिन् भागे मरुन्नास्ति तत्रस्थश्चेद्वृथा भवेत् ॥  
  
अग्रस्थो यदि चेत्पृष्ठस्तस्य दक्षिणवत्फलम् ।  
पृष्ठ स्थितस्य तस्यापि सव्यं तत्फलमुच्यते ।  
भोजनं मैथुनं युद्धं फलसङ्ग्रहणे तथा ।  
कुर्यादेतानि कर्माणि वायौदक्षिणतः स्थिते ।  
वामे च वायुवह्नौ च न कुर्याद्गमनं बुधः ।  
गच्छेद्यदि तदा मोहाद्ब्रह्मा पिननिवर्तते ॥  
  
पार्थिवे वारुणांशे च गमनं सुखसाधनम् ।  
व्योमांशेऽपि न गन्तव्यं कदाचिदपि यत्नतः ॥  
  
यदि सव्यादि राशौ तु वायूदय विपर्यये ।  
चित्तक्षोभो भवेत् तेन कार्यहानिश्च जायते ॥  
  
द्वितीये चैव राशौ तु यात्रा दुःखं भविष्यति ।  
चतुर्थे बहुनाशं स्यात् पञ्चमे दिशिविग्रहः ॥  
  
प्। १४)  
  
षष्ठे च प्रत्यवायं स्यात् सप्तमे रोगसम्भवः ।  
अष्टमे मरणं विद्यान्नवमे बुद्धिनाशनम् ॥  
  
दशमे देहसन्तापः परस्मिन् मित्रनाशनम् ।  
दिवसस्यान्तराशौ च सर्वतो दुरितं भवेत् ॥  
  
राशिष्वेतेषु भूतानां स्थानेष्वपि विपर्यये ।  
सर्वभूतभयं विद्यात् राज्ञो च रुचिरं भवेत् ॥  
  
वायुचार वशादेव शुभाशुभ परीक्षणम् ।  
कुर्याद्दिने दिने विद्वानेवं सर्वेषु राशिषु ।  
अयुते च सहस्रं च षट्शतानि तथैव च ॥  
  
श्वासं प्रयान्ति निर्यान्ति जन्तूनां तु दिने दिने ।  
दिनानां पञ्चदशतः पक्षः पूर्वापराह्वयः ।  
ताभ्यामेको भवेन्मासो मासौद्वौ तु ऋतुर्भवेत् ॥  
  
ऋतुभिश्च त्रिभिर्विद्यात् अयनं तद्द्वयं समाः ।  
आयुरब्दशतं प्रोक्तं तन्न्यूनं श्वासविप्लवात् ॥  
  
यावत्कालं तु यस्या युस्तत्तच्छ्वास प्रमाणकम् ।  
श्वास काल बलादेव मृत्युकालः परीक्षताम् ।  
वत्सरस्यादि काले तु राञ्जाने चोत्तरायणे ।  
अनन्तरं बहिर्वायुर्दक्षिणे पञ्चनाडिकाः ॥  
  
ततः सव्ये तथा पञ्चशतायुश्चेदयं भवेत् ।  
घटिका षड्वसेद्यस्य तस्माशीतिरितीरितम् ॥  
  
घटिका सप्तयस्यस्युर्द्विषष्ट्यायुस्स विन्दति ।  
  
घटिकाष्टौ यदि चरेत् पञ्चाशत्तस्य निर्दिशेत् ।  
घटिकानां नव चरेत् त्रयस्त्रिंशत्समावधि ॥  
  
नाडिकानां दशवहेत् अष्टाविंशत्समाः स्मृताः ।  
दिवसार्धं वहेद्वामे पञ्चविंशत् वत्सराः ॥  
  
दिवायस्य चरेद्वायुः द्वादशाब्दंस जीवति ।  
अहोरात्रं वहेद्वायुर्दशाब्दं तस्य जीवितम् ॥  
  
दिनद्वयं वहेद्वायु रष्टवर्षाणि जीवति ।  
दिन त्रयं वहेद्वायुः पञ्चवर्षाणि जीवति ।  
चतुर्दिनं तु यस्य स्यात् चतुरब्दंस जीवति ।  
पञ्चरात्रं वहेद्वायुस्तस्या युर्वत्सरत्रयम् ॥  
  
दशरात्राद्विवर्षं स्यात् पक्षादायुश्च वत्सरम् ।  
विंशद्दिनं वहेद्यस्य षाण्मासं तस्य जीवितम् ।  
पञ्चविंशद्दिनादायुः त्रिमासं तस्य जीवितम् ॥  
  
प्। १५)  
  
षड्विंशति दिनान्मासद्वयमायुः प्रकीर्तितम् ।  
सप्तविंशद्दिनं वामे मासमेकं सजीवति ॥  
  
अष्टाविंशतिरेतस्मिन् मासार्धं तस्य जीवितम् ।  
एको न विंशदस्मिंश्चेद्दशाहतं तस्य जीवितम् ॥  
  
त्रिंशद्दिनं वहेद्वामे पञ्चरात्रं स जीवति ।  
द्वात्रिंशद्दिनस्ना?देकान्दिनमायुः प्रकीर्तितम् ॥  
  
त्रयस्त्रिंशद्दिना त्रिंशद् घटिकाजीवनं भवेत् ।  
आरभ्य चायनं वायोश्चरादूर्ध्वं फलन्त्विदम् ।  
आरभ्यायनकालान्तं भाग एव तु दक्षिणे ॥  
  
यथोक्त सर्व सङ्क्रान्तिमारभ्य दिनपञ्चकम् ।  
वायुर्यस्य वहेद्याम्ये त्रिवर्षं तस्य जीवितम् ॥  
  
चैत्रमासस्य सङ्क्रान्तिमारभ्य दिनपञ्चकम् ।  
वायुर्यस्य वहेद्याम्ये सोऽष्टादश समावधि ॥  
  
एवमेव वहेद्यस्य सव्यभागे तु मारुतः ।  
नानाविध भयं तस्य मृत्योरन्यत्र विद्यते ॥  
  
यस्य कस्य च मासस्य शुक्लपक्षस्य चादितः ।  
परीक्षेत तदा मृत्युं वायुचारवशाद् बुधः ॥  
  
याम्ये यदि वहेद्वायुरेका होरात्रमेव च ।  
वर्षत्रयाद्भवेन्मृत्युः द्विदिने मृत्यु द्वयम् ॥  
  
त्रिदिने वत्सरामृत्युर्द्दशा हे मासतो मृतिः ।  
मासं त्वेकदिने मृत्युरेवं सौम्ये वहेद्यदि ॥  
  
रोगश्च धननाशश्च मनस्सम्प्ताप विग्रहौ ।  
एवं चोभयतश्चारे यावत्तत्फलमुच्यते ।  
स्थिरे सप्तमराशौ तु सविता यदि चन्द्रमाः ।  
जन्मराशि स्थितस्तत्र सावित्रोयोग उच्यते ।  
अस्मिन् काले वहेद्वायुरेकत्रार्धदिनं यदि ॥  
  
चतुर्दशाब्द पर्याप्तं तस्य मृत्युर्भविष्यति ।  
सावित्रं योगमारभ्य दिनमेकं वहेद्यदि ।  
द्वादशाब्दं च पर्याप्तं मृत्युं तस्य विनिर्दिशेत् ।  
स याति नाशमुद्ध्वान्ते अहोरात्रे दशाब्दकम् ।  
एवं दिनद्वयं यस्य तस्या युस्त्वष्टमाब्दकम् ॥  
  
एवं दिनद्वयं यस्य षड्वर्षं तस्य जीवितम् ।  
एवं चतुर्दिनं यस्य तस्यायुश्चतुराब्दिकम् ॥  
  
एवं पञ्चदिनं यस्य त्रिवर्षं तस्य जीवितम् ।  
एवं योगं समारभ्य वहे दष्ठदिनं तथा ॥  
  
प्। १६)  
  
षट्त्रिं शदधिकं सार्धं द्विवर्षं तस्य जीवितम् ।  
योगमेवं समारभ्य द्वादशाहं भवेद्यदि ॥  
  
द्विसप्तत्रिदिनन्यून द्विवर्षं तस्य जीवितम् ।  
योगमेवं समारब्य्य चतुर्दशदिनं भवेत् ।  
चतुर्थीसात्मकं सार्धं वत्सरं तस्य जीवितम् ॥  
  
एवं पञ्चदिनाहं चेत् वत्सरान्ते मृतिर्भवेत् ।  
योगमेवं समारभ्यषोडशाहं वहेद्यदि ।  
तमारभ्य वहेत्सप्तदशाहान्त्वेक पार्श्वतः ॥  
  
षट्त्रिंशद्दिनहीनाब्दे यमास्यं यातिनिश्चितम् ।  
एकोन विशतिश्चेत् स्यात् अष्टमासान्मृतिर्भवेत् ॥  
  
विंशद्दिनं वहेद्यस्य षण्मासान्मरणं भवेत् ।  
स्यादेकविंशतिर्यस्य द्विमासान्मरणं भवेत् ॥  
  
एकोनत्रिंशददह्नाश्चेत् दशाहं तस्य जीवितम् ।  
त्रिंशद्दिनं वहेद्यस्य पञ्चाहान्मरणं भवेत् ।  
एकत्रिंशद्दिनं यस्य त्रिरात्रान्मरणं भवेत् ॥  
  
द्वात्रिंशद्दिनमेकं त्रिद्व्यत्र्यहान्मृत्यु रुदाहृतः ।  
त्रयस्त्रिंशद्दिनं स्याच्चेदेकाहान्मरणं भवेत् ॥  
  
सव्ये यदि वहेदेव मुक्त काले हि मारुतः ।  
पुत्रमित्रकलत्रार्थ वृत्तिबन्धुविनाशनम् ॥  
  
अन्यैर्वापि नरश्चिह्नैर्बाह्यैरपि तथैव च ।  
कालाकाल परिज्ञानं कर्तव्यं तु विचक्षणैः ॥ इति गोक्षः ॥  
  
काशीखण्डे -   
  
सन्ध्ययोरूपविष्टोयः पयेद्धूम्रं स्वमूर्धजम् ।  
पञ्चाह्नां वै भवेत्तस्य मरणं वत्सर त्रयात् ।  
चतुर्दिनं यदि भवेत् मरणं वत्सरद्वयम् ॥  
  
त्रिदिनं च भवेद्यस्य मरणं चैक वत्सरम् ।  
श्रोत्रद्वयेऽपि हस्ताभ्यां पिहिते वै ध्वनिःश्रुतः ॥  
  
वह्नेरन्तः स्थितस्यापि नास्ति चेद्वत्सरान्मृतिः ।  
गतेरुभययोर्भागे युगपन्निर्गमेयदि ।  
ब्रह्मसूत्र विनाशो वा नाशस्तस्यापि वत्सरात् ॥  
  
स्थौलं चा कस्मिकं यस्य कार्यं चा कस्मिकं भवेत् ।  
अतिक्रोधोऽति रोगो वा नाशस्त स्थापि वत्सरात् ।  
विण्मूत्रं च क्षयं चैव युगपत्सम्भवन्ति चेत् ॥  
  
तन्मासे तत्तिथौ वर्षे मृत्युस्तस्योपविद्यते ।  
गन्धर्वनगरं पश्येत् वृक्षाग्रे यदि कुत्रचित् ॥  
  
तस्यापि वत्सरा दर्वाक् मृत्युना परिबाध्यते ॥  
  
यदि वा कस्मिकं वापि स्वदेहं कृष्णपिङ्गलम् ।  
  
प्। १७)  
  
वसेद्वर्षात्परं तस्य मरणं परिकीर्तितम् ॥  
  
गृध्रैश्च काक गोमायुखरोष्ट्रैस्सैरिभैस्तथा ।  
शरीरं भक्षितं यस्य मरणं तस्य वत्सरात् ॥  
  
स्वप्ने वापिभवेदेतैर्भक्षितोदेह आतुरः ।  
अन्यैर्वावत्सरान्मृत्यु भविष्यति न संशयः ॥  
  
आकाशात्पतितं भानुमिन्दुं भानुविवर्जितम् ।  
यः पश्येन्मृत्युरेवस्या दर्वागब्दार्धवत्सरात् ॥  
  
नक्षत्रमञ्जनाभं स्याच्छुष्के यस्योष्ठतालुके ।  
तस्याप्यब्दार्ध भाविस्यान्मृत्युरस्य न संशयः ॥  
  
अङ्गुलद्वयमध्येन यत्र दृश्येत चन्द्रमाः ।  
तयाङ्गुलत्रयं पश्येद्यस्योप्यब्दार्धजीवनम् ॥  
  
वक्रीभूतं स्वमात्मानं छिद्रंवाथ सहस्रशः ।  
तेषु चादृश्यमानेषु षण्मासान्मरणं भवेत् ॥  
  
काकं गृध्रं विलीनाङ्गौ रक्तगन्धानुलेपनः ।  
तैलात्यक्ताति भीतश्चानुष्णीषोमुक्त वस्त्रभाक् ॥  
  
तस्य मृत्युर्भवेदर्वाक् अर्धाब्दान्नात्र संशयः ।  
पङ्के वा पांसुलेवाथ यस्य खण्ड पदं भवेत् ॥  
  
गच्छन्तं गगनं पश्येत् कृकलासन्त्रिरूपिणम् ।  
खद्योतं च न पश्येत मङ्गुल्या पीड्यमानयोः ॥  
  
नेत्रयोस्तस्य वा मृत्युरर्धाब्दान्नात्र संशयः ।  
लोहदण्डधरं कृष्णं ह्रस्वं कृष्ण परिच्छदम् ॥  
  
स्वप्ने वा पश्यतस्तस्य त्रिमासान्मरणं ध्रुवम् ।  
इन्द्रियाणि न गृह्णन्ति स्वकीय विषयाण्यदि ।  
मासान्तं मरणं तस्य भविष्यति न संशयः ॥  
  
स्वलं नं चानिरोधेन प्रलापं ज्वलितं शिरः ।  
रात्राविन्द्रधनुर्विद्युदमेघेऽपि च दर्पणे ॥  
  
छाया शिरोदर्शनं च पावकं नीलवर्णकम् ।  
मयूरवच्चयः पश्येन्मैथुनं काकहंसयोः ॥  
  
अतिशीतोष्णयो रल्पनेतेर्स्युर्मास जीविनः ।  
स्नातस्य हृत्प्रदेशेषु छिद्रं भूमौ रवौ विधौ ॥  
  
स्वच्छायायां तु मासार्धं जीवितं प्रवदन्तिते ॥  
  
सूर्याच्छीतं हिमात्तापं तौवाकान्ति विवर्जितौ ।  
अम्बरं पीतवर्णं वा पक्षान्मृत्युर्न संशयः ।  
यस्य चाकस्मिकीज्वाला ज्वलन्ती जायते तले ॥  
  
ऋक्षान् सप्तऋषींश्चैव स्वाग्रेयस्तु न पश्यति ।  
उष्टं यस्य शरीरार्धं शीतलं मण्डलं च दृक् ॥  
  
प्। १८)  
  
विवर्णोवक्र वासोवा सप्तरात्रात् प्रणश्यति ।  
अकस्माच्छव गन्धं च स्वदेहे वा विवाससीम् ॥  
  
स्वप्ने स्त्रियं वा स्वं वापि दक्षिणेन प्रदक्षिणौ ।  
स्वान्नं परेण भुक्तं वां खेवावृषभवाहनम् ॥  
  
अन्यं वा दण्डिनं पश्येत्त्रिरात्रान्मरणं भवेत् ॥  
  
प्रकीर्णकेशां नग्नां वा स्त्रियं वा पाशधारिणम् ।  
पश्येद् भोजनकाले यः सोऽपि सद्यो मरिष्यति ॥  
  
भुज्यमानं तदात्मानं गृहे(ले)ण भुज्यते ।  
यस्य तस्यापि मृत्युः स्यात् सद्य एव न संशयः ॥  
  
रागाभिभूतमर्त्यानामौषधं यस्य रक्तवत् ।  
दृश्यते मृत्युरेव स्यात् सद्य एव न संशयः ॥  
  
इति काल गतिं ज्ञात्वा बाह्याभ्यन्तर लक्षणैः ।  
कुर्यु निश्रेयसे यत्नं तावदेव परीक्ष्य वै ॥  
  
एवं सु बुद्धिमाञ्ज्ञात्वा वञ्चयेत् कालमागतम् ।  
प्राणायामविधानोऽसौ योगाभ्यासेन साधकः ॥  
  
॥ इति योग शास्त्रसङ्ग्रहे द्वितीयोऽध्यायः ॥  
  
  
  
  
अथ नाड्यः पञ्चदश दश वायुक्रमं ब्रुवे ।   
सुषुम्ना भोगदाहस्ति जिह्वावृषा यशस्विनी ॥  
  
विश्वोदरापिङ्गलैला वारुणीञ्च पयस्विनी ।  
अलम्बुसा कुहुश्चैवश्चाथ गान्धारी च पयस्विनी ।  
शङ्खिनीत्युदिता मुख्या सिराः पञ्चदशप्रिये ॥ इति   
  
योगसारमञ्जर्याम् । भावोपनिषदि ।  
  
अलम्बुसा कुहुर्विश्वोदरी वारुणाहस्तिनी हास्तिजिह्वा   
यशोवती गान्धारी पूषाशङ्खिनी सरस्वती इला पिङ्गला   
सुषुम्ना चेति चतुर्दश नाड्यः इति ।  
तारचिन्तामणौ चैव नाड्यः पञ्चदश स्मृताः ॥  
  
याज्ञवल्क्येन सम्प्रोक्ता नाड्यश्च चतुर्दश ।  
चन्द्रज्ञानेन सम्प्रोक्ता नाड्यः षोडश स्मृताः ॥  
  
राशिमान प्रकारेऽपि याज्ञ वल्क्येन चोदिताः ।  
  
सर्वसारोपनिषदि योगसारमञ्जर्यां च -  
  
प्राणापान समानाश्च व्यानश्चोदान एव च ।  
नाग कूर्मौ च कृकरो देवदत्तो धनञ्जयः ॥  
  
वैरम्भो मुक्तदायश्च प्रभञ्जन समीरणौ ।  
अन्तर्यामी महाप्राणाश्चोक्ता पञ्चदशानिलाः ।  
  
प्। १९)  
  
भावोपनिषदि -   
  
पाणोपान व्यानोदान समान कूर्मनाग कृकलदेवदत्त धनञ्जया इति ॥  
  
प्रणवचिन्तामणौ -   
  
द्विसप्ततिसहस्राख्याः सिरास्सन्ति जगत्प्रिये ।  
शरीरे पवना यामात् सम्यक् शुद्धा भवन्तिताः ॥  
  
दुरिकोपनिषदि च -   
  
द्विसप्तति सहस्राणि नाड्यः स्युर्वायुगोचराः ॥ इति ।  
  
ईश्वरः -   
  
द्विसप्तति सहस्राणि नाडिभिर्देह उच्यते ।  
संवृता रज्जुभिश्शिक्यमिव देहं समाश्रिताः ॥  
  
योगसारमञ्जर्याम् -  
  
शिभाकन्दादधोर्ध्वास्याद्द्व्यष्टान्ताश्चोर्ध्व गामिनः ।  
  
काश्चिद्दीर्घाश्च ह्रस्वाश्च तद्ध्रस्वास्सर्व तस्तताः ।  
स्वाधिष्ठाने सहस्राणि नाड्यःसु समुत्थिताः ॥  
  
मणिपूरे द्विसहस्राणि नाड्यः सन्ति संवृताः ।  
अनाहते द्विसहस्राणि नाड्यः सम्यगुद्भवाः ॥  
  
विशुद्धिदेशे साहस्र नाड्यः संवृताः स्मृताः ।  
दशसाहस्रमाज्ञाब्ज सम्भूता नाडि सन्ततिः ॥  
  
शिरोदेशे समुद्भूता दशसाहस्र नाड्यः ।  
द्व्यष्टान्ताश्चोर्ध्वगामिन्यः सिराः कन्दोद्भवा यथा ॥  
  
अप्रधानाः समावृत्य पश्चाद्भागं समाश्रिताः ।  
द्विसप्तति सहस्राश्च नाडीनां मध्यमे तनोः ॥  
  
द्विचतुष्षष्टि नाड्यस्ताः प्रधानाः सर्वदेहिनाम् ।  
तासां मध्ये मुख्यतराः सिराः पञ्चदश स्मृताः ॥  
  
ईश्वरः -   
  
काश्चिन्नाडी बहिर्व्याप्ता काचिद्धृदय मध्यगा ।  
यया तत्पुष्टिमाप्नोति केदार इव कुल्यगा ।  
मथुरा रसजैर्धातुभिः पुष्ट्यते क्रमात् ॥  
  
गान्धारी नामया जिह्वा पिङ्गला पार्श्ववर्तिनी ।  
उन्मुखी ब्रह्मरन्ध्रान्तं बहुशाखासमुद्गता ॥  
  
छुरिकोपनिषदि -   
  
इडा तिष्ठति वामेन पिङ्गला दक्षिणेन तु ।  
इडायाः पार्श्वगानाडी सम्प्रोक्ता हस्ति जिह्विका ॥  
  
बहुशाखा बहुस्कन्धा मूलाग्रान्तमधोमुखी ॥  
  
सपूषालम्बुसाचोभे पार्श्वयोरूर्ध्वगा स्मृताः ।  
कराग्राङ्गुली पर्यन्तं बहुशाखास्समुद्भवाः ॥  
  
यशस्विनी च दक्षस्य पादाङ्गुष्ठाभमिष्यति ।  
बहुशाखा भवेदेषा मूलाधारादधोमुखी ।  
शङ्खिनी या महानाडी सा वामे चोन्मुखा स्मृता ॥  
  
शाखोपशाखाभेदेन पादङ्गुल्यन्तमिष्यते ।  
कुहूरिति च या नाडी साधश्चोर्ध्वां च सुस्थिता ॥  
  
प्। २०)  
  
बहुशाखा विभेदेन देहं व्याप्य व्यवस्थिता ।  
सरस्वती समूलोत्था जिह्वाग्रान्तं व्यवस्थिता ॥  
  
जया च विजया चोभे नाभिमूल समुद्भवे ।  
भ्रूयुग्मनेत्र कर्णान्तं कपोलौ व्याप्यसंस्थिते ॥  
  
सुषुम्ना पार्श्वयोर्जातात्विडा चैव तु पिङ्गला ।  
वामदक्षिण नासान्तः शरीरेऽस्मिन् व्यवस्थिते ॥  
  
तयोर्मध्ये परं स्थानं यस्तं वेद स वेदवित् ॥  
देहेऽस्मिन् द्व्यङ्गुलाधारे समुद्यन्ति समीरणा ॥  
  
द्विसप्तति सहस्रेषु विचरन्ति हि सर्वदा ॥  
  
याज्ञवल्क्यः -   
  
देहमध्ये शिखिस्थानं तप्त जाम्बूनद प्रभम् ।  
त्रिकोणमनुजानी हि चतुरश्रं चतुष्पदम् ॥  
  
मण्डलान्तपतङ्गानां स्थानं विद्धिसुशोभने ।  
पतङ्गानां प्राणादि वायूनामिति । उत्तर गीतायाम् ।  
द्विसप्तति सहस्राणि नाड्यः स्युर्वायु गोचराः ॥ इति ।  
  
योगसारमञ्जर्याम् । नाडीभ्यामथ सभ्येति प्राणतो द्विषडङ्गुले ।  
अहोरात्रा विनेतृभ्यामूर्ध्वाधोवृत्तिरुच्यते ॥  
  
वामदक्षिणनाडीभ्यां स्यादुग्रहनामकम् ।  
याश्च नाड्यश्शरीरेऽस्मिन् समावृत्यव्यवस्थिताः ॥  
  
तासु सर्वासु देवेशि विचरन्तिस्मवायवः ।  
तेषां मुख्यतरः प्राणः कन्दस्याधः प्रतिष्ठितः ॥  
  
आस्य नासिकायोर्मध्ये हृदये जानुमण्डले ।  
पादाङ्गुष्ठेषु च प्राणः एतेष्वपि च तिष्ठति ॥  
  
जङ्घोदरे कटिर्देशेष्वपानस्थानमीरितम् ।  
घ्रोणाश्रोत्राक्षिमध्यस्या भ्रूकुटयङ्गुलयोर्द्वयोः ॥  
  
उदानः सन्धिदेशस्यः पादयोर्हस्ति योरपि ।  
सर्वदेहं समानेन व्याप्य तिष्ठति सर्वदा ॥  
  
नागादि वायवः पञ्चत्वगस्थ्यादिषु संस्थिताः ।  
इन्द्रनील प्रतीकाशं प्राणरूपं प्रकीर्तितम् ॥  
  
नित्यमापूरयत्येषां प्राणानामुरसिस्थिताः ॥  
  
निश्वासोच्छ्वासपूर्णस्तु प्राणोजीवसमावृतः ।  
प्रयाणे कुरुते यस्मात् तस्मात् प्राणः प्रकीर्तितः ॥  
  
आस्य नासिकयोर्मध्ये भूमध्येनाभिमण्डले ।  
प्राणालयमिति प्राहुः पादाङ्गुष्ठे नखेऽपि च ॥  
  
तुन्दस्थं जलमन्तं च रसं चैव समीकृतम् ।  
तुन्द मध्यगतः प्राणःस्तन्न कुर्यात् पृथक् पृथक् ॥  
  
प्। २१)  
  
आदिनाथः -   
  
पुनरग्नौ जलं स्थाप्य चान्नादी(द्)नि जलोपरि ।  
स्वयं त्वपानं सम्प्राप्य तेनैव सह वेगवान् ॥  
  
प्रयाति ज्वलनं तत्र देहे मध्यगतः पुनः ।  
तत्तेजो ज्वलते तुन्दस्सकले देह मध्यमे ॥  
  
ज्वालाभिर्ज्वलनस्तत्र प्रेरितः प्राणवायुना ।  
जलमत्युष्णमकरोत् कोष्ठमध्यगतं तथा ॥  
  
अन्नं व्यञ्जनसंयुक्तं जलोपरिसमर्पितम् ।  
ततः सपक्वमकरोत् वह्नि सन्तप्तवारिणा ॥  
  
स्वेदमूत्रे जलस्यातां वीर्यंरूपं रसं भवेत् ।  
अन्नम्पुरीषं स्यादेवं प्राणः कुर्यात् पृथक् पृथक् ॥  
  
अपान्नयत्यपानोऽयमाहारञ्चमलायितम् ।  
शुक्लं मूत्रं तथोत्सर्गम् अपानस्तेन मारुतः ॥  
  
इन्द्रकोपप्रतीकाशः सवैजलदसन्निभः ।  
स च मेढ्रौ च पायौचोरुमक्षण जानुषु ॥  
  
जङ्घोदरे च कट्यां च नाभिमूले च तिष्ठति ।  
व्यानोऽपि व्यान इत्यङ्गानुदानोपिप्रकोपनः ॥  
  
महाजाम्बूनदप्रख्यो व्यापारोदानकारणम् ।  
सञ्चापिकण्ठयोर्मध्ये कट्यां गुल्फद्वयोरपि ॥  
  
घ्राणे चापिस्फिचोर्देशे तिष्ठत्यत्र निरङ्कुशः ।  
स्पन्दयत्यधरं वक्त्रं गोत्रनेत्र प्रकोपनम् ॥  
  
उद्वे जयन्ति कर्माणि ह्युदानो नाम मारुतः ।  
विद्युत्पावक वर्णा स्यात् उदानासनकारकः ।  
पादयोर्हस्तयोश्चापि स च सन्धिषु वर्तते ॥  
  
पीतं भक्षितमाघ्रातं रक्तपित्तकफात्मकम् ।  
समानयति गात्राणि समानो नाम मारुतः ॥  
  
गोक्षीरधवलाकारः सर्वदेहे व्यवस्थितः ।  
उद्गारो नाग इत्युक्तो नील जीमूत सन्निभः ।  
कृकरः क्षुधितश्चैव जपाकुसुमसन्निभः ।  
धनञ्जयः स्थितः पोषे महाराजतवर्णकः ॥ इति ।  
  
प्रणवचिन्तामणौ । प्राण नागौ द्वयोर्वर्णो राजावर्तसमप्रभः ।  
अपानकूर्मौ सदृशौ इन्द्रनील समप्रभौ ॥  
  
समानकृकरौ व्योम सदृशौ विश्वमङ्गलौ ।  
शुद्ध स्फटिकसङ्काशौ समौ व्यानदनञ्जयौ ।  
उदान देवदत्तौ तु पद्मकिञ्जल्कसन्निभौ ।  
  
नागान्तर्यामिणौ शुद्ध विद्युद्वर्णौ समीरितौ ।  
एतौ मुख्यौ महाप्राणौ तौ वैरम्भः प्रभञ्जनौ ॥  
  
प्। २२)  
  
श्यामलेन्द्र मणिप्रख्यौ वाय्वाकाराः प्रकीर्तिताः ।  
इत्वा प्राणौ समारुह्य शरीरे व्याप्यसञ्चरेत् ॥  
  
समान वायुमारुह्य वाश्रणी देह दार्ढ्यकृत् ।  
अन्तर्यामिणमारुह्य तनुमाप्नोत्यलम्बुषा ॥  
  
पिङ्गलानाम पवनं पूषाकूर्मसमीरणौ ।  
हस्ति जिह्वा देवदत्तौ कृकरं च समीरणौ ॥  
  
यशस्विनी धनञ्जयौ सुषुम्नाथ प्रभञ्जनौ ।  
वैरम्भ शङ्खिनी चाथ मुक्तिवायुं सरस्वती ॥  
  
विश्वोदरा महाप्राणं समारुह्य प्रवर्तते ।  
प्राणादि वायवः पञ्चपुरुषाः परिकीर्तिताः ।  
नागादि वायवः पञ्चस्त्रीरूपाः परिकीर्तिताः ॥  
  
धनञ्जथादिकाः पञ्चवायवस्तु नपुंसकाः ।  
गुदे त्वपान वायुश्च मलमूत्रविसर्जकः ॥  
  
नाभौ समानवायुश्च क्षुत्पिपासादि कारकः ।  
उदानः कण्ठदेशे तु मनोग्रसनकारकः ॥  
  
व्यानवायुश्च सर्वाङ्गं बलस्वरकरः परम् ।  
हिक्कोद्गारकरोनागः कूर्मो मीलनकारकः ॥  
  
कुत्कारः कृकरो देवदत्तो जृम्भणकारकः ।  
धनञ्जयस्थाल्यकरो वैरम्भः क्रोधकारकः ॥  
  
करोति मुक्तिपवनः पाञ्चभौतिकविग्रहः ।  
अन्तर्यामि शरीरस्य प्रपञ्च ज्ञानकारकः ॥  
  
ज्ञानवैराग्यविज्ञानं महाप्राणः करोत्यलम् ।  
देहत्यागकरश्शीघ्रं प्रभञ्जनसमीरणः ।  
एवं प्राणस्वरूपाणि याज्ञा योगं समभ्यसेत् ॥  
  
इति योगशास्त्रे प्राणनाडी निरूपणं नाम तृतीयोध्यायः ॥  
  
प्राणायामः ॥  
  
अगस्त्यः -   
  
प्राणायामविशुद्धात्मा यद्यत्कर्म करोति हि ।  
तत्तत्फलत्यसन्देहस्स्त्व प्रयत्नेन वा कृतम् ।  
प्राणायामं विनायस्य जपहोमार्चनादिकम् ॥  
  
न फलत्येव तत्सर्वं प्रयत्नेनाप्यनुष्ठितम् ।  
प्राणायामैर्विनायद्यत् कृतं कर्मनिरर्थकम् ॥  
  
अतो यत्नेन कर्तव्यं प्राणायामश्शुभार्थिभिः ॥  
  
अमृतबिन्दूपनिषदि -  
  
यथापर्वतयात्रानां दण्यते यमनीबलान् ।  
तथेन्द्रियकृतान् दोषान् दह्यते प्राणनिग्रहात् ॥  
  
योगसारमञ्जर्याम् नाजीर्णेम्ल रसोद्गारे न च विण्मूत्र धारणे ।  
  
प्। २३)  
  
न छर्द्यां नेतिसारे च नातिभूतसमन्विते ।  
योग्ये गुरु प्रकार्ये वा न चापिक्षुत्पिपासितः ॥  
  
प्राणायामं न कुर्वीत कुर्याच्चेद्व्याधि भाग्भवेत् ॥  
  
गोरक्षः -   
  
यथा तोयार्थिनस्तोयं यन्त्रानान्वादिभिश्शनैः ।  
न पिवेयुस्तदा वायुं क्रमाद्योगीजिजश्रमः ॥  
  
ध्याननादबिन्दूपनिषदि-यथैवोत्पलनान्वेन तोयमाकर्षयेन्नरः ।  
तथैवे षत्कर्षयेद्वायुं योगी योगपदे स्थितः ॥  
  
योगसारमञ्जर्याम् -  
  
मात्रामात्रार्धकञ्चापि वृद्धिं कुर्याद्दिने दिने ।  
यद्यत्सुकरतामेति तत्तथ्यक्त्वोपरि व्रजेत् ॥  
  
वासिष्ठे -   
  
यथारण्ये गजेन्द्रस्तु पुरुषैरप्रयोगतः ।  
नाशयेद्धार्यमाणस्तु तथावायुरबुद्धितः ।  
स चैव तु यथाहस्ती प्रयोगाद्दम्यते शनैः ॥  
  
निर्दोषश्च भवेत्कालाद् नश्यः सौम्यश्च जायते ।  
शनैश्शनैस्तथाप्राणः प्रयोगाद् नश्यतां गतः ॥  
  
स्वेच्छया धार्यते देहे न तु दोषं करोति यः ।  
यथा प्रचोदितो हस्ती परसैन्यं विनाशयेत् ।  
रक्षते च प्रयोक्तारं मारूढस्तु बलेन सः ॥  
  
तथा शरीरे संरूढः प्राणस्सम्यक् प्रचोदितः ।  
नाशयेत् सर्वपापानि तच्छरीरं च रक्षति ॥ इति ।  
  
सूत संहितायाम्- सर्वं सम्यग्विदित्वाथ विषुसङ्क्रान्ति पूर्वकम् ।  
दक्षिणायनमभ्यस्य ग्रहणं चोत्तरायणम् ।  
पुरस्कृत्य तथाच्छर्दि विच?दारणविवर्जितम् ।  
प्रेतकत्वं सूतकत्वं संश्रयन् शुद्धमन्वहम् ॥  
  
ज्ञात्वा समभ्यसेन्नित्यं कुम्भकं पूर्णकुम्भवत् ।  
सन्ध्यायामुच्चरेत् प्राज्ञः सूतकं प्रेतकं विना ।  
नैवोच्चरेदहोरात्रं सन्ध्याकालेषु षट्स्वपि ॥  
  
समुच्चरेत् प्रयत्नेन कुम्भकं पूर्णकं भवेत् ।  
सूतक प्रेतके भूते जप्त्वा निष्फलतां व्रजेत् ॥  
  
तस्मात् सर्व प्रयत्नेन पूतकेषु समभ्यसेत् ॥  
  
इडायां पिङ्गलस्थानं यथा प्राणस्समाङ्गतः ।  
सोमग्रहणमित्युक्तं तदा तत्व विदांवरैः ॥  
  
यदा पिङ्गलया प्राणः कुण्डली स्थानमागतः ।  
सूर्यग्रहणमित्युक्तं तदातत्व विदांवरैः ॥  
  
पिङ्गलायामिडायां तु द्वयोः सङ्क्रमणं तु यत् ।  
तदुत्तरायणं प्रोक्तं पिङ्गलायामिति श्रुतिः ॥  
  
इडायां पिङ्गलायां तु वायोऽसङ्क्रमणं तु यत् ।  
  
प्। २४)  
  
दक्षिणायनमित्युक्तं मुनिभिर्वेदपारगैः ।  
इडा पिङ्गलयोस्सन्धिं यदाप्राणः समागतः ॥  
  
संवत्सरं तदा प्रोक्तं देहे देह विदांवर ॥  
  
मूलाधारं यदा प्राणः प्रविष्टः पण्डितोत्तम ।  
तदाद्यं विषुमं प्रोक्तं तापसैस्तापसोत्तमैः ॥  
  
प्राणसञ्ज्ञं मुनिश्रेष्ठमूर्धानं प्रविशेद्यदा ।  
तदन्यं विषुवं प्रोक्तं धार्मिकैर्वस्तु चिन्तकैः ॥  
  
निश्वासो च्छ्वसनं सर्वं मासानां सङ्क्रमो भवेत् ॥ इति ।  
  
दत्तात्रेयः । किञ्चिद्विरेच्यं सङ्कुञ्च्य पुनस्तद्वत्पुनस्तथा ॥  
  
एतच्छर्दिरिति प्रोक्तं पूर्वमभ्यास सूरिभिः ।  
प्रेतकत्वं सूतकत्वं वामदक्षिणयोर्विदुः ॥  
  
षट्सन्धिः । पृथिव्यप्तेजो वाय्वाकाशादि पञ्चसन्धिः ।  
रेचकान्तं पूरकादौमिलित्वा षट् । तेषां स्वरूपाणिपूर्वमुक्तम् ।  
पराशरः । सङ्कुञ्च्य मध्य तर्जन्यावङ्गुष्ठानामिकादिभिः ।  
सम्यङ्नासाग्रबध्यविपश्चिन्नियमेदसून् ।  
अमृतबिन्दूषनिषदि- नासिकापुटमङ्गुल्या पिधायैकेन मारुतम् ।  
  
पिबेन्मन्दं यथैवोक्तं योगसिद्ध्यर्थमात्मवान् ।  
कनिष्ठानामिकाङ्गुष्ठैर्यन्नासा पुटबन्धनम् ॥  
  
प्राणायामः स विज्ञेयस्तर्जनीभ्यां विना दृढम् ॥  
  
शिवः -   
  
व्यासश्च ।   
  
पञ्चाङ्गुलीभिर्नासाग्रं पीडनं प्रणवैर्युतम् ।  
मुद्रेयं सर्वपापघ्नी वानप्रस्थगृहस्थयोः ।  
नासिकापुटमङ्गुल्या पीड्यैकामपरेण च ॥  
  
औदरं रेचयेद्वायुं रेचकस्समुदाहृतः ।  
वाह्येन वायुना देहं धृतिवत् पूरये च्छुभे ॥  
  
पूरणात् पूरकं प्रोक्तं कुम्भकं च तथा विदुः ॥  
  
मार्कण्डेयः -   
  
प्राणानामुपसंरोद्यः प्राणायाम इति स्मृतः ॥  
  
पतञ्जलिः ।   
  
व्यासप्रश्वासयोर्गतिविच्छेदः प्राणायामः ॥  
  
व्यासः ।   
  
बाह्यस्य वायो राचमनं श्वासः ।  
कोष्ठस्य वायोर्निस्सरणः प्रश्वासः ॥  
  
तयोर्गतिविच्छेदः प्राणायाम इति ।  
संवर्तकः । सधूमं च विधूमं च सगर्भं च विगर्भकम् ॥  
  
स लक्ष्यञ्च विलक्ष्यञ्च प्राणायामस्तु षड्विधः ।  
केवलश्वासेन प्राणायामः सधूमः ।  
हंसवर्णद्वयेन प्रणवेन वा विधूमः ॥  
  
प्। २५)  
  
हंसस्वरूपानुसन्धानेन प्रणवस्वरूपानुसन्धानेन वापि गर्भः ।  
मन्त्रदेवता ध्यानपूर्वकं सगर्भः । केवलकुम्भके सुषुम्नायां   
प्राणसंयमनमेव सलक्ष्यः । सुषुम्नाजिगिमिषामात्रमेव विलक्ष्यः । इति ।   
  
आदित्यपुराणे -   
  
रेचकः शून्यकश्चैव पूरकः कुम्भकस्तथा ।  
एवं चतुर्विधः प्रोक्तः प्राणायामोऽत्रसूरिभिः ॥  
  
अमृतनादबिन्दूपनिषदि -   
  
उत्क्षिप्यवायुमाकाशे शून्यं कृत्वा निरात्मकः ।  
शून्यभावेन युञ्जीयाद् रेचकस्येति लक्षणम् ।  
  
  
श्रीदक्षिणामूर्तिः ।   
  
  
नासिकावामरन्ध्रेण पूर्वमापूरयेद्बुधः ।  
तत्रैकादशकृत्वस्तु मन्त्रं ध्यायेदतः परम् ॥  
  
तेनैव विसृजेत् पश्चाद् दशवारं विभोस्तवम् ॥  
  
नववारं जपेन्मन्त्रं मित्थमेव च साधयेत् ॥ इति ।  
  
औदरं रेचयेद् वायुं चतुर्भिश्च शनैः शनैः ।  
तदर्धमिडया मन्दं मन्दं सम्पूरयेद्बुधः ॥  
  
पुनर्विरेचयेदेवं पुनरापूरयेद्बुधः ॥ इति ।  
  
योगसारमञ्जर्याम् -   
  
आपूर्य वा मया नाड्या मुञ्चेद्दक्षिणया बहिः ।  
पुनर्दक्षिणया पूर्य बहुशो वा मया त्यजेत् ।  
एवं विशुद्धनाडीनां कुम्भकानां शतंशतम् ॥  
  
कुर्याद्बर्हिषु हंसेन सहजेनान्तर स्थितः ॥ इति ।  
  
दत्तात्रेयः ।   
  
पूरकात् द्विगुणं सम्यक् रेचकस्य विधीयते ॥  
  
रेचकाद् द्विगुणं कालं कुम्भकस्य प्रशस्यते ॥ इति ।   
  
पाराशरः-  
  
इडां षोडशभिः पूर्य चतुष्षष्ट्या च पूरयेत् ।  
द्वात्रिंशाद्रेचयेत् सूर्यात् प्रणवेन समभ्यसेत् ॥  
  
योगसारमञ्जर्याम् -   
  
लघुद्वादशमात्रस्तु मध्यमो द्विगुणः स्मृतः ।  
त्रिगुणं चोत्तमं प्रोक्तं षट्त्रिंशत्तालमात्रकम् ॥ इति ।  
  
विश्वामित्रः -   
  
पूरके त्रयमुच्चार्य कुम्भके न चतुष्टयम् ।  
रेचके त्रयमुच्चार्य प्राणायामो विधीयते ॥  
  
प्रणवचिन्तामणौ -   
  
अकारम्पूरके न्यस्य चोकारं कुम्भके न्यसेत् ।  
मकारं रेचके तद्वत् नादो ध्यानेन शस्यते ॥ इति ।  
  
हंसंहंसेति सम्पूर्य सोऽहं बीजेन कुम्भयेत् ।  
रेचयेद्धंसमन्त्रेण प्राणायामस्य लक्षणम् ॥  
  
याज्ञवल्क्यः -   
  
सव्याहृतीं सप्रणवां गायत्रीं शिरसा सह ।  
त्रिः पठेदायतप्राणः प्राणायामस्स उच्यते ॥  
  
भारद्वाजः -   
  
सप्तव्याहृति पूर्वान्तामाद्यन्ते प्रणवां हृदा ।  
जपेद् द्वादश गायत्रीमेकोयं प्राणसंयमः ॥  
  
प्। २६)  
  
अशक्तस्यायमुदितः प्राणायामो द्विजन्मनः ॥  
  
बालस्य चेतरेषां तु प्रशस्तः प्रथमोदितः ॥  
  
विश्वामित्रः ।   
  
आसने सम्यगासीनो वामेनापूर्यचोदरम् ।  
कुम्भकेन त्रिरावृत्य दक्षिणेन तु रेचयेत् ॥  
  
याज्ञवल्क्यः ।   
  
पूरणो द्वादशोङ्कारः कुम्भके षोडशं ध्रुवम् ।  
रेचके दश चोङ्कारः प्राणायामः स उच्यते ॥  
  
उत्तमं नवधा प्रोक्तं मध्यमृतु सङ्ख्यया ॥  
  
अधमं त्रयमित्याहुः प्राणायामेविधीयते ।  
आदौ कुम्भकमाश्रित्य रेचपूरकवर्जितः ।  
व्याहृत्यादि शिरोन्तं च प्राणायामस्तु कुम्भकः ॥  
  
भरद्वाजः-   
  
सव्याहृतिः सप्रणवः प्राणायामस्तु षोडश ।  
अपि भ्रूणहणम्मासात् पुनात्यंहरहः कृतम् ॥  
  
बृहस्पतिः । संवर्तश्च-   
  
मानसं वाचिकं पापं कायकर्मादिभिः कृतम् ।  
तत्सर्वं नश्यते क्षिप्रं प्राणायाम त्रये कृते ।  
पूरके विष्णु सायुज्यं कुम्भके ब्रह्मणोन्तिकम् ॥  
  
रेचकेन तृतीयेन प्राप्नुयादैश्वरं पदम् ॥  
  
योगसारमञ्जर्याम् -   
  
पूरकं च भवेद्ब्रह्मा कुम्भको विष्णुरुच्यते ।  
रेचकस्तु तथा रुद्रो त्राटकञ्च निरञ्जनः ॥  
  
ह्रस्वदीर्घप्लुतैर्युक्तं रेचकपूरक कुम्भकैः ।  
आवर्तयेद् यथैवोक्तं प्राणायामस्स उच्यते ॥  
  
अकारादि त्रिवर्णेन हंसमन्त्रेण वा यतिः ।  
प्राणायामं प्रकुर्वीत प्रणवेन प्रयत्नतः ॥  
  
बृहस्पतिः -   
  
बद्धासनो नियम्यासून स्मृत्वा चर्षादिकं पुनः ।  
न निमीलित दृङ्मौनी प्राणायामं समभ्यसेत् ॥  
  
योगसारमञ्जर्याम् -   
  
बिन्दुजीवजलाक्रान्तं वर्तुलं चन्द्रमण्डलम् ।  
बिन्दुप्राणा निलाक्रान्तं त्रिकोणं वह्निमण्डलम् ।  
  
बिन्दु । प्रणवः । जीवः । सकारः । जलं वकारः । तैः समाक्रान्तं वर्तुलं   
चन्द्रमण्डलमिडानाडीति ज्ञेयम् ।  
बिन्दु प्रणवः प्राणः यकारः अनलः रेफः तैः क्रान्तं त्रिकोणं वह्नि   
मण्डलं पिङ्गला नाडीति ज्ञेयम् ।  
  
बिन्दु चैतन्यसंयुक्तं वर्तुलं सूर्यमण्डलम् ।  
बिन्दुना प्रणवेन चैतन्येन ह्रीङ्कारेण संयुक्तं वतुलं   
सूर्यमण्डलं सुषुम्ना नाडीति ज्ञेया ॥  
  
एवं नाडीनां स्वरूपं ज्ञात्वा पूरकादिकमारभेत् ।  
  
प्। २७)  
  
अयं भावः -   
  
ॐ सं वम् इति पूरयेत् । ॐ सं ह्रीम् इति कुम्भयेत् । ॐ यं रमिति रेचयेदिति ।  
  
आपूर्य वामनाड्यामुञ्चेद्दक्षिण्या बहिः ।  
पुनर्दक्षिणयापूर्य बहुशो वामया त्यजेत् ॥  
  
एवं विशुद्धनाडीनां कुम्भकानां शतम् शतम् ॥  
  
कुर्याद्बर्हिष्ठहंसेन सहजेनान्तर स्थितः ।  
स पश्यति जगत्कीर्णं तेजसां परमाणुभिः ॥  
  
प्रणव चिन्तामणौ -   
  
सव्यापसव्यमार्गाभ्यामभ्यसेत् पवनं क्रमात् ॥  
प्रत्यहं नियमेनैव सम्यक्काल चतुष्टयम् ॥  
  
त्रिचतुर्वत्सरं चाथ त्रिचतुर्मासमेव वा ॥  
  
षड्वर्षं वाथ षण्मासमभ्यसेद्यदि योगिराट् ।  
नाडी शुद्धिमवाप्नोति पृथक् चिह्वोपलक्षितम् ॥ इति ।  
  
योगसारमञ्जर्याम् -   
  
लघुत्वमारोग्यमलोलुपत्वं   
तन्नु प्रसन्नत्वमुदग्रकान्तिम् ।  
हृद्वह्नि वृद्धिञ्च कृशत्यमार्ये   
नादस्फुटत्वं च तनोत्यवश्यम् ॥  
  
हठयोगे -   
  
पूरकान्ते तु कर्तव्यो बन्धो जालन्धराभिधः ।  
कुम्भकान्ते रेचकादौ कर्तव्यस्तूड्डियाणकः ॥  
  
सूर्यभेदी मनुझ्झायी तथा चीत्कार शीतली ।  
भस्त्रिका भ्रमरी मूर्छा कुम्भकं चाष्टभेदतः ॥  
  
कुम्भके न सुषुम्नान्तर्गत सूर्यमण्डल भेदात् सूर्यभेदिनी ।  
कुम्भकेनाधस्तात् प्रणवरूपं मनुं जनयतीति मनुज्जननी ॥  
  
अपाने सन्निरुध्यासून् कण्ठे बन्धं समाचरेत् ।  
येन तारान् प्रसूयन्ते जननी तेन कुम्भकम् ॥  
  
वर्णान् वमति तारोऽयं चीत्कारी तेन कुम्भकः ।  
येन चन्द्रात् सुधावृष्टिः स्राव्यते सर्वनादिषु ॥  
  
शीतली नाम तेनैव दुःखधर्मविनाशिनी ।  
भस्त्रिकापवनो यद्वत् धातूनां मलदाहकः ।  
तद्वत्पापविदाहित्वात् भस्त्रिकेति प्रचक्षते ॥  
  
भस्त्रिकावत् प्राणधारकत्वात् भस्त्रिकेति वा ।  
भ्रमणादि भ्रामरी प्रोक्तं तत्तत्स्थानानुसारतः ॥  
  
कुम्भको नाम मुनिभिः सर्वसिद्धिफलप्रदः ।  
येन मूर्छा भवेद् वायोस्तेन मूर्छेति गीयते ॥  
  
कुम्भकं नाम योगीन्द्रैः पूर्वमभ्यस्तसूरिभिः ।  
रेचकं पूरकं मुक्त्वा यस्मिन्वा वायुधारणम् ॥  
  
प्। २८)  
  
प्राणायामोऽयमित्युक्त्वा स वै केवलकुम्भकः ।  
विरेच्या पूर्ययः कुर्यात् स वै संहित कुम्भकः ॥  
  
केवलं संहितं वाथ कुम्भकं सम्यगभ्यसेत् ।  
कण्ठेन पूरयेद्वायुं रेचयेत् कण्ठनालतः ॥  
  
भुजङ्गी करणं चैतत् कुम्भको नवधा स्मृतः ।  
अन्तःस्थितस्य वायोर्यत् बहिर्निस्सरणं तदा ॥  
  
तत्रैव सन्निरोधस्तु बाह्यकुम्भक ईरितः ।  
बाह्यवायुर्यदाकुक्षौ प्रविष्टः सन्निरुध्यते ॥  
  
तदनन्तरमिति प्रोक्तं कुम्भकं योगवित्तमैः ।  
यदा प्रश्वासमुक्तेन गतिर्नासान्त मण्डले ।  
लयं वायोस्तदा तज्ज्ञैः प्रोक्तस्तद्बाह्य कुम्भकः ॥  
  
पतञ्जलिः -   
  
व्यासभाष्ये च श्वास पूर्वोगत्यभावः स बाह्य प्राणायामः ।  
यत्र प्रश्वासपूर्वको गत्यभावः स आभ्यन्तरः ।  
तृतीयस्स्तम्ब वृत्तिः । नासा पुटयोर्मध्यस्थलस्य नामस्तम्बमिति ।  
स्तन्त्रे स्थितं स्तम्ब वृत्तिः । यत्रो मयां भावः सकृत् प्रयत्नेनोद्भवति ।  
  
प्रश्वासं च विना श्वासं नासाग्रं लीयते निलः ।  
तदाज्ञेय स्तम्ब वृत्तिः कुम्भकस्तु तृतीयकः ॥  
  
तृतीयकुम्भके यथातप्त शिलान्यस्त जलं सर्वतः सङ्कोच मापद्यते । तदा   
द्वयोर्युगपत् गत्यभाव इति ॥  
  
प्राणसंयमनं प्रोक्तं त्रिविधं काल भेदतः ।  
उत्तमं मध्यमं चैव त्वधमं योग वित्तमैः ॥  
  
षट्शतं च त्रिसाहस्रं मात्राणां कुम्भकं गुरुः ।  
तदर्धं मध्यमं प्रोक्तं तदर्ध मधमं स्मृतम् ॥  
  
पक्ष मासाब्द भेदेन तेषां नामानि योगिभिः ।  
दीर्घसूक्ष्माति सूक्ष्मेति प्रोच्यन्ते सिद्धलक्षणे ॥  
  
योगवाचस्पत्ये -   
  
सखल्वयं प्रत्ययाभ्यस्ता वर्षमासपक्षादि क्रमेण   
देशकाल सङ्ख्यादि स्वजानुमण्डलः पाणिनापरिमृश्या स्फुटका   
विच्छिन्नकाल मात्राभिः त्रिसहस्र षट्च्छत   
  
मात्रापरिमितः प्रथम उद्घातो मन्दः ।  
एवं द्विगुणी कृतो द्वितीयो मध्यमः ॥  
  
एवं त्रिगुणी कृतस्तृतीयस्तीव्र इति ॥  
  
कृत्वारेचक पूरकं दृढतरं बध्वा समीरं भृशं ब्रह्मद्वारमुखे   
निरुध्यनियतो बाह्याभ्यन्तरस्मारकः ।  
  
प्। २९)  
  
प्राणायामपरायणः प्रतिदिनं कालत्रयेऽप्यभ्यसेच्छुद्धं कुम्भक   
मार्यसे वितमिदं योगीन्द्रगुप्तं धनम् ॥  
  
समीरमार्गेण निरुध्य नाडिकामूले निरुध्याग्निसुखासुखस्थितिः ।  
ततोत्तमाङ्गे हृदया पितेक्षणः स कुम्भको नाम स नादबोधकः ॥  
  
त्यजेद् यथा पिङ्गलया शनैः शनैः गृहीतवायुर्यतिरप्रमत्तधीः ।  
अत्यन्तसूक्ष्मव्रणमृद्घटाम्बुवत् स रेचको नाम पृथक् समभ्यसेत् ॥  
  
दत्तात्रेयः -   
  
हृदये च शिरः स्थाने भ्रूमध्ये नाभिमण्डले ।  
मृत्युः प्राणगतो यत्र तन्निरोध परोभव ॥  
  
आदिनाथः -   
  
यावन्मरञ्तत्र मनःप्रवृत्तिः यावन्मनश्चापि मरुत्प्रवृत्तिः ।  
तत्रैक नाशादपरस्थनारा एक प्रवृत्तेरपरप्रवृत्तिः ॥  
  
अध्वस्तयोश्चेन्द्रिय वर्गवृत्तिर्विश्वस्तयोर्मार्गपदस्य सिद्धिः ।  
तत्राप्यसाध्यः पवनस्य नाशः षडङ्ग योगादि निषेवणेन ॥  
  
मनोविनाशस्तु गुरोः प्रसादान्निमेषमात्रेण सुसाध्य एव ।  
तस्मान्मनो नाशयताम्मनस्काद्यन्नश्यतो नाश्यति वायुरग्रे ॥  
  
अत्र श्रुतिः -   
  
यथाशकुनिः सूत्रेण प्रबद्धो दिशं दिशं पतित्वान्यत्रायतनमलब्ध्वा   
बन्धनमेवोपाश्रयते । प्राण बन्धनं हि सोम्यमनः इति मन एव जीवः ।  
  
योगवासिष्ठे -   
  
मनो हि जीवनाज्जीव इति ।  
  
ज्ञानसारे -   
  
नासाग्रं जीवनाभिश्च हृदयं च तृतीयकम् ।  
स्थानान्येतानि जीवस्य कल्पितानि शिवेन तु ॥  
  
अत्र श्रुतिः -   
  
तेत्रस्थं जागरं विद्यात् कण्ठे स्वप्नं समादिशेत् ।  
सुषुप्तं हृदयस्थं तु तुर्यं मूर्धनिसंस्थितम् ॥ इति ।  
  
ज्ञात्वैवं वायुजीवौ द्वौ सन्निरुध्य मनो हृदि ।  
प्राणसंयमनं कुर्यात् मृत्युमातङ्गकेसरी ॥  
  
नादस्वरूपं लय योगे लिख्यते ॥  
  
इति योगशास्त्रसङ्ग्रहे प्राणायामस्वरूपं नाम चतुर्थोऽध्यायः ॥  
  
अथ प्रत्याहारः ॥ शिवयोगे-  
  
चित्तस्यान्तर्मुखेनप्रतिहत बहुचैतन्य कल्लोल जलस्योत्पन्नस्यास्य नाना   
विपुलमितिविकारस्य संवृत्तिरेव । तत्तन्नानाविकाराग्रसनमिति । तथा कथ्यते   
योगविद्भिः ॥  
  
प्रत्याहारः स एवा विचलित सुमनाःस्तंसदाहं भजामि ॥   
  
सूतसंहितायाम्- अथातत् प्रवक्ष्यामि प्रत्याहारं महामुने ॥  
  
प्। ३०)  
  
इन्द्रियाणं विचरतां हृदयेषु स्वभावतः ॥  
  
बलादाहरणं तेषां प्रत्याहारः स उच्यते ।   
यद्यत्पश्यति तत्सर्वं ब्रह्म पश्येत् समाहितः ॥  
  
प्रत्याहारो भवेदेष ब्रह्मविद्भिः पुरोदितः ।  
यद्यच्छुद्धमशुद्धं वा करोत्यामरणान्तिकम् ॥  
  
तत्सर्वं ब्रह्मणे कुर्यात् प्रत्याहारोऽयमुच्यते ॥  
  
अथवा नित्यकर्माणि ब्रह्माराधनबुद्धितः ।  
काम्यानि च तथा कुर्यात् प्रत्याहारः स उच्यते ॥  
  
अथवा वायुमाकृष्य स्थाने स्थाने निरोधयेत् ।  
दन्तमूले तथा कर्णे कण्ठादुरसिमारुतः ।  
उरो देशात्समाकृष्य नाभिकन्दे निरोधयेत् ॥  
  
नाभिकन्दात्समाकृष्य कुण्डल्यां तु निरोधयेत् ।  
कुण्डली देशतो विद्वान् मूलाधारे निरोधयेत् ॥  
  
तथापाने कटिद्वन्द्वे तथोरुद्वय मध्यके ।  
तस्माज्जानु द्वये जङ्घे पादाङ्गुष्ठे निरोधयेत् ॥  
  
प्रत्याहारोऽयमुक्तः स्यात् प्रत्याहारपरैः सदा ।  
एवमभ्यास युक्तस्य पुरुषस्य महात्मनः ॥  
  
सर्वपापानि नश्यन्ति भवरोगं च सुव्रत ।  
अथवा तव वक्ष्यामि प्रत्याहारान्तरं मुने ॥  
  
नाडीभ्यां वायुमाकृष्य निश्चल स्वस्तिकासनः ।  
पूरयेदनिलं विद्वानापादतलमस्तकम् ॥  
  
पश्चात् पादद्वये तद्वन्मूलाधारे तथैव च ।  
नाभिकन्दे च हृन्मध्ये कण्ठे मूले च तालुके ॥  
  
भ्रूवोर्मध्ये ललाटे च तथा मूर्धनि धारयेत् ।  
अकारोकारमाश्चैव शैव पञ्चाक्षरं स्मरन् ॥  
  
ऐं प्रजपेत् स्तम्भितः प्राणः प्रत्याहारस्त एव हि ।  
अथवा मुनिशार्दूल प्रत्याहारं वदामिते ।  
देहादात्म मतिं विद्वान् समाकृष्यसमाहितः ॥  
  
आत्मानात्मनिर्द्वन्न्दे निर्विकल्पे निरोधयेत् ।  
प्रत्याहारः समाख्यातः साक्षाद्वेदान्त वेदिभिः ॥  
  
ब्रह्मरन्ध्रादानखाग्रं वायुनिरोधस्य मर्मज्ञानपूर्वकत्वात्   
मत्स्थानान्युच्यत्ने ।  
  
श्रीदत्तः - शारीरे च -  
  
द्विर्द्वादशाङ्गुलं विद्धि मध्यमं जानुपादयोः ।  
  
प्। ३१)  
  
जान्वादि नाभिपर्यन्तं तद्वदेव विनिर्दिशेत् ।  
नाभ्यादि हृदयान्तं तु विद्धिद्विर्द्वादशाङ्गुलम् ।  
हृदयाद्ब्रह्मरन्ध्रान्तं तद्वद्द्विर्द्वादशाङ्गुलम् ॥  
  
ज्ञात्वैवन्धारयेत् प्राणमेकैकाङ्गुलमानतः ।  
नवद्वाराणि कण्ठान्तं हृन्मध्यं नाभिमध्यमम् ॥  
  
करयोर्मूलमध्याग्रं ब्रह्मरन्ध्रबिलं ततः ॥  
  
जानुद्वयं च जान्वग्रमूरुमूलद्वयं क्रमात् ।  
उक्ताश्चैते गिरिसुते पञ्चविंशति सन्धयः ॥  
  
योगसारमञ्जर्याम् -   
  
करद्वन्द्वं भुजद्वन्द्वं पादद्वन्द्वमतः परम् ।  
ऊरुद्वन्द्वं च फालञ्चाथाङ्गुष्ठौ जानुयुग्मकम् ॥  
  
सीविनीकण्ठ कूर्पञ्च कण्ठमूला च व्यञ्जनौ ।  
लम्बिकाग्रं ततोघ्राणं भ्रूमध्यं चूलिमेव च ॥  
  
ललाटाग्रं सुषुम्नाग्रं द्वादशान्तमतः परम् ।  
द्वादशान्तान्तमुक्तेषु चाष्टाविंशति मर्मसु ॥  
  
दिने दिने षण्णवतिस्स्थानेषु विधिवत्पुमान् ।  
प्राणमारोप्य घटिकां प्रापयन् पुनराहरन् ।  
षण्मासमभ्यसेदेवं पञ्चविंशतिसन्धिषु ॥  
  
प्राणं मुहूर्तमेकैकमारोप्य पुनराहरन् ।  
ऋतु त्रयं समभ्यस्य ततोऽष्टाङ्गेषु योगवित् ॥  
  
षण्मासमभ्यसेद्यत्नात् पञ्चभूत स्थलेष्वपि ।  
पृथक् पृथक् पञ्चघटीः प्राणमारोप्य चाहरन् ।  
षण्मासमभ्यसेद् यत्नात् द्वादशान्त स्थलेष्वपि ॥  
  
द्विषट्स्थलेष्वपि तथा ततोऽन्तर्द्व्यष्टनाडिषु   
  
प्राणं मुहूर्तमेकैकं माहरन् पुनराहरन् ।  
तत्रत्य देवताध्यान पुरस्सरमनन्यधीः ॥  
  
एवं षट्धारणाद्योगी प्रत्याहारेति वत्सरम् ।  
समभ्यसेत् प्रयत्नेन कुम्भकेन शनैश्शनैः ॥  
  
योगसिद्धिमवाप्याथ सर्वतत्वात्मको भवेत् ।  
किञ्चाणुत्वं महत्वं च दूरश्रवणमेव च ।  
कामरूपं मनो वेगं परकाय प्रवेशनम् ॥  
  
स्वच्छन्दमरणं देवैः सह क्रीडनदर्शनम् ।  
इष्ट सङ्कल्प सिद्धिं च सदा प्रतिहतागतिः ॥  
  
त्रिकालज्ञत्वमन्द्वन्द्वं परचिन्ताद्यभिज्ञता ।  
अर्कानिला नलाम्बूनां पदस्तम्भनमेव च ॥  
  
प्। ३२)  
  
एतानि लक्षणान्येवं लब्धुं शक्यं वरानने ॥ इति ।  
  
प्रणवचिन्तामणौ -   
  
मर्मस्थानानिसर्वाणि शरीरे योगमोक्षयोः ॥  
  
वच्म्यहं तानि सर्वाणि यथा विज्ञायते तथा ।  
पादाङ्गुष्ठौ च गुल्फौ च मध्ये चोरुद्वयस्य च ॥  
  
पायुश्च गिरिजे पश्चात् मध्ये देहस्य मेढ्रकम् ।  
नाभिश्च हृदयं चैव कण्ठकूपमनुत्तमम् ॥  
  
तालुमूलं च नासायां मूलमक्ष्णोश्च मण्डले ।  
भ्रुवोर्मध्यं ललाटं च मूर्धा सर्वसुरार्चिते ॥  
  
मर्म स्थानानि सर्वाणि मानं तेषां पृथक् शृणु ।  
पादमानञ्च गुल्फं च सार्धाङ्गुल चतुष्टयम् ॥  
  
पादाङ्गुलं च विज्ञेयं मध्यमं गुल्फ जङ्घयोः ।  
जङ्घा मध्यं चितेर्मूलं यत्तदेकादशाङ्गुलम् ॥  
  
चितेर्मूलादध शिवे जानुन्यादङ्गुलद्वयम् ।  
चित्ताग्रादूरुमूलान्तात् सार्धाङ्गुल चतुष्टयम् ।  
जान्वोर्दशाङ्गुलं प्रोक्तमूरुमूलं जगत्प्रिये ॥  
  
ऊरु मध्याद्योगमात्रात् पायुमूलं नवाङ्गुलम् ।  
देहे मध्यं तथा प्रोक्तं पायोर्मूलं स्यादङ्गुल द्वयम् ॥  
  
चतुर्दशाङ्गुलं नाभेर्भ्रूमध्यं पङ्कजानने ।  
षडङ्गुलं तु हृन्मध्यात् कण्ठकूप मतः परम् ॥  
  
कण्ठकूपाच्च जिह्वायां मूलंस्थाच्चतुरङ्गुलम् ।  
नेत्रस्थानान्ततन्मूलात् सार्धाङ्गुल चतुष्टयम् ॥  
  
तस्मादर्धाङ्गुलं विद्धिभ्रुवोरन्तरमात्मनः ।  
ललाटाख्यं भ्रुवोर्मध्यादूर्ध्वं स्यादङ्गुलत्रयम् ॥  
  
ललाटाद्व्योमरन्ध्रं स्यादङ्गुलत्रयमात्मनः ।  
स्थानेष्वेत्रेषुमनसा वायुमारोप्यधारयेत् ॥  
  
एवमग्रेभ्यसेन्नित्यं पञ्चविंशतिसन्धिषु ।  
मर्मस्थानेष्वपि सुधीः प्रत्यहं योगसिद्धये ॥  
  
स्थानात् स्थानं समाकृष्य प्राणायामम्प्रकुर्वतः ।  
सर्वे रागाः प्रणश्यन्ति तस्य योगः प्रसिद्ध्यति ॥  
  
प्रणवचिन्तामणौ -   
  
प्रत्याहारविशेषोऽस्ति स्थानेष्वेतेषु पार्वति ।  
प्रत्याहारं प्रवक्ष्यामि सृष्टिक्रम विधानतः ।  
स्थानात् स्थानं समाकृष्य स्थानवित्पवनं सुधीः ॥  
  
प्रतिलोमानुलोमाभ्यां यस्त्वेवं धारयेद् द्विधा ॥  
  
सर्वव्याधि विनिर्मुक्तो जीवेदा चन्द्र तारकम् ।  
  
योगसारमञ्जर्याम् -   
  
सम्पूर्णकुम्भनित् वायुमङ्गुष्ठामूर्ध्नि मध्यतः ॥  
  
प्। ३३)  
  
धारयेत् पवनं बुद्ध्या प्राणायामं प्रचोदयेत् ॥  
  
व्योमरन्ध्रात्समाकृष्य ललाटे धारयेत् पुनः ।  
ललाटाद्वायुमाकृष्य भ्रुवोर्मध्ये निरोधयेत् ॥  
  
भ्रुवोर्मूलात्समाकृष्य नेत्रमध्ये निरोधयेत् ।  
नेत्रात् प्राणं समाकृष्य नालामूलं निरोधयेत् ॥  
  
नासामूलात्समाकृष्य जिह्वामूले निरोधयेत् ।  
जिह्वामूलात्समाकृष्य कण्ठकूपे निरोधयेत् ॥  
  
कण्ठकूपात्तु हृन्मध्ये हृन्मध्यान्नाभिमध्यमे ।  
नाभिमध्यात् पुनर्मेढ्रे मेढ्रादाधारमण्डले ।  
देहमध्याद् गुदे गौरि गुदाद्वाशेफमूलके ॥  
  
ऊरुमूलात्तयोर्मध्ये तस्माज्जान्वोर्निरोधयेत् ।  
जानुमूलात्तु चित्योस्तु तन्मूले तु निरोधयेत् ॥  
  
चितिमूलात्पुनस्तस्मात् जङ्घायोर्मध्यमे तथा ।  
जङ्घामूलात्समाकृष्यपादगुल्फे निरोधयेत् ॥  
  
गुल्फाभ्यां सम्यगाकृष्य चाङ्गुष्ठाग्रे निरोधयेत् ।  
इति स्थानात् समाकृष्य योगवित्पवनं सुधीः ।  
प्रतिलोमानु लोमेन यस्त्वेवं धारयेद्धिया ॥  
  
सर्वव्याधिविनिर्मुक्तो जीवेदा चन्द्रतारकम् ।  
नाडीभ्यां वायुमाकृष्य कुण्डल्या पाश्वयोः सुधीः ॥  
  
धारयेद्युगपत्सोऽयं गिरिजे योगसिद्धिभाक् ।  
पूर्ववद्वायुमारोप्य हृन्मध्ये व्योम्निधारयेत् ॥  
  
सोऽचिराद्योगमाप्नोति परमात्मा पदं व्रजेत् ।  
नासाभ्यां वायुमाकृष्य पूरयेत् स्वोदरञ्चिरम् ॥  
  
भ्रुवोर्मध्ये दृशोः पश्चात् समारोप्यसमाहितः ।  
धारयेत् क्षण मात्रं वा स याति परमां गतिम् ॥  
  
पृथक् पृथक् पञ्च घटीः पञ्चभूतेषु धारयेत् ।  
तत्तद्भूत जयस्तस्य भविष्यति न संशयः ।  
तत्तन्मात्राणि तद्वच्च धारयेत् सिद्धि कारणम् ॥  
ब्रह्मपञ्चकमेवं हि धारयेद् योग वित्तमः ॥  
  
शरीरं तावदेवं तु पञ्चभूतात्मकं स्वतः ।  
तदेवन्तु सदोक्तं ते वातपित्तकफात्मकम् ॥  
  
वातात्मकानां सर्वेषां योगेष्वासक्त चेतसाम् ।  
प्राणसंयमनेनैव शरीरं शुष्यति ध्रुवम् ॥  
  
पितात्मकत्वे त्वचिरात् न शुष्यति कलेवरम् ।  
कफात्मकानां कायस्तु सम्पूर्णमचिराद्भवेत् ।  
  
प्। ३४)  
  
तत्पृथ्वी मण्डले क्षीणे पलितं याति देहिनाम् ।  
तोये क्षीणे तृणानीव चिकुराः पाण्डराः क्रमात् ॥  
  
तेजः क्षयेक्षुधाकान्तिर्नश्यतो मारुतस्तथा ।  
वायुक्षये भवेन्नित्यम् आकाशेनैव जीवति ॥  
  
इत्थं तत्तत्क्षये मृत्युर्जीवनं भूतधारणम् ।  
पञ्चवर्ष शते लक्षे नान्यथा मरणं भवेत् ॥ इति ।  
  
अमृतनादबिन्दूपनिषदि -  
  
मनः सङ्कल्पकं ध्यात्वा सङ्क्षिप्यात्मनि बुद्धिमान् ।  
धारयित्वा तथात्मानं धारणा परिकीर्तिता ॥  
  
सूतसंहितायाम् -   
  
अथ तत्प्रवक्ष्यामि धारणापञ्चसुव्रत ।  
देहमध्यगते व्योम्नि बाह्याकाशं तु धारयेत् ॥  
  
प्राणे बाह्यानिलं तद्वत् ज्वलने चाग्निमौदरे ।  
तोयं तोयांशके भूमिं भूमि भागे महामुने ॥  
  
हयरावलकाराख्यं मन्त्रमुच्चारयन् मुने ।  
  
अयं भावः -   
  
आत्मन आकाशः सम्भूतः । आकाशाद्वायुः । वायोरग्निः अग्नेरापः ।   
अद्भ्यः पृथिवी । इति । क्रमेण ब्रह्मरन्ध्रादिभ्रूमध्यपर्यन्तं   
भ्रूमध्यादि हृदयपर्यन्तं हृदयादि नाभिपर्यन्तं नाभ्यादि   
जानुपर्यन्तं जान्वादि पादपर्यन्तं तत्तद्वीजानि न्यसेत् ।   
  
धारणैषा मया प्रोक्ता सर्वपाप विशोधिनी ॥  
जान्वन्तः पृथिवी भागात् दपां पाय्वन्तमुच्यते ॥  
  
पायुतो हृदयान्तं च वह्णिमण्डलमुच्यते ।  
हृदयादि भ्रुवोरन्तं वायुमण्डलमुच्यते ॥  
  
आकाशांशस्तथा प्राज्ञमूर्धान्तं परिकीर्तितम् ।  
ब्रह्माणं पृथिवीभागे विष्णुं तोयांशके तथा ॥  
  
अग्न्यंशे तद्वदीशानमीश्वरञ्चानिलांशके ।  
आकाशांशे महाप्राज्ञं धारयेत् तु सदाशिवम् ॥  
  
अथवा तव वक्ष्यामि धारणं मुनिपुङ्गव ॥  
  
मनसीन्दुं दिशि श्रोत्रे बुद्धौ विष्ण्वम्बरे हरम् ।  
अहङ्कारे चतुर्वक्त्रं हस्तयोर्देवनायकम् ।  
वाचाग्नी मृत्युमुत्सर्वे तथोपस्ये प्रजापतिम् ॥  
  
त्वचि वायुं तथानेत्रे सूर्य मूर्तिं तथैव च ।  
जिह्वायां वरुणं घ्राणे भूमि देवीं तथैव च ॥  
  
पुरुषे सर्वशास्त्रान्त बोधानन्दमयं शिवम् ।  
धारयेद्बुद्धिमान्नित्यं सर्वपापविशुद्धये ॥  
  
यथैषा धारणा प्रोक्ता सर्वशास्त्रवेदिभिः ।  
ब्रह्मादिकार्यरूपाणि स्वे स्वे संहृत्यकारणे ॥  
  
प्। ३५)  
  
सर्वकारणमव्यक्तम्मनिरूप्यमचेतनम् ।  
साक्षादात्मनि सम्पूर्णे धारयेत् प्रणवं नरः ॥  
  
धारणैषा परा प्रोक्ता धार्मिकैर्वेदपारगैः ।  
इन्द्रियाणि समाहृत्य मनसात्मनिधारयेत् ॥  
  
किञ्चित्कालं महाप्राज्ञ धारणैषा च पूजिता ।  
वेदादेव धृता देवा वेदादेव सदानराः ।  
वेदादेव सदालोका वेदादेव महेश्वरः ॥  
  
इति चित्तं व्यवस्थाय धारणा सापि कीर्तिता ।  
ब्रह्मैवाहं न गन्धर्वो देवो यक्षो नरोऽथवा ॥  
  
न देहेन्द्रिय बुद्ध्यादि न माया नान्य देवताः ।  
इति बुद्ध्या व्यवस्थाय धारणा चेति कीर्तिता ॥  
  
इति सर्वं समाख्यातं सर्वशास्त्रविशारद ॥  
  
॥ इति योगसङ्ग्रहे प्रत्याहारधारणानिरूपणं नाम पञ्चमोऽध्यायः ॥  
  
ध्यानम् ॥ योगसारमञ्जर्याम्-  
  
अथातः सम्प्रवक्ष्यामि ध्यानयोगमनुत्तमम् ।  
अकृताभ्यासशीलानां योगिनां शीलमिच्छताम् ॥  
  
अकलङ्कोज्ज्वलच्छीत किरणाभोदरस्थितम् ।  
शरीरं चिन्तयेन्मासात् वलीपलितनाशनम् ॥  
  
हृदम्बुजे समासीनं बालसूर्यसमप्रभम् ।  
देव्याश्लिष्टतनुं देवं सुवर्णसमवर्णया ॥  
  
भस्मोद्धूलित सर्वाङ्गं दधानं मृगचर्म च ।  
पद्मासने स्थितं शान्तं त्रिणेत्रं चन्द्रशेखरम् ॥  
  
स्वफालस्थल बालेन्दुस्रुतदिव्यसुधाप्लुतम् ।  
वराभयमहाटङ्क मृगमुद्राधरंशिवम् ॥  
  
अक्षस्रक्पुस्तकधरं प्रसन्नं परमेश्वरम् ।  
जटामण्डलसम्बद्ध महाफणिफणान्वितम् ॥  
  
यवयौवनसम्पन्नं ग्रस्त काल भयादिकम् ।  
सुमुखं चारु सर्वाङ्गं गुप्तविज्ञानगोचरम् ॥  
  
पशुपाशौघदलनं तारकं भव वारिधेः ।  
सर्वज्ञत्वादि सामर्थ्यदायकं सर्वसिद्धिदम् ॥  
  
एवं ध्यायेन्महादेवं सर्वविघ्नोपशान्तये ।  
अथवैवं शिवन्ध्याये द्विशुद्धे हृदयाम्बुजे ॥  
  
शुद्धस्फटिकसङ्काशे शरच्चन्द्रायुतप्रभम् ।  
अक्षमालाधरं शान्तं प्रसन्नं वरदं शुभम् ॥  
  
सर्वमृत्युप्रशमनं वलीपलितनाशनम् ।  
दिव्यामृतमहावर्षैर्वर्षयन्तं समन्ततः ॥  
  
प्। ३६)  
  
तत्सुधा वर्षपातेन सहसा शीतलात्मना ।  
दुःखघर्द गदैर्मुक्तं भावयेदात्मननुम् ॥  
  
अनेनध्यानयोगेनमुच्यते देहबन्धनात् ।  
हृत्पद्मकर्णिकामध्ये सुधा दीपशिखाकृति ॥  
  
समुद्भुतं महज्ज्योतिर्वतिर्यादमृतांशुभिः ।  
त्रिलोकमखिलं योगी व्याप्यमानं विचिन्तयेत् ॥  
  
अनेन ध्यानयोगेन योगी स्यादीश्वरः स्वयम् ।  
स्वदेहं भावयेद् योगी कोटि सूर्यसमप्रभम् ।  
सम्यगात्माविभेदेन सोऽचिराद्योगमाप्नुयात् ॥  
  
आत्मानं चिन्तयेद्योगी सम्यगीश्वरविग्रहम् ।  
तद्भावनावशाच्छुद्धां सिद्धिं श्रीशाम्भवीं लभेत् ॥  
  
शिवोऽहमप्रमेयोऽयमहमचिन्त्योऽहमहं महत् ।  
एवं ध्यानविधौध्यायेदात्मानं सर्वरूपिणम् ॥  
  
प्रणवचिन्तामणौ -   
  
आनन्दशीतकिरणोदयपूर्णिताशश्चित्सारफेन परिरञ्जित दिव्यतोयः ।   
नानाविधप्रमथदैवतमत्स्यजुष्ट श्रीमत्सुधाब्धिरहमस्मि   
विधूतपात्मा ॥  
  
श्रीमद्गुरोः पदसरोरुहरेणुवज्रसम्भिन्नपापभयभूभृतिदेहगेहे ।  
कोटीन्दुभास्करनिभं परमाणुकल्पम् आविस्मरामि परमं   
महदात्मरूपम् ॥  
  
विद्युत्सहस्ररुचिरं त्रसरेणु कल्प-  
मानन्दसान्द्र परिमोदित भावगम्यम् ।  
पीयूषवारिनिधिसाधनमप्रमेय  
माविस्मरामि हृदये सुमत्प्रबोधम् ॥  
  
षट्पद्मकोटीरकवाट विपाटनेन   
या ज्योतिरूर्ध्वमुपयाति तटिल्लतेव ।  
पीयूषरूपघनस्रारसहस्रवृष्टि  
मेघम्भजामि हृदये परमात्मदीपम् ॥  
  
संवित्स्वभाव परिबृंहित वीचिजाल  
स्वानन्द शीकरसमुच्चय सिक्तदेहम् ।  
सद्भावगम्य विमलोत्तमचित्तवृत्ति   
सेवासमुत्सुक कलामृतसिन्धुरस्मि ॥  
  
भूर्व्योमवायुशिखिनी रविभेदभिन्न  
मेकंयतोऽस्य जगतो विभवायतत्वम् ।  
तत्सर्वकारणमनन्तमचिन्त्यमाद्यं   
ज्योतिर्मनोवचनदूरगमस्मिसंवित् ॥  
  
प्। ३७)  
  
यद्ब्रह्मकन्दमखिलागमपत्रनालं-  
मानन्द पिङ्गल सुधाजल दिव्यसारम् ।  
सिध्यष्टक प्रकटपत्र विराजमानं   
तद्योगि भावकमल भ्रमरोऽहमस्मि ॥  
  
अनेनध्यानयोगेन जीवन्मुक्तिमवाप्नुयात् ।  
ध्यानेन लभते योगं ध्यानात् सिद्धिं च दुर्लभाम् ।  
ध्यानेन तु तरेन्मृत्युं ममवाक्यं मृषा न तु ॥ इति   
  
सूतसंहितायाम् -   
  
अथातः सम्प्रवक्ष्यामि ध्यानयोगमनुत्तमम् ।  
आकाशे निर्मलं शुक्लं भासमानं सुशीतलम् ॥  
  
सोममण्डलमापूर्णमचरं दृष्टिगोचरम् ।  
ध्यात्वा मध्ये महादेवं परमानन्दविग्रहम् ॥  
  
उमादेहार्धवरदमुत्पत्ति स्थितिवर्जितम् ।  
शुद्धस्फटिकसङ्काशं चन्द्ररेखावतंसकम् ।  
त्रिलोचनं चतुर्बाहुं नीलग्रीवम्परात् परम् ।  
ध्यायेन्नित्यंसदासोऽहमिति ब्रह्मविदांवर ॥  
  
अथवाकाशमध्यस्थे भ्राजमाने सुशोभने ।  
आदित्यमण्डले पूर्णे लक्षयोजनविस्तृते ॥  
  
सर्वलोक विधातारमीश्वरं हेमरूपिणम् ।  
हिरण्यश्मश्रुकेशं च हिरण्मय नखं तथा ॥  
  
जपाकुसुमवक्त्रं च नीलग्रीवंविलोहितम् ।  
आगोपाल प्रसिद्ध्यन्तमम्बिकार्धशरीरिणम् ॥  
  
सोऽहमित्यनिशन्ध्यायेत् सन्ध्याकालेषु वा नरः ।  
अथवाहं हरिः साक्षात् सर्वज्ञः पुरुषोत्तमः ॥  
  
सहस्र शीर्षा पुरुषः सहस्राक्षः सहस्रपात् ।  
विश्वं नारायणं देवमक्षरं परमम्पदम् ।  
अथवासच्चिदानन्दमनन्तं ब्रह्मसुव्रत ॥  
  
अहमस्मीत्यभिप्रायो भावयेद विमुक्तये ।  
य इदं हृदिदेवेशमपिध्यायेन्मनागपि ॥  
  
ब्रह्मणः साक्षिरूपत्वान्नेदं यदिति हि श्रुतिः ॥ इति ।  
  
सारगीतासु ।   
  
हृदयकमलमध्ये दीपमद्वैतसारं   
प्रणवमयमतर्क्यं योगिभिर्योगमृग्यम् ।  
हरिगुरुशिवयोगं सर्वभूतस्थमेकं   
सकृदपि मन्सा मां ध्यायतेयः स मुक्तः ॥ इति ।  
  
योगसारमञ्जर्याम् -   
  
शुद्धेन्दु बिम्बं हृन्मध्ये स्रवन्तममृतं स्मरेत् ।  
अमृतेन स्वकं देहमापादतलमस्तकम् ॥  
  
प्लाव्यमानं स्मरेदङ्गं तर्पयेत्सुधयातया ॥  
  
ऋतु त्रयेण दार्ढ्यञ्च सौकुमार्यं गदक्षयम् ।  
  
प्। ३८)  
  
वलीपलितनाशं च भविष्यति सुरार्चिते ॥  
  
कञ्जासनादयो(धो)देशे खरन्ध्रादूर्ध्वमेव च ।  
पूर्वोक्तमण्डलेशीत सुधावृष्टिसमन्विते ॥  
  
मूलबीजाद् दलाच्छीतसुधावृष्टिविनिर्गमैः ।  
सुधासागरसल्लीन न बहिरन्तर्विभावयेत् ॥  
  
अन्तरङ्गमशेषं तु ब्रह्मरन्ध्रेन्दु निर्गतैः ।  
परामृतैर्ब्रह्मरन्ध्र नाडीविलनिवेशकैः ॥  
  
तर्पयेदात्मनो जीवं देवताश्च शिवेधिया ।  
अन्तरङ्गमशेषं तु तत्सुधा वृष्टि पूरितम् ।  
  
परिभाष्यस्वरोमाख्य मार्गकोटिविनिर्गतम् ।  
सुधावृष्टिभिरभ्यक्तं बाह्यमाभ्यन्तरं स्मरेत् ॥  
  
तत्र मध्ये समुल्लीनमात्मदेहं तदात्मकम् ।  
तर्पयेदात्मसुधया ब्रह्माण्डमखिलं शिवे ॥  
  
तत्सुधा तृप्ति सन्तृप्तं परमानन्दधीमयम् ।  
ब्रह्माण्डमखिलं चेदमात्मदेहं विचिन्तयेत् ॥  
  
वेष्टयेत् सुधया स्वस्य सिरयास्निग्धशीतया ।  
अनेन देवि योगेन षण्मासादजरामरः ।  
लोहितन्नवमं वर्णं स बिन्दुममृतात्मकम् ॥  
  
नेत्रयोः परिसञ्चिन्त्य तत्सुधावृष्टि रश्मिभिः ।  
ब्रह्माण्डमखिलं ध्यायेदात्मदेहं समर्पितम् ॥  
  
त्रिवर्षध्यानयोगेन निर्विकल्पेन चेतसा ।  
सप्त सप्तान्त लोकश्च सप्तजन्म च दृश्यते ॥  
  
रोहितं रेफः । नवम वर्णः सकारः ह्रीं सूर्यमण्डलाय नमः इति   
दक्षनेत्रो संसोममण्डलय नमः इति वाम नेत्रो इति च ।  
  
पयः पयमयां भोधौ नीलमात्मकलेवरम् ।  
नित्यं चिन्तयतो वर्षात् वलीपालीतनाशनम् ।  
ब्रह्मरन्ध्रामृतधारात् स्रवत्परसुधारसैः ॥  
  
प्लुतदेहस्तु षाण्मासात् वली पलितनाशकृत् ।  
स्वदेहं चन्द्रसङ्काशमकुलङ्कसुधामयम् ॥  
  
ध्यायन् वर्षार्धतो योगी वलीपलिताहा भवेत् ।  
तप्त चन्द्रमसोबिम्बा न कलङ्कामृताप्लुतान् ॥  
  
मूलादिब्रह्मरन्ध्रान्तं सप्तपद्मेषु भावयेत् ।  
वेदषड्दशसूर्येन्दुकलापक्षादि सङ्ख्यया ॥  
  
पत्रैरक्षरसंलीनैरमृतप्लावितं स्मरेत् ।  
ऐक्यं सञ्चिन्तयेदेषां मण्डलानामनुक्रमात् ॥  
  
अविच्छिन्नादाधाराद्ब्रह्माण्डा वधिपार्वति ।  
  
प्। ३९)  
  
प्रज्वलत्कोटि चन्द्राभमात्मदेहं तदात्मकम् ।  
चिन्तयेदमृतासिक्तं योगीयोग प्रसिद्धये ॥  
  
वलीपलितनाशञ्च षण्मासाल्लभते प्रिये ।  
वाञ्छा लाभहताधात्री दुःखान्मुच्येत वैविषात् ।  
अब्दात् सर्वज्ञता प्राप्तिस्त्र्यब्दादीश्वरसन्निभम् ॥  
  
खेचरत्वं भवेद्दिष्य मणिमादिभिरर्चितम् ॥ इति ।  
  
शिवगौरीसंवादे ॥   
  
कमुकद्वयमध्यस्थम्मैहिरं मण्डलं प्रिये ॥  
ध्यायेन्मासावधिनरो रोगराशिक्षयो भवेत् ॥  
  
षण्मासादिन्द्रसायुम्यत्वमब्दाद्विष्णुसमो भवेत् ॥  
  
षडब्दाद्रुत्वसाम्यं स्याद्द्वादशाब्दमतिप्रभः ।  
ध्यायते नियतात्मा चेत् सत्यं कुर्यात् तु भावना ॥  
  
रक्ताण्डमध्यगं देवि रक्तामृतपरिप्लुतम् ।  
ध्यायन्वर्षार्धमात्रेण जायते ह्यजरामरः ॥  
  
मूलाधारं स्मरेद् देविज्वलन्तं रविमण्डलम् ।  
तत्प्रभापटल व्याप्त शरीरं परिचिन्तयेत् ॥  
  
तथैव ब्रह्मरन्ध्रेय हृदब्जे च पृथक् पृथक् ।  
मूलबिम्बं च हृदिबिम्बं च हृदि बिम्बं ब्रह्मरन्ध्रागतं तथा ।  
अन्योन्य प्रभयाश्लिष्टं स्वशरीरं ध्रुवं स्मरेत् ।  
तन्मयं चिन्तयेद् देहं व्योमान्तं तु दिने दिने ॥  
  
षण्मासादणिमादीनामाधिपत्यमवाप्नुयात् ।  
सर्वज्ञत्वं च लभते त्रिवर्षात् सूर्यसन्निभः ॥  
  
तद्बिम्बान्तं स्मरेज्जीवं ज्वलद्दीपशिखाकृतिम् ।  
मासाद्वलीपलिञ्चैव मृत्युं व्याधि भयंहरेत् ॥  
  
वर्षात् सर्वज्ञतां प्राप्य वसेद्व्योमाङ्कणोर्ध्वके ।  
चिन्तयेदात्मनो जीवं ज्योतिर्लिङ्गपदा स्थितम् ॥  
  
तेनाण्डं पूरितं सर्वं ममृतापूरितं स्मरेत् ।  
तत्र मध्यगतो योगी गन्धाख्यगुणपूरितम् ॥  
  
सर्वाधारमशेषं तु धरातत्वं न विस्मरेत् ।  
वाण्यारस गुणाधारं जलातत्वमशेषकम् ॥  
  
तथारूप गुणाधारं तेजस्तत्वमशेषकम् ।  
नेत्रत्रयेषु देवेशि चिन्तयेद् योगवित्तमः ॥  
  
वायुतत्वमशेषं तु श्वासमात्रे स्मरेच्छिवे ।  
शब्दाख्यगुणसञ्जुष्टं व्योमतत्वमशेषकम् ॥  
  
श्रुतिस्थाने स्मरेद् देवि रसैः संहृत्यबाह्यकान् ।  
ज्वालाण्डमध्यसंलीनं देहं विश्वमयं स्मरेत् ॥  
  
स्वदेह मध्यसंलीनं ब्रह्माण्डमिदमव्ययम् ।  
लवादिप्रलयान्तं च ग्रसेत् कालस्य लीलया ॥  
  
प्। ४०)  
  
लवादि पृथिव्यादि । एकीभावेन सुदृढं बध्वापद्मासनं स्मरेत् ।  
चिन्तयेत् काल कलुषैर्मुक्तिं देहं निरामयम् ॥  
  
यदा तदण्डमीशानि स्मरेत् सुषिरवर्जितम् ।  
तदाकालभयं त्यक्त्वा शिववत् स्वेच्छया वसेत् ॥  
  
अनेन देवि योगेन वञ्चयेत् कालमागतम् ।  
पृथिव्यादीनि तत्वानि स्वीकृत्यास्ते निरामयम् ॥  
  
ध्यानस्यास्य समानेन फलं तु शृणु पार्वति ।  
स्फोटये च्छैलवृक्षादीन् शोषयेज्जलाधीश्वरान् ॥  
  
करोति घोरकालाग्नि ज्वालानलनिवारणम् ।  
शब्दतत्वं जयेद्योगी जरामरणवर्जितम् ॥  
  
त्रिकालाज्ञः स्वयं कर्ता सर्वव्यापित्वमाप्नुयात् ॥ इति ।  
  
गोरक्षंः ॥   
  
नेत्रे निमीलीते नित्यं किञ्चिदुन्मीलिते तथा ।  
योमनश्चक्षुषां ब्रह्म पश्यतीति स योगिराट् ॥  
  
शशी भास्करयोर्मध्ये तारयोः स्थित तेजसा ।  
बिन्दुद्वयन्न्तु संयोज्य ब्रह्मतारकमभ्यसेत् ॥  
  
बाह्यान्त मध्यलक्ष्येषु ब्रह्मदर्शनतत्परः ।  
दृष्टादृष्टस्वरूपाणि ननुतानि विलोकया ॥  
  
मूलकन्दाद्दण्डलग्नाद्ब्रह्मनाडी शशिप्रभा ।  
तस्या मध्ये तटित्कोटि निभान्तामूर्ध्व गामिनीम् ॥  
  
मनसालक्षयेन्मूर्तिं सदृशं बिसतन्तुना ।  
आ ब्रह्मरन्ध्रपर्यन्तं गतां सिद्धिप्रदां स्मरेत् ॥  
  
ललाटोर्ध्वे तथा लक्ष्ये योगी कोल्लाटमण्डले ।  
विस्फुरत्तारकाकारं मनसा लक्षयेत् सदा ।  
अथवा कर्णयोर्द्वारे तर्जनीभ्यां निरोधयेत् ।  
श्रीमद्देहान्तरे नादं घूङ्घूङ्कारं शृणोति च ॥  
  
चक्षुर्मध्ये तथा नीलस्याति रूपं विलक्षयेत् ।  
अन्तर्लक्ष्यामितिज्ञेयं बहिर्लक्ष्य मतः शृणु ॥  
  
नासाग्रदेशाच्च चतुष्क षष्ठ तथा दशद्वादशसङ्ख्ययाङ्गुलिः ।  
बहिःस्मरेन्नीलसुधूम्ररक्त तरङ्ग पीताभसुतत्वपञ्चकम् ॥  
  
कथं वा सम्मुखाकाशं स्थिरदृष्ट्या विलक्षयेत् ।  
ज्योतिर्मयूखा दृष्यन्ते योगिभिधीरमानसैः ॥  
  
दृष्ट्यग्रे वाप्यपाङ्गे वा तप्तकाञ्चनसन्निभम् ।  
भूमिं संलक्षयेद् दृष्टिः स्थिराभवति योगिनः ॥  
  
अथवाशरसश्चोर्ध्वद्वादशाङ्गुलसम्मिते ।  
ज्योतिःपुञ्छनिभाकारं लक्षयेन्मुक्तिदं भवेत् ॥  
  
यत्रयत्राथवा योगी तत्र तत्र विलक्षयेत् ।  
आकाशमेवयस्तस्य चित्तं भवति तादृशम् ॥  
  
इत्यनेकविधाकारं बहिर्लभ्यमुदीरितम् ।  
  
प्। ४१)  
  
शृणुष्व मध्य लक्ष्यञ्च कथितं पूर्व सूरिभिः ॥  
  
श्वेतादि वर्णानथ चण्डचन्द्रसौदामिनी वह्निशिखेनबिम्बान् ।  
ज्वलन्नभो वा स्थलहीनमेकं विलक्षयेत् तत् खलु मध्यलक्ष्यम् ॥  
  
निराकारं पश्येत् गुणरहितमाकाशमथवा   
तनोरूपङ्गाडस्फुरदुरुपराकाशमथवा ।  
महाकालं कालानिलनिभमवात्यन्त रुचिमत्   
परं तत्वाकारां रविशशिनिभं मध्यखमिति ॥  
  
व्योमपञ्चकमेतद्धि तद्बाह्याभ्यन्तर स्थितिः ।   
यः पश्यति नरो लक्ष्ये स व्योम सदृशो भवेत् ॥ इति ।  
  
योगसारमञ्जर्याम् -   
  
इत्थं संहृत सर्वचित्तविषयस्या शेषविश्वात्मनः   
संविद्भावसुधैककारण महायोगे चिरं तिष्ठतः ॥  
  
मेरौ स्वर्ण वदर्णवे चुलुकवत् खद्योतवद्भास्करे   
ब्रह्माण्डे च पिपीलिकाण्डवदहो निष्कातुका योगिनः ॥  
  
वासिष्ठे -   
  
सोऽहं चिन्मात्रमेवेहिति चिन्तनं ध्यानमुच्यते ।  
ध्यानस्या विस्मृतिः सम्यक् समाधिरभिधीयते ॥  
  
इति योगसारसङ्ग्रहे ध्यानलक्ष्यस्वरूपं नामषष्ठोध्यायः ॥  
  
  
  
  
उत्तरगीतायाम् ।   
  
प्रमाशून्यं मनःशून्यं बुद्धिशून्यं निरामयम् ।   
सर्वशून्यं निराकारं समाधिस्तस्य लक्षणम् ॥  
  
आकाशे मानसं कृत्वा मनःकृत्वा निरास्पदम् ।  
निष्कलं तं विजानीयात् समाधिस्थस्य लक्षणम् ॥  
  
दृग्दृश्यविवेके -   
  
उपक्ष्य नामरूपे द्वे सच्चिदानन्द लक्षणः ।  
समाधिं सर्वदा कुर्यात् हृदये वाथवा बहिः ॥  
  
सविकल्पो निर्विकल्पः समाधिर्द्विविधो हृदि ।  
दृश्य शब्दानु विद्धेन सविकल्पः पुनद्विधा ॥  
  
कामाद्याश्चित्तजादृश्यास्तत्साक्षित्वेन चेतनम् ।  
ध्यायेद् दृश्यानु विद्धोऽयं समाधिः सविकल्पकः ॥  
  
असङ्गः सच्चिदानन्दः स्वप्रभो द्वैतवर्जितः ।  
अस्तीति शब्दविद्धोऽयं समाधिः सविकल्पकः ॥  
  
स्वानुभूति रसावेशात् दृश्यशब्दा न पेक्षतः ।  
निर्विकल्पस्समाधिः स्यात् निवात स्थित दीपवत् ॥  
  
रात्रिन्दिवा बाह्यदेशे यस्मिन् कस्मिंश्च वस्तुनि ।  
समाधिराद्यस्तन्मात्रान्नामरूपं पृथक् पृथक् ॥  
  
अखण्डैक रसं वस्तु सच्चिदानन्दमव्ययम् ।  
इत्यवच्छिन्न चिन्तेयं समाधिर्मध्यमो भवेत् ॥  
  
स्तम्भीभावरसाश्चोक्तास्तृतीयः पूर्ववन्मतः ।  
एतैः समाधिभिष्षड्भिर्नयेत्काले निरन्तरम् ॥  
  
प्। ४२)  
  
शिवयोगे -   
  
यदासङ्क्षीयते प्राणो मानसं च प्रलीयते ।  
यदा समरसत्वन्तत् समाधिरभिधीयते ॥  
  
पतञ्जलिः -   
  
मनसो वृत्तिशून्यं च ब्रह्माकारतयास्थितिः ।  
असम्प्रज्ञातनामासौ समाधिरभिधीयते ॥  
  
हठयोगे -   
  
यस्समत्वं द्वयोरैक्यं जीवात्मपरमात्मनोः ।  
समस्तनष्टसङ्कल्पः समाधिरगिधीयते ॥  
  
भगवद्गीतायाम् -   
  
यथा दीपोनिवातस्यो नेङ्गते सोपमा स्मृता ।  
योगिनो यत चित्तस्य युञ्जते योगमात्मनः ॥  
  
वासिष्ठे -   
  
तत्वावबोध एवैक सर्वाशा तृणपावकः ।  
प्रोक्तः समाधिशब्देन न तु तूष्णीमवस्थितिः ॥  
  
इमं गुणसमाहारमनात्मत्वेन पश्यति ।  
अन्तश्शीतलता यासौ समाधिरिति कथ्यते ॥  
  
यस्त्वात्मरतिरेकान्तः कुर्वन् सर्वेन्द्रिय क्रिया ।  
न परोहर्षशोकाभ्यां स समाहित उच्यते ।  
समाहिता नित्यतृप्ता यथा भूतार्थदर्शिनी ॥  
  
सा यो समाधि शब्देन पराप्रज्ञोच्यते बुधैः ।  
अक्षुब्धा निरहङ्कारा द्वन्द्वेष्पननु पालनी ।  
सायो समाधिशब्देन परा स्थितरतास्थितिः ॥  
  
निश्चिताभिमताभीष्ट हेयो पादेयवर्जिता ।  
सा यो समाधिशब्देन परिपूर्णस्तदुच्यते ॥  
  
सूतसंहितायाम् -   
  
अथातः सम्प्रवक्ष्यामि समाधिं गणनाशनम् ।  
समाधिः संविदुत्पत्तिः परं जीवैकतां प्रति ।  
नाहं देहो न च प्राणो नेन्द्रियाणि तथैव च ॥  
  
न मनोऽहं न बुद्धिश्च नैवचित्तमहङ्कृतिः ।  
नाहं न पृथ्वी न सलिलं न च वह्निस्तथा निलः ॥  
  
न चाकाशो न शब्दश्च न च स्पर्शस्तया रसः ।  
न च गन्धो न रूपं च न मायाहं न संस्मृतिः ॥  
  
सदा साक्षात् स्वरूपत्वात् शिव एवास्मि केवलः ।  
इति धीर्या मुनिश्रेष्ठ सा समाधिरिहोच्यते ॥  
  
न हं ब्रह्मा न संसारी न मत्तोऽन्यत् कदाचन ।  
इति विद्यात् स्वमात्मानं सा समाधिः प्रकीर्तिता ॥  
  
अथवा योगिनां श्रेष्ठ प्रणवात्मानमीश्वरम् ।  
वर्णत्रयात्मिकं विद्यादकारादि त्रयेण तु ॥  
  
उच्यते प्रणवचिन्तामणौ -  
  
हकारश्शम्भुरित्युक्तस्सकाशश्शक्तिरुच्यते ।  
शक्तिरूपो स्थितश्चन्द्रो वामनाडी प्रवाहकः ॥  
  
प्। ४३)  
  
शम्भुरूपी दिनकरो दक्षनाडीप्रवाहकः ॥  
  
ब्रह्मस्वरूपमुभयोर्मध्यमन्तारकम्बलः ॥  
  
तापनीये -   
  
अकारः पुरुषस्तत्रमकारः प्रकृतिरुच्यते ।  
तथाप्रणव ओङ्कारः बीजात्मापुरुषस्स्मृतः ॥  
  
मकारः शक्तिरूपत्वात् प्रकृतिश्चार्यरूपिणी ।  
पुंस्त्रीप्रकृतिरूपेण तस्माद् रू(द्धु?)मध्यगा सदा ॥ इति ।  
  
द्व्यक्षरेण समुद्भूतं तारमेकाक्षरं स्फुटम् ।  
ततः पञ्चाक्षरं जातं पञ्चाशद्वर्णसंहितम् ॥  
  
कलासंहितायाम् -   
  
आद्यस्वरः पञ्चमश्च पवर्गान्तं ततः परम् ।  
बिन्दुनादौ च पञ्चाणुः प्रोक्तो वै प्रणवसञ्ज्ञकः ॥ इति ।  
  
शारदातिलके -   
  
नादजाष्षोडशकला अवर्णाद्दश च स्मृता ।  
उवर्णाद्दशसम्भूतामवर्णाद्दश चापरे ॥  
  
तयोरपि परेजाताः कलावर्ण क्रमेण तु ।  
आदौ सूक्ष्मसृष्टि स्वरूपेण प्रणवमाविर्भवति तद्रूपेण ब्रंह्यते ॥  
  
प्रणवचिन्तामणौ -   
  
मात्रा षोडशभिः क्लिष्टमवतातैःस्तथैव च ।  
निष्पन्नं ब्रह्मतत्सर्वमभ्यसेद्योगवित्तमः ।  
एकोन द्व्यष्टमात्रात्वं द्व्यष्टमात्रात्वमप्युमे ॥  
  
चन्द्रस्यैवोपपन्नत्वात् द्व्यष्टमात्रात्वमुत्तमम् ।  
अकारश्च तयोकारो मकारस्तदनन्तरम् ॥  
  
अर्धम्मात्रास्ततो नादस्ततो बिन्दुस्ततः कलाः ।  
शक्तिश्शान्तिश्च समता चोन्मना च मनोन्मनी ॥  
  
वैखरी मध्यमा चाथ पश्यन्ती च परा ततः ।  
मात्रास्तु षोडश प्रोक्तास्ताभिर्युक्तस्तु तारकः ॥  
  
द्व्यष्ट मात्रात्मकः शुद्धः प्रणवः परिकीर्तितः ।  
अकारस्तु चतुर्विंशत् तत्वात्मकमुदाहृतम् ॥  
  
उकारञ्चाषि षड्विंशत्तत्वात्मकमितिस्फुटम् ।  
अष्टात्रिंशत्तत्वयुक्तो मकारः परिकीर्तितः ।  
षडशीत्यात्मिकात्वर्धमात्रातत्वागमोदिताः ॥  
  
सप्ततत्वात्मको नादो बिन्दु द्वात्रिंशदात्मकः ।  
कलाष्टादशतत्वोक्ताः शक्तिष्षड्विंशदात्मिका ॥  
  
त्रिंशत्तत्वात्मिकाशान्तिस्सर्वोत्कृष्टाजयावहा ।  
पञ्चविंशति तत्वात्मिकेत्युक्ता समाना ततः ॥  
  
उन्मना च चतुष्षष्टितत्ववक्ता जगत्स्थिता ।  
मनोन्मनी चतुर्विंशत्तत्वविख्यात गोचरा ।  
पञ्चाशत्तत्वविस्तारा वैखरी विश्वमोहिनी ॥  
  
प्। ४४)  
  
अष्टाविंशतितत्वात्मा मध्यमा सर्वधामता ।  
पश्यन्ती चतुरष्टैकं तत्वाकारासमीरिता ॥  
  
परात्वानन्दतत्वस्था सोक्ता चोपनिषत्क्रमात् ।  
विशेषाणापि विदितासाशेषोपनिषत्क्रमात् ॥  
एवं षोडशसङ्ख्याभिस्तस्मात्तत्वादिनिर्णयः ॥  
  
एकोनद्व्यष्टमात्रात्मकोङ्कारस्तारकोर्णवः ।  
द्व्यष्टमात्रात्मकश्शम्भुरोङ्कारस्तारको ध्रवः ॥  
  
वर्णवः प्रणवस्तारस्तारको योगपोध्रुवः ।  
तार्तीयोङ्कार इत्येते प्रणवाः परिकीर्तिताः ॥  
  
द्व्यष्टावरणसङ्क्रान्तं तारकं ध्रुवमव्ययम् ।  
योजानाति स एवाहं वर्णतत्वागमात्मकम् ॥  
  
ओङ्कारः प्रणवस्तारस्तार्तीयस्तारको ध्रुवः ।  
रुद्रेशानोक्षरस्सर्वव्याप्यन्तोऽथवैद्युतः ॥  
  
शुक्लः सूक्ष्मः परम्ब्रह्म भगवानिति शङ्करी ।  
द्व्यष्टावताराः सम्प्रोक्ता प्रणवोपनिषत्क्रमात् ॥  
  
शैवतन्त्रे -   
  
षोडशकलाभेदः -   
  
अकारश्चोकारश्च मकारस्तदनन्तरम् ।  
  
प्रणवस्त्वर्धमात्रा च नादबिन्दुकलास्तथा ।   
शक्तिश्शान्तिश्च समनाचोन्मता वैखरी ततः ।  
मध्यमा चाथ पश्यन्ती परा चेति स्वभावतः ॥  
  
षोडशी द्व्यष्टमात्राभिर्मिलिता योगिनो विदुः ॥ इति ।  
  
प्रणवचिन्तामणौ -   
  
अकारस्त्वं पदं विद्यात् उकारस्तत्पदं विदुः ।  
असीत्येकं मकारस्य इत्येष प्रणवो भवेत् ।  
त्वं पदं तु महावाक्यं प्रणवस्तत्पदं प्रिये ॥  
  
अर्धमात्राद्यसीत्यैक्यात्परं प्रणवमीरितम् ।  
तद्वत्सोऽहं पदे नासीज्जीवात्मपरमात्मनोः ॥  
  
प्रणवेनैक्यमासाद्य स्वरूपं यतिराप्नुयात् ।  
बिन्दुस्त्वं पदं प्रोक्तमर्धमात्रात् तु तत्पदम् ॥  
  
असीत्यैक्य पदो नादस्तस्मान्नादपरो भवेत् ।  
कण्ठादकारः स्फुरति लघुपदान्नाभिरन्ध्रादुकारो   
मध्यस्था नान्मकारो विशति करणतः कण्ठतो भवेत् ।  
नादो मध्याच्च शक्तिश्शिरसि च पदन्तश्शान्तिमाद्वादशान्ता   
मोङ्कारध्यानरूपी रविखतुजगन्नायको विश्वमूर्तिः ॥  
  
नरसिंहतापनीययोः -  
  
वेदादि मूलं सकलं स्वराणां त्रयोदशस्थं शशिबिन्दुरूपम् ।  
  
प्। ४५)  
  
वेदान्वितं सुप्तभुजङ्गरूपं त्रिरत्नमूलं प्रणवं नमामि ॥  
  
योगसारमञ्जर्याम् -   
  
मूलाधारे स्मरेत्तारमचञ्चलतटित्प्रभम् ।  
चित्प्रभां कुरितां देवीं शक्तिमाद्यो मनोन्मनीम् ॥  
  
बालार्ककोटिरुचिरां मन्त्र चैतन्यरूपिणीम् ।  
प्रज्वलद्व्यक्तिचैतन्यादुद्भूतां वर्णपद्धतिम् ॥  
  
स्मरेद्देवीं दीप्यमानां ताराकारां सुवर्चसम् ।  
तज्जीवाङ्कुरितां देवीं हुताशकणिकाकृतिम् ॥  
  
उच्चरेच्च ततो मन्त्रं शब्दरूपं हृदि प्रिये ॥  
  
जीव चैतन्ययुक्तस्य मन्त्रस्य ज्योतिरूपिणः ।  
ब्रह्मशीर्षसमुद्भूतं जीवशक्तिध्रुवादिकम् ॥  
  
पूर्ववत्प्रचयाद्देवि जीवचैतन्यमाहरेत् ।  
आदितत्वात्मकं देवं शक्तिचैतन्यभासकम् ॥  
  
वर्णमालाकृताशेषं मन्त्रराजं महाप्रभम् ॥  
  
अतिलोमार्णमु॥॥॥॥ महोरस्कं महाक्षमम् ।  
ऊर्ध्वतारशिरस्त्राणं तद्बिन्दुकृतशेखरम् ॥  
  
अनन्तशक्तिसम्पन्नं महाज्वालं महाक्षमम् ।  
शिवशक्तिमशेषं तु कबलीकृत्य तत्क्षणात् ॥  
  
सुस्थिरं चात्मनो देहे प्रज्वलन्तं ततोऽधिकम् ।  
स्वदेह मध्यसंलीनं श्वासमोक्षावधि स्मरेत् ॥ इति ।  
  
परमेश्वरस्य प्रभयाकुण्डल्या मुखात् परात् परेण यथा   
जलगतमण्डुकस्य मुखात् बुद्बुदान्युत्पद्यन्ते तथोद्भूत   
पञ्चाशद्वर्णान् । वैखरीरूपेण प्रणवाद्युच्चार्य शिवशक्त्यात्मकतया   
मूलाधारे कुण्डली स्वरूपं यथा आनन्दकारमनलं विदुः ।   
जातप्राणाग्निसंयोगात्तेन नादोऽभिधीयते ॥   
  
प्रणवचिन्तामणौ -   
  
आहतोऽनाहतश्चेति द्विदानादेनभियते ।  
निर्गुणो नाहतो नादस्त्वाहतस्सगुणः स्मृतः ॥  
  
राजतो निर्गुणो नादः सर्वजीवहृदम्बुजे ।  
राजते प्रेरितोत्यर्थं मोक्षमात्रैकसाधनम् ॥  
  
ब्रह्मनादः परोहृद्य परमानन्दसागरः ।  
द्वितीयः सगुणोनादवाचिकोपांशुमानसः ॥  
  
सर्वार्थमुख्यहेतुः सन् सर्वलोकैकरञ्जकः ।  
गानसङ्गीत भरतशास्त्रेषु प्रतिपादितः ॥  
  
बहुरूपेण सर्वत्र प्रेरितः सन् विराजते ।  
नादमात्रस्तु सर्वत्र वाचिकोपांशुमानसः ॥  
  
प्। ४६)  
  
ब्रह्मनादो मानसिको वाचिको गानमुच्यते ।  
वितानातानसंवीत विवृतोदीर्णकुम्भकः ॥  
  
प्लुतानन्दा प्लुतानन्दा नवनादाः प्रकीर्तिताः ।  
नृसिंहस्याभि मुख्यार्थं प्रह्लादेन प्रदर्शिताः ।  
उदात्ते नानुदात्तेन स्वरितप्रचयेन च ।  
गीत्वाथसाधकास्तत्तत्फलमप्याप्नुवन्तिते ॥ इति नारदः ।  
  
पाषाणद्रावणं मेधा कर्षणञ्च प्रवर्षणम् ।  
शिलायां देवता वेशं क्षीरप्रस्रवणं गवाम् ॥  
  
भूरुहाणामकालेऽपि पुष्पोद्वेगकरं परम् ।  
मोहकं सर्वलोकानां पश्वादि मृगपक्षिणाम् ॥  
  
साधकानां क्षणादेव तद्ध्यानात्सम्भन्त्यमी ॥ इति ।  
  
ज्ञात्वैवं साधकश्शान्तो गुरुशिक्षापुरस्सरम् ।  
अभ्यसेन्नादसिद्ध्यर्थं विविक्ते शान्तमानसः ॥  
  
रन्ध्रे सकृन्मारुतपूर्णवेणुर्मनोहरं जन्मजराति नाशनम् ।  
नदत्यजस्रं हृदि सर्वदेहिना तद्ब्रह्मनादं प्रवदन्ति योगिनः ॥  
  
तदुक्तं ध्यान नाद बिन्दूपनिषदि -  
  
अनाहतं तु यच्छब्दं तस्य शब्दस्य यत्परम् ।  
तत्परं विन्दते वस्तु स योगी छिन्नसंशयः ॥ इति ।   
  
असाध्यदुर्जयो पाय षडन्तर्वर्तिनो रिपून् ।  
विजित्य ज्ञनवैराग्य सम्पत्त्याश्रद्धयान्वितः ॥  
  
एकान्त दुर्गमाक्रम्य परमानन्दबन्धुरः ।  
स्वास्तिकासनमारूढो धात्री शुद्धिपुरस्सरम् ॥  
  
गुर्वादि वन्दनं कृत्वा प्राणायाम परायणः ।  
ह्रस्वदीर्घप्लुतैः सम्यग् रेचपूरक कुम्भकैः ॥  
  
त्रिधैकवारमुत्सृज्य तत्त्रिवारं पुनः पुनः ।  
त्रिधैकवारमुच्चार्य षट्प्राणायामपूर्वकम् ॥  
  
चिन्तयेत् प्रणवाकारं स्वशरीरं समाहितः ।  
ज्योतिर्मयं विभाव्याथ तत्त्ववित्तारवित्पुनः ॥  
  
प्राणायामत्रयं कृत्वा पृथगात्मनि चिन्तयेत् ॥  
  
श्रीकृष्णः -   
  
अधोमुखन्तु हृत्पद्ममुद्धृत्य प्रणवेन तु ।  
गत्वा तु पद्मकोशान्तं विकसेद्व्याहृतिः पुनः ॥ इति ।  
  
तस्य मध्य गतोवह्निर्वह्निमध्य गतो रविः ।  
रविमध्यगतश्चन्द्रश्चन्द्रमध्यगता प्रभा ॥  
  
ध्याननादबिन्दूपनिषदि -   
  
तत्राग्निरविचन्द्राणामुपर्युपरि चिन्तयेत् ॥ इति ।  
  
प्। ४७)  
  
प्रभामध्यगतो बिन्दुर्नादस्तन्मध्यगस्वरः ॥  
  
ध्याननादे -   
  
बीजाक्षरपरं बिन्दुर्नादं तस्य परः स्मृतः ॥ इति ।  
  
प्रणवचिन्तामणौ -   
  
प्रणवावृतिकालेषु निरुद्धोद्धूत वायुना ॥  
  
अन्यत्रगमनाभावात् ताडिते चाप्य नाहते ।  
बिन्दुर्भिद्यति नादेन स नादःखेनभिद्यति ॥  
  
उत्तरगीतायाम् -   
  
अनाहतस्य शब्दस्य तस्य शब्दस्य च ध्वनिः ।  
ध्वनिरन्तर्गतं ज्योतिर्ज्योतिरन्तर्गतं मनः ॥  
  
तन्मनो विलयं याति तद्विष्णोः परमं पदम् ।  
ओङ्कारध्वनि नादेन वायुसंहरणान्तिकम् ॥  
  
निरालम्बं समुद्धृत्य तत्र नादोलयं गतः ॥ इति ।  
  
अमनस्कं यथाध्यायेन्नाभि हृन्मूर्ध्नि मध्यमे ।  
तन्मध्ये ब्रह्म इत्यार्यैर्मन्यन्ते योगवित्तमैः ॥  
  
बहुधा बहुरूपेण सर्वान्तर्लीन रूपवत् ।  
न्यूनं नादं परम्ब्रह्म विद्धित्वमसुरार्दिनि ॥  
  
अकारान्तर्गतं विद्धि उकारं तस्य मध्यगम् ।  
मकारं लीनमित्युक्तं मूर्तित्रयसमन्वितम् ।  
तन्मध्ये बिन्दुरित्युक्तं ध्वनिस्तन्मध्यसम्भवः ॥  
  
ध्वनेरन्तर्गतं तेजस्तेजसोन्तर्गतं रविः ।  
रविमध्यगतः स्थाणुः स्थाणोर्मध्य गतम्मनः ॥  
  
तन्मनो विलयं याति तन्नाद ब्रह्म इत्यते ।  
ध्वनिना वेष्टितं सर्वं जगदेतच्चराचरम् ॥  
  
प्रणवचिन्तामणौ -   
  
स्थावरेष्वपि सर्वेषु जङ्गमेष्वप्यहर्निशम् ।  
पिपीलिकादि ब्रह्मान्त जन्तुजालेष्वपि प्रिये ॥  
  
अन्तर्बहिः समावृत्य नादस्तिष्ठति केवलम् ॥ इति ।  
  
असाध्यः साधकानां तु करस्य इवमात्ययम् ।  
निस्सन्देहास्सम्यगानन्द सिद्धैर्द्व्यष्टा वस्थास्सन्ति तत्तद्विशेषैः । एकैकेन   
व्यस्तरूपास्समस्तास्स्वस्थावस्थास्सिद्धिमुत्पादयन्ति ॥  
  
प्लुताप्लुतेन प्रणवं समभ्यसेत् तद्वत्तदग्रेणतदर्धमात्रकम् ।  
रङ्गप्लुतेनेव हि नादमग्रतस्स्तदङ्गमात्रेणससिद्धिमाप्नुयात् ॥  
  
नादाक्रान्तार्धमात्रप्रणववमभीमुखी कृत्य नित्यं निशान्ते   
स्वाधाराद्व्यष्ट पद्मेष्वनुपमपवनाभ्यासयुक्त्यावकॢप्तः ।  
ध्यातव्यस्साधकेन्द्रैः स्वहृदयदहराकाशविद्योतमान स्वान्ताम्भोजात   
मित्रो विनिहत धृतिकृत्सावधानः परित्राट् ॥ इति ।  
  
प्। ४८)  
  
आज्ञादि षोडशान्तेषु स्थलेष्वपि पृथक् पृथक् ।  
अकारादि क्षकारान्तान् व्यक्ताव्यक्तानु कारिणः ॥  
  
स्वारान् ज्ञात्वा नरः सम्यक् निरुध्यानिलमन्वहम् ।  
तदुक्तव्यवधानेन मन्द्रमध्यम तारकैः ।  
उदात्तैरनुदात्तैश्च स्वरित प्रचयैरपि ॥  
  
हृदि दीपप्लुतैर्युक्तैस्तत्तदुक्तक्रमैर्यतिः ।  
स्वरमेकैकमाद्यन्तं द्व्यष्टावस्थावशेषितम् ॥  
  
कृत्वा पञ्चप्लुतोदात्तारं मप्लुतपरिस्फुतम् ।  
नादामृतमनुप्राप्य विस्मृत्यैवाखिलं जगत् ॥  
  
प्राप्नोति मोक्षमव्याजं पुनर्जन्मापहारकम् ।  
एकैकमाद्यन्तमनन्य बुद्ध्या चतुर्गुणी कृत्यदश स्वरेस ॥   
ह्रस्वादिपूर्वोक्तपरान्तमेवमार्वर्तयेन्नादसमाधि योगी ॥  
  
त्यक्त्वा रेचकपूरकं गुरुपदाम्भोजस्थले पूर्णयुक्   
दृष्टिः केवलकुम्भकान्तरनदत् शृ(भृ)ङ्ग प्लुताप्लावितः ।  
विस्मृत्याखिलमात्मविद् गगतवन्निश्चेष्टितो निर्ममः   
स्वान्तानन्दसुधान्तरं गलहरी क्रीडापरो नादवित् ॥ इति ।  
  
नादसङ्ग्रहे -   
  
शुद्धप्लुतं पञ्चविधं विदित्वा रङ्गप्लुतं पञ्चविधं विभज्य ।  
चतुर्गुणी कृत्य दशस्वरेभ्य समभ्यसेदुक्त दशप्लुतानि ॥  
  
विवृतेन प्रणवस्य क्रमाद्रङ्गप्लुते न दीर्घेण ।  
व्यञ्जनेकार्धमात्रादि सञ्ज्ञां ज्ञात्वा समभ्यसेत् ॥ इति ।  
  
वेदलक्षणे च -   
  
एकमात्रो भवेद् ह्रस्वो द्विमात्रो दीर्घ उच्यते ।  
त्रिमात्रस्तु प्लुतो ज्ञेयो व्यञ्जनं त्वर्धमात्रकम् ॥  
  
ह्रस्वार्धं व्यञ्जनं प्रोक्तं तदर्धमनुनासिकः ।  
नादमूलं तदेवस्यादर्धमात्रेति गीयते ॥ इति शिवः ।  
  
चतुर्मात्रात्मकः तारप्लुतः प्लुतसमाहृतः ।  
पञ्चमात्रात्मको रङ्गप्लुत इत्यभिधीयते ॥  
  
व्यञ्जनं चार्धमात्रादि चैवं ज्ञात्वासमभ्यसेत् ।  
  
सानुनासिकया दीर्घ प्लुतरङ्गप्लुतं विदुः ॥   
  
ह्रस्वप्लुतदीर्घप्लुत रङ्गप्लुतश्च विज्ञेयः ।  
व्यञ्जनप्लुत इत्येवं रङ्गप्लुतस्तु पञ्चार्धे ॥  
  
योगसारमञ्जर्याम् -   
  
अकारश्चैक मात्रःस्यादाकारस्तु द्वितीयकः ।  
आदिनाथेन सम्प्रोक्तं तालमात्रस्य लक्षणम् ॥  
  
चाषस्तु शब्दे मात्रं द्विमात्रं वायसोऽब्रवीत् ।  
  
प्। ४९)  
  
शिखीरौतित्रिमात्रं हि चैतन्मात्रस्य लक्षणम् ॥  
  
प्रणवचिन्तामणौ - वेदलक्षणे च -  
  
विलम्बत्वरितं त्यक्त्वा मध्यमस्सतु निश्चलः ।  
वेष्टयित्वा त्रिधाजानु मण्डलं छोटकां स्मृतम् ॥  
  
कुर्यादेषा भवेन्मात्रा कनिष्ठा कालमानतः ।  
मध्यमा द्विगुणासैव त्रिगुणादुत्तमोत्तमा ॥  
  
भवेद्द्वादशमात्राभिः कनिष्ठाभिः कनिष्ठिका ।  
मध्यमा मध्य उद्गीत उत्तमाभिरथोत्तमः ॥  
  
एकमात्रो भवेद् ह्रस्वो द्विमात्रो दीर्घ उच्यते ।  
त्रिमात्रस्तु प्लुतो ज्ञेयः चतुर्मात्रः प्लुतप्लुतः ॥  
  
रङ्गप्लुतः पञ्चमात्र षण्मात्रस्तु शिखिप्लुतः ।  
समाप्लुतस्सप्तमात्रः गान्धर्वोऽष्टप्लुतः स्मृतः ॥  
  
प्लुतः पञ्चविधः प्रोक्तः केचिन्नाद विदोविदुः ॥  
  
अकारश्च उकारश्च मकारश्च प्रणवःस्तथा ।  
उदात्तैरनुदात्तैश्च स्वरितप्रचयेन च ॥  
  
त्रिरावृत्तेन विदितः स्वरभेदानु भेदतः ।  
ह्रस्वदीर्घप्लुतैरेकः प्रणवो नवधाभवेत् ॥  
  
केचिद्वदन्ति चान्येन चतुर्विंशतिधा पुनः ।  
प्लुते नैवत्रिमात्रेण तच्छिकेति प्रकीर्तिता ॥  
  
ह्रस्वदीर्घप्लुतैरेकः प्रणवः पर्युपास्यते ।  
सोदात्तादि त्रिभेदेन प्रणवो नवधा भवेत् ॥  
  
ह्रस्वदीर्घप्लुतैर्व्यक्तः प्रणवप्लुतभेदतः ॥  
  
उदात्ते नानुदात्तेन स्वरितेन तथा पुनः ।  
द्वाभ्यामैक्यं त्रिधोच्चार्य ज्ञातव्यं नवधा पुनः ॥  
  
नवैतद्द्विविधासानु नासिकेन विपश्चितः ।  
ज्ञातव्यमेवनिरनु नासिकेन स्वरः स्फुटः ॥  
  
उक्ताः स्युरन्याद्विनवभेदश्च प्रणवश्च वै ।  
विनाप्लुतेन प्रणवं नोच्चरेत् क्वचिदप्युमे ॥  
  
इति प्रणवचिन्तामणौ ॥  
  
नवप्लुतविभेदेन संशोध्यप्रणवं पुनः ।  
प्लुतनं वा भ्यसेद्यत्नान्मोक्षमार्गप्रवर्तकः ॥  
  
अकारादिपरान्तानामुक्ताः स्युष्षोडश स्वराः ।  
प्लुतष्षोडशिका विद्धिं प्रणवं तत्प्रबोधकम् ॥  
  
प्। ५०)  
  
अर्धमात्राप्लुतशिखानादो रङ्गप्लुतं विदुः ॥  
  
नादङ्कुर प्लुतशिखाजलदान्तरस्थ विद्युल्लतेव हृदयान्तर कर्णिकादौ ।  
आमाति दीपकालिकोपम दीपितार्धमात्रा ध्रुवोपनिषदि प्रतिपादितेयम् ॥  
  
प्लुतःप्लुतानुवर्तिस्यादर्धमात्रा स्वतस्तथा ।  
समभ्यसेदर्धमात्रांश्वरूपामभवो भवेत् ॥  
  
नादोरङ्गप्लुतेनैव लभ्यते नेतरेण तु ।  
ध्रुवप्लुताप्लुतेनैव सिध्यत्येननान्यथा ॥  
  
सम्यक् प्लुतशिखाज्ञेयार्धमात्रेति कीर्तिते ।  
अर्धमात्रस्वरूपं तु ज्ञातुं वक्तुं प्रदर्शितुम् ॥  
  
न शक्ता सर्वदा देवि हरिब्रह्मादि योगिनः ।  
कालस्या गमनिर्गमात् परिमितः कालो भवेदत्र सा   
मात्राश्वासमयी दशाक्षरमितोच्चारेणरङ्गप्लुतः ।   
मात्राद्वादशसम्मितो यदिमरुत् देवं स्थितस्स्यात्तदा   
प्राणायामपदम्पुमान् नधिगतः पद्मासने संस्थितः ॥  
  
मात्रास्वरूपमेवादो ज्ञात्वैवं प्रणवेन च ।  
दशप्लुत क्रमज्ञश्च नादाविर्भावमाप्नुयात् ॥  
  
दशप्लुतानां सर्वेषां नाममेकं विनिर्दिशेत् ।  
तारकान्त्यप्लुतान्त्यस्थं नादं तस्योपरि स्थितम् ॥  
  
नादब्रह्म इति ज्ञेयं गीर्वाणं परमं पदम् ।  
अन्तश्शारदचन्द्रिका विलसितागम्भीरनादाङ्किता   
व्यक्ताव्यक्ततरस्वभावविभवा योगैक रम्या परा ।  
स्वान्तस्वानुभवैक वेद्यमहिमासद्ब्रह्मनादाह्वया   
ब्रह्मानन्दमयी रहस्य जननी सैवार्धमात्रा ह्वया ॥  
  
एवमभ्यास शीलोयः प्राणायाम परो हि सः ।  
नादं सिद्धिमवाप्नोति नोचेद्व्यर्थाब्धि वृष्टिवत् ॥  
  
पूर्वोक्तप्लुतमध्ये तु पञ्चैते सुप्रतिष्ठिताः ।  
पदान्तस्थ प्लुतो वर्णो नासिक्योरङ्गसञ्ज्ञकः ॥  
  
पदान्ते ष्वपि सर्वत्रसरङ्ग प्लुतसञ्ज्ञिकः ।  
सुश्लोकाञ्च सुमङ्गलां च तथा- सूक्तैः स्पष्टतया प्रपञ्चितमिदं   
शुद्धप्लुतं सर्वदा । बिद्वादित्याक्षरदीर्घमात्रमहितो ज्ञेयः प्लुतः   
प्रायशः ॥  
  
प्लुत स्वरूपज्ञानेन नादसिद्धिर्भविष्यति ।  
नादानुभवविद्योगी प्रपञ्च व्यक्तलक्षणः ॥  
  
प्। ५१)  
  
एवमभ्यासशीलस्य सिद्धिलक्षणमुच्यते ।  
  
योगसारमञ्जर्याम् -   
  
पूर्वं पूर्वं प्रकुर्वीत यावदुत्तरसम्भवम् ।  
सम्भवन्त्युत्तरे सिद्धिः प्राणायामेषु सुखी भवेत् ॥  
  
प्रथमश्चिञ्चिणी नादो द्वितीयः किङ्किणी स्वः ।  
तृतीयो वेणुनादाख्यो घण्टानादश्चतुर्थकः ॥  
  
पञ्चमस्तालनादाख्यो भृङ्गनादस्तु षष्ठकः ।  
सप्तमो दुन्दुभेर्नादो भेरी नादोऽप्यथाष्टकः ॥  
  
नवमो मेघनादश्च दशमः सागरस्वनः ॥  
  
छिरिकोपनिषदि -   
  
छिन्निति प्रथमः चिनिचिनीति द्वितीयः ।  
घण्टानादस्तृतीयः । चतुर्थः शङ्खनादः ॥  
पञ्चमस्तन्त्रिनादः । षष्ठस्तालनादः ॥  
सप्तमो वेणुनादः । अष्टमो भेरी नादः ॥  
नवमो मृदङ्गनादः । दशमो मेघनादः ॥  
  
नवमं परित्यज्य दशममेवाभ्यसेत् ॥ इति ।  
स्वेदस्तु प्रथमः प्रोक्तः द्वितीयः कम्प उच्यते ।  
तृतीयोऽद्भुत कम्पश्च चतुर्थः पिङ्गलोपमः ॥  
  
शरीरस्योर्ध्वगामित्वं पञ्चमं परिकीर्तितम् ।  
षष्ठञ्च दूरश्रवणं सप्तमं दूरदर्शनम् ।  
दिव्याहोरोऽष्टमं देवि नवमं खेचरी गतिः ॥  
  
जीवन्मोक्षं च दशमं त्रिकालज्ञानमेव च ।  
चिह्नान्येतानि दृश्यन्ते निर्विघ्नस्सतु योगिनः ॥  
  
आसनं सिद्ध सदृशं न कुम्भः केवलोपमः ।  
न खेचरी समामुद्रा न नाद सदृशो लयः ॥  
  
नादकोशार्ध मात्र स्यात् तत्कोशः प्रणवः स्मृतः ।  
सहस्रवायवस्तस्य कोशभूतस्तपोधने ॥  
  
न वेदैर्नैव वेदान्तैर्नैवोपनिषदादिभिः ।  
अर्धमात्रापरिज्ञानान्मुक्तिरेव न संशयः ॥  
  
कीर्तनैर्वेदपठनैर्मन्त्रैर्यज्ञैर्व्रतैर्जपैः ।  
अर्धमात्रापरिज्ञानं विनामुक्तिं न विन्दति ॥  
  
अर्धमात्रापरिज्ञानाद्यतेरन्यत्र किं फलम् ।  
अर्धमात्रापरिज्ञानाद्नेदान्त श्रवणेन किम् ॥  
  
अर्धमात्रास्वरूपं तु योगमार्गेण योगिनः ।  
जानन्ति नान्ये गिरिजे किं वक्तव्यं पुनः पुनः ॥ इति ।  
लययोगश्चित्तलयः सङ्केतस्तु प्रजापते ।  
आदिनाथेन सङ्केतः साधकाः परिकीर्तिताः ॥   
  
प्। ५२)  
  
प्रज्ञास्यात् हृदये चाथ तृतीया च तथोरसि ।  
कण्ठे मुखे नासिकाग्रे नेत्रे भ्रूमध्यमूर्धनि ॥  
  
श्रीदत्तः ।   
  
लयोलय इति प्राहुरीदृशं लक्षणं स्फुटम् ।  
तत्र सर्वसमाधाने लयो विषय विस्मृतिः ॥  
  
पतञ्जलिः -   
  
नाभिचक्रे हृदये मूर्धनि ज्योतिषि नासिकाग्रे जिह्वाग्रे तालु नीत्येवमादि पदेषु   
। बाह्ये वा विषयेवृत्तिमात्रेण बन्ध इति । पूर्वयोगिभिः मूलाधारादिषु   
प्राणलये चोक्तेऽपि प्राज्ञानाभ्यामिति उक्तवाक्यस्यैवमभिप्रायः ।   
आदिनाथे नादिपरमेश्वरेणा नाभेस्स्वाधिष्ठानत्वेनोक्तत्वात् ।   
प्राज्ञानाभ्यामिति । प्रथमनिर्दिष्टम् । तदुक्तं योगसारमञ्जर्याम्   
नाभिचक्रं महेशानि स्वाधिष्ठानमितीरितम् । इति सौन्दर्यलहर्याम् । तव   
स्वाधिष्ठाने हुतवहमिति । तवश्यामं मेघं कमपि मणिपूरमिति ।   
उत्तरत्र वक्ष्यमाण प्रकारेण नाभिचक्रं विचिन्त्य तन्मध्ये स्थित   
देवस्यपञ्चोपचारपूजानन्तरं तद्देवन्तेजोरूपमिति विचिन्त्य तत्तेजोऽहमिति   
विभाव्य तत्तेजोरूप परिणाम चित्तं यावत् तावत् नित्यमभ्यसेत् । तत्तेजः   
स्वात्मनि अभेदेन यदा स्फुरति तदालययोगमिति सञ्ज्ञा भवति । एवमादि   
नाभ्यादि स्थानेषू हनीयम् । लक्ष्यरूपं स्वयं भूत्वा ह्यनन्यविषयं   
स्मृतिः । लय योगस्स इत्युक्तः पूर्वमभ्यस्य सूरिभिः ॥  
  
वासिष्ठे -   
  
या शक्तिरूदिता शीघ्रं याति तन्मयतामजः ।  
य एवर्तु स्थिति याति तन्मयो भवतिद्रुमः ॥  
  
भाविताशक्तिरात्मानमात्मतां नयति क्षणात् ॥ इति ।  
लययोगस्य विज्ञातुरुच्यते पतञ्जलि भगवद्भिः ।  
नाभिचक्रे संयमं कृत्वा कायव्यूहं जानीयात् ॥  
  
अस्यार्थः -   
  
नाभिचक्रे संयमः चित्तलयं काय व्यूहं जानीयात् ॥   
  
अस्यार्थः -   
  
नाभिचक्रे संयमः चित्तलयं काय व्यूहं जानीयात् ।   
वातपित्तश्लेष्मेषुस्थितसप्तधातूनां व्यूहः । तेषां स्वरूपं जानाति ।   
एवमभ्यासशीलस्य वातादि जन्यदोषाः नश्यन्ति । युगपदनेकशरीरोत्पादक   
सामर्थ्यं काय व्यूहः । समानजयाज्वलनं नाभिचक्रे समाने चित्तलयात्   
अग्निप्रकाशः । हृदये चित्तसंवित् अस्मात् ज्ञानदर्शनं भवति । उरसि   
चित्तलयाद्धैर्यं भवति । कण्ठकूपे चित्तलयात् क्षुत्पिपासा निवृत्तिः ।   
उदानलयाज्जल   
  
प्। ५३)  
  
कण्टकादिष्वननुषङ्गः । उदाने चित्तलयात् जलकण्ठक बाधा निवृत्तिर्भवति ।   
शरीराद्वहिर्गमनागमन प्रवृत्तिश्च भवति । कूर्मनाड्यात् स्थैर्यम्   
कण्ठकूपादयः कूर्माकारनाडीस्तस्याश्चित्तलयात् स्थिरपदं लभते ।   
  
दत्तः- प्राणजयात्सर्वप्राणिनां प्राक्स्वरूपलाभः ।   
मुखे चित्तलयात् वाक्सिद्धिर्भवति ।  
  
श्रीदक्षिणामूर्तिः -   
  
जिह्वाग्रे सरस्वत्याश्चित्तलयात् सर्वविद्याविशारदो भवति । नासाग्रे चित्तलयात्   
हंससिद्धिः ।  
  
दत्तः ।   
  
नेत्रे चित्तलयात् सर्वरूपदर्शनम् ।   
(सूर्ये चन्द्रे आकाशे पवने अग्नौ जले पृथिव्यां   
शब्दस्पर्शरूपरसगन्धादिषु वैनतेयसिंहे चित्तलयात् तत्तद्रूपयोगो   
भवति ।) भ्रूमध्ये चित्तलयात् सायुज्यम् ॥  
  
पतञ्जलिः । मूर्ध्नि ज्योतिषि सिद्धिदर्शनं सूर्ये चन्द्रे आकाशे पवने अग्नौ   
जले पृथिव्यां शब्दस्पर्शरूपरसगन्धादिषु वैनतेये सिंहे चित्तलयात्   
तत्तद्रूपयोगो भवति ॥   
  
दत्तः ।   
  
यस्मिल्लीनं यस्य चित्तं तत्तद्रूपं भवेद् ध्रुवम् ।  
सोऽहं भाव वशान्नूनं यथा भ्रमरकीटवत् ॥  
  
तदुक्तं गीतायाम् -   
  
यं यं वापि स्मरन् भावं त्यजत्यन्ते कलेवरम् ।   
तं तमेवैति कौन्तेय सदा तद्भावभावितः ॥ इति ।  
  
स्वदेहभावं त्यक्त्वा लक्ष्यरूपसिद्धिकालमेव कालः ।   
  
खेचरी मेलनं चैव लययोगश्च योगिनः ।   
हठयोगं विनासिद्धिर्जायते न कदाचन ॥ इति ।   
  
॥ इति योगसारसङ्ग्रहे नादस्वरूपस्य लययोगस्य च निरूपणं नाम   
नवमोऽध्यायः ॥  
  
  
  
  
अध्यायः ॥   
  
नरप्रयत्नेन सरित्प्रवाहः निबन्धने नैव तटाकगोयथा ।   
मरुत्प्रवाहश्च तथैव देहे निरूढमानो हठयोग उच्यते ॥  
  
तदुक्तं शिवयोगे -   
  
भवेदष्टाङ्ग योगेन मुद्राकरण बन्धनैः ।  
तथा केवलकुम्भीव हठयोग वशानिलः ॥ इति ।  
  
मनो वायु भरे देहे स्थिते निश्चलतस्तथा ।  
चन्द्रसूर्यौ समौयातौ हठयोगस्य लक्षणम् ॥  
  
संसारतापतप्तानां समाश्रयहठोहठः ।  
अशेष योगजगतामाधारकमठोहठः ॥  
  
सारविद्यापरं गोप्यं योगिनां सिद्धिमिच्छताम् ।  
  
प्। ५४)  
  
भवेद्वीर्यवती गुप्ता निर्वीर्या तु प्रकाशिता ॥  
  
सुराज्ये धार्मिके देशे सुभिक्षे निरूपद्रवे ।  
एकान्ते मठिकामध्ये स्थातव्यं हठयोगिनः (भिः) ॥   
  
अध्याहार प्रयासश्च प्रजलयो नियमग्रहः ।  
जनसङ्घं च लौल्यञ्च षड्भिर्योगो विनश्यति ॥  
  
उत्साहान्निश्चयाद्धैर्यात्तत्वज्ञानार्थदर्शनात् ।  
जनसङ्घपरित्यागात् षड्भिर्योगः प्रसिध्यति ॥  
  
सदादि नाथाय नमोऽस्तु तुभ्यं येनोपदिष्टा हठयोगविद्या ।  
विराजते प्रोन्नतराजयोगमारोढुमिच्छोरधिरोहिणीव ॥  
  
धौतिर्वस्तिर्नतिश्चैव त्राटकं लौलिकं तथा ।   
कपालधाति चैतानि षट्कर्मादि प्रचक्षते ॥  
  
कर्मषट्कमिदं प्रोक्तं घटशोधनकारणम् ।  
विचित्रगुणसन्धायी पूज्यते योगपुङ्गवैः ॥  
  
चतुरङ्गुलविस्तारं सिक्तं वस्त्रं शनैः शनैः ग्रसेत् ॥  
  
ततः प्रत्याहरेच्चैतदुदितं धौतिकर्म तत् ।  
कासश्वासप्लीह कुष्ठकफरोगाश्च विंशतिः ॥  
  
धौतिकर्मप्रभावेण धावन्त्येव न संशयः ॥  
  
उदर गतपदार्थमुद्वमन्ती पवनमपानमुदीर्य कण्ठनालम् ।  
क्रमपरिचित वायुवेश्यवर्गो गजकरिणीति निगद्यते हठज्ञैः ॥  
  
नाभिदघ्नं जले पायु न्यस्त तालोत्कटासनः ।  
आधाराकुञ्जनं कुर्यात् प्रक्षालं वस्ति कर्मतत् ॥  
  
गुल्मप्लीहोदरे वापि वातपित्तकफोद्भवाः ।  
वस्तिकर्मप्रभावेण वार्यन्ते सकलामयाः ॥  
  
यात्वीन्द्रियान्तः करणप्रसादं दद्याच्चकान्तिं दहनप्रदीप्तिम् ।  
अशेषदोषापचयं निहन्यादभ्यासमानं जलवस्तिकर्म ॥  
  
सूत्रं वितस्तिसुस्निग्धं नासानालैः प्रवेशयेत् ।  
मुखान्निर्गम एतैषां ततिसिद्धिर्निगद्यते ॥  
  
कपालशोधिनी सैव दिव्यसिद्धिप्रसाधिनी ।  
कण्ठोर्ध्वजाठरोगघ्नी जायते सुकरी नतिः ॥  
  
निरीक्ष्य निश्चल दृशा सूक्ष्मलक्ष्यं समाहितः ।  
अश्रुसम्पातपर्यन्तमाचार्यैस्तकस्स्मृतः ॥  
  
घोटकं नेत्ररोगाणामिन्द्रियाणां कवाटकम् ।  
यत्नात्तु घोटकं गोप्य यथा हातकवत्तथा ॥  
  
अमन्दावर्त वेगेन तुन्दं सव्याजसव्यतः ।  
नतांसो भ्रामयेत् तेषां लौलि गौढैः प्रशस्यते ॥  
  
मन्दाग्नि सन्दीपन पाचनादि सन्दायि सानन्दकरी सदैव ।  
  
प्। ५५)  
  
अशेषदोषामय शोषणी च हठक्रियामौलिरियं हिलौलि ॥  
  
भस्त्रीव लोहकारस्य रेचपूरौ च सम्भ्रमौ ।  
कपालभातिर्विख्याता कफदोषविशोषणी ॥  
  
षट्कर्मभिर्गतस्थौलय कफदोषमलादिकः ।  
प्राणायामं ततः कुर्यात् अनायासेन सिध्यति ॥  
  
हठयोगे प्रतिपादित सूर्यभेदिताकुम्भकानां स्वरूपं पूर्वमेव   
प्राणायाम प्रकरणे प्रतिपादितम् । महामुद्रामहाबन्धो महावेगश्च   
खेचरी ।  
  
ओड्याण पीठबन्धश्च ततो जालन्धराभिधा ॥  
  
करणी विपरीतादि वज्रोली शक्ति चापलम् ।  
अन्ते सा खेचरी मुद्रा दशमुद्राः प्रकीर्तिताः ॥  
  
आदि नाथोदितामुद्राः अष्टैश्वर्यप्रदायकाः ।  
दुर्लभा सर्वसिद्धानां दुर्लभा त्रिदशैरपि ॥  
  
एकैका तासु मुख्या स्यात् महासिद्धिप्रदायिनी ।  
महामुद्राम्प्रवच्छ्यामि वसिष्ठेनोक्तमादरात् ॥  
  
पादमूलेन वामेन योनिं सम्पीड्यदक्षिणम् ।  
  
पादं प्रसारितं कृत्वा कराभ्यां धारयेन्मुखे ।  
कण्ठे बन्धं समारोप्यपूरयेद्वायुमूर्ध्वतः ॥  
  
यथादण्डाहतः सर्पो दण्डाकारः प्रजायते ।  
ऋज्वीभूता तदाशक्तिः कुण्डली सहसा भवेत् ।  
तथाष्टौ मणि रणावस्था जायन्ते द्विपुटा स्थिताः ॥  
  
न हि पथ्यमपथ्यं वा रसाः सर्वेऽपि नीरसाः ।  
अपि भुक्तं विषङ्घोरं पीयूषमिवजीर्यते ॥  
  
क्षयकुष्ठगुदावर्त गुल्मप्लीह पुरोगमाः ।  
तस्य दोषां शमं (क्षयं) यान्ति महामुद्रां तु योऽभ्यसेत् ॥  
  
कथितेयं महामुद्रा जरामृत्युविनाशिनी ॥  
गोपनीयं प्रयत्नेन न देयं यस्य कस्यचित् ॥  
  
पार्ष्णी पादस्य वामस्य योनि स्थाने नियोजयेत् ।  
वामोरूपरिसंस्थाप्य दक्षिणं चरणं तथा ॥   
  
पूरयेन्मुखतो वायुं हृदये चिबुकं दृढम् ।  
निभृत्य योनिमाकुञ्च्य मनोमध्ये नियोजयेत् ॥  
  
रेचयेच्च शनैरेवं महाबन्धोऽयमुच्यते ।  
अमुंयोनि महाबन्धं सर्वसिद्धि प्रदायकम् ॥  
  
सव्याङ्गे च समभ्यस्य दक्षिणे च समभ्यसेत् ।  
अयं च सर्वनाडीनामूर्ध्वङ्गति विबोधकः ॥  
  
त्रिवेणी सङ्गमद्वारा केदारं प्रापयेन्मनः ।  
रूपलावण्यसम्पन्ना यथास्त्री पुरुषं विना ॥  
  
प्। ५६)  
  
महामुद्रो महाबन्धो महावेधं विना तथा ।  
महावेधं प्रवक्ष्यामि यथा तौ सिध्यतस्ततः ॥  
  
महाबन्धस्थितो योगी धृत्वापूरकमेवधीः ।  
वायुनागतिमाहृत्य निभृतं कण्ठ मुद्रया ॥  
  
समहस्त युगो भूमौ स्फिजासन्ताऽयेच्छनैः ।  
घटि द्वयं समाक्रम्य वायुः स्फुरति सत्वरः ॥  
  
सोमसूर्याग्नि सम्बन्धो जायते चामृतं च वै ॥  
  
मृतावस्था समुत्पत्तौ ततो वायुं विरेचयेत् ।  
महद्वेधोऽयमभ्यस्तो महासिद्धि प्रदायकः ॥  
  
वलीपलितवेगघ्नः सेव्यते साधकोत्तमैः ।  
महामुद्रा त्रयं गुह्यं जरामृत्यु निवारणम् ॥  
  
वह्नि वृद्धिकरं चैव ह्यणिमादि गुणप्रदम् ।  
अष्टधादीर्यचैतद्यां यामं यामं दिने दिने ॥  
पुण्य चञ्चार सन्दायी पापौघ बिदुरं सदा ॥  
  
साम्यक्छिक्षावतामेव प्रथमं स्वल्पसाधने ।  
वह्निस्त्रीपथसेवानामादौवर्जनमाचरेत् ॥  
  
च्छेदन दोहन चालैः कण्ठकाल क्रमेण वर्धयेत् तावत् ।  
भ्रूमध्यं स्पृशति तदा नित्याभ्यासेन खेचरी सिद्धिः ॥  
  
कपाल कुहरे सिद्धिजिह्वा प्रविष्टा विपरीतगा ।  
भ्रुवोरन्तर्गता दृष्टिर्मुद्रा भवति खेचरी ॥  
  
कलां पराङ्मुखी कृत्वा त्रिपथे परियोजयेत् ।  
सा भवेत्खेचरीमुद्रा व्योमचक्रं तदुच्यते ॥  
  
रसनामूर्ध्वगां कृत्वा क्षणं वा यदि तिष्ठति ।  
क्षणेन मुच्यते योगी व्याधि मृत्यु जरादिभिः ॥  
  
न रोग मरणं तस्य न निद्रा न क्षुधा तृषा ।  
बध्यते न स कालेन लिप्यते न स कर्मणा ॥  
  
बाध्यते न स केनापि यस्य मुद्रास्ति खेचरी ।  
चित्तं चरति वै यस्मात् जिह्वा चरति खे गता ॥  
  
तेनैर्वा खेचरी नाम मुनिसिद्धैर्नमस्कृता ।  
खेचर्या मुद्रितं येन विवरंलम्बकोर्ध्वतः ॥  
  
तस्य नक्षरते बिन्दुः कामिन्या श्लेषितस्य च ।  
चलितोऽपि यथाबिन्दुः सम्प्राप्तो योनिमण्डलम् ॥  
  
वज्रत्यूर्ध्वं यथाशक्ति निबद्धो योनिमुद्रया ॥  
ऊर्ध्वजिह्वा स्थिरो भूत्वा सोमपानं करोति यः ।  
मासार्धेन न सन्देहो मृत्युं जयति योगवित् ॥  
  
प्। ५७)  
  
नित्यं सोमकलापूर्णं देही देहं न मुञ्चति ।  
गोमांसं भक्षयेन्नित्यं पिबेदमरवारुणीम् ॥  
  
कुलीनं तमहं मन्ये इतरे कुलघातकाः ।  
गोशब्देनोदिता जिह्वा तत्प्रवेशो हि तालुके ॥  
गोमांसभक्षणं तत्तु महापातक नाशनम् ।  
जिह्वा प्रवेशसम्भूता वह्निनोत्तापिताखलु ॥  
  
चन्द्राति स्रवति यः सारस्सस्वेदोमरवारुणी ।  
बन्धो येन सुषुम्नायां प्राणस्तुड्ढीयते यतः ॥  
  
तस्या दुड्याणनामायं योगिभिः समुदाहृतः ।  
उड्याणं कुरुते यस्मात् अविश्रान्तो महाखगः ॥  
  
उड्याणं च तदेव स्यात् तत्र बन्धो निगद्यते ।  
उदरे पश्चिमं ताणं नाभेरूर्ध्वं च कारयेत् ॥  
  
उड्डियाणमिदं बन्धो मृत्युमातङ्ग केसरी ।  
उड्डियान्तु सहजा गुरुणा कथितं सदा ॥  
  
अभ्यसेदुड्डियाणं तु वृद्धोऽपि तरुणो भवेत् ।  
नाभेरूर्ध्वमधश्चापि ताणं कुर्यात् प्रयत्नतः ।  
षण्मासमभ्यसेन्नित्यं जयत्येव न संशयः ॥  
  
सति पद्मासने पद्मौ कराभ्यां धारयेद् दृढम् ।  
गुल्फ देशे समीपेऽथ गुदं तत्र प्रपीडयेत् ॥  
  
पश्चिमे ताणमुदरे काययेद् हृदये गले ।  
शनैश्शनैस्तदा प्राणस्तुन्दस्सन्धिन्न गच्छति ॥  
  
सर्वेषामेव बन्धानाम् उमेसा उड्डियाण नामकः ।  
उड्डीयाणकृते बन्धे मुक्तिः स्वाभाविकी भवेत् ॥  
  
पार्ष्णिभागेन सम्पीड्य योनिमाकुञ्चयेद् गुदम् ।  
  
अपानमूर्ध्वमाकृष्यमूलबन्धोऽयमुच्यते ।  
अधो गतिरपानं वैह्यूर्ध्वगं कुरुते बलात् ॥  
  
आकुञ्चनेन तं प्राहुर्मूलबन्धं च योगिनः ।  
गुदं पार्ष्ण्या तु सम्पीड्य वायुमाकुञ्चयेद् बलात् ॥  
  
वारं वारं यथा चोर्ध्वं समायाति समीरणः ।  
प्राणापानौ नादबिन्दूमूलबन्धो न चैकतः ॥  
  
गत्वा योगस्य संसिद्धिं गच्छतो नात्रसंशयः ।  
आपन प्राणयोरैक्यात् क्षयान्मूत्र पुरीषयोः ॥  
  
युवा भवति वृद्धोऽपि सततं मूलबन्धनात् ।  
अपाने चोर्ध्वगे जाते प्रयाते वह्निमण्डले ॥  
  
प्। ५८)  
  
तदानल शिखाशीघ्रं वर्धते वायुना सह ॥  
  
ततो यावद्वह्नपानौ प्राणमूर्ध्वस्वरूपकम् ॥  
  
तेनात्यन्तं प्रदीप्तस्य ज्वलनो देहिनस्तथा ।  
तेन कुण्डलिनीसुप्ता सन्तप्ता सम्प्रबुध्यते ।  
दण्डाहत भुजङ्गीष निश्वस्य ऋजुतां व्रजेत् ॥  
  
बिलप्रविष्टेव ततो ब्रह्म नाड्यन्तरं व्रजेत् ॥  
तस्मान्नित्यं मूलबन्धः कर्तव्यो योगिभिः सदा ॥  
  
पाताले यद्वियति सुषिरं मेरुमूले तदस्मिन्   
तत्तच्चैतत् प्रवदति सुधीः सम्मुखं निम्नगानाम् ।  
चन्द्राधारा स्रवति वपुषस्तेन मृत्युर्नराणां   
सम्बध्नीयात् सुकरणमृदा नान्यथा काय सिद्धिः ॥  
  
कण्ठमाकुञ्च्य हृदये स्थापयेद् दृढमिच्छया ।  
बन्धो जालन्धराख्योऽयममृताप्याय कारकः ॥  
  
बध्नाति हि सिरो जालमधोगामी नभोजलम् ।  
ततो जालन्धरो बन्धः कण्ठदुःखौघनाशनः ॥  
  
जालन्धरे कृते बन्धे कण्ठसङ्कोचलक्षणे ।  
न पीयूषः पतत्यग्नौ न च वायुः प्रवाति हि ॥  
  
कण्ठसङ्कोचने नैव द्विनाड्यो स्तम्भयेद् दृढम् ।  
अयं बन्धो मया प्रोक्तः षोडशाधार बन्धनम् ॥  
  
बन्धत्रयमिदं श्रेष्ठं महासिद्ध निषेवितम् ।  
सर्वेषां हठ तन्त्राणां साधनं योगिनो विदुः ॥  
  
अधस्यात् कुञ्चने नाशुकण्ठसङ्कोचने कृते ।  
मध्ये पश्चिमताणेन स्यात्प्राणो ब्रह्मनाडिगः ॥  
  
मूल स्थानं समाकुञ्च्य चोड्डियाणं तु कारयेत् ।  
इडां च पिङ्गलां बध्वा वाहयेत् पश्चिमं पदम् ॥  
  
अनेनैव विधानेन प्रयाति पवनो लयम् ।   
ततो न जायते मृत्युर्जरा रोगादिकं तथा ॥  
  
ऊर्ध्वनाभेरधस्तालुरूर्ध्वं भानुरधश्शशी ।  
करिणी विपरीताख्या गुरुवाक्येन लभ्यते ॥  
  
करिणी विपरीताख्या सर्वव्याधिविनाशिनी ।  
नित्यमभ्यासयुक्तस्य जठराग्नि विवर्धिनी ।  
आहारो बहुलस्तस्य सम्पाद्यः साधकस्य तु ॥  
  
अल्पाहारो यदि भवेदग्निर्देहं दहेत् क्रमात् ।  
अधः शिराश्चोर्ध्वपादः क्षणं स्यात् प्रथमे दिने ॥  
  
प्। ५९)  
  
वलिश्चपलितश्चैव षण्मासार्ध्वेन दृश्यते ॥  
  
याममात्रं तु यो नित्यमभ्यसेत् स तु कालजित् ।  
स्वेच्छया वर्तमानोऽपि योगोक्तैर्नियमैर्विना ॥  
  
वज्रोलिं यो विजानाति स योगी सिद्धि भाजनम् ।  
पुच्छं प्रगृह्य भुजगीं सुप्तामुद्बोधयेत् सुधीः ॥  
  
निद्रां विहाय सा ऋज्वी ऊर्ध्वमुत्तिष्ठते हठात् ।  
वितस्ति प्रमितं दीर्घं विस्तारं चतुरङ्गुलम् ॥  
  
मृदुलं धवलं दिव्यं प्रोक्तं वेष्टनाम्बरलक्षणम् ।  
भानोराकुञ्चनं कुर्यात् कुण्डलीं चालयेत् ततः ॥  
  
मृत्यु वक्त्रगतस्यापि तस्य मृत्युभयं कुतः ।  
  
नासादक्षिणमार्गवाहि पवनात् प्राणोऽतिदीर्घाकृतिः   
चन्द्राम्भः परिपूरिता मृत तनुः प्राद्घण्टिकायां सदा ।  
विद्यात्कान्ति विशालवह्नि वशगान् भ्रूरन्ध्रनाडीगणान्   
तङ्कायं कुरुते सुवर्णरुचिरं पूर्णद्रुमस्कन्धवत् ॥  
  
कुण्डलीं चालयित्वाथ कुर्याद् भस्रां विशेषतः ।  
एवमभ्यासतो नित्यं यमिनः शक्यते यमः ॥  
  
तदाभ्यसेत् सूर्यभेदमुज्जीयां शीतलीं तथा ।  
एवमभ्यास युक्तस्य दिव्यकायं भवेद्ध्रुवम् ॥  
  
मुहूर्तद्वयपर्यन्तं निर्भयाच्चालनादसौ ।  
ऊर्ध्वमाकुञ्चते किञ्चित् सुषुम्नां कुण्डलीं गताम् ॥  
  
तेन कुण्डलिनी शक्तिः सुषुम्नायाः समुद्धृताः ।  
जठाति तस्मात् प्राणोऽयं सुषुम्ना व्रजति स्वतः ॥  
  
तस्मात् सञ्चालयेन्नित्यं शम्भुगर्भामरुन्धतीम् ।  
यस्याः सञ्चालनेनाशु योगीरोगैः प्रमुच्यते ॥  
  
येन सञ्चालिताशक्तिः स योगी सिद्धचालनम् ।  
किमत्र बहुनोक्तेन कालं जयति लीलया ।  
वज्रोल्यादि त्रयं पूर्वं निन्दन्तं तत्ववादिभिः ॥  
  
कापालिकमतत्वेन योगसारेण लेखितम् ।  
इति मुद्रा दशप्रोक्ता चादिनाथेन शम्भुना ।  
करणे सर्वसिद्धिः स्यान्नच्चैकापि क्षयो भवेत् ॥ इति ।  
  
॥ इति योगसारसङ्ग्रहे हठयोग स्वरूपनिरूपणं नाम दशमोध्यायः ॥  
  
  
  
राजयोगं विना पृथ्वी राजयोगं विनानिशि ।  
राजयोगं विना मुद्रा विचित्रापि न राजते ॥  
  
प्। ६०)  
  
न भेदः शिवयोगस्य राजयोगस्य तत्वतः ।  
बहिर्मुद्राङ्कितं पूर्वं बहिर्योगं च तन्मतम् ॥  
  
अन्तर्मुखाख्यमपरमन्तर्योगः स एव हि ।  
राजयोगः स कथितस्स एव मुनिपुङ्गव ॥ इति ॥  
  
नन्दिकेश्वरतारावलयाम्- बहिर्मुद्रापरिज्ञानाद्योगस्तारक उच्यते ॥  
  
अन्तर्मुद्रापरिज्ञानादमनस्क इतीरितः ॥  
  
बहिर्मुद्रापुरा प्रोक्ता चादिनाथेन शम्भुना ।  
अन्तर्मुद्रां प्रवक्ष्यामि योगशाङ्करवर्तिनीम् ॥  
  
राजयोगः समाधिश्चोन्मनी च मनोन्मनी ।  
शिवयोगो लयस्तत्वं शून्याशून्यं निरञ्जनम् ।  
अमनस्कं यथा चैतन्निरालम्बं निरञ्जनम् ।  
जीवन्मुक्तिश्च सहजमित्यदिर्ह्येक वाचकम् ॥  
  
राजानन्दीप्यमानन्तं परब्रह्माणमव्ययम् ।  
देहिनं प्रापयेद्यस्तु राजयोगस्स उच्यते ॥  
  
यदा सङ्क्षीयते प्राणः मानसञ्च प्रलीयते ।  
यदा समरसत्वं तत् समाधिरभिधीयते ॥  
  
दृग् दृश्य विवेके -   
  
मनसो वृत्ति शून्यस्य ब्रह्माकारतयास्थितिः ।  
असम्प्रज्ञातनामासौ समाधिरभिधीयते ॥ इति ।  
  
व्यासभाष्ये -   
  
विरामप्रत्ययाभ्यास पूर्वकसंस्कारशेषोऽन्यस्सर्ववृत्ति प्रत्यस्तमये   
निरोध चित्तस्य समाधिरसं प्रज्ञातः ॥  
  
उत्तरगीतायाम् -   
  
प्रमाशून्यं मनः शून्यं बुद्धिशून्यमनामयम् ।  
सर्वशून्यं निराकारं समाधिस्थस्य लक्षणम् ॥  
  
दत्तः -   
  
नेत्र त्रयोन्मेषनिमेष शून्यैर्वायुर्यमावर्जितरेचकपूरैः ।  
मनश्च सङ्कल्पविकल्पशून्यैर्मनोन्मनीमग्नधियो भवन्ति ॥  
  
उन्मन्यवस्थाधिगमाय विद्वन्नुपायमेकं तव निर्दिशामः ।  
पश्यन्नुदासीनदृशाप्रपञ्च सङ्कल्पमुन्मूलय सावधानः ॥  
  
नन्दिकेश्वरतारावल्याम् -   
  
अन्तर्लक्ष्यम्बहिर्दृष्टिर्निमेषोन्मेषवर्जितः ।  
एषासाशाम्भवीमुद्रा सर्वतन्त्रेषु गोपिता ॥  
  
शिवयोगे -   
  
लक्ष्यलीनमनसा निलेन यो वर्तते चलित तारको भवेत् ।  
खेचरीगमय शैवशाम्भवी मुद्रया सततयाजगद्गुरुः ॥  
  
आदिनाथः -   
  
विच्छिन्नसर्वसङ्कल्पो निश्शेषाशेषवर्जितः ।  
स्वावगम्यो लयः कोऽपि जायते वागचोरः ॥  
  
योगशाङ्करे -   
  
अन्तर्लक्ष्यविलीनचित्तपवनो योगी सदा वर्तते दृष्टया निश्चलतारया बहिरयः   
पश्यन्न पश्यन्नपि ।  
मुद्रेयं खलु शाम्भवी भवति सा युष्मत् प्रसादाद्गुरो   
शून्याशून्यविवर्जितं स्मरति यत्तत्वं पदं शाम्भवम् ॥  
  
प्। ६१)  
  
गोरक्षः -   
  
सुषिरोज्ञानजनकः पञ्चस्रोतस्समन्वितः ।  
तिष्ठेत खेचरी मुद्रा तस्माच्छून्ये निरञ्जने ॥  
  
सोमसूर्यद्वयोर्मध्ये निरालम्बन्तले पुनः ।  
संस्थिता व्योमचक्रे या सा मुद्रा नाम खेचरी ॥  
  
प्रणवचिन्तामणौ -   
  
सा मया विदिता या माया साक्षाच्छिववल्लभा ।  
पूरयेन्मारुतं दिव्यं सुषुम्ना पश्चिमे मुखे ॥  
  
पुरस्ताच्चैवपूर्येत निश्चितं खेचरी भवेत् ।  
निरालम्बे मनश्शून्ये व्योमचक्रे व्यवस्थिते ॥  
  
निरालम्बं मनः कृत्वा न किञ्चिदपि चिन्तयेत् ।  
कर्पूरमनले यद्वत् सैन्धवं सलिले यथा ।  
सदा सन्दीयमानञ्च मनस्तत्वं विलीयते ॥  
  
लयोलय इति प्राहुरीदृशं विद्धि लक्षणम् ।  
अपुनर्वासनोत्थानं लयमित्युच्यते बुधैः ॥  
  
परमेश्वरेण कुण्डल्या सहराजयोगं कुण्डलिनी प्रकरणे उच्यते ॥  
  
॥ इति योगसारसङ्ग्रहे राजयोगस्वरूपनिरूपणं नाम एकादशोध्यायः ॥  
  
  
  
  
एवमभ्यास शीलस्य विघ्नाः प्रादुर्भवन्ति हि ।  
वातपित्तादि रोगैश्च भूताद्यैर्विविधानि च ॥  
  
तदुक्तं योगशाङ्करे -   
  
प्रथमाभ्यास काले तु विघ्नास्युर्विविधा मुने ।  
आलस्यं प्रथमो विघ्नः दुस्सङ्गश्च द्वितीयकः ।  
मन्त्राणां साधनं ज्ञेयं तृतीयो विघ्नसम्भवः ॥  
  
चतुर्थो धातुवादः स्यात् पञ्चमं काव्यकल्पना ।  
उपसर्गाः प्रवर्तन्ते दृष्टस्यात्मनि योगिनः ॥  
  
काम्यक्रियास्तथा कामान् मानुषानभिवाञ्छति ।  
स्त्रियोदानफलं मायां विद्यारूपं धनं दिवः ॥  
  
देवत्वममरेशत्वं रसायनवधः क्रियाः ।  
मरुत्प्रपतनं यज्ञो जलाग्न्यो रुपसेचनम् ॥  
  
श्राद्धान्नादी निदानानि फलानि नियमास्तथा ॥  
  
ततोपवास पूर्वञ्च देवताभ्यर्थनानि च ।  
तेभ्यस्तेभ्यस्स्वकर्मभ्यः उपतृष्णाभि वाञ्छितम् ।  
चित्तमित्थं प्रवृत्तं तु यत्नाद्योगी निवर्तयेत् ।  
ब्रह्मसङ्गिमनः कुर्वन् उपसर्गाद्विमुच्यते ॥ इति ।  
  
मार्कण्डेये -   
  
उपसर्गैर्जितैरेभिरुपसर्गास्ततः पुनः ।  
योगिनः सम्प्रवर्तन्ते सत्वराजसतामसाः ॥  
  
प्। ६२)  
  
प्रतिभाश्रवणो दैवो भ्रमावर्तौ तथापरौ ।  
पञ्चैते योगिनो योगविघ्नाय कटुकोदयः ॥  
  
देवार्थवाक्यशास्त्रार्थ विद्याशिल्पाद्यशेषतः ।  
प्रतिभाति यदन्यच्च प्रतिपः स तु योगिनः ।  
शब्दार्था नखिलान् वेत्ति शब्दं गृह्णाति यच्चवै ॥  
  
यो जन्मानां सहस्रेभ्यः श्रवणस्याभि धीयते ।  
मासान्ताद्वीक्षते चाक्ष्णा देवयोनि गणादयः ॥  
  
उपसर्गं तमप्याहुर्देवमुन्मत्तवद्बुधः ।  
भ्राम्यते यन्निरालम्बं मनो दोषेण योगिनः ॥  
  
समस्ताधारविभ्रंशो भ्रमरसपरिकीर्तितः ।  
आवर्तयुवतो यस्य ज्ञानावर्तो यदाकुलः ॥  
  
चित्तनाशकृतावत्त उपसर्गस्स उच्यते ।  
ततोऽभ्यास परित्यागं प्रथमं विघ्न उच्यते ।  
ततोऽभ्यास परित्यागं प्रथमं विघ्न उच्यते ॥  
  
द्वितीयं संशयाख्यं च तृतीयं च प्रमत्तता ।  
आलस्यं च चतुर्थं स्यात् निद्राकोपं च पञ्चमम् ॥  
  
षष्ठं च विरतिर्भ्रान्ति दर्शनं सप्तमं स्मृतम् ।  
विशेषं चाष्टमं चैव ह्यनाख्यं नवमं स्मृतम् ॥  
  
अलब्धभूमिर्दशमं गोरक्षेण प्रकीर्तितम् ।  
सर्वत्रानुपपत्तौ च देशकाल विवर्जिते ॥  
  
असतां दर्शने योगं तस्मात् तु परिवर्जयेत् ॥ इति ॥  
  
दत्तः ।   
  
न वेष्टधारिणं किञ्चित् कारणं न च तत्कथा ।  
क्रियैव कारणं सिद्धिः सत्वमेतत्तु साङ्कृते ॥  
  
शिश्नोदरार्थ योगस्य कथेयं वेष्टधारिणः ।  
अनुष्ठानविहीनास्तु पञ्चयन्ति जनानिह ॥  
  
उच्चावचैर्विप्रलोभैर्विन्दन्ति कुशलान्वितैः ।  
योगिनो वयमित्येवं मूढाः कामपरायणाः ।  
शनैः शनैस्तान् यो ज्ञात्वा योगाभ्यासविवर्जितान् ॥  
  
कृत्वार्थवञ्चनैरेवं वञ्चयेद्वेषधारिणः ।  
यतस्ते विघ्नभूतास्तु योगाभ्यासस्य सर्वदा ॥  
  
वर्जयेत्तान् प्रयत्नेन चेदृशी सिद्धिजाप्रयान् ॥  
  
योगसारमञ्जर्याम् -   
  
भटभेदाश्च चत्वारो नदभेदास्तथैव च ।  
अङ्गशोषः क्षुधालस्यं कण्डूर्देह विवर्णता ।  
भटस्य प्रत्ययास्त्वेते तेषां शृणु च भेषजम् ॥  
  
प्। ६३)  
  
मनो निर्विषयं कृत्वा त्रिमासममरीरसम् ।  
देहमुद्वर्त्तयेत् तस्य देहवृद्धिः प्रजायते ॥  
  
त्रिरुद्वर्तनं कुर्यात् दिवारात्रं तथैव च ।  
रसनामूर्ध्वमायोज्य वज्रकन्दपरोन्मुखीम् ॥  
  
तत्सुधान्न्निहतस्सत्यं क्षुधालस्यं च नश्यति ॥  
  
तत्सुधाममरीं देवि गृहीत्वा चाङ्गमर्दनात् ।  
तच्छरीरविवर्णत्वं कण्डूत्वं च विनश्यति ॥  
  
नट भेदाश्च चत्वारो बहुधा संस्थिताः प्रिये ।  
नेत्र रोगाङ्ग रोगञ्च दाहो भ्रान्तिस्तथैव च ॥  
  
भेदमेकं मया प्रोक्तं द्वितीयमधुना शृणु ।  
तदन्तरुक्चाल्प सत्वं देहलाघवनाशनम् ।  
तृतीय भेदञ्च तथा शृणु देवि महाज्वरः ॥  
  
शिरोरुक्चोष्णभेदश्च जिह्वाभ्रान्तिस्तथैव च ।  
वमनं कासदोषञ्च नेत्रान्धत्वं तथैव च ॥  
  
दुर्जया च तथा निद्रा तेषां शृणु च भेषजम् ।  
स्वमूलोच्छ्वाससम्पन्नामूर्ध्वं कुण्डलिनां न्यसेत् ।  
निश्चलामूर्ध्वगां जिह्वां कृत्वा कुम्भकमाश्रयेत् ॥  
  
शक्तिक्षोभान्महादेवि ज्वलनादि प्रभेदतः ।  
यदाशृणोति तन्नादं तदामुक्तस्स उच्यते ॥ इति   
  
चिन्तये मृतासक्तं स्वदेहं परमेश्वरि ।  
अनेन देवि योगेन सर्वरोगैः प्रमुच्यते ॥  
  
अनेनैव विधानेन द्विमासान्तं यदा चरेत् ।  
तदा शृणोति कर्णान्तं महागजरवध्वनिः ॥  
  
पूर्ववच्चिन्तयेद्देहं द्वितीयैर्मुच्यते गदैः ।  
त्रिमासान्ते सिंहनादं शृणोति परमेश्वरी ॥  
  
तृतीयदोषभेदाश्च मुच्यते नात्र संशयः ।  
मेघनादमघोराख्यं चतुर्थे मासि पर्यये ॥  
  
श्रुत्वा पूर्ववदभ्यस्य तुर्यदोषैः प्रमुच्यते ।  
एवं स्थिरमतिर्ध्यानमभ्यसेच्च द्विकालकम् ॥  
  
साधयेत् त्र्यब्दतस्सिद्धिर्जायते नात्र संशयः ॥ इति ।  
  
दत्तः ।  
  
स्निग्धां यवागूमत्युष्णां पीत्वा तत्रैव धारयेत् ॥  
  
विघाते वचसो वाचां बाधिर्ये श्रवणेन्द्रिये ।  
तथैवां पुफलं ध्यायेत् तृषार्तो रसनेन्द्रिये ॥  
  
यस्मिन् यस्मिन् ऋजोदेशे तस्मिंस्तु कृषहारिणी ॥  
  
धारयेद्धारणामुष्णोशीतांशीते विदाहिनी ।  
कीलं शिरसि संस्थाप्य काष्ठं काष्ठेन धारयेत् ॥  
  
प्। ६४)  
  
वायुः काष्ठम् । कीलं कला । शनैः शनैः प्राणै धारणेनैव शान्तिः ।   
  
लुप्त स्मृत स्मृतिः सद्यो योगिनस्तेन जायते ।  
द्यावापृथिव्यो वाय्वाग्नि व्यापिनावसुधाधरा ॥  
अमानुषा सत्वजाता बाधास्त्वेति च कीर्तिताः ॥  
  
अमानुषां सत्वमन्तः योगिनं प्रविशेद्यदा ।  
वाय्वग्निधारणाच्चैनं देहसंस्था विनिर्दहेत् ॥  
  
एवं सर्वात्मना कार्यारक्षायोगनृपोविदः ।  
धर्मार्थकाममोक्षाणां शरीरं साधनं यतः ॥  
  
प्रवृत्ति लक्षणाख्याता योगिनो विस्मयात् तदा ।  
विज्ञानलयमाप्नोति तस्माद्गोप्य प्रवर्तयः ॥  
  
इति मार्कण्डेय पुराणे गोरक्षः ॥  
  
प्रस्वेदो जायते पूर्वं मर्दनं तेन कारयेत् ।  
ततोऽपि धारणाद्वायोः क्रमेणैव शनैः शनैः ॥  
  
कम्पो भवति देहस्य चासनस्थस्य योगिनः ।  
ततोधिकतराभ्यासात् दर्दुरी जायते भृशम् ॥ ध्रुवम् ॥  
  
यथा च दर्दुरो गच्छेदुत्प्लुत्योत्प्लुत्यभूतले ।  
पद्मासनस्थितो योगी तथा गच्छति भूतले ॥  
  
ततोऽधिकतराभ्यासात् भूमित्यागश्च जायते ।  
पद्मासनस्थ एवासौ भूमिमस्पृश्य वर्तते ॥  
  
निराहारो विचित्रं हि तथा सामर्थ्यमुद्भवेत् ।  
अल्पं बाहुबलं भुक्त्वा योगीनव्यथते तथा ॥  
  
अल्पमूत्रपुरीषः स्यादल्पनिद्रा च जायते ।  
कीटो वा मूषिका लूता स्वेददुर्गन्धता नने ॥  
  
एतानि सर्वदा तस्य न जायन्ते ततः पुनः ॥  
  
ततोऽधिकतराभ्यासात् बलमुत्पद्यते भृशम् ।  
येन भूचर सिद्धस्य भूचराणां गजक्षमः ।  
  
व्याघ्रो लुलायोऽप्यश्वोवा गवयो गज एव वा ॥  
  
सिंहो वायोगिना तेन म्रियते हस्तताडिता ।  
कन्दर्पस्य यथारूपं तथा तस्यापि योगिनः ।  
तस्मिन् काले महाविघ्नो योगिनः स्यात् प्रसादतः ।  
तद्रूपविवशानार्यः काङ्क्षन्तेऽस्यसमागमम् ॥  
  
यदिसङ्गं करोत्येवं बिन्दुस्तस्य विनश्यति ।  
आयुः क्षयो बिन्दुहानिरसामर्थ्यं च जायते ॥  
  
तस्मात् स्त्रीणां सङ्गवर्जं कुर्यादभ्यासमादरात् ।  
योगिनोङ्गेषुगन्धः स्यात् सततं बिन्दुधारणात् ॥  
तस्मात् सर्वप्रयत्नेन बिन्दू रक्ष्यो हि योगिनाम् ॥  
  
प्। ६५)  
  
प्रणवचिन्तामणौ -   
  
तथा च व्याधिभिस्त्यक्तस्तथा प्राणेजिते तथा ।  
स्वेच्छया वर्तते देह आसनोदुच्चलिस्यति ॥  
  
यावदासनमुत्सृज्य देहो व्योम न चाश्रयेत् ।  
यावद्रोगाश्च विघ्नाश्च सम्भविष्यन्त्यनेकथा ॥  
  
नागाः सुरेन्द्रकन्याश्च यक्षिण्यो सिद्धकन्यकाः ।  
प्रार्थयिष्यन्ति ते देविहृच्छ्रयेण भृशातुराः ॥  
  
शृणोति दिव्यवार्तां च दिव्यदर्शनमेव च ।  
रसायनाद्यौषधं च स्वयमेव प्रवर्तते ॥  
  
नृपाश्च पृथिवी दानैः बहुमानैश्च पुष्कलाः ।  
योगिनः सम्प्रवर्तन्ते विघ्नार्थमितरेऽपि च ॥  
  
यस्याज्ञा वर्तते देवि देवतिर्यङ्नरादिषु ।   
एवं प्राप्तान् महाभोगान् देवासुरमहीभुजः ॥  
  
तृणवत्तांस्त्यजन्योगी स परां सिद्धिमाप्नुयात् ॥ इति ।  
  
धारणायां च सिद्धायां योगिनो यत तेजसः ।  
विघ्नार्थमभिवर्तन्ते गुह्यका बलिकामुकाः ॥  
  
योगसारमञ्जर्याम् -   
  
अन्यथा वर्तमानस्य विघ्नं कुर्वन्ति दारुणाः ।  
रोगैर्बहुविधैर्देवि श्रमजैर्निद्रया तथा ॥  
  
प्रतिबन्धैश्च विविधैरविश्वासैश्च जृम्भणैः ।  
तस्मात् तेषां बलिं दद्यात् यथावन्नियत्तात्मवान् ॥  
  
एककालं द्विकालं वा त्रिकालं वा बलिं क्षिपेत् ।  
अर्धरात्रे विशेषेण तद्यथा शृणुपार्वति ॥  
  
एकान्ते विजने देशे कृत्वा मण्दलमुत्तमम् ।  
ऐं व्यापकमण्डलाय ऐम् । इति सकृद्दद्यात् ॥  
  
चतुरश्रं महेशानि मण्डलं कुसुमाक्षतैः ।  
तत्र मण्डलमाधाय साधारं पत्रमुत्तमम् ॥  
  
अर्धान्नं पूर्णसलिलं सपुष्पं साक्षतं गुहे ।  
बलिं दद्याच्च मन्त्रेण तर्जन्यासम्प्रतर्पयेत् ॥  
  
सर्वभूतेभ्य इत्यन्ते हुङ्कारं सम्यगुच्चरेत् ।  
स्वाहान्तोऽयं महामन्त्रस्तारपञ्चकसम्पुटः ॥  
  
सर्वविघ्नविधातार्थमीरितः प्रथमं प्रिये ।  
पूर्वस्यां दिशिभूतांश्च भूतनाथं च तर्पयेत् ॥  
  
दक्षिणे सकलान् यक्षान् यक्ष कन्याश्च तर्पयेत् ।  
पश्चिमे राक्षसान् बाले तथा राक्षस योषितः ॥  
  
उत्तरे क्षेत्रपालं च तत्कन्याश्च प्रतर्पयेत् ।  
ऊर्ध्वायां दिशि देवांश्च देवकन्याश्च तर्पयेत् ॥  
  
प्। ६६)  
  
मध्ये चराचरगुरुमीश्वरं भुवनैः सह ।  
तत्र त्यान्योगिनी क्षेत्रनाथान् गुणकानपि ॥  
  
तर्पयेत् पञ्चभूताद्यैर्भावयेत् परिवेष्टितम् ।  
तत्परामृतसन्तृप्तं भावयेत् स चराचरम् ॥  
  
अनेन बलिनातृप्ता योगिनः सिद्धिमुत्तमाम् ।  
दिशन्ति भूतनाथास्ते चान्यथा विघ्नयन्ति च ॥  
  
तस्मात् सर्वप्रयत्नेन बलिं दद्याद्विचक्षणः ।  
ततो यत्नं प्रकुर्वीत मन्त्रयोगस्य योगवित् ॥ इति ।  
  
प्राणायामेन योगशान्ति प्रकार उच्यते ॥  
  
प्रणवचिन्तामणौ -   
  
जिह्वया वायुमाकृष्य यः पिबेत् सततं नरः ।  
श्रमदाह विनिर्मुक्तो भवेन्नीरोग भाक् क्रमात् ॥  
  
जिह्वया वायुमाकृष्य जिह्वामूले निरोधयेत् ।  
पिबेदमृतमव्यग्रं सकलं भद्रमश्नुते ॥  
  
इडया वायुमाकृष्य भ्रुवोर्मध्ये निरोधयेत् ।  
यः पिबेदमृतं शुद्धं व्याधिभिर्मुच्यते नरः ॥  
  
नाडिभ्यां वायुमाकृष्य नेत्रद्वन्द्वे निरोधयेत् ।  
नेत्ररोगा विनश्यन्ति तथाश्रोत्रे निरोधयेत् ॥  
  
श्रोत्ररोगाविनश्यन्ति प्राणायाम बलेन तु ।  
तथा वायुं समाकृष्य धारये च्छिरसिस्फुटम् ॥  
  
शिरो रोगा विनश्यन्ति सत्यमुक्तं बृहस्पते ॥ इति   
  
सूतसंहितायाम् - कुलार्णवे च -   
  
ब्राह्मे मुहूर्ते अथवा सन्ध्याकलेषु वा पुमान् ।  
  
जिह्वया वायुमाकृष्य यः पिबेन्मन्त्रपूर्वकम् ।  
त्रिमासात् तस्य कल्याणि वाक्सिद्धिर्जायते ततः ॥  
  
काकचञ्चुपुटेवाथ पिकचञ्चु पुटेन वा ।  
यः पिबेत् पवनं योगी सर्वरोगैः प्रमुच्यते ॥  
  
षण्मासाभ्यासयोगेन सर्वरोगैः प्रमुच्यते ।  
आत्मन्यात्मानमिलया कुण्डल्या यस्तु धारयेत् ।  
क्षयरोगादयश्चापि नश्यन्ति त्रिदशार्चिते ॥  
  
नासाभ्यां वायुमारोप्य नाभौ तुन्दस्य पार्श्वयोः ।  
यो वहे देक घटिकां व्याधिभिः सोऽपि मुच्यते ॥  
  
मासमेकं त्रिसन्ध्यासु जिह्वयारोप्यमारुतम् ।  
यः पिबेत् त्रिदशाहारं धारयेत्तुन्द मध्यमे ॥  
  
गुल्म प्लीहोदरस्लिष्ट त्रिदोषजनितान्यपि ।  
तुन्दमध्यगतारोगाः सर्वे नश्यन्ति योगिनः ॥  
  
प्। ६७)  
  
ज्वराः सर्वे विनश्यन्ति श्लेष्माणि विविधान्यपि ।  
शिवै किं बहुनोक्तेन वलीपलितनाशनम् ॥  
  
एवं वा विजयोपायं प्राणस्य तु वरानने ॥ इति   
  
रोगशन्ति मन्त्रमुपासनाक्रमश्चोच्यते-  
  
योगसारमञ्जर्याम् -   
  
आग्नेय्यां धारणाद्योगे रोमेवारुणधारणा ।  
मूर्छायामभिघाते वा भूते प्रेताद्युपद्रवे ।  
प्रजपेद् वैद्यनाथार्णं विषदोषे च दारुणे ॥  
  
सर्वरोग प्रपीडासु सद्यो योगी सुखी भवेत् ।  
पिनाकी पीठगोमेदस्तथापावकमारुतौ ॥  
  
सार्पी स बिन्दुमद्बीजं मुच्चरेद्रोग नाशनम् ।  
जायन्ते वैद्यशब्दं च मेषो दण्डी च दण्डिनौ ॥  
  
व्योमसूर्याग्नि जायन्ते तारयोगान्महामनुः ।  
षड्दीर्घस्वरयुक्तेन बीजन्यासं स मुच्यते ॥  
  
प्रदृश्यामृतमुद्रां च मन्त्रेण व्यापयेत् तनुम् ।  
कुन्देन्दु स्फटिका मलं त्रिणयनं दिव्यामृताच्छं घटं   
बिभ्रद्दक्षकरे तथेतर करे सर्वौषधीनां रसैः ।  
पूर्णं पात्रवरं दधत्स्व शिरसि श्रीवैद्यनाथं प्रभुं   
ध्यायन् व्याधिगणैः क्षणेन मनुजो मुक्तश्चिरं जीवति ॥  
  
एवं ध्यात्वा जपेन्मन्त्रं सप्तसाहस्रमादरात् ।  
मुच्यते सर्वरोगैश्च तथा भूताद्युपद्रवैः ॥  
  
मन्त्र -   
  
लं वं रं यम् ऊं स्वाहा - वैद्यनाथाय नं हं घ्रीं स्वाहा ॐ ॥ इति   
।  
  
अथवान्य प्रकारेण देवं धन्वन्तरिं स्मरेत् ।  
प्रजपेत् तन्मनुं सर्व व्याधि पीडा विनाशनम् ॥  
  
शुण्डिकाषायं पीत्वा सुस्निग्धं तद्धारणा बलात् ।  
पूर्वोक्तमन्त्र स्मरणात् मुच्यते व्याधिभिश्शनैः ॥  
  
सर्वोपसर्गशान्त्यर्थं वेदमृत्युञ्जयं जपेत् ।  
पञ्चस्वरासनगतो देवि(वी)शिवरासनः ॥  
  
बिन्दुमत्कादि सहितो भृगुस्तारादिरीरितः ।  
मन्त्रो मृत्युञ्जयो देवि महामृत्यु विनाशनः ॥  
  
त्र्यक्षरास्सर्वमन्त्राणां सुमहावीरहानलः ।  
मन्त्रान्ते साध्य नामोक्त्वा प्रतिलोमेन चोच्चरेत् ॥  
  
पुटितः पञ्चतारेण सम्यग् बुद्धिः करस्थिता ।  
दण्डिना भृगुणा कुर्यात् षडङ्गं विधिपूर्वकम् ॥  
  
दश शत दल पद्मं कोटिचन्द्रावदातं   
करधृत वरमुद्रा पाशवेदाक्षसूत्रम् ।  
  
प्। ६८)  
  
धृतशशधरखण्डोद्गीर्ण पीयूषवर्ष  
प्लुतमिति परिभाष्य प्रोश्श्यते रोगजालैः ॥  
  
हृदय कमलमध्ये चन्द्रिकापूरमुक्ता   
रजत कुमुदभासा सूक्ष्ममीशानमाद्यम् ।  
स्मरति यदि स रोगैर्विघ्न जालोपसर्गैः   
प्रजनित कुभयाद्यैर्मुच्यते देवि योगी ॥  
  
गगन जलदभासा शूलखट्वाङ्ग घण्टा   
कुलिशवरकपाला भीतिहस्तारविन्दम् ।  
सकलदुरित भूतप्रेत कूश्माण्ड वर्ग   
ग्रसन निरतमीशन्ध्यायतः स्यादभीतिः ॥  
  
प्रजपेदष्टसाहस्रं ध्यात्वैवं परमेश्वरम् ।  
सर्वोपसर्गविघ्नाद्यै मुच्यते व्याधिभिः सह ॥ इति ।  
  
मन्त्रस्तु मृत्युञ्जय त्र्यक्षरी ।  
जपेद्द्वादश लक्षन्तु य इदं मन्त्रमादरात् ।  
वलीपलित निर्मुक्तो ह्यजरा मरतां व्रजेत् ॥  
  
पूर्वोक्तासनमभ्यस्य समासीनो जितेन्द्रियः ।   
ध्यायेत् परतरं तत्वं निश्चले नान्तरात्मना ॥  
  
सर्वविघ्न निवृत्त्यर्थं पूर्वं ध्यायेन् महावपुः ।  
पाताल तल पादं च भुकटि व्योम देहकम् ।  
स्वर्गादिलोकशीर्षं च दिग्बाहुं देवतामयम् ॥  
  
आदित्य चन्द्रनयनं क्षेत्रस्रग्विभूषणम् ।  
समुद्रवसनं व्याप्तं ब्रह्माण्डपदमद्भुतम् ॥  
  
ब्रह्मादि तृणपर्यन्तं जगदेतच्चराचरम् ।  
स्वरोमकूपकं ध्यायेत् स्वदेहञ्च जगम्मयम् ।  
एवं ध्यायेन्महारूपं देविचित्त स्थिराप्तये ॥  
  
इति प्रध्यायतस्सम्यक् योगिनश्चित्तवृत्तयः ।  
शनैर्निश्चलतामेति दिव्यज्ञान विचिन्तनात् ॥  
  
एवं चित्तं स्थिरीकृत्य तच्चध्यानमुपक्रमेत् ।  
ध्यायेत् स्वहृदये पद्मं शिवशक्त्यात्मकं परम् ॥  
  
तारकं शक्तिनालं प्रासाद मनुकर्णिकम् ।  
अग्निमण्डल पत्राढ्यं सूर्यमण्डलकेसरम् ॥  
  
सोममण्डल किञ्जल्कं पराप्रासादकर्णिकम् ।  
शिवशक्तिसमायुक्तं चिन्तयेच्चिरमात्मवित् ॥  
  
तन्मध्ये परमेशानं ध्यायेदात्मविशुद्धये ।  
नीलजीमूतसङ्काशं जटाबद्धमहोरगम् ॥  
  
बालेन्दुशेखरं भीमं हुङ्कारव्याप्तदिङ्मुखम् ।  
  
प्। ६९)  
  
खड्गशूलाभयधरं नागपाशधरं विभुम् ।  
कपालघण्टासि महितं बिभ्राणं वरदं तथा ॥  
  
रक्ताम्बरधरं रक्तमाल्यं गन्धविभूषितम् ॥  
  
नागाष्टकमहाहारं गर्जन्तं भयनाशनम् ।  
व्याघ्रचर्मपरीधानं सिंहचर्मोत्तरच्छदम् ॥  
  
नूपुरच्छन्नहारादि भूषणैः परिभूषितम् ।  
सोमसूर्याग्नि नयनं दंष्ट्रा निष्टयूतपावकम् ॥  
  
ग्रसन्तमखिलं दोषविघ्नकोटि विभेदकम् ।  
सर्वशत्रुक्षयकरं महामृत्युविनाशनम् ॥  
  
वलीपलित दौर्भाग्य जरारोगविनाशनम् ।  
सर्वसिद्धिकरं देवं भैरवं भक्तरक्षकम् ॥  
  
माध्वीरससमापूर्ण नयनत्रयमण्डनम् ।  
परमाह्लाद चेतस्कं सर्वलोक गुरुं हरम् ॥  
  
ध्यायेदेकाग्रया बुद्ध्या सर्वविघ्नोपशान्तये ।  
तद्वामरं स्थलगतां चण्डिकां दुःखनाशिनीम् ॥  
  
कालाभ्राञ्जनसङ्काशां बर्बरोर्ध्वशिरोरुहाम् ।  
मुण्डस्रङ्मण्डितां कृष्णां सर्पकुण्डलमण्डिताम् ॥  
  
रक्तगन्धप्रसूनाद्यैर्भूषितां भूषणैरपि ।  
षड्वक्त्रां द्वादशभुजां प्रतिवक्त्ररदच्छदाम् ॥  
  
वज्राङ्कुशवराञ्चक्रखड्गखेटकत्रिशूलिनीम् ।  
कार्तिकोद्दण्डमुसल वरदाभयधारिणीम् ॥  
  
भद्रां त्रिणेत्रां भक्तार्तिभञ्जनीं चन्द्रशेखराम् ।  
भक्ततापत्रयहरां कालग्रसनरूपिणीम् ॥  
  
माध्वी पूर्णकपालाढ्यां नवयौवनगोचराम् ।  
योगिनीगणसञ्जुष्टां भैरवीं भयहारिणीम् ॥  
  
सर्वेप्सित फलप्राप्ति कारणां कारणत्रयीम् ।  
एवं ध्यायेच्चिरं देवीं योगीयोग फलाप्तये ॥  
  
सर्वोपद्रवशान्त्यर्थं सर्वाभीष्टफलाप्तये ।  
अनेन ध्यान योगेन कालमृत्यु भयादपि ॥  
  
मुच्यते परमेशानि न मयोक्तं मृषा भवेत् ।  
असीत्ये तन् महाध्यानं त्यक्तोपद्रवसंशयः ॥  
  
पुनर्ध्यायेन्महादेवं सर्वोपद्रवशान्तये ।  
हृदम्बुजे महादेवं बालसूर्यसमप्रभम् ॥  
  
देव्याश्लिष्ट तनुं देवं सुवर्ण समवर्णया ।  
भस्मोद्धूलित सर्वाङ्गं दधानं व्याघ्र चर्म च ॥  
  
प्। ७०)  
  
पद्मासनस्थितं शान्तं त्रिणेत्रं चन्द्रशेखरम् ।  
स्वफालस्थलबालेन्दु स्यूत दिव्य सुधाप्लुतम् ॥  
  
वरावभयमहाटङ्क मृगमुद्राधरं शिवम् ।  
अक्षस्रक् पुस्तकधरं प्रसन्नं परमेश्वरम् ॥  
  
जटामण्डलसम्बन्ध महामणिफलान्वितम् ।  
नवयौवनसम्पन्नं ग्रस्तलोकभयादिकम् ॥  
  
सुमुखं चारुसर्वाङ्गं गुप्तविज्ञानगोचरम् ।  
पशुपाशुघ दलनं तारकं भववारिधेः ॥  
  
सर्वज्ञगुणसामर्थ्य दायकं सर्वसिद्धिदम् ।  
एवं ध्यायेन् महादेवं सर्वविघ्नोपशान्तये ॥  
  
सर्वज्ञत्वप्रलब्ध्यै च सर्व सिद्ध्यैक हेतवे ।  
अथवान्य प्रकारेण ध्यायेद्दुःखोपशान्तये ॥  
  
शुद्धस्फटिकसङ्काशं शरच्चन्द्रायुतप्रभम् ।  
अक्षमालाधरं शान्तं प्रसन्नवदनं शुभम् ॥  
  
त्रिशिखाभयसंयुक्तं रजतादि समप्रभम् ।  
सर्वमृत्यूपशमनं वलीपलितनाशनम् ॥  
  
दिव्यामृतमहावर्षैर्वर्षयन्तं समन्ततः ।  
तत्सुधावर्षपातेन सहसा शीतलात्मना ॥  
  
दुःखधर्मविनिर्मुक्तं भावयेदात्मनस्तनुम् ।  
अनेन ध्यान योगेन मुच्यते दुःखबन्धनात् ॥  
  
व्याधिभिश्चोपसर्गैश्च तथा गुह्यकभूपतेः ।  
यदा समुत्थितं विघ्नं योगी पश्यति पार्वति ॥  
  
तदाभूत बलि दद्यात् पूर्वोक्तविधिना सुधीः ।  
पूर्वोक्तैर्जपहोमैश्च वक्ष्यमाणैश्च भेषजैः ॥  
  
दानैर्होमैस्तथा ध्यानैश्शमयेद् विघ्नमुत्थितम् ॥  
  
॥ इति योगसारसङ्ग्रहे विघ्नशान्तिर्नामद्वादशोध्यायः ॥  
  
  
  
आधारष्षण्णवत्युक्ता सर्वदेहेषु योगिभिः ।  
तेषु सङ्गृह्य वक्ष्यामि षडाधारान् यथाक्रमम् ॥  
  
आधारं मणिपूरञ्च स्वाधिष्ठानमनावृतम् ।  
विशुद्धिराज्ञाषट्चक्रे माधारणीतिकीर्तितम् ॥  
  
रुद्ररहस्ये-   
  
सर्वाधारा मही यस्मात् मूलाधारतया स्थिता ।  
यदभावेन देहस्य पातः स्यादुद्गम स्थितेः ॥  
  
याज्ञवल्क्ये -   
  
गुदात्तुद्व्यङ्गुलादूर्ध्वं मेढ्रात्तुद्व्यङ्गुलादधः ।  
मूलाधारं तयोर्मध्यं मनुष्याणामितीरितम् ॥  
  
प्। ७१)  
  
चतुष्पदां तु हृन्मध्यं तिरश्चां तुन्दमध्यमम् ।  
  
योगसारमञ्जर्याम् -   
  
यल्लिङ्गाधारमध्यस्थं मध्ये शक्त्यं कुरान्वितम् ।  
यवमात्र प्रमाणं तु त्रिकोणाकारमुत्तमम् ॥  
निष्कलं तत्पदं तेजः परस्मात् परसञ्ज्ञिकम् ॥  
  
प्रणवचिन्तामणौ -   
  
देहमध्ये शिखिस्थाने तप्तजाम्बूनदप्रभम् ।  
त्रिकोणद्विपदानाञ्च चतुरश्रं चतुष्पदाम् ॥  
  
वृत्तविहङ्गमानाञ्च षडश्रं सर्प जन्मनाम् ।  
अष्टाश्रं स्वेदजानां तु तस्मिन् दीपवदुज्ज्वलम् ॥  
  
ज्ञानविद्यायाम् -   
  
त्रिकोणरूपिणीं शक्तिर्बिन्दुरूपश्शिवः स्मृतः ।  
अविनाभावसम्बन्धस्तस्माद्बिन्दु त्रिकोणयोः ॥  
  
योगार्णवं च -   
  
महीपद्मस्य मध्ये तु स्मरेत् पावकमण्डलम् ।  
रजोगुणसमायुक्तं तन्मध्ये परमेष्ठिनम् ॥  
  
इति बिम्बमहालिङ्ग शिवशक्ति निकेतनम् ।  
शिवस्य जीवरूपस्य स्थानं तद्धिप्रकाशकम् ॥  
  
यत्र कुण्डलिनी नाम्ना पराशक्तिः प्रतिष्ठिता ।  
तस्माद् उत्पद्यते वायुस्तस्मादग्निः प्रजायते ॥  
  
तस्माद् उत्पद्यते बिन्दुर्यस्मान्नादः प्रवर्तते ।  
यस्माद् उत्पद्यते सूर्यस्तस्मादुत्पद्यते मनः ॥  
  
तदेतत्कामरूपाख्यं पीठं कामफलप्रदम् ॥ इति ।  
  
मूलाधारं त्रिधावृत्तं ब्रह्मचक्रं महीरुहम् ।  
कन्दादधः स्थिताशक्तिर्बालसूर्यसमप्रभा ॥  
  
चतुर्दलं चतुर्वर्णं तप्तजाम्बूनदप्रभम् ॥  
  
चतुष्पदं परानन्दञ्चतुराम्नाय भूषितम् ।  
षट्पञ्चाशत्कलाकीर्णं गन्धमात्रासमावृतम् ॥  
  
महीचक्रस्य विस्तारमुक्तमेवं पुरातनैः ।  
मणिभिः पूरितत्वेन मणिपूरकमिति स्मृतम् ॥  
  
मणिभिः पूरितः सिन्धुस्तेनैव मणिपूरकः ।  
वारुणं मण्डलं सत्वविष्ण्वधिष्ठानदैवतम् ॥  
  
श्वेतध्वजसमायुक्तं बीजपूरसुधाप्लुतम् ।  
इत्यागमेष्वद्भुतशुद्धिप्रकरणेषूक्तम् ॥ इति ।  
  
दत्तः ।    
  
अप्तत्वं विष्णुमाया विमलगुणमयं षड्ररं षड्दलाब्जं   
स्वच्छच्छाया षडर्णं शिवधनसहितं शक्तिभिः सेव्यमानम् ।  
बीजस्थं बीजपूरं रतिपति निलयं चन्द्रखण्डस्वरूपं स्थानं   
जीवागमानां दिनमणि मणिभिः पूरितं चक्रमेतत् ॥  
  
प्। ७२)  
  
द्विसमधिकपञ्चशत्कलाकीर्णमिति लहर्याम् ॥ योगदीपिकायाम् कुण्डलीं   
ग्रन्थिं कृत्वा स्वमधिष्ठाय स्थित त्वात् स्वाधिष्ठानमिति ।   
  
तदुक्तं योगयात्कल्क्ये -   
  
कन्दस्थानं मनुष्याणां देहमध्ये नवाङ्गुले ।   
चतुरङ्गुलमुत्सेधमायामं चापि तत्समम् ॥  
  
अण्डाकृतिसमाकारमग्निमण्डलमण्डितम् ।  
द्वादशारयुतं चक्रं तेन देहप्रतिष्ठितम् ॥  
  
चक्रेऽस्मिन् भ्रमते जीवः पुण्यपापप्रचोदितः ।  
तन्तुपञ्जरमध्यस्थो यथा भ्रमति लूतिका ॥  
  
जीवस्य मूलचक्रेऽस्मिन् अधःप्राणाश्चरन्त्यसौ ।   
प्राणारूढो भवेज्जीवः सर्वभूतेषु सर्वदा ॥ इति   
  
गोरक्षः । भारते च -   
  
समान व्यानयोर्मध्ये प्राणापानौ विचेरतुः ।  
तस्मिन् सुप्ते प्रलीयेत समानो व्यान एव च ॥  
  
अपानप्राणयोर्मध्ये उदानो व्याप्य तिष्ठति ।  
तस्माच्छयानं पुरुषं प्राणापानौ न मुञ्चतः ॥ इति ।  
  
तस्मात् स्वपन्तं पुरुषं प्राणा न जहन्तीति श्रुतेः ।  
  
सौन्दर्यलहर्याम् -   
  
महीमूलाधारे कमपि मणिपूरे हुतवहं   
स्थितं स्वाधिष्ठाने हृदिमरुतमाकाशमुपरि ॥ इति ।  
  
मूलाधार स्वाधिष्ठानक्रमं ग्रद्रग्रन्थ्यादि विषयम् ॥  
  
राशिचक्रप्रकरणे नाभिचक्रं द्वादशारमिति याज्ञवल्क्ये ।  
  
संहारचक्रे भेदेन चक्रयुग्मस्य मध्यमे ।  
सर्वेषां प्राणिनां देहे रुद्रमूर्तिः स्वयं स्थितः ॥  
  
तदुक्तं योगशाङ्करे -   
  
ब्रह्माण्डव्यापिनीं पृथ्वीं तोयमध्ये विनिक्षिपन् ।  
अग्नौ रसं च निक्षिप्य वायुमध्ये जलङ्क्षिपेत् ॥  
  
आकाशे वायुमाकृष्य पुनरुत्सृज्यते शिव ॥ इति ।  
  
मूलाधारस्वाधिष्ठानं रुद्रग्रन्थिरितीरितम् ।  
मणिपूरानाहताख्यं विष्णुग्रन्थिरिति स्फुटम् ॥  
  
विशुद्ध्याज्ञा ब्रह्मसञ्ज्ञं ग्रन्थित्रयमुदाहृतम् ॥ इति ।  
  
स्वाधिष्ठानं दशाराध्यं दशशक्तिसमन्वितम् ।  
अग्निमण्डलमारक्तं रुद्राधिष्ठानदैवतम् ॥  
  
त्रिकोण स्वस्तिकैर्युक्तं रम्बीजं त्रिगुणान्वितम् ।  
द्विषष्टिकरणैर्युक्तं स्वाधिष्ठानस्य मण्डलम् ॥  
  
एतद् विलोमं यः कुर्यात् स योगी न विनश्यति ।  
सृष्टि स्थित्यन्त कर्तासौ भवत्येव न संशयः ॥  
  
प्। ७३)  
  
आहतं न भवतीति अनाहतम् ।  
आहत स्थूलमखिलं नाहतं येन हेतुना ।  
तन्नाहतमिति प्रोक्तं हृदयं मुनिभिः पुरा ॥  
  
शिवः -   
  
कन्दादुपरिभोगाग्रं सर्वेषां देहमध्यमे ।  
विद्यान्नालं स्वयं भूत्वा हृत्पद्मस्य व्यवस्थिताम् ॥  
  
तदुक्तं योगयाज्ञवल्क्येन -  
  
कन्दोर्ध्वे कुण्डली स्थानं नाभेस्तिर्यगधोर्ध्वगः ॥ इति ।  
  
नीलतोयदमध्यस्था विद्युल्लेखेव भास्वरा ।  
नीवारशूकत्तन्वी पीता भास्वत्यनूपमा ॥  
  
तस्याश्शिखाया वह्निमध्ये परमात्मा व्यवस्थितः ॥  
  
योगसारमञ्जर्याम् -   
  
तारकन्दं शक्तिनालं हृत्पद्मस्य व्यवस्थितम् ।  
अग्निमण्डलपत्राढ्यं सूर्यमण्डलकेसरम् ॥  
  
सोममण्डल किञ्जलकं पराप्रासादकर्णिकम् ॥  
  
आदिनाथः -   
  
ब्रह्मकन्दसमुद्भूतं ज्ञाननालं सुधीशोभनम् ।  
एश्वर्याष्टदलोपेतं परं वैराग्यकर्णिकम् ॥  
  
अष्टभूत्यनुजाकारं घृणिचन्द्रानलैर्युतम् ।  
पीठं कृत्वा पदाब्जस्य मूर्तित्रयसुसेवितम् ॥ इति ।  
  
अधोभागे चतुष्पत्रमष्टपत्रं तथोपरि ।  
अष्टारं ध्यानयोगस्य भानुवत्रन्तुमातृके ॥  
  
षट्कोणवायुमाधूम्रं स्पर्शमात्रं समन्वितम् ॥  
  
चतुःपञ्चाशत् किरणैः मण्डितं चेश्वरालयम् ।  
विशेषेणैव शुद्धत्वात् सर्वभूतेषु सर्वदा ॥  
  
विशुद्धं तेन विख्यातं शुद्धविज्ञानगोचरम् ।  
विशुद्धं षोडशाराब्जं षोडशस्वरमण्डितम् ।  
लम्बिकामूलमाश्रित्य घण्टिकायां व्यवस्थितम् ॥  
  
आकारमण्डलं तत्र सदाशिवनिकेतनम् ।  
पूर्णं कलाभिर्द्व्यष्टाभिर्द्व्यष्टाभिश्शक्तिभिस्तथा ॥  
  
नीलजीमूतसङ्काशमुदानेन निषेवितम् ।  
वैखरी नाम वाग्देवी ततो जाता च विस्तृता ॥  
  
अनुग्रहमिदं चक्रं दिग्देवैस्सेवितं सदा ।  
तैजसस्वप्नवास्तत्र ब्रह्मोपनिषदीरितम् ॥  
  
यज्ज्ञानात् जायते सर्वं तज्ज्ञानस्थानहेतुतः ।  
आज्ञाचक्रमितिप्रोक्तं भ्रूमध्ये सर्वदेहिनाम् ॥  
  
कण्ठे किञ्चिद्विजानन्ति हृदये तु निकिञ्चन ।  
  
प्। ७४)  
  
भ्रूमध्याज्ज्ञायते सर्वं तस्मादाज्ञेति गीयते ।  
तदुक्तमाश्वलायनोपनिषदि च ।  
नेत्रस्यं जागरितं विद्यात् कण्ठे स्वप्नं समादिशेत् ॥ इति ।  
आज्ञाचक्रं भ्रुवोर्मध्ये द्विदलं द्व्यक्षरान्वितम् ॥  
  
शक्तिद्वयसमायुक्तं ब्रह्मग्रन्थि समन्वितम् ।  
कोलाटमण्डलं तत्र चन्द्रकोटिसमप्रभम् ॥  
  
राजसादि गुणाविष्टं नानावर्णप्रकाशकम् ।  
स विश्वनाम्ना विश्वेशस्तत्र जागर्ति देहिषु ॥  
  
तदुक्तं जाबालोपनिषदि -   
  
भ्रुवोर्घ्राणस्य च यः सन्धिस्स एव द्यौर्लोकस्य सन्धिर्भवत्येत द्वै   
सन्धिं सन्ध्यां ब्रह्मविद उपासत इति ।  
  
सोऽविमुक्ते प्रतिष्ठित इति ॥ योगसारमञ्जर्याम् -  
  
ललाटे परमेशानि दिव्या वाराणसी पुरी ।  
आचार्यैः । तवाज्ञाचक्रैस्थन्तपनशशिकोटि द्युतिधरमिति ॥  
  
आकाशादीनि भूतानि आधाराद्यङ्ग भेदतः ।  
शब्दादि गुणभेदाश्च परिणामं प्रपेदिरे ॥  
  
तदुक्तं वासिष्ठे -   
  
सर्वत्र पञ्चभूतानि षष्ठं किञ्चिन्न विद्यते ॥ इति ।  
एवं ज्ञात्वा षडाधार द्वाराण्युद्द्याटयेत्ततः ॥  
  
सहस्रारं स्वरूपं कुण्डलिनी प्रकरणे उच्यते ॥  
  
॥ इति योगसारसङ्ग्रहे षडाधारनिरूपणं नाम त्रयोदशोध्यायः ॥  
  
  
  
  
कुण्डलिनीस्वरूपमाह -  
  
पिण्डाण्डान्तर चक्रमध्य सुषिराक्रान्ताब्ज तन्तूपमा   
विद्युद्व्यक्तलतेव भाति तनुभृत् गर्भान्तरालैः सदा ।  
मूलाधारगता त्रिमूर्ति जननी सर्वापर ब्रह्मणः   
शक्तिः कुण्डलिनी त्रिलोक जननी वान्तामृतास्वादिनी ॥  
  
कुण्डली सुफणी नागी चक्रीषप्ती सरस्वती ।  
ललनारसनाक्षेत्रा ललाटा शक्तिचालिनी ॥  
  
राजीभुजङ्गी शेषा च कुजाह्वा सर्पिणी फणी ।  
आधारशक्तिः कुटिला करलाप्राण वाहिनी ॥  
  
अष्टवक्रा षडाधारा व्यापिनी कलनाधरा ॥  
  
चिद्रूपा कुञ्चिका बाला दुर्विज्ञेया सुरासुरैः ।  
दिक्कालाद्यनवच्छिन्ना सर्ववेदार्थगा शुभा ॥  
  
परापराविभागेन परशक्तिरियं स्मृता ।  
योगिनां हृदयां भोजे नृत्यन्ती नृत्तलालसा ॥  
  
आधारसर्वभूतानां स्फुरन्ती विद्युदाकृतिः ।  
शङ्खावर्तक्रमाद्देवि सर्वमन्त्रमयी शुभा ॥  
  
प्। ७५)  
  
सर्वतत्वमयी साक्षात् सूक्ष्मात् सूक्ष्ममयी विभुः ।  
त्रियामा जननी देवी शब्दब्रह्मस्वरूपिणी ॥  
  
चतुर्विंशत् सदर्णात्मा पञ्चाशद्वर्णरूपिणी ।  
गुणितासर्वगात्रेषु कुण्डली परदेवता ॥  
  
विश्वानना प्रबुद्धात्मा सूत्रे मणिमिमं जङ्गम् ।  
एकधा गुणिताशक्तिस्सर्वविश्वप्रवर्तका ॥  
  
सर्वमन्त्रप्रसूस्तच्छ्रीः सर्वतन्त्रस्वरूपिणी ।  
इच्छाज्ञानक्रियात्मास्य तेजोरूपा गुणात्मिका ॥  
  
पञ्चाशद्वारगुणिता पञ्चाशद्वर्णमालिका ।  
अग्नीषोमात्मिका शुद्धा सोमसूर्याग्नि रूपिणी ॥  
  
इति । कुण्डली नामानि ।   
  
अथ तत्सम्प्रवक्ष्यामि कुण्डल्युत्थापन क्रमम् ।  
दुर्लभं सर्वदुष्टानां साध्यानं स जपक्रमम् ॥  
  
वामकेश्वर महातन्त्रे -   
  
भुजङ्गाकाररूपेण मूलाधारं समाश्रिता ।  
शक्तिः कुण्डलिनी प्रोक्ता विसतन्तु निभाशुभा ॥  
  
मूलकन्दं फणाग्रेण दष्ट्वा कमलवन्दवत् ।  
मुखेन पुच्छं सङ्गृह्य ब्रह्मरन्ध्रसमन्विता ॥  
  
योगयाज्ञवल्क्ये -   
  
द्वादशारयुतं चक्रं नाभिदेशे प्रतिष्ठितम् ।  
तस्योर्ध्वे कुण्डली स्थानं नाभेस्तिर्यगधोर्ध्वगम् ॥  
  
अष्टप्रकृतिरूपासा त्वष्टधा कुण्डली कृता ।  
यथावद्वायुसञ्चारं ज्वलनादीनि नित्यशः ॥  
  
परितः कन्दपार्श्वेषु निरुध्येनं सदा स्थिता ।  
मुखेनैव समावेष्ट्य ब्रह्मरन्ध्रमुखं तथा ॥  
  
योगकाले त्वपानेन प्रबोधं या जलाग्निना ।  
स्वनन्ती हृदयाकाशे नागरूपा महोज्ज्वला ॥  
  
वायुर्वायुसखे नैव ततो याति सुषुम्नया ॥  
  
प्रणवचिन्तामणौ -   
  
तत्रानलं वायुसखेन सार्धं धिया समारोप्य निरोधयेत् ततः ।  
ध्यायन् सदा चक्रणमप्रबुद्धं नाभौ सदा कुण्डलिनं निविष्टम् ॥  
  
नालं समावेष्ट्यमुखेन मध्यामन्यांश्च भोगेन सिरास्तथैव ।  
स्वपुच्छमास्येन निगृह्य सम्यक् पदं च संयम्यमरुद्गणानाम् ॥  
  
प्रबुद्ध नागेन्द्रवदुच्छ्वसन्ती सदाप्रबुद्धा प्रभया ज्वलन्ती ।  
नाभौ सदा तिष्ठति कुण्डली सा तिर्यङ्मनुष्येषु तथेतरेषु ॥  
  
उत्पत्ति नाश स्थिति हेतु भूतमाधारपद्मासन रन्ध्रपूर्णम् ।  
योगेष्टसिद्धिप्रदमादिमूलं जानीहितं कुण्डलिनं निविष्टम् ॥  
  
वायुना विवृतवह्नि शिखाभिः कन्दमध्यगतनाडिषु संस्थात् ।  
कुण्डलीं दहति यत्स्वभिरूपं संस्मरन्नपरवस्तु न एव ॥  
  
प्। ७६)  
  
सन्तप्त वायुना तत्र वह्निना च प्रतापिता ।  
प्रसार्य फणभृद्भोगी प्रबोधं याति सत्वरा ॥  
  
बोधङ्गते चक्रिणि नाभिमध्ये प्राणान् सुसम्भूय कलेबरेऽस्मिन् ।  
चरन्ति सर्वे सह वह्नि नैव यथा पटेतन्तु गतिस्तथैव ॥  
  
जित्वैवं चक्रिणी स्थानं तथाध्यानपरायणः ।  
ततो नयेदपानन्तु नाभेरूर्ध्वमनुस्मरन् ॥  
  
योगसारमञ्जर्याम् -   
  
वायुयदावायुसखेन सार्धं नाभिं त्वतिक्रम्यगतः शरीरम् ।  
रोगाश्च नश्यन्ति बलाभिवृद्धिः कान्तिस्तदानीं भवन्ति प्रबुद्धा ॥  
  
ब्रह्मरन्ध्रमुखं मन्त्रवायवः पावकेन सहयान्ति समूह्याः ।  
केन चित्विह वदामि तवाहं वीक्षितं हृदि च दीपशिवावत् ॥  
  
निरोधितः स्याद्धृदि तेन वायुनामध्ये तदा वायुसखेन सार्धम् ।  
सहस्रपद्मस्य मुखं प्रविश्य कुर्यात्पुनस्त्वूर्ध्वमुखं द्विजेन्द्रे ॥  
  
प्रबुद्ध हृदयाम्भोजे गौर्यस्मिन् ब्रह्मणः पुरे ।  
बालात् श्रेणिवद्व्योम्नि विरराजसमीरणः ॥  
  
आहुर्मध्ये सुषुम्नायाः संस्थितो हुतभुक्तदा ।  
स जलाम्बुदमालासु विद्युल्लेखे वराजते ॥  
  
निरुध्यनाडी द्वितयं सोमसूर्यात्मकं प्रिये ।  
सम्प्राप्यकुम्भकावस्थां स्थिरचेता दृढासनः ॥  
  
संरुध्य च मनः स्वान्ते मूलाधारधराधरे ।  
हृत्कोणपुरमध्यस्थ वाहिसूर्येन्दुमण्डले ॥  
  
सुषुप्तभुजगाकारं सर्वमन्त्रमयीं पराम् ।  
इलापिङ्गलयो ग्रन्थि भेदत्रयविभेदिनीम् ॥  
  
षडम्बुजदरीमार्ग कवाटोद्घाटनक्षमाम् ।  
शनैरुन्नीयतां मूलादाज्ञायां सन्निवेशयेत् ।  
ततो रसनया भित्वा शिव द्वारार्गलं महत् ॥  
  
ब्रह्मरन्ध्रे दृगाधाय स्थिरं कृत्वा मनो हृदि ।  
तत्रापि मण्डलं देवी शृङ्गाटं सुमहोज्ज्वलम् ॥  
  
त्रिकोणं तु विजानीयात् वह्निसूर्येन्दुगर्भकम् ।  
तत्रेन्दु मण्डले देवी परमात्मा सदाशिवः ॥  
  
यावन्नशक्त्या संयोगं प्राप्नोति परमेश्वरः ।  
तावद् भ्रमयते विश्वं यन्त्रारूढं तु मायया ॥  
  
शिवः -   
  
मूलाधारात् समुद्यन्ती शक्तिः कुण्डलिनी परा ।  
स्वमन्त्रोच्चारणा देव सम्यगूर्ध्वमुखी तदा ॥  
  
षड्ढुङ्कार स्वरोद्भिन्न षडम्भुजकवाटिका ।  
  
प्। ७७)  
  
भित्वा ब्रह्मार्गलं दिव्यं स्वपते स्थानमेयुषी ।  
वह्न्यर्कमण्डलं भित्वा द्रवन्ति चन्द्रमण्डलम् ॥  
  
तदुद्भवामृता स्वादा परमानन्दनन्दिनी ॥  
  
कुलयोषित् कुलन्त्यक्त्वा परम्पुरुषमेयुषी ।  
निर्लक्ष्यं निर्गुणं चैव कुलरूपविवर्जितम् ॥  
  
तत्र स्वच्छन्दरूपा तु परिरभ्य स्वकम्पतिम् ।  
विश्राम्य च चिरं कालं तद्भोगाह्लाद नन्दिता ॥  
  
परमावृष्टिभिर्नित्यं सिञ्चन्ती योगिनस्तनुम् ।  
यथा गतेनमार्गेण पुनरेति स्वकं पतिम् ॥  
  
अनेन देवि योगेन मासाद्योगीश्वरो भवेत् ।  
षण्मासादणिमादीनां सिद्धीनामधिपो भवेत् ॥  
  
वत्सरात् पिबते नित्यं समुद्रमपि लीलया ।  
अर्कानिल नलादीनां जलानां स्तम्भनं क्रमात् ॥  
  
करोति लीलया योगी रुद्रशक्ति प्रभावतः ।  
त्र्यब्दात्सर्वज्ञको भूत्वा वलीपलितवर्जितः ॥  
  
महाबलो वज्रकायो जीवेदा चन्द्रतारकम् ।  
शक्तिमन्त्रमहायोगः कथितस्तवसुव्रते ॥  
  
वाञ्छाकल्पद्रुमाः सत्यं सत्यं यत्खेचरी पदे ॥  
  
श्रीशिवः -   
  
स्थिरमासनमासीनः सकलीकृतविग्रहः ।  
जितश्वासो जितमताः जितकर्मा जितेन्द्रियः ॥  
  
नियोज्यघटिका यन्त्रे रसनां निश्चलात्मिकाम् ।  
अधस्ताच्चिन्तयेच्चक्रमाक्रान्ताधारमण्डलम् ॥  
  
तत्र मध्ये समुद्दीप्तां मूलशक्तिं विभावयेत् ।  
प्राणान्निरुध्योर्ध्वमुखीन्नयेद् भित्वाषडम्बुजम् ॥  
  
एकीभूता हि नादाख्य चक्रभेदक्षमेण च ।  
तटिद्वलयसङ्काशां स्फुरत्किरणरूपिणीम् ॥  
  
चिद्रूपां च निरालम्बे शून्य तेजो मये परे ।  
ब्रह्मद्वारस्य गर्भान्ते विसर्गाख्ये विलीयते ॥  
  
ततो रसनयोद्भिद्य प्रविशेद् ब्रह्मणः पदम् ।  
तस्मिन् कुलामृतं दिव्यं पीत्वाभूयो विशेत्कुलम् ॥  
  
तेन प्राशितमात्रेण परां सिद्धिमवाप्नुयात् ॥ इति ।  
  
अथातः सम्प्रवक्ष्यामि मुद्राङ्खेचरिसञ्ज्ञिकाम् ॥   
  
यथा विज्ञातया मर्त्यो लोकेस्मिन्न जरामरः ।  
मृत्युव्याधिजराग्रस्तं दृष्ट्वा लोकमिमं प्रिये ॥  
  
बुद्धिं दृढतरं कृत्वा खेचरीं तु समभ्यसेत् ॥  
  
प्। ७८)  
  
प्रकटेन मयाप्रोक्तम्मिदानीं खेचरीं शृणु ॥  
  
यत्रास्ते च गुरुर्देव दिव्ययोगप्रसादकः ।  
तत्र गत्वा च तेनोक्तां विद्यां सङ्गृह्य खेचरीम् ।  
न तया रहितो योगी खेचरी सिद्धि भाग्भवेत् ॥  
  
खेचर्य खेचरीं युञ्जन् खेचरी बीज पूर्वया ।  
खचराधिपतिर्भूत्वा खेचरीषु सदा चरेत् ।  
खेचरावसथो वह्निरग्निमण्डलभूषितम् ॥  
  
व्याख्यातं खेचरी बीजं तेन योगः प्रसिध्यति ।  
मस्तकाख्यं महाचण्ड शिखी वह्निखवज्रभृत् ॥  
  
पूर्वबीजयुताविद्या व्याख्याता ह्यतिदुर्लभा ।  
षडङ्गविद्यां वक्ष्यामि तथाषट्स्वरभिन्नया ॥  
  
कुर्याद्देवी यथा न्यायं सर्वविद्याप्ति हेतवे ।  
सोमेशा नवमं वर्णं प्रतिलोमेन चोच्चरेत् ॥  
  
तस्यात्रिंशकमाख्यातमक्षरं च स रूपकम् ।  
तस्मादप्यष्टकं वर्णं विलोमेनावलं प्रिये ॥  
  
ततस्तत्पञ्चमं देवि तदादिरविपञ्चमम् ।  
इन्दोर्ह्रीं बिन्दुसम्भिन्नं कूटोऽयं परिकीर्तितः ॥  
  
गुरूपदेशलभ्यं च सर्वरोगप्रसिद्धिदम् ।  
एतस्य देवजा माया विरूपकरणाश्रया ॥  
  
स्वप्नेऽपि न भवेत् तस्य नित्यं द्वादश जप्यकः ।  
यड्मरुपञ्चलक्षाणि जपेदपि सुयन्त्रितः ॥  
  
तस्य श्रीखेचरी सिद्धिः स्वयमेव प्रवर्तते ॥ इति ।  
  
आदिनाथः -   
  
एवं यस्य प्रबुद्धा सा तस्य सिद्धिर्भवेद्ध्रुवम् ।  
सर्वशास्तार्थ वेत्तृत्वं सौभाग्यं परमन्ततः ॥  
  
काव्यं च सर्वभाषाभिस्सालङ्कारपदोज्ज्वलम् ।  
करोति लीलया योगी रुद्रशक्ति प्रबोधनात् ॥  
  
अनेनैव प्रकारेण सर्वमन्त्राः स्फुरन्ति हि ।  
रुद्रग्रन्थिं ततो भित्वा मणिपूरे समानयेत् ।  
मणिपूरे यदा विष्टा शान्ति श्रीपुष्टि तुष्टयः ॥  
  
आकर्षणं परक्षोभं भवन्त्येता हि सिद्धयः ।  
मणीपूरात् समानाय्य स्वाधिष्ठाने प्रवेशयेत् ॥  
  
योगङ्गते स्वात्मनि नाभिमध्ये प्राणान् सुंसम्भूय कलेवरेऽस्मिन् ।  
स चरन्ति सर्वे सह वह्निनैव यथा पटे तन्तु गतिस्तथैव ॥  
  
योगग्रन्थिं च भित्वाथ मण्डलं च भिनत्यथ ।  
योगसारमञ्जर्याम् -   
  
अनाहतं तु संलीनो योगग्रन्थिविभेदनात् ॥  
  
प्। ७९)  
  
गिरीणां पातनं चैव देवि कुर्यान्मृत्योश्च वञ्छनम् ॥  
  
प्रणवचिन्तामणौ -   
  
यदा विशुद्धमानीतं सामृतप्राशनं तदा ।  
योगिनः सम्प्रवर्तन्ते ह्यणिमाद्यष्टसिद्धयः ॥  
  
तदूर्ध्वे लम्बिकां भित्वानासाग्रं तु समानयेत् ।  
नासाग्रे श्वाससम्भिन्न भ्रूमध्ये सन्निवेशयेत् ॥  
  
आज्ञास्थानगतो योगी सर्वं जानाति सर्वदा ॥  
  
योगसारमञ्जर्याम् -   
  
श्वासेनसहितं जीवं तेजोरूपं ललाटके ।  
गत्वालक्ष्यं ललाटस्थं प्रविशेत् सूर्यसन्निभम् ॥  
  
कुञ्चिकाग्रं ततः सूक्ष्मं चिद्रूपाणि च सुस्थिरम् ।  
उद्घाटयेत् ततो द्वारं शिवद्वारार्गलं महत् ॥  
  
बिन्दुं द्विरर्गलं भित्वा दुर्भेद्यं त्रिदशैरपि ।  
ब्रह्माण्डोदरमित्युक्तं योगिनीसिद्धिसेवितम् ॥  
  
तदेतङ्गुलोत्सेधं कपाले संव्यवस्थितम् ।  
शक्तिचक्रप्रवेशेन सर्वसिद्धिर्भवेद्ध्रुवम् ॥  
  
आदिनाथः -   
  
अपानवृत्तिमाकृष्य प्राणो गच्छतिमध्यमे ।  
राजते गगनां भोजे राजयोगस्तु तेन वै ॥  
  
एतत् साधनमार्गस्य लक्षणं वक्ष्यतेऽधुना ।  
प्राकाराणि शरीरस्य षडुत्तानत्वगादिभिः ॥  
  
षडब्जैष्षट्क वाटैस्तद्रक्षितं पञ्चवायुभिः ।  
तन्मध्ये सुषिरं सूक्ष्मं तत्र लिङ्गं शिवालयम् ॥  
  
तस्यशक्तिः स्थिताबाह्ये प्राकारद्वारमण्टपे ।  
तटिद्वलयसङ्काशां सुप्ताम्पतिविलोलुपाम् ॥  
  
प्राकारपालकेनैव कवाटानां प्रभेदनम् ।  
कृत्वातां प्रापयेच्छम्भुं तत्क्षणाद्ब्रह्मवर्त्मना ॥  
  
पूरयेन्मारुतं दिव्यं सुषुम्ना पश्चिमे मुखे ।  
शनैः सम्बोधये च्छक्तिं कुण्डली मनुनैवताम् ॥  
  
पवनेनसमाकृष्य योजयेत् पतिना सह ॥ इति ।  
  
शक्तिध्यानं विनायोगी शक्तिहीनः प्रजायते ॥  
शक्तिध्यानप्रयोगेण शक्तियुक्तो भवेद् ध्रुवम् ॥  
  
अथ मन्त्रोद्धारः -   
  
कुण्डलीश प्लदं देवि कुण्डलीशसमन्वितम् ।  
कुण्डली कुण्डला बिन्दु नादमध्यस्थ लाञ्छिताम् ॥  
  
एतच्छक्ति मयं बीजं रहस्यं सुप्रकाशितम् ।  
पञ्चलक्षं जपेदाशुसिद्धिर्भवति योगिनः ॥  
  
ॐ कुण्डलीं कुण्डलीश कुण्डली कुण्डला ॐ ॥ इति ॥  
  
बिन्दुः प्रणवः । नादं दीर्घस्वरः । तदुक्तं नादबिन्दुपनिषदि   
  
प्। ८०)  
  
बीजाक्षरं परं बिन्दु नादं तस्योपरिस्थितम् ॥ इति ।  
  
नारसिंहतापनीये -  
  
वेदादि मूलं सकलं स्वराणां त्रयोदशस्थं शशिबिन्दुरूपम् ।  
वेदान्वितं सुप्तभुजङ्गरूपं यो वेत्ति विद्वान् स विमुक्तिमेति ॥ इति ।  
  
योगिनीहृदये च -   
  
या मूलाद्दूरगाशक्तिः स्वाधारे बिन्दुरूपिणी ।  
तस्यामुत्पद्यते नादः सूक्ष्मरूपो दिवाकरः ॥  
  
स्थूलसूक्ष्मभेदेन बिन्दुनाथास्त्री विधः ।   
  
तदुक्तं शिवयोगे -   
  
स्थूलसूक्ष्मपरश्चेति त्रिविधो बिन्दुरद्रिजे ।  
स्थूलश्शुक्रात्मको बिन्दुः सूक्ष्मः पञ्चाग्नि रूपकः ॥  
  
सोमात्मकः परः प्रोक्तः स तु नित्यस्सदा शिवः ॥  
  
तदुक्तं शूलिनीकल्पे -   
  
शुक्रं प्रवृत्तमिति । सूक्ष्मपञ्चाग्नि रूपकः । पञ्चमात्रः प्रणवः ।   
सोमात्मकः परः । षोडशमात्रायुक्तः प्रणवः ॥   
  
अनयारहितो योगी न क्वचित्फलमाप्नुयात् ।  
बीजेन हि विनावृक्षः कथं सञ्जायते भुवि ॥  
  
तदेवाक्षरमध्यस्थं प्ररोहति कथं पुनः ।  
सर्वयोगद्रुमस्यायं बीज भूतो महामनुः ॥  
  
तदुक्तं कठवल्क्योपनिषदि -  
  
सर्वे देवायत्पदमामनन्ति तपांसि सर्वाणि च यद्वदन्ति ।  
यदिच्छन्तो ब्रह्मचर्यं चरन्ति तत्ते पदं सङ्ग्रहेण ब्रवीम्योमि त्येतत् ॥  
  
अतः । स्थूलसूक्ष्मभेदेन बिन्दुशब्दः प्रणवस्यैव ॥  
  
गोरक्षः । धूमोमरीचिः खद्योतः दीप ज्वालेन्दु भास्वरः ।  
अमीकला महाबिन्दो बिन्दुविश्वविभासकः ॥ इति ।  
  
आदिनाथः -   
  
एवं यस्य प्रबुद्धा सा तस्यसिद्धिः करस्थिता ।  
सर्वशास्त्रार्थ वेत्तृत्वं सौभाग्यं परमन्ततः ॥  
  
काव्यं च सर्वभाषाभिः सालङ्कार पदोज्ज्वलम् ।  
करोति लीलया योगी रुद्रशक्ति प्रबोधनात् ॥  
  
अनेनैव प्रकारेण सर्वमात्रान् स्फुरन्ति हि ।  
रुद्रग्रन्थिं ततो भित्वा विष्णुग्रन्थिम्भिनत्यतः ॥  
  
ब्रह्मग्रन्थिं ततो भित्वा कमलानिभिनत्ति षट् ।  
सहस्रकमलेशक्तिश्शिवेन परिमोदते ॥  
  
मणिपूरे यदा विष्ठा शान्तिश्श्री तुष्टि पुष्टयः ।  
आकर्षणं परक्षोभो भवन्त्येव हि सिद्धयः ॥  
  
मणिपूरात्समानीय स्वाधिष्ठाने प्रवेशयेत् ।  
स्वाधिष्ठानात् समानीय चानाहत पदं नयेत् ॥  
  
योगसारमञ्जर्याम् -   
  
अनाहते तु संलीने योगग्रन्थिविभेदनात् ।  
  
प्। ८१)  
  
गिरीणां पातनं देवि कुर्यान्मृत्योश्च वञ्छनम् ॥  
  
यदा विशुद्धमानीतः सा मृतप्राशनं तदा ।  
योगिनः सम्प्रवर्तन्ते ह्यणिमाद्यष्टसिद्धयः ॥  
  
तदूर्ध्वं लाम्भिकां भित्वा नासाग्रं तु समानयेत् ।  
नासाग्रे श्वाससम्भिन्नं भ्रूमध्ये सन्निवेशयेत् ॥  
  
आज्ञास्थानगतो योगी सर्वं जानाति सर्वदा ।  
  
योगसारमञ्जर्याम् -   
  
श्वासेन सहितं जीवं तेजोरूपं ललाटिके ॥  
  
गत्वालक्ष्यं ललाटस्थं प्रविशेत् सूर्यसन्निभम् ।  
कुञ्चिकाग्रं ततः सूक्ष्मं चिद्रूपाणि च सुस्थिरम् ॥  
  
उद्घाटयेत् ततो योगी द्वारं शिवद्वारार्गलं महत् ।  
बिन्दु द्विरर्गलं भित्वा दुर्भेद्यं त्रिदशैरपि ॥  
  
ब्रह्माण्डोदरमित्युक्तं योगिनी सिद्धि सेवितम् ।  
तदेतदङ्गुलोत्सेधं कपाले स व्यवस्थितम् ॥  
  
शक्तिचक्र प्रवेशेन सर्वसिद्धिर्भवेद्ध्रुवम् ॥  
  
आदिनाथः -   
  
अपानवृत्तिमाकृष्य प्राणो गच्छति मध्यमे ।  
राजते गगनाम्भोजे राजयोगस्तु तेन वै ।  
एतत् साधनमार्गस्य लक्षणं वक्ष्यतेऽधुना ॥  
  
प्राकाराणि शरीरस्य षडुक्तानि त्वगादिभिः ।  
तन्मध्ये सुषिरं सूक्ष्मं तत्रलिङ्गं शिवालयम् ॥  
  
तस्य शक्ति स्थिता बाह्ये प्राकारद्वारमण्टपे ।  
तटिद्वलयसङ्काशां सुप्ताम्पति विलोलुपाम् ॥  
  
प्राकारपालके नैव कवाटानां प्रभेदनम् ।  
हुङ्कारं च षडिति पूर्वमेवोक्तम् ।  
कृत्वातां प्रापयेच्छम्भुं तत्क्षणाद्ब्रह्मवर्त्मना ॥  
  
पूरयेन्मारुतं दिव्यं सुषुम्ना पश्चिमे मुखे ।  
शनैः सम्बोधयेच्छक्तिं कुण्डली मनुनैवताम् ॥  
  
पवनेन समाकृष्य योजयेत् पतिना सह ॥ इति ।  
  
शक्तिध्यानं विनाशक्त्या हीनो योगी प्रजायते ।  
शक्ति ध्यानप्रयोगेण शक्तियुक्तो भवेद्ध्रुवम् ॥ इति ।  
  
यदा तु योगिनो बुद्धिस्त्यक्तुं देहमिमं भवेत् ।  
तदा स्थिरासनो भूत्वा मूलाच्छक्तिं समुज्ज्वलाम् ।  
कोटि सूर्यप्रतीकाशां भावयेच्चिरमात्मवित् ॥  
  
आपादमस्त(मस्त)पर्यन्तं प्रसृतं जीवमात्मनः ।  
संहृत्य क्रमयोगेन मूलाधारात्पदं नयेत् ॥  
  
प्। ८२)  
  
तत्र कुण्डलिनी शक्तिं संवर्तानिलसन्निभाम् ।  
जिह्वानलं चेन्द्रियाणि ग्रसन्तीं चिन्तयेद्धिया ॥  
  
सम्प्राप्य कुम्भकावस्थां तटिद्वलयभासुराम् ।  
मूलादुन्नीय देवेशि स्वाधिष्ठान पदं नयेत् ।  
तत्रस्थं जीवमखिलं ग्रसन्तं चिन्तयेच्चताम् ॥  
  
तटित्कोटिप्रतीकाशां तस्मादुन्नीयसत्वरम् ।  
मणिपूरपदं प्राप्य तत्र पूर्ववदाचरेत् ॥  
  
समुन्नीयपुनः स्थानात् अनाहतपदं नयेत् ।  
तत्रस्थित्वा क्षणं देवि पूर्ववद् ग्रथितं स्मरेत् ॥  
  
तत्रापि चिन्तयेद् देवि पूर्ववद् योगमात्मवित् ।  
तस्मादुन्नीयभ्रूमध्यं नीत्वा जीवं ग्रसन् स्मरेत् ॥  
  
परामृत महाम्भोधौ विश्रामं सम्यगाचरेत् ।  
तत्रस्थं परमं देवं शिवं परमकारणम् ।  
शक्त्या सहसमायोज्य तयोरैक्यं विभावयेत् ॥  
  
यदि वञ्चि तु मुद्युक्तः कालङ्कालविभागवित् ।  
यावद्वजति तं कालं तावत् तत्र सुखं वसेत् ॥  
  
ब्रह्मद्वारार्गलस्याधो देहे कालप्रयोजनम् ।  
यदा देव्यात्मकः कालमति क्रान्तः प्रविश्यति ॥  
  
तदा ब्रह्मार्गलं भित्वा शक्तिं मूलपदं नयेत् ।  
शक्ति देहान् प्रसूयन्ति स्वजीवं चेन्द्रियैः सह ॥  
  
तत्तत्कर्माणि संयोज्य स्वस्था देहे सुखं भवेत् ।  
अनेन देवि योगेन वञ्चयेत् कालमागतम् ।  
यदा मानुष्यकं देहं त्यक्तुमिच्छा प्रवर्तते ॥  
  
ततः परमसन्तुष्टः ब्रह्मस्थानगतं शिवम् ।  
शक्त्या संयोज्यनिर्भिद्य व्योमब्रह्मशिलं व्रजेत् ॥  
  
व्योमतत्वं महाव्योम्नि वायुतत्वमथानिले ।  
तेजस्तत्वं तथा तेजस्यप्तत्वं जलमण्डले ॥  
  
धरा तत्वं धराभागे निरालम्बे मनः परे ।  
व्योमादि गुणतत्वेषु स्वेन्द्रियाणि निवेदयेत् ॥  
  
एवं सांसारिकं त्यक्त्वा परतत्वा वलं काः ।  
अदृष्टः परतत्वाद्यैर्भित्वा सूर्यस्यमण्डलम् ॥  
  
परतत्वे परेशानि शिवे लीनः शिवायते ।  
न कल्पकोटि साहस्रैः पुनरावर्तनं भवेत् ॥  
  
अनुग्रहायलोकानां यदि देहं न सन्त्यजेत् ।  
प्रलयान्ते तनुं त्यक्त्वा स्वात्मन्ये वाति वर्तते ॥  
  
प्। ८३)  
  
इत्येषा खेचरीमुद्रा खेचराधिपतिर्भवेत् ।  
जन्ममृत्युजरारोगवलीपलितनाशिनी ॥  
  
अनया सदृशी विद्या क्वचिच्छास्त्रान्तरे न हि ॥  
  
खेचरी मेलनं देवि सुगुप्तं न प्रकाशयेत् ॥ इति ।  
  
योगसारमञ्जर्याम् -   
  
चुबुकं योजयेज्जिह्वां षोडशस्वरमण्डले ।  
भ्रूमध्ये चक्षुषी न्यस्य जिह्वामूर्ध्वं प्रसारयेत् ॥  
  
सम्प्राप्य कुम्भकावस्थामिडापिङ्गलरोधनात् ।  
मूलशक्तिं समाबोध्यभित्वाषट्सरसी रूहान् ॥  
  
तटित्सहस्रसङ्काशां ब्रह्माण्डोदर मध्यगाम् ।  
धमनि शिवामृताम्भोधौ सन्निवेश्य चिरं वसेत् ॥  
  
यथाब्रह्ममये धात्रि योगी वसति लीलया ।  
तथा तज्जीववद् देहं भाति स्फुरति तत्पदम् ॥  
  
अनेन देवि योगेन दिनसप्तकमाचरेत् ।  
यथा तथा स भवति जरामरणवर्जितः ॥  
  
मासमात्रप्रयोगेण जीवेदाचन्द्रतारकम् ।  
यदा ब्रह्मपुरं भित्वा योगी व्रजति लीलया ॥  
  
तदा शिवत्वमाप्नोति त्यक्त्वा देहमिमं प्रिये ।  
न पुनः पीयते मातुः स्तनं यद्भव हेतुकम् ॥  
  
इदं गुह्यतमं शास्त्रं सर्वेषां न प्रकाशयेत् ।  
अपरीक्षितवृत्तस्य स शीघ्रं नश्यति प्रिये ॥  
  
डम्भाहं कारहीनाय धार्मिकाय दृढाय च ।  
समक् शुश्रूषशीलाय दातव्यं मन्त्रपुष्पकम् ॥  
  
अविज्ञाय च यः कुर्यात् गुरुवाक्यामृतं विना ।   
भक्ष्यते सोऽथिराद्देवि योगिनीभिर्नसंशयः ॥  
  
य इदं परमं शास्त्रं ग्रन्थतश्चार्यतश्च हा ।  
गुरुवक्त्रात् तु लभ्येत स परां सिद्धिमाप्नुयात् ॥  
  
य इदं परमं गुह्यं खेचरी मेलनं वदेत् ।  
स एव हि गुरुर्देवि नान्योऽस्ति परमेश्वरि ॥  
  
बहुधा क्लिश्यमानाय भक्तायानन्य चेतसे ।  
एकान्ते विजने स्थाने प्रवक्तव्यं विपश्चिता ॥  
  
व्याख्यानकाले कर्तव्यः पूजाविधिरशाम्यतः ।  
भक्ष्यभोज्यादिभिर्युक्तं कस्तूरी चन्दनादिभिः ।  
पूजयेच्छास्त्रविधिना विद्यापुस्तकमादरात् ॥  
  
अथवा यद्यशक्तस्तु मानसेत घनामृतैः ।  
सन्तर्प्यपूज्यविधिना व्याख्यानं गुप्तमाचरेत् ।  
यस्य हस्ते स्थितं दिव्यं विद्यापुस्तकमीश्वरि ॥  
  
प्। ८४)  
  
तस्य मूर्तिगतं देवि सकलज्ञानसागरम् ।  
यथार्थग्रन्थतश्चेदमर्थतश्च विदिष्यति ॥  
  
अशेषेण जगद्धात्रि स एव परमेश्वरः ।  
सर्वज्ञेन शिवेनोक्तमिदं जन्मार्बुदैरपि ॥  
  
दुलभं शास्त्रसारं तु विद्याज्ज्ञानप्रकाशकम् ।  
द्वावेव पुरुषौ लोके सिद्धः साधक एव च ।  
अभ्यासे नैव सततं यस्यमुत्परिवर्तते ॥  
  
अचिरान्मनसस्सिद्धिं स योगीसाधकः स्मृतः ।  
सम्यगभ्यस्य विज्ञाय यः समं मेलनं चरेत् ॥  
  
सर्वसाधारणत्वेन विकल्प कुटिलोज्झितः ।  
कर्ताभर्ता च संहर्ता नित्यतृप्तो निरामयः ॥  
  
पश्यत्यात्माविभेदेन जगदेतच्चराचरम् ।  
स योगी सर्वविच्छ्रीमान् सिद्ध इत्युच्यते बुधैः ।  
सहस्रारे महापद्मे स्थित्वा योगी विराजते ॥  
  
तस्मात् सर्वप्रयत्नेन खेचरी मेलनं चरेत् ॥ इति । अयं भावः -  
  
द्वादशान्तादि मूलाधारान्तं विभाव्य पराशक्तिः स्वयं   
कुण्डलिन्यादि रूपं भूत्वा सर्वाधारेषु सर्ववर्णेषु सूत्ररूपेण स्थिता ।   
  
तदुक्तं शारदातिलके -   
  
शङ्खावर्तक्रमाद्देवी सर्वमावृत्य तिष्ठति ॥ इति ।   
  
दक्षिणामूर्ति कल्पे -   
  
सूत्रेमणिमयं जगत् ॥ इति ।  
  
सूत्ररूपेण मणिरूपेण स्थिता भवति । इति । अनन्त व्रतसूत्रग्रन्थि रूपेण   
सूत्ररूपेण यथा तथा कमलानि कलाश्च निर्मितवती ।   
  
तदुक्तं योगयाज्ञवल्क्ये -  
  
अष्टप्रकृतिरूपा सा ह्यष्टधा कुण्डलाकृतिः ॥ इति ।   
  
भगवद्गीतासु -   
  
भूमिरापो नलो वायुः खं मनोबुद्धिरेव च ।  
अहङ्कार इतीयं मे भिन्ना प्रकृतिरष्टधा ॥ इति ।  
  
अत एवाधाराद्यष्ट पद्मेषु अष्टवक्रेण स्थिता । पृथिव्यादयः पञ्चमनो   
बुद्धिरहङ्कारा अष्टप्रकृतयः । भिन्नरूपत्वात् अष्टधाकुटिलीकृता ।   
द्वादशान्ते गुरुपादुका युग्मस्य पीठरूपे स्थित पद्मस्य नालरूपेण   
कर्णिकारूपेण स्थितवती । एतदर्थं गुरुपादुका स्मरणा वसरे उच्यते ।   
सहस्रारे सूक्ष्मसृष्ट्यर्थं जगत्पावनार्थं बुद्धिरूपेणपत्यासह   
स्थिता । तदुक्तं -  
  
सहस्रारे पद्मे सह रहसि पत्या विहरसे ॥ इति ।  
  
आज्ञाचक्रेण प्रज्ञायुक्तमनोरूपेण शम्भुना सह स्थिता ।  
  
तदुक्तं -   
  
तवाज्ञा चक्रस्थं तपन शशिकोटिद्युतिधरम् ॥ इति ।  
  
प्। ८५)  
  
विशुद्धे आज्ञाकाशरूपेण अमृतकुण्डलिरूपेण स्थिता ।   
  
तदुक्तं -   
  
शशिकिरणसारूप्य सरणीति । अनाहते वायुरूपेण हृदयकमलस्य   
नालरूपेण स्थिता । सर्वकारणरूपेण स्वाधिष्ठाने स्थिता ।   
स्वाधिष्ठानेदुग्धामृतवर्षेण जगत्प्लावनार्थं मणिपूरे स्थिता ।   
  
(तदुक्तं याज्ञवल्क्ये -   
  
द्वादशारयुतं चक्रं तेन देहः प्रतिष्ठितः ।   
चक्रेऽस्मिन् भ्रमते जीवः पुण्यः पापः प्रचोदितः ॥   
  
सा शक्ति पुण्यपाप रूपत्वात्) स्थूलसृष्ट्यर्थं पत्यासह क्रीडयित्वा   
मूलाधारे स्थिता ।   
  
तदुक्तं याज्ञवल्क्ये -   
  
द्वादशारयुतं चक्रं तेन देहः प्रतिष्ठितः ।   
चक्रेऽस्मिन् भ्रमते जीवः पुण्यपापप्रचोदितः ॥   
  
सा शक्तिः पुण्यपापरूपत्वात् सर्वकारणम् । अमृतवर्षेण स्वाधिष्ठाने   
दग्ध जगत्प्लावनार्थं मणिपूरे मेघरूपेण स्थिता । मणिपूराद्धृदये   
उड्डीयवर्षन्ती । तदुक्तं तव श्यामं मेघं कमपि   
मणिपूरेकशरणमिति । स्थूलसृष्ट्यर्थं पत्यासहक्रीडयित्वा मूलाधारे   
स्थिता ।   
तदुक्तं तवाधारे मूले सह समय चेति ॥ एवं प्रवृत्तिः कुण्डलिन्याः इति ।   
  
॥ इति योगसारसङ्ग्रहे कुण्डलिनी स्वरूपक्रियानिरूपणं नाम   
चतुर्दशोध्यायः ॥  
  
  
  
  
ब्रह्मचक्रे सुषुम्नाग्रे श्रीचक्रे चन्द्रमण्डले ।  
महापद्मवने यत्तद् योगपीठं प्रकीर्तितम् ॥  
  
तदुक्तं योगसारमञ्जर्याम् -   
  
पद्मेदशशताराढ्ये ब्रह्मचक्रे शिवात्मके ।  
श्रीचक्रं राजं बालार्ककोटि दीप्तं विभावयेत् ॥ इति ।  
  
शिवः -   
  
महापद्मवनं यत्तत् योगपीठं प्रकीर्तितम् ।  
कदम्बगोलकाकारं चक्रं तं बिन्दुरूपिणम् ॥  
  
ब्रह्मरूपन्तु तत्रैव सुषुम्ना धारमण्डले ॥ इति ।  
  
बीजे यथाङ्कुरोद् भेदः तथा तारार्णमण्डलम् ॥  
  
कदम्बगोलरूपेण सहस्रारे व्यवस्थितः ॥  
  
परितश्च सुषुम्नाया अधश्चोर्ध्वं च सर्वशः ।  
यद्यत् स्थितं च तत् सर्वं सङ्क्षेपेण प्रकाश्यते ॥  
  
सहस्राद्वितस्त्यन्तं द्वादशान्तमितीरितम् ।  
तदेव श्रीगुरुस्थानं षोडशान्तमितीरितम् ॥  
  
नृसिंह तापनीये -   
  
ओङ्कारं सर्वेश्वरं द्वादशान्ते षोडशान्ते इति ।  
  
तन्त्रधारे च -   
  
ततः परममात्रास्तु तत्वातीतः परः शिवः ।  
निष्कलो निर्मलो नित्यः शरद्वारि समप्रभः ॥  
  
प्। ८६)  
  
गम्योनैक क्रमेणैव स्वानुभूत्यैमहात्मभिः ।  
  
ऊर्ध्वाम्नाये -   
  
ब्रह्मरन्ध्रसरसी रुहोदरे नित्यलग्नमवदातमद्भुतम् ।  
कुण्डली कनककाण्डशोभितं द्वादशान्त सरसीरुहं भजे ॥  
  
तस्य कन्दलितकर्णिका पुटे कॢप्तरेखमकथादि सङ्ख्यया ।  
कोणलक्षितहलर्क्षमण्डलं भावलक्ष्यमनलालयं भजे ॥  
  
तत्पुटे घनतटित्कटादिमत्स्पर्धमानपाणे पाटलप्रभम् ।  
भावयामि हृदि चिन्मयं सदाबिन्दुनादमणिपीठमण्डलम् ॥  
  
ऊर्ध्वमध्यहुतभुक्शिखास्पदं चिद्विलासपरब्रह्मणास्पदम् ।  
विश्वखस्मरमहायशोत्कटं भावयामि युगमादि हंसयोः ॥  
  
द्वन्द्वमिन्दुमकरन्दशीतलं मानसं स्मरति मङ्गलास्पदम् ।  
पादुकापरशिवात्मनो गुरोः पापनाशिनि पटीयसी मम ॥  
  
मूर्ध्निशीतकरनिस्सरत्सुधा सिक्तमूर्तिरनिशं विराजते ॥ इति ।  
  
योगसारमञ्जर्याम् -   
  
गुदात्तद्व्यष्टभागेषु वीणादण्डाख्य देहभृत् ।  
दीर्घास्थि मूर्ध्निपर्यन्तं ब्रह्मनाडीति कथ्यते ॥  
  
तस्थान्ते सुषिरं सूक्ष्मं ब्रह्मनाडी सूरया ।  
इडापिङ्गलयोर्मध्ये सुषुम्नासूर्यमण्डले ॥  
  
सर्वं प्रतिष्ठितं तस्मिन् सर्वं विश्वतो मुखम् ।  
तद्गतास्सूर्यसोमोग्नि देवताः परमेश्वरः ॥  
  
भूतालोकादिशः क्षेत्रसमुद्राः पर्वतास्तथा ।  
द्वयोश्च निम्नगा वेद शास्त्रविद्या कलाक्षराः ॥  
  
स्वरामन्त्रपुराणाश्च गुणाञ्चैतस्य सर्वशः ।  
निजं जीवात्मना तेषां क्षेत्रज्ञः प्राणवाहनः ॥  
  
सुषुम्नान्तर्गतं विश्वं तस्मिन् सर्वं प्रतिष्ठितम् ॥ इति ।  
  
चिन्तातिमिर भास्करे -   
  
शरीरान्तर्गतोमेरुमाश्रित्यमणिदण्डवत् ।  
सुषुम्ना वर्तते देहे बिसं निभा शुभा ॥  
  
आब्रह्मस्तम्बपर्यन्तं तन्मध्ये वर्तते चिति ।  
तावाद्यन्तप्रभास्यन्तश्चित्तमित्यभिधीयते ॥  
  
तच्छिद्रघटमध्यस्थं दीपज्वालेव दीप्यसि ।  
एवं जीवस्वरूपान्तं व्याप्तमुक्तं हि पुत्रके ॥ इति ।  
  
याज्ञवल्क्ये -   
  
मूलाधाराग्रकोणस्य सुषुम्नाद्वादशान्तगा ।  
  
मूलोर्ध्वच्छिन्नवंशाभाब्रह्मनाडीति कथ्यते ।  
तस्यास्तु सुषिरं सूक्ष्मं तस्मिन् सर्वं प्रतिष्ठितम् ॥  
  
मस्तकान्ते चतुःस्थानात् ऊर्ध्वंवाङ्मानसोऽधिकम् ।  
द्वादशान्तमितिख्यातं परमात्मा व्यवस्थितम् ॥  
  
प्। ८७)  
  
तस्मादधः स्थिता शक्तिः उन्मनी चतुरङ्गुले ।  
समनानामया शक्तिः सा शक्तिस्तत्र सु स्थिता ॥  
  
त्रियङ्गुलादधो लक्षभानु कान्तिप्रकाशिनी ।  
शिरोग्रेह्यं गुलीस्थाने शक्तिः सैव च सुप्रभा ॥ इति ।  
  
तन्त्रसारे -  
  
तच्छिवात्तपराशक्तिः सहस्रांशेन जायते ।  
शान्त्यादि बहुनोक्तेन सा शक्तिर्व्यपदिश्यते ॥  
  
तदुक्तं मृगेन्द्रे -   
  
सा च कुण्डलिनी शम्भोः शक्तिः शुद्धा इडात्मिका ॥  
  
न तदात्मे स्थिता सैव वर्तमाना परिग्रहे ।  
उपादानत्वते देहे तोः कुलाले मृत्तिका यथा इति ॥  
  
सहस्रारे द्व्यङ्गुलाग्रे मणिभादण्डवत्स्थिता ।  
पार्श्वद्वयोर्बिन्दुयुक्ता शक्तीस्तिष्ठति सर्वदा ॥  
  
दण्डादधस्त्र्यङ्गुलाग्रे बिन्दुमध्येर्ध चन्द्रभा ।  
निरोधिनीति विख्याता शक्तिस्तिष्ठति सर्वदा ॥ इति ।   
  
अन्तसारे -   
  
अङ्गुलत्रितयेनन्तो ललाटे पादमात्रकम् ।  
दिव्यलिङ्गस्समाकारो ह्यर्धचन्द्रसमप्रभः ॥  
  
तदुक्तं योगसारमञ्जर्याम् -   
  
ललाटे परमेशानि दिव्यावाराणसी पुरी ।  
अवर्णमन्त्रेनन्ताख्यो विरजा च सरस्वती ।  
भ्रूमध्ये द्व्यङ्गुलावृत्ते दीपाकारसमप्रभा ॥  
  
सितासितासरित्सङ्गः स्थितस्सोमेश्वरः शिवः ।  
  
तथा च श्रुतिः -   
  
यत्र गङ्गा च यमुना यत्र प्राची सरस्वती ।  
यत्र सोमेश्वरो देवस्तत्रात्मा ह्यमृता कृतिः ॥  
  
ततोङ्गुलिकाकोशे द्विमात्रेर्क शशिप्रभा ।  
माया तत्वविषोरुद्रः कण्ठदेशे व्यवस्थितः ॥  
  
दक्षिणामूर्तिकल्पे -   
  
नाभेरूर्ध्वे वितस्त्यन्ते हृदयं चतुरङ्गुलम् ।  
तदन्ते संस्थिता मेधास्वरूपाग्निसमप्रभा ॥  
  
नाभिमण्डलमध्ये तु इच्छाविद्या प्रतिष्ठिता ॥ इति ।  
  
तदधो मणिपूराग्रे रत्यारतिपतिः स्थितः ।  
मूलाधारे स्थिता शक्तिः कुण्डली परदेवता ॥  
  
योगसारमञ्जर्याम् -   
  
अथ ब्रह्मार्गलद्वारं दुर्विज्ञेयं महेश्वरि ।  
कलञ्चतुष्।कं तत्रस्थं चतुर्वर्गात्मकं परम् ॥  
  
पूर्वभागेऽमृतानाम गुप्तं दक्षिणगोचरा ।  
शिवापश्चिमदिग्बागे परापर शिवोत्तरे ॥  
  
तद्वारं रसनाग्रेण भित्वापूर्वकलामृतम् ।  
यदापिबति वै योगी मासादर्धेश्वरो भवेत् ॥  
  
प्। ८८)  
  
यथा गुप्तामृतं दक्षे योगी रसनया लिहेत् ।  
मासा देव न सन्देहः साक्षादेवार्धेश्वरो भवेत् ॥  
  
तत्पश्चिमे कलापानात् तद्वत्कामेश्वरो भवेत् ।  
उत्तरस्थ कलापानात् परमेष्ठित्वमाप्नुयात् ।  
तदूर्ध्वे मण्डले लीनं ब्रह्मरन्ध्रे परामृतम् ॥  
  
तत्सुधापानमात्रेण जीवान्मुक्तः शिवो भवेत् ।  
तत्र चूलितलं प्रोक्तं केदारं प्राहुरोश्वरी ॥  
  
तत्र सोमकलाश्चाष्टौ विख्याता वीरवन्दिते ।  
अमृतामानदापूषा तुष्टिः पुष्टी रतिर्धृतिः ॥  
  
शशिन्यादि कलापानात् खेचरत्वं प्रजायते ।  
भ्रूमध्यन्नमयेत् प्रोक्तं तत्प्रोक्तं सोममण्डलम् ।  
चन्द्रिकादि कलाप्रोक्तं परामृतनिकेतनम् ।  
जिह्वया यस्य तत्पानं तस्य वज्रसमं वपुः ॥  
  
तदूर्ध्वं वज्रकन्दाख्यं शिलाखेचरिमध्यगम् ।  
ललाटं तं विजानीयात् तत्र देविकलाश्रयम् ।  
तत्प्रादिकलापानात् अस्त्रशस्त्रैर्न भिद्यते ।  
आचिन्त्यः सर्वविज्ञानैः विरूपा विषयान्वितैः ॥  
  
भैरवा भोगवेत् सत्यं वज्रकन्दप्रभावतः ।  
नासिकाधो धरोष्ठोर्ध्वे राजदन्तमहापथे ॥  
  
तत्रपूर्णामृताकामदायिनी च कला द्वयम् ।  
सम्प्राप्य कुम्भकावस्थां रसनाग्रेण संस्पृशेत् ॥  
  
द्विमासं तत्सुधापानात् सर्वरोगो विनश्यति ।  
गुदलिङ्गान्तरस्थानम्माधारपरिकल्पितम् ॥  
  
तत्रपञ्चकलाः प्रोक्ताः प्रागुप्तपरमामृतः ।  
सुधा सुधामयी प्राज्ञा कालघ्नी ज्ञानदायिनी ।  
कलाः पञ्चसुधाधाराः कीर्तिताः सर्वसिद्धिदाः ॥  
  
तत्रस्था परमाशक्तिर्मायाकुण्डलिनी शिवे ।  
तत्राकुञ्चनयोगेन कुम्भकेन सुरार्चिते ॥  
  
मूलशक्त्या समास्वाद्य तत्रगंशीतला मृतम् ।  
सुषुम्नाया समुन्नीय स्वाधिष्ठानादि पङ्कजात् ।  
तत्सुधावृष्टिसंसिक्तं स्मरेद् ब्रह्माण्डकावधि ॥  
  
तत्रस्थममृतं गृह्यशक्तिः श्रीकुण्डली परा ।  
सुषुम्नामार्गमासाद्य ब्रह्मधामान्तमेयुषी ॥  
  
पञ्चमासप्रयोगेण पञ्चभूतजयं भवेत् ।  
शिवसाम्यो भवेत् सत्यं त्रिकालाभ्यासयोगतः ॥  
  
प्। ८९)  
  
नाभिस्थानं हि मया देवी स्वाधिष्ठानं तदुच्यते ।   
तत्र दिव्यामृतमयं कलात्रयमुदीरितम् ॥  
  
सुषुम्ना परमाह्लादा विद्याचेति प्रकीर्तिता ।  
पूर्ववत्कुम्भकावस्थां प्राप्यशक्तिं प्रबोध्य च ॥  
  
तत्सुधापानमात्रेण पूर्वोक्तफलमश्नुते ।   
गुदमेढ्रान्तरं यद्वै वेणुदण्डं तदुच्यते ॥  
  
कलाचतुष्कं तत्रोक्तं परामृतरसायनम् ।  
सुशीता च महावृष्टिः पलितघ्नी वलीक्षया ॥  
  
तत्रशक्तिं समुद्बोध्यपूर्ववत्प्लावयेत् तनुम् ।  
चतुर्मासप्रयोगेण पूर्वोक्त फलमश्नुते ॥ इति ।  
  
योगशाङ्करे -   
  
अतः परं प्रवक्ष्यामि परामृतमहापथम् ।  
वज्रकन्दे ललाटे तु प्रज्वलच्चन्द्रसन्निभम् ॥  
  
यं गर्भञ्चतुरश्रं च तत्र देवः परश्शिवः ।  
देवतास्तमुपासन्ते योगिन्यश्शक्तिसंयुतम् ॥  
  
चूलीतले महादेवि लक्षसूर्यसमप्रभम् ।  
त्रिकोणमण्डले मध्यदेवं लिङ्गात्मकं शिवम् ।  
रं गर्भमध्यगं देवि स्वशक्त्यालिङ्गितं परम् ॥   
    
देवतागणसञ्जुष्टं भावये परमेश्वरीम् ।  
दक्षजङ्घे महाभागे षड्बिन्दुर्वलयान्वितम् ॥  
  
यं गर्भं धूम्रवर्णञ्च तत्रदेवं महेश्वरम् ।  
लिङ्गाकारं स्मरेद् देवि शक्तियुक्तं गणावृतम् ॥  
  
वामशङ्खेन्द्र चन्द्राभं स पद्मं मण्डलं शिवे ।  
यं गर्भं ठं पदं मध्ये तत्रलिङ्गं सुधामयम् ॥  
  
गोक्षीरधवलाकारं शरच्चन्द्रायुतप्रभम् ।  
स्वशक्त्यालिङ्गितं सर्वे देवतागण सेवितम् ॥  
  
एवं देवी चतुर्दिक्षु स्थानान्युक्तानि वै मया ।  
तेषां मध्ये महावृतं हं गर्भं तत्र पार्वति ।  
खगोश्वरः परश्शब्दः स्वशक्त्या लिङ्गितस्थितः ॥  
  
लिङ्गाकारो गणयुतः सूर्यकोटिसमप्रभः ।  
पृथिव्य(धि)पतिर्बालः पश्चिमे सूर्यनायकः ॥  
  
दक्षशङ्खे निलवति वामे जलपतिश्शिवः ।  
मध्ये व्योमाधि पतिश्शम्भुः स्थानाः पञ्चमथोदिताः ॥  
  
योगसारमञ्जर्याम् -   
  
व्योमाधिपस्य देवस्य शिरोर्ध्वे चतुरङ्गुलम् ।  
ज्योतिर्मण्डलमध्यस्थं कोटिचन्द्रसमप्रभम् ॥  
  
दिव्यामृतमयं भाण्डं मूलबन्धकवाटकम् ।  
ऊर्ध्वरुद्धमहाशैलमभेद्यममृतास्पदम् ॥  
  
शीतलावृतमध्ये तु विलीनं लिङ्गमीश्वरम् ।  
त्रयरेणुप्रतीकाशं कोटिचन्द्रसमप्रभम् ॥  
  
हेयोपादेयरहितम्मज्ञानतिमिरापहम् ।  
  
प्। ९०)  
  
अतीत्यपञ्चस्थानानि परतत्वोपलब्धये ।  
परामृतघटाधारकवाटं कुम्भकान्वितम् ॥  
  
मनसा सहवागीशीमूर्ध्ववक्त्रां प्रसारयेत् ।  
स यद्यत् प्राणसञ्चारो योगीरसनया गलम् ॥  
  
लीलयोद्घाटयेत् सत्यं सम्प्राप्य सहसामृतम् ।  
शीतलेक्षुरसास्वादु तत्र क्षीरामृतं हि मम् ॥  
  
योगपानं पिबेन्मध्यं दुर्लभं विबुधैरपि ।  
तत्सुधावृष्टि सन्तृप्तो परावस्थामुपेत्य च ॥  
  
उन्मन्या तत्र संयोगङ्क्तभ्यं ब्रह्माण्डकान्तरे ।  
नादबिन्दुमयं मांसं योगीयोगेन बृंहयेत् ॥  
  
एतद्रहस्यं देवेशि दुर्लभं परमेश्वरि ।  
जिह्वाग्रे कोटिचन्द्राभां वागीशीं परिभावयेत् ॥  
  
परामृतकलातृप्तः कवित्वं लभते क्षणात् ।  
जिह्वाग्रे संस्थितां लक्ष्मीं परामृतविमोदिताम् ॥  
  
ध्यायन् योगी महेशानि योगसाम्राज्यमाप्नुयात् ।  
सहजाः पञ्चविख्याताः पिण्डेऽस्मिन् परमात्मके ॥  
  
यदा सञ्जायते देहं मातृहे पितृक्षयात् ।  
तत्रसार्धं भवन्तिस्म देहवृद्धिमुपेयुषी ॥  
  
आद्याकुण्डलिनी शक्तिः प्रथमा सहजा स्थिता ।  
द्वितीया च सुषुम्नाख्या जिह्वा चैव तृतीयका ॥  
  
तालुस्थानं चतुर्थञ्च ब्रह्मस्थानं च पञ्चमम् ।  
उन्मन्या सहजा माया द्वितीयां सहजां विशेत् ॥  
  
तृतीयां सहजामूर्ध्वं चतुर्थीं सहजां विशेत् ।  
चतुर्थीं सहजां भित्वा सहजां पञ्चमीं विशेत् ॥  
  
एवं भेदो मया प्रोक्तो दुर्विज्ञेयं कुलेश्वरि ।  
मूलात् कुण्डलिनी शक्तिः सुषुम्नामार्गमागता ॥  
  
कुलैकतन्तु प्रतिमा कोटिसूर्यसमप्रभा ।  
प्रविशेद् घण्टिकामार्गं शिवद्वारार्गलं विशेत् ॥  
  
एवं भेदो मया प्रोक्तो दुर्विज्ञेयो महेश्वरि ।  
प्रविशेत् कोटि सूर्याभं धामस्वायम्भुवं प्रिये ॥  
  
तत्रामृत महाम्भोधौ शीतकल्लोलमालिनी ।  
पीत्वाविश्राम्य च सुधां परमानन्दपूर्णया ।  
बुद्ध्या तत्सुधया तृप्तमात्मदेहं प्रभावयेत् ॥  
  
अनेन देवि योगेन जायते दिव्यदर्शनम् ।  
खेचरित्वं भवेत् सद्यः सर्वदुःखक्षयो भवेत् ॥  
  
वञ्चनं कालमृत्यूनां त्रैलोक्यैकमणिस्तथा ।  
अणिमादि गुणोपेतः स सिद्धो जायते ध्रुवम् ॥  
  
प्। ९१)  
  
योगीन्द्रत्वमवाप्नोति मतिख्या हता भवेत् ।  
न च नागसहस्राणा बलेन सहितः स्वयम् ॥  
  
जायते शिववद्योगी सत्यं सत्यं मयोदितः ॥  
  
शिवः -   
  
मूलाधारात् समुद्भूता षट् कवाट विभेदिनी ।  
भित्वाब्रह्मार्गलं दिव्यं स्वपते स्थानमेयूषी ॥  
  
वह्न्यर्कमण्डलं भित्वा द्रवन्ती चन्द्रमण्डलम् ।  
तदुद्भवामृतास्वादा परमानन्दनन्दिता ।  
कुलयोषित्कुलं त्यक्त्वा परं पुरुषमेयुषी ॥  
  
निर्लक्ष्यं निर्गुणं चैव कुलरूपविवर्जितम् ।  
तत्र स्वच्छन्दरूपा तु परिरभ्यस्वकं पतिम् ॥  
  
विश्राम्य च चिरं कालं तद्भोगा ह्लाद नन्दिता ।  
परमा वृष्टिभिर्नित्यं सिञ्चन्ती योगिनस्तनुम् ॥  
  
यथा गतेन मार्गेण पुनरेति स्वकं पदम् ॥  
  
॥ इति योगसारसङ्ग्रहे सुषुम्ना कलानां स्वरूपनिरूपणं   
नामपञ्चदशोध्यायः ॥  
  
  
  
  
अथ शरीरे जीवस्थानानि जीवात्मस्वरूपं चोच्यते -  
  
शिवयोगे -   
  
आधारे हृदये चैव शिरः स्थाने व्यवस्थितः ।  
देहसङ्गस्स इत्युक्तश्शिवेन परमात्मना ॥  
  
ब्रह्मोपनिषदि -   
  
नेत्रस्थं जागरितं विद्यात् कण्ठे स्वप्नं समादिशेत् ।  
सुषुप्तं हृदयस्थं तु तुर्यं स्यान्मूर्ध्निसंस्थितम् ॥ इति ।  
  
दत्तः -   
  
वायुस्तेजस्तथाकाशो त्रिविधो जीवसञ्ज्ञकः ।  
स जीवः प्राण इत्युक्तः वालाग्रशतकल्पितः ॥ इति ।  
  
याज्ञवल्क्ये -   
  
न्यग्रोधबीजं शतधा विभज्य   
तदेकभागस्य शतांशतुल्यम् ।  
तस्यांशभागं मुनयो वदन्ति   
तथैव जीवाख्यमितिप्रसिद्धम् ॥  
  
मुण्डकोपनिषदि -   
  
एषोऽणुरात्मा चेतसा वेदितव्यो   
यस्मिन् प्राणः पञ्चधासंविवेश ।   
प्राणैश्चित्तं सर्वमेतं प्रजानां   
यस्मिन् विशुद्धो भवत्येष आत्मा ॥  
  
मनस्तेजो रूपस्तन्निरोधात् स्वरूपलाभाः उक्तस्थाने नियम्यासून् तत्र   
संयोजयेन् मनः ॥  
  
मुहूर्तमभ्यसेन्नित्यं मृत्युमातङ्ग केसरी ।   
प्राणसन्निरोधात् स्वरूप ज्ञानं सिध्यति ॥  
  
ब्रह्मोपनिषदि -   
  
अतो निर्विषयस्यास्यमनसो मुक्तिरिष्यत इति ॥  
  
उत्तरगीतासु - यथा जलञ्जलेक्षिप्तं क्षीरे क्षीरं घृते घृतम् ।  
  
प्। ९२)  
  
अविशेषं भवेत् तद्वत् जीवात्मपरमात्मनोः ॥  
  
तथा च श्रुतिः - घटसंवृतमाकाशन्नीयमने घटो यथा ।  
घटीनीयेतनाकाशं तद्वज्जीवो न भोषमः ।  
  
कठवल्याम् - नायमात्मा प्रवचनेन लभ्यो न मेघया न बहुना श्रुतेन ।  
यमेवैष वृणुते तेन लभ्यस्तथैवात्मा वृणुते तनूꣳस्वाम् ॥  
  
तापनीये -   
  
ओमित्येकाक्षरमिदं सर्वं तस्योपव्याख्यानं भूतम् ।  
भूतं भव्यं भविष्यदिति । सर्वमोङ्कारमेवयच्चान्यत्र कालोतीतम् ।   
तदप्योङ्कार एव । सर्वं ह्येतद्ब्रह्म । अथमात्मा ब्रह्मासोऽयमात्मा   
चतुष्णात् जागरित स्थानो बहिः प्रज्ञः सप्ताङ्ग एकोनविंशति मुखः स्थूल   
भुग्वैश्वानरः प्रथमः पादः । स्वप्नस्थानोऽन्तः प्रज्ञः सप्ताङ्ग   
एकोनविंशतिमुखः चतुरात्मा प्राज्ञ ईश्वरः तृतीयः पादः । एष   
सर्वेश्वरः एष सर्वज्ञः एषोऽन्तर्याम्येषयोनिः सर्वस्य प्रभवाप्ययो हि   
भूतानां बहिः प्रज्ञम् ना प्रज्ञम् न प्रज्ञानघमदृष्टम् ।   
अव्यवहार्यमग्राह्यमलक्षणम् । अचिन्त्यमव्यपदेश्यमेकात्मप्रत्ययसारं   
प्रपञ्चोपशमं शिवमद्वैतं चतुर्थं मन्यन्ते स आत्मा स विज्ञेयः । य   
आत्मा शुद्धचैतन्यस्वरूपः शाश्वतो विभुः निर्विकारः स्वयं ज्योतिः   
स्वभावोर्कः प्रकाशयेत् ।  
  
वासिष्ठः -   
  
य आत्मा चिन्मयः स्वच्छः प्रवृत्त्युपचयोऽच्युतः ।   
हेयग्राह्योज्झितो देशकालजात्याद्यसङ्गतिः ॥  
  
अस्यां तुर्यावस्थायां स्थितिं प्राप्यविनाशिनी ।  
आनन्दैकात्मलीनत्वा महानन्दपदं गतः ।  
आद्यन्तरहितः सत्यं चिद्रूपो निर्विकल्पकः ।  
आत्मासम्पूरिताकाशो जीवः स्याद्यः परात्परः ॥  
  
आत्मानमितरं चापि दृष्ट्या नित्याविभिन्नया ।  
सर्वं च ज्योतिरेवेति यः पश्यति स पश्यति ॥  
  
अवधूतगीतासु -   
  
एवं ज्ञात्वात्विमं मार्गं योगिनां(न्ते)वकल्पितम् ।  
विकल्पवर्जितात्वेषा स्वयं सिद्धिः प्रजायते ॥  
  
नाडीप्रकारोऽपि न यत्र किञ्चित् नमीशमात्मानमुपे हि शाश्वतम् ।  
न संयमी वा यदि वा न संयमी निष्कर्मको वा यदि वा स कर्मकः ॥  
  
आत्मप्रबोधात् स विमुच्यते ध्रुवं तमीशमात्मानमुपैति शाश्वतम् ।  
मनो न बुद्धिर्न शरीरमिन्द्रियं तन्मात्र भूतादि न भूतपञ्चकम् ।  
  
प्। ९३)  
  
अहं कृतिश्चापि न येत् स्वरूपकं तमेक मात्मानमुपैति शाश्वतम् ॥  
  
तीर्थे वाप्यथ गेहे वा यत्र कुत्र मृतोऽपि वा ।  
योगी न पश्यते गर्भं परब्रह्मणि लीयते ॥  
  
तीर्थे वा श्वपच गृहे नष्टस्मृति परित्यजन् देहम् ।   
ज्ञानसमकाल मुक्तः कैवल्यं याति हतशोकः ॥  
  
कुलीपवित्रं जननी कृतार्था विश्वम्भरा पुष्यवती च पृथ्वी ।  
अपारसच्चित्सुखसागरेऽस्मिन् लीनं परेब्रह्मणि यस्य चेतः ॥  
  
योगशास्त्रस्य सर्वेषां श्रद्धाभक्ति पुरस्सरम् ।  
शतकृच्छ्र फलं नित्यं भवति श्रवणेन तु ॥  
  
दिने दिने योगशास्त्रं यः पठेद् भक्ति संयुतः ।  
तत्र श्रीः विपुला सद्यः अन्ते मुक्तिर्न संशयः ॥  
  
॥ इति श्रीमद्योगसारसङ्ग्रहे आत्मस्वरूपनिरूपणं नामषोडशोध्यायः ॥  
  
यमादि षोडशपरैः कृत्यैरात्मस्थिति क्रमः ।  
सम्प्रोक्तः षोडशाध्यायैः बहुसम्मतिभिर्दृढम् ॥  
  
इति   
  
॥ योगसारसङ्ग्रहः सम्पूर्णः ॥  
  
  
