+++
"Catalog number" = "M00069"
"Uniform title" = "jñānārṇavatantra"
"Main title" = "jñānārṇavatantram"
Editor = [ "malaviya, sudhakar",]
Subjects = [ "tantric / āgamic literature", "tantra / āgama",]
Description = "jñānārṇavatantram edited by Dr. Sudhakar Malaviya"
"Internet publisher" = [ "Muktabodha Indological Research Institute",]
"Publication year" = [ "2007",]
"Publication country" = "United States"
title_iast = "jñānārṇavatantra"
title = "ज्ञानार्णवतन्त्र"

+++
  
  
  
॥ श्रीः ॥  
  
ईश्वरप्रोक्तं  
  
ज्ञानार्णवतन्त्रम्  
  
अथ प्रथमः पटलः  
  
श्रीदेव्युवाच --  
  
गणेशनन्दिचण्डेशसुरेन्द्रपरिवारित ।  
सर्ववन्द्य गणाधीश किं त्वया जप्यते सदा ॥ १-१ ॥  
अक्षमालेति किं नाम संशयो मे हृदि स्थितः ।  
शब्दातीतं परं ब्रह्म त्वमेव परमार्थवित् ॥ १-२ ॥  
कथयाऽऽनन्दनिष्यन्दसान्द्रमानसनिश्चयात् ।  
  
ईश्वर उवाच --  
  
कथयामि वरारोहे यन्मया जप्यते सदा ॥ १-३ ॥  
अकारादिक्षकारान्ता मातृका पीठरूपिणी ।  
चतुर्दशस्वरोपेता बिन्दुत्रयविभूषिता ॥ १-४ ॥  
अनुस्वारेण देवेशि बिन्दुनैकेन मण्डिता ।  
विसर्गेण च बिन्दुभ्यां संलग्नाभ्यां विराजिता ॥ १-५ ॥  
कलामण्डलमाख्यातं शक्तिरूपं महेश्वरि ।  
ककारादिक्षकारान्ता वर्णास्तु शिवरूपिणः ॥ १-६ ॥  
व्यञ्जनत्वात्सदाऽऽनन्देनोच्चारसहिता यतः ।  
उच्चरेत्स्वरसम्भिन्नांस्तदा देवि न संशयः ॥ १-७ ॥  
पञ्चाशद्वर्णरूपेण शब्दाख्यं वस्तु सुव्रते ।  
अकारः प्रथमो देवि क्षकारोऽन्तिम इष्यते ॥ १-८ ॥  
अक्षमालेति विख्याता मातृका वर्णरूपिणी ।  
शब्दब्रह्मस्वरूपेयं शब्दातीतं तु जप्यते ॥ १-९ ॥  
शब्दातीतं परं धाम गणनारहितं सदा ।  
आत्मस्वरूपं जानीहि हंसस्तु परमेश्वरः ॥ १-१० ॥  
अस्मिन्नेव परे तत्त्वे बिन्दुत्रयविभूषिते ।  
मातृकासम्पुटत्वेन संस्थितं व्यक्तिमागतम् ॥ १-११ ॥  
बिन्दुत्रयं प्रवक्ष्यामि बीजरूपं वरानने ।  
हकारं बिन्दुरूपेण ब्रह्माणं विद्धि पार्वति ॥ १-१२ ॥  
सकारः सर्गबिन्दुभ्यां हरिश्चाहं सुरेश्वरि ।  
अविनाभावसंस्थानाल्लोके हरिहराविति ॥ १-१३ ॥  
ब्रह्मबिन्दुर्महेशानि वामा शक्तिनीगद्यते ।  
विश्वं वमति यस्मात्तद्वामेयं परिकीतीता ॥ १-१४ ॥  
ज्येष्ठा तु वैष्णवी शक्तिः पालयन्ती जगत्त्रयम् ।  
ततो रौद्री ग्रसन्ती तु क्रमेण परमेश्वरी ॥ १-१५ ॥  
एवं बिन्दुत्रयं विद्धि गुणत्रयविभूषितम् ।  
बिन्दुशब्देन शून्यं तु तथाऽपि गुणसूचकम् ॥ १-१६ ॥  
इच्छाज्ञानक्रियारूपं भूर्भुवःस्वःस्वरूपकम् ।  
पुरत्रयात्मकं विद्धि तत्त्वत्रयमयं प्रिये ॥ १-१७ ॥  
बिन्दुत्रये महेशानि सर्वमेतत्प्रतिष्ठितम् ।  
अम्बिकाबिन्दुभिर्देवि गुणत्रयपरम्परा ॥ १-१८ ॥  
जाग्रत्स्वप्नसुषुप्तिश्च बिन्दुत्रयभवा शिवे ।  
जाग्रत्सत्त्वगुणा ज्ञेया केवलं शक्तिरूपिणी ॥ १-१९ ॥  
मनोव्यावृत्तिविस्तारा दुःखदोषाभिलाषिणी ।  
शिवरूपा सुषुप्तिस्तु सर्वव्यावृत्तिहारिणी ॥ १-२० ॥  
देहधर्मपरित्यक्ता शिवतत्त्वस्वरूपिणी ।  
तमोगुणमयी कर्म ग्रसन्ती मोक्षरूपिणी ॥ १-२१ ॥  
सुषुप्त्यन्ते जागरादौ स्वप्नावस्था रजोमयी ।  
उभयैर्लक्षणैर्युक्ता तृष्णालक्षणलक्षिता ॥ १-२२ ॥  
अवस्थात्रयमेतत्तु कथितं बिन्दुसम्भवम् ।  
एतस्मिन्बैन्दवे ज्ञाते तुर्यावस्थां शृणु प्रिये ॥ १-२३ ॥  
निद्रादौ जागरस्यान्ते स्फुरत्तामात्रलक्षणा ।  
अवस्था पूर्णतां प्राप्ता तुर्यावस्था परा कला ॥ १-२४ ॥  
भावाभावपरित्यक्ता गुणातीता सुनिश्चला ।  
इयमेव यदा देवि मनसा प्राप्यते सदा ॥ १-२५ ॥  
उन्मनी नाम सद्रूपा ज्ञानवल्ली चिदात्मिका ।  
बिन्दुत्रयेण नादेन प्रसृताऽऽनन्दरूपिणी ॥ १-२६ ॥  
बिन्दुत्रयसमायोगात् त्रिपुरानामरूपिणी ।  
वर्णातीता सवर्णाऽपि केवलं ज्ञानचित्कला ॥ १-२७ ॥  
एनां विद्यां समाराध्य सर्वज्ञत्वं मयि प्रिये ।  
उपास्यते मया देवि त्रिपुरा चाक्षमालया ॥ १-२८ ॥  
  
इति श्रीमज्ज्ञानार्णवे नित्यातन्त्रे स्वरूपज्ञेयमात्रं  
नाम प्रथमः पटलः ॥ १॥  
  
  
  
  
  
अथ द्वितीयः पटलः  
  
  
श्री देव्युवाच --  
  
त्रिपुरा परमेशान ज्ञानमार्गेण सूचिता ।  
तत्त्वरूपेण कथय यद्यहं तव वल्लभा ॥ २-१ ॥  
त्रिपुरायाः प्रकारस्तु मन्त्रभेदश्च किंविधः ।  
सर्वं तच्छ्रेतुमिच्छामि येन सौभाग्यमाप्नुयाम् ॥ २-२ ॥  
  
ईश्वर उवाच --  
  
त्रिपुरा त्रिविधा देवि बालां तु प्रथमं शृणु ।  
यया विज्ञातया देवि साक्षात्सुरगुरुर्भवेत् ॥ २-३ ॥  
सूर्यस्वरं समुच्चार्य बिन्दुनादकलान्वितम् ।  
स्वरान्तं पृथिवीयुक्तं तूर्यस्वरविभूषितम् ॥ २-४ ॥  
बिन्दुनादकलाक्रान्तं सर्गवान्भृगुरव्ययः ।  
शक्रस्वरसमोपेतो विद्येयं त्र्यक्षरी मता ॥ २-५ ॥  
गङ्गातरङ्गकल्लोलवाक्पटुत्वप्रदायिनी ।  
महासौभाग्यजननी महासारस्वतप्रदा ॥ २-६ ॥  
महासौन्दर्यसुभगा महामृत्युविनाशिनी ।  
ब्रह्मविष्णुसुरेन्द्रादिवन्दिता पापहारिणी ॥ २-७ ॥  
सर्वतीर्थमयी देवी स्वर्णरत्नादिदायिनी ।  
सर्वलोकमयी देवी सर्वलोकवशङ्करी ॥ २-८ ॥  
सर्वक्षेत्रमयी देवी सर्वकार्यार्थसाधिका ।  
महामोक्षप्रदा शान्ता महामुक्तिप्रदायिनी ॥ २-९ ॥  
वक्त्रकोटिसहस्रैस्तु जिह्वाकोटिशतैरपि ।  
वणीतुं नैव शक्येयं विद्येयं त्र्यक्षरी परा ॥ २-१० ॥  
पञ्चवक्त्रेण जिह्वाभिः पञ्चभिर्नैव शक्यते ।  
वाग्भवेनेन्दुमहसा वागीशत्वप्रदायिनी ॥ २-११ ॥  
कामराजेन बीजेन शक्रगोपस्फुरत्त्विषा ।  
त्रैलोक्यं मोहयन्तीयं शक्तिबीजेन सुव्रते ॥ २-१२ ॥  
स्फुरत्सुवर्णवर्णेन सौभाग्यं तस्य मन्दिरे ।  
एतस्याः साधनं देवि कथयामि समासतः ॥ २-१३ ॥  
प्रातरुत्थाय देवेशि ब्रह्मरन्ध्रे निजं गुरुम् ।  
स्मृत्वा देवीमयो भूत्वा तत्प्रभापटलामलः ॥ २-१४ ॥  
स्नानकर्म ततः कुर्यान्मूलमन्त्रं स्मरन्बुधः ।  
त्रिवारमञ्जलौ वारि मन्त्रयित्वा तु मूर्धनि ॥ २-१५ ॥  
निक्षिपेत् परमेशानि त्रिधा चाऽऽचम्य तर्पयेत् ।  
त्रिधा च प्रोक्षयेद्देहं सूर्यायार्घं निवेदयेत् ॥ २-१६ ॥  
मूलमन्त्रेण देवेशि सूर्यमन्त्रेण वा प्रिये ।  
शिवबीजं वह्निसंस्थं वामनेत्रविभूषितम् ॥ २-१७ ॥  
बिन्दुनादसमायुक्तं हंसःपदमथोच्चरेत् ।  
अनेन मनुना देवि सूर्यायार्घ्यं निवेदयेत् ॥ २-१८ ॥  
यथाशक्त्या जपेन्मन्त्रं गायत्रीं परमेश्वरीम् ।  
मूलविद्याद्यमुच्चार्य वागीश्वरि च विद्महे ॥ २-१९ ॥  
द्वितीयं बीजमुच्चार्य कामेश्वरि च धीमहि ।  
तृतीयं बीजमुच्चार्य तन्नः शक्तिः प्रचोदयात् ॥ २-२० ॥  
यथाशक्त्या जपेत्पश्चाद्यागमण्डपमाविशेत् ।  
धातारं च विधातारं गङ्गां च यमुनां तथा ॥ २-२१ ॥  
द्वारश्रियं देहलीं च पुरुषं वास्तुसञ्ज्ञकम् ।  
सम्पूज्य परमेशानि पूजयेदासनं बुधः ॥ २-२२ ॥  
पराबीजं समुच्चार्य ततश्चाऽऽधारपूर्वकम् ।  
शक्तीतिपदमालिख्य कमलासनमालिखेत् ॥ २-२३ ॥  
ङेन्तं नमःपदं कृत्वा चाऽऽसनस्य मनुः प्रिये ।  
उपविश्य ततो देवि भूतान् सन्त्रासयेद्बुधः ॥ २-२४ ॥  
भूतशुद्धिविधिं कुर्यात्प्राणायामत्रयेण तु ।  
वायुबीजं समुच्चार्य षट्कोणादागतं महत् ॥ २-२५ ॥  
कृष्णवर्णं महेशानि शोषयेदेनसः तनुम् ।  
आसने सम्यगासीनो वामेनाऽऽपूर्य चोदरम् ॥ २-२६ ॥  
कुम्भकेन त्रिरावृत्त्या दक्षिणेन च रेचयेत् ।  
कनिष्ठानामिकाङ्गुष्ठेर्यन्नासापुटधारणम् ॥ २-२७ ॥  
प्राणायामः स विज्ञेयस्तर्जनीमध्यमे विना ।  
वामकुक्षिस्थितं पापपुरुषं कज्जलप्रभम् ॥ २-२८ ॥  
ब्रह्महत्या शिरो यस्य स्वर्णस्तेयं भुजद्वयम् ।  
सुरापानहृदा युक्तं गुरुतल्पकटिद्वयम् ॥ २-२९ ॥  
तत्संसगीपदद्वन्द्वमङ्गप्रत्यङ्गपातकम् ।  
उपपातकरोमाणं कृष्णश्मश्रुविलोचनम् ॥ २-३० ॥  
खड्गचर्मधरं क्रुद्धं कुक्षौ पापं विचिन्तयेत् ।  
शोषयेद्वायुबीजेन देहं च परमेश्वरि ॥ २-३१ ॥  
पापेन सहितं शुष्कं कृत्वा तेन क्रमेण हि ।  
वह्निबीजेन सन्दग्धं पापेन सहितं शिवे ॥ २-३२ ॥  
पापेन रहितं पश्चात् प्लावयेदमृताम्बुना ।  
प्राणप्रतिष्ठामन्त्रेण जीवं देहे निधापयेत् ॥ २-३३ ॥  
मुखवृत्तं समुच्चार्य हंसस्तु विपरीततः ।  
उच्चरेत्परमेशानि विद्येयं त्र्यक्षरी भवेत् ॥ २-३४ ॥  
प्राणप्रतिष्ठामन्त्रोऽयं सर्वकर्माणि साधयेत् ।  
तेनैव विधिना देवि स्थिरी कुर्यान्निजां तनुम् ॥ २-३५ ॥  
विशुद्धदेहो देवेशि न्यासं कुर्यात्समाहितः ।  
ऋषिरस्य महेशानि दक्षिणामूतीरव्ययः ॥ २-३६ ॥  
न्यसेच्छिरसि पूज्यत्वात्पङ्क्तश्छन्दो मुखे प्रिये ।  
देवता हृदये बाला त्रिपुरा परमेश्वरी ॥ २-३७ ॥  
बीजं तु वाग्भवं शक्तिस्तार्तीयं कीलकं तथा ।  
कामराजं महेशानि छन्दो न्यास उदाहृतः ॥ २-३८ ॥  
नाभ्यादिपादपर्यन्तं गलादानाभि चापरम् ।  
मूर्धादिगलपर्यन्तं त्र्यक्षरीं विन्यसेत्क्रमात् ॥ २-३९ ॥  
वामपाणितले चैक दक्षपाणितले तथा ।  
उभयोः सम्पुटे विद्यां त्रिबीजां विन्यसेत्प्रिये ॥ २-४० ॥  
पञ्च बाणान्क्रमेणैव कराङ्गुलिषु विन्यसेत् ।  
अङ्गुष्ठादिकनिष्ठान्तं क्रमेण परमेश्वरि ॥ २-४१ ॥  
थान्तद्वयं समालिख्य वन्हिसंस्थ क्रमेण हि ।  
मुखवृत्तेन नेत्रेण वामेन परिमण्डितम् ॥ २-४२ ॥  
बाणद्वयमिदं प्रोक्तं मादनं भूमिसंस्थितम् ।  
चतुर्थस्वरबिन्द्वाढ्यं नावरूपं वरानने ॥ २-४३ ॥  
फान्तं क्रमसमायुक्तं वामकर्णविभूषितम् ।  
बिन्दुनादसमायुक्तं सर्गवांश्चन्द्रमाः प्रिये ॥ २-४४ ॥  
पञ्च बाणा महेशानि नामानि शृणु पार्वति ।  
क्षोभणद्रावणौ देवि तथा कर्षणसञ्ज्ञकः ॥ २-४५ ॥  
वश्योन्मादौ क्रमेणैव नामानि परमेश्वरि ।  
कामास्तत्रैव विज्ञेयास्तेषां बीजानि संशृणु ॥ २-४६ ॥  
पराबीजं मध्यबाणं वाग्भवं परमेश्वरि ।  
तूर्यबाणं ततश्चैव स्त्रीबीजं च क्रमात्प्रिये ॥ २-४७ ॥  
पञ्च कामा इमे देवि नामानि शृणु वल्लभे ।  
काममन्मथकन्दर्पमकरध्वजसञ्ज्ञकाः ॥ २-४८ ॥  
मीनकेतुर्महेशानि पञ्चमः परिकीतीतः ।  
एतान्विन्यस्य देवेशि करन्यासं ततः परम् ॥ २-४९ ॥  
मूलविद्यां द्विरावृत्त्या सर्वाङ्गुलितलेषु च ।  
षडङ्गक्रमयोगेन मातृकां विन्यसेत्ततः ॥ २-५० ॥  
मातृकां शृणु देवेशि न्यासात्पापनिकृन्तनीम् ।  
ऋषिर्ब्रह्माऽस्य मन्त्रस्य गायत्रं छन्द उच्यते ॥ २-५१ ॥  
देवता मातृका देवि बीजं व्यञ्जनसञ्चयः ।  
शक्तयस्तु स्वरा देवि षडङ्गन्यासमाचरेत् ॥ २-५२ ॥  
अंआम्मध्ये कवर्गं च इम् ई मध्ये चवर्गकम् ।  
उम् ऊं मध्ये टवर्गं च एम् एं मध्ये तवर्गकम् ॥ २-५३ ॥  
ॐ औ मध्ये पवर्गं च क्रमेण परमेश्वरि ।  
अनुस्वारविसर्गान्न्ते यशवर्गौ सलक्षकौ ॥ २-५४ ॥  
हृदयं च शिरा देवि शिखां च कवचं ततः ।  
नेत्रमस्त्रं न्यसेन्ङेन्तं नमःस्वाहाक्रमेण तु ॥ २-५५ ॥  
वषड्ढुंवौषडन्तं च फडन्तं योजयेत्प्रिये ।  
षडङ्गोऽयं मातृकायाः सर्वपापहरः स्मृतः ॥ २-५६ ॥  
द्व्यष्टपत्राम्बुजे कण्ठे स्वरान्षोडश विन्यसेत् ।  
द्वादशच्छदहृत्पद्मे कादीन्द्वादश विन्यसेत् ॥ २-५७ ॥  
दशपत्राम्बुजे नाभौ डकारादीन्न्यसेद्दश ।  
षट्पत्रे लिङ्गसंस्थे च बकारादीन्न्यसेच्च पट् ॥ २-५८ ॥  
आधारे चतुरो वर्णान्न्यसेद्वादींश्चतुर्दले ।  
हक्षौ भ्रूमध्यगे पद्मे द्विदले विन्यसेत्प्रिये ॥ २-५९ ॥  
इत्यन्तर्मातृकां न्यस्य सर्वाङ्गन्यासमाचरेत् ।  
मूर्धनि मुखवृत्ते च नेत्रकर्णेषु पार्वति ॥ २-६० ॥  
नासागण्डोष्ठदन्तेषु मूर्धास्येषु च विन्यसेत् ।  
पाणिपादयुगस्यान्ते सन्ध्यग्रेषु क्रमात्प्रिये ॥ २-६१ ॥  
पार्श्वद्वये पृष्ठनाभिजठरेषु क्रमान्न्यसेत् ।  
यादीन्सधातुकान्देवि क्रमेणैव ततो न्यसेत् ॥ २-६२ ॥  
त्वगसृग्मांसमेदोस्थिमज्जाशुक्राणि धातवः ।  
प्राणात्मा चैव जीवात्मा परमात्मा च विन्यसेत् ॥ २-६३ ॥  
हृदये बाहुमूले च तथाऽपरगले प्रिये ।  
कक्षयोर्हृदयप्रान्ते पाणिपादयुगे तथा ॥ २-६४ ॥  
जठराननयोर्देवि व्यापकं च क्रमान्न्यसेत् ।  
पञ्चाशद्वर्णरूपां च कन्दर्पशशिभूषणाम् ॥ २-६५ ॥  
शुद्धस्फटिकसङ्काशां शुद्धक्षौमविराजिताम् ।  
मुक्तावज्रस्फुरद्भूषां जपमालां कमण्डलुम् ॥ २-६६ ॥  
पुस्तकं वरदानं च विभ्रतीं परमेश्वरीम् ।  
एवं ध्यात्वा न्यसेत्पश्चाद्विद्यान्यासं सुरेश्वरि ॥ २-६७ ॥  
कुर्वीत देहसन्न्नाहं त्रिभिर्बीजैः क्रमात्प्रिये ।  
करयोवीन्यसेदादौ मणिबन्धे तले नखे ॥ २-६८ ॥  
दक्षे वामे च विन्यस्य कक्षकूर्परपाणिषु ।  
पुनर्दक्षे च वामे च पादयोश्च तथा न्यसेत् ॥ २-६९ ॥  
पादान्ते हृदये लिङ्गे न्यसेद्देवि ततः परम् ।  
एतेष्वङ्गेषु देवेशि संहारक्रमतो न्यसेत् ॥ २-७० ॥  
विद्यां सृष्टिक्रमेणैव जानीहि परमेश्वरि ।  
ततो न्यसेन्महादेवि नवयोन्यङ्किताभिधम् ॥ २-७१ ॥  
कर्णयोश्चुबुके भूयः शङ्खयोर्मुखमण्डले ।  
नेत्रयोर्नासिकायां च बाहुयुग्मे हृदि प्रिये ॥ २-७२ ॥  
तथा कूर्परयोर्नाभौ जान्वोरन्धुनि विन्यसेत् ।  
पादयोर्देवि गुह्ये च पार्श्वयोर्हृत्स्तनद्वये ॥ २-७३ ॥  
कण्ठे च नवयोन्याख्यं न्यसेद् बीजत्रयात्मकम् ।  
षडङ्गमाचरेद्देवि द्विरावृत्त्या क्रमेण तु ॥ २-७४ ॥  
त्रिद्व्येकदशकत्रिद्विसङ्ख्यया शैलसम्भवे ।  
अङ्गुलीनां पुनर्देवि बाणान्कामांश्च विन्यसेत् ॥ २-७५ ॥  
ललाटगलहृन्नाभिमूलाधारेषु वै क्रमात् ।  
मूलेन व्यापकं कृत्वा प्राणायामं समाचरेत् ॥ २-७६ ॥  
  
इति श्रीमज्ज्ञानार्णवे नित्यातन्त्रे बालान्यासविधिर्नाम   
द्वितीयः पटलः ॥ २ ॥   
  
  
  
  
  
अथ तृतीयः पटलः  
  
  
  
ईश्वर उवाच --  
  
एवं विन्यस्तदेहः सन्समाहितमनास्ततः ।  
अन्तर्यागविधिं कुर्यात्साक्षाद्ब्रह्ममयं प्रिये ॥ ३-१ ॥  
मूलाधारे मूलविद्यां विद्युत्कोटिसमप्रभाम् ।  
सूर्यकोटिप्रतीकाशां चन्द्रकोटिद्रवां प्रिये ॥ ३-२ ॥  
बिसतन्तुस्वरूपां तां बिन्दुत्रिवलयां प्रिये ।  
ऊर्ध्वशक्तिनिपातेन सहजेन वरानने ॥ ३-३ ॥  
मूलशक्तिदृढत्वेन मध्यबीजप्रबोधतः ।  
परमानन्दसन्दोहसानन्दं चिन्तयेत्पराम् ॥ ३-४ ॥  
इत्यन्तर्यजनं कृत्वा बाह्यपूजां समाचरेत् ।  
तत्र प्राङ्मुख आसीनश्चक्रोद्धारं समाचरेत् ॥ ३-५ ॥  
सुस्थले श्रीभवे पट्टे लिखेद्यन्त्रमनुत्तमम् ।  
ईशानादग्निपर्यन्तमृजुरेखां समालिखेत् ॥ ३-६ ॥  
ईशादग्नेस्तदग्राभ्यां रेखे आकृष्य देशिकः ।  
एकीकृत्य च वारुण्यां शक्तिरेखा परा प्रिये ॥ ३-७ ॥  
त्रिकोणाकाररूपेयं तस्या उपरि संलिखेत् ।  
त्रिकोणाकाररूपात्तु शक्तिद्वयमुदाहृतम् ॥ ३-८ ॥  
पूर्वशक्त्यग्रभागे तु मानयष्टिवदालिखेत् ।  
रेखां तु परमेशानि वायुराक्षसकोणगाम् ॥ ३-९ ॥  
सन्धिभेदक्रमेणैव तयोः शक्त्योस्ततः परम् ।  
रेखे आकृष्य कोणाभ्यां तदग्रात्पूर्वगे कुरु ॥ ३-१० ॥  
वह्निमण्डलमेतत्तु पूर्वाग्रं वीरवन्दिते ।  
एकेन वह्निना शक्तिद्वयेनैतद्भवेत्प्रिये ॥ ३-११ ॥  
नवयोनिविशोभाढ्यं चक्रराजमिदं प्रिये ।  
सर्वसौभाग्यजनकं सर्वैश्वर्यप्रदायकम् ॥ ३-१२ ॥  
सर्वसिद्धिप्रदं रोगहरणं धनदायकम् ।  
एतद्बाह्ये तु संलेख्यं वृत्तं पूर्णेन्दुसन्निभम् ॥ ३-१३ ॥  
तल्लग्नमष्टपत्रं च ग्रन्थिभिश्चाष्टभिर्युतम् ।  
ग्रन्थयः प्रणवाभ्यां च सम्पुटत्वेन कारयेत् ॥ ३-१४ ॥  
ग्रन्थयः कुलिशा ज्ञेयाः प्रणवैरेव सुव्रते ।  
त्रिशूलाष्टकमालिख्य चतुरस्रं लिखेत्प्रिये ॥ ३-१५ ॥  
चतुर्द्वारविशोभाढ्यं सर्वानन्दकरं तथा ।  
हसौःकारं त्रिकोणान्तः सांलिख्य वरवणीनि ॥ ३-१६ ॥  
कामबीजं मध्यमं यदष्टकोणेषु संलिखेत् ।  
स्वरान् षोडश देवेशि युग्मयुग्ममभेदतः ॥ ३-१७ ॥  
दलाष्टकेषु संलिख्य पश्चिमादिप्रदक्षिणम् ।  
ग्रन्थिस्थानेषु वर्गाणां कादीनां परमेश्वरिः ॥ ३-१८ ॥  
विलिखेत्सप्तसङ्ख्यानामाद्यार्णं क्रमतः प्रिये ।  
क्षकारमष्टमे योज्यं शेषान्वर्णान्क्रमेण तु ॥ ३-१९ ॥  
त्रिशूलाग्रेषु संलिख्य पश्चिमादिक्रमेण तु ।  
तद्बाह्ये मातृकावृत्तं विलिख्य परमेश्वरि ॥ ३-२० ॥  
चतुरस्रे महेशानि मातृकां कामगभीताम् ।  
विलिख्य पूजयेद्यन्त्रं हेमरौप्यादिपट्टके ॥ ३-२१ ॥  
ताम्रे वा दर्पणे ताले काश्मीरप्रभवेऽपि वा ।  
चन्दनाद्यन्विते भूमौ कुङ्कुमेनाथ वा पुनः ॥ ३-२२ ॥  
सिन्दूररजसा वाऽपि कस्तूरीघुसृणेन्दुभिः ।  
भूर्जे गोरोचनाद्रव्यैः कल्पितं मानसेऽथ वा ॥ ३-२३ ॥  
सुवर्णरत्नलेखिन्या सर्वकार्यार्थसाधकः ।  
विलिख्य यन्त्रं देवेशि पूजाद्रव्यैः प्रपूजयेत् ॥ ३-२४ ॥  
कुलागमक्रमेणैव ध्यात्वा ब्रह्मविकाशिनीम् ।  
मूलादिब्रह्मरन्ध्रान्तं बिसतन्तुतनीयतीम् ॥ ३-२५ ॥  
उद्यदादित्यरुचिरां स्मरेदशुभशान्तये ।  
भ्रमदूभ्रमरनीलाभधम्मिल्लामलपुष्पिणीम् ॥ ३-२६ ॥  
ब्रह्मरन्ध्रस्फुरद्भृङ्गमुक्तारेखाविराजिताम् ।  
मुक्तारेखालसद्रत्नतिलकां मुकुटोज्ज्वलाम् ॥ ३-२७ ॥  
विशुद्धमुक्तारत्नाढ्यां चन्द्ररेखाकिरीटिनीम् ।  
भ्रमद्भ्रमरनीलाभनयनत्रयराजिनीम् ॥ ३-२८ ॥  
सूर्यभास्वन्महारत्नकुण्डलालङ्कृतां पराम् ।  
शुक्राकारस्फुरन्मुक्ताहारभूषणभूषिताम् ॥ ३-२९ ॥  
ग्रैवेयाङ्गदमुक्ताभिः स्फुरत्कान्तिविराजिताम् ।  
गङ्गातरङ्गकर्पूरशुभ्राम्बरविराजिताम् ॥ ३-३० ॥  
श्रीखण्डवल्लीसदृशबाहुवल्लीविराजिताम् ।  
कङ्कणादिलसद्भूषां मणिबन्धलसत्प्रभाम् ॥ ३-३१ ॥  
प्रवालपल्लवाकारपाणिपल्लवराजिताम् ।  
वज्रवैदूर्यमुक्तालिमेखलां विमलप्रभाम् ॥ ३-३२ ॥  
रक्तोत्पलदलाकारपादपल्लवभूषिताम् ।  
नक्षत्रमालासङ्काशमुक्तामञ्जीरमण्डिताम् ॥ ३-३३ ॥  
वामेन पाणिनैकेन पुस्तकं चापरेण तु ।  
अभयं च प्रयच्छन्तीं साधकाय वरानने ॥ ३-३४ ॥  
अक्षमालां च वरदं दक्षपाणिद्वयेन हि ।  
दधतीं चिन्तयेद्देवीं वश्यसौभाग्यवाक्प्रदाम् ॥ ३-३५ ॥  
क्षीरकुन्देन्दुधवलां प्रसन्नां संस्मरेत्प्रिये ॥ ३-३६ ॥  
  
इति श्रीमज्ज्ञानार्णवे नित्यातन्त्रे त्रिपुरेश्वरीध्यानं नाम  
तृतीयः पटलः ॥ ३॥  
  
  
  
  
अथ चतुर्थः पटलः  
  
  
श्रीदेव्युवाच --  
  
चक्रमण्डलमाख्यातं न पूजा तत्र मण्डले ।  
कथिता परमेशान श्रोतुमिच्छामि तत्त्वतः ॥ ४-१ ॥  
  
ईश्वर उवाच --  
  
शृणु देवि प्रवक्ष्यामि पूजामण्डलमुत्तमम् ।  
पीठपूजां विधायादौ रविदेवीविराजिताम् ॥ ४-२ ॥  
वामा ज्येष्ठा च रौद्री च अम्बिकेच्छा ततः परम् ।  
ज्ञाना क्रिया कुब्जिका च ऋद्धिश्चैव विषघ्निका ॥ ४-३ ॥  
दूतरी चैव आनन्दा देवि द्वादश शक्तयः ।  
मुक्ताफलामलमणिस्फुरच्छत्रं शशिप्रभम् ॥ ४-४ ॥  
गङ्गातरङ्गधवलं चामरद्वयमद्रिजे ।  
नवरत्नस्फुरद्दीप्ति ताम्बूलस्य करण्डकम् ॥ ४-५ ॥  
मल्लिकामालतीजातीशतपत्रादिदामभिः ।  
पूर्णं रत्नमयं भाण्डं तथाऽलङ्कारपूरिताम् ॥ ४-६ ॥  
पेटिकां व्यजनद्वन्द्वं नवरत्नाभिभूषितम् ।  
नीलकण्ठस्य पिच्छैस्तु तथोशीरविराजितम् ॥ ४-७ ॥  
कर्पूरमृगनाभ्याढ्यं कुङ्कुमक्षोदमण्डितम् ।  
चषकं स्वर्णरचितं कङ्कतीं हीरराजिताम् ॥ ४-८ ॥  
कज्जलस्य शलाकां च करण्डं चन्द्रपूरितम् ।  
दधानाः परमेशानि शक्तयः पीठसंस्थिताः ॥ ४-९ ॥  
पूर्वादिपरितः पूज्या रविसङ्ख्या वरानने ।  
सम्पूज्य मध्ये देवेशि प्रेतसिंहासनं यजेत् ॥ ४-१० ॥  
रत्नस्वर्णाकृति स्फारं दीप्तिमच्छुद्धमव्ययम् ।  
पञ्चप्रेतासनं साक्षान्मोक्षदायि न संशयः ॥ ४-११ ॥  
  
श्रीदेव्युवाच --  
  
पञ्च प्रेतान् महेशान ब्रूहि तेषां तु कारणम् ।  
निर्जीवा अविनाशस्ते नित्यरूपाः कथं विभो ॥ ४-१२ ॥  
निर्जीवे नाश एवास्ति ते कथं नित्यतां गताः ।  
  
ईश्वर उवाच --  
  
साधु पृष्टं त्वया भद्रे पञ्चप्रेतमयं कथम् ॥ ४-१३ ॥  
ब्रह्मा विष्णुश्च रुद्रश्च ईश्वरश्च सदाशिवः ।  
पञ्च प्रेता वरारोहे निश्चला एव सर्वदा ॥ ४-१४ ॥  
ब्रह्मणः परमेशानि मातृत्वं सृष्टिरूपकम् ।  
वामाशक्तेस्तु विज्ञेयं ब्रह्मा प्रेतो न संशयः ॥ ४-१५ ॥  
शिवस्य करणं नास्ति शक्तेस्तु करणं सदा ।  
ब्रह्माण्डलक्षनिर्माणं जायते शक्तितः प्रिये ॥ ४-१६ ॥  
अत एव महेशानि शिवः१ प्रेतो न संशयः ।  
विष्णौ च पालनं नास्ति पालयन्ती परा शिवा ॥ ४-१७ ॥  
ज्येष्ठाभिधा महेशानि सैव विष्णुरितीरिता ।  
विष्णुस्तु निश्चलो देवि वैष्णवी व्याप्तिकारिणी ॥ ४-१८ ॥  
पालयन्ती जगत्सर्वं विश्वनाटककारिणी ।  
अत एव महेशानि विष्णुः प्रेतो न संशयः ॥ ४-१९ ॥  
रुद्रस्तु परमं तत्त्वं शिवो निश्चल एव हि ।  
ग्रसन्ती रुद्रशक्तिस्तु तमोरूपा वरानने ॥ ४-२० ॥  
गुणत्रयं शिवे नास्ति गुणातीतः परमेश्वरः ।  
निर्गुणस्य कथं ग्रासो निश्चलस्य वरानने ॥ ४-२१ ॥  
ग्रसन्ती रुद्रशक्तिस्तु त्रैलोक्यं सचराचरम् ।  
ब्रह्मा विष्णुश्च रुद्रश्च गुणातीताः सदा प्रिये ॥ ४-२२ ॥  
सगुणाः परमेशानि सृष्टिस्थितिलयात्मकाः ।  
ईश्वरोऽपि वरारोहे महाप्रेतः सदाऽनघे ।  
शिवे निश्चलता कस्मादीश्वरत्वं भवेत्प्रिये ॥ ४-२३ ॥  
यः कर्ता च स्वयं हर्ता स ईशो नान्यथा भवेत् ।  
कर्तृहर्तृत्वयुगलं निश्चले न हि सुन्दरि ॥ ४-२४ ॥  
ईश्वरत्वं शिवायां तु न शिवे परमेश्वरि ।  
अत एव महाप्रेत ईश्वरो नान्यथा भवेत् ॥ ४-२५ ॥  
सदाशिवो महाप्रेतः केवलं निश्चलः प्रिये ।  
अव्यक्तः परमानन्दो ब्रह्मानन्दमयी शिवा ॥ ४-२६ ॥  
शक्त्या विना शिवे देवि वासना न प्रवर्तते ।  
अत एव महेशानि महाप्रेतासनं यजेत् ॥ ४-२७ ॥  
चक्रमध्ये स्थितं बीजं सदाशिवमहापदम् ।  
प्रेतपद्मासनं ङेन्तं हृन्मनुर्मनुरीरितः ॥ ४-२८ ॥  
महासनस्य मन्त्रोऽयं कलार्णः परमेश्वरि ।  
सिंहासनं समभ्यर्च्य ततश्चाऽऽवाहनं कुरु ॥ ४-२९ ॥  
वहन्नाडीक्रमेणैव मूलादिब्रह्मरन्ध्रगाम् ।  
संवित्कलां परेशानि सर्वज्ञां कुलसुन्दरीम् ॥ ४-३० ॥  
आवाह्य चक्रमध्ये तु तर्पयेत्कुलसुन्दरीम् ।  
आवाहनादिमुद्रास्तु कथयामि तवानघे१ ॥ ४-३१ ॥  
ऊर्ध्वाञ्ञ्जलिमधः कुर्यादियमावाहनी भवेत् ।  
इयं तु विपरीता स्यात्तदा वै स्थापनी मता ॥ ४-३२ ॥  
मिलितं मुष्टियुगलं सन्निधापनरूपिणी ।  
अन्तरङ्गुष्ठमुष्टिभ्यां सन्निरोधनरूपिणी ॥ ४-३३ ॥  
एतस्या एव मुद्रायास्तर्जन्यौ सरले यदा ।  
सव्यापसव्यभ्रमणान्मुद्रेयमवगुण्ठनी ॥ ४-३४ ॥  
अङ्गमन्त्रैर्न्यसेद्देवि देव्यङ्गे साधकोत्तमः ।  
सङ्कलीकरणं नाम मुद्रेयं व्याप्तिकारिणी ॥ ४-३५ ॥  
करावेकत्र संयोज्यावङ्गुष्ठौ बन्धयेत्प्रिये ।  
परमीकरणं नाम मुद्रेयं तु ततः परम् ॥ ४-३६ ॥  
परिवर्त्य करौ पश्चात्तर्जनीमध्यमायुगम् ।  
कनिष्ठानामिकायुग्मं परस्परयुतं कुरु ॥ ४-३७ ॥  
धेनुमुद्रेवमाख्याता अमृतीकरणं भवेत् ।  
एता साधारणा मुद्रा दर्शयित्वा ततः परम् ॥ ४-३८ ॥  
वरदाभयमुद्रे च वरदाभयवत्प्रिये ।  
पुस्तकवद्वामकरं कुर्यात्समतलं प्रिये ॥ ४-३९ ॥  
पुस्तकं नाम मुद्रेयं वाग्विलासं प्रयच्छति ।  
तर्जन्यङ्गुष्ठयोगे तु दक्षहस्ते तु पार्वति ॥ ४-४० ॥  
अक्षमालेति मुद्रेयं ज्ञानमुद्रा च वै भवेत् ।  
मुष्टिं बध्वा दक्षकरे तर्जन्यङ्कुशरूपिणी ॥ ४-४१ ॥  
अङ्कुशाख्या महामुद्रा त्रैलोक्याकषीणी भवेत् ।  
तर्जनीयुगलं देवि वामांसे शृङ्खलाकृति ॥ ४-४२ ॥  
पाशमुद्रा समाख्याता त्रैलोक्याकर्षणक्षमा ।  
यथा हस्तगतं चापं तथा हस्तं कुरु प्रिये ॥ ४-४३ ॥  
चापमुद्रेयमाख्याता वामहस्ते व्यवस्थिता ।  
यथा हस्तगतो बाणस्तथा हस्तं कुरु प्रिये ॥ ४-४४ ॥  
बाणमुद्रेयमाख्याता रिपुवर्गनिकृन्तनी ।  
वामहस्ततलं देवि कपालाकृति कारयेत् ॥ ४-४५ ॥  
कपालमुद्रा देवेशि देव्यानन्दकरी सदा ।  
हस्ताभ्यां कमलाकारो यदा तत्कमलं भवेत् ॥ ४-४६ ॥  
एषा कमलमुद्रा च लक्ष्मीवृद्धिकरी मता ।  
इति चाऽऽयुधमुद्रास्तु दर्शयित्वा वरानने ॥ ४-४७ ॥  
गन्धपुष्पाक्षतादीनि दद्यात्स्त्रीसहितः सदा ।  
उपचारैरलङ्कारैस्तोषयेत् परमेश्वरीम् ॥ ४-४८ ॥  
लयाङ्गं कल्पयेद्देहे सम्यक्सन्तर्पयेच्छिवाम् ।  
परिवारार्चनं पश्चादादावङ्गाकृतिं प्रिये ॥ ४-४९ ॥  
गुरुपूजानन्तरं तु प्रथमं गुरुमर्चयेत् ।  
प्राग्योनिमध्ययोन्योस्तु मध्ये निजगुरुं यजेत् ॥ ४-५० ॥  
विशेषमुद्रां देवेशि दर्शयेत्सर्वसिद्धये ।  
परिवर्त्य करौ सम्यक्तर्जनीवाहनी समे ॥ ४-५१ ॥  
मध्यमे कुरु तन्मध्ये योजयेत्तदनन्तरम् ।  
अन्योन्यामिके देवि कनिष्ठे तु यथास्थिते ॥ ४-५२ ॥  
अङ्गुष्ठाभ्यां योजिताभ्यां योन्याकारं तु कल्पयेत् ।  
योनिमुद्रेयमाख्याता परा त्रैलोक्यमातृका ॥ ४-५३ ॥  
इयमेव हृदि क्षिप्ता त्रैलोक्यक्षोभिणी भवेत् ।  
त्रैलोक्यद्राविणी नाम मुखस्था परमेश्वरी ॥ ४-५४ ॥  
भ्रूमध्यस्था महादेवि त्रैलोक्याकषीणी भवेत् ।  
ललाटस्था महादेवि त्रैलोक्यवशकारिणी ॥ ४-५५ ॥  
ब्रह्मरन्ध्रस्थिता देवि त्रैलोक्योन्मादकारिणी ।  
पञ्चमुद्रामयीं मुद्रां योनिमुद्रां च दर्शयेत् ॥ ४-५६ ॥  
ततः षडङ्गावरणं परितः पीठमद्रिजे ।  
अग्नीशासुरवायव्यमध्ये दिक्षु च पूजयेत् ॥ ४-५७ ॥  
अग्रकोणे रतिं यष्ट्वा प्रीतिमुत्तरकोणके ।  
मनोभवां दक्षकोणे ततो बाणान् समर्चयेत् ॥ ४-५८ ॥  
उत्तरस्यां द्वयं देवि दक्षिणस्यां दिशि द्वयम् ।  
अग्रे चैकं क्रमेणैव बाणान् पञ्चाद्रिजे यजेत् ॥ ४-५९ ॥  
पञ्च कामांस्तथा देवि बाणवत्परिपूजयेत् ।  
अनङ्गकुसुमां देवि तथाऽनङ्गादिमेखलाम् ॥ ४-६० ॥  
अनङ्गमदनां पश्चादनङ्गमदनातुराम् ।  
सुभगां पञ्चमीं देवि भगां च भगसपीणीम् ॥ ४-६१ ॥  
भगमालां महादेवि पूर्वादिक्रमतो यजेत् ।  
अष्टयोनिषु देवेशि ततो ब्राह्म्यादिका यजेत् ॥ ४-६२ ॥  
युग्मयुग्मप्रभेदेन वसुपत्रे वरानने ।  
असिताङ्गं तथा ब्राह्मीं रुरुं माहेश्वरीं प्रिये ॥ ४-६३ ॥  
चण्डं कौमारिकां चैव क्रोधं वैष्णवदेवताम् ।  
उन्मत्तं चैव वाराहीं माहेन्द्रीं च कपालिनम् ॥ ४-६४ ॥  
भीषणं चैव चामुडां संहारं चाष्टमं यजेत् ।  
महालक्ष्मीं महादेवि युग्मानि परिपूजयेत् ॥ ४-६५ ॥  
पश्चिमादिक्रमेणैव ततः पीठाष्टकं यजेत् ।  
कामरूपं च मलयं ततः कौलगिरिं तथा ॥ ४-६६ ॥  
कुलान्तकं च चौहारं जालन्धरमतः परम्म् ।  
उड्डीयानं द्देवकूटं पीठाष्टकमिदं क्रमात् ॥ ४-६७ ॥  
ग्रन्थिस्थानेषु सम्पूज्यं पश्चिमादिक्रमेण तु ।  
त्रिशूलं परितो देवि मातृकावृत्तमण्डले ॥ ४-६८ ॥  
भैरवा दश सम्पूज्याः पश्चिमादिक्रमात् प्रिये ।  
हेतुकं चैव वेतालं तन्मध्ये त्रिपुरान्तकम् ॥ ४-६९ ॥  
अग्निजिह्वं च कालान्तं तथा चैव कपालिनम् ।  
एकपादं भीमरूपं मलयं हाटकेश्वरम् ॥ ४-७० ॥  
दशाभ्यर्च्य महादेवि भैरवान् मातृमण्डले ।  
चतुरस्रे महेशानि लोकपालाष्टकं यजेत् ॥ ४-७१ ॥  
इन्द्रमग्निं यमं देवि राक्षसं वरुणं तथा ।  
वायुं कुबेरमीशानं पूर्वादिक्रमतो यजेत् ॥ ४-७२ ॥  
ब्रह्माणं चैव विष्णुं च ऊर्ध्वाधः क्रमतो यजेत् ।  
वाङ्कारं बीजमुच्चार्य बटुकाय नमो लिखेत् ॥ ४-७३ ॥  
याङ्कारं बीजमुच्चार्य योगिनीभ्यो नमस्तथा ।  
क्षाङ्कारं बीजमुच्यार्य क्षेत्रपालाय वै नमः ॥ ४-७४ ॥  
गाङ्कारं बीजमुच्चार्य ततो गणपतिं लिखेत् ।  
ङेन्तं नमः पश्चिमादिदिक्षु पूज्याः क्रमेण तु ॥ ४-७५ ॥  
चतुरस्रे तु सम्पूज्या विदिक्षु परमेश्वरि ।  
वायव्यादिक्रमेणैव वक्ष्यमाणा महेश्वरि ॥ ४-७६ ॥  
वसवो द्वादशाऽऽदित्या रुद्राश्चैव ततः प्रिये ।  
सर्वे भूता वरारोहे क्रमेण परिपूजयेत् ॥ ४-७७ ॥  
पूजां विधाय देवेशीमुपचारैः प्रपूजयेत् ।  
उत्तराभिमुखो भूत्वा यदा चक्रं प्रपूजयेत् ॥ ४-७८ ॥  
उत्तराशा तदा देवि पूर्वाशैव व्यवस्थिता ।  
पश्चिमाशामुखो देवि यदा चक्रं प्रपूजयेत् ॥ ४-७९ ॥  
पश्चिमाशा तदा देवि पूर्वाशैव व्यवस्थिता ।  
दक्षिणाशामुखो देवि तदा चक्रं प्रपूजयेत् ॥ ४-८० ॥  
दक्षिणाशा ततो देवि पूर्वाशैव न संशयः ॥ ४-८१ ॥  
  
इति श्रीमज्ज्ञानार्णवे नित्यातन्त्रे त्रिपुरेश्वरीपूजाक्रमविधिर्नाम  
चतुर्थः पटलः ॥ ४ ॥  
  
  
  
  
  
  
अथ पञ्चमः पटलः  
  
  
श्रीदेव्युवाच �  
  
कुमारीक्रम आख्यातो मुद्रासनसमन्वितः ।  
इदानीं श्रोतुमिच्छामि बलिदानादिकं विभो ॥ ५-१ ॥  
  
ईश्वर उवाच --  
  
धूपं विस्तारयेत्सम्यङ्मूलमन्त्रं हृदि स्मरन् ।  
वनस्पतिरसोत्पन्नो गन्धाढ्यो धूप उत्तमः ॥ ५-२ ॥  
आघ्रेयः सर्वदेवानां धूपोऽयं प्रतिगृह्यताम् ।  
अनेन मनुना देवि देव्यै धूपं निवेदयेत् ॥ ५-३ ॥  
सुप्रकाशो महादीपः सर्वत्र तिमिरापहः ।  
सबाह्याभ्यन्तरं ज्योतिर्दीपोऽयं प्रतिगृह्यताम् ॥ ५-४ ॥  
तथैव दीपमन्त्रोऽयं विद्यान्ते परमेश्वरि ।  
आरात्रिकं ततः कुर्यात्सर्वकार्यार्थसिद्धये ॥ ५-५ ॥  
सौवर्णे राजते कांस्ये स्थालके परमेश्वरि ।  
कुङ्कुमेन लिखेत्पद्मं वसुपत्रं मनोहरम् ॥ ५-६ ॥  
चन्द्ररूपं चरुं कृत्वा तन्मध्ये मस्तके शिवे ।  
दीपमेकं विनिक्षिप्य वसुपत्रेऽष्ट दीपकान् ॥ ५-७ ॥  
यवगोधूममुद्गादिरचिताञ् शर्करायुतान् ।  
चषकान्वितमुद्राभिः शोभितान्घृतपूरितान् ॥ ५-८ ॥  
अभिमन्त्र्य महेशानि रत्नेश्वर्या ततः परम् ।  
श्रीबीजं च पराबीजं संलिख्य वरवणीनि ॥ ५-९ ॥  
गसौ च मपनाः पश्चादिन्द्रस्थाः क्रमतः प्रिये ।  
वामकर्णसमायुक्ता बिन्दुनादविभूषिताः ॥ ५-१० ॥  
बीजपञ्चकमेतत्तु पञ्चरत्नानि सुन्दरि ।  
पूर्वबीजे विलोमेन रत्नेशीयं नवाक्षरी ॥ ५-११ ॥  
मूलमन्त्रेण चाभ्यर्च्य ततश्चाऽऽरात्रिकं चरेत् ।  
स्थालकं तु समुद्धृत्य मस्तकान्तं पुनः पुनः ॥ ५-१२ ॥  
नववारं महेशानि ततो नीराजनं चरेत् ।  
समस्तचक्रचक्रेशीयुते देवि नवात्मिके ॥ ५-१३ ॥  
आरातीकमिदं देवि गृहाण मम सिद्धये ।  
नीराजनमनुर्देवि विद्यान्ते प्रकटीकृतः ॥ ५-१४ ॥  
आरातीके महेशानि चक्रमुद्रा व्यवस्थिता ।  
वामहस्ताङगुष्ठगर्भे कनिष्ठां दक्षिणां नयेत् ॥ ५-१५ ॥  
कनिष्ठागर्भगे वामे दक्षाङ्गुष्ठम्ं विनिक्षिपेत् ।  
अन्योन्यकरयोर्देवि चक्रमुद्रेयमीरिता ॥ ५-१६ ॥  
आरातीकविधिं कृत्वा नैवैद्यं तु निवेदयेत् ।  
शुद्धस्फटिकसङ्काशश्चन्द्ररश्मिसमप्रभः ॥ ५-१७ ॥  
लसत्तण्डुलजो देवि चारुमृद्वोदनः प्रिये ।  
हिङ्गुजीरमरीचाढ्यैरार्द्रकै रुचिरः प्रिये ॥ ५-१८ ॥  
वटकः कुङ्कुमाकारः पायसं हेमसन्निभम् ।  
दुग्धगम्भीरसुभगं शर्करापूरपूरितम् ॥ ५-१९ ॥  
कपिलाघृतसंयुक्तं भूर्जत्वङ्मण्डकाः प्रिये ।  
शर्करालोलिता देवि सूपं मुद्गोद्भवं तथा ॥ ५-२० ॥  
नानाविधानि पेयानि व्यञ्जनानि बहूनि च ।  
इत्याद्यन्नरसोपेतं नैवेद्यं कल्पयेद्बुधः ॥ ५-२१ ॥  
मनःकल्पितरूपं वा त्रिपुरायै निवेदयेत् ।  
हेमापात्रगतं दिव्यं परमान्नं सुसंस्कृतम् ॥ ५-२२ ॥  
पञ्चधा षड्र्सोपेतं गृहाण परमेश्वरि ।  
विद्यान्ते परमेशानि नैवेद्यमनुरीरितः ॥ ५-२३ ॥  
परिषिञ्च्य ततो देवि नित्यहोमं समाचरेत् ।  
मूलमन्त्रेण देवेशि हुनेत्पञ्चाऽऽहुतिः क्रमात् ॥ ५-२४ ॥  
प्राणापानौ तथा व्यान उदानञ्च समानकः ।  
एतत्स्वरूपं जानीयादाहुतीनां च पञ्चकम् ॥ ५-२५ ॥  
षडाहुतीः षडङ्गेन नित्यहोमोऽयमीरितः ।  
नित्यहोमविधिं कृत्वा बलिदानविधिं चरेत् ॥ ५-२६ ॥  
ईशाने च तथाऽऽग्नेये नैरृत्ये च तथा प्रिये ।  
वायव्ये क्रमतो देवि मण्डलानां चतुष्टयम् ॥ ५-२७ ॥  
श्रीचक्रमभितो देवि त्रिकोणं व्योम चाऽऽलिखेत् ।  
पूर्वमन्त्रैः समभ्यर्च्य बटुकादिभिरद्रिजे ॥ ५-२८ ॥  
एह्येहि देवि पुत्रान्ते वटुकान्तेऽथ नाथ च ।  
कपिलान्ते जटाभार भासुरान्ते त्रिनेत्र च ॥ ५-२९ ॥  
ज्वालामुख च सर्वान्ते विघ्नान्नाशय नाशय ।  
सर्वोपचारसहितं बलिं गृह्ण द्विधापदम् ॥ ५-३० ॥  
वह्निजायान्वितो मन्त्रो बटुकस्य उदाहृतः ।  
अनेन विधिना देवि बटुकस्य बलिं प्रिये ॥ ५-३१ ॥  
ऊर्ध्वं ब्रह्माण्डतो वा दिवि वा  
	गगनतले भूतले निष्कले वा ।  
पाताले वाऽनले वा सलिल--	  
	पवनयोर्यत्र कुत्र स्थिता वा ॥ ५-३२ ॥  
क्षेत्रे पीठोपपीठादिषु च	  
	कृतपदा धूपदीपादिकेन ।  
प्रीता देव्यः सदा नः शुभद--	  
	बलिविधिना पान्तु वीरेन्द्रवन्द्याः ॥ ५-३३ ॥  
एतदन्ते महेशानि यां बीजं योगिनी ततः ।  
भ्यः स्वाहा सर्ववर्णान्ते योगिनीपदमालिखेत् ॥ ५-३४ ॥  
कवचं चास्त्रमालिख्य वह्निजायां पुनलीखेत् ।  
अनेन मनुना देवि योगिनीनां बलिं हरेत् ॥ ५-३५ ॥  
षड्दीर्घस्वरसम्भिन्नं क्षकारं विलिखेत्प्रिये ।  
स्थानक्षेत्रपदं पालधूपदीपादि चाऽऽलिखेत् ॥ ५-३६ ॥  
सहितं बलिमालिख्य गृह्ण गृह्ण वदेत् ततो ।  
वह्निजायान्वितो मन्त्रः क्षेत्रपालस्य सुन्दरि ॥ ५-३७ ॥  
अनेन मनुना देवि क्षेत्रपालबलिः स्मृतः ।  
गाङ्गीङ्गून्त्रयमालिख्य डेन्तं गणपतिं ततः ॥ ५-३८ ॥  
वरान्ते वरदान्ते च सर्वान्ते जनमालिखेत् ।  
मे वशं चाऽऽनय प्रोच्य सर्वोपपदमालिखेत् ॥ ५-३९ ॥  
चारान्ते सहितं चोक्त्वा बलिं गृह्ण द्विधापदम् ।  
वह्निजायान्वितो मन्त्रो गणपस्य बलिं हरेत् ॥ ५-४० ॥  
वामाङ्गुष्ठानामिकाभ्यां बटुकस्य बलिं हरेत् ।  
तर्जन्यनामिका चैव मध्यमोपरि योजयेत् ॥ ५-४१ ॥  
योन्याकारेण वामेन योगिनीनां बलिर्भवेत् ।  
अङ्गुष्ठमध्यमानामा योन्याकारेण योजयेत् ॥ ५-४२ ॥  
वाममुष्टिं विधायाऽऽदौ तर्जनीं सरलां कुरु ।  
अनया मुद्रया देवि क्षेत्रपालबलिर्भवेत् ॥ ५-४३ ॥  
तथा मुष्टेस्तु मध्यस्थामङगुलीं दण्डवत्कुरु ।  
गजतुण्डा महामुद्रा गणपस्य बलिर्भवेत् ॥ ५-४४ ॥  
अथवा वामभागे तु मण्डलं चैकमालिखेत् ।  
तत्रैव बलिदामं तु कुर्यात्सर्वार्थसिद्धये ॥ ५-४५ ॥  
आत्मविद्यां शिवैस्तत्त्वैर्गुरुं सन्तर्प्य देवताम् ।  
सन्तोष्याऽऽनन्दसहितः सर्वकर्माणि साधयेत् ॥ ५-४६ ॥  
अनेन विधिना देवि पूजयेत्परमेश्वरीम् ।  
पञ्चसिंहासनोन्नद्धां परमानन्दरूपिणीम् ॥ ५-४७ ॥  
पञ्चसिंहासनोन्नद्धां चित्कलां चिन्तयेत्सदा ।  
वर्णलक्षं जपेन्मन्त्रं तद्दशांशं हुनेत्प्रिये ॥ ५-४८ ॥  
तर्पणं तु तथा कुर्यात्सर्वसौभाग्यवान्भवेत् ॥ ५-४९ ॥  
  
इति श्रीमज्ज्ञानार्णवे नित्यातन्त्रे त्रिपुरेश्वरीयजनविधिर्नाम  
पञ्चमः पटलः ॥ ५ ॥  
  
  
  
  
  
  
अथ षष्ठः पटलः  
  
श्रीदेव्युवाच --  
  
पञ्चसिंहासनगता कथं सा त्रिपुरा परा ।  
कथयस्व महेशान कथं सिंहासनं भवेत् ॥ ६-१ ॥  
  
ईश्वर उवाच --  
  
यथा श्रीत्रिपुरा बाला तथा त्रिपुरभैरवी ।  
संम्पत्प्रदा नाम तस्याः शृणु निर्मलमानसे ॥ ६-२ ॥  
शिवचन्द्रौ वह्निसंस्थौ वाग्भवं तदनन्तरम् ।  
कामराजं तथा देवि शिवचन्द्रान्वितं ततः ॥ ६-३ ॥  
पृथ्वीबीजान्तवह्न्याढ्यं तार्तीयं शृणु वल्लभे ।  
शक्तिबीजे महेशानि शिवं वह्निं च योजयेत् ॥ ६-४ ॥  
व्योमादिवह्निसंस्थं तु विशेषं शृणु वल्लभे ।  
कुमार्याः परमेशानि हित्वा सर्गं तु बैन्दवम् ॥ ६-५ ॥  
त्रिपुरा भैरवी देवी महासम्पत्प्रदा प्रिये ।  
अनया सदृशी विद्या त्रिषु लोकेषु दुर्लभा ॥ ६-६ ॥  
ब्रह्मानन्दमयी साक्षात्सर्वसाम्राज्यदायिनी ।  
ध्यानमस्याः प्रवक्ष्यामि महासम्पत्प्रदं प्रिये ॥ ६-७ ॥  
आताम्रार्कसहस्राभां स्फुरच्चन्द्रजटाशिखाम् ।  
किरीटरत्नविलसच्चित्रचित्रितमौक्तिकाम् ॥ ६-८ ॥  
स्रवद्रुधिरपङ्काढ्यमुण्डमालावलीयुताम् ।  
नयनत्रयशोभाढ्यां पूर्णेन्दुवदनान्विताम् ॥ ६-९ ॥  
मुक्ताहारलताराजत् पीनोन्नतघनस्तनीम् ।  
त्रिवलीखचितालग्नां नानाभरणभूषिताम् ॥ ६-१० ॥  
रक्ताम्बरपरीधानां यौवनोन्मत्तरूपिणीम् ।  
पुस्तकं चाभयं वामे दक्षिणे चाक्षमालिकाम् ॥ ६-११ ॥  
वरदानरतां नित्यं महासम्पत्प्रदां स्मरेत् ।  
न्यासपूजादिकं सर्वं कुमार्या इव सुव्रते ॥ ६-१२ ॥  
त्रिपुरा भैरवी देवी पञ्चसिंहासनान्विता ।  
प्रथमं शृणु देवेशि ब्रह्मा सृष्टिकरो यदा ॥ ६-१३ ॥  
निश्चेतनोऽपि देवेशि तदा त्रिपुरदेवताम् ।  
समाराध्याभवत्कर्ता सृष्टेस्तु परमेश्वरि ॥ ६-१४ ॥  
ब्रह्माणं तं समाराध्य तपसा महता प्रिये ।  
शक्रोऽभूद्देवराजोऽयं पूर्वस्यां दिशि पालकः ॥ ६-१५ ॥  
तदा प्रसन्ना त्रिपुरा पूर्वसिंहासनस्थिता ।  
शृणु देवि प्रवक्ष्यामि पूर्वसिंहासनस्थिताम् ॥ ६-१६ ॥  
वाग्भवं बीजमुच्चार्य जीवप्राणसमन्विताम् ।  
सकला भुवनेशानि द्वितीयं बीजमुद्धृतम् ॥ ६-१७ ॥  
जीवं प्राणं वह्निसंस्थं शक्रस्वरविभूषितम् ।  
विसर्गाढ्यं महेशानि विद्या त्रैलोक्यमातृका ॥ ६-१८ ॥  
त्रैलोक्यमोहनी देवी परब्रह्मचिदात्मिका ।  
चैतन्यभैरवी नाम चेतना निष्कले शिवे ॥ ६-१९ ॥  
उद्यद्भास्वत्सहस्राभां नानालङ्कारभूषिताम् ।  
मुकुटोज्ज्वलसच्चन्द्रलेखां रक्ताम्बरान्विताम् ॥ ६-२० ॥  
पाशाङ्कुशधरां नित्यां वामहस्तकपालिनीम् ।  
वरदाभयशोभाढ्यां पीनोन्नतघनस्तनीम् ॥ ६-२१ ॥  
एवं ध्यात्वा भजेद्देवीं पूर्वसिंहासनस्थिताम् ।  
द्विरावृत्त्या षडङ्गानि न्यसेत्सर्वाङ्गलक्षणाम् ॥ ६-२२ ॥  
यन्त्रमस्याः प्रवक्ष्यामि देवि त्रैलोक्यमोहनम् ।  
त्रिकोणं चैव षट्कोणं वसुपत्रं वरानने ॥ ६-२३ ॥  
चतुरस्रं चतुर्द्वारमेवं मण्डलमालिखेत् ।  
तत्राऽऽवाह्य महादेवीं पूर्ववत्परमेश्वरीम् ॥ ६-२४ ॥  
मुद्राः प्रदर्शयेत्पश्चात्परिवारार्चनं यजेत् ।  
प्रथमावरणं देवि षडङ्गानां तु पूर्ववत् ॥ ६-२५ ॥  
रत्यादिकास्ततः पूज्याः पूर्ववत्परमेश्वरि ।  
अग्रे वसन्तं वामे तु कामदेवं वरानने ॥ ६-२६ ॥  
चापं दक्षिणकोणे च बाणान् पूर्ववदद्रिजे ।  
डाकिनीं राकिनीं चैव लाकिनीं काकिनीं तथा ॥ ६-२७ ॥  
शाकिनीं हाकिनीं देवि पश्चिमादिक्रमाद्यजेत् ।  
अनङ्गकुसुमा मुख्या वसुपत्रेषु पूर्ववत् ॥ ६-२८ ॥  
परभृत्सारसौ चैव शुकमेघाह्वयौ पुनः ।  
अपाङ्गम्भ्रूविलासौ च हावभावौ प्रपूजयेत् ॥ ६-२९ ॥  
इन्द्राद्या लोकपालास्तु क्रमेण परिपूजयेत् ।  
पूर्वसिंहासने देवि कथिता वीरवन्दिते ॥ ६-३० ॥  
कामेश्वरी च रुद्राणां पूर्वसिंहासनस्थिता ।  
एतस्या एव विद्याया बीजद्वयमुदाहृतम् ॥ ६-३१ ॥  
तदन्ते परमेशानि नित्यक्लिन्ने मदद्रवे ।  
एतस्या एव तार्तीयं रुद्राणां परमेश्वरि ॥ ६-३२ ॥  
पूजाध्यानादिकं देवि चैतन्यायाश्च पूर्ववत् ।  
त्रिकोणे तु विशेषोऽस्ति कथयामि तवानघे ॥ ६-३३ ॥  
अग्रकोणक्रमेणैव नित्यां क्लिन्नां मदद्रवाम् ।  
षडङ्गावरणात्पश्चात्पूजयेत्सर्वसिद्धये ॥ ६-३४ ॥  
अनेनैव प्रकारेण पूर्वसिंहासनस्थिताम् ।  
त्रिपुरां भैरवीं देवीं पूजयेत्परमेश्वरीम् ॥ ६-३५ ॥  
  
इति श्रीमज्ज्ञानार्णवे नित्यातन्त्रे पूर्वसिंहासनकथनं नाम  
षष्ठः पटलः ॥ ६ ॥  
  
  
  
  
  
अथ सप्तमः पटलः  
  
ईश्वर उवाच --  
  
एतामाराध्य देवेशि महात्रिपुरभैरवीम् ।  
पालकोऽभून्निश्चलोऽपि प्रेतत्वात्सुरवन्दिते ॥ ७-१ ॥  
योगनिद्राछलाद्देवि प्रेतत्वं तस्य निश्चलम् ।  
तद्ध्यानेन स्वयं शक्तिरभूत्कुवलयेक्षणे ॥ ७-२ ॥  
तामाराध्य महाविष्णुरघोरेण मुखेन च ।  
त्रिपुरो निजीतो देवि त्रैलोक्यभयकारकः ॥ ७-३ ॥  
तदा सिंहासने प्रौढा दक्षिणे परमेश्वरि ।  
मन्त्रं तस्याः प्रवक्ष्यामि रिपुभारनिकृन्तनम् ॥ ७-४ ॥  
शिवचन्द्रौ मादनान्तं वान्तं वह्निसमन्वितम् ।  
शक्तिभिन्नं बिन्दुनादकलाढ्यं वाग्भवं प्रिये ॥ ७-५ ॥  
सम्पत्प्रदाया भैरव्याः कामराजं तदेव हि ।  
सदाशिवस्य बीजं तु सिंहासनगतस्य च ॥ ७-६ ॥  
एषा विद्या महेशानि वणीतुं केन शक्यते ।  
ध्यानमस्याः प्रवक्ष्यामि रिपुभारनिकृन्तनम् ॥ ७-७ ॥  
उद्यत्सूर्यसहस्राभां चन्द्रचूडां त्रिलोचनाम् ।  
नानालङ्कारसुभगां सर्ववैरिनिकृन्तनीम् ॥ ७-८ ॥  
स्रवद्रुधिरमुण्डालिकलितां रक्तवाससम् ।  
त्रिशूलं डमरुं चैव खड्गं खेटकमेव च ॥ ७-९ ॥  
पिनाकं च शरान्देवि पाशाङ्कुशयुगं क्रमात् ।  
पुस्तकं चाक्षमालां च शिवसिंहासने स्थिताम् ॥ ७-१० ॥  
एवं ध्यात्वा महेशानि पूजामण्डलमारभेत् ।  
त्रिकोणं चैव वृत्तं च वृत्ताष्टदलनीरजम् ॥ ७-११ ॥  
वृत्तं भूसदनोपेतमेषा त्रिपुरयन्त्रिका ।  
वामां ज्येष्ठां च रौद्रीं च काली च वरलोचने ॥ ७-१२ ॥  
कलाढ्यां च बलाढ्यां च यजेद्विकरिणीं पिरये ।  
बलप्रमथिनीं चैव सर्वभूतान्तमावदेत् ॥ ७-१३ ॥  
दमनीं च तथाऽचीत्वा मनोन्मनीपदान्विताम् ।  
एवं पीठं समभ्यर्च्य ततः सिंहासनं यजेत् ॥ ७-१४ ॥  
अघोरविद्यारूपं तु महापापनिकृन्तनम् ।  
अघोरे वाग्भवं देवि घोरे तु भुवनेश्वरीम् ॥ ७-१५ ॥  
घोरघोरतरेभ्यश्च विलिख्य सुरवन्दिते ।  
सर्वेभ्यः सर्वशर्वेभ्यो देव्या बीजयुगं लिखेत् ॥ ७-१६ ॥  
नमस्तेऽस्तुपदं कुर्याद्रुद्ररूपे ह्सौ लिखेत् ।  
त्रिंशद्भिश्च त्रिभिर्वर्णैवीद्येयं कथिता प्रिये ॥ ७-१७ ॥  
अनेन मनुना देवि यजेत्सिंहासनं बुधः ।  
आवाहनादिकं कुर्यात् क्रमार्चनमतः परम् ॥ ७-१८ ॥  
आदावङ्गावृत्तिर्देवि द्विरावृत्त्याऽङ्गपूजनम् ।  
रत्यादित्रयमभ्यर्च्य तथाऽनङ्गादिका यजेत् ॥ ७-१९ ॥  
ब्राह्म्यादियुग्मं सम्पूज्य वसुपत्रेषु मातृकाः ।  
भूबिम्बे लोकपालांश्च सायुधान्परमेश्वरी ॥ ७-२० ॥  
द्वितीयसिंहासनगां पूजयेद्रुद्रभैरवीम् ॥ ७-२१ ॥  
  
इति श्रीमज्ज्ञानार्णवे नित्यातन्त्रे द्वितीयसिंहासने रुद्रभैरवीयजनं नाम सप्तमः   
पटलः ॥ ७ ॥  
  
  
  
  
  
  
अथाष्टमः पटलः  
  
  
ईश्वर उवाच --  
  
पश्चिमे भैरवी देवी षट्कूटा परमेश्वरी ।  
यत्स्फूर्त्या स शिवो देवि सृष्टिसंहारणक्षमः ॥ ८-१ ॥  
डाकिनीराकिनीबीजे लाकिनीकाकिनीयुगात् ।  
बीजे आहृत्य देवेशि योजयेच्चन्द्रसूर्ययोः ॥ ८-२ ॥  
आद्यमैकारसंयुक्तमन्यदीकारमण्डितम् ।  
शक्रस्वरसमायुक्तं तार्तीयं बीजमालिखेत् ॥ ८-३ ॥  
बिन्दुनादकलाक्रान्तं तृतीयं शैलसम्भवे ।  
एषा विद्या महेशानि रुद्रसिंहासेन स्थिता ॥ ८-४ ॥  
ध्यानमस्याः प्रवक्ष्यामि सर्वभूतनिकृन्तनम् ।  
बालसूर्यप्रभां देवीं जपाकुसुमसन्निभाम् ॥ ८-५ ॥  
मुण्डमालावलीरम्यां बालसूर्यसमांशुकाम् ।  
सुवर्णकलशाकारपीनोन्नतपयोधराम् ॥ ८-६ ॥  
पाशाङ्कुशौ पुस्तकं च दधानां जपमालिकाम् ।  
एवं ध्यात्वा यजेद्देवीं मानसैरुपचारकैः ॥ ८-७ ॥  
द्विरावृत्त्यां षडङ्गानि विधाय परमेश्वरि ।  
यन्त्रमस्या वरारोहे त्रिकोणं तत्पुटं लिखेत् ॥ ८-८ ॥  
बहिरष्टदलं पद्मं रविपत्रं समालिखेत् ।  
चतुरस्रं चतुर्द्वारमेवं मण्डलमालिखेत् ॥ ८-९ ॥  
षडङ्गावरणं देवि पूर्ववत्पूजयेत्प्रिये ।  
रत्यादित्रितयं देवि त्रिकोणे परिपूजयेत् ॥ ८-१० ॥  
डाकिन्याद्यास्तु षट्कोणे वसुपत्रे ततः परम् ।  
ब्राह्म्यादियुगलं पश्चाद्रविपत्रे ततः परम् ॥ ८-११ ॥  
बालायाः पीठशक्तीस्तु वामाद्याः पूजयेत्प्रिये ।  
चतुरस्रे लोकपालान् सायुधान् परमेश्वरि ॥ ८-१२ ॥  
एवं पूजाविधिं कुर्याद्भोगमोक्षफलाप्तये ।  
अनेनैव विधानेन नित्याख्यां भैरवीं यजेत् ॥ ८-१३ ॥  
सर्वसौभाग्यदां नित्यां सर्वसाम्राज्यदायिनीम् ।  
एतस्या एव विद्यायाः षड्वर्णान् क्रमतः स्थितान् ॥ ८-१४ ॥  
विपरीतान् वद प्रौढे विद्येयं भोगमोक्षदा ।  
नित्याख्या भैरवी देवि रिपुभारनिकृन्तनी ॥ ८-१५ ॥  
न्यासपूजादिकं सर्वमस्याः पूर्ववदाचरेत् ॥ ८-१६ ॥  
  
इति श्रीमज्ज्ञानार्णवे नित्यातन्त्रे पश्चिमसिंहासनकथनं  
नामाष्टमः पटलः ॥ ८ ॥  
  
  
  
  
  
अथ नवमः पटलः  
  
  
ईश्वर उवाच --  
  
शृणु देवि महाविद्यां चिन्तितेष्टफलप्रदाम् ।  
यस्या विज्ञानमात्रेण भुवनाधिपतिर्भवेत् ॥ ९-१ ॥  
हंसाद्यं वाग्भवं चाऽऽद्यं हसकान्ते सुरेश्वरि ।  
भूबीजं भुवनेशानी द्वितीयं बीजमुद्धृतम् ॥ ९-२ ॥  
शिवचन्द्रौ महेशानि शक्रस्वरविभूषितम् ।  
बिन्दुनादकलाक्रान्तं तृतीयं बीजमुद्धृतम् ॥ ९-३ ॥  
एषा विद्या महेशानि भुवनेश्वरभैरवी ।  
मध्यबीजेन देवेशि षड्दीर्घस्वरभेदिना ॥ ९-४ ॥  
षडङ्गानि प्रविन्यस्य ध्यायेद्देवीं चतुर्भुजाम् ।  
जपाकुसुमसङ्काशां दाडिमीकुसुमप्रभाम् ॥ ९-५ ॥  
चन्द्ररेखाजटाजूटां त्रिनेत्रां रक्तवाससम् ।  
नानालङ्कारसुभगां पीनोन्नतघनस्तनीम् ॥ ९-६ ॥  
पाशाङ्कुशवराभीतीर्धारयन्तीं शिवां स्मरेत् ।  
एवं ध्यात्वाऽर्चयेद्देवीं यन्त्रोद्धारं च पूर्ववत् ॥ ९-७ ॥  
चैतन्यभैरवी देवी यन्त्रवत्परमेश्वरि ।  
सिंहासनं समभ्यर्च्य परिवारार्चनं यजेत् ॥ ९-८ ॥  
षडङ्गावरणं देवि पूर्ववत्परिपूजयेत् ।  
रत्याद्याः पूजयेद्देवि त्रिकोणे तदनन्तरम् ॥ ९-९ ॥  
ब्रह्मा विष्णुश्च रुद्रश्च पूज्यास्तत्रैव सुन्दरि ।  
डाकिन्याद्यास्तथा पूज्या वसुपत्रे ततः परम् ॥ ९-१० ॥  
अनङ्गकुसुमाद्याश्च ब्राह्म्यादियुगलं ततः ।  
भूबिम्बे लोकपालांश्च बटुकाद्यांश्च पूजयेत् ॥ ९-११ ॥  
योगिनीनां चतुःषष्टिं पूजयेत्सुरवन्दिते ।  
सदाशिवसखा यस्मात्कुबेरः परमेश्वरि ॥ ९-१२ ॥  
येनेयं प्राथीता देवी राजराजस्ततो भवेत् ।  
तेनैव प्राथीता विद्या गौरी गौरफलप्रदा ॥ ९-१३ ॥  
अन्नपूर्णेश्वरी नाम सर्वसम्पत्प्रदा सताम् ।  
अनया विद्यया देवि कुबेरो धननायकः ॥ ९-१४ ॥  
लोकपालेषु सर्वेषु धनरत्नादिपूर्णता ।  
तथाऽन्नपूर्णता तस्मिन्सुस्थिराऽस्याः प्रसादतः ॥ ९-१५ ॥  
अन्नपूर्णा महादेवि साक्षात्कामदुघाऽद्रिजे ।  
मन्त्रमस्याः प्रवक्ष्यामि सर्वसिद्धिप्रदायकम् ॥ ९-१६ ॥  
तारं च भुवनेशानीं श्रीबीजं कामराजकम् ।  
हृदन्ते भगवत्यर्णा माहेश्वरि पदं लिखेत् ॥ ९-१७ ॥  
अन्नपूर्णेऽग्निजाया च विद्येयं विंशदक्षरी ।  
अनया सदृशी विद्या सिद्धिदा नास्ति भूतले ॥ ९-१८ ॥  
भुवनेशी महेशानि षड्दीर्घस्वरभिन्नया ।  
षडङ्गानि महेशानि च्छन्दोन्यासानन्तरम् ॥ ९-१९ ॥  
ऋषिर्ब्रह्माऽस्य मन्त्रस्य पङ्तिश्छन्दो वरानने ।  
अन्नपूर्णेश्वरी देवि देवता परिकीतीता ॥ ९-२० ॥  
बीजं च भुवनेशानी श्रीबीजं शक्तिरुच्यते ।  
कीलकं कामराजं स्यात्षडङ्गानन्तरं ततः ॥ ९-२१ ॥  
एकमेकं पुनश्चैकं पुनरेकं द्वयं चतुः ।  
चतुश्चतुस्तथा द्वाभ्यां पदान्येतानि पार्वति ॥ ९-२२ ॥  
पदानि नव देवेशि नव द्वारेषु विन्यसेत् ।  
मूर्धादिगुदपर्यन्तं पुनस्तेषु वरानने ॥ ९-२३ ॥  
गुदादिब्रह्मरन्ध्रान्तं पदानां नवकं न्यसेत् ।  
ब्रह्मरन्ध्रास्यहृदयमूलाधारेष्वनुक्रमात् ॥ ९-२४ ॥  
चतुर्बीजानि विन्यस्य शेषेष्वन्यान् प्रविन्यसेत् ।  
गोलकं च ततो देवि विन्यस्य विधिवत्प्रिये ॥ ९-२५ ॥  
प्राणायामं प्रकुर्वीत पूजामण्डलमालिखेत् ।  
त्रिकोणं च चतुःपत्रं वसुपत्रं ततः परम् ॥ ९-२६ ॥  
कलापत्रं च भूबिम्बं चतुर्द्वारं समालिखेत् ।  
सिंहासनस्य परितः पीठदेवीः समर्चयेत् ॥ ९-२७ ॥  
सिंहासने दक्षिणे तु कथिताः पीठनायिकाः ।  
ता एव पूजयेत्पीठे वामाद्याः परमेश्वरि ॥ ९-२८ ॥  
जया च विजया चैव अजिता चापराजिता ।  
नित्या विलासिनी दोग्ध्री अघोरा मङ्गलात्मिका ॥ ९-२९ ॥  
नवमी परमेशानी सिंहासनसमीपगाः ।  
समावाह्य यजेद्देवीं ध्यानं कुर्वन्समाहितः ॥ ९-३० ॥  
तप्तकाञ्चनवर्णाभां बालेन्दुकृतशेखराम् ।  
नवरत्नप्रभादीप्तमुकुटां कुङ्कुमारुणाम् ॥ ९-३१ ॥  
चित्रवस्त्रपरीधानां मदिराक्षीं त्रिलोचनाम् ।  
सुवर्णकलशाकारपीनोन्नतघनस्तनीम् ॥ ९-३२ ॥  
गोक्षीरधामधवलं पञ्चवक्त्रं त्रिलोचनम् ।  
प्रसन्नवदनं शान्तं नीलकण्ठविराजितम् ॥ ९-३३ ॥  
कपदीनं स्फुरत्सर्पभूषणं कुन्दसन्निभम् ।  
नृत्यतन्तमतिसंहृष्टं दृष्ट्वाऽऽनन्दमयीं पराम् ॥ ९-३४ ॥  
सानन्दमुद्यल्लोलाक्षीं मेखलाढ्यनितम्बिनीम् ।  
अन्नदानरतां नित्यां भूमिश्रीभ्यामलङ्कृताम् ॥ ९-३५ ॥  
एवं ध्यात्वा यजेद्देवि षडङ्गावरणं यजेत् ।  
अग्नीशासुरवायव्यमध्ये दिक्ष्वङ्गपूजनम् ॥ ९-३६ ॥  
अथ वक्ष्ये महेशानि त्रिकोणस्य च पूजनम् ।  
तारं प्रासादबीजं च हृच्छिवाय ततः परम् ॥ ९-३७ ॥  
सप्ताक्षरी महाविद्या त्वनया देवि पूजयेत् ।  
नृत्यन्तमीश्वरं देवि त्रिकोणाग्रे सुरेश्वरि ॥ ९-३८ ॥  
ॐ नमः पदमाभाष्य ततो भगवते पदम् ।  
ततो वराहरूपाय भूर्भुवःस्वःपतिं तथा ॥ ९-३९ ॥  
ङेन्तं च भूपतिं च त्वं मे देहीति च दापय ।  
वह्निजायान्वितो मन्त्रो वराहस्य वरानने ॥ ९-४० ॥  
अनया विद्यया देवि वामकोणे प्रपूजयेत् ।  
ॐ नमः पदमाभाष्य ङेन्तं नारायणं लिखेत् ॥ ९-४१ ॥  
नारायणं दक्षकोणे क्रमेण परिपूजयेत् ।  
वामदक्षिणयोः पूज्ये भूश्रियौ परमेश्वरि ॥ ९-४२ ॥  
एकेन मनुना देवि कथयामि तवानघे ।  
ॐ नमो हि पदं चान्नं मे देह्यन्नाधिपान्तङे ॥ ९-४३ ॥  
तथेयमान्नं संलिख्य प्रदापय ततः परम् ।  
वह्निजायान्वितो मन्त्रः सम्पुटीकृत्य योजयेत् ॥ ९-४४ ॥  
ग्लौमात्मकेन रमया वामदक्षिणयोः क्रमात् ।  
ततश्चर्तुर्दले पूज्या पश्चिमादिक्रमेण तु ॥ ९-४५ ॥  
तारेणं परविद्यां च भुवनेशीं तदात्मना ।  
कमलां रमया भद्रे कामेन सुभगां यजेत् ॥ ९-४६ ॥  
वसुपत्रे महेशानि ब्राह्म्याद्याः पश्चिमादितः ।  
षोडशारे परेशानि चन्द्रमण्डलरूपिणीः ॥ ९-४७ ॥  
कलाः षोडश सम्पूज्याः पश्चिमादिक्रमेण हि ।  
अमृता मानसी पुष्टिस्तुष्टिः प्रीती रतिस्तथा ॥ ९-४८ ॥  
श्रीश्च ह्रीश्च स्वधा रात्रिर्ज्योत्स्ना हैमवती तथा ।  
छाया च पूणीमा नित्या अमावास्या च षोडशी ॥ ९-४९ ॥  
शेषवर्णैः प्रपूज्यास्तु अन्नपूर्णान्तशब्दकाः ।  
चतुरस्रे लोकपालान्क्रमेण परिपूजयेत् ॥ ९-५० ॥  
इत्युत्तरपतेः सम्यक्पूजितान्नसुवर्णदा ।  
स्वशक्त्या या करोत्येव राजराजं धनाधिपम् ॥ ९-५१ ॥  
सिद्धिप्रदा सिद्धिविद्या ममाप्यन्नप्रदा प्रिये ।  
भुवनेश्वरभैरव्या भेदान्तरमथोच्यते ॥ ९-५२ ॥  
सहाद्या सैव देवेशि तदा स सकलेश्वरी ।  
ध्यानपूजादिकं सर्वमेतस्या एव पार्वति ॥ ९-५३ ॥  
उत्तरस्यां वरारोहे सिंहासनमिदं दिशि ।  
सम्पत्प्रदा भैरवी च विद्धि कौलेशभैरवी ॥ ९-५४ ॥  
हसराद्या भैरवी सा त्रिषु बीजेषु पार्वति ।  
इयं तु सहराद्या स्यात्पूजाध्यानादिकं तथा ॥ ९-५५ ॥  
एतस्या एव विद्याया आद्यन्ते रेफवजीते ।  
तदेयं परमेशानि नाम्ना सकलभैरवी ॥ ९-५६ ॥  
सम्पत्प्रदा भैरवी च ध्यानपूजादिकं प्रिये ।  
पञ्चसिंहासनमयी महात्रिपुरभैरवी ॥ ९-५७ ॥  
चतुराम्नायविद्याभिर्मान्यं सिंहासनं प्रिये ।  
हस्रीमात्मकमुच्चार्य सह्रीमात्मकमद्रिजे ॥ ९-५८ ॥  
शक्तिः सकलह्रीमन्ते चतुर्बीजमुदाहृतम् ।  
श्रीबीजं कुरु तार्तीयं नित्या वेदाक्षरी भवेत् ॥ ९-५९ ॥  
उन्मनी नाम विद्येयं भोगमोक्षफलप्रदा ।  
पूर्वाम्नाये महाविद्या दक्षिणाम्नाय उच्यते ॥ ९-६० ॥  
वाग्भवं बीजमुच्चार्य क्लिन्ने कामस्य बीजकम् ।  
मदद्रवे कुले हस्रौ विद्येयं भोगिनी प्रिये ॥ ९-६१ ॥  
दक्षिणाम्नायविद्येयं पश्चिमाम्नाय उच्यते ।  
वाग्भवं च परा श्रीश्च हसखफ्रोमिति प्रिये ॥ ९-६२ ॥  
हस्रौभस्तास्ततो देवि पञ्चैते प्रणवाः स्मृताः ।  
भगवत्यम्ब आलिख्य पृथक्पदमथेश्वरि ॥ ९-६३ ॥  
चतुर्थं प्रणवं चैव हसकफ्रोमिति प्रिये ।  
कुब्जिके चैव हस्रां च हस्रीं हस्रौ ततः परम् ॥ ९-६४ ॥  
अघोरे चैव घोरे च त्वघोरमुखि चाऽऽलिखेत् ।  
हस्रां हस्रीं किणिद्वन्द्व विच्चे द्वात्रिंशदक्षरी ॥ ९-६५ ॥  
पूर्वोक्तैः प्रणवैर्देवि सम्पुटीकृत्य संस्मरेत् ।  
कुब्जिकेयं महाविद्या पश्चिमाम्नायदेवता ॥ ९-६६ ॥  
खफ्रेमात्मकमुच्चार्य महाचण्डपदं लिखेत् ।  
योगेश्वरीपदं पश्चाद्विद्येयं कालिका प्रिये ॥ ९-६७ ॥  
उत्तराम्नायविद्येयं नाम्ना कालीति विश्रुता ।  
एताभिः परमेशानि पूज्यं सिंहासनं सदा ॥ ९-६८ ॥  
  
इति श्रीमज्ज्ञानार्णवे नित्यातन्त्रे सिंहासनविद्याविधानं नाम   
नवमः पटलः ॥ ९ ॥  
  
  
  
  
  
अथ दशमः पटलः  
  
श्री देव्युवाच --  
  
त्रिपुरा द्विविधा देव भवता प्रकटी कृता ।  
त्रिविधेति यदुक्तं तत्प्रकटी कुरु शङ्कर ॥ १०-१ ॥  
  
ईश्वर उवाच --  
  
परं ब्रह्मस्वरूपं यन्नादबिन्दुत्रयात्मकम् ।  
शिवशक्तिमयं तत्तु कथयामि तवानघे ॥ १०-२ ॥  
व्याप्य तिष्ठति विश्वं सा शिवं च परमेश्वरि ।  
पूर्वं गुणैस्तु कथिता शिवशक्त्यात्मकं शणु ॥ १०-३ ॥  
हकारादिसकारान्ता मातृका शक्तिरव्यया ।  
हकारः परमेशानि केवलं शिव उच्यते ॥ १०-४ ॥  
आद्यन्ताक्षरभावेन तदाऽहं सकलात्मकः ।  
यदुच्यते मातृकार्णैस्तत्सर्वमहमीश्वरि ॥ १०-५ ॥  
हकारः परमेशानि शून्यरूपी सदाऽव्ययः ।  
सकारः शक्तिरूपत्वात्परावाची विसर्गवान् ॥ १०-६ ॥  
उत्पत्तेः कारणं यस्माच्छक्तिरित्यभिधीयते ।  
आत्मानं दर्शयेद्योगः सोऽहंशब्देन सुन्दरि ॥ १०-७ ॥  
बिन्दुत्रयसमायोगान् महात्रिपुरसुन्दरी ।  
नादरूपेण सा देवी हकारार्धस्वरूपिणी ॥ १०-८ ॥  
हकारः परमेशानि शिवरूपी यतस्तदा ।  
तस्यार्धाङ्ङ्गं महाशक्तिर्हकारार्धस्वरूपिणी ॥ १०-९ ॥  
अत एव महाविद्या महात्रिपुरसन्दरी ।  
नित्येति कथ्यते देवि चित्कला परमेश्वरी ॥ १०-१० ॥  
श्रीगुरोः कृपया भद्रे सम्प्रदायकुलान्वितः ।  
प्रातरुत्थाय देवेशि गुरुं नत्वा स्वनामभिः ॥ १०-११ ॥  
सन्ध्यास्नानादिकं देवि विधाय मनुवित्तमः ।  
सर्वशृङ्गारवेषाढ्यः कर्पूरघुसृणादिभिः ॥ १०-१२ ॥  
महार्हैश्चन्दनाद्यैश्च दीप्ताङ्गः कुङ्कुमारुणः ।  
नवरत्नविभूषाढ्यो रक्ताम्बरविराजितः ॥ १०-१३ ॥  
ताम्बूलरागवदनो मदिरानन्दमानसः ।  
यागमन्दिरमागत्य लाक्षाचित्रविचित्रितम् ॥ १०-१४ ॥  
अनेकधूपबहलं पुष्पप्रकरपूरितम् ।  
गोमयेन च संलिप्तं चारुपुष्पवितानितम् ॥ १०-१५ ॥  
मनोहरे मृदुश्लक्ष्ण आसने उपविश्य तु ।  
मन्त्रोद्धारं प्रकुर्वीत सर्वकार्यार्थसिद्धये ॥ १०-१६ ॥  
आद्यं वाग्भवमुच्चार्य कामराजं द्वितीयकम् ।  
कुमार्यास्तु तृतीयं तु त्रिपुरा परमेश्वरी ॥ १०-१७ ॥  
करशुद्धिकरी विद्या प्रथमा परमेश्वरि ।  
कुमारी तु द्वितीया स्यात्त्रिपुरेशी महेश्वरि ॥ १०-१८ ॥  
त्रिपुरेश्यादिमं त्यक्त्वा भुवनेशीं परिक्षिपेत् ।  
अनयाऽऽत्मासनं दद्यात्त्रिपुरेश्या षडङ्गकम् ॥ १०-१९ ॥  
त्रिपुरेशी महेशानि त्रिबीजा हस्थिता यदा ।  
चक्रासनगतां देवि विद्धि त्रिपुरवासिनीम् ॥ १०-२० ॥  
त्रिपुरेशी महेशानि वाग्भवे कामराजके ।  
शिवचन्द्रसमायुक्ता तार्तीये शिवरूपिणी ॥ १०-२१ ॥  
सर्वमन्त्रासनगता त्रिपुरा श्रीरियं प्रिये ।  
आत्मासनगतायास्तु हित्वा तार्तीयमद्रिजे ॥ १०-२२ ॥  
ब्लेमात्मकमारोप्य साध्यसिद्धासनस्थिता ।  
(त्रिपुरामालिनी प्रोक्ता सिद्धाख्यां त्रिपुरां शृणु ॥ १०-२३ ॥  
भुवनेशी श्रिया युक्ता कुमारी च तथोत्तमा ।  
मूतीविद्या समुद्दिष्टा माया लक्ष्मीः परास्थिता ॥ १०-२४ ॥  
अनया विद्यया देवि यजेत्त्रिपुरसिद्धिकाम्।) ।  
मायालक्ष्म्योस्तु बीजे द्वे शक्तिबीजं तृतीयकम् ॥ १०-२५ ॥  
त्रिपुराद्या त्र्यम्बिकेयमष्टमी परिकीतीता ।  
सम्पत्प्रदा भैरवी या तस्यास्तार्तीयबीजके ॥ १०-२६ ॥  
बिन्दुं हित्वा तत्र सर्गं निक्षिपेत्सुरसुन्दरि ।  
अनयाऽऽवाहनं देवि कारयेत्सुरवन्दिते ॥ १०-२७ ॥  
मूतीविद्या समुद्दिष्टा माया लक्ष्मीः परा स्थिता ।  
अनया विद्यया देवि यजेत्त्रिपुरसिद्धिदा {म्} ॥ १०-२८ ॥  
सिद्धाम्बावाहिनीमूतीवीद्या च सुरसुन्दरि ।  
मूलविद्यां शृणु प्रौढे सकलागमसेविताम् ॥ १०-२९ ॥  
सर्वदर्शनवन्द्यां च चित्कलामव्ययां प्रिये ।  
भूमिश्चन्द्रः शिवो माया शक्तिः कृष्णाध्वमादनौ ॥ १०-३० ॥  
अर्धचन्द्रश्च बिन्दुश्च नवार्णो मेरुरुच्यते ।  
महात्रिपुरसुन्दर्या मन्त्रा मेरुसमुद्भवाः ॥ १०-३१ ॥  
लकारात्पृथिवी देवि सशैलवनकानना ।  
पञ्चाशत्पीठसम्पन्ना सर्वतीर्थमयी परा ॥ १०-३२ ॥  
सर्वगङ्गामयी सर्वक्षेत्रस्थानमयी शिवे ।  
सकाराच्चन्द्रतारादिग्रहराशिस्वरूपिणी ॥ १०-३३ ॥  
हकाराच्छिवसंवादव्योममण्डलंसस्थिता ।  
ईकाराद्विश्वकर्त्रीयं माया तुर्यात्मिका प्रिये ॥ १०-३४ ॥  
एकाराद्वैष्णवी शक्तिवीश्वपालनतत्परा ।  
रकारात्तेजसा युक्ता परं ज्योतिः स्वरूपिणी ॥ १०-३५ ॥  
ककारात्कामदा कामरूपिणी स्फुरदव्यया ।  
अर्धचन्द्रेण देवेशि विश्वयोनिरितीरिता ॥ १०-३६ ॥  
बिन्दुना शिवरूपेण शून्यरूपेण साक्षिणी ।  
अनया सह सर्वत्र व्याप्तिनिश्चलताऽऽत्मना ॥ १०-३७ ॥  
एवं परब्रह्मरूपा मेरुणाऽनेन सुव्रते ।  
एभिर्नवात्मकैर्वर्णैर्जायते त्रिपुरामनुः ॥ १०-३८ ॥  
अन्यथा नैव निष्पत्तिर्नास्ति श्रीत्रिपुरामनौ ।  
श्रीचक्रमपि देवेशि मेरुरूपं न संशयः ॥ १०-३९ ॥  
लकारः पृथिवीबीजं तेन भूबिम्बमुच्यते ।  
सकारश्चन्द्रमा भद्रे कलाषोडशकात्मकः ॥ १०-४० ॥  
तस्मात्षोडशपत्रं तु हकारः शिव उच्यते ।  
अष्टमूतीः सदा भद्रे तस्माद्वसुदलं भवेत् ॥ १०-४१ ॥  
ईकारस्तु महामाया भुवनानि चतुर्दश ।  
पालयन्तो परा तस्माच्छक्रकोणं भवेत्प्रिये ॥ १०-४२ ॥  
शक्तिरेकादशस्थाने स्थित्वा सूतै जगत्त्रयम् ।  
विश्वयोनिरिति ख्याता सा विष्णुर्दशरूपकम् ॥ १०-४३ ॥  
रकारात्परमेशानि चक्रं व्याप्य विजृम्भते ।  
दशकोणकरी यस्माद्रकारो ज्योतिरव्ययः ॥ १०-४४ ॥  
कलादशान्वितो वह्निर्दशकोणप्रकारकः ।  
ककारान्मदनो देवि शिवश्चाष्टस्वरूपकः ॥ १०-४५ ॥  
योनिवश्यं तदा चक्रे वसुयोन्यङ्कितं भवेत् ।  
अर्धमात्रा गुणान्सूते नादरूपा यतस्ततः ॥ १०-४६ ॥  
त्रिकोणरूपा योनिस्तु बिन्दुना बैन्दवं भवेत् ।  
कामेश्वरस्वरूपं तु विश्वाकारस्वरूपकम् ॥ १०-४७ ॥  
श्रीचक्रं तु वरारोहे श्रीविद्यार्णवसम्भवम् ।  
तत्र प्राङ्मुख आसीनश्चक्रराजं समालिखेत् ॥ १०-४८ ॥  
भूप्रदेशे समे वर्ये सिन्दूररजसाऽथ वा ।  
कुङ्कुमस्य रजोभिस्तु भूमौ चक्रं समालिखेत् ॥ १०-४९ ॥  
ऋजुरेखं नेत्ररम्यं सन्धिभेदसमम् ऋजु ।  
अथ वा हेमरौप्याभ्यां ताम्रेण बहुधातुभिः ॥ १०-५० ॥  
पट्टं विरच्य श्रीखण्डरक्तचन्दनसम्भवे ।  
पट्टे संस्थाप्य विलिखेल्लेखन्या हेमया प्रिये ॥ १०-५१ ॥  
रोचनाकुङ्कुमाभ्यां तु कस्तूरीचन्दनेन्दुभिः ।  
ईशानादग्निपर्यन्तमृजुरेखां समालिखेत् ॥ १०-५२ ॥  
ईशादग्नेस्तदग्राभ्यां रेखे आकृष्य देशिकः ।  
एकीकृत्य च वारुण्यां शक्तिरेखा परा प्रिये ॥ १०-५३ ॥  
त्रिकोणाकाररूपेयं तस्या उपरि संलिखेत् ।  
त्रिकोणाकाररूपं तु शक्तिद्वयमुदाहृतम् ॥ १०-५४ ॥  
पूर्वशक्त्यग्रभागे तु मानयष्टिवदालिखेत् ।  
रेखा तु परमेशानि वायुराक्षसकोणगाम् ॥ १०-५५ ॥  
सन्धिभेदक्रमेणैव तयोः शक्त्योस्ततः परम् ।  
रेखे आकृष्य कोणाभ्यां तदग्रात्पूर्वगे कुरु ॥ १०-५६ ॥  
वह्निमण्डलमेतत्तु पूर्वाग्रं वीरवन्दिते ।  
चक्रत्रयभभूत्तत्र ततः शृणु वरानने ॥ १०-५७ ॥  
पूर्वशक्तीशवह्निभ्यां कोणाभ्यां सुरवन्दिते ।  
पूर्वरेखां तु विस्तार्य तथा पश्चिमवह्नितः ॥ १०-५८ ॥  
वायुराक्षसकोणाभ्यां रेखां पश्चिमगां तथा ।  
विस्तार्य योजयेद्देवि सन्धिभेदक्रमेण तु ॥ १०-५९ ॥  
योन्यग्रगां पूर्वदेशे दक्षिणोत्तरतः क्रमात् ।  
तथा रेखे वह्निसंस्थे पश्चिमस्यां दिशि क्रमात् ॥ १०-६० ॥  
कोणाग्राभ्यां योजयित्वा दशकोणं तथा भवेत् ।  
तथैव देवदेवेशि द्वितीयं दशकोणकम् ॥ १०-६१ ॥  
ईशानवह्निगे रेखे पूर्वयोन्यग्रयोः क्रमात् ।  
विस्तार्य योजयेत्पश्चात्पश्चिमायां दिशि क्रमात् ॥ १०-६२ ॥  
वायुराक्षसकोणाग्ने रेखे विस्तार्य सुन्दरि ।  
पश्चिमाग्रे तथा देवि योजयेदिन्द्रदिग्गते ॥ १०-६३ ॥  
एकत्र पूर्वकोणाग्रचुम्बिनी तु मनोहरा ।  
योजयेद्देवदेवेशि यथा पङ्क्त्यस्रकं भवेत् ॥ १०-६४ ॥  
दक्षकोणस्य देवेशि त्यक्त्वा कोणचतुष्टयम् ।  
दशकोणान्तरे देवि मध्ये रेखे प्रकाशयेत् ॥ १०-६५ ॥  
द्वे दक्षिणे विभागे तु तथा चोत्तरभागके ।  
षट्कोणस्य ततो देवि सन्धिभेदक्रमेण तु ॥ १०-६६ ॥  
योनिं वह्निं च संयोज्य शकारं जायते सदा ।  
कक्षामध्यगता रेखा ऋजुरूपास्तु योजयेत् ॥ १०-६७ ॥  
ऋज्वाकृति यथा देवि जायतेऽतिमनोहरम् ।  
सम्मुखं पञ्चशक्त्यग्रं प्राग्वक्त्रं चतुरग्निकम् ॥ १०-६८ ॥  
बिन्दुत्रिकोणे वस्वारचक्रमेतद्वरानने ।  
चक्रमध्यं तु जानीहि दशारयुगलं तथा ॥ १०-६९ ॥  
शक्रयोन्यङ्कितं देवि बाह्यमध्यगतं भवेत् ।  
एतच्चक्रं महेशानि सर्वसौभाग्यवर्धनम् ॥ १०-७० ॥  
सर्वसाम्राज्यदं देवि सर्वोपद्रवनाशनम् ।  
अनेकरत्नमाणिक्यसुवर्णपरिपूरकम् ॥ १०-७१ ॥  
महामोक्षप्रदं देवि वाग्विलासकरं महत् ।  
एतद्बाह्ये महेशानि वृत्तं पूर्णेन्दुसन्निभम् ॥ १०-७२ ॥  
तद्युक्तं कुरु मीनाक्षि वसुपत्रं मनोहरम् ।  
ततः षोडशपत्रं तु विलिखेत्सुरवन्दिते ॥ १०-७३ ॥  
तद्बाह्ये देवदेवेशि निवृत्तं मातृकान्वितम् ।  
चतुरस्रं चतुर्द्वारसहितं परमेश्वरि ॥ १०-७४ ॥  
चतुःषष्टियुताः कोट्यो योगिनीनां महौजसाम् ।  
चक्रेस्मिन्स्न्निविष्टास्ताः साधकं मानयन्ति हि ॥ १०-७५ ॥  
चतुरस्रं मातृकार्णैर्मण्डितं सिद्धिहेतवे ।  
मुक्तामाणिक्यघटितं समस्थलविराजितम् ॥ १०-७६ ॥  
त्रैलोक्यमोहनं नाम कल्पद्रुमफलप्रदम् ।  
षोडशारं चन्द्रबिम्बरूपं तु सकलालयम् ॥ १०-७७ ॥  
सर्वाशापूरकं भद्रे स्रवत्पीयूषवर्षणम् ।  
अष्टपत्रं महेशानि जपाकुसुमसन्निभम् ॥ १०-७८ ॥  
सर्वसङ्क्षोभणं नाम सर्वकामप्रपूरकम् ।  
एतत्त्रयं महेशानि सृष्टिचक्रं सुखप्रदम् ॥ १०-७९ ॥  
पूर्वाम्नायाधिदेव्या तु मण्डितं सर्वसिद्धिदम् ।  
चतुर्दशारं देवेशि दाडिमीकुसुमप्रभम् ॥ १०-८० ॥  
अनन्तफलदं भद्रे सर्वसौभाग्यसम्प्रदम् ।  
दशारं तप्तहेमाभं सिन्दूरसदृशं प्रिये ॥ १०-८१ ॥  
सर्वार्थसाधकं चक्रं मनश्चिन्तितदं सदा ।  
द्वितीयमपि पङ्क्त्यस्रं जपाकुसुमसन्निभम् ॥ १०-८२ ॥  
सर्वरक्षाकरं चक्रं महाज्ञानमयं शिवे ।  
एतत्त्रयं महेशानि स्थितिचक्रं सुखप्रदम् ॥ १०-८३ ॥  
दक्षिणाम्नायपूज्यं तु यथेप्सितफलप्रदम् ।  
अष्टकोणं वरारोहे बालार्ककिरणारुणम् ॥ १०-८४ ॥  
पद्मरागसमप्रख्यं सर्वरोगहरं सदा ।  
उद्यत्सूर्यसहस्राभं बन्धूककुसुमप्रभम् ॥ १०-८५ ॥  
सर्वसिद्धिप्रदं चक्रं सकलालयमीश्वरि ।  
त्रिकोणं सर्वसम्भूतिकारणं भूतिदं सदा ॥ १०-८६ ॥  
बिन्दुचक्रं वरारोहे सर्वानन्दमयं परम् ।  
सदाशिवमयं चक्रनायकं परमेश्वरि ॥ १०-८७ ॥  
एतच्चक्रं तु संहाररूपं ब्रह्ममयं सदा ।  
पश्चिमाम्नायसंसेव्यं त्रयमुत्तरसेवितम् ॥ १०-८८ ॥  
अस्म्मिश्चक्रे षड्ध्वानो वर्तन्ते वीरवन्दिते ।  
चक्रपत्रेषु देवेशि पदाध्वा तु निगद्यते ॥ १०-८९ ॥  
चक्रत्रिसन्धिभागेषु भुवनाध्वा व्यवस्थितः ।  
वर्णाध्वा मातृकारूपी कथयामि तवानघे ॥ १०-९० ॥  
वर्गाष्टकं मातृकाया दिक्षु सिद्धं यतः क्रमात् ।  
पाथीवं तन्मयं विद्धि षोडशारं कलात्मकम् ॥ १०-९१ ॥  
अष्टपत्रं कादिवर्णैः क्षान्तैदीक्षु विदिक्षु च ।  
कादिढान्ताः शक्रवर्णाः शक्रकोणेषु संस्थिताः ॥ १०-९२ ॥  
णकारादिभकारान्ता दशवर्णा दशारके ।  
मकारादिशकारान्ता द्वितीयेऽपि दशारके ॥ १०-९३ ॥  
वर्णाष्टकं चाष्टकोणे त्रिकोणे कथयामि ते ।  
अकथादित्रिकोणान्तं हक्षयुग्मं तु मध्यगम् ॥ १०-९४ ॥  
वर्णाध्वा कथितो देवि मातृकापीठरूपकः ।  
षट्विंशत्तत्त्वभरितं चक्रं मूलानुसारतः ॥ १०-९५ ॥  
तत्त्वाध्वा कथितो देवि तत्त्वरूपो वरानने ।  
पञ्चसिंहासनोन्नद्धकलाध्वा चक्रशासनात् ॥ १०-९६ ॥  
साबाला भैरवीयुक्ता महात्रिपुरसुन्दरी ।  
त्रिपुरा त्र्यम्बिकान्साढ्या चक्रं प्राप्य विजृम्भते ॥ १०-९७ ॥  
मन्त्राध्वाऽयं समाख्यातो निश्चयेन सदाऽनघे ।  
एवं षडध्वविमलं श्रीचक्रं परिचिन्तयेत् ॥ १०-९८ ॥  
उत्तराशामुखो देवि यदा चक्रं समुद्धरेत् ।  
उत्तराशा तदा देवि पूर्वाशैव निगद्यते ॥ १०-९९ ॥  
ईशानकोणं देवेशि तदाऽऽग्नेयं न संशयः ।  
पश्चिमादिङ्मुखो मन्त्री यदा चक्रं समुद्धरेत् ॥ १०-१०० ॥  
पश्चिमाशा तदा ज्ञेया पूर्वाशैव न संशयः ।  
वायुकोणं तदाग्नेयमैशानं राक्षसं भवेत् ॥ १०-१०१ ॥  
दक्षिणाभिमुखो मन्त्री यदा चक्रं समुद्धरेत् ।  
पूर्वाशैव तदा सा दिग्रक्षःकोणं तु वह्निवत् ॥ १०-१०२ ॥  
एतच्चक्रं मेरुरूपं श्रीविद्यार्णैः समुद्धृतम् ।  
सर्वागममयं देवि कथितं वीरवन्दिते ॥ १०-१०३ ॥  
  
इति श्रीमज्ज्ञानार्णवे नित्यातन्त्रे   
करशुद्धिविद्याचतुरासनविद्यावाहन--   
विद्यायजनविद्यामेरुस्वरूपश्रीचक्रोद्धारषडध्व निरूपणं   
नाम दशमः पटलः ॥ १० ॥  
  
  
  
  
  
अथैकादशः पटलः  
  
  
ईश्वर उवाच --  
  
एभिर्वर्णैस्तु देवेशि त्रिपुरा कथ्यतेऽधुना ।  
नवाक्षरो महामेरुरयं ब्रह्माण्डगोलकः ॥ ११-१ ॥  
चतुरस्रं च कोदण्डं त्रिकोणं तत्पुटं मुखम् ।  
निरालाम्बं तवाऽऽख्यातमेतद्ब्रह्माण्डमण्डलम् ॥ ११-२ ॥  
लकारश्चतुरस्रं स्यात्पृथ्वीबीजतया प्रिये ।  
अर्धमात्रा तु कोदण्डं स्रवत्पीयूषवषीणी ॥ ११-३ ॥  
त्रिकोणरूपी वह्निः स्यात्त्रिकोणत्वात्परा शिवा ।  
एकारश्च रकारश्च ईकारश्च त्रयं भवेत् ॥ ११-४ ॥  
मायाविकाररूपेण षट्कोणाश्रयरूपिणी ।  
हकारो व्योमरूपत्वाद् बिन्दुश्च मुखमण्डले ॥ ११-५ ॥  
इच्छारूपेण कामस्तु सर्वत्र परमेश्वरि ।  
तस्मान्मादनव्याख्यातमेतद्वै मेरुमण्डलम् ॥ ११-६ ॥  
शृणु देवि प्रवक्ष्यामि बीजं कामेश्वरीमतम् ।  
सकला भुवनेशानि कामेशीबीजमुत्तमम् ॥ ११-७ ॥  
अनेन सकला विद्याः कथयामि विशेषतः ।  
शक्त्यर्णस्तुर्यवर्णोऽंयं कलमध्ये सुलोचने ॥ ११-८ ॥  
वाग्भवं पञ्चवर्णं तु कामराजमथोच्यते ।  
मादनं शिवचन्द्राद्यं शिवान्तं मीनलोचने ॥ ११-९ ॥  
कामराजमिदं भद्रे षड्वर्णं सर्वमोहनम् ।  
शक्तिबीजं वरारोहे चन्द्राद्यं सर्षसिद्धिदम् ॥ ११-१० ॥  
चतुरक्षररूपं तु त्र्यक्षरी त्रिपुरा परा ।  
सर्वतीर्थमयी देवि सर्वदेवस्वरूपिणी ॥ ११-११ ॥  
सर्वशास्रमयी विद्या सर्वयोगमयी परा ।  
सर्वयज्ञमयी संवित्सर्वज्ञानस्वरूपिणी ॥ ११-१२ ॥  
सर्वदेवमयी साक्षात्सर्वसौभाग्यसुन्दरी ।  
एनामुपास्य देवेशि कामः सर्वाङ्गसुन्दरः ॥ ११-१३ ॥  
कामराजो भवेद्देवि नित्येयं ब्रह्मरूपिणी ।  
  
इति श्रीमज्ज्ञानार्णवे नित्यातन्त्रे एकादशः पटलः ॥ ११ ॥  
  
  
  
  
  
अथ द्वादशः पटलः  
  
  
श्री देव्युवाच --  
  
एतस्या देवदेवेश भेदान् कथय सुन्दर ।  
केन केनोपासितेयं विशदी कुरु तत्त्वतः ॥ १२-१ ॥  
  
ईश्वर उवाच--  
  
शृणु देवि प्रवक्ष्यामि लोपामुद्राभिधां वराम् ।  
कामराजाख्यविद्यायाः शक्तिं तुर्यां च सुन्दरि ॥ १२-२ ॥  
हित्वा मुखे शिवेन्द्वाढ्या लोपामुद्रा प्रकाशिता ।  
अगस्त्योपासिता विद्या त्रैलोक्यक्षोभकारिणी ॥ १२-३ ॥  
एषा विद्या कामराजपूजितैव न संशयः ।  
विद्याद्वयमिदं भद्रे दुर्लभं भुवनत्रये ॥ १२-४ ॥  
कामराजाख्यविद्याया वाग्भवेन वरानने ।  
विद्योद्धारं प्रवक्ष्यामि शक्तिमादनमध्यगम् ॥ १२-५ ॥  
शिवं कुर्याद्वाग्भवे तु शिवाद्यं कामराजकम् ।  
चन्द्राद्यं तु तृतीयं स्याद्विद्येयं मनुपूजिता ॥ १२-६ ॥  
सहाद्यं वाग्भवं देवि चन्द्राद्यं शिवमध्यगम् ।  
मादनं कामराजे तु शक्तिबीजं सहाननम् ॥ १२-७ ॥  
चन्द्राराधितविद्येयं भोगमोक्षफलप्रदा ।  
हसाद्यं वाग्भवं विद्धि शिवाद्यं सहमध्यगम् ॥ १२-८ ॥  
मादनं कामराजे तु तार्तीयं शृणु पार्वति ।  
हसाद्यं शक्तिबीजं तु कुबेरेण प्रपूजिता ॥ १२-९ ॥  
कामराजाख्यविद्यायास्तार्तीयं सुरवन्दिते ।  
शक्तिबीजं सहाद्यं स्याद्विद्याऽगस्त्यप्रपूजिता ॥ १२-१० ॥  
लोपामुद्रा प्रभावेन् साक्षाद्ब्रह्मस्वरूपिणी ।  
कामराजाख्यविद्याया वाग्भवे मादनं त्यज ॥ १२-११ ॥  
चन्द्रं तत्रैव संयोज्य कामराजे ततः परम् ।  
हित्वा चन्द्रं मुखे कुर्याद्विद्येयं नन्दिपूजिता ॥ १२-१२ ॥  
कामराजाख्यविद्याया हित्वा भूमिं तृतीयके ।  
शक्तिकण्ठे स्थितां देवि चन्द्राधः कुरु तत्र च ॥ १२-१३ ॥  
इन्द्राराधितविद्येयं भुक्तिमुक्तिफलप्रदा ।  
लोपामुद्राख्यविद्याया द्वितीयाया महेश्वरि ॥ १२-१४ ॥  
कामराजे भृगुं हित्वा तार्तीये शक्रगः शिवः ।  
एषा विद्या वरारोहे त्रिपुरा सूर्यपूजिता ॥ १२-१५ ॥  
शृणु देवि प्रवक्ष्यामि चतुष्कूटां च शाङ्करीम् ।  
लोपामुद्रां द्वितीयां तु विलिख्य सुरवन्दिते ॥ १२-१६ ॥  
पुनवीलिख्य तामेव चतुर्थे पञ्चमे स्थिताम् ।  
हित्वा तु भुवनेशानीमेकोच्चारेण प्रपूजिता ॥ १२-१७ ॥  
चतुष्कूटा महाविद्या शङ्करेण प्रपूजिता ।  
लोपामुद्रां पुनर्देवि विलिख्य तदनन्तरम् ॥ १२-१८ ॥  
नन्दिकेश्वरविद्यां च षट्कूटा वैष्णवी भवेत् ।  
दुर्वाससा पुरा देवि निष्कूटा पूजिता परा ॥ १२-१९ ॥  
कामराजाख्यविद्यायास्रिकूटेषु वरानने ।  
या स्थिता भुवनेशानि द्विधा कुरु महेश्वरी ॥ १२-२० ॥  
बिन्दुहीना नादहीना दुर्वासःपूजिता भवेत् ।  
एतैर्द्वादशसङ्ख्याकैर्मन्त्रैस्तु सुरवन्दिते ॥ १२-२१ ॥  
द्वादशान्ता स्थिता देवि परब्रह्मस्वरूपिणी ।  
राज्ञीयं सर्वविद्यानां सर्वाम्नायैस्तु सेविता ॥ १२-२२ ॥  
सर्वागममहामन्त्रवन्दिता देववन्दिता ।  
सर्वयोगैर्नता नित्या केवलं ब्रह्मरूपिणी ॥ १२-२३ ॥  
एवं त्रिधा महाविद्या विद्या त्रिपुरसुन्दरी ।  
इयमेव महादेवी त्रिकूटा परमेश्वरी ॥ १२-२४ ॥  
वक्तुं न शक्यते सर्वैर्ब्रह्मविष्ण्वादिभिः सदा ।  
नो वाचा मनसा बुद्ध्या तुर्या वक्तुं न शक्यते ॥ १२-२५ ॥  
साक्षाद्ब्रह्ममयी देवी षोडशार्णस्वरूपिणी ।  
मनसैव महेशानि स्मृत्वाऽहं तु सदाशिवः ॥ १२-२६ ॥  
  
इति श्रीमज्ज्ञानार्णवे नित्यातन्त्रे त्रिपुरसुन्दरी (विद्याविवरणं   
नाम) द्वादश पटलः ॥ १२ ॥  
  
  
  
  
  
अथ त्रयोदशः पटलः  
  
  
श्री देव्युवाच --  
  
परब्रह्मतया साक्षाच्छ्रीविद्या षोडशाक्षरी ।  
कथय त्वं महादेव यद्यहं तव वल्लभा ॥ १३-१ ॥  
त्रिकूटाः कथिताः सर्वाश्चतुष्कूटा च शाङ्करी ।  
षट्कूटा वैष्णवी चैव मनवः कथिता विभो ॥ १३-२ ॥  
एतास्तु सकला विद्यास्रिविधास्तु श्रुता मया ।  
इदानीं श्रोतुमिच्छामि श्रीविद्यां षोडशाक्षरीम् ॥ १३-३ ॥  
  
ईश्वर उवाच --  
  
शठत्वेन वरारोहे श्रीविद्यामन्त्रविद्बुधः ।  
योगिनीनां भवेद्भक्ष्यः श्रीगुरोः शासनात्प्रिये ॥ १३-४ ॥  
षोडशार्णां महाविद्यां न दद्यात्कस्यचित् प्रिये ।  
राज्ञे राज्यप्रदायापि पुत्राय प्राणदाय वा ॥ १३-५ ॥  
देयं तु सकलं भद्रे साम्राज्यमपि पार्वति ।  
शिरोऽपि प्राणसहितं न देया षोडशाक्षरी ॥ १३-६ ॥  
उच्चार्यमाणा ये मन्त्रास्ते सर्वे वाचिकाः प्रिये ।  
उच्चाररहितं वस्तु श्रीविद्या षोडशाक्षरी ॥ १३-७ ॥  
सवर्णाऽपि वरारोहे वस्तु साक्षान्निरक्षरम् ।  
भृङ्गोपभुक्तपुष्पं तु शिवे योग्यं यथा भवेत् ॥ १३-८ ॥  
तथा निरक्षरं वस्तु ह्यक्षरैरपि संयुतम् ।  
उदके लिखितं यद्वन्मन्त्रोच्चारस्तथा भवेत् ॥ १३-९ ॥  
भोगमोक्षप्रदा विद्या श्रीविद्या षोडशाक्षरी ।  
विना गुरूपदेशेन शापो भवति निश्चयात् ॥ १३-१० ॥  
चन्द्रान्तं वारुणान्तं च शक्रादिसहितं पृथक् ।  
वामाक्षि बिन्दुनादाढ्यं विश्वमातृकलात्मकम् ॥ १३-११ ॥  
चतुवीधप्रकारेण शृणु देवि प्रकथ्यते ।  
त्वं मनोहारिणी यस्मात्कथ्यते भुवि दुर्लभम् ॥ १३-१२ ॥  
विद्यादौ योजयेद्देवि साक्षाज्जाग्रत्स्वरूपिणी ।  
उत्पत्तिर्जागरो बोधो व्यावृत्तिर्मनसः सदा ॥ १३-१३ ॥  
कलाचतुष्टयं जाग्रदवस्थायां व्यवस्थितम् ।  
जाग्रत्सत्त्वगुणा प्रोक्ता केवलं शक्तिरूपिणी ॥ १३-१४ ॥  
त्रिकूटा सकला भेदाः पञ्चकूटा भवन्ति हि ।  
वैष्णवी वसुकूटा स्यात्षट्कूटा शाङ्करी भवेत् ॥ १३-१५ ॥  
द्वितीयोऽयं प्रकारः स्याद्दुर्लभो भुवनत्रये ।  
एषैव शिवरूपा तु व्यापकत्वात्सुरेश्वरि ॥ १३-१६ ॥  
निश्चला सर्वभूतेषु सदाशिवमयी परा ।  
सुषुप्तिरूपिणी साक्षाद्ब्रह्मरूपा यतः प्रिये ॥ १३-१७ ॥  
मरणं विस्मृतिर्मूर्छा निद्रा च तमसा वृता ।  
सुषुप्तिस्तु कला ज्ञेया सुषुप्तिः शिवरूपिणी ॥ १३-१८ ॥  
केवलत्वेन जाग्रत्स्यात्पञ्चकूटा च शाम्भवी ।  
सुषुप्त्यन्ते जागरादौ स्वप्नावस्था रजोमयी ॥ १३-१९ ॥  
अभिलाषो भ्रमश्चिन्ता विषयेषु पुनः स्मृतिः ।  
कलाचतुष्टयं स्वप्नावस्थायां तु विधीयते ॥ १३-२० ॥  
शिवरूपा शक्तिरूपा महात्रिपुरदेवता ।  
वेदादिमण्डिता देवि शिवशक्तिमयी सदा ॥ १३-२१ ॥  
सप्त भेदास्तु सकलाः षट्कूटाः परमेश्वरि ।  
वैष्णवी नवकूटा स्यात्सप्तकूटा च शाङ्करी ॥ १३-२२ ॥  
अस्याः स्मरणमात्रेण गजदानं शतं भवेत् ।  
भेदत्रयं तु कथितं तूर्यां विद्यां शृणु प्रिये ॥ १३-२३ ॥  
यस्या विज्ञानमात्रेण ब्रह्म साक्षान्न संशयः ।  
सुषुप्त्यादौ जागरान्ते स्फुरत्तामात्रलक्षणा ॥ १३-२४ ॥  
अवस्थाशेषतां प्राप्ता तुर्या तु परमा कला ।  
भावाभावविनिर्मुक्ता गुणातीता निगद्यते ॥ १३-२५ ॥  
वैराग्यं च मुमुक्षत्वं शमादि विमलं मनः ।  
सदसद्वस्तुनिर्धारस्तुर्यायास्तु कला इमाः ॥ १३-२६ ॥  
आद्यबीजद्वयं भद्रे विपरीतक्रमेण हि ।  
विलिख्य परमेशानि ततोऽन्यानि समुद्धरेत् ॥ १३-२७ ॥  
अन्तर्मुखा वरारोहे कुमारी त्रिपुरेश्वरी ।  
एभिस्तु पञ्चसङ्ख्याकैर्बीजैः सम्पुटिता यजेत् ॥ १३-२८ ॥  
षट्कूटा परमेशानि विद्येयं षोडशाक्षरी ।  
त्रिकूटा सकला भद्रे षोडशार्णा भवन्ति हि ॥ १३-२९ ॥  
वैष्णव्येकोनविंशार्णा शैवी सप्तदशाक्षरी ।  
वक्त्रकोटिसहस्रैस्तु जिह्वाकोटिशतैरपि ॥ १३-३० ॥  
वणीतुं नैव शक्येयं श्रीविद्या षोडशाक्षरी ।  
वैष्णवी पञ्चमी चैव कः शक्तो गुणवर्णने ॥ १३-३१ ॥  
यतो निरक्षरं वस्तु परा तत्र तु कारणम् ।  
मूकीभूता हि पश्यन्ति मध्यमा मध्यमा भवेत् ॥ १३-३२ ॥  
ब्रह्मविद्यास्वरूपेण भुक्तिमुक्तिफलप्रदा ।  
एकोच्चारेण देवेशि वाजपेयस्य कोटयः ॥ १३-३३ ॥  
अश्वमेधसहस्राणि प्रादक्षिण्यं भुवस्तथा ।  
काश्यादितीर्थयात्राश्च सार्धकोटित्रयान्विताः ॥ १३-३४ ॥  
तुलां नार्हन्ति देवेशि नात्र कार्या विचारणा ।  
एकोच्चारेण गिरिजे किं पुनर्ब्रह्म केवलम् ॥ १३-३५ ॥  
षोडशार्णा महाविद्या न प्रकाश्या कदाचन ।  
गोपितव्या त्वया भद्रे स्वयोनिरिव पार्वति ॥ १३-३६ ॥  
शिवशक्तिसमायोगाद्यद्यत्कर्म प्रजायते ।  
वेद्यं तन्न भवेत्तद्वच्छ्रीविद्यां षोडशाक्षरीम् ॥ १३-३७ ॥  
विना गुरूपदेशेन श्रीविद्या षोडशाक्षरी ।  
दृष्ट्वा प्रजपते यस्तु स भक्ष्यो योगिनीगणैः ॥ १३-३८ ॥  
श्रीगुरोः कृपया लब्धा सर्वसाम्राज्यदायिनी ।  
भुवनत्रयसौभाग्यं ददाति विपुलां श्रियम् ॥ १३-३९ ॥  
साक्षान्मदनसौभाग्यं त्रैलोक्याकर्षणक्षमम् ।  
सुधातरङ्ङ्गिणीवेयं शब्दचातुर्यदायिनी ॥ १३-४० ॥  
सौभाग्यभाग्यसम्पन्नकलापटलदायिनी ।  
परब्रह्मणि लीनत्वं ददाति यश उत्तमम् ॥ १३-४१ ॥  
प्रपञ्चसागरे लीनानुद्धरेद्वेदमातृका ।  
यस्याः सामर्थ्यतो देवि भुवनानि चतुर्दश ॥ १३-४२ ॥  
अभूवन्परमेशानि तेषां कारणरूपिणी ।  
चतुःसागरसामर्थ्यं कृपालोकनतो भवेत् ॥ १३-४३ ॥  
ब्रह्माण्डकोटिजननी महामोक्षप्रदायिनी ।  
निःसरन्ति महामन्त्रा विस्फुलिङ्गा यथा प्रिये ॥ १३-४४ ॥  
वह्नेः सकाशाद् बहवो विद्यास्तु बहवस्तथा ।  
वाग्भवात्तु समुत्पन्नास्तस्माद्वाग्भवमुच्यते ॥ १३-४५ ॥  
मातृकार्णास्तथा भद्रे वाग्भवान्निसृताः क्रमात् ।  
अत एव महेशानि शब्दब्रह्ममयी प्रिये ॥ १३-४६ ॥  
पालयन्ती जगत्सर्वं तथा त्रैलोक्यमोहिनी ।  
मोहयन्ती कामकला पुत्रपौत्रप्रवधीनि ॥ १३-४७ ॥  
स्रीपुम्भावेन सकलं ग्रथितं कामसूत्रके ।  
तदा सौभाग्यसम्पन्ना ब्रह्मस्थाननिवासिनी ॥ १३-४८ ॥  
सौभाग्यगर्वगहना विश्वयोनिरितीरिता ।  
चतुर्वाङ्मयनिष्ठेयं त्रैलोक्यवशकारिणी ॥ १३-४९ ॥  
साक्षात्संविन्मयी ज्ञानरूपिणी भोगदायिनी ।  
महासम्पत्प्रदा नित्या साक्षादक्षररूपिणी ॥ १३-५० ॥  
षोडशार्णा मया भद्रे श्रीविद्या कथिता परा ।  
निधानमिव चोरेभ्यो रक्षणीया तथा प्रिये ॥ १३-५१ ॥  
न देया यस्य कस्यापि देया प्राणप्रदायिने ।  
निर्मलाय स्वभक्ताय प्राणेभ्योऽप्यधिकाय च ॥ १३-५२ ॥  
  
इति श्रीमज्ज्ञानार्णवे नित्यातन्त्रे षोडशीविद्याविवरणं नाम त्रयोदशः पटलः ॥   
१३ ॥  
  
  
  
  
  
अथ चतुर्दशः पटलः  
  
  
  
श्रीदेव्युवाच --  
  
चक्रमण्डलमाख्यातं न पूजा तत्र मण्डले ।  
कथिता परमेशान श्रोतुमिच्छामि तत्त्वतः ॥ १४-१ ॥  
  
ईश्वर उवाच --  
  
शृणु देवि प्रवक्ष्यामि पूजाविधिमनुत्तमम् ।  
तदङ्गकलशादीनां स्थापनं प्रथमं भवेत् ॥ १४-२ ॥  
तद्विधानं शृणु प्राज्ञे यथाविधि समासतः ।  
मण्डलं वामतः कृत्वा जलेन चतुरस्रकम् ॥ १४-३ ॥  
बृहत्कराभ्यां देवेशि तत्राऽऽधारं मनोहरम् ।  
सौवर्णरौप्यताम्रादिरचितं पूजयेत्प्रिये ॥ १४-४ ॥  
वह्निमण्डलरूपं तु कलादशकमर्चयेत् ।  
धूम्रा च नीलवर्णा च कपिला विस्फुलिङ्गिनी ॥ १४-५ ॥  
ज्वाला हैमवती कव्यवाहिनी हव्यवाहिनी ।  
रौद्री सङ्कषीणी चैव वैश्वानरकला दश ॥ १४-६ ॥  
आभिः कलाभिः सहितं वह्निं तत्र प्रपूजयेत् ।  
कलशं हेमजं वाऽन्यं स्थापयेत्तत्र सुन्दरि ॥ १४-७ ॥  
पूजयेत्सूर्यरूपं तु कलाभिः परमेश्वरि ।  
तपिनी तापिनी चैव विबुधा बोधिनी तथा ॥ १४-८ ॥  
कलिनी शोषणी चैव वारुण्याकषीणी तथा ।  
माया विश्वावती हेमा प्रभा सौरकला इमाः ॥ १४-९ ॥  
कलशं तु समापूर्य जलेन कमलेक्षणे ।  
तत्रस्थममृतं साक्षाच्चन्द्ररूपं विचिन्तयेत् ॥ १४-१० ॥  
चन्द्रमण्डलमभ्यर्च्य कलाभिः सुरवन्दिते ।  
अमृता मानसी तुष्टिः पुष्टिः प्रीति रतिस्तथा ॥ १४-११ ॥  
श्रीश्च ह्रींश्च स्वधा रात्रिर्ज्योत्स्ना हैमवती तथा ।  
छाया च पूणीमा नित्या अमावास्या च षोडशी ॥ १४-१२ ॥  
एभिः समभ्यर्च्य मन्त्रैर्यजेदानन्दभैरवम् ।  
शिवचन्द्रौ मातृकान्तं कलाशक्राम्बुवह्नयः ॥ १४-१३ ॥  
वायुश्च वामकर्णेन योजितो बिन्दुल्लाञ्छितः ।  
बीजमेतत्समुच्चार्य तथा चाऽऽनन्दभैरवम् ॥ १४-१४ ॥  
ङेन्तं शिखामन्त्रयुक्तं पुनर्बीजं तु संलिखेत् ।  
चन्द्रं हित्वाऽऽदिमं कुर्यात्कर्णे वामाक्षि योजयेत् ॥ १४-१५ ॥  
सुरादेव्यै ततो वौषडियमानन्दभैरवी ।  
अनेन चन्द्रं सम्पूज्य पूजार्हः कलशो भवेत् ॥ १४-१६ ॥  
विधाय वामभागे तु चतुरस्रं तु मण्डलम् ।  
यन्त्रिकां तत्र संस्थाप्य शङ्खं तत्र विनिक्षिपेत् ॥ १४-१७ ॥  
शुद्धोदकेन सम्पूर्य पूजयेत्कारणान्वितम् ।  
षडङ्गं तत्र सम्पूज्य सामान्यार्घ्यमिदं प्रिये ॥ १४-१८ ॥  
अथ वक्ष्ये महेशानि विशेषार्ध्यस्य लक्षणम् ।  
आत्मश्रीचक्रयोर्मध्ये चतुरस्रं तु मण्डलम् ॥ १४-१९ ॥  
सामान्यार्घ्यस्य तोयेन देशिको भूमिजानुकः ।  
वहत्करोर्ध्वपुटतो यन्त्रिकां तत्र योजयेत् ॥ १४-२० ॥  
त्रिकोणवृत्तषट्कोणं चतुरस्रं तु मण्डलम् ।  
वह्निं तत्र विचिन्त्याथ पूजयेद्यन्त्रिकामयम् ॥ १४-२१ ॥  
पूर्ववत्परमेशानि त्रिकूटां मध्यगां यजेत् ।  
व्यस्तकूटैर्यजेत्तत्र त्रिकोणे परमेश्वरि ॥ १४-२२ ॥  
द्विरावृत्त्या षडङ्गानि षट्कोणेषु प्रपूजयेत् ।  
सौवर्णं राजतं वाऽपि पात्रं संस्थापयेत्प्रिये ॥ १४-२३ ॥  
सूर्यरूपं प्रपूज्याथ यन्त्रं पूर्ववदालिखेत् ।  
समस्तव्यस्तकूटैस्तु पूजयेत्पूर्वत्क्रमात् ॥ १४-२४ ॥  
विशेषेण पयापूर्य चन्द्रं द्रवमयं प्रिये ।  
पूर्ववद्यन्त्रमालिख्य त्रिकूटां यन्त्रमध्यगाम् ॥ १४-२५ ॥  
त्रिकोणं चिन्तयेत्तत्तु त्रिकूटैः पूजितं प्रिये ।  
अकथादित्रिरेखाढ्यं हक्षाभ्यन्तरमुत्तमम् ॥ १४-२६ ॥  
द्विरावृत्त्या षडङ्गानि षट्कोणेषु प्रपूजयेत् ।  
आत्मानं हंसमनुना आनन्देन च पूजयेत् ॥ १४-२७ ॥  
मूलविद्यां यजेत्तत्र षोडशार्णां जपेत्ततः ।  
धूपदीपौ निवेद्याथ नमस्कृत्यार्घ्यकं बुधः ॥ १४-२८ ॥  
मुद्राः सन्दर्शयेत्तत्र साक्षाद्ब्रह्ममयं भवेत् ।  
प्रोक्षयेत्तेन चाऽऽत्मानं पूजोपकरणानि च ॥ १४-२९ ॥  
सर्वत्र प्रोक्षणं कुर्यात्सर्वं ब्रह्ममयं भवेत् ।  
आत्मानं तु समभ्यर्च्य भूतान्सन्त्रासयेत्ततः ॥ १४-३० ॥  
मूलविद्यास्त्रमुच्चार्य दिग्बन्धं स्फोटनादिभिः ।  
तन्मुखः सन्नतो देवि भूतशुद्धिं तु पूर्ववत् ॥ १४-३१ ॥  
ततो न्यासादिकं कुर्यात्सन्नाहं तु शरीरके ।  
करशुद्धिकरीं विद्यां मध्यमादितलान्तकम् ॥ १४-३२ ॥  
अङ्गुलीषु द्विरावृत्त्या करशुद्धिरियं प्रिये ।  
अत आत्मासनं दद्यात्ततश्चकासन प्रिये ॥ १४-३३ ॥  
सर्वमन्त्रासनं दद्यात्साध्यसिद्धासनं यजेत् ।  
पादयोर्जङ्घयोर्जान्वोलीङ्गे न्यस्य चतुष्टयम् ॥ १४-३४ ॥  
कुमार्यास्रिपुरेशान्याः षडङ्गानि च पूर्ववत् ।  
अथ वक्ष्ये महेशानि श्रीविद्यान्यासमुत्तमम् ॥ १४-३५ ॥  
सम्पूर्णां चिन्तयेद्विद्यां ब्रह्मरन्ध्रेऽरुणप्रभाम् ।  
स्रवत्सुधां षोडशार्णां महासौभाग्यदां स्मरेत् ॥ १४-३६ ॥  
वामांसदेशे सौभाग्यदण्डिनीं भ्रामयेत्ततः ।  
रिपुजिह्वाग्रहां मुद्रां पादमूले न्यसेत्प्रिये ॥ १४-३७ ॥  
त्रैलोक्यस्य त्वहं कर्ता ध्यात्वैवं तिलके न्यसेत् ।  
सम्पूर्णामेव वदने वेष्टनत्वेन विन्यसेत् ॥ १४-३८ ॥  
पुनः सम्पूर्णया देहे गलोर्घ्वे विन्यसेत्ततः ।  
पुनः सम्पूर्णया देहे व्यापकत्वेन विन्यसेत् ॥ १४-३९ ॥  
व्यापकान्ते योनिमुद्रां मुखे क्षिप्त्वाऽभिवन्द्य च ।  
श्रीविद्यापूर्णरूपोऽयं न्यासः सौभाग्यवर्धनः ॥ १४-४० ॥  
परिभ्राम्यानामिकां तु मूर्धानं परितः प्रिये ।  
ब्रह्मरन्ध्रे क्षिपेद्देवि मणिबन्धे न्यसेत्ततः ॥ १४-४१ ॥  
ललाटेऽनामिका कुर्यात्षोडशार्णा स्मरन्बुधः ।  
सम्मोहनाख्यो देवेशि न्यासोऽयं क्षोभकारकः ॥ १४-४२ ॥  
त्रैलोक्यमरुणं ध्यायेच्छ्रीविद्यां मनसि स्मरेत् ।  
पादयोर्जङ्घयोर्जान्वोः कट्योरन्धुनि पृष्टके ॥ १४-४३ ॥  
नाभौ पार्श्वद्वये चैव स्तनयोरंसयोस्तथा ।  
कर्णयोर्ब्रह्मरन्ध्रे च वदनेऽक्षिणि पार्वति ॥ १४-४४ ॥  
ततः कण्ठप्रदेशे तु करवेष्टनयोः क्रमात् ।  
संहारोऽयं महान्यासो बीजैः षोडशभिः क्रमात् ॥ १४-४५ ॥  
श्रीविद्याया षोडशार्णैर्न्यासैवीश्वेश्वरो भवेत् ।  
सृष्ट्यन्तां विन्यसेद्देवि मातृकां पूर्ववत्प्रिये ॥ १४-४६ ॥  
मातृकार्णस्वरूपां च वर्गाष्टकसमन्विताम् ।  
वशिनीं मातृकां न्यस्येद् बीजाष्टकसमन्विताम् ॥ १४-४७ ॥  
अवर्गान्ते लिखेद्बीजं वह्निफान्तं क्षमान्वितम् ।  
वामकर्णविशोभाढ्यं बिन्दुनादाङ्कितं प्रिये ॥ १४-४८ ॥  
वशिनीं पूजयेद्वाचां देवतां देवि सुव्रते ।  
कवर्गान्ते महेशानि कामेशीबीजमुत्तमम् ॥ १४-४९ ॥  
मेरूद्धतं समुच्चार्य वाग्देवीं पूजयेत्ततः ।  
च वर्गान्ते धान्तलान्तं क्षमातुर्यस्वरान्वितम् ॥ १४-५० ॥  
मोदिनीं पूजयेद्वाचां देवतां तदनन्तरम् ।  
टवर्गान्ते वायुतोयं मुखसंस्थं महेश्वरि ॥ १४-५१ ॥  
वामकर्णेन्दुबिद्वाढ्यं विमलां वागधीश्वरीम् ।  
तवर्गान्ते जमक्ष्माद्यं वामनेत्रविभूषितम् ॥ १४-५२ ॥  
बिन्दुनादाङ्कितं बीजं वाग्देवीमरुणां यजेत् ।  
पवर्गान्ते व्योमचन्द्रं क्षमातोयाग्निमुख्यकम् ॥ १४-५३ ॥  
उकारस्वरसंयुक्तं बिन्दुनादकलाङ्कितम् ।  
जयिनीं पूजयेद्वाचां देवतां वीरवन्दिते ॥ १४-५४ ॥  
यवर्गान्ते जान्तकालरेफवायुसमन्वितम् ।  
ऊमाढ्यं देवतां वाचां सर्वेशीं परिपूजयेत् ॥ १४-५५ ॥  
क्षमोवह्निगतं तुर्यं बीजेन परिमण्डितम् ।  
बिन्दुनादकलाक्रान्तं कौलिनीं वाचमर्चयेत् ॥ १४-५६ ॥  
शवर्गान्ते महेशानि न्यसेत् सर्वार्थसिद्धये ।  
शिरोललाटभ्रूमध्यकण्ठहृन्नाभिगोचरे ॥ १४-५७ ॥  
आधारे व्यूहकं यावन्न्यसेद्देवीः क्रमात्प्रिये ।  
षोढान्यासं ततः कुर्याद्येन ब्रह्माण्डरूपकः ॥ १४-५८ ॥  
विराट्स्वरूपी वर्णात्मा शिवः साक्षान्न संशयः ।  
गणेशः प्रथमो न्यासः सर्वविघ्नविनाशनः ॥ १४-५९ ॥  
अरुणादित्यसङ्काशान्गजवक्त्रांस्रिलोचनान् ।  
पाशाङ्कुशवराभीतिकराञ्शक्तिसमन्वितान् ॥ १४-६० ॥  
ध्यात्वा प्रविन्यसेद्देवि मातृकान्यासवत्ततः ।  
विघ्नेश्वरस्तथा श्रीश्च विघ्नराजस्तथा ह्रिया ॥ १४-६१ ॥  
विनायकस्तथा तुष्टिः शान्तियुक्तः शिवोत्तमः ।  
विघ्नकृत्पुष्टियुक्तस्तु विघ्नहृच्च सरस्वती ॥ १४-६२ ॥  
विघ्नराड्रतियुक्तस्तु मेधावान् गणनायकः ।  
एकदन्तश्च कान्तिश्च द्विदन्तः कामिनीयुतः ॥ १४-६३ ॥  
गजवक्त्रो मोहिनी च निरञ्जनजटा ततः ।  
कपर्दी तु तथा तीव्रा दीर्घवक्त्रस्ततः प्रिये ॥ १४-६४ ॥  
ज्वालिनीसहितः पश्चान्नन्दासङ्कर्षणौ ततः ।  
वृषध्वजश्च शुभगा गणनाथेन संयुता ॥ १४-६५ ॥  
कामरूपिणिका पश्चाद्गजेन्द्रः शुभ्रया युतः ।  
शूर्पकर्णस्तु जयिनी त्रिनेत्रः सत्ययाऽन्वितः ॥ १४-६६ ॥  
लम्बोदरश्च विघ्नेशी महानादस्वरूपिणी ।  
चतुमूत्तीः कामदा च सदाशिवयुता ततः ॥ १४-६७ ॥  
मदविह्वलनाम्नी च आमादविकटे ततः ।  
दुर्मुखश्च तथा घूर्णा सुमुखो भूतिमांस्ततः ॥ १४-६८ ॥  
प्रमोदश्च तथा भूमीरेकपादस्तथा सती ।  
द्विजिह्वश्च रमायुक्तः शूरश्चैव तु मानुषी ॥ १४-६९ ॥  
वीरेण सहिता पश्चाच्छैलजे मकरध्वजः ।  
षण्मुखश्च विकर्णा च वरदो भृकुटी तथा ॥ १४-७० ॥  
वामदेवस्तथा लज्जा वक्रतुण्डस्तथा परम् ।  
दीर्घघोणान्वितः पश्चाद्विरण्डकधनुर्धरा ॥ १४-७१ ॥  
सेनानीर्यामिनीयुक्तो ग्रामणी रात्रिसंयुतः ।  
मत्तश्च चण्डिकायुक्तो विमत्तश्च शशिप्रभा ॥ १४-७२ ॥  
मत्तवाहनलोले च जटी च चपलेक्षणा ।  
शुण्डि ऋज्वीयुतः पश्चात्खड्गी दुर्भगयाऽन्वितः ॥ १४-७३ ॥  
वरेण्यश्चैव सुभगा वृषकेतुस्तथा शिवा ।  
भक्ष्यप्रियश्च दुर्गा च मेघनादश्च कालिका ॥ १४-७४ ॥  
गणेशः कालकुब्जा च गणपो विघ्नहारिणी ।  
मातृवर्णैर्न्यसेद्देवि ग्रहन्यासं ततो न्यसेत् ॥ १४-७५ ॥  
पद्मरागं सितं रक्तं श्यामं पीतं च पाण्डुरम् ।  
धूम्रकृष्णं कृष्णधूम्रं धूम्रधूम्रं विचिन्तयेत् ॥ १४-७६ ॥  
रविमुख्यान्कामरूपान्सर्वाभरणभूषितान् ।  
वामोरुन्यस्तहस्तांश्च दक्षहस्ताभयप्रदान् ॥ १४-७७ ॥  
स्वरैरर्कं हृदि न्यस्य यवर्गेण शशी ततः ।  
भ्रूमध्येऽथ कवर्गेण भौमं नेत्रत्रये न्यसेत् ॥ १४-७८ ॥  
चवर्गेण बुधो हृत्स्थष्टवर्गेण बृहस्पतिः ।  
हृदयोपरि देवेशि तवर्गेण गले भृगुः ॥ १४-७९ ॥  
पवर्गेण शनिर्नाभौ राहुर्वक्त्रे शवर्गतः ।  
लक्षाभ्यां तु गुदे केतुर्न्यसेदेवं वरानने ॥ १४-८० ॥  
अथ नक्षत्रवृन्दस्य न्यासं कुर्यात्सुखप्रदम् ।  
ज्वलत्कालाग्निसङ्काशाः सर्वाभरणभूषिताः ॥ १४-८१ ॥  
नतिपाण्योऽश्विनीमुख्या वरदाभयपाणयः ।  
युग्मं युग्मं तथा युग्मं युग्मयुग्मेन रोहिणीम् ॥ १४-८२ ॥  
एकमेकं तथा द्वन्द्वमेकं पुष्यान्तमुच्यते ।  
ललाटे चक्षुषोः पश्चाद्वामदक्षिणकर्णयोः ॥ १४-८३ ॥  
नासाद्वये च देवेशि तथा कण्ठे क्रमान्न्यसेत् ।  
पुष्यान्तं च प्रविन्यस्य खगार्णाभ्यां तु सार्पकम् ॥ १४-८४ ॥  
दक्षस्कन्धे घङाभ्यां तु मघां स्कन्धे द्वितीयके ।  
चपूर्वाफाल्गुनीं दक्षे कूर्परे छजसंयुताम् ॥ १४-८५ ॥  
उत्तरफाल्गुनीं वामे कूर्परे विन्यसेत्प्रिये ।  
झञवर्णास्थितो हस्तो मणिबन्धेऽथ दक्षिणे ॥ १४-८६ ॥  
चित्रां टठस्थां वामे च मणिबन्धे न्यसेत्प्रिये ।  
डकारेण युतां स्वातीं दक्षहस्ते प्रविन्यसेत् ॥ १४-८७ ॥  
ढणयुक्तां विशाखां तु वामहस्ते प्रविन्यसेत् ।  
तथदस्थानुराधां तु नाभौ विन्यस्य पार्वति ॥ १४-८८ ॥  
धकारेण युतां ज्येष्ठां न्यसेद्दक्षकटौ प्रिये ।  
नपफस्थं तथा मूलं न्यसेद् वामकटौ प्रिये ॥ १४-८९ ॥  
पूर्वाषाढां वकारेण दक्षोरौ विन्यसेत्प्रिये ।  
भकारेणोत्तराषाढां वामोरौ तदनन्तरम् ॥ १४-९० ॥  
मकारयुक्तं श्रवणं दक्षजानुनि विन्यसेत् ।  
यरस्थितां धनिष्ठां तु वामजानुनि विन्यसेत् ॥ १४-९१ ॥  
लकारेण ततो देवि शतभिषं न्यसेत्प्रिये ।  
दक्षजङ्घागतां पश्चात्पूर्वाभाद्रपदां ततः ॥ १४-९२ ॥  
वशवर्णस्थितां न्यस्य वामजङ्घागतां क्रमात् ।  
षसहस्थोत्तराभाद्रपदां दक्षिणापादके ॥ १४-९३ ॥  
क्षकारेण ततो बिन्दुविसर्गाभ्यां च रेवती ।  
वामपादे प्रविन्यस्य योगिनीन्यासमाचरेत् ॥ १४-९४ ॥  
सितासितारुणा बभ्रूचित्रापीताश्च चिन्तयेत् ।  
चतुर्भुजाः समैर्वक्त्रैः सर्वाभरणभूषिताः ॥ १४-९५ ॥  
डाण्डीम्बीजद्वयं चोक्त्वा डमला वरयाः प्रिये ।  
वामकर्णेन्दुनादाढ्यं डाकिन्यै नम इत्यपि ॥ १४-९६ ॥  
स्वरान्ते तु प्रवक्तव्यं मान्ते रक्षपदद्वयम् ।  
त्वगात्मने कण्ठदेशे विशुद्धौ विन्यसेत्पिरये ॥ १४-९७ ॥  
कण्ठवर्णै राकिनीं तु रकाराद्यक्षरैः क्रमात् ।  
पूर्ववद्बीजसंयुक्तैरसृगात्माऽत्र संवदेत् ॥ १४-९८ ॥  
अनाहते न्यसेत्पश्चाड्डकारादिफकारकैः ।  
लाकिनी च तथा देवि मांसात्मा मणिपूरके ॥ १४-९९ ॥  
बंलंवर्णैः काकिनीं तु स्वाधिष्ठाने तथाविधाम् ।  
भेदस्वरूपां विन्यस्य वसवर्णैस्तु साकिनीम् ॥ १४-१०० ॥  
अस्थिरूपां च पूर्वोक्तबीजेनाऽऽधारके न्यसेत् ।  
हक्षवर्णास्थितां तद्वन्मज्जारूपिणिकां यजेत् ॥ १४-१०१ ॥  
भुवोर्मध्ये महेशानि हाकिनीं द्विदले न्यसेत् ।  
पूर्ववद्बीजसंयुक्तां तद्वच्छुक्रात्मिकां यजेत् ॥ १४-१०२ ॥  
सर्वधातुगतां देवीं शुक्लवर्णां तु याकिनीम् ।  
ब्रह्मरन्ध्रे महेशानि न्यासोऽयं योगिनीयुतः ॥ १४-१०३ ॥  
राशिन्यासं ततः कुर्यात्सर्वरक्षाकरं सदा ।  
रक्तश्वेतहरिद्वर्णपाण्डुचित्राशितान्स्मरेत् ॥ १४-१०४ ॥  
पिशङ्गपिङ्गलौ बभ्रुकर्बुरासितधूम्रकान् ।  
अकारादिचतुष्केण विन्यसेत्सुरवन्दिते ॥ १४-१०५ ॥  
मेषं दक्षिणपद्गुल्फे ततो द्वन्द्वेन वै वृषम् ।  
न्यसेज्जानुनि वेदैस्तु मिथुनं वृषणे ततः ॥ १४-१०६ ॥  
द्वाभ्यां कर्काटकं कुक्षौ द्वाभ्यां स्कन्धे च सिंहकम् ।  
अनुस्वारविसर्गाभ्यां शवर्गेण च कन्यकाम् ॥ १४-१०७ ॥  
दक्षिणे तु शिरोभागे विन्यसेद्वीरवन्दिते ।  
तथा वामशिरोभागे कवर्गेण तुलाभृतम् ॥ १४-१०८ ॥  
चवर्गेण तथा स्कन्धे वृश्चिकं विन्यसेत्प्रिये ।  
टवर्गेण तथा कुक्षौ धन्विनं विन्यसेत्प्रिये ॥ १४-१०९ ॥  
मकरं तु तवर्गेण वृषणे विन्यसेत्क्रमात् ।  
पवर्गेण तथा कुम्भं वामजानुनि विन्यसेत् ॥ १४-११० ॥  
यवर्गेणं क्षकारेण मीनं गुल्फेऽथ वामके ।  
अथ पीठानि विन्यस्येत्सर्वतीर्थमयानि हि ॥ १४-१११ ॥  
सितासितारुणाश्यामहारित्पीतान्यनुक्रमात् ।  
पुनः पुनः क्रमाद्देवि पञ्चाशत्पीठसञ्चयः ॥ १४-११२ ॥  
पीठानि संस्मरेद्विद्वान् सर्वमातृकया युतान्(?) ।  
मातृकार्णैर्न्यसेद्विद्वान् सर्वकामार्थसिद्धये ॥ ११३ ॥  
कामरूपं महापीठं पीठं वाराणसीं ततः ।  
नेपालं च तथा पीठं तथा वै पौण्ड्र्वर्धनम् ॥ १४-११४ ॥  
पुरस्थिरं तथा पीठं चन्द्रस्थिरमतः परम् ।  
पूर्णशैलं महापीठमर्बुदं च ततः परम् ॥ १४-११५ ॥  
आम्रातकेश्वरं पीठमेकाम्रं च ततः परम् ।  
विस्रोतःपीठमनघं कामकोटं ततः परम् ॥ १४-११६ ॥  
कैलासभृगुकेदारं पीठं चन्द्रपुरं ततः ।  
श्रीपीठं च तथोङ्कारं जालन्धरमतः परम् ॥ १४-११७ ॥  
मालवं च ततः पीठं कुलान्तं देवकोटकम् ।  
गोकर्णं च महापीठं मारुतेश्वरमेव च ॥ १४-११८ ॥  
अट्टहासं च विरजं राजगेहं महापथम् ।  
पीठं कोल्लगिरिं प्रोक्तमेलापुरमतः परम् ॥ १४-११९ ॥  
कामेश्वरं महापीठं महापीठं जयन्तिका ।  
पीठमुज्जयनी चैव चरित्रं क्षीरकाभिधम् ॥ १४-१२० ॥  
हस्तिनापुरपीठं च उड्डीशं च प्रयागकम् ।  
षष्ठीशं पीठश्रीशैलं मायापूरजलेश्वरम् ॥ १४-१२१   
॥  
मलयं च महापीठं श्रीशैलं मेरुकं गिरिम् ।  
महेन्द्रं वामनं चैव हिरण्यपुरमेव च ॥ १४-१२२ ॥  
महालक्ष्मीमयं पीठमुड्डीयानमतः परम् ।  
छायाच्छत्रपुरं पीठं तथैव परमेश्वरि ॥ १४-१२३ ॥  
पञ्चाशत्पीठविन्यासं मातृकाविन्न्यसेत् सदा ।  
षोढान्यासो महादेवि न्यस्त्वा साक्षात्स्वयं शिवः ॥ १४-१२४ ॥  
अथ कामान्न्यसेद्देवी दाडिमीकुसुमप्रभान् ।  
वामाङ्कशक्तिसहितान्पुष्पबाणेक्षुकार्मुकान् ॥ १४-१२५ ॥  
शक्तयः कुङ्कुमनिभाः सर्वाभरणभूषिताः ।  
नीलोत्पलकरा ध्येयास्त्रैलोक्याकर्षणक्षमाः ॥ १४-१२६ ॥  
न्यसेत्कामरतिं पश्चात्कामप्रीतिं सुरेश्वरि ।  
कान्तश्च कामिनीयुक्तो भ्रान्तो वै मोहिनीयुतः ॥ १४-१२७ ॥  
कामाङ्गः कमले तद्वत्कामचारो विलासिनी ।  
कर्णकल्पलते तद्वत्कोमलश्यामले तथा ॥ १४-१२८ ॥  
कामवर्धनसंयुक्ता विज्ञेया तु शुचिस्मिता ।  
कामश्च विस्मितायुक्तो विशालाक्षीयुतो रमः ॥ १४-१२९ ॥  
रमणो लेलिहायुक्ता रतिनाथदिगम्बरे ।  
रतिप्रियश्च वामा च रात्रिनाथश्च कुब्जिका ॥ १४-१३० ॥  
स्मरेण च युता कान्ता रमणः सत्यया युतः ।  
निशाचरश्च कल्याणी नन्दनो भोगिनी तथा ॥ १४-१३१ ॥  
नन्दकः कामदायुक्तो मदनश्च सुलोचना ।  
सुलावण्यायुतो देवि तथा नन्दसुताभिधः ॥ १४-१३२ ॥  
निशाचरश्च मदीन्या रतिर्हंसस्ततः परम् ।  
कलहः प्रियया युक्तः पुष्पधन्वा च काङ्क्षिणी ॥ १४-१३३ ॥  
महाधनुश्च सुमुखा ग्रामणीर्नलिनीयुतः ।  
भीमश्च जटिनीयुक्तो भ्रामणः पालिनीयुतः ॥ १४-१३४ ॥  
भ्रमणः शिखिनीयुक्तो शान्तमुग्धे ततः परम् ।  
भ्रामणो रमया युक्तो भृगुर्भूमा ततः परम् ॥ १४-१३५ ॥  
भ्रान्तश्चामरलोला च भ्रमावहसुचञ्चले ।  
मोहनो दीर्घजिह्वा च मोचकश्च तथा सती ॥ १४-१३६ ॥  
तथा मुग्धश्च लोलाक्षी मोहमर्दनभृङ्गिणी ।  
मोहकश्च चपेटा च मन्मथो नाथया युतः ॥ १४-१३७ ॥  
मातङ्गमालिनीयुग्मं भृङ्गा च कलहंसिनी ।  
गायकेन समायुक्ता तथा वै विश्वतोमुखी ॥ १४-१३८ ॥  
गजःनन्दिकया युक्तो गीतिश्च तदनन्तरम् ।  
नर्तकः सह रञ्जिन्या खेलः कान्तिसमन्वितः ॥ १४-१३९ ॥  
उन्मत्तः कलकण्ठे च मत्तकश्च वृकोदरी ।  
मेघः श्यामान्वितो देवी विमलश्रीः क्रमात्प्रिये ॥ १४-१४० ॥  
मातृकार्णैर्न्यसेद्देवि मातृकावत्सदाऽनघे ।  
अनेन न्यासयोगेन त्रैलोक्यक्षोभको भवेत् ॥ १४-१४१ ॥  
बालायास्रिपुरेशान्या नवयोन्यङ्कितं न्यसेत् ।  
श्रोत्रयोश्चुबुके चैव शङ्खास्येषु दृशोर्नसि ॥ १४-१४२ ॥  
अंसद्वये च हृदये न्यसेत्कूर्परकुक्षिषु ।  
जान्वन्धुपादगुह्येषु पार्श्वहृत्सु स्तनद्वये ॥ १४-१४३ ॥  
कण्ठे च नवयोन्याख्यं न्यसेद्बीजत्रयात्मकम् ।  
पुनर्बालां समुच्चार्य षोडशार्णां प्रविन्यसेत् ॥ १४-१४४ ॥  
पुनर्बालां समुच्चार्य चतुरस्रं च चिन्तयेत् ।  
गोलकं न्यासयोगेन श्रीचक्रं परिचिन्तयेत् ॥ १४-१४५ ॥  
षट्चक्रेषु ललाटे च सीमन्ते च शिरोबिले ।  
नव स्थानानि सङ्कल्प्य न्यसेद्देवि ततः परम् ॥ १४-१४६ ॥  
श्रीविद्यां ब्रह्मरन्ध्रे च पृष्ठतो गुरवः क्रमात् ।  
तिथिनित्यास्ततो देवि मातृकास्वरसंयुताः ॥ १४-१४७ ॥  
मातृकावन्न्यसेद्वक्त्रे सर्वसौभाग्यदायकाः ॥ १४-१४८ ॥  
  
इति श्रीमज्ज्ञानार्णवे नित्यातन्त्रे श्रीविद्यान्यासविधानं नाम   
चतुर्दशः पटलः ॥ १४ ॥  
  
  
  
  
  
अथ पञ्चदशः पटलः  
  
  
ईश्वर उवाच--  
  
शृणु देवि प्रवक्ष्यामि नित्यामण्डलमुत्तमम् ।  
कामेश्वरी महाविद्या सर्वलोकवशङ्करी ॥ १५-१ ॥  
बालां तारं च हृत्प्रान्ते कामेश्वरिपदं लिखेत् ।  
इच्छाकामफलप्रान्ते प्रदेसर्वपदं लिखेत् ॥ १५-२ ॥  
ततः सत्त्ववशं ब्रूयात्करिसर्वजगत्पदम् ।  
क्षोभणान्ते करि ब्रूयाद्धुङ्कारत्रितयं लिखेत् ॥ १५-३ ॥  
पञ्च बाणान्समालिख्य संहारेण कुमारिकाम् ।  
एषा कामेश्वरी नित्या प्रसङ्गात्कथिताऽद्रिजे ॥ १५-४ ॥  
वाग्भवं भगशब्दान्ते भुगे भगिनि चाऽऽलिखेत् ।  
भगोदरीति वर्णान्ते१ च भगमाले भगावहे ॥ १५-५ ॥  
भगगुह्ये भगप्रान्ते योनिप्रान्ते भगान्तिके ।  
निपातिनि च सर्वान्ते ततो भगवशङ्करि ॥ १५-६ ॥  
भगरूपे ततो लेख्यं नीरजायतलोचने ।  
नित्यक्लिन्ने भगप्रान्ते स्वरूपे सर्व चाऽऽलिखेत् ॥ १५-७ ॥  
भगानि मे ह्यानयेति वरदेति समालिखेत् ।  
रेत सुरेते भग च क्लिन्ने क्लिन्नद्रवे ततः ॥ १५-८ ॥  
क्लेदय द्रावयाथो च सर्वसत्त्वान्भगेश्वरि ।  
अमोघे भगविच्चे च क्षुभ क्षोभय सर्व च ॥ १५-९ ॥  
सत्त्वान्भगेश्वरि ब्रूयाद्वाग्भवं ब्लूञ्जमादिमम् ।  
भेब्लूं भोब्लूं च हेम्ब्लूं च हें क्लिन्ने च ततः परम् ॥ १५-१० ॥  
सर्वाणि च भगान्यन्ते मे वशं चाऽऽनयेति च ।  
स्त्रीबीजं च हर प्रान्ते बलेमात्मकमक्षरम् ॥ १५-११ ॥  
भुवनेशीं समालिख्य विद्येयं भगमालिनी ।  
प्रसङ्गात्कथिता पञ्चचत्वारिंशच्छताक्षरी ॥ १५-१२ ॥  
पराबीजं समुच्चार्य नित्यक्लिन्ने मदद्रवे ।  
अग्निजायान्वितो मन्त्रो नित्यक्लिन्नेयमीरिता ॥ १५-१३ ॥  
सर्वसौभाग्यदात्री च सर्वैश्वर्यप्रदायिनी ।  
प्रणवं पूर्वमुच्चार्य तथाऽङ्कुशयुगं लिखेत् ॥ १५-१४ ॥  
तन्मध्ये विलिखेद्देवि भरोमात्मकमक्षरम् ।  
चवर्गमन्त्यहीनं तु विलिखेद्वह्निसंस्थितम् ॥ १५-१५ ॥  
चतुर्दशस्वरोपेतं बिन्दुनादाङ्कितं पृथक् ।  
वह्निजायान्वितो मन्त्रो भेरुण्डायाः फलप्रदः ॥ १५-१६ ॥  
भुवनेशीं समुच्चार्य चतुर्थ्या वह्निवासिनीम् ।  
हृदन्तोऽयं मनुर्देवि नित्येयं वह्निवासिनी ॥ १५-१७ ॥  
प्रणवं भुवनेशानि फरेमात्मकमक्षरम् ।  
सविसर्गः शशी पश्चान्नित्यक्लिन्ने मदद्रवे ॥ १५-१८ ॥  
वह्निजायान्विता विद्या सर्वैश्वर्यप्रदायिनी ।  
महाविद्येश्वरी नित्या प्रसङ्गेन मयेरिता ॥ १५-१९ ॥  
पराबीजं समुच्चार्य शिवदूतीं च ङेयुताम् ।  
हृदन्तोऽयं मनुर्देवि दूतीयं सर्वकामदा ॥ १५-२० ॥  
ओङ्कारबीजमुच्चार्य परां कवचमालिखेत् ।  
खे च छे क्षः समालिख्य स्त्रीबीजं च समालिखेत् ॥ १५-२१ ॥  
हूङ्कारं क्षे परा चास्त्रं विद्येयं द्वादशाक्षरी ।  
त्वरिता नाम नित्येयं त्रिषु लोकेषु दुर्लभा ॥ १५-२२ ॥  
सर्वसिंहासनमयी बालेव कुलसुन्दरी ।  
बालया पुटितां कुर्यात्तथा वै नित्यभैरवी ॥ १५-२३ ॥  
पञ्च बाणाश्च देवेशी नित्या शक्राक्षरी भवेत् ।  
त्रैलोक्यविमला विद्या नित्याख्या परमेश्वरी ॥ १५-२४ ॥  
पञ्चाक्षरी बाणबीजैनीत्येयमपरा प्रिये ।  
प्रणवं भुवनेशानी फरेमात्मकमक्षरम् ॥ १५-२५ ॥  
स्रूमात्मकं द्वितीयं च भुवनेश्यङ्कुशं ततः ।  
नित्यशब्दं समुद्धृत्य सम्बुद्ध्या तु मदद्रवाम् ॥ १५-२६ ॥  
कवचं चाङ्कुशं पञ्चदशैर्नीलपताकिनी ।  
वान्तं कालसमायुक्तं वह्निवायुगतं ततः ॥ १५-२७ ॥  
पृथक्पञ्समायुक्तं ततः शक्रस्वरान्वितम् ।  
बिन्दुनादाङ्कितं बीजं नित्येयं विजया प्रिये ॥ १५-२८ ॥  
चन्द्रवारुणसंयुक्तं तारबीजं समालिखेत् ।  
चतुर्थ्या तु ततो देवि विलिखेत्सर्वमङ्गलाम् ॥ १५-२९ ॥  
हृदन्तोऽयं मनुर्देवि नित्येयं सर्वमङ्गला ।  
तारं हृद्भगवत्यन्ते ज्वालामालिनी देवि च ॥ १५-३० ॥  
द्विरुच्चार्य च सर्वान्ते भूतसंहारकारिके ।  
जातवेदसि संलिख्य ज्वलन्तिपदयुग्मकम् ॥ १५-३१ ॥  
ज्वलेतिप्रज्वलद्वन्द्वं हुङ्कारद्वितयं लिखेत् ।  
वह्निबीजत्रयं हुं च अस्त्रस्वाहृन्वितो मनुः ॥ १५-३२ ॥  
इयं नित्या महादेवि ज्वालामालिनिका परा ।  
कवर्गान्तं स्वरान्तं च शक्रस्वरविभूषितम् ॥ १५-३३ ॥  
बिन्दुनादकलाक्रान्तं विचित्रा परमेश्वरी ।  
अकारादिषु सर्वेषु स्वरेषु क्रमतो न्यसेत् ॥ १५-३४ ॥  
अःस्वरे परमेशानि श्रीविद्यां विश्वमातृकाम् ।  
स्वरवद्विन्यसेन्नित्या नीरजायतलोचने ॥ १५-३५ ॥  
प्रकटाद्या न्यसेत्पश्चादाधारादिषु मन्त्रवित् ।  
स्थितिन्यासं ततः कुर्याच्छ्रीविद्याषोडशाक्षरैः ॥ १५-३६ ॥  
पञ्चाङ्गुलीषु करयोर्ब्रह्मरन्ध्रे मुखे हृदि ।  
त्रयं विन्यस्य नाभ्यादिपादान्ते चैकमद्रिजे ॥ १५-३७ ॥  
गलादिनाभिपर्यन्तमपरं हि ततः परम् ।  
ब्रह्मरन्ध्रादिकण्ठान्तमेकं विन्यस्य पादयोः ॥ १५-३८ ॥  
अङ्गुलीषु च विन्यस्य न्यासोऽयं स्थितिकारकः ।  
सृष्टिन्यासं ततः कुर्यात्सर्वसिद्धिप्रदायकम् ॥ १५-३९ ॥  
ब्रह्मरन्ध्रेऽलिके नेत्रश्रुतिघ्राणोष्ठकेषु च ।  
दन्तान्तरोर्ध्वके देवि जिह्वायां गलकूपके ॥ १५-४० ॥  
पृष्ठे सर्वाङ्गहृदयस्तनकुक्षिषु लिङ्गके ।  
श्रीविद्यार्णैर्न्यसेद्देवि मन्त्रं सर्वसमृद्धये ॥ १५-४१ ॥  
सर्वाङ्गे विन्यसेत्पश्चाद्व्यापकत्वेन सुन्दरि ।  
प्राणानायम्य विधिवन्मुद्रासन्नद्धविग्रहः ॥ १५-४२ ॥  
सङ्क्षोभद्रावणाकर्षवश्योन्मादमहाङ्कुशाः ।  
खेचरी बीजरूपा च योनिमुद्रेत्यनुक्रमात् ॥ १५-४३ ॥  
बीजानि वक्ष्ये क्रमतो मुद्राणां परमेश्वरि ।  
पञ्चबाणैः पञ्च मुद्राः क्रोमात्मकमक्षरम् ॥ १५-४४ ॥  
आद्यं तु रुद्रभैरव्या बीजं सादाशिवं ततः ।  
ततस्तु वाग्भवं देवि क्रमेण हि चतुष्टयम् ॥ १५-४५ ॥  
चतुर्मुद्रासु बीजानि नवमुद्रास्वनुक्रमात् ।  
अथ वक्ष्ये महेशत्नि मुद्राविवरणं क्रमात् ॥ १५-४६ ॥  
वामहस्तेन मुष्टिं तु बद्ध्वा कर्णप्रदेशके ।  
तर्जनीं सरलां कृत्वा भ्रामयेत्तन्त्रवित्तमः ॥ १५-४७ ॥  
सौभाग्यदण्डिनी मुद्रा न्यासकाले तु सूचिता ।  
अन्तरङ्गुष्ठमुष्ट्या तु निरुध्य जगतीमिमाम् ॥ १५-४८ ॥  
रिपुजिह्वाग्रहा मुद्रा न्यासकाले तु सूचिता ।  
पाणिद्वयं महेशानि परिवर्तनयोगतः ॥ १५-४९ ॥  
योजयित्वा तर्जनीभ्यामनामे वारयेत्प्रिये ।  
मध्यमे योजयेन्मध्ये कनिष्ठे तदधस्तथा ॥ १५-५० ॥  
अङ्गुष्ठावपि संयोज्य त्रिधा युग्मक्रमेण तु ।  
त्रिखण्डा नाम मुद्रेयं त्रिपुराह्वानकर्मणि ॥ १५-५१ ॥  
विरलौ तु करौ कृत्वा मध्यमे मध्यमे कुरु ।  
अङ्गुष्ठाभ्यां कनिष्ठे च सम्पीड्य सरले ततः ॥ १५-५२ ॥  
तर्जन्यौ दण्डवत्कुर्यान्मध्यमस्थ ह्यनामिके ।  
सर्वसङ्क्षोभिणी मुद्रा त्रैलोक्यक्षोभकारिणी ॥ १५-५३ ॥  
मध्यमे तर्जनीयुक्ते सरले स्यात्तदा भवेत् ।  
सर्वविद्राविणी मुद्रामोहयेत्सचराचरम् ॥ १५-५४ ॥  
मध्यमे तर्जनीयुग्मे वक्रे कुर्यात्सुलोचने ।  
एतस्या एव मुद्रायास्तदा कर्षणकारिणी ॥ १५-५५ ॥  
विपरीतौ तलौ कृत्वा चाङ्गुली हृन्मुखा यजेत् ।  
परिवर्तनमार्गेण क्रमेण निबिडास्ततः ॥ १५-५६ ॥  
अङ्गुष्ठावग्रदेशे तु तर्जन्यावङ्कुशाकृती ।  
सर्वा एकत्र संयोज्य सर्ववश्यकरी भवेत् ॥ १५-५७ ॥  
पुटाञ्जलिकरौ कृत्वा मध्यमागर्भसंस्थिते ।  
परस्परकनिष्ठे तु तर्जन्यग्रगते ततः ॥ १५-५८ ॥  
अनामिके तु सरले मध्यमामुखदेशगौ ।  
अङ्गुष्ठौ परमेशानि सर्वोन्मादनकारिणी ॥ १५-५९ ॥  
एतस्या एव मुद्राया अनामातर्जनीक्रमात् ।  
अङ्कुशाकारूपा तु मुद्रेयं तु महाङ्कुशा ॥ १५-६० ॥  
वामं भुजं दक्षभुजे दक्षिणं वामदेशतः ।  
निवेश्य योजयेत्पश्चात्परिवर्त्य क्रमेण हि ॥ १५-६१ ॥  
कनिष्ठानामिकायुग्मे तर्जनीभ्यां निरोधयेत् ।  
मध्यमे सरले कृत्वा योनिवत्सरलौ ततः ॥ १५-६२ ॥  
अङ्गुष्ठौ खेचरी मुद्रा पाथीवस्थानयोजिनी ।  
प्रियेयं सर्वदेवानां खेचरत्वप्रदायिनी ॥ १५-६३ ॥  
परिवर्त्याञ्जलिं कृत्वा कनिष्ठाग्रगते ततः ।  
मध्यमे स्थापयेद्देवि कनिष्ठे धारयेत्ततः ॥ १५-६४ ॥  
अनामिकाभ्यां सुदृढं तर्जनीमध्यमायुगम् ।  
अङ्गुष्ठाभ्यां समायोज्यमर्धचन्द्राकृतिं प्रिये ॥ १५-६५ ॥  
बीजमुद्रेयमाख्याता सर्वानन्दकरी पिरये ।  
परिवर्त्य करौ सम्यक्तर्जनीवामने समे ॥ १५-६६ ॥  
मध्यमे कुरु तन्मध्ये योजयेत्तदनन्तरम् ।  
अन्योन्यानामिके देवि कनिष्ठे तु यथास्थिते ॥ १५-६७ ॥  
अङ्गुष्ठाभ्यां योजिताभ्यां योन्याकारं तु कारयेत् ।  
योनिमुद्रेयमाख्याता परा त्रैलोक्यमातृका ॥ १५-६८ ॥  
एवं विन्यस्तदेहः सन् मुद्रासन्नद्धविग्रहः ।  
अन्तर्यागविधिं कुर्याद्येन साक्षात्स्वयं विभुः ॥ १५-६९ ॥  
  
इति श्रीमज्ज्ञानार्णवे नित्यातन्त्रे श्रीविद्यान्यासविवरणं नाम   
पञ्चदशः पटलः ॥ १५ ॥  
  
  
  
  
  
  
अथ षोडशः पटलः  
  
  
श्री देव्युवाच --  
  
अन्तर्यागविधिं देव बहिर्यागविधिं तथा ।  
सकलं कथयेशान यद्यहं तव वल्लभा ॥ १६-१ ॥  
  
ईश्वर उवाच --  
  
शृणु देवि प्रवक्ष्यामि यजनं चाऽऽन्तरं महत् ।  
मूलादिब्रह्मरन्ध्रान्तं बिसतन्तुतनीयसीम् ॥ १६-२ ॥  
उद्यत्सूर्यप्रभाजालविद्युत्कोटिप्रभामयी ।  
चन्द्रकोटिप्रभाद्रावां त्रैलोक्यैकप्रभामयीम् ॥ १६-३ ॥  
अशेषजगदुत्पत्तिस्थितिसंहारकारिणीम् ।  
ध्यायेन्मनो यथा देवीं निश्चलं जायते तथा ॥ १६-४ ॥  
सहजानन्दसन्दोहमन्दिरं भवति क्षणात् ।  
मनो निश्चलतां प्राप्तं शिवशक्तिप्रभावतः ॥ १६-५ ॥  
समाधिर्जायते तत्र सञ्ज्ञाद्वयविजृम्भितः ।  
स्वयम्प्रज्ञातनामैको ह्यसम्प्रज्ञातनामधृत् ॥ १६-६ ॥  
स्वयम्प्रज्ञातसञ्ज्ञस्तु शक्त्याधिक्येन जायते ।  
असम्प्रज्ञातनामैको शिवाधिक्येन वै भवेत् ॥ १६-७ ॥  
स्वयम्प्रज्ञातभेदस्तु तीव्रस्तीव्रतरो भवेत् ।  
असम्प्रज्ञातभेदस्तु मन्दो मन्दतरस्तथा ॥ १६-८ ॥  
(सञ्ज्ञा प्रज्ञान यत्रैवं स्वयम्प्रज्ञोऽभिधीयते ।  
असम्प्रज्ञो हि भूयस्तु स्थितप्रज्ञः प्रतिष्ठितः ॥ १६-९ ॥  
प्रज्ञाप्रज्ञानमेवेदमसंस्मयमिति द्वयम् ।  
सञ्ज्ञाद्वयमिदं देवि शिवतत्त्वेन वै भवेत् ॥ १६-१० ॥  
हास्यरोदनरोमाञ्चकम्पस्वेदादिलक्षणः ।  
तीव्रस्तीव्रतरो देवि समाधिरुपलक्षितः ॥ १६-११ ॥  
निमेषवजीते नेत्रे वपुस्तल्लक्षणं स्थिरम् ।  
मन्दो मन्दतरो देवि समाधिः परिकीतीतः ॥ १६-१२ ॥  
शाम्भवेन च वेद्येन सुखी भूयान्निरन्तरम् ।  
अन्तर्यागविधिं कृत्वा बहिर्यजनमाचरेत् ॥ १६-१३ ॥  
एवं विन्यस्तदेहः सन्सर्वात्मा साधकोत्तमः ।  
ध्यायेन्निरामयं वस्तु जगत्त्रयविमोहिनीम् ॥ १६-१४ ॥  
अशेषव्यवहाराणां स्वामिनीं संविदं पराम् ।  
उद्यत्सूर्यसहस्राभां दाडिमीकुसुमप्रभाम् ॥ १६-१५ ॥  
जपाकुसुमसङ्काशां पद्मरागमणिप्रभाम् ।  
स्फुरत्पद्मनिभां तप्तकाञ्चनाभां सुरेश्वरीम् ॥ १६-१६ ॥  
रक्तोत्पलदलाकारपादपल्लवराजिताम् ।  
अनर्घ्यरत्नखचितमञ्जीरचरणद्वयाम् ॥ १६-१७ ॥  
पादाङ्गुलीयकक्षिप्तरत्नतेजोविराजिताम् ।  
कदलीललितस्तम्भसुकुमारोरुकोमलाम् ॥ १६-१८ ॥  
नितम्बबिम्बविलसद्रक्तवस्त्रपरिष्कृताम् ।  
मेखलाबद्धमाणिक्यकिङ्किणीनादविभ्रमाम् ॥ १६-१९ ॥  
अलक्ष्यमध्यमां निम्ननाभिं शातोदरीं पराम् ।  
रोमराजिलतोद्धूतमहाकुचफलान्विताम् ॥ १६-२० ॥  
सुवृत्तनिबिडोत्तुङ्गकुचमण्डलराजिताम् ।  
अनर्घ्यमौक्तिकस्फारहारभारविराजिताम् ॥ १६-२१ ॥  
नवरत्नप्रभाराजद् ग्रैवेयकविभूषणाम् ।  
श्रुतिभूषामनोरम्यकपोलस्थलमञ्जुलाम् ॥ १६-२२ ॥  
उद्यदादित्यसङ्काशताटङ्कसुमुखप्रभाम् ।  
पूर्णचन्द्रमुखीं पद्मवदनां वरनासिकाम् ॥ १६-२३ ॥  
स्फुरन्मदनकोदण्डसुभ्रुवं पद्मलोचनाम् ।  
ललाटपट्टसंराजद्रत्नाढ्यतिलकाङ्किताम् ॥ १६-२४ ॥  
मुक्तामाणिक्यघटितमुकुटस्थलकिङ्ङ्किणीम् ।  
स्फुरच्चन्द्रकलाराजन्मुकुटां च त्रिलोचनाम् ॥ १६-२५ ॥  
प्रवालवल्लीविलसद्बाहुवलीचतुष्टयाम् ।  
इक्षुकोदण्डपुष्पेषुपाशाङ्कुशचतुर्भुजाम् ॥ १६-२६ ॥  
सर्वदेवमयीमम्बां सर्वसौभाग्यसुन्दरीम् ।  
सर्वतीर्थमयीं दिव्यां सर्वकामप्रपूरिणीम् ॥ १६-२७ ॥  
सर्वमन्त्रमयीं नित्यां सर्वागमविशारदाम् ।  
सर्वक्षेत्रमयीं देवीं सर्वविद्यामयीं शिवाम् ॥ १६-२८ ॥  
सर्वयागमयीं विद्यां सर्वदेवस्वरूपिणीम् ।  
सर्वशास्रमयीं नित्यां सर्वागमनमस्कृताम् ॥ १६-२९ ॥  
सर्वाम्नायमयीं देवीं सर्वायतनसेविताम् ।  
सर्वानन्दमयीं ज्ञानगह्वरां संविदं पराम् ॥ १६-३० ॥  
एवं ध्यात्वा परामम्बां वहन्नासापुटं क्रमात् ।  
आवाह्य चक्रमध्ये तु मुद्रया हि त्रिखण्डया ॥ १६-३१ ॥  
संस्थितां चिन्तयेत्तत्र श्रीपीठान्तनीवासिनीम् ।  
मुद्राः सन्दर्शयेद्देवि तर्पणैस्तु त्रिधा यजेत् ॥ १६-३२ ॥  
लयाङ्गं कल्पयेद्देहे देव्यास्तु परमेश्वरि ।  
गन्धपुष्पाक्षतादींश्च देव्यै सम्यङ् निवेदयेत् ॥ १६-३३ ॥  
उपचारैः षोडशभिः सम्पूज्य परदेवताम् ।  
तर्पणानि पुनर्दद्यात्त्रिवारं मूलविद्यया ॥ १६-३४ ॥  
एतस्मिन्समये देवि तिथिनित्यां प्रपूजयेत् ।  
कामेश्वर्यादिका नित्या विचित्रान्ताः परेश्वरि ॥ १६-३५ ॥  
प्रतिपत्पौर्णमास्यन्ततिथिरूपाः प्रपूजयेत् ।  
विभाव्य च महात्र्यस्रं पूर्वदक्षोत्तरं क्रमात् ॥ १६-३६ ॥  
रेखासु विलिखेत्तत्र पञ्चपञ्च क्रमेण हि ।  
अकराद्या उवर्णान्ता दक्षिणस्यां विचिन्तयेत् ॥ १६-३७ ॥  
ततश्च पूर्वरेखायामूकारादिकपञ्चकम् ।  
विलिख्योत्तररेखायां शक्त्यादि विलिखेत्ततः ॥ १६-३८ ॥  
अनुस्वारान्तमन्त्रस्तु विसर्गे षोडशीं यजेत् ।  
वामावर्तेन देवेशि नित्याः षोडश कीतीताः ॥ १६-३९ ॥  
प्रतिपत्तिथिमारभ्य पौर्णमास्यन्तमद्रिजे ।  
एकैकां पूजयेन्नित्यां महासौभाग्यमाप्नुयात् ॥ १६-४० ॥  
कृष्णपक्षे महेशानि पूजयेत्तिथिमण्डलम् ।  
विचित्राद्या वरारोहे यावत्कामेश्वरी भवेत् ॥ १६-४१ ॥  
पूजनीया विलोमेन भक्त्या तु परमेश्वरि ।  
कलाः षोडश देवेशि यस्तु चन्द्रकलाः क्रमात् ॥ १६-४२ ॥  
तिथिनित्यां त्रिधा देवि पूजयेद्भाग्यहेतवे ।  
पुनः श्रीत्रिपुरानित्या यजेत्सौभाग्यहेतवे ॥ १६-४३ ॥  
स सौभाग्यं महादेवि प्राप्नोति गुरुशासनात् ।  
कामेश्वर्यादिका नित्याः पूजयित्वा क्रमात्ततः ॥ १६-४४ ॥  
एतस्मिन्समये देवि गुरुन्सम्पूजयेद्बुधः ।  
पुष्पसङ्कोचयोगेन कथयामि तवानघे ॥ १६-४५ ॥  
रश्मिवृन्दं दलमितं गुरवस्तु शताधिकाः ।  
तस्मान्त्सङ्कोचयेत्पुष्पममिताः सिद्धिहानिदाः ॥ १६-४६ ॥  
नष्टसन्ततिविज्ञेया मिताः सर्वसमृद्धिदाः ।  
पुष्पं सङ्कोचयेन्नोचेद्द्वादशे नष्टसन्ततिः ॥ १६-४७ ॥  
सन्तत्या नष्टरूपः सन्न भवेद्देवताप्रियः ।  
अत एव मया सम्यक्पुष्पं सङ्कुचितं प्रिये ॥ १६-४८ ॥  
कामराजाख्यविद्याया गुरवस्तु समृद्धिदाः ।  
मध्यप्राक्त्र्यश्रमध्ये हि गुरुपङ्क्तिं त्रिधाऽर्चयेत् ॥ १६-४९ ॥  
परारब्धान्पूजयेदादौ परापरविभक्तिकान् ।  
ततोऽपरांस्त्रिधा देवि गुरुन् सम्पूजयेत्प्रिये ॥ १६-५० ॥  
दिव्यौघे तु परान्विद्धि सप्तसङ्ख्यान्वरानने ।  
आनन्दनाथशब्दान्ता गुरवः पुरुषाः प्रिये ॥ १६-५१ ॥  
स्त्रियः पराम्बाशब्दान्ता विज्ञेया वीरवन्दिते ।  
परप्रकाशो देवेशि ततः परशिवो मतः ॥ १६-५२ ॥  
परा शक्तिस्तथा देवि कौलेश्वर इति प्रिये ।  
शुक्ला देवि कुलेशानकामेश्वर्यम्बिकाः क्रमात् ॥ १६-५३ ॥  
मुनिसङ्ख्यास्तु गुरवः पराख्या दिव्यरूपिणः ।  
भोगक्लिन्नस्तु समयो वेदाख्यः सहजस्तथा ॥ १६-५४ ॥  
परापराख्यसिद्धौघे मानवौघे शृणु प्रिये ।  
गगनो विश्वविमलौ मदनो भुवनस्तथा ॥ १६-५५ ॥  
लीला स्वात्माप्रियः पश्चान्नागसङ्ख्यास्तु मानवाः ।  
अपराः परमेशानि नियता अक्षरा इमे ॥ १६-५६ ॥  
एतत्त्रयं तु नियतं देशिकानां हिताय च ।  
मयोद्धृतं महेशानि पुष्पं सङ्कुचितं प्रिये ॥ १६-५७ ॥  
मानवौघान्तिके पश्चात्स्वगुरुत्रितयं यजेत् ।  
परमेष्ठी गुरुः पश्चाद्गुरुः परमसञ्ज्ञितः ॥ १६-५८ ॥  
स्वगुरुश्च महेशानि पुजयेत्तु गुरुत्रयम् ।  
अथ वा मानवौघान्त एकं स्वगुरुमर्चयेत् ॥ १६-५९ ॥  
अयं प्रकारः कथितः प्रकारान्तरमुच्यते ।  
वन्द्यं सर्वप्रकाराणां मानवौघाष्टकादथ ॥ १६-६० ॥  
गुरवो नवसङ्ख्याका इह यावद्भवन्ति हि ।  
नवचक्रेश्वरी यस्मात्तावत्पुष्पं प्रकाशयेत् ॥ १६-६१ ॥  
मानवौघे तदा देवि दशसप्त भवन्ति हि ।  
पश्चात्सङ्कोचयेत्पुष्पं नवमं श्रीगुरुं यजेत् ॥ १६-६२ ॥  
अज्ञातगुरुशिष्याणां कथयामि वरानने ।  
गुरुभ्यो नम उच्चार्य पादुकाभ्यो नमो लिखेत् ॥ १६-६३ ॥  
गुर्वन्ते परमान्ते च गुरुभ्यो नम इत्यपि ।  
एतेषां पादुकास्तद्वदाचार्येभ्यो नमो वदेत् ॥ १६-६४ ॥  
आचार्यपादुकास्तद्वत्पूर्वसिद्धास्तु पादुकाः ।  
सामान्यगुरुशिष्याणां गुरुपङ्क्तिरियं भवेत् ॥ १६-६५ ॥  
गुरुपङ्क्तिं प्रपूज्याथ स्वयं श्रीत्रिपुरा भवेत् ।  
गुरुपङ्क्तिविहीनस्तु पुरुषः पङ्क्तिवजीतः ॥ १६-६६ ॥  
सामान्यगुरुपङ्क्तित्वान्न भवेत्पङ्क्तिवजीतः ।  
पुष्पसङ्कोचमार्गोऽयं मया सिद्धः कृतः प्रिये ॥ १६-६७ ॥  
कृपया परमेशानि साधकानां हिताय च ।  
कामराजाख्यगुरवः श्रीविद्याविषये क्रमात् ॥ १६-६८ ॥  
लोपामुद्राख्यविद्याऽप्यान् गुरुञ्शृणु वरानने ।  
परमाद्यशिवश्चाऽऽद्या कामेश्वर्यम्बिका तथा ॥ १६-६९ ॥  
दिव्यौघश्च महौघश्च सर्वानन्दस्ततः परम् ।  
प्रज्ञादेव्यम्बिका पश्चात्प्रकाशः सप्तमो भवेत् ॥ १६-७० ॥  
दिव्याः पराख्यगुरवो लोपामुद्राप्रभामयाः ।  
दिव्यश्चित्रश्च कैवल्यदेव्यम्बा च महोदयाः ॥ १६-७१ ॥  
सिद्धाः परापरा ज्ञेया मानवौघे शृणु प्रिये ।  
विद्या शक्तिश्च विश्वश्च चतुर्थः कोमलो भवेत् ॥ १६-७२ ॥  
पञ्चमस्तु परानन्दो मनोहर इति प्रिये ।  
स्वात्मानन्दः सप्तमस्तु प्रतिभोऽष्टम उच्यते ॥ १६-७३ ॥  
अपराख्या इमे देवि गुरवः परिकीतीताः ।  
पूर्ववद्योजयेत् पश्चादष्टानन्तरमेव च ॥ १६-७४ ॥  
त्रयं वा स्वगुरुं वाऽपि नवान्तं वाऽब्जलोचने ।  
दक्षिणामूतीशिष्याणां गुरुक्रम उदाहृतः ॥ १६-७५ ॥  
सम्प्रदाया अनेके च ज्ञातव्याः स्वगुरुक्रमात् ।  
सम्प्रदायविहीनस्य न दद्यात्पङ्क्तिमुत्तमाम् ॥ १६-७६ ॥  
साधारणास्तु गुरवः सर्वभेदेषु वै समाः ।  
गुरुक्रमं प्रपूज्याथ यजेदाम्नायदेवताः ॥ १६-७७ ॥  
त्रैलोक्यमोहने देवि सर्वाशापरिपूरके ।  
सर्वसङ्क्षोभणे चक्रे पूर्वाम्नायं प्रपूजयेत् ॥ १६-७८ ॥  
सर्वसौभाग्यदे चक्रे तथा सर्वार्थसाधके ।  
सर्वरक्षाकरे चक्रे दक्षाम्नायं प्र पूजयेत् ॥ १६-७९ ॥  
मध्यचक्रत्रये देवि पश्चिमाम्नायमर्चयेत् ।  
नवचक्रेषु देवेशि कौबेराम्नायमर्चयेत् ॥ १६-८० ॥  
बैन्दवे परमेशानि मध्यसिंहासनं यजेत् ।  
अनेनैव प्रकारेण पूजयेत्पञ्च पञ्चिकाः ॥ १६-८१ ॥  
श्रीविद्या च प्ररं ज्यौतिः परा निष्कलशाम्भवी ।  
अजया मातृका चेति पञ्च कोशाः प्रकीतीताः ॥ १६-८२ ॥  
श्रीविद्या च तथा लक्ष्मीर्महालक्ष्मीस्तथैव च ।  
त्रिशक्ति सर्वसाम्राज्या पञ्च लक्ष्म्यः प्रकीतीताः ॥ १६-८३ ॥  
श्रीविद्या त्वरिता चैव पारिजातेश्वरी तथा ।  
त्रिपुटा पञ्चबाणेशी पञ्च कल्पलताः स्मृताः ॥ १६-८४ ॥  
श्रीविद्या मूलपीठेशी सुधा श्रीरमृतेश्वरी ।  
अन्नपूर्णेति विख्याताः पञ्चैताः कामधेनवः ॥ १६-८५ ॥  
श्रीविद्यां सिद्धलक्ष्मीश्च मातङ्गी भुवनेश्वरी ।  
वाराहीति च सम्मोक्ताः पञ्च रत्नाः प्रकीतीताः ॥ १६-८६ ॥  
मूलविद्या महेशानि श्रीविद्या परिकीतीता ।  
वारुणान्तं वह्निसंस्थं बिन्दुनादसमन्वितम् ॥ १६-८७ ॥  
वामनेत्रसमायुक्तं लक्ष्मीबीजमुदाहृतम् ।  
श्रीबीजं तु पराबीजं लक्ष्मीबीजमुदाहृतम् ॥ १६-८८ ॥  
प्रणवं पूर्वमुच्चार्य ह्रीमात्मकं समुच्चरेत् ।  
श्रीपुटां च नु कमले कमलाग्रे प्रसीदतु ॥ १६-८९ ॥  
लये मध्यगतां भूमिं रुद्रस्थाने नियोजयेत् ।  
प्रसीद युगलं दद्याच्छ्रीबीजं भुवनेश्वरीम् ॥ १६-९० ॥  
श्रिया बीजं ततो दद्यान्महालक्ष्मी च { श्च} हृन्मनुः ।  
सप्तविंशतिवर्णात्मा महालक्ष्मीमनुर्मतः ॥ १६-९१ ॥  
श्रीबीजं च पराबीजं कामराजं समालिखेत् ।  
इयं त्रिशक्तिर्देवेशि त्रिषु लोकेषु दुर्लभा ॥ १६-९२ ॥  
चन्द्रेण मादनं लक्ष्मीर्देवी दीर्घाक्षिमण्डिता ।  
विष्णुक्रूरेश्वरीयुक्ता रित्ययं वैष्णवीयुता (?) ॥ १६-९३ ॥  
श्रीबीजसम्पुटं कुर्यात्सर्वशास्त्रप्रदायिनी ।  
प्रणवं पूर्वमुच्चार्य पराहंसं समुद्धरेत् ॥ १६-९४ ॥  
ततः सोऽहं शिरो देवि वसुवर्णोऽयमीरितः ।  
वेदादिकेवला देवी परा निष्कलशाम्भवी ॥ १६-९५ ॥  
हंसोऽजपार्णान्तः त(वर्णवस्त)त्र मातृकेति प्रकीतीता(तः) ।  
प्रणवं भुवनेशानी वियच्चन्द्राग्निवायवम् ॥ १६-९६ ॥  
भुवनेशी ध्रुवं चैव सरस्वत्यै नमो लिखेत् ।  
इयं तु पारिजातेशी पारिजातरतोपमा ॥ १६-९७ ॥  
काण्डवानीश्वरीविद्या प्रसङ्गात्कथिता मया ।  
त्रिबीजं च पराबीजं सकामा त्रिपुटोदिता ॥ १६-९८ ॥  
पञ्चकामेश्वरीविद्या बालान्यासे समीरिता ।  
वाग्भवं वामनेत्रं च ध्रुवान्तं बिन्दुसंयुतम् ॥ १६-९९ ॥  
मूलपीठेश्वरीविद्या सुगुप्ता कथिता मया ।  
पराबीजं तु श्रीबीजं बालायामाद्यमक्षरम् ॥ १६-१०० ॥  
राज्यदे राजलक्ष्मीति चन्द्रः सर्गविभूषितः ।  
बिलोमान्यादिबीजानि सुधा श्रीश्च प्रकीतीताः (ता) ॥ १६-१०१ ॥  
वाग्भवं भुवनेशानि श्रीबीजं तदनन्तरम् ।  
वियत्तदादिखफलेमित्यवर्णं समालिखेत् ॥ १६-१०२ ॥  
वियत्तदादिकं तं च फ्रानित्येव मनुर्मतः ।  
चवर्गतृतीयं तुर्यं मायारेफेन्दुसंयुत्तम् ॥ १६-१०३ ॥  
महाचण्डं समुद्धृत्य सङ्कर्षणीति संलिखेत् ।  
कालमहान इत्युक्त्वा वियदिन्दुसमन्वितः (?) ॥ १६-१०४ ॥  
मायाबीजं तु कथितः सिद्धलक्ष्म्या महामनुः ।  
अन्नपूर्णा च देवेशि उत्तराम्नायकीतीता ॥ १६-१०५ ॥  
मातङ्गिन्येति चांशं वाङ्मायाश्रीसम्पुटं लिखेत् ।  
इयं मातङ्गिनी विद्या द्वादशार्णा प्रकीतीता ॥ १६-१०६ ॥  
वियदग्निसमायुक्ता वामनेत्रेन्दुविभूषितम्(ता) ।  
भुवनेशी महेशानि दुर्लभा भुवनत्रये ॥ १६-१०७ ॥  
वाग्भवं पूर्वमुद्धृत्य सम्बुद्ध्या भगवत्यपि ।  
वार्ताली द्वे च वाराही युग्मवाराहमुख्यपि ॥ १६-१०८ ॥  
अन्धे अन्धिन्यै नत्यन्तं रुन्धिनी तत्परः परम् ।  
जम्भे जम्भिन्यै नत्यन्तं मोहे मोहिन्यै युतं नमः ॥ १६-१०९ ॥  
स्तम्भे स्तम्भिन्यै हृद्युक्तममुकं स्तम्भनद्वये ।  
सर्वदुष्टप्रदुष्टानां सर्वेषां सर्वमुच्चरेत् ॥ १६-११० ॥  
जिह्वास्तम्भं कुरु द्वन्द्वं शीघ्रवश्यं कुरु द्वयम् ।  
वाग्क्कूट त्रयं वाचं मन्त्रपावकवल्लभा ॥ १६-१११ ॥  
महाविद्येयमाख्याता सर्वतन्त्रेषु गोपिता ।  
  
श्री देव्युवाच --  
  
मन्त्रास्तु कथिता देव सर्वतन्त्रेषु गोपिताः ॥ १६-११२ ॥  
तानाराध्य कथं लोका जायन्ते भुवि दुर्लभाः ।  
एतत्सर्वं महादेव कथय त्वं सुविस्तरम् ॥ १६-११३ ॥  
  
ईश्वर उवाच --  
  
साधु पृष्टं त्वया भद्रे लोकानां हितकाम्यया ।  
अविज्ञातमनस्तत्त्वं भजता दुःसुता यथा (?) ॥ १६-११४ ॥  
कथ्यतेऽत्र तथा देवि सर्वतन्त्रेषु गोपितम् ।  
मन्त्राविशोधनं कुर्यान्मन्त्राणां च विशुद्धये ॥ १६-११५ ॥  
चतुरस्रभुवं भित्त्वा कृत्वा रेखात्रयं त्रयम् ।  
वृत्तः षोडशके चैव ततो वर्णान् समालिखेत् ॥ १६-११६ ॥  
इन्द्राग्नि रुद्रनवनेत्रयुगेन दिक्षु	  
    ऋत्वष्टषोडशचतुर्दश भौतिकेषु ।  
पाताल पञ्चदशवह्निहिमांशुकोष्ठे	  
    वर्णाल्लि�खेल्लिपिभवान्क्रमशस्तु धीमान् ॥ १६-११७ ॥  
मन्त्राद्यसाधकानां तु नामार्णः पतति ध्रुवम् ।  
सिद्धिस्थानं च विज्ञेयं द्वितीयं साध्यनामकम् ॥ १६-११८ ॥  
सुसिद्धं तु तृतीयं स्याच्चतुर्थमरिसञ्ज्ञकम् ।  
सिद्धः सिध्यतिकालेन साध्यः सिध्यति वा न वा ॥ १६-११९ ॥  
सुसिद्धस्तत्क्षणादेव साधकं भक्षयेदरिः ।  
सिद्धसिद्धो जपात्सिद्धिद्वीगुणात्सिद्धसाध्यकः ॥ १६-१२० ॥  
सिद्धसुसिद्धः सङ्ग्राहात्सिद्धारिर्हन्ति वै द्विजान् ।  
साध्यः सिध्यति सङ्क्लेशात्साध्यसाध्योऽतिदुःखकृत् ॥ १६-१२१   
॥  
साध्यः सुसिद्धो भजनात्साध्यारिः स्वाश्रयं हरेत् ।  
सुसिद्धसिद्धोऽध्ययनात्फलं दद्युर्यथेप्सितम् ॥ १६-१२२ ॥  
सुसिद्धसाध्यो जपाद्यैः सिद्धिर्यस्मादतोऽन्यथा ।  
सुसिद्धे तु सुसिद्धस्तु पूर्वजन्मकृतश्रमात् ॥ १६-१२३ ॥  
संस्मात्तु सर्वं सिद्धानां साधको यो जपेन्मनुः ।  
अभिचारे रिपोरवं यदि स्यान्भुविपन्नयोः (?) ॥ १६-१२४ ॥  
संसिद्धेऽरिविशेषेण स्वकुलान्नाशयेद्ध्रुवम् ।  
अरिसिद्धस्तु संहन्यादरिसाध्यं तु योषितः ॥ १६-१२५ ॥  
अरिसिद्धस्वमन्त्रश्च कुलाच्छादनकृच्छलैः ।  
अर्यरिस्वामहामन्त्रप्राप्तेन सुनिश्चितम् {?} ॥ १६-१२६ ॥  
एतदुक्तं महेशानि त्यक्त्वाऽन्यमतमुत्तमम् ।  
स्वप्नलब्धे स्त्रिया दत्ते मालमन्त्रे त्रिबीजके ॥ १६-१२७ ॥  
सिद्धादिशोधनं देवी न वै तेषां तु विद्यते ।  
श्रीविद्यापूजनस्थाने चक्रराजे महेश्वरि ॥ १६-१२८ ॥  
महाकोशेश्वरावृन्दमण्डिता सनसंस्थिता ॥ १६-१२९ ॥  
सर्वसौभाग्यजननीपादुकां पूजयामि च ।  
इत्युच्चार्य परं ज्योतिःकोशाद्यां पूजयेत्सुधीः ॥ १६-१३० ॥  
अनेनैव प्रकारेण पूजयेत्पञ्चपञ्चिकाः ।  
शैवं तु दर्शनं देवि बैन्दवे पूजयेत्प्रिये ॥ १६-१३१ ॥  
परितो दर्शनं शाक्तं चक्रस्य परमेश्वरी ।  
ब्राह्मं तु दर्शनं पूज्यं भूबिम्बे प्रथमे प्रिये ॥ १६-१३२ ॥  
शिवस्य वामतो देवि वैष्णवं दर्शनं यजेत् ।  
सृष्टिचक्रे भवेत्सूर्यदर्शनं कमलेक्षणे ॥ १६-१३३ ॥  
स्थितिचक्रे तु सम्पूज्यं बौद्धदर्शनमुत्तमम् ।  
एवं सम्पूज्य सकलं श्रीविद्यां परितोषयेत् ॥ १६-१३४ ॥  
तर्पणानि पुनर्दद्यात्त्रिवारं तत्त्वमुद्रया ।  
अङ्गुष्ठानामिकाभ्यां तु तत्त्वमुद्रेयमीरिता ॥ १६-१३५ ॥  
पुष्पं समर्पयेद्देवि मुद्रया ज्ञानसञ्ज्ञया ।  
अङ्गुष्ठतर्जनीयोगाज्ज्ञानमुद्रा प्रतिष्ठिता ॥ १६-१३६ ॥  
सर्वोपचारैराराध्य मुद्राः सन्दर्शयेत्क्रमात् ।  
अथाङ्गावरणं कुर्याच्छ्रीविद्यामनुसम्भवम् ॥ १६-१३७ ॥  
अग्नीशासुरवायव्यमध्यदिक्ष्वङ्गपूजनम् ।  
मायालक्ष्मीमयं बीजयुग्मं पूर्वक्रमेण तु ॥ १६-१३८ ॥  
कथितं योजयेद्देवि त्रयं वा परमेश्वरि ।  
सम्पुटक्रमयोगेन चाथवा वीरवन्दिते ॥ १६-१३९ ॥  
संयोज्य पूजयेत्सर्वाः क्रमादेव वरानने ।  
त्रैलोक्यमोहने चक्रे प्रकटा योगिनीर्यजेत् ॥ १६-१४० ॥  
चतुरस्रे चतुर्द्वारे शोभिते सिद्धिदायकाः ।  
अणिमां पश्चिमद्वारे दक्षभागे प्रपूजयेत् ॥ १६-१४१ ॥  
लघिमामुत्तरद्वारे दक्षभागे प्रपूजयेत् ।  
पूर्वद्वारे तु महिमामुत्तरे पूजयेत्प्रिये ॥ १६-१४२ ॥  
ईशित्वसिद्धिंर्देवेशि दक्षिणद्वारि पूर्ववत् ॥ १६-१४३ ॥  
वशित्वसिद्धिं वायव्ये तेनैव क्रमयोगतः ॥ १६-१४४ ॥  
इच्छासिद्धिं पूर्वभागे नैरृत्ये च प्रपूजयेत् ।  
प्राप्तिसिद्धिः सर्वकामा सिद्धिश्च परमेश्वरि ॥ १६-१४५ ॥  
अधोर्ध्वक्रमरूपेण ज्ञातव्ये सुरसुन्दरि ।  
ब्राह्मी माहेश्वरी चैन्द्री कौमारी वैष्णवी तथा ॥ १६-१४६ ॥  
वाराही च तथा षष्ठी चामुण्डा सप्त मातरः ।  
अष्टमी तु महालक्ष्मीः पश्चिमादिक्रमेण हि ॥ १६-१४७ ॥  
वामभागे तु सम्पूज्या वायव्यादि च पूर्ववत् ।  
सङ्क्षोभद्रावणाकर्षवश्योन्मादमहाङ्कुशाः ॥ १६-१४८ ॥  
खेचरीबीजयोन्याख्यास्त्रिखण्डां च प्रपूजयेत् ।  
एताः सम्पूज्य चक्रेशीं त्रिपुरां पूजयेत्पराम् ॥ १६-१४९ ॥  
अणिमासिद्धिपुरतः सर्वकार्यार्थसाधिकाम् ।  
सर्वसङ्क्षोभिणीं मुद्रां दर्शयेत्कमलानने ॥ १६-१५० ॥  
सर्वाशापूरकं चक्रं गुप्तयोगिन्यधिष्ठितम् ।  
षोडशारं ततो देवि पूजयेत्कार्यसिद्धये ॥ १६-१५१ ॥  
कामाकषीणिकां देवि बुध्द्याकषीणिकां तथा ।  
अहङ्काराकषीणीं च शब्दाकर्षणरूपिणीम् ॥ १६-१५२ ॥  
स्पर्शाकषीणिरूपां च रूपाकषीणिरूपिणीम् ।  
रसाकर्षकरीं चैव गन्धाकर्षणकारिणीम् ॥ १६-१५३ ॥  
चित्ताकषीणिकां तद्वद्धैर्याकषीणिकां प्रिये ।  
नामाकषीणिकां चैव बीणाकषीणिकां तथा ॥ १६-१५४ ॥  
अमृताकषीणीं चैव बीजाकषीणिकां प्रिये ।  
शरीराकषीणीं चैव आत्माकर्षणरूपिणीम् ॥ १६-१५५ ॥  
पश्चिमादिविलोमेन षोडशारे स्वरान्विताः ।  
एता नित्याः कलाः पूज्याः स्रवत्पीयूषमण्डलाः ॥ १६-१५६ ॥  
चक्रेश्वरीं यजेद्देवीं त्रिपुरेशीं समृद्धिदाम् ।  
कामाकर्षणरूपायाः पुरतः पूजयेत्प्रिये ॥ १६-१५७ ॥  
सर्वविद्राविणीं मुद्रां दर्शयित्वा निवेदयेत् ।  
सर्वसङ्क्षोभणे चक्रे यजेद्गुप्ततराभिधाः ॥ १६-१५८ ॥  
अनङ्गकुसुमां प्राच्यां कवर्गेण प्रपूजयेत् ।  
दक्षिणे च चवर्गेण तथा चानङ्गमेखलाम् ॥ १६-१५९ ॥  
अनङ्गमदनां पश्चाट्टवर्गेण प्रपूजयेत् ।  
तवर्गेणोत्तरे पश्चादनङ्गमदनातुराम् ॥ १६-१६० ॥  
अनङ्गरेखामाग्नेये पवर्गेण प्रपूजयेत् ।  
राक्षसेऽनङ्गवेगां तु यवर्गेण प्रपूजयेत् ॥ १६-१६१ ॥  
वायव्ये तु शवर्गेण तथाऽनङ्गाङ्कुशां यजेत् ।  
ईशान्ये लक्षवर्गेण पूज्याऽनङ्गादिमालिनी ॥ १६-१६२ ॥  
चक्रेश्वरीं यजेद्देवीं ततस्त्रिपुरसुन्दरीम् ।  
अनङ्गकुसुमाग्रे च सर्वसाम्राज्यदायिनीम् ॥ १६-१६३ ॥  
सर्वाकर्षणमुद्रां च दर्शयेत्सुरवन्दिते ।  
चक्रपूजां निवेद्याथ चतुर्थं चक्रमर्चयेत् ॥ १६-१६४ ॥  
सर्वसङ्क्षोभिणी शक्तिः सर्वविद्राविणी तथा ।  
सर्वाकषीणिका शक्तिः सर्वाह्लादनकारिणी ॥ १६-१६५ ॥  
सर्वसम्मोहिनी शक्तिः सर्वस्तम्भनकारिणी ।  
सर्वजृम्भिणिका शक्तिः सर्वावशकरी तथा ॥ १६-१६६ ॥  
सर्वार्थरञ्जिनी शक्तिर्नवमी परमेश्वरी ।  
सर्वोन्मादनिका शक्तिः शक्तिः सर्वार्थसाधिका ॥ १६-१६७ ॥  
सर्वसम्पत्तिपूर्णा च सर्वमन्त्रमयी तथा ।  
चतुर्दशारशक्तिस्तु सर्वद्वन्द्वक्षयङ्करी ॥ १६-१६८ ॥  
सर्वसौभाग्यदे चक्रे पश्चिमादिविलोमतः ।  
वाममार्गेण देवेशि सम्पूज्याः सर्वसिद्धिदाः ॥ १६-१६९ ॥  
सर्वसङ्क्षोभिणी शक्तिः पुरतः पूजयेत्ततः ।  
चक्रेश्वरी सिद्धिदात्रीं परां त्रिपुरवासिनीम् ॥ १६-१७० ॥  
वश्यमुद्रां प्रदर्श्याथ निवेद्य तदनन्तरम् ।  
सर्वार्थसाधके चक्रे दशारे कुलयोगिनीः ॥ १६-१७१ ॥  
पूजयेत्सर्वकार्यार्थसिद्धिदाः पञ्चमे क्रमात् ।  
सर्वसिद्धिप्रदा देवी सर्वसम्पत्प्रदा तथा ॥ १६-१७२ ॥  
सर्वप्रियकरी देवी सर्वमङ्गलकारिणी ।  
सर्वकामप्रपूर्णा च सर्वदुःखप्रमोचनी ॥ १६-१७३ ॥  
सर्वमृत्युप्रशमनी सर्वविघ्ननिवारिणी ।  
सर्वाङ्गसुन्दरी देवी सर्वसौभाग्यदायिनी ॥ १६-१७४ ॥  
पश्चिमादिविलोमेन दशारे पूजयेदिमाः ।  
सर्वसिद्धिप्रदा देवि पुरतश्चक्रनायिकाम् ॥ १६-१७५ ॥  
सर्वसिद्धिप्रदां देवि पूजयेत्त्रित्पुराश्रियम् ।  
सर्वोन्मादनमुद्रां च दर्शयित्वा निवेद्य च ॥ १६-१७६ ॥  
सर्वरक्षाकरे चक्रे नगर्भा योगिनीर्यजेत् ।  
सर्वज्ञा सर्वशक्तिश्च सर्वैश्वर्यप्रदा ततः ॥ १६-१७७ ॥  
सर्वज्ञानमयी देवी सर्वव्याधिविनाशिनी ।  
सर्वाधारस्वरूपा च सर्वपापहरा तथा ॥ १६-१७८ ॥  
सर्वानन्दमयी देवी सर्वरक्षास्वरूपिणी ।  
सर्वेप्सितार्थफलदा देव्यः सर्वसमृद्धिदाः ॥ १६-१७९ ॥  
पश्चिमादिविलोमेन पूजयेत्पङ्क्तयोनिके ।  
सर्वज्ञापुरतो देवि चक्रेशीं मालिनीं यजेत् ॥ १६-१८० ॥  
महाङ्कुशां महामुद्रां दर्शयित्वा निवेद्य च ।  
मध्यचक्रे महेशानि योगिनीः पूजयेत्प्रिये ॥ १६-१८१ ॥  
सर्वरोगहरे चक्रे वसुकोणे सुरेश्वरि ।  
रहस्ययोगिनीर्देवि वशिन्याद्यास्तु सिद्धिदाः ॥ १६-१८२ ॥  
पश्चिमादिविलोमेन पूर्वोक्ताः पूजयेत्क्रमात् ।  
वशिनीपुरतः पूज्या सिद्धाम्बा चक्रनायिका ॥ १६-१८३ ॥  
खेचरीं दर्शयेन्मुद्रां निवेद्यानन्तरं ततः ।  
सर्वसिद्धिप्रदे चक्रे त्रिकोणे सर्वकामदे ॥ १६-१८४ ॥  
परापररहस्याख्ययोगिनीः परिपूजयेत् ।  
पञ्च बाणान्समुच्चार्य कामकामेश्वरीमयान् ॥ १६-१८५ ॥  
जम्भनाख्यान्महेशानि पूजयेद्बाणदेवताम् ।  
धमात्मकं कामचापं द्वितीयं तु थमात्मकम् ॥ १६-१८६ ॥  
कामेश्वर्या मोहनाख्यां पूजयेच्चापदेवताम् ।  
द्वितीयं भुवनेशानीपाशयुग्मं वशङ्करम् ॥ १६-१८७ ॥  
कामेशस्य च कामेश्यास्त्रैलोक्याकर्षणं प्रिये ।  
अङ्कुशाख्यं करोमात्मबीजं स्तम्भनसञ्ज्ञकम् ॥ १६-१८८ ॥  
कामेशस्य च कामेश्या अङ्कुशं पूजयेत्प्रिये ।  
षडङ्गावरणद्वाह्ये समीपे क्रमतो यजेत् ॥ १६-१८९ ॥  
पश्चिमादिक्रमेणैव चतुदीक्षु प्रपूजयेत् ।  
कामेश्वरीं रुद्रशक्तिमाद्यकूटेन चाग्रतः ॥ १६-१९० ॥  
द्वितीयेन च कूटेन कामाख्येन च वैष्णवीम् ।  
दक्षकोणे समभ्यर्च्य तृतीयेन च पूजयेत् ॥ १६-१९१ ॥  
भगमालां ब्रह्मशक्तिमुत्तरे विश्वमातृकाम् ।  
चक्रेश्वरीमम्बिकाख्यां कामेशीपुरतो यजेत् ॥ १६-१९२ ॥  
बीजमुद्रामुपास्याथ चक्रपूजां निवेदयेत् ।  
सर्वानन्दमये चक्रराजे बैन्दवसञ्ज्ञके ॥ १६-१९३ ॥  
ब्रह्मरूपे चित्स्वरूपे संविद्वेद्ये शृणु प्रिये ।  
परापररहस्याख्यां योगिनीं त्रिपुरां यजेत् ॥ १६-१९४ ॥  
कूटत्रयं समुच्चार्य सर्वविद्यास्वरूपकम् ।  
समस्तदेवतारूपं सर्ववस्तुमयं यजेत् ॥ १६-१९५ ॥  
चक्रेशीमपि तामेव महात्रिपुरसुन्दरीम् ।  
श्रीविद्यां षोडशार्णां च भुक्तिमुक्तिफलप्रदाम् ॥ १६-१९६ ॥  
समस्तचक्रचक्रेशीं सर्वागमनमस्कृताम् ।  
सर्वाम्नायेश्वरीं विद्यालङ्कृतां ब्रह्मरूपिणीम् ॥ १६-१९७ ॥  
उपचारैः समभ्यर्च्य गन्धपुष्पाक्षतादिभिः ।  
तर्पणानि पुनर्दद्यात्त्रिवारं मूलविद्यया ॥ १६-१९८ ॥  
योनिमुद्रां प्रदर्श्याथ मुद्राः सन्दर्शयेत्क्रमात् ।  
वनस्पतिरसोत्पन्नैः पवित्रै रम्यगन्धिभिः ॥ १६-१९९ ॥  
दशाङ्गाद्यैर्धूपवर्यैर्धूपयेत्परमेश्वरीम् ।  
(कस्तूरीकुङ्कुमं देवि गुग्गुलं शालसम्भवम् ॥ १६-२०० ॥  
चन्दनागरुकर्पूरसिताज्यमधुसंयुतम् ।  
धूपयेद्देशिको नित्यं सर्वसौभाग्यसिद्धये ॥ १६-२०१ ॥  
धूपमन्त्रेण देवेशि त्रैलोक्यस्यापि दुर्लभम् ।  
अभितो वेदिकाचक्रं दीपमाला घृतप्लुताः ॥ १६-२०२ ॥  
कर्पूररचिताश्चापि तैलपूर्णास्तु वा यजेत् ।  
धूपदीपौ निवेद्याथ तर्पयेत्पूर्ववत्प्रिये ॥ १६-२०३ ॥  
आरातीकविधिं कुर्यात्पूर्ववद्देववन्दिते ।  
अन्यदारातीकं वक्ष्ये सर्वकाममपूरकम् ॥ १६-२०४ ॥  
स्वर्णादिनिमीते पात्रे मध्ये चक्रं लिखेद्बुधः ।  
तण्डुलोल्लासितं कृत्वा नवधा कारयेत्ततः ॥ १६-२०५ ॥  
नव गोलांश्चन्द्ररूपान्विरच्य तदनन्तरम् ।  
शर्करागर्भभरितान्मण्डकान्युग्मरूपकान् ॥ १६-२०६ ॥  
विरच्य घटिकाः कार्या योजयित्वा तु सप्तकम् ।  
सप्तसप्तप्रकारेण घटिका नव योजयेत् ॥ १६-२०७ ॥  
अष्टकोणेषु संस्थाप्य गोलकाञ्ञ्चोपरि क्षिपेत् ।  
चणमुद्रा विकीर्याथ दीपकान्घृतपाचितान् ॥ १६-२०८ ॥  
मुष्टिकाकृतिमुष्टिश्च स्थापयेत्तत्र तत्र तु ।  
दीपान्प्रज्वाल्य पश्चात्तु पञ्चरत्नैः प्रपूजयेत् ॥ १६-२०९ ॥  
पञ्चसिंहासनगता विद्यास्तत्र प्रपूजयेत् ।  
आमस्तकं समुद्धृत्य नववारं पुनः पुनः ॥ १६-२१० ॥  
नवावरणवद्देवि परिभ्राम्य पुनः पुनः ।  
उत्तीर्य स्थापयेत्पश्चाद्दीपमालामयं महः ॥ १६-२११ ॥  
नेत्रयोः सुस्थिरं ध्यायेदारातीकविधिः प्रिये ।  
नैवेद्यं षड्र्सोपेतं सितापूपादिसंयुतम् ॥ १६-२१२ ॥  
शर्करापूरभरितमण्डकैः पायसान्वितम् ।  
मुक्ताकर्पूरधवलं शुद्धौदनसुपूरितम् ॥ १६-२१३ ॥  
घृतकर्पूरशोभाढ्यं सम्पूर्णघृतमण्डितम् ।  
नानाव्यञ्जनशोभाढ्यं वटकैः कुङ्कुमप्रभैः ॥ १६-२१४ ॥  
माषान्नभरितं नानारसपानविराजितम् ।  
घृतक्षीरेण भरितं चतुर्मुद्राविराजितम् ॥ १६-२१५ ॥  
सङ्कल्प्य परमेशान्यै नित्यहोमविधिं चरेत् ।  
मूलेन प्राणसहिता आहुतीः पञ्च होमयेत् ॥ १६-२१६ ॥  
षडाहुतीः षडङ्गानां नित्यहोमः प्रकीतीतः ।  
उपविश्याऽऽसने रम्ये वामभागे ततः परम् ॥ १६-२१७ ॥  
वहत्करोर्ध्वपुटतः साधको भूमिजानुकः ।  
मण्डलं चतुरस्रं तु तन्मध्ये विलिखेत्प्रिये ॥ १६-२१८ ॥  
त्रिकोणमध्ये व्योमाख्यं मण्डलं पूजयेत्ततः ।  
व्यापकान्ते मण्डलाय हृदन्तो वाग्भवं परम् ॥ १६-२१९ ॥  
मुखे कृत्वा पूजनीयं मण्डलं मनुना प्रिये ।  
एतन्मण्डलमभ्यर्च्य मण्डलानां चतुष्टयम् ॥ १६-२२० ॥  
ईशानवह्निनैरृत्यवायुकोणेषु पूर्ववत् ।  
मण्डलानि निधायाथ पूर्ववत्पूजयेत्प्रिये ॥ १६-२२१ ॥  
पूर्ववद्बलिदानं च दद्यात्सर्वसमृद्धये ।  
बटुकाय महेशानि योगिनीभ्यश्च वल्लभे ॥ १६-२२२ ॥  
क्षेत्रपालगणेशाभ्यां पूर्ववद्बलिमुत्सृजेत् ।  
वामभागे कृतस्याथ मण्डलस्योपरि क्षिपेत् ॥ १६-२२३ ॥  
आधारं पूजयेत्तत्र पात्रं चान्नोदकान्वितम् ।  
सकारणं मन्त्रयित्वा सर्वभूतबलिं हरेत् ॥ १६-२२४ ॥  
षोडशार्णेन मनुना त्रिवारं वीरवन्दिते ।  
तारं च भुवनेशानि सर्वविघ्नपदं ततः ॥ १६-२२५ ॥  
कृद्भ्यश्च सर्वभूतेभ्यो हुङ्कारं वह्निवल्लभाम् ।  
समुच्चरन्बलिं दद्यान्मुद्रया तत्त्वसञ्ज्ञया ॥ १६-२२६ ॥  
बलिपञ्चकमाख्यातं सर्वरक्षाकरं सताम् ।  
एकत्र वा पञ्च बलीन्दद्याद्व्यापकमण्डले ॥ १६-२२७ ॥  
वामभागे स्थितो देवि सर्वविघ्नहरो भवेत् ।  
चक्रमभ्यर्च्य सकलं विधिवत्परमेश्वरि ।  
श्रीगुरोः कृपया देवि सर्वज्ञः सर्वतत्त्ववित् ॥ १६-२२८ ॥  
  
इति श्रीमज्ज्ञानार्णवे नित्यातन्त्रे उमामहेश्वरसंवादे श्रीविद्यायजन-- विधिर्नाम   
षोडशः पटलः ॥ १६ ॥  
  
  
  
  
  
अथ सप्तदशः पटलः  
  
  
  
श्रीदेव्युवाच --  
  
देवदेव महादेव अश्रुतार्थं महेश्वर ।  
षोडशाक्षरविद्यायाः श्रीचक्रविधिमुत्तमम् ॥ १७-१ ॥  
जपादिकं च यत्सर्वमेकैकाक्षरसाधनम् ।  
कथयस्व महेशान यद्यहं तव वल्लभा ॥ १७-२ ॥  
  
ईश्वर उवाच --  
  
शृणु सर्वाङ्गसुभगे श्रीविद्याविधिमुत्तमम् ।  
यस्य विज्ञानमात्रेण कर्ता हर्ता स्वयं विभुः ॥ १७-३ ॥  
अनेन विधिना यत्र श्रीचक्रं क्रमसंयुतम् ।  
पूज्यते तत्र सकलं वशी कुर्यान्न संशयः ॥ १७-४ ॥  
नगरं वशमायाति देशमण्डलमद्रिजे ।  
योषितः सकला वश्या ज्वलत्कामाग्निपीडिताः ॥ १७-५ ॥  
विद्याविमूढहृदयाः साधकन्यस्तमानसाः ।  
तद्दर्शनेन देवेशि जायन्ते सर्वयोषितः ॥ १७-६ ॥  
अक्षमालां समाश्रित्य मातृकावर्णरूपिणीम् ।  
अथ मुक्ताफलमयी वाङ्मोक्षफलदायिनी ॥ १७-७ ॥  
सर्वसिद्धप्रदा नित्यं सर्वराजवशङ्करी ।  
यथा मुक्ताफलमयी तथा स्फटिकनिमीता ॥ १७-८ ॥  
रुद्राक्षमालिका मोक्षे सर्वसम्पत्समृद्धिदा ।  
प्रवालमाला वश्ये तु सर्वकार्यार्थसाधिका ॥ १७-९ ॥  
माणिक्यमाला फलदा साम्राज्यफलदायिनी ।  
पुत्रजीवकमाला तु विद्यालक्ष्मीप्रदा सताम् ॥ १७-१० ॥  
पद्माक्षमालया लक्ष्मीर्जायते महती परा ।  
रक्तचन्दनमाला तु सर्वभोगप्रदायिनी ॥ १७-११ ॥  
अक्षमालां प्रपूज्याथ चन्दनेन विलेपिताम् ।  
समाश्रित्य जपेद्विद्यां लक्षमात्रं यदा बुधः ॥ १७-१२ ॥  
योषितो भ्रमयन्त्येव मनस्तस्य सुनिश्चलम् ।  
तदा द्वितीयलक्षं तु प्रजपेत्साधकोत्तमः ॥ १७-१३ ॥  
पातालतलनागेन्द्रकन्यकाः क्षोभयन्ति तम् ।  
तासां कटाक्षजालैस्तु न मोहं याति साधकः ॥ १७-१४ ॥  
तदा लक्षत्रयं कुर्यात्साधकः स्थिरमानसः ।  
तृतीयलक्षे सम्प्राप्ते द्रावयन्ति सुराङ्गनाः ॥ १७-१५ ॥  
अभिमानेन सौन्दर्यात्सौभाग्यमदकारिणः ।  
साधकं द्रावयन्त्येव ततश्चासौ मनस्थिरः ॥ १७-१६ ॥  
तदा लक्षत्रयं साधु सर्वपापनिकृन्तनम् ।  
एवं लक्षत्रयजपेद् व्रतस्थः स्वस्थमानसः ॥ १७-१७ ॥  
सङ्क्षोभयति भूर्लोकस्वर्लोकततलवासिनः ।  
पुरुषा योषितो वश्याश्चराचरमपि प्रिये ॥ १७-१८ ॥  
गोरोचनादिभिर्द्रव्यैश्चक्रराजं समालिखेत् ।  
अतीव सुन्दरं रम्यं तन्मध्ये प्रतिमां वराम् ॥ १७-१९ ॥  
ज्वलन्तीं नामसहितां महाबीजविदभीताम् ।  
चिन्तयेत्तु ततो देवि योजनानां सहस्रशः ॥ १७-२० ॥  
अदृष्टपूर्वा देवेशि श्रुतमात्राऽपि दुर्लभा ।  
राजकन्याऽथ वा चार्वी भयलज्जाविवजीता ॥ १७-२१ ॥  
आयाति साधकं सम्यग्मन्त्रमूढा सती प्रिये ।  
चक्रमध्यगतो भूत्वा साधकश्चिन्तयेद्यदा ॥ १७-२२ ॥  
उद्यत्सूर्यसहस्राभमात्मानमरुणं तथा ।  
साध्यमप्यरुणीभूतं कृत्वा मन्त्रं जपेद्बुधः ॥ १७-२३ ॥  
अनेन क्रमयोगेण स्वयं कन्दर्परूपवान् ।  
सर्वसौन्दर्यसुभगः कामिनीवल्लभो भवेत् ॥ १७-२४ ॥  
सर्वलोकेषु सुभगः सर्वलोकवशङ्करः ।  
सर्वरक्तोपचारैस्तु मुद्रासनद्धविग्रहः ॥ १७-२५ ॥  
चक्रं प्रपूरयेद्यस्तु यस्य नाम विदभीतम् ।  
स भवेद्दासवद्देवि धनाढ्ये वाऽपि भूपतिः ॥ १७-२६ ॥  
चक्रमध्यगतं कुर्यान्नाम यस्यास्तु योषितः ।  
अदृष्टाया महेशानि योनिमुद्राधरो बुधः ॥ १७-२७ ॥  
हठादानयते शीघ्रं यक्षिणीं राजकन्यकाम् ।  
नागकन्यांसाप्सरसं खेचरीं वा सुराङ्गनाम् ॥ १७-२८ ॥  
विद्याधरीं दिव्यरूपामृषिकन्यां रिपुस्रियम् ।  
मदनोद्भवसन्तापां स्फुरज्जघनमण्डलाम् ॥ १७-२९ ॥  
कामबाणप्रभिन्नान्तःकरणां लोलचक्षुषाम् ।  
महाकामकलाध्यानयोगात्तु सुरवन्दिते ॥ १७-३० ॥  
क्षोभयेत्स्वर्गभूर्लोकपातालतलयोषितः ।  
रोचनाभागमेकं तु भागमेकं तु कुङ्कुमम् ॥ १७-३१ ॥  
अथ भागद्वयं देवि चन्दनं मर्दयेत्समम् ।  
एकत्र तिलकं कुर्यात् त्रैलोक्यवशकारिणम् ॥ १७-३२ ॥  
अष्टोत्तरशतावृत्त्या मन्त्रयित्वा वशं नयेत् ।  
राजानं नगरं ग्रामं तेन यद्यत्प्रद्दश्यते ॥ १७-३३ ॥  
मन्त्रिणा परमेशानि तत्सर्वं तस्य वश्यगम् ।  
ताम्बूलं धूपमुदकं पत्रं पुष्पं फलं दधि ॥ १७-३४ ॥  
दुग्धं घृतं चूर्णमन्नं वस्त्रं कर्पूरमेव च ।  
कस्तूरी घुसृणं चैलां लवङ्गं जातिपत्रकम् ॥ १७-३५ ॥  
फलं वा वस्तु यद्यत्तु सकलं परमेश्वरि ।  
शतमष्टोत्तरं जप्त्वा यस्मै कस्मै प्रयच्छति ॥ १७-३६ ॥  
स वश्यो जायते देवि नात्र कार्या विचारणा ।  
स्त्रियस्तु सकला वश्या दासीभूता भवन्ति हि ॥ १७-३७ ॥  
जगत्कर्षणमेतत्तु कथितं नान्यथा भवेत् ।  
रहस्यस्थानके मन्त्री लिखेद्रोचनया भुवि ॥ १७-३८ ॥  
चारुशृङ्गारवेषाढ्यां सर्वाभरणभूषिताम् ।  
प्रतिमां सुन्दरां गीतां विलिख्य सुमनोहराम् ॥ १७-३९ ॥  
तद्भालकण्ठहृन्नाभिजन्ममण्डलयोजिताम् ।  
जन्मनाममहाविद्यामङ्कुशान्तवीदभीताम् ॥ १७-४० ॥  
सर्वसन्धिषु देहस्य मदनाक्षरमालिखेत् ।  
लीनं दाडिमपुष्पाभं चिन्तयेद्देहसन्धिषु ॥ १७-४१ ॥  
तदाशाभिमुखो भूत्वा स्वयं देवीस्वरूपकः ।  
मुद्रां तु क्षोभिणीं बद्ध्वा मन्त्रमष्टशतं जपेत् ॥ १७-४२ ॥  
नियोज्य मदनागारे चन्द्रसूर्यकलात्मके ।  
ततो विकलसर्वाङ्गी कामबाणैः प्रपीडिताम् ॥ १७-४३ ॥  
अनन्यमानसां प्रेमभ्रममाणानां मदालसाम् ।  
एवमाकर्षयेन्नारीं योजनानां शतादपि ॥ १७-४४ ॥  
मातृकां विलिखेच्चक्रबाह्यतः सकलां प्रिये ।  
भूर्जपत्रे स्वर्णपत्रे रौप्यपत्रेऽथ ताम्रजे ॥ १७-४५ ॥  
अवध्यः सर्वजन्तूनां व्याघ्रादीनां विशेषतः ।  
तथैव मातृकायुक्तस्वसञ्ज्ञाचक्रमण्डितः ।  
कर्पूरकुङ्कुमाद्यैस्तु अजरामरतां लभेत् ॥ १७-४६ ॥  
अनेन विधिना देवि रोचनागरुकुङ्कुमैः ॥ १७-४७ ॥  
विलिखंश्चक्रयोगेण साध्यनाम वरानने ।  
विदभीतं स्वनाम्ना तु यस्मिन्कस्न्निपि स्थितम् ॥ १७-४८ ॥  
स्थावरं जङ्गमं चापि सकलं जनमण्डलम् ।  
वशी कुर्यान्महेशानि पादाक्रान्तं न संशयः ॥ १७-४९ ॥  
महात्रिपुरसुन्दर्याः कामकूटेन भास्वता ।  
एकमेकमवष्टभ्य साध्यनामाक्षराणि च ॥ १७-५० ॥  
बहिरप्यखिलैर्वर्णैर्मातृकायाः प्रवेष्टयेत् ।  
हेममध्यगतं कुर्याच्छिखायां वामके भुजे ॥ १७-५१ ॥  
धारयेद्यत्र कुत्रापि त्रैलोक्यवशकारकम् ।  
राजेन्द्रमपि देवेशि दासभूतं करोति हि ॥ १७-५२ ॥  
राजानो वाजिनः सर्पा गजा दुष्टा मदोत्कटाः ।  
व्याघ्राः केसरिणो मत्ता वश्यास्तस्य भवन्ति हि ॥ १७-५३ ॥  
पूर्वक्रमेण नगरनाम सन्दर्भ्य शैलजे ।  
मध्ये चतुष्पथे वाऽपि चतुदीक्षु निधापयेत् ॥ १७-५४ ॥  
महाक्षोभो योषितां तु जनानां महतामपि ।  
तथैव सर्वदुष्टानां पुरस्थानां च जायते ॥ १७-५५ ॥  
एतन्मध्यगतां पृथ्वीं सशैलवनगह्वराम् ।  
ज्वलन्तीं सर्वराजेन्द्रमण्डितां सागराम्बराम् ॥ १७-५६ ॥  
मासषट्कं चिन्तयेद्यः साक्षात्कामोपमो भवेत् ।  
कटाक्षक्षेपमात्रेण नार्यस्तस्य वशाः प्रिये ॥ १७-५७ ॥  
राजानो ब्राह्मणा वैश्याः शूद्राश्च पशवो जगत् ।  
दृष्ट्वा त्वाकर्षयेद्देवि त्रैलोक्यं सचराचरम् ॥ १७-५८ ॥  
सपत्नान्नाशयेद्दृष्ट्वा नात्र कार्या विचारणा ।  
भूतप्रेतपिशाचांश्च ज्वरांश्चातुथीकादिकान् ॥ १७-५९ ॥  
शूलगूल्मादिरोगांश्च दृष्ट्वा नाशयते क्षणात् ।  
एतत्सिन्दूरसुभगं रात्रौ सम्पूजितं प्रिये ॥ १७-६० ॥  
योजनानां शताद्वाऽपि सम्यगाकर्षयेस्रियम् ।  
यदा दिक्षु विदिक्ष्वेवं दिविष्ठानपि सुन्दरि ॥ १७-६१ ॥  
वशमानयते शीघ्रं सपुत्रपशुबान्धवान् ।  
भूर्जपत्रे समालिख्य रोचनागरुकुङ्कुमैः ॥ १७-६२ ॥  
तन्मध्ये नगर देशं मण्डलं खण्डमेव च ।  
नाम्ना विदभीतं स्वस्य पूजयित्वा यथाविधि ॥ १७-६३ ॥  
भूमिमध्यगतं कृत्वा त्रैलोक्यं वशमानयेत् ।  
अथ वा धारयेत्कण्ठे शिखायां बाहुमूलके ॥ १७-६४ ॥  
यत्र कुत्र स्थितं भद्रे क्षोभयेन्नगरं महत् ।  
अर्कक्षीरेण संयुक्तं धत्तूरकरसं तथा ॥ १७-६५ ॥  
रोचनाकुङ्कुमे चैव लाक्षालक्तकसंयुतम् ।  
कस्तूरीचन्द्रसंयुक्तमेकीकृत्य ततः परम् ॥ १७-६६ ॥  
चक्रमेतत्समालिख्य यस्य नाम्ना महेश्वरि ।  
तस्य व्याघ्रगजव्याधिरिपुसर्पभयादिकम् ॥ १७-६७ ॥  
चोरग्रहजलारिष्टशाकिनीडाकिनीभयम् ।  
भयं न विद्यते देवि परमन्त्राभिचारजम् ॥ १७-६८ ॥  
नित्यं सन्धारयेद्देवि कालमृत्युं विनाशयेत् ॥ १७-६९ ॥  
अथवा मध्यगां देवीं त्रिकोणोभयमध्यगाम् ।  
अथ स्वनामसंयुक्तां रोचनाकुङ्कुमाङ्किताम् ॥ १७-७० ॥  
निधापयेच्च सप्ताहाद्दासवत्ङ्किकरो भवेत् ।  
पीतद्रव्यैः समालिख्य पीतपुष्पैः समर्चयेत् ॥ १७-७१ ॥  
पूर्वाशाभिमुखो भूत्वा स्तम्भयेत्सर्ववादिनः ।  
सहस्रवदनो देवि मूढो भवति तत्क्षणात् ॥ १७-७२ ॥  
नाम्ना यस्य स वाग्ग्मी हि पाषाण इव जायते ।  
चक्रं विलिख्य देवेशि महानीलीरसेन तु ॥ १७-७३ ॥  
नाम संयोज्य विधिवद्दक्षिणाभिमुखो बुधः ।  
वह्नौ दग्ध्वा महेशानि मारणं वैरिणां प्रिये ॥ १७-७४ ॥  
महिषाश्वपुरीषाभ्यां सम्यगाधृष्य शैलजे ।  
गोमूत्रेण च संलिख्य नामसन्दर्भ्य पूर्ववत् ॥ १७-७५ ॥  
क्षिप्त्वाऽऽरनालमध्यस्थं विद्वेषणकरं भवेत् ।  
कृत्वा रोचनया नाम काकपक्षस्य मध्यगम् ॥ १७-७६ ॥  
लम्बमानं तदाकाशे शत्रूच्चाटनकारकम् ।  
महानीलीरोचनाभ्यां दुग्धलाक्षारसेन हि ॥ १७-७७ ॥  
विलिख्य धारयेन्मन्त्री सर्ववर्णान्वशं नयेत् ।  
अनेनैव विधानेन स्थापयेद्वारिमध्यगम् ॥ १७-७८ ॥  
तेनोदकेन संस्नातः पीतं तत्सर्ववश्यकृत् ।  
सौभाग्यं जायते तेन पानीयेन न संशयः ॥ १७-७९ ॥  
एतन्मध्यगतां पृथ्वीं नगरीं वा सुलोचने ।  
सप्ताहात्क्षोभयेत्सम्यग्ज्वलमानां विचिन्तयेत् ॥ १७-८० ॥  
अथ वक्ष्ये महेशानि महापातकनाशनम् ।  
शिवां सम्पूजयेद्देवि सुगन्धैः कुसुमैः प्रिये ॥ १७-८१ ॥  
महापातकयुक्तात्मा तत्क्षणात्पापहा भवेत् ।  
शमीदूर्वाङ्कुराश्वत्थपलाशैरथ वाऽर्कजैः ॥ १७-८२ ॥  
मासेन हन्ति कलुषं सप्तजन्मकृतं नरः ।  
पूर्वाशाभिमुखो भूत्वा पीतद्रव्यैः समर्चयेत् ॥ १७-८३ ॥  
पीतस्थाने समालिख्य स्तम्भयेत्सर्ववादिनः ।  
उत्तराशामुखो भूत्वा सिन्दूररजसा लिखेत् ॥ १७-८४ ॥  
पूजयेद्विधिवद्विद्वान् सर्वलोकं वशं नयेत् ।  
पश्चिमाभिमुखो भूत्वा चन्दनेन समालिखेत् ॥ १७-८५ ॥  
सम्पूज्य विधिवद्विद्वान् सर्वयोषिन्मनो हरेत् ।  
वल्लभो जायते देवि दासीमिव वशं नयेत् ॥ १७-८६ ॥  
यमाशाभिमुखो भूत्वा चक्रे कृष्णं यदाऽर्चयेत् ।  
यस्य नामाङ्कितं तस्य मन्त्रहानिः प्रजायते ॥ १७-८७ ॥  
अग्निराक्षसवायव्यशम्भुकोणेषु पूजितम् ।  
पूर्ववत्परमेशानि क्रमेण परिपूजितम् ॥ १७-८८ ॥  
स्तम्भविद्वेषणव्याधिशत्रूच्चाटकरं भवेत् ।  
रोचनालिखितं चक्रं क्षीरमध्ये क्षिपेद्बुधः ॥ १७-८९ ॥  
सर्ववश्यकरं देवि भवत्येव न संशयः ।  
गोमूत्रमध्यगं सम्यक्शत्रूच्चाटकरं भवेत् ॥ १७-९० ॥  
तैलस्थं चक्रराजं तद्विद्वेषणकरं भवेत् ।  
ज्वलज्ज्वलनमध्यस्थं शत्रुनाशकरं भवेत् ॥ १७-९१ ॥  
यदेकान्ते चतुर्मार्गे सिन्दूररजसा लिखेत् ।  
सर्वबाह्यत आरभ्य यावन्मध्यं महेश्वरि ॥ १७-९२ ॥  
आकारादिक्षकारान्तां मातृकां तत्र विन्यसेत् ।  
पूजयेद्रात्रिसमये कुलाचारक्रमेण तु ॥ १७-९३ ॥  
साधकः खेचरो देवि जायते नात्र संशयः ।  
गिरावेकतरौ तद्वदर्चयेत्कुलमार्गतः ॥ १७-९४ ॥  
अजरामरतां लब्ध्वा सुखी भवति मान्त्रिकः ।  
श्मशाने पूजयेच्चक्रं महाभूतदिने बुधः ॥ १७-९५ ॥  
पूर्वक्रमेण विधिवत्साधकः स्थिरमानसः ।  
खड्गसिद्धिं च मनःसिद्धिं च गुटिकामपि ॥ १७-९६ ॥  
पादुकां वेतालसिद्धिं च मनःसिद्धिं च धातुदाम् ।  
महाविवरसिद्धिं च यक्षिणीचेटकोद्भवाम् ॥ १७-९७ ॥  
सर्वं तल्लभते मन्त्री नात्र कार्या विचारणा ।  
अथ वक्ष्ये महेशानि श्रीविद्यापूजनं महत् ॥ १७-९८ ॥  
ब्रह्महत्यादिदोषाणां पुरश्चरणमुत्तमम् ।  
रक्तपद्मैर्महेशानि पूजयेच्चक्रमुत्तमम् ॥ १७-९९ ॥  
समस्तरश्मिसहितं नित्याम्नायपुरस्कृतम् ।  
कुलाचारक्रमाद्देवि कर्पूरक्षोदमण्डितम् ॥ १७-१०० ॥  
मासमात्रेण देवेशि महापातककोटयः ।  
जन्मान्तरकृता सर्वा नाशयेन्नात्र संशयः ॥ १७-१०१ ॥  
लक्ष्मीस्तस्य गृहे रम्या सुस्थिरा सुरवन्दिते ।  
जपापुष्पैर्महेशानि पूर्ववत्पूजयेच्छिवाम् ॥ १७-१०२ ॥  
मासमात्रं क्रमेणैव पूर्ववत्परमेश्वरि ।  
ब्रह्महत्यादिपापांश्च पूर्वजन्मकृतान्प्रिये ॥ १७-१०३ ॥  
नाशयेन्नात्र सन्देहो धनवाञ्जायते बुधः ।  
केतकैस्तरुणैः पत्रैः पूर्ववत्पूजयेत्प्रिये ॥ १७-१०४ ॥  
उपपातकसङ्घांश्च मासमात्रेण नाशयेत् ।  
सौभाग्यमतुलं तस्य जायते नात्र संशयः ॥ १७-१०५ ॥  
शतपत्रैर्मनोरम्यैः पूजयेन्मासमात्रकम् ।  
पूर्ववत्परमेशानि पूर्वपापं विनाशयेत् ॥ १७-१०६ ॥  
चम्पकैः सुमनोरम्यैः पूर्ववत्पूजयेच्छिवाम् ।  
मासमात्रेण हन्त्येव पातकाञ्शतजन्मजान् ॥ १७-१०७ ॥  
सौभाग्यवान्भवेन्मन्त्री त्रिपुरायाः प्रसादतः ।  
श्वेतपद्मैर्महेशानि महद्भिः पूजयेत्पराम् ॥ १७-१०८ ॥  
पूर्ववन्नाशयेत्पापं विंशज्जन्मभवं प्रिये ।  
मासमात्रेण सकलं मोक्षस्तस्य करे स्थितः ॥ १७-१०९ ॥  
बन्धूककुसुमैर्देवि मासमात्रं प्रपूजयेत् ।  
त्रैलोक्यं वशगं तस्य पूर्वपापं दहेद्बुधः ॥ १७-११० ॥  
बिल्वपत्रैश्च जलजैः सहैव परिपूजयेत् ।  
पूर्ववत्परमेशानि मासमात्रं प्रसन्नधीः ॥ १७-१११ ॥  
समृद्धिमान् भवेद्देवि सर्वपापहरः सदा ।  
मल्लिकामालतीजातीकुन्दैश्च शतपत्रकैः ॥ १७-११२ ॥  
श्वेतोत्पलैमीश्रितैस्तु पूजयेन्मासमात्रकम् ।  
कुलाचारक्रमेणैव पातकं शतजन्मजम् ॥ १७-११३ ॥  
ब्रह्महत्यादिजनितं नाशयेन्नात्र संशयः ।  
मुक्तिस्तस्य करे देवि वाचा जीवसमो भवेत् ॥ १७-११४ ॥  
अगस्त्यबाणबन्धूकजपारक्तोत्पलैः प्रिये ।  
पूर्वक्रमेण सम्पूज्य मासमात्रं प्रसन्नधीः ॥ १७-११५ ॥  
पातकं नाशयेन्मन्त्री साक्षात्कामसमो भवेत् ।  
चम्पकैः पाटलैर्दैवि बकुलैर्नागकेसरैः ॥ १७-११६ ॥  
कह्लारैः सिन्दुरै रम्यैः पूर्ववत्पूजयेत्क्रमात् ।  
सौभाग्यमतुलं तस्य मासमात्रेण जायते ॥ १७-११७ ॥  
पापं विनाशयेद्देवि यदि जन्मसहस्रजम् ।  
  
इति श्रीमज्ज्ञानार्णवे नित्यातन्त्रे श्रीविद्याप्रयोगविधिर्नाम  
सप्तदशः पटलः ॥ १७ ॥  
  
  
  
  
  
अथाष्टादशः पटलः  
  
  
  
ईश्वर उवाच --  
  
रत्नपूजाविधानं तु कथयामि तवानघे ।  
पुष्पाणि रचयेद्देवि माणिक्यरचितानि हि ॥ १८-१ ॥  
तैस्तु पूजा प्रकर्तव्या चक्रराजस्य पूर्ववत् ।  
नानापुष्पैः सुगन्धैश्च कर्पूरक्षोदचन्दनैः ॥ १८-२ ॥  
एकविंशतिरात्रेण विंशतिं धरणीभुजाम् ।  
दासीभूतां करोत्येव महारोगांश्च नाशयेत् ॥ १८-३ ॥  
सूर्यवत्कान्तिमान्मन्त्री जायते नात्र संशयः ।  
मुक्तारत्नैश्च रचयेत्स्वर्णपुष्पाणि सुन्दरि ॥ १८-४ ॥  
तैस्तु पूजा प्रकर्तव्या नानापुष्पैश्च पूर्ववत् ।  
एकविंशतिरात्रेण राजपत्न्यो वशाः प्रिये ॥ १८-५ ॥  
कलाकान्तियुतो देवि जायते सुभगः क्षितौ ।  
प्रवालघटितैः स्वर्णपुष्पैस्तु बहुभिर्यजेत् ॥ १८-६ ॥  
पूर्ववत्परमेशानि कुलाचारक्रमेण तु ।  
पुष्पैश्च विविधैर्देवि त्रिःसप्ताहात्सुरेश्वरि ॥ १८-७ ॥  
क्रूरास्तस्य वशाः सर्वे वैरिवर्गान्विनाशयेत् ।  
तथा मरकतक्षिप्तस्वर्णपुष्पैस्तु पूजयेत् ॥ १८-८ ॥  
एकविंशतिरात्रेण नानापुष्पैः क्रमं यजेत् ।  
विबुधास्तस्य वरदा वैरी नश्यति नान्यथा ॥ १८-९ ॥  
पुष्परागमहारत्नघटितैः स्वर्णनिमीतैः ।  
कुसुमैः पूजयेच्चक्रं त्रिःसप्ताहात्सुरेश्वरि ॥ १८-१० ॥  
सुरास्तस्य वशा देवि बृहस्पतिसमो भवेत् ।  
सुवर्णरचितैः पुष्पैर्वज्रकेयूरराजितैः ॥ १८-११ ॥  
एकविंशतिरात्रेण मोहयेज्जगतीमिमाम् ।  
दैवदैत्या वशास्तस्य जायन्ते नात्र संशयः ॥ १८-१२ ॥  
इन्द्रनीलमयैः स्वर्णपुष्पैश्चक्रं समर्चयेत् ।  
एकविंशतिरात्रेण तथा नीलैश्च नीरजैः ॥ १८-१३ ॥  
वैरिणो नाशमायान्ति शेषा वश्या भवन्ति हि ।  
गोमेदेघटितैः पुष्पैः सुवर्णस्य यजेद्बुधः ॥ १८-१४ ॥  
किंशुकैश्च कुसुमैश्च पूर्ववत्परमेश्वरि ।  
सप्ताहाद्वैरिणो वश्या घातस्तेषु प्रजायते ॥ १८-१५ ॥  
त्रिःसप्ताहान्महापापसञ्चयं नाशयेत्प्रिये ।  
क्रव्यादजीवा वश्या हि भवन्त्येव न संशयः ॥ १८-१६ ॥  
वैदूर्यघटितैः स्वर्णपुष्पैरभ्यर्चयेत्क्रमम् ।  
चम्पकादिभिरभ्यर्च्य त्रैलोक्यं स्तम्भयेत्क्षणात् ॥ १८-१७ ॥  
एकविंशतिभिर्वारैः सर्वपापहरो भवेत् ।  
पुष्पैः पर्युषितैर्देवि नार्चयेत्स्वर्णजैरपि ॥ १८-१८ ॥  
निर्माल्यभूतैः कुसुमैरुच्छिष्टैः परमेश्वरि ।  
नवरत्नमयैः स्वर्णपुष्पैर्यदि शिवाम्ं यजेत् ॥ १८-१९ ॥  
तदा देवा मनुष्याश्च पन्नगा राक्षसादयः ।  
सर्वे वश्या भवन्त्येव त्रिःसप्ताहान्न संशयः ॥ १८-२० ॥  
जन्मकोटिभवं पापं नाशयेन्नात्र संशयः ।  
स्वर्णरत्नमयैः पुष्पैर्नवरत्नैः प्रपूजयेत् ॥ १८-२१ ॥  
तदाऽश्वमेधदशकं कृतं भवति शैलजे ।  
स्वर्णरत्नादिपूर्णत्वं यदा नास्ति तदा शृणु ॥ १८-२२ ॥  
तैरेव पुष्पैः पूजा तु कर्तव्या साधकोत्तमैः ।  
यद्यत्पुष्पं यत्र यत्र दत्तं तत्तत्सुरेश्वरि ॥ १८-२३ ॥  
तत्र तत्र प्रदातव्यं न दातव्यं यथेच्छया ।  
अलङ्कारस्वरूपेण पूजयेच्चक्रनायकम् ॥ १८-२४ ॥  
केवलं स्वर्णपुष्पैस्तु त्रैलोक्यं स्तम्भयेच्छिवे ।  
मासमात्रेण पापानि सप्तजन्मभवान्यपि ॥ १८-२५ ॥  
नाशयेन्मोहयेत्सर्वां समुद्रवलयां धराम् ॥ १८-२६ ॥  
  
इति श्रीमज्ज्ञानार्णवे नित्यातन्त्रे श्रीविद्यास्वर्णरत्नपूजाविधि--   
विवरणं नामाष्टदशकः पटलः ॥ १८ ॥  
  
  
  
  
  
अथैकोनविंशः पटलः  
  
  
श्रीदेव्युवाच --  
  
त्रिपुरा परमा शक्तिस्त्रैलोक्यवशकारिणी ।  
एतस्याः परमानन्दसाधनं कथय प्रभो ॥ १९-१ ॥  
बीजत्रयस्य देवेश यद्यहं तव वल्लभा ।  
  
ईश्वर उवाच --  
  
एषा विद्या वरारोहे पारम्पर्यक्रमागता ॥ १९-२ ॥  
भवबन्धं घातयन्ती संस्मृता पापहारिणी ।  
जपान्मृत्युञ्जयेशानि ध्याता सर्वार्थसाधिका ॥ १९-३ ॥  
दुःखदौर्भाग्यदारिद्र्यभयघ्नी पूजिता भवेत् ।  
विघ्नौघशमनी चैव हवनान्नात्र संशयः ॥ १९-४ ॥  
पृथग्बीजत्रयस्याहं साधनं कथयामि ते ।  
शुभ्राम्बरपरीधानो गन्धकर्पूरमण्डनः ॥ १९-५ ॥  
मुक्ताफलस्फुरद्रूपभूषणः शुभ्रमाल्यधृत् ।  
शुभ्रमन्दिरसंविष्टो ब्रह्मचर्यसमन्वितः ॥ १९-६ ॥  
पूजयेच्छुभ्रकुसुमैर्नैवेद्यमपि सूज्ज्वलम् ।  
पायसं घृतसम्पन्नं तथाऽमृतफलौदनम् ॥ १९-७ ॥  
घृतमोदकसम्पन्नं नानाशुभ्रान्नपूरितम् ।  
नैवेद्यं दर्शयेद्देव्यै वागीश्वर्यै सुरेश्वरि ॥ १९-८ ॥  
उपचारैः सुशुभ्रैश्च साधयेन्मोक्षवाङ्मयम् ।  
वाग्भवाख्यां जपेद्विद्यां वागीशीं संस्मरन्बुधः ॥ १९-९ ॥  
कर्पूरधवलां शुभ्रपुष्पाभरणभूषिताम् ।  
अत्यन्तशुभ्रवसनां वज्रमौक्तिकभूषणाम् ॥ १९-१० ॥  
मुक्ताफलामलमणिजपमालालसत्कराम् ।  
पुस्तकं वरदानं च दधतीमभयप्रदाम् ॥ १९-११ ॥  
एवं ध्यायेन्महेशानि सर्वविद्याधिपो भवेत् ।  
मूलादिब्रह्मरन्ध्रान्तं स्रवत्पीयूषवषीणीम् ॥ १९-१२ ॥  
तस्माज्ज्योतिर्मयीं ध्यायेज्जिह्वां दीपस्वरूपिणीम् ।  
पाषाणेन समो वाऽपि मूर्खो जीवसमो भवेत् ॥ १९-१३ ॥  
अथ कामकलाशक्तिसाधकः परमेश्वरि ।  
रक्तालङ्कारसुभगो रक्तगन्धानुलेपनः ॥ १९-१४ ॥  
रक्तवस्त्रावृतः सम्यङ्मध्ये कामकलात्मना ।  
रक्तपुष्पैश्च विविधैः कुङ्कुमादिभिरर्चयेत् ॥ १९-१५ ॥  
मूलादिब्रह्मपर्यन्तं स्फुरद्दीपस्वरूपिणीम् ।  
बन्धूककुसुमाकारकान्तिभूषणभूषिताम् ॥ १९-१६ ॥  
इक्षुकोदण्डपुष्पेषुवरदाभयसत्कराम् ।  
तदीयकायसिन्दूरभरितं भुवनत्रयम् ॥ १९-१७ ॥  
चिन्तयेत्परमेशानि त्रैलोक्यं मोहयेत्क्षणात् ।  
राजानो वशमायान्ति पन्नगा राक्षसाः सुराः ॥ १९-१८ ॥  
कन्दर्प इव देवेशि योषितां मानहारकः ।  
मनश्चिन्तितयोषित्तु दासीव वशगा भवेत् ॥ १९-१९ ॥  
चलच्चलेन्दुसङ्काशां तरुणारुणविग्रहाम् ।  
चिन्तयेद्योषितां योनौ क्षोभयेत्सुरसुन्दरीः ॥ १९-२० ॥  
किं पुनर्मानुषीर्देवि त्रैलोक्यमपि मोहयेत् ।  
एषैव चिन्तिता देवी सिन्दूराभा हृदि क्षणात् ॥ १९-२१ ॥  
आकर्षयेत्तदा शीघ्रं रम्भां वाऽपि तिलोत्तमाम् ।  
रक्तवर्णां स्त्रियं ध्यात्वा तदीयसहसत्तमः (?) ॥ १९-२२ ॥  
तस्या र्मूध्नि स्मरेद्बीजान्स्रवत्पीयूषवषीणीम् ।  
ध्यायन्सम्मोहयेद्देवि मदनोत्तप्तमानसाम् ॥ १९-२३ ॥  
क्षणमात्रेण वेशि त्रैलोक्यं वशमानयेत् ।  
एतत्कामकलाध्यानात्पञ्च कामा वरानने ॥ १९-२४ ॥  
मोहयन्ति जगत्सर्वं प्रयोगं शृणु पार्वति ।  
पूर्वोक्तकामा देवेशि ज्ञातव्याः पञ्चसञ्ज्ञकाः ॥ १९-२५ ॥  
विदर्भ्याद्येन कामेन मन्मथान्तर्गतं कुरु ।  
कन्दर्पसम्पुटं कृत्वा कोणगर्भगतं ततः ॥ १९-२६ ॥  
मकरध्वजसञ्ज्ञं तु सर्वमेतद्वरानने ।  
मीनकेतुगतं कुर्यान्मोहयेज्जगतीमिमाम् ॥ १९-२७ ॥  
त्रैलोक्यमोहनं नाम योगोऽयं परिकीतीतः ।  
शृणु देवि प्रवक्ष्यामि शक्तिबीजस्य साधनम् ॥ १९-२८ ॥  
सृष्टिसंहारपर्यन्तं शरीरे चिन्तयेत्पराम् ।  
स्रवत्पीयूषधाराभिर्वर्षन्तीं विषहारिणीम् ॥ १९-२९ ॥  
हेमप्रभाभासमानां विद्युन्निकरसुप्रभाम् ।  
स्फुरच्चन्द्रकलापूर्णकलशं वरदाभयौ ॥ १९-३० ॥  
ज्ञानमुद्रां च दधतीं साक्षादमृतरूपिणीम् ।  
ध्यायन्विषं हरेन्मन्त्री नानाकारव्यवस्थितम् ॥ १९-३१ ॥  
एतस्याः स्मरणाद्देवि नीलकण्ठत्वमागतः ।  
अहं मृत्युञ्जयो भूत्वा विचरामि जले स्थले ॥ १९-३२ ॥  
वैनतेयसमो मन्त्री विषभारसहस्रनुत् ।  
भूतप्रेतपिशाचांश्च नाशयेद्रोगसञ्चयम् ॥ १९-३३ ॥  
चातुथीकज्वरान्सर्वानपस्मारांश्च नाशयेत् ।  
अथ त्रिकूटा सम्पूर्णा महात्रिपुरसुन्दरी ॥ १९-३४ ॥  
चिन्तिता साधकस्याऽऽशु त्रैलोक्यवशकारिणी ।  
क्रमेण नाभिहृद्वक्त्रमण्डलस्थाऽरुणप्रभा ॥ १९-३५ ॥  
पद्मरागमणिस्वच्छा चिन्तनात्सुरवन्दिते ।  
तस्याष्टगुणमैश्वर्यं सौभाग्यं च प्रजायते ॥ १९-३६ ॥  
तन्नाम संस्मरन्मन्त्री योगिनीनां भवेत्प्रियः ।  
मातृचक्रं तस्य काये तेन सार्धं सुखी भवेत् ॥ १९-३७ ॥  
पुत्रवान् देवदेवेशि मन्त्री ध्यानान्न संशयः ।  
यदा चक्रस्थिता पूर्णा खेचरी सिद्धिदायिनी ॥ १९-३८ ॥  
चतुःषष्टिर्यतः कोट्यो योगिनीनां महौजसाम् ।  
चक्रमेतत्समाराध्य संस्थिता वीरवन्दिते ॥ १९-३९ ॥  
आदौ सम्बन्धिनि पदे बीजाष्टकं बहिः ।  
कलां ध्यात्वाऽङ्गनासङ्गे कामराज इवापरः ॥ १९-४० ॥  
पाशाङ्कुशधनुर्बाणैर्मादनैर्मोहयेत्प्रिये ।  
त्रैलोक्यसुन्दरीं देवीं किं पुनर्मर्त्ययोषितः ॥ १९-४१ ॥  
तथैव शक्तिसम्बन्धशस्त्रैस्तन्मयविग्रहः ।  
सिद्धगन्धर्वदेवांश्च वशी कुर्यान्न संशयः ॥ १९-४२ ॥  
एतामाराध्य देवेशि कामः सौभाग्यसुन्दरः ।  
हरिश्च परमेशानि त्रिपुरासाधनात्प्रिये ॥ १९-४३ ॥  
त्रैलोक्यमोहनो भूत्वा स्थितिकर्ताऽभवत्सदा ।  
एतत्समाराधनेन ब्रह्मा सृष्टिकरोऽभवत् ।  
चन्द्रसूर्यौ वरारोहे सृष्टिसंहारकारकौ ॥ १९-४४ ॥  
  
इति श्रीमज्ज्ञानार्णवे नित्यातन्त्रेत्रिपुराबीजत्रयसाधनविधि--   
र्नामैकोनविंशः पटलः ॥ १९ ॥  
  
  
  
  
  
अथ विंशः पटलः  
  
  
श्रीदेव्युवाच --  
  
जपहोमविधिं ब्रूहि येन विघ्नं विनाशयेत् ।  
साधकानां हिताय त्वं वद शङ्कर सुव्रत ॥ २०-१ ॥  
  
ईश्वर उवाच --  
  
शृणु देवि प्रवक्ष्यामि जपहोमविधिं प्रिये ।  
चक्रं समर्चयेद्देवि सकलं नियतव्रतः ॥ २०-२ ॥  
बाह्यं मध्यगतं वाऽपि मध्यं वा चक्रमर्चयेत् ।  
उपचारैः समाराध्य सहस्रं प्रजपेच्छुचिः ॥ २०-३ ॥  
तदग्रे संस्थितो मन्त्री तदनन्तफलं भवेत् ।  
ध्यात्वाऽथ वा चक्रराजमत्र पूजासमन्वितम् ॥ २०-४ ॥  
जपारम्भं सुधीः कुर्यान्महापातकहा भवेत् ।  
निगदेनोपांशुना वा मानसेनाथ वा जपेत् ॥ २०-५ ॥  
निगदः परमेशानि स्पष्टवाचा निगद्यते ।  
अव्यक्तस्तु स्फुरद्वक्त्र उपांशुः परिकीतीतः ॥ २०-६ ॥  
मानसस्तु वरारोहे चिन्तनाक्षररूपवान् ।  
निगदेन तु यज्जप्तं लक्षमात्रं वरानने ॥ २०-७ ॥  
उपांशुस्मरणेनैव तुल्यं भवति शैलजे ।  
उपांशु लक्षमात्रं तु यज्जप्तं कमलेक्षणे ॥ २०-८ ॥  
मानसोच्चारणात्तुल्यमेकेन परमेश्वरि ।  
मुद्रासन्नद्धदेहः सन्पूर्वोक्तध्यानयोगतः ॥ २०-९ ॥  
लक्षमात्रं जपेद्यस्तु महापापैः प्रमुच्यते ।  
लक्षद्वयेन पापानि सप्तजन्मभवान्यपि ॥ २०-१० ॥  
महापातकमुख्यानि नाशयेन्नात्र संशयः ।  
ततो लक्षत्रयं जप्त्वा यस्तु मन्त्रं कुलेश्वरि ॥ २०-११ ॥  
महापातककोटीस्तु नाशयेन्नात्र संशयः ।  
चतुर्लक्षं जपेद्देवि स हि वागीश्वरो भवेत् ॥ २०-१२ ॥  
कुबेर एव देवेशि पञ्चलक्षान्न संशयः ।  
षड्लक्षजपमात्रेण महाविद्याधरो भवेत् ॥ २०-१३ ॥  
सप्तलक्षजपान्मन्त्री खेचरीमेलको भवेत् ।  
अष्टलक्षजपान्मन्त्री देवपूज्यो भवेन्नरः ॥ २०-१४ ॥  
अणिमाद्यष्टसिद्धीनां नायको भवति प्रिये ।  
वशगास्तस्य राजानो योषितस्तु विशेषतः ॥ २०-१५ ॥  
नवलक्षप्रमाणं तु जपेत् त्रिपुरसुन्दरीम् ।  
रुद्रमूतीः स्वयं कर्ता हर्ता साक्षान्न संशयः ॥ २०-१६ ॥  
सर्ववन्द्यः सदा सर्वस्वस्थः सौभाग्यभाग्भवेत् ।  
यत्र वा कुवचिद्भागे लिङ्गं यत्पश्चिमामुखम् ॥ २०-१७ ॥  
स्वयम्भूबाणलिङ्गं वा वृषशून्यं जलस्थितम् ।  
पश्चिमायतनं चापि इतरद्वाऽपि सुव्रते ॥ २०-१८ ॥  
शक्तिक्षेत्रेषु गङ्गायां नद्यां पर्वतमस्तके ।  
पवित्रे सुस्थले देवि जपेद्विद्यां प्रसन्नधीः ॥ २०-१९ ॥  
तत्र स्थित्वा जपेल्लक्षं साक्षाद्देवीस्वरूपकः ।  
ततो भवति विद्येयं त्रैलोक्यवशकारिणी ॥ २०-२० ॥  
एवं जपेद्यथाशक्ति होमकर्म समारभेत् ।  
किंशुकैर्हवनं कुर्याद्दशांशेन वरानने ॥ २०-२१ ॥  
कुसुम्भकुसुमैर्दैवि मधुत्रयविमिश्रितैः ।  
विधिनोक्तप्रकारेण विघ्नौघं नाशयेत्क्षणात् ॥ २०-२२ ॥  
सर्वकामप्रदा राज्यभुक्तिमुक्तिफलप्रदा ।  
कुण्डं विरच्य विधिवत्सर्वलक्षणलक्षितम् ॥ २०-२३ ॥  
योनिकुण्डं वाक्प्रदं स्यादाकृष्टिकरणं भगम् ।  
लक्ष्मीप्रदं वर्तुलं स्याच्चन्द्रार्धे हि त्रयं भवेत् ॥ २०-२४ ॥  
नवत्रिकोणकुण्डं तु खेचरीसिद्धिदायकम् ।  
चतुरस्रं शान्तिलक्ष्मीपुष्टिवृद्ध्यम्बुकारणम् ॥ २०-२५ ॥  
षडस्रं सर्वसम्पत्तिधनसौभाग्यवर्धनम् ।  
पद्माङ्कं सर्वसम्पत्तिकारणं सुरवन्दिते ॥ २०-२६ ॥  
अष्टपत्रं वरारोहे समीहितफलप्रदम् ।  
एतानि सर्वकार्याणि चतुरस्रे भवन्ति हि ॥ २०-२७ ॥  
शृणु देवि प्रवक्ष्यामि चतुरस्रस्य लक्षणम् ।  
चतुरस्रं समं हस्तमात्रं विरचयेत्सुधीः ॥ २०-२८ ॥  
मेखलासहितं देवि शृणु लक्षणमुत्तमम् ।  
पञ्चदशाङ्गुलं खातं रमणीयं यथा भवेत् ॥ २०-२९ ॥  
कण्ठदेशेऽङ्गुलं त्यक्त्वा नवाङ्गुलसमुन्नता ।  
षडङ्गुलप्रविस्तारा मेखला प्रथमा भवेत् ॥ २०-३० ॥  
द्वितीया मेखला देवि चतुरङ्गुलविस्तरा ।  
सप्ताङ्गुलोच्चा कर्तव्या तृतीया मेखला ततः ॥ २०-३१ ॥  
पञ्चाङ्गुलोच्चा देवेशि विस्तारे द्व्यङ्गुला भवेत् ।  
वेदाग्निपक्षविस्तारा कर्तव्या मेखला प्रिये ॥ २०-३२ ॥  
कर्तव्यमथ वा खातं द्वादशाङ्गुलसम्मितम् ।  
द्वादशाष्टतदर्धैस्तु मेखला देवि कारयेत् ॥ २०-३३ ॥  
चतुरङ्गुलमायामो तथा चैवोच्चता भवेत् ।  
कुण्डस्य पश्चिमे भागे योनिं कुर्यात्सुलक्षणाम् ॥ २०-३४ ॥  
द्वादशाङ्गुलदीर्घी तु तथाऽष्टाङ्गुलविस्तराम् ।  
अश्वत्थपर्णरूपां तु त्रिकोणां वा विचक्षणः ॥ २०-३५ ॥  
अथ चैकतमे पक्षे शृणु वक्ष्ये हि लक्षणम् ।  
अष्टादशाङ्गुलं खातं कुण्डं कुर्याद्विचक्षणः ॥ २०-३६ ॥  
चतुरङ्गुलविस्तारा षडङ्गुलसमुन्नता ।  
मेखला पूर्ववत्कार्या योनिश्चापि तथा भवेत् ॥ २०-३७ ॥  
चतुवींशाङ्गुलं कुण्डं त्रिकोणं परितः पृथक् ।  
खातं तु पूर्ववत्कुर्यात्कण्ठे हित्वाऽङ्गुलं तथा ॥ २०-३८ ॥  
पूर्ववन्मेखलाः कार्या एकाऽपि च तथा भवेत् ।  
योनिस्तद्वन्महेशानि त्रिकोणं परिकीतीतम् ॥ २०-३९ ॥  
चतुरस्रेण कुण्डेन समं कुण्डं यथा भवेत् ।  
तथा परिमितं कुर्यात्त्रिकोणादिकमद्रिजे ॥ २०-४० ॥  
योनिकुण्डं योनिरूपं भगाङ्कं भगरूपकम् ।  
कुर्यात्त्रिकोणवद्देवि चतुरस्रस्य सङ्ख्यया ॥ २०-४१ ॥  
चतुर्हस्तमितं सूत्रं वर्तुलाकृति योजयेत् ।  
वर्तुलं रचयेत्तेन खननं पूर्ववद्भवेत् ॥ २०-४२ ॥  
मेखला पूर्ववद्योनिस्तथैव परिकीतीता ।  
अर्धचन्द्रं तु कुण्डं हि परिवेषक्रमेण च ॥ २०-४३ ॥  
चतुर्हस्तमितं कुर्यादर्धचन्द्रं यथा भवेत् ।  
मेखला योनिसहिता पूर्ववत्परमेश्वरि ॥ २०-४४ ॥  
नवत्रिकोणकुण्डं तु कथयामि वरानने ।  
मध्यचक्रेण सदृशं कुण्डं कुर्याद्विचक्षणः ॥ २०-४५ ॥  
मध्यत्रिकोणं देवेशि त्रिकोणमिव पूर्ववत् ।  
मेखलारहितं तेन नवकोणं यथा भवेत् ॥ २०-४६ ॥  
सन्धिभेदक्रमेणैव ततः कोणाष्टकं भवेत् ।  
खनेत्तत्तत्प्रकारेण गणितेन यथाक्रमम् ॥ २०-४७ ॥  
मेखलाः पूर्ववत्कार्यास्त्यक्त्वा कण्ठेऽङ्गुलं क्रमात् ।  
योनिस्तथैव रचयेत्सर्वसौभाग्यवर्धनी ॥ २०-४८ ॥  
अष्टपत्रं महेशानि कमलाकृति सम्भवेत् ।  
चतुरस्रस्य मानेन यथा चाष्टदलं भवेत् ॥ २०-४९ ॥  
एकत्र खननं चास्य कुर्यान्नेत्रसुखप्रदम् ।  
मेखला पूर्ववत्कार्या पद्माकृतिसुखावहा ॥ २०-५० ॥  
योनिस्तथैव देवेशि कुर्यात्सर्वसमृद्धये ।  
एवं विरच्य कुण्डं हि होमं कुर्याद्विचक्षणः ॥ २०-५१ ॥  
दीपस्थानं समाश्रित्य कुण्डस्य रचना भवेत् ।  
वर्तुलं रचयेद्देवि कूर्माकृति सुलोचने ॥ २०-५२ ॥  
तन्मध्ये नव कोष्ठानि कृत्वा वर्णान्समालिखेत् ।  
मध्यकोष्ठे क्षेत्रनाम ततोऽन्यत्र समालिखेत् ॥ २०-५३ ॥  
स्वरयुग्मं क्रमेणैव दिक्षु चाष्टसु योजयेत् ।  
अवर्गः कथितो देवि कवर्गादिकसप्तमम् ॥ २०-५४ ॥  
पूर्वादक्रमतो देवि कुबेरान्तं ततो लिखेत् ।  
लक्षवर्णौ शम्भुकोणे विलिखेत्कूर्मसञ्ज्ञके ॥ २०-५५ ॥  
यस्मिन्कोष्ठे क्षेत्रनाम तन्मुखं विद्धि पार्वति ।  
मुखस्य पार्श्वयोः पाणियुग्मं जानीहि पार्वति ॥ २०-५६ ॥  
ततः पार्श्वद्वयं कुक्षिस्थानं हि सुरवन्दिते ।  
ततः पादद्वयं विद्धि चान्ते पुच्छं प्रकीतीतम् ॥ २०-५७ ॥  
मुखे कार्याणि सिध्यन्ति मनोरथशतानि हि ।  
करस्थाने महाक्लेशः सर्वकार्यविनाशकृत ॥ २०-५८ ॥  
उदरे दुःखमधिकं पादयोर्हानिरुच्यते ।  
पुच्छे तु धनहानिश्च जायते नान्यथा भवेत् ॥ २०-५९ ॥  
दीपस्थानं मया प्रोक्तं त्रिषु लोकेषु दुर्लभम् ।  
दीपस्थानं पुरे पश्येद्ग्रामे वा विषयेऽपि वा ॥ २०-६० ॥  
यत्र कुत्रापि वा पश्येत्कार्यसिद्धिर्भवेत्प्रिये ।  
क्षेत्राधिपस्य नाम्ना हि दीपस्थानं विचारयेत् ॥ २०-६१ ॥  
दीपस्थाने जपं कुर्याद्धोमं च फलदं सदा ।  
कुण्डं सुलक्षणं कुर्यादीशाने मण्डपस्य च ॥ २०-६२ ॥  
अङ्गुष्ठपर्वमात्रोच्चं वालुकामण्डलं कुरु ।  
गोमयेन च संलिप्तभूम्यां सुस्थलरूपकम् ॥ २०-६३ ॥  
तत्र चोल्लेखनं कुर्यात्त्रिरेखाः पश्चिमाः क्रमात् ।  
पूर्वाग्रे विलिखेत्पश्चात्तिस्रो रेखाः प्रदक्षिणाः ॥ २०-६४ ॥  
उत्तरान्तास्ततो देवि लेखनीं तत्र सङ्क्षिपेत् ।  
प्रोक्षणं च ततः कृत्वा सिन्दूरेण ततः परम् ॥ २०-६५ ॥  
कुङ्कुमेनाथ वा देवि कर्पूररजसाऽथ वा ।  
चूर्णेन वा हरिद्राया धान्यपिष्टेन वा प्रिये ॥ २०-६६ ॥  
त्रिकोणं चैव षट्कोणं वसुपत्रं समालिखेत् ।  
चतुरस्रं चतुर्द्वारमेवं मण्डलमालिखेत् ॥ २०-६७ ॥  
मध्ये पुष्पं विनिक्षिप्य त्रिपुरेश्या वरानने ।  
ततः स्रुवादिपात्राणां पवित्रीकरणं यजेत् ॥ २०-६८ ॥  
इध्मदूर्वाश्च दर्भाश्च द्विधा कृत्वा वरानने ।  
आज्यस्थालीं चरुस्थालीं स्थापयेद्युग्मभेदतः ॥ २०-६९ ॥  
स्रुवं स्रुचं ततः पश्चात्प्रणीतां प्रोक्षणीं क्रमात् ।  
द्वन्द्वशः परमेशानि स्थापयाधोमुखानि च ॥ २०-७० ॥  
अर्ध्यपात्रस्थमुदकं गृहीत्वा प्रोक्षणीं यजेत् ।  
त्रिधा चोत्पवनं कृत्वा प्रोक्षयेत्तेन वारिणा ॥ २०-७१ ॥  
तानि सर्वाणि पात्राणि पवित्रीकरणं भवेत् ।  
उन्मुखानि ततः कृत्वा बालया चाभिमन्त्रयेत् ॥ २०-७२ ॥  
परिस्तीर्य च दूर्वाभिः कुण्डस्य परितः प्रिये ।  
पूर्वाग्रमुत्तराग्रं च परिस्तरणमुच्यते ॥ २०-७३ ॥  
स्रुवं गृहीत्वा वामेन करेण सुमुखं ततः ।  
दुर्भाङ्कुरेण तद्वक्त्रं पश्चिमात्पूर्वदेशतः ॥ २०-७४ ॥  
त्रिवारं परिमृज्याथाधस्तत्करणमानयेत् ।  
उपरिष्टात्ततो देवि यावद्वक्त्रं तु मन्त्रयेत् ॥ २०-७५ ॥  
बालयाऽथ वरारोहे पवित्राणि भवन्ति हि ।  
मूलविद्यां समुच्चार्य कुण्डाय नम आलिखेत् ॥ २०-७६ ॥  
अनेन मनुना देवि कुण्डं सम्पूजयेत्सुधीः ।  
कामेश्वरीं कुण्डमध्ये सकामामृतुसंयुताम् ॥ २०-७७ ॥  
समावाह्य च सम्पूज्य तद्गर्भे वह्निमानयेत् ।  
मूलविद्यानेत्रमन्त्रार्णद्वयेन विलोकयेत् ॥ २०-७८ ॥  
अस्रमन्त्रेण संरक्ष्य सम्पुटस्थं ततः परम् ।  
भ्रामयेत्कुण्डपरितस्त्रिधा दक्षिणतः क्रमात् ॥ २०-७९ ॥  
सम्पुटादग्निखण्डं तु हुम्फडन्तेन सन्त्यजेत् ।  
क्रव्यादंशं कोणभागे राक्षसे वीरवन्दिते ॥ २०-८० ॥  
कवचेन च सम्पूज्य जानुभ्यामवनिं गतः ।  
कुण्डमध्ये प्रतिष्ठाप्य कामबीजं च वह्नि च ॥ २०-८१ ॥  
मूर्तये नम आलिख्य मनुना पूजयेच्छिवाम् ।  
नाभिमण्डलदेशस्थवहन्नाडीपुटक्रमात् ॥ २०-८२ ॥  
ज्ञानाग्निं बाह्यवह्निं च एकीकृत्य प्रपूजयेत् ।  
मूलविद्यां समुच्चार्य आंसोहमिति चोच्चरेत् ॥ २०-८३ ॥  
वह्निचैतन्यमुच्चार्य ङेन्तं हृन्मन्त्रसंयुतम् ।  
अनेन मनुना गर्भे कामेश्वर्या विचिन्तयेत् ॥ २०-८४ ॥  
वर्ह्नेदेहे षडङ्गानि योजयेत्सुरवन्दिते ।  
सहस्राचीः स्वस्तिपूर्ण उत्तिष्ठ पुरुषस्तथा ॥ २०-८५ ॥  
धूमव्यापी सप्तजिह्वो धनुर्धर उदाहृतः ।  
चतुर्थ्यन्तान्षडङ्गेषु योजयेत्कमलेक्षणे ॥ २०-८६ ॥  
तारं वैश्वानरप्रान्ते जातवेद इहाऽऽवह ।  
लोहिताक्ष ततः सर्वकर्माणीति च साधय ॥ २०-८७ ॥  
वह्निजायान्वितो मन्त्रो वह्निं सम्यक्समर्चयेत् ।  
ध्यायेद्वह्निं हेमवर्णं शक्तिस्वस्तिकधारिणम् ॥ २०-८८ ॥  
वरदायकशोभाढ्यं सुवर्णवरभूषणम् ।  
एवमग्निं समभ्यर्च्य तन्मुखे कमलेक्षणे ॥ २०-८९ ॥  
षट्कोणं चिन्तयेत्तत्र सप्त जिह्वाः समर्चयेत् ।  
वह्निवायुं वामकर्णं भूषितं नादबिन्दुना ॥ २०-९० ॥  
अनेन योजयेद्देवि क्रमेण रसनाः प्रिये ।  
यकारादिसकारान्ता जिह्वाः सप्त भवन्ति हि ॥ २०-९१ ॥  
पद्मरागतप्तहेमवर्णा हि सुरवन्दिते ।  
हिरण्याख्याः शम्भुकोणे पूजयेत्सुरवन्दिते ॥ २०-९२ ॥  
वैदूर्याभा सुवर्णा तु कनकाख्या ततः परम् ।  
पूर्वकोणे समभ्यर्च्य पूजयेद्रुद्रलोहिताम् ॥ २०-९३ ॥  
उद्यदादित्यसङ्काशां रक्ताख्यां वह्निकोणके ।  
नीलां नीलप्रभां देवि कृष्णाख्यां राक्षसे यजेत् ॥ २०-९४ ॥  
श्वेतां मुक्ताप्रभां देवि शुभ्राख्यां पश्चिमे यजेत् ।  
धूमिनीं पद्मरागाभां वायौ रक्ततरां यजेत् ॥ २०-९५ ॥  
करालीं चन्द्रकोट्याभां बहुरूपां तु मध्यगाम् ।  
दक्षिणोत्तरभागस्थां पूजयेत्सर्वसिद्धिदाम् ॥ २०-९६ ॥  
क्रमेण जिह्वाबीजान्ते नामानि परिपूजयेत् ।  
अग्निर्हुतवाहनेऽथ हुताशनेऽथ वर्त्मने ॥ २०-९७ ॥  
देवमुखः सप्तजिह्वो वैश्वानरो जातवेदाः ।  
क्रमेण पूजयेतत्र अष्टौ नामान्यनुक्रमात् ॥ २०-९८ ॥  
एवमग्निं तु सम्पूज्य कामेशीगर्भसम्भवम् ।  
दर्भकङ्कणमादाय करबन्धं सुलोचने ॥ २०-९९ ॥  
मूलमन्त्रेण बाणेन चतुर्थेन च होमयेत् ।  
गर्भाधानं विधायेत्थं सीमन्तोन्नयनादिकम् ॥ २०-१०० ॥  
कामेशीगर्भजातस्य वह्नेश्चौलादिसत्क्रियाः ।  
मूलमन्त्रेण सञ्चिन्त्य बाह्यचक्रं समचंयेत् ॥ २०-१०१ ॥  
षट्कोणेषु षडङ्गानि वसुकोणेषु मातरः ।  
लोकपालांश्च भूबिम्बे वह्निं प्रौढं विचिन्तयेत् ॥ २०-१०२ ॥  
ब्रह्माणं दक्षिणेऽभ्यर्च्य घृतस्थालीं प्रपूजयेत् ।  
वह्निं सम्पूज्य विधिवत्तन्मुखे शैलसम्भवे ॥ २०-१०३ ॥  
चक्रराजं समावाह्य सर्वरश्मिसमन्वितम् ।  
सर्वसिंहासनैः सेव्यमुपचारैः समर्चयेत् ॥ २०-१०४ ॥  
धूपं विस्तारयेत्सम्यक्कुण्डमण्डपपूरितम् ।  
दीपं च दर्शयेन्मन्त्री ततो दीपान्बहु प्रिये ॥ २०-१०५ ॥  
मालाकारेण संवेष्ट्य मेखलात्रयमाद्रिजे ।  
विस्तार्य चरुकं पश्चात्सर्वदिक्षु सुखाप्तये ॥ २०-१०६ ॥  
नित्यहोमं ततः प्रोक्तं कामनाहोममाचरेत् ।  
मालतीजातिकामल्लीकुसुमैर्मधुमिश्रितैः ॥ २०-१०७ ॥  
घृतपूर्णैर्हुनेद्देवि वागीशत्वं प्रजायते ।  
मूकस्यापि च मूढस्य शिलारूपस्य नान्यथा ॥ २०-१०८ ॥  
जपापुष्पैराज्ययुक्तैः करवीरैस्तथाविधैः ।  
हवनान्मोहयेन्मन्त्री लोकत्रयनिवासिनः ॥ २०-१०९ ॥  
कर्पूरकुङ्कुमे देवि मिश्रं मृगमदेन हि ।  
हवनान्मदनो देवि मन्त्रिणा विजितो भवेत् ॥ २०-११० ॥  
सौभाग्येन विलासेन सामर्थ्येनापि सुव्रते ।  
चम्पकैः पाटलैर्हुत्वा श्रियं प्रोल्लसिताम्बराम् ॥ २०-१११ ॥  
मन्त्री प्राप्नोति महतीं स्तम्भयेज्जगतीभिमाम् ।  
श्रीखण्डं गुग्गुलं चन्द्रमगरुं होमयेत्ततः ।  
राजनागेन्द्रदेवानां पुरन्ध्रीर्वशमानयेत् ॥ २०-११२ ॥  
सर्वलोका वशास्तस्य भवन्त्येव न संशयः ।  
लाक्षाहोमाद्भवेद्राज्यं दारिद्र्यभयपीडितः ।  
दुर्गोपसर्गशमनं पलत्रिमधुहोमतः ॥ २०-११४ ॥  
दूरस्थितानां देवेशि गुरुणा प्रोक्तमार्गतः ।  
होमं कुर्याद्वश्यकामैरन्यथा निष्फलं भवेत् ॥ २०-११५ ॥  
रुधिराक्तेन च्छागस्य मांसेन निशि होमतः ।  
मधुरत्रययुक्तेन गुरुणोक्तविधानतः ॥ २०-११६ ॥  
परराष्ट्र्ं महादुर्गं समस्तं स्ववशं नयेत् ।  
महापलेन देवेशि रिपोः सैन्यं विनाशयेत् ॥ २०-११७ ॥  
खेचरो जायते रात्रौ कृत्वा होमं चतुष्पथे ।  
क्षीरं मधु दधि त्वाज्यं पृथग्घुत्वा वरानने ॥ २०-११८ ॥  
आयुर्धनमथाऽऽरोग्यं समृद्धिर्जायते नृणाम् ।  
क्रमेण शैलजे क्षीरमधुभ्यां मृत्युनाशनम् ॥ २०-११९ ॥  
दधिमाक्षिकहोमेन सौभाग्यं धनमाप्नुयात् ।  
सितया केवलं होमो वैरिस्तम्भनकारकः ॥ २०-१२० ॥  
होमो दधिमधुक्षीरलाजभिर्वीरवन्दिते ।  
रोगहन्ता कालहन्ता मृत्युहन्ता न संशयः ॥ २०-१२१ ॥  
कमलैररुणैर्होमः सम्यक्सम्पत्तिदायकः ।  
रक्तोत्पलैर्जगद्वश्यं राजानो वशगाः क्षणात् ॥ २०-१२२ ॥  
नीलोत्पलैर्महादुष्टा वशमायान्ति नान्यथा ।  
श्वेतोत्पलैः श्रियं वाचं लभते हवनात्प्रिये ॥ २०-१२३ ॥  
श्वेतैश्च ब्रह्मकमलैर्लक्ष्मीं सौभाग्यमाप्नुयात् ।  
कह्लारहवनान्मन्त्री सौभाग्यं च धनं लभेत् ॥ २०-१२४ ॥  
पूर्णं दाडिमहोमेन वशी कुर्यान्महासुरान् ।  
मातुलुङ्गफलोद्भूतहोमेन क्षत्रिया वशाः ॥ २०-१२५ ॥  
नारङ्गफलहोमेन वैश्या वश्या भवन्ति हि ।  
कूष्माण्डफलहोमेन शूद्रा वश्यास्तथाऽपरे ॥ २०-१२६ ॥  
द्राक्षाफलैः सिद्धयोऽष्टौ लक्षहोमान्न संशयः ।  
कदलीफलहोमेन लक्षमात्रेण भूभृतः ॥ २०-१२७ ॥  
वश्यास्तु दशसङ्ख्याका भवन्त्येव न संशयः ।  
खर्जूरीफलहोमेन लक्षमात्रेण भूभुजः ॥ २०-१२८ ॥  
वश्या विंशतिसङ्ख्याका इत्याज्ञा पारमेश्वरी ।  
नारिकेलफलैर्होमात्समृद्धिर्जायते प्रिये ॥ २०-१२९ ॥  
लक्षमात्रेण मन्त्रज्ञो राजाऽपर इव प्रिये ।  
पक्वाम्रफलहोमेन लक्षमात्रेण सुन्दरि ॥ २०-१३० ॥  
चतुःसमुद्रपर्यन्तां मेदिनी वशमानयेत् ।  
पनसस्य फलैर्होमाल्लक्षेण शतभूभुजः ॥ २०-१३१ ॥  
वशा भवन्ति देवेशि नात्र कार्या विचारणा ।  
तिलाज्यहोमाद्देवेशि कार्यसिद्धिर्भवोत्प्रिये ॥ २०-१३२ ॥  
राजिकालवणाभ्यां तु दुष्टलोकान्वशं नयेत् ।  
गुग्गुलस्य च होमेन सर्वदुःखानि नाशयेत् ॥ २०-१३३ ॥  
कुङ्कुमेन हुनेद्देवि त्रैलोक्यं वशमानयेत् ।  
वैरिणो वशगाः शीघ्रं चन्दनस्यापि होमतः ॥ २०-१३४ ॥  
रक्तचन्दनहोमेन वश्या हि पुरुषाः स्त्रियः ।  
कर्पूरस्य च होमेन वाग्वश्यं जायते नृणाम् ॥ २०-१३५ ॥  
कस्तूरीहोमतो देवि राजानो राजमन्त्रिणः ।  
वश्या भवन्ति सकलाः परिवारयुताः प्रिये ॥ २०-१३६ ॥  
तिलतण्डुलहोमेन शान्तिर्भवति मन्दिरे ।  
शर्करागुडहोमेन सर्वकामार्थसाधकः ॥ २०-१३७ ॥  
घृतपायसहोमेन सिता युक्तेन मान्त्रिकः ।  
त्रैलोक्यं वशमायाति धान्यसिद्धिर्भवेद्ध्रुवम् ॥ २०-१३८ ॥  
सोपस्करैश्च वटकैरुपसर्गान् विनाशयेत् ॥ २०-१३९ ॥  
बन्धूककुसुमैर्होमः सर्वशत्रून् विनाशयेत् ।  
जपापुष्पैर्जगद्वश्यं वनपुष्पैश्च मोहनम् ॥ २०-१४० ॥  
बकुलस्य हुनेत्पुष्पैः सौभाग्यं जायते महत् ।  
दशाङ्गधूपहोमेन सौभाग्यमतुलं भवेत् ॥ २०-१४१ ॥  
जम्बूफलैः स्त्रियो वश्याः कूष्माण्डैर्दैत्यकन्यकाः ।  
श्रीफलैरतुलां लक्ष्मीं पत्रैर्वा सुरवन्दिते ॥ २०-१४२ ॥  
इक्षुखण्डैः सुखावाप्तिस्तद्रसाद्राजकन्यकाः ।  
वश्या भवन्ति देवेशि नारिकेलजलेन वा ॥ २०-१४३ ॥  
केवलं घृतहोमेन वरदाः सर्वशक्तयः ।  
शृणु देवि प्रवक्ष्यामि मानं हवनसिद्धिदम् ॥ २०-१४४ ॥  
पुष्पं समग्रं जुहुयात्कमलं वाऽपि पुष्कलम् ।  
कुसुम्भवनपुष्पाणि यथेष्टानि हुनेत्प्रिये ॥ २०-१४५ ॥  
शतसङ्ख्यास्तिला देवि राजिकाः शतसङ्ख्यया ।  
लाजा मुष्टिप्रमाणास्तु घृतं गद्याणमात्रकम् ॥ २०-१४६ ॥  
चुलुकार्धं पयः क्षीरमन्नं ग्रासमितं भवेत् ।  
स्थूलं फलं महेशानि कूष्माण्डं मातुलुङ्गकम् ॥ २०-१४७ ॥  
मनःप्रियैश्च खण्डैश्च फलं भवति निश्चयात् ।  
रम्भाफलं चतुःखण्डैर्लघु चेत्खण्ड्यते न हि ॥ २०-१४८ ॥  
नारिकेलस्य खण्डं हि रम्भायाः फलवत्प्रिये ।  
पर्वस्थाने चेक्षुखण्डं मनःसन्तोषकारि वा ॥ २०-१४९ ॥  
द्राक्षाफलं समग्रं स्यान्नारङ्गं खार्जुरं तथा ।  
गुग्गुलं क्रमुकार्धं तु कुङ्कुमं च तथा भवेत् ॥ २०-१५० ॥  
गुञ्जासमं च कर्पूरं कस्तूरी घुसृणं तथा ।  
चन्दनं चागरुं देवि क्रमुकेन समं भवेत् ॥ २०-१५१ ॥  
मनःप्रियाणि सर्वाणि फलानि हवने प्रिये ।  
लाक्षा गुग्गुलसङ्ख्या स्याद्यद्यद्वस्तु मनोहरम् ॥ २०-१५२ ॥  
मनःप्रियाहुतीः कृत्वा होमं कुर्यात्सुलोचने ।  
एतदाहुतिमानं ते कथितं सर्वविघ्नहृत् ॥ २०-१५३ ॥  
यथेच्छया वरारोहे श्रीविद्यां परितोषयेत् ।  
यथाशक्ति जपं कृत्वा तद्दशांशेन होमयेत् ॥ २०-१५४ ॥  
किंशुकैः पापसङ्घातनाशकैरथ वा प्रिये ।  
नानाद्रव्यैः पृथग्भूतैमीश्रितैर्वा वरानने ॥ २०-१५५ ॥  
यथाशक्त्या तु मिलितैर्होमं कुर्याद्विचक्षणः ।  
शृणु देवि प्रवक्ष्यामि विशेषविधिमुत्तमम् ॥ २०-१५६ ॥  
आदौ कुण्डं समुत्पाद्य सर्वलक्षणसंयुतम् ।  
चतुरस्रं तु शोभाढ्यं शतहोमेऽर्धहस्तकम् ॥ २०-१५७ ॥  
सहस्रे हस्तमात्रं च चतुरस्रं द्विहस्तकम् ।  
द्विहस्तमयुते प्रोक्तं लक्षे हस्तचतुष्टयम् ॥ २०-१५८ ॥  
कोटिहोमेऽष्टहहस्तं च कृत्वा कुण्डस्य लक्षणम् ।  
शान्तिके चतुरस्रं तु वश्ये चैवार्धचन्द्रकम् ॥ २०-१५९ ॥  
षट्कोणं स्तम्भने चैव मारणे तद्वदेव हि ।  
आकर्षणे त्रिकोणं च वृत्तमुच्चाटने तथा ॥ २०-१६० ॥  
नानासिद्धिहितार्थाय पद्मकोणं च सिद्धिदम् ।  
उत्तरे शान्तिकं चैव स्तम्भने वारुणीं दिशम् ॥ २०-१६१ ॥  
मारणं दक्षिणे चैव पश्चिमे वश्यकर्मणि ।  
दाहकर्म च आग्नेये विद्वेषो नैरृते तथा ॥ २०-१६२ ॥  
उच्चाटने तु वायव्य ईशान्ये (एशाने) सर्वसिद्धिदम् ।  
कृत्तिका कर्षणे प्रोक्ता भरणी मारणे तथा ॥ २०-१६३ ॥  
स्वाती वश्ये तथोच्चाटे ज्येष्ठा स्तभनमेव च ।  
विद्वेषणे शततारं चाभिजित्वं तु शान्तिके ॥ २०-१६४ ॥  
सोमे सर्वाकर्षणं च मारणं मङ्गले तथा ।  
बुधेन स्तम्भ कार्यं गुरुवारे तु पौष्टिकम् ॥ २०-१६५ ॥  
शुक्रे च सर्वकामास्तु भानोरथ(नावथ)शुभानि च ।  
पूर्वाह्णे वश्यकर्माणि मध्यान्हे प्रीतिनाशनम् ॥ २०-१६६ ॥  
उच्चाटनं चापराह्णे सन्ध्यायां मारणे तथा ।  
शान्तिके अर्धरात्रं च पौष्टिकं प्रातरेव हि ॥ २०-१६७ ॥  
स्तम्भने गजचर्माणि मारणे माहिषं तथा ।  
मृगचर्म तथोच्चाटे छागलं वश्यकर्मणि ॥ २०-१६८ ॥  
विद्वेषे जम्बुकं प्रोक्तं गोचर्मं शान्तिके तथा ।  
नानासिद्धिहितार्थाय व्याघ्रचर्ममुदाहृतम् ॥ २०-१६९ ॥  
श्वेतं व्याघ्रे भवेच्छान्त्यै पीतं स्तम्भनकारकम् ।  
वश्याकर्षणयो रक्तं क्षोभणार्थं प्रियावहम् ॥ २०-१७० ॥  
कृष्णं च मारणे प्रोक्तं धूम्रमुच्चाटनादिके ।  
राजवृक्षस्य समिधो होतव्याः स्तम्भकर्मणि ॥ २०-१७१ ॥  
महिषीघृतसंयुक्तं सदा वै सिद्धिदायकम् ।  
मारणेऽत्यचिराहोमं समिधै {द्भि} र्दाडिमोद्भवैः ॥ २०-१७२ ॥  
अजाघृतेन देवेशि वशयेत्सचराचरम् ।  
विद्वेषस्यैव होतव्य { व्या } उन्मत्तसमिधस्तथा ॥ २०-१७३ ॥  
अतसीतैलसंयुक्ता विद्वेषणमतः परम् ।  
सर्वविघ्नसमूहं तु नाशयेन्नात्र संशयः ॥ २०-१७४ ॥  
पूर्णाहुतिं ततो देवि पूजयित्वा तु कन्यकाः ।  
पूजितं तेन त्रैलोक्यं कन्यका येन पूजिताः ॥ २०-१७५ ॥  
बालया पूजयेद्देवी श्रीविद्यां पूजयेत्ततः ।  
पञ्चसिंहासनैर्देवि श्रीविद्यां तत्र पूजयेत् ॥ २०-१७६ ॥  
सुवासिनीस्ततः पूज्याः श्रीविद्यां तत्र पूजयेत् ।  
विप्रान्सन्तोषयेत्पश्चाच्छ्रीविद्यां तत्र पूजयेत् ॥ २०-१७७ ॥  
योगिन्यश्च तथा पूज्याः श्रीविद्यां परितोषयेत् ।  
दर्शनानि समग्राणि पूजयेद्विविधानि च ॥ २०-१७८ ॥  
श्रीविद्यां तोषयेत्तत्र पूर्णाहुतिमथाऽऽचरेत् ॥ २०-१७९ ॥  
  
इति श्रीमज्ज्ञानार्णवे नित्यातन्त्रे विंशः पटलः ॥ २० ॥  
  
  
  
  
  
अथैकविंशः पटलः  
  
  
ईश्वर उवाच --  
  
होमान्तरं प्रवक्ष्यामि येन ब्रह्म सनातनम् ।  
ज्ञानेन चतुरस्राख्यं कुण्डं सञ्चिन्त्य पूर्ववत् ॥ २१-१ ॥  
आत्मभिश्चतुरस्रं तद्विज्ञेयं वीरवन्दिते ।  
आत्मानो वेदसङ्ख्या हि ज्ञातव्या देशिकोत्तमैः ॥ २१-२ ॥  
येषां विज्ञानमात्रेण पुनर्जन्म न विद्यते ।  
साधारणेन पक्षेण वर्तते सर्वजन्तुषु ॥ २१-३ ॥  
स आत्मा परमेशानि प्राणरूपी वरानने ।  
प्राणस्तु पवनो देवि हृदयस्थानमन्दिरः ॥ २१-४ ॥  
शरीरं व्याप्य सकलं चरस्याप्यचरस्य च ।  
हंसस्वरूपी विज्ञेयः श्वासोच्छ्वासविलासवान् ॥ २१-५ ॥  
जीव इत्येव नामास्य भ्रान्त्या भासान्न वस्तुतः ।  
श्वासोच्छ्वासो देहभावाद्भ्रान्तिरेव न संशयः ॥ २१-६ ॥  
कुलालचक्रभेदेन घटाकाशं यथा घटे ।  
दृश्यते परमेशानि आकाशं व्याप्य तिष्ठति ॥ २१-७ ॥  
घटे भवति भिन्नत्वं नाऽऽकाशे भिन्नता भवेत् ।  
तथा देहगतो जीवो देहनाशे वरानने ॥ २१-८ ॥  
व्याप्य तिष्ठति सर्वत्र तस्मादात्मा परं महत् ।  
आत्मज्ञानं मया प्रोक्तं द्वितीयस्य शृणु प्रिये ॥ २१-९ ॥  
अन्तरात्मेति किं नाम तच्छृष्णुष्व पदं महत् ।  
अन्तःशब्देन देवेशि रहस्यं सूक्ष्मरूपकम् ॥ २१-१० ॥  
परमाणुस्वरूपेण सर्वं व्याप्य विजृम्भते ।  
अन्तरङ्गतया तेन चरं वाऽप्यथ वाऽचरम् ॥ २१-११ ॥  
व्याप्यते सकलं तस्मादन्तरात्मेति गीयते ।  
स एव हंस आत्मा हि योगिगम्यो यदा भवेत् ॥ २१-१२ ॥  
तारचञ्चुर्वरारोहे निगमागमपक्षवान् ।  
शिवशक्तिपदद्वन्द्वो बिन्दुत्रयविलोचनः ॥ २१-१३ ॥  
अयं परमहंसस्तु सृष्टिं व्याप्यावतिष्ठति ।  
तदा भूतानि जायन्ते क्रमेण कमलेक्षणे ॥ २१-१४ ॥  
आकाशं पवनोऽग्निश्च जलं पृथ्वी वरानने ।  
पञ्चकस्यास्य देवेशि प्रथमं चित्तमुच्यते ॥ २१-१५ ॥  
अविद्याख्यसरोमध्ये मोहपङ्कप्रपूरिते ।  
प्रपञ्चकमले भूतपञ्चकपरिजृम्भिते ॥ २१-१६ ॥  
विहारोऽस्यैव हंसस्य सृष्ट्या मायामयो भवेत् ।  
अयमेव महादेवि निष्प्रपञ्चो यदा भवेत् ॥ २१-१७ ॥  
संहाररूपी हंसस्तु तदाऽऽत्मानं प्रदर्शयेत् ।  
पक्षित्वमस्य नास्त्येव सोऽहमात्मा प्रतिष्ठितः ॥ २१-१८ ॥  
परमात्मेति जानीहि त्रयमेतदुदाहृतम् ।  
पक्षपुच्छशिरो देवि आकारप्रतिभासकः ॥ २१-१९ ॥  
ज्ञानात्मा कथ्यते भद्रे यः साक्षात्साक्षिरूपकः ।  
येनेदं ज्ञायते सर्वं समत्वेन वरानने ॥ २१-२० ॥  
चन्द्रबिम्बं यथा देवि जलक्षीरेषु दृश्यते ।  
न लिप्तस्त { सं त} स्य देवशि नीरक्षीरविभेदतः ॥ २१-२१ ॥  
कर्दमे चन्दने बिम्बं न भवेल्लिप्तमद्रिजे ।  
सर्वसाक्षी तथा भद्रे ज्ञानात्मा परिकीतीतः ॥ २१-२२ ॥  
आत्मान्तरात्मपरमज्ञानात्मानः प्रकीतीताः ।  
एतद्रूपं हि चित्कुण्डं चतुरस्रं वरानने ॥ २१-२३ ॥  
आनन्दमेखलारम्यं बिन्दुत्रिवलयाङ्कतम् ।  
अर्धमात्रा योनिरूपं ब्रह्मानन्दमयं सदा ॥ २१-२४ ॥  
पराहन्तामये सर्वज्ञानदीपविजृम्भिते ।  
संविदग्नौ हुनेद्देवि प्रपञ्चहविरुत्कटम् ॥ २१-२५ ॥  
शब्दाख्यं मातृकारूपमक्षवर्णविराजितम् ।  
अक्षराणि हुतान्यत्र निःशब्दं ब्रह्म जायते ॥ २१-२६ ॥  
पुण्यपापे हविर्देवि कृत्याकृत्ये हविः प्रिये ।  
सङ्कल्पश्च विकल्पश्च धर्माधर्मौ हविस्तथा ॥ २१-२७ ॥  
जुहुयात्परमेशानि मन्त्राभ्यां विमलानने ।  
मूलविद्यां ब्रह्मरूपां ध्यात्वा तु तदनन्तरम् ॥ २१-२८ ॥  
तदन्ते चोच्चरेत्पश्चाद्ब्रह्मप्रात्यै तु देशिकः ।  
धर्माधर्महविर्दीप्त आत्माग्नौ मनसा स्रुचा ॥ २१-२९ ॥  
सुषुम्नावर्त्मना नित्यमक्षवृत्तिं जुहोम्यहम् ।  
स्वाहान्तेन हुनेद्देवि सकलं निष्कलं जगत् ॥ २१-३० ॥  
अन्तर्होममनुर्देवि सर्वमायानिकृन्तनः ।  
प्रकाशाकाशहस्ताभ्यामवलम्ब्योन्मनीस्रुचा ॥ २१-३१ ॥  
धर्माधर्मौ कलास्नेहपूर्णवह्नौ जुहोम्यहम् ।  
अग्निजायान्वितो मन्त्रो विद्यान्ते कथतस्तव ॥ २१-३२ ॥  
निप्रपञ्चे यदा देवि जायते मन्त्रवित्तमः ।  
तदा सच्चिन्मयः साक्षात्केवलं ब्रह्म साधकः ॥ २१-३३ ॥  
दश सोऽहं जुहंसोऽपि पीत्वा मृत्युं सुखी भवेत् ॥ २१-३४ ॥  
  
इति श्रीमज्ज्ञानार्णवे नित्यातन्त्रे ज्ञानहोमविधि--  
र्नामैकविंशः पटलः ॥ २१ ॥  
  
  
  
  
  
अथ द्वाविंशः पटलः  
  
ईश्वर उवाच --  
  
होमादिकं तु सकलं कुमारीपूजनं विना ।  
परिपूर्णफलं नैव पूजनात्सफलं भवेत् ॥ २२-१ ॥  
कुमारीपूजनाद्देवि पूजाकोटिफलं भवेत् ।  
पुष्पं कुमार्यै यद्दत्तं तन्मेरुसदृशं भवेत् ॥ २२-२ ॥  
कुमारी भोजिता येन त्रैलोक्यं तेनं भोजितम् ।  
कुमार्यै यज्जलं दत्तं तज्जलं सागरोपमम् ॥ २२-३ ॥  
अन्नं तु मीननयने कुलाचलसमं भवेत् ।  
एकाब्दात्षोडशाब्दान्ताः कन्यकाः पूजयेच्छुभाः ॥ २२-४ ॥  
विवाहरहिताः स्युश्चेदुत्तरोत्तरसिद्धिदाः ।  
विवाहितास्तु देवेशि बाला एव कुमारिकाः ॥ २२-५ ॥  
सुवासिन्यो मदप्रौढ।ः संशये त्यज सुव्रते ।  
कुमारीपूजने देवि कुमारीमनुना भवेत् ॥ २२-६ ॥  
मन्त्रभेदेन तेनैव श्रीविद्यां च प्रपूजयेत् ।  
नैमित्तिकं प्रवक्ष्यामि येन ब्रह्ममयो बुधः ॥ २२-७ ॥  
निवीकल्पस्य देवेशि नान्यस्य सुरवन्दिते ।  
सर्वशङ्काविनिर्मुक्तः सर्वज्ञः साधकोत्तमः ॥ २२-८ ॥  
दूतीयागविधिं कुर्यात्खेचरो जायते प्रिये ।  
अर्घ्यपात्रे वह्निसूर्यसोमामृतमये शिवे ॥ २२-९ ॥  
सोमामृतं तु जानीहि नानाद्रव्यमयं सदा ।  
सविकल्पस्य देवेशि वर्णानुक्रमभेदतः ॥ २२-१० ॥  
कथ्यन्ते द्रव्यभेदास्तु क्रमेण वरवणीनि ।  
क्षीराज्यमधुमैरेयद्रव्यभेदा भवन्ति हि ॥ २२-११ ॥  
सर्वज्ञत्वे वरारोहे यज्ञे दोषो न विद्यते ।  
अश्वमेधादियज्ञेषु वाजिहत्या कथं भवेत् ॥ २२-१२ ॥  
द्रव्यभेदा वरारोहे बहवः सन्ति भेदतः ।  
जलं क्षीरं घृतं भद्रे मधु मैरेयमैक्षवम् ॥ २२-१३ ॥  
पौष्पं तरुमयं धान्यसम्भवं बहुनिमीतम् ।  
सहकारभवं देवि विविधं बहुभेदतः ॥ २२-१४ ॥  
मादकं धर्मसञ्छेदाद्वर्ज्यमासीत्सुलोचने ।  
ज्ञानेन संस्कृतं तत्तु महापातकनाशनम् ॥ २२-१५ ॥  
ब्रह्महत्त्यासुरापानस्वर्णस्तेयादिपातकान् ।  
नाशयेत्पूजनाद्देवि निवीकल्पः स मन्त्रवित् ॥ २२-१६ ॥  
विचारयेत्सदा सर्वं सर्वविद्वीरवन्दिते ।  
जलं जलचरं विद्धि घटं पूर्णं समानयेत् ॥ २२-१७ ॥  
स्थापितं देवि सप्ताहाज्जलं जीवसमन्वितम् ।  
क्षीरं वै यस्य जीवस्य तस्य मांसं न संशयः ॥ २२-१८ ॥  
कृशा पुत्रवती नारी वन्ध्या पुष्टा यतः प्रिये ।  
माकन्दफलजं रम्यं द्रावं सेव्यं द्विजातिभिः ॥ २२-१९ ॥  
अमादकत्वाद्देवेशि चैक्षुत्वं सेव्यते बुधैः ।  
अनामिषं नास्ति किञ्चित्सर्वं क्षीरादिकं प्रिये ॥ २२-२० ॥  
वेदशास्रपुराणेषु गूढो ज्ञानसमुच्चयः ।  
शमीवृक्षे यथा वह्निस्तथा तिष्ठति सुन्दरि ॥ २२-२१ ॥  
सर्वभूतेषु विज्ञानं ज्ञातव्यं देशिकोत्तमैः ।  
काष्ठनिर्मथनाद्देवि प्रकटो वह्निरुच्यते ॥ २२-२२ ॥  
तत्काष्ठं दह्यते तेन तथा ब्रह्ममयं जगत् ।  
पापपुण्यविनिर्मुक्तं ज्ञानमेतद्वरानने ॥ २२-२३ ॥  
किञ्चिदुल्लासपर्यन्तं ग्राह्यमेतत्सुरेश्वरि ।  
यज्ञाङ्गं तु यतो लौल्यात्पातकी ब्रह्महा भवेत् ॥ २२-२४ ॥  
मादकं वस्तु सकलं वर्जयेत्कनकादिकम् ।  
कलञ्जं पातकी तस्माद्ब्रह्म ब्रह्मविदां वरः ॥ २२-२५ ॥  
धर्माधर्मपरिज्ञानात्सकलेऽपि पवित्रता ।  
विण्मूत्रं स्रीरजो वाऽपि नखास्थि सकलं प्रिये ॥ २२-२६ ॥  
विचारयेन्मन्त्रवित्तु पवित्राण्येव सुव्रते ।  
अन्नं ब्रह्म विजानीयात्तेन यस्य समुद्भवः ॥ २२-२७ ॥  
नानाजीवाश्रयं तत्तु पुरीषं केन निन्द्यते ।  
नानाविधा हि देवेशि देवताः सलिलस्थिताः ॥ २२-२८ ॥  
तेनोदकेन यज्जातं मूत्रं कस्मात्तु दूषयेत् ।  
गोमूत्रप्राशनं देवि गोमयस्यापि भक्षणम् ॥ २२-२९ ॥  
प्रायश्चित्ते तु कथितं ब्रह्महत्यादिके प्रिये ।  
मले मूत्रे कथं दोषो भ्रान्तिरेव न संशयः ॥ २२-३० ॥  
स्त्रीरजः परमेशानि देहस्तेनैव जायते ।  
कथं तु दूषणं येन प्राप्यते परमं पदम् ॥ २२-३१ ॥  
पुरुषस्य तु यद्वीर्यं बिन्दुरित्यभिधीयते ।  
बिन्दुस्तु परमेशानि कायोऽयं शिवरूपकः ॥ २२-३२ ॥  
शिवतत्त्वेन चास्थ्यादिदूषणं नास्ति बैन्दवे ।  
रेतः पवित्रं देहस्य कारणं केन निन्द्यते ॥ २२-३३ ॥  
ज्ञानमार्गोऽयं सकलो निवीकल्पस्य सुन्दरि ।  
सविकल्पो महेशानि पापभाग्जायते नरः ॥ २२-३४ ॥  
मातृगर्भाद्विनिर्गत्य शिशुरेव न संशयः ।  
इन्द्रियाण्यखिलान्यस्य देहस्थान्यपि वल्लभे ॥ २२-३५ ॥  
निवीकारतया तत्र नान्यथा भवति प्रिये ।  
भगलिङ्गसमायोगो जन्मकाले भवेत्सदा ॥ २२-३६ ॥  
काम्यते सा यदा देवि जायते गुरुतल्पगः ।  
अत एव यदा तस्य वासना कुत्सिता भवेत् ॥ २२-३७ ॥  
तत्तद्भूषणसंयुक्तमन्यत्सर्वं शुभं भवेत् ।  
पवित्रं सकलं भद्रे वासना कलुषा स्मृता ॥ २२-३८ ॥  
अत एवार्घ्यपात्रस्य प्रतिष्ठानन्तरं ततः ।  
मञ्चकं गजदन्तस्य हेमरूप्यादिनिमीतम् ॥ २२-३९ ॥  
विशुद्धक्षौमरचितां तूलिकां तत्र योजयेत् ।  
पुष्पान्विकीर्य तन्मध्ये कर्पूरस्य रजस्तथा ॥ २२-४० ॥  
मण्डूकादींस्ततो देवि उपर्युपरि शैलजे ।  
मण्डूकं पूजयेदादौ रुद्रं कालाग्निसंयुतम् ॥ २२-४१ ॥  
आधारशक्तिं कूर्मं च तथाऽनन्तं वराहकम् ।  
पृथिवीं च तथा कन्दं नालं पद्मं तथा दलान् ॥ २२-४२ ॥  
केसराणि च सम्पूज्य कणीकां पूजयेत्ततः ।  
मञ्चकं च समभ्यर्च्य तत्र पादचतुष्टये ॥ २२-४३ ॥  
धर्मं ज्ञानं च वैराग्यमैश्वर्यं च क्रमाद्यजेत् ।  
अपूर्वान्पूजयेदेतांस्तत्पादानां समीपके ॥ २२-४४ ॥  
आत्मन्तरात्मपरम--ज्ञानात्मनः क्रमाद्यजेत् ।  
मञ्चकाग्रेषु सम्पूज्य गुणत्रयमथार्चयेत् ॥ २२-४५ ॥  
दूतीं सुलक्षणां रम्यां सर्वलक्षणलक्षिताम् ।  
नानालङ्कारसुभगां सर्वज्ञां शारदामिव ॥ २२-४६ ॥  
पूजयेत्परमेशानि पञ्चकामैः शरैस्तथा ।  
बटुकादिंश्चतुदीक्षु पूजयेत्सिद्धिहेतवे ॥ २२-४७ ॥  
मातृकां विन्यसेत्तस्या देहे कामशरान्विताम् ।  
त्रिकोणं चिन्तयेन्मूघ्नी तत्र सम्पूजयेत्क्रमात् ॥ २२-४८ ॥  
त्रिकोणमध्ये बालाख्यां कामेशीं परिपूजयेत् ।  
गणेशं च कुलाध्यक्षं तथा लक्ष्मीं सरस्वतीम् ॥ २२-४९ ॥  
त्रिकोणेषु च सम्पूज्य वसन्तं मदनं प्रिये ।  
स्तनयोः पूजयेत्पश्चान्मुखे तस्याः कलाधरम् ॥ २२-५० ॥  
दक्षपादादिमूर्धान्तं वामे मूर्धादि सुन्दरि ।  
पादान्तं पूजयेत्सर्वाः कला वै कामसोमयोः ॥ २२-५१ ॥  
श्रद्धा प्रीती रतिश्चैव धृतिः कान्तिर्मनोरमा ।  
मनोहरा मनोरामा मदनोन्मादिनी प्रिये ॥ २२-५२ ॥  
मोहिनी दीपनी चैव शोषणी च वशङ्करी ।  
रञ्जनी सुभगा देवि षोडशी प्रियदर्शना ॥ २२-५३ ॥  
षोडशस्वरसंयुक्ता एताः कामकला यजेत् ।  
पूषा वशा च सुमना रतिः प्रीतिस्तथा धृतिः ॥ २२-५४ ॥  
ऋद्धिः सौम्या मरीचिश्च शैलजे चांशुमालिनी ।  
अङ्गिराः शशिनी चैव छाया सम्पूर्णमण्डला ॥ २२-५५ ॥  
तथा तुष्ट्यमृते चैव कलाः सोमस्य षोडश ।  
स्वरैरेव प्रपूज्या हि सर्वकार्यार्थसिद्धिदाः ॥ २२-५६ ॥  
बालाक्रमं मस्तकेऽस्याः सम्पूज्य तदनन्तरम् ।  
तस्या मदनगेहं तु पूजयेद्भगमालया ॥ २२-५७ ॥  
त्रिकोणं तद्भगं ज्ञात्वा सर्वसिद्धिप्रदाभिधम् ।  
सर्वानन्दमयं मध्ये चक्रयुग्मं प्रपूजयेत् ॥ २२-५८ ॥  
पूर्ववत्क्रमयोगेन (ण) श्रीविद्यां तत्र पूजयेत् ।  
धूपादिकं समर्प्याथ स्वलिङ्गे तदनन्तरम् ॥ २२-५९ ॥  
तारं च भुवनेशानि महात्रिपुरसुन्दरि ।  
नमः शिवाय विद्येयं दशार्णा परिकीतीता ॥ २२-६० ॥  
अनया विद्यया देवि स्वलिङ्गे पूजयेच्छिवम् ।  
यजेत्तत्पुरुषाघोरसद्योवामेशसञ्ज्ञया ॥ २२-६१ ॥  
निवृत्तिश्च प्रतिष्ठा च विद्या शान्तिस्तथैव च ।  
शान्त्यतीता च सम्पूज्या षडङ्गावरणं यजेत् ॥ २२-६२ ॥  
समग्रविद्यामुच्चार्य नन्दिकेशं प्रपूजयेत् ।  
मध्ये वृषणयोर्देवि गन्धपुष्पाक्षतादिभिः ॥ २२-६३ ॥  
निवेद्य धूपदीपादि विजितेन्द्रियमानसः ।  
सर्वक्षोभिणीं मुद्रां बद्ध्वा योनिं प्रचालयेत् ॥ २२-६४ ॥  
क्षोभिण्यां वाऽथ वा देवि गजतुण्डाख्ययाऽथ वा ।  
उच्चरन्भगमालां तु द्राविणीबीजमुच्चरेत् ॥ २२-६५ ॥  
अक्षुब्धः सन् वरारोहे यावद्रेतः प्रवर्तते ।  
रजोमयं रजः साक्षात्संविदेव न संशयः ॥ २२-६६ ॥  
प्रकृतिः परमेशानि वीर्य पुरुष उच्यते ।  
सर्वं साक्षात्सामरस्यं शिवशक्तिमयं ततः ॥ २२-६७ ॥  
तयोर्योगो महेशानि योग एव न संशयः ।  
सीत्कारो मन्त्ररूपस्तु वचनं स्तवनं भवेत् ॥ २२-६८ ॥  
नखदन्तक्षतान्यत्र पुष्पाणि विविधानि च ।  
कूजनं गायनं स्तुत्या ताडनं हवनं भवेत् ॥ २२-६९ ॥  
आलिङ्गनं तु कस्तूरीघुसृणादिकमद्रिजे ।  
मर्दनं तर्पणं विद्धि वीर्यपातो विसर्जनम् ॥ २२-७० ॥  
कुलद्रव्येण संशोध्य शिवशक्तिमयं प्रिये ।  
बीजामृतं परब्रह्मरूपं निक्षिप्य सुन्दरि ॥ २२-७१ ॥  
अर्घ्यपात्रामृते त्यक्त्वा निवीकल्पः सदाऽनघः ।  
श्रीविद्याक्रममभ्यर्च्य परब्रह्ममयो भवेत् ॥ २२-७२ ॥  
एतत्ते कथितं ज्ञानं सामरस्यं वरानने ।  
सविकल्पस्तु देवेशि पापभाग्जायते नरः ॥ २२-७३ ॥  
विचिकित्साकारो मन्त्री जायते गुरुतल्पगः ।  
अत एव वरारोहे निवीकल्पः सदा भवेत् ॥ २२-७४ ॥  
  
इति श्रीमज्ज्ञानार्णवे नित्यातन्त्रे श्रीविद्यादूतीयजनविधिर्नाम   
द्वाविंशः पटलः ॥ २२ ॥  
  
  
  
  
  
अथ त्रयोविंशः पटलः  
  
  
ईश्वर उवाच --  
  
दूत्यन्तरं प्रवक्ष्यामि येन ब्रह्म सनातनम् ।  
प्रणवाख्यं यागगेहं प्रविश्य सुरवन्दिते ॥ २३-१ ॥  
इच्छाज्ञानक्रियाद्रव्यरचितं सुधया युतम् ।  
अम्बया परमेशानि तत्त्वज्ञानमये शिवे ॥ २३-२ ॥  
पर्यङ्के पुरुषार्थैस्तु पादैश्च परिमण्डिते ।  
आत्मान्तरात्मपरमज्ञानात्माङ्गविभूषिते ॥ २३-३ ॥  
तत्पदार्थस्त्वम्पदार्थोऽसिपदार्थश्च सुन्दरि ।  
पदार्थत्रयमेतत्तु ज्ञानसूत्रप्रकाशकम् ॥ २३-४ ॥  
एतत्सूत्रमयैः पट्टैर्गुम्फितेऽम्बरमण्डिते ।  
सुमनोवाससुभगे परां तत्र प्रपूजयेत् ॥ २३-५ ॥  
जातिभेदस्तु दूतीनां चतुर्धा वीरवन्दिते ।  
हस्तिनी शङ्खिनी चैव चित्रिणी पद्मिनी प्रिये ॥ २३-६ ॥  
चतुवीधा हि दूत्यस्तु सुन्दर्यश्चारुलोचनाः ।  
वैखरी हस्तिनी ज्ञेया स्थूला यस्माद्वरानने ॥ २३-७ ॥  
ययेदं धार्यते सर्वं ब्रह्माण्डपरिमण्डलम् ।  
वर्गाष्टकेन देवेशि सूते दिग्गजसञ्चयम् ।  
तेनेयं करिणी प्रोक्ता मध्यमा शङ्खिनी भवेत् ॥ २३-८ ॥  
शङ्खिनी तु यथा भद्रे विशुद्धा पापवजीता ।  
सर्वदेवप्रिया सा हि शान्तिसौभाग्यशोभिता ॥ २३-९ ॥  
तथा वनस्पतिगता मध्यमा वाग्वरानने ।  
चित्रिणी वल्लरी देवि महादोषविनाशिनी ॥ २३-१० ॥  
यस्याः फलं वरारोहे शिवशक्तिमयं सदा ।  
शिवशक्तिमयं देवि प्राणिमात्रजगत्त्रयम् ॥ २३-११ ॥  
तेषु सर्वेषु पश्यन्ती जीवेषु परमाश्रया ।  
परब्रह्मणि सा लीना परा वाक्परमेश्वरि ॥ २३-१२ ॥  
तां दूतीं तत्र सम्पूज्य समाधिकुसुमैः शुचिः ।  
तदङ्गेषु कलाः पूज्याः क्रमेण सुरवन्दिते ॥ २३-१३ ॥  
पद्मिनी तु परा ज्ञेया हंसस्वच्छविकासिनी ।  
हंसोदयेन पद्मं हि त्यक्त्वा सङ्कोचमद्रिजे ॥ २३-१४ ॥  
विकासयति सौभाग्यं तथा वस्तुविलासतः ।  
परा प्रकाशमायाति पद्मिनीत्वमतो भवेत् ॥ २३-१५ ॥  
तस्या देहे वरारोहे कलाः पूज्यास्तु षोडश ।  
चित्कला सत्कला ज्ञानकला संवित्कला तथा ॥ २३-१६ ॥  
आत्मनस्तु कला ज्ञेयाश्चतस्रः परमेश्वरि ।  
विरागता मोक्षकला परमाणुकला तथा ॥ २३-१७ ॥  
विद्याकलाचतुष्कं तु विज्ञेयं चान्तरात्मनि ।  
विद्या सन्तोषता तृप्तिः परब्रह्मप्रकाशता ॥ २३-१८ ॥  
परमात्मकला ज्ञेयाः संलीनाः परवस्तुनि ।  
लुप्तिः शान्तिकला बोधकला व्याप्तिकला परा ॥ २३-१९ ॥  
ज्ञानात्मनः कला ज्ञेयाश्चतस्रः परमेश्वरि ।  
कलाः षोडश देवेशि श्रीविद्यार्णेषु संस्थिताः ॥ २३-२० ॥  
षोडशार्णा ब्रह्मरूपा कला षोडशरूपिणी ।  
आत्मा जाग्रत्स्वरूपेण त्रैलोक्यं रचयत्यसौ ॥ २३-२१ ॥  
अन्तरात्मा सत्त्वरूपस्तमोरूपश्च मिश्रितः ।  
अत एव रजोरूपस्तमोरूपः परः शिवः ॥ २३-२२ ॥  
परमात्मा हि विज्ञेयो ज्ञानात्मा तुर्यया युतः ।  
एताः कला वरारोहे तस्या देहे प्रकाशयेत् ॥ २३-२३ ॥  
तत्पदार्थं तु जानीहि मुखमस्या वरानने ।  
त्वम्पदार्थोऽसिवाक्यार्थः कुचयुग्मं क्रमेण हि ॥ २३-२४ ॥  
भोगस्तु परमेशानि नादो ब्रह्ममयो भवेत् ।  
नादोदितं वरारोहे विश्वं योनिर्न संशयः ॥ २३-२५ ॥  
तत्रैव शक्तिं सम्पूज्य स्वात्मलिङ्गं शिवं यजेत् ।  
परस्परप्रभावेण ब्रह्मानन्दरसो भवेत् ॥ २३-२६ ॥  
तं रसं मनसा देवि वहन्नाड्यगतं प्रिये ।  
अर्घ्यामृतेन संयोज्य ततः श्रीचक्रमर्चयेत् ॥ २३-२७ ॥  
ब्रह्मानन्दमयं ज्ञानं कथयामि वरानने ।  
न ब्राह्मणो ब्राह्मणस्तु क्षत्रियः क्षत्रियस्तथा ॥ २३-२८ ॥  
वैश्यो न वैश्यः शूद्रो न शूद्रस्तु परमेश्वरि ।  
चाण्डालो नैव चाण्डालः पौल्कसो न च पौल्कसः ॥ २३-२९ ॥  
सर्व समं विजानीयात्परमात्मविनिश्चयात् ।  
आकाशात्पतितं तोयं निम्नमार्गेण गच्छति ॥ २३-३० ॥  
ग्राममध्यगतं सर्वं विष्ठामूत्रादिपूरितम् ।  
मृतगोश्वानमार्जारखरादिरुधिरान्वितम् ॥ २३-३१ ॥  
समस्तमपि देवेशि गङ्गायां मिलितं यथा ।  
गङ्गामृते तु देवेशि कालुष्यं नैव तिष्ठति ॥ २३-३२ ॥  
तथा सच्चिन्मये ज्ञाने समता सर्वजन्तुषु ।  
सर्वद्रव्येषु गिरिजे समता नात्र संशयः ॥ २३-३३ ॥  
यथा सूर्यप्रकाशोऽयं समत्वेन प्रवर्तते ।  
उत्तमस्यापि चान्यस्य तमः संहरते क्षणात् ॥ २३-३४ ॥  
शोषयन्दुग्धमूत्राणि चन्दनं चैव कर्दमम् ।  
अत एव महेशानि मन्त्री सर्वसमो यदा ॥ २३-३५ ॥  
सिद्धिस्तदैव विज्ञेया श्रीगुरोः कृपया प्रिये ॥ २३-३६ ॥  
  
इति श्रीमज्ज्ञानार्णवे नित्यातन्त्रे ज्ञानदूतीयजनविधिर्नाम  
त्रयोविंशः पटलः ॥ २३ ॥  
  
  
  
  
  
अथ चतुवींशः पटलः  
  
  
ईश्वर उवाच --  
  
दीक्षाविधिं प्रवक्ष्यामि येन शिष्यः सुखी भवेत् ।  
दीयते सकलं देवि गुरवे प्राणसंयुतम् ॥ २४-१ ॥  
धन--रत्न--सुवर्णादि--पट्टवस्र--समुच्चयम् ।  
क्षयं प्राप्नोति तद्भावान्नानापापसमुच्चयः ॥ २४-२ ॥  
तस्माद्दीक्षेति नामास्याः सर्वशास्रेषु सुव्रते ।  
पापिने कृपणायापि शठाय कपटाय च ॥ २४-३ ॥  
अदीनायाऽऽचारशून्याय मन्त्रद्वेषपराय च ।  
निन्दकाय च मूर्खाय तीर्थद्वेषपराय च ॥ २४-४ ॥  
भक्तिहीनाय देवेशि न देया मलिनाय च ।  
दानशीलाय भक्ताय साधवे तीर्थचेतसे ॥ २४-५ ॥  
सन्मार्गवतीने चाग्निदेवद्विजरताय च ।  
सर्वशास्रार्थवेदार्थज्ञानिने सुव्रताय च ॥ २४-६ ॥  
दीक्षा देया वरारोहे अन्यथाऽऽपत्तिभाग्भवेत् ।  
अथ वक्ष्ये वरारोहे दीक्षाकरणमुत्तमम् ॥ २४-७ ॥  
मण्डपं वेदिकां कृत्वा पुष्पवैतानमण्डितम् ।  
दीपमालावलीरम्यं नानाधूपसुधूपितम् ॥ २४-८ ॥  
सिन्दूररङ्गमालाभिर्मण्डितं चित्रचित्रितम् ।  
वेदिकायां वरारोहे कुङ्कुमेनाथ वा प्रिये ॥ २४-९ ॥  
सिन्दूररजसा वाऽपि विलिखेच्चक्रमुत्तमम् ।  
मध्यचक्रं वरारोहे नवकोणविराजितम् ॥ २४-१० ॥  
चतुरस्रं च संलिख्य सुवर्णकलशान्नव ।  
रौप्यताम्रादिरचितान्मृत्तिकारचितांश्च वा ॥ २४-११ ॥  
जलपूर्णान्विशेषाढ्यान् स्वर्णरत्नप्रपूरितान् ।  
फलैः पुष्पैश्च सुभगान् सुगन्धेन च चचीतान् ॥ २४-१२ ॥  
वशिन्याद्यष्टकं तत्र वसुकुम्भेषु पूजयेत् ।  
मध्यकुम्भे वरारोहे श्रीविद्यां परितोषयेत् ॥ २४-१३ ॥  
क्रमं समस्तमभ्यर्च्य कुमार्याद्यर्चनं यजेत् ।  
सुवासिनीर्ब्रह्मवृन्दं योगिनो विविधानपि ॥ २४-१४ ॥  
तदङ्गहवनं कुर्यात्सर्वेषां तृप्तिहेतवे ।  
गुरुः शिष्यमुपानीय भक्तिनम्रमकल्मषम् ॥ २४-१५ ॥  
प्राणानायम्य विधिवच्छुद्धपीठे निवेश्य च ।  
सुरास्त्वामेत्यादिमन्त्रैश्चिरण्टीभिर्युतः स्वयम् ॥ २४-१६ ॥  
अभिषिञ्चेच्च तन्मूघ्नी तदेतत्कलशोदकैः ।  
परिधाय्य सुवासोभिश्चन्दनादवलेप्य च ॥ २४-१७ ॥  
वामतः परमेशानि स्वासने पूजिते शुचिम् ।  
सर्वशृङ्गारवेषाढ्यं शिष्यं तत्र निवेशयेत् ॥ २४-१८ ॥  
षडध्वरूपं श्रीचक्रं तस्य र्मूध्नि विचिन्तयेत् ।  
अभावे तु बृहच्छङ्खं जलेनाऽऽपूर्य सुन्दरि ॥ २४-१९ ॥  
कलास्तत्र समाराध्य देवीं सम्पूज्य सेवयेत् ।  
स्वदृष्ट्याऽऽलोकयेत्तं तु दृष्ट्या दृष्टिं तु मेलयेत् ॥ २४-२० ॥  
आज्ञासङ्क्रमणं कुर्याद्यावन्निश्चलता भवेत् ।  
नैश्चलं शाम्भवो वेद्यः शून्याशून्यविवजीतः ॥ २४-२१ ॥  
शून्यं शिवमयं वस्तु पुरुषः परमेश्वरि ।  
अशून्यं शक्तिराद्या हि प्रकृतिः परमेश्वरि ॥ २४-२२ ॥  
शक्त्याधिक्ये रजःस्थौल्यं संयोगाच्छिवयोर्यदा ।  
स्वप्नावस्था तदा ज्ञेया योगः शक्त्यधिकस्ततः ॥ २४-२३ ॥  
शक्तिर्जाग्रदिति ख्याता शिवो निश्चलता पिरये ।  
सुषुप्तिरिति मन्त्रज्ञैः कथिता निश्चला यतः ॥ २४-२४ ॥  
गुणत्रयं तु कथितं जाग्रत्सत्त्वगुणा प्रिये ।  
तमोगुणा सुषुप्तिस्तु शिवे निश्चलरूपिणी ॥ २४-२५ ॥  
शिवाधिक्याद्गुणातीतं वस्तु जानीहि सुन्दरि ।  
शिवशक्तिसमायोगाच्छिवाधिक्यं यदा भवेत् ॥ २४-२६ ॥  
तदा तुर्यां विजानीयात्सर्वबन्धनिकृन्तनीम् ।  
कलाः षोडश देवेशि आत्मज्ञाने व्यवस्थिताः ॥ २४-२७ ॥  
श्रीविद्याबीजसंलीनाः शिष्यदेहे प्रकाशयेत् ।  
चतुवीधा षोडशार्णा महात्रिपुरसुन्दरी ॥ २४-२८ ॥  
तद्ध्यानात्तु मनःस्थैर्यमुन्मनीति निगद्यते ।  
ब्रह्मज्ञाने मनः पक्षी तृष्णाचञ्चुविलक्षितः ॥ २४-२९ ॥  
सङ्कल्पेन विकल्पेन पक्षाभ्यां चञ्चलः सदा ।  
मोहमत्सरकामैश्च क्रोधाहङ्कारदुर्मदैः ॥ २४-३० ॥  
सन्नद्धपिच्छैःसबलः कृत्याकृत्यपदद्वयः ।  
संसारवृक्षे देवेशि धनपुत्रादिमूलके ॥ २४-३१ ॥  
अविद्याविस्तृते निन्दास्तुतिशाखासुशोभिते ।  
अभिलाषस्फुरत्पुष्पभरिते पातकादिभिः ॥ २४-३२ ॥  
पर्णपूर्णे वरारोहे पापपुण्यफलान्विते ।  
तत्र शाखाद्वये स्थूले श्रुतदृष्टाभिधः स्थितः ॥ २४-३३ ॥  
पक्षिणं तं समाक्रम्य ज्ञानपाशेन पाशयेत् ।  
पक्षिखेलारतो नित्यं कटाक्षः श्रीगुरोः प्रिये ॥ २४-३४ ॥  
तेन पक्षद्वयं छिन्नं यदा भवति निश्चयात् ।  
तदा समुन्मनीभूत उन्मुखो निश्चयात्प्रिये ॥ २४-३५ ॥  
सर्वसङ्कल्परहिता कला सप्तदशी भवेत् ।  
उन्मनी नाम तस्या हि भवपाशनिकृन्तनम् ॥ २४-३६ ॥  
उन्मन्या सहितो योगी न योगी नोन्मनी परा ।  
यथा कर्पूरगो दीपो न दीपो न पुनः शशी ॥ २४-३७ ॥  
अत एव महेशानि दृष्ट्या सङ्क्रमणं यजेत् ।  
तत्त्वमस्यादिवाक्येन पश्चाद्वाच्यं हि योजयेत् ॥ २४-३८ ॥  
आदावकथ्यसंयोज्यं स्पर्शेनैव सुलोचने ।  
स्पर्शः स्पर्श इवाऽऽभाति श्रीगुरोः करसम्भवः ॥ २४-३९ ॥  
स्पर्शेन धातवः सद्यो लोहाद्याः सुरवन्दिते ।  
सुवर्णतां प्राप्य सर्वे विशिष्टाभरणान्विताः ॥ २४-४० ॥  
करस्पर्शस्तु देवेशि प्रपञ्चमलिनादिकम् ।  
लोहत्वं नाशयित्वा हि सुवर्णत्वं करोति हि ॥ २४-४१ ॥  
करे पुष्पफलान्कृत्वा ब्रह्मरन्ध्रे करं क्षिपेत् ।  
तस्माद्ब्रह्मत्वमेवासीति वाक्यार्थः कराद्भवेत् ॥ २४-४२ ॥  
अनिर्वाच्योपदेशोऽयं स्पर्शनाद्ब्रह्मरन्ध्रके ।  
ब्रह्मरन्ध्रे सहस्रारे कर्पूरधवलो गुरुः ॥ २४-४३ ॥  
वराभयकरो नित्यो ब्रह्मरूपी सदाऽनघः ।  
जागती परमेशानि निजस्थानप्रकाशकः ॥ २४-४४ ॥  
पश्चात्षट्चक्रविज्ञानं शिष्याय प्रतिबोधयेत् ।  
आधारं स्वर्णवर्णं च चतुर्दलसुशोभितम् ॥ २४-४५ ॥  
वादिसान्तैश्चतुर्वर्णैस्तप्तहेमसमप्रभैः ।  
गणेशसहितं विद्धि स्वाधिष्ठानं ततः प्रिये ॥ २४-४६ ॥  
इन्द्रगोपप्रतीकाशं स्फुरद्विद्रुमसन्निभैः ।  
बादिलान्तैः स्फुरद्वर्णैर्ब्रह्मणा मण्डितं प्रिये ॥ २४-४७ ॥  
नीलवर्णं तृतीयं हि मणिपूरं दशारकम् ।  
विद्युत्पुञ्जप्रभावर्णैर्डादिफान्तैश्च मण्डितम् ॥ २४-४८ ॥  
गदाधरहरिं प्रौढं चतुर्थं शृणु सुव्रते ।  
पिङ्गाभं द्वादशारं तु कादिठान्तैः सुलोचने ॥ २४-४९ ॥  
विस्फुलिङ्गप्रभैर्वर्णैः शिवेन च युतं प्रिये ।  
विशुद्धचक्रं देवेशि धूम्रवर्णं कलात्मकम् ॥ २४-५० ॥  
स्वरैर्माणिक्यसङ्काशैर्मण्डितं परमेश्वरि ।  
जीवात्मानऽधिष्ठितं हि तज्जानीहि तदन्ततः ॥ २४-५१ ॥  
आज्ञाचक्रं महेशानि विद्युत्कोटिसमप्रभम् ।  
द्विदलं हक्षवर्णाभ्यां शुभ्राभ्यां परिमण्डितम् ॥ २४-५२ ॥  
परमात्मस्वरूपाढ्यं नादरूपं हि सप्तमम् ।  
नादो विलीनो यस्मात्तु तस्माद्ब्रह्म तदुच्यते ॥ २४-५३ ॥  
देहेऽक्षराणि देवेशि नाद एवात्र कारणम् ।  
नादः पवनसंयोगत्कुण्डलिन्या युतो यदा ॥ २४-५४ ॥  
प्रसन्नः परमेशानि षट्श्चकाणां दलेषु सः ।  
पञ्चाशद्वर्णरूपत्वं माप्तवान्सुरवन्दिते ॥ २४-५५ ॥  
अव्यक्तरूपता प्राप्ता उदात्तादिस्वरैः क्रमात् ।  
एवं सर्वज्ञतां तस्मै दद्याच्छिष्याय सद्गुरुः ॥ २४-५६ ॥  
शिष्यस्तदा श्रीगुरोस्तु पूजां कुर्यात्सुलक्षणाम् ।  
रत्नाभरणशोभाढ्यां पट्टवस्रधनान्विताम् ॥ २४-५७ ॥  
गजाश्वसहितां भद्रे महिषीगोसमन्विताम् ।  
क्षेत्रग्राममहारामरम्यां चेटीशतान्विताम् ॥ २४-५८ ॥  
सुवर्णरश्मिभरितां कस्तूरीचन्द्रचन्दनाम् ।  
गुरुं सन्तोष्य विधिवत्प्रसादं तत्त्वसंयुतम् ॥ २४-५९ ॥  
गृह्णीयाच्छिष्यवर्यस्तु गुरुस्तस्मा अनन्तरम् ।  
बालां प्रकाशयेत्कर्णे दक्षिणे च ततः परम् ॥ २४-६० ॥  
पञ्चसिंहासनगता विद्याः पश्चात्प्रकाशयेत् ।  
ततो रहस्यं परमं महात्रिपुरसुन्दरीम् ॥ २४-६१ ॥  
प्रकाशयेद्दक्षकर्णे परब्रह्ममयीं प्रिये ।  
सर्वसौभाग्यजननीं भोगमोक्षफलप्रदाम् ॥ २४-६२ ॥  
श्रीविद्यां षोडशार्णां तु ब्रह्मानन्दस्फुरत्कलाम् ।  
न प्रकाशये द्देवेशि सर्वस्वमिव सुव्रते ॥ २४-६३ ॥  
वेदशास्त्रपुराणेषु यामलेष्वपि सुव्रते ।  
मुप्ता श्रीषोडशार्णेयं निधानमिव संस्मरेत् ॥ २४-६४ ॥  
सहोदराय सर्वस्वप्राणदायापि बन्धवे ।  
राज्ञे राज्यप्रदायापि पुत्राय प्राणदाय च ॥ २४-६५ ॥  
न देया षोडशार्णेयं देयं सर्वस्वमद्रिजे ।  
सुपुत्रदारसहितं शिरो देयं कथञ्चन ॥ २४-६६ ॥  
न देया षोडशार्णा हि प्राणैः कण्ठगतैरपि ।  
गोपितव्या महाविद्या स्वयोनिरिव पार्वति ॥ २४-६७ ॥  
उदके लवणं लीनं यथा भवति शैलजे ।  
मनो भवति वै लीनं पादयोः श्रीगुरौः प्रिये ॥ २४-६८ ॥  
तदा देया महाविद्या कृपया षोडशाक्षरी ।  
अक्षरैः सहिता वाऽपि निरक्षरतया स्थिता ॥ २४-६९ ॥  
आकाशे नीलिमा देवि भ्रान्त्या दृष्टोदरे यथा ।  
अक्षराणि तथा सन्ति श्रीविद्यायां सुरेश्वरि ॥ २४-७० ॥  
षोडशार्णां ब्रह्मरूपां जानीहि परमेश्वरि ।  
यथा रत्नमये दीपे कज्जलं नैव विद्यते ॥ २४-७१ ॥  
श्रीविद्यायां यथाऽव्यक्तव्यक्तता वीरवन्दिते ।  
न दद्याद्यस्य कस्यापि दद्यात्प्राणप्रियाय च ॥ २४-७२ ॥  
कृतार्थोऽसि शिशोर्वाक्यं प्रवदेद्देशिकोत्तमः ।  
षोडशार्णां महाविद्यां न दद्याद् ब्रह्मरूपिणीम् ॥ २४-७३ ॥  
एकोच्चारेण देवेशि वाजपेयस्य कोटयः ।  
अश्वमेधसहस्रं तु तुलां नाऽऽयाति सर्वदा ॥ २४-७४ ॥  
एकोच्चारेण देवेशि प्रादक्षिण्यं भुवो भवेत् ।  
धेनूनां कपिलानां हि दत्ता यैः कोटिकोटयः ॥ २४-७५ ॥  
एकोच्चारेण देवेशि तुलां नाऽऽयाति सर्वदा ।  
अर्धोदये पुण्यतिथौ हेमभारसहस्रकम् ॥ २४-७६ ॥  
तुलापुरुषकोट्यस्तु तुलां नाऽऽयान्ति षोडशीम् ।  
यदा यद्वर्ण्यते वस्तु तदा सर्व निरामयम् ॥ २४-७७ ॥  
तथा ज्ञेया महाविद्या षोडशार्णा वरानने ।  
परमात्मस्वरूपेयं विश्वस्पन्दनरूपिणी ॥ २४-७८ ॥  
श्वासोच्छ्वासतया देवि षट्शतान्येकविंशतिः ।  
सहस्राणि दिवा रात्रौ हंसः शब्दजपो भवेत् ॥ २४-७९ ॥  
स्यन्दनत्वेन सकलं व्याप्य तिष्ठति सर्वतः ।  
आत्मत्वेनाजपा ज्ञेया सूर्यसोमस्वरूपिणी ॥ २४-८० ॥  
निरञ्जनस्वरूपा च निराभासस्वरूपिणी ।  
अतनुत्वतनुत्वाभ्यां सूक्ष्मत्वेन वरानने ॥ २४-८१ ॥  
प्रबोधापादनेनापि मण्डिता वह्निजायया ।  
षडङ्गैः शोभितां देवीं हंसेनैव प्रपूजिताम् ॥ २४-८२ ॥  
अव्यक्तरूपगायत्रीछन्दोवक्त्रां वरानने ।  
साक्षात्परमहंसाभां देवतां परमेश्वरीम् ॥ २४-८३ ॥  
श्रीविद्यां व्यापिकां विद्धि परज्योतिः स्वरूपिणीम् ।  
आत्मस्वरूपलिङ्गं हि मायागेहगतं प्रिये ॥ २४-८४ ॥  
श्रद्धातरङ्गिणीनीरक्षालितं भववन्दनम् ।  
सुमनोमण्डितं वाऽपि समाधिकुसुमैर्वरम् ॥ २४-८५ ॥  
ज्ञानाङ्गारे प्रपञ्चाख्यं धूपं दीपं च चिन्मयम् ।  
अधितिष्ठति सर्वत्र सर्वनैवेद्यमण्डितम् ॥ २४-८६ ॥  
निष्प्रपञ्चं निराभासं केवलं ब्रह्मसत्कलम् ।  
षोडशार्णा परा विद्या श्रीविद्येत्यभीधीयते ॥ २४-८७ ॥  
शुक्लपक्षे शुभदिने शुभवारे वरानने ।  
मन्त्राद्यारम्भणं कुर्याद्ग्रहणे चन्द्रसूर्ययोः ॥ २४-८८ ॥  
न वारमासदोषा हि ग्रहणे चन्द्रसूर्ययोः ।  
पवित्रं सर्व देवेशि दानमेव शुभे दिने ॥ २४-८९ ॥  
चैत्रे वै निष्फलं ज्ञेयं नीरजायतलोचने ।  
वैशाखे क्षेत्रलाभं च ज्येष्ठे च मरणं ध्रुवम् ॥ २४-९० ॥  
आषाढे बन्धुनाशं च श्रावणे च शतायुषम् ।  
क्षयो भाद्रपदे मासि आश्विने रत्नसम्पदः ॥ २४-९१ ॥  
कातीके तु भवेल्लक्ष्मीर्मार्गशीर्षे धनं महत् ।  
पौषे तु सम्भवेत्क्लेशो माघे सम्पत्तिरुत्तमा ॥ २४-९२ ॥  
फाल्गुने सर्वकार्याणि मासानां फलमीदृशम् ।  
शिष्यस्य प्रथमार्णं हि गृहीत्वा सुन्दरि पिरये ॥ २४-९३ ॥  
नाम सङ्कल्पयेद्देवि मनोज्ञं स्थिरबुद्धये ॥  
श्रीविद्यां हृदये तस्य न्यसेदव्यक्तरूपिणीम् ॥ २४-९४ ॥  
श्रीविद्याक्षरपङ्क्तिस्तु परब्रह्मणि चिन्मयी ।  
उदके लवणं लीनं यथा तिष्ठति पार्वति ॥ २४-९५ ॥  
तस्माद्ब्रह्ममयीं विद्धि सर्वशास्रेषु योजिताम् ॥ २४-९६ ॥  
  
इति श्रीमज्ज्ञानार्णवे नित्यातन्त्रे दीक्षाविधिर्नाम  
चतुवींशः पटलः ॥ २४ ॥  
  
  
  
  
  
  
अथ पञ्चविंशः पटलः  
  
  
ईश्वर उवाच --  
  
पवित्रारोपणं वक्ष्ये साधकानां हिताय च ।  
वर्षमात्रकृता पूजा सफला भवति ध्रुवम् ॥ २५-१ ॥  
तस्मात्पवित्रपूजा हि कर्तव्या सिद्धिहेतवे ।  
आरभ्य मिथुनार्कं हि तुलासङ्क्रान्तिमासकम् ॥ २५-२ ॥  
अतिरम्या महापूजा पवित्राणां सुरेश्वरि ।  
पक्षद्वयेऽपि पूजा स्याच्चतुर्थ्यामष्टमीदिने ॥ २५-३ ॥  
नवम्यां वा चतुर्दश्यां पवित्रारोपणं यजेत् ।  
सौवर्णरौप्यताम्राणां सूक्ष्मसूत्राणि कारयेत् ॥ २५-४ ॥  
कार्पाससम्भवान्येव पट्टसूत्रसमुद्भवम् ।  
त्रसरीसूत्रसम्भूतं पद्मवल्कलसम्भवम् ॥ २५-५ ॥  
दर्भमुञ्जशणोद्भूतं पवित्राय प्रकल्पयेत् ।  
प्रणवश्चन्द्रमा वह्निर्ब्रह्मा नागो गुहो रविः ॥ २५-६ ॥  
साम्बाख्यः सर्वदेवश्च नवतन्तुषु पूजयेत् ।  
शिरोमन्त्रेणाभिमन्त्र्य हृन्मन्त्रेण ततः परम् ॥ २५-७ ॥  
प्रक्षालयेत्ततोऽभ्युक्ष्यास्रमन्त्रेण च देशिकः ।  
अवरुध्य च नेत्रेण ग्रथितं कवचेन हि ॥ २५-८ ॥  
रोचनाकुङकुमाभ्यां च रक्तचन्दनचन्दनैः ।  
कस्तूरीघुसृणाद्यैश्च कर्पूरैर्न { र्ना } गरैरपि ॥ २५-९ ॥  
गैरिकाद्यैवीचित्रं तत्कारयेत्सुमनोहरम् ।  
मूलमन्त्रेण चाभ्युक्ष्य स्थापयेदीशकोणके ॥ २५-१० ॥  
पवित्रवृन्दं सकलं षडङ्गैस्तु पवित्रितम् ।  
कृत्वा देवेशि पूर्वस्मिन्दिवसे सद्य एव वा ॥ २५-११ ॥  
अष्टोत्तरशतैः सूत्रैर्नवसूत्रेण कल्पितैः ।  
उत्तमं तत्पवित्रं हि तदर्धं मध्यमं स्मृतम् ॥ २५-१२ ॥  
तस्याप्यर्धं कनिष्ठं स्यात्त्रिविधं कथितं प्रिये ।  
अधिवासनवेलायां यवान्विस्तार्य सुव्रते ॥ २५-१३ ॥  
चतुभीरासनैस्तत्र पुष्पं निक्षिप्य देशिकः ।  
पवित्राणि पवित्राणि पञ्चामृतसमुच्चयैः ॥ २५-१४ ॥  
रचितान्यमलैः पञ्चरत्नैः सर्वौषधीगणैः ।  
नववस्त्रयुगेनाथ सम्यगाच्छाद्य सुव्रते ॥ २५-१५ ॥  
देवि कुम्भं प्रतिष्ठाप्य पूर्ण चामीकरादिभिः ।  
देवीमावाह्य तत्कुम्भे मूलमन्त्रेण पूजयेत् ॥ २५-१६ ॥  
ततः क्रमं समभ्यर्च्य पवित्रार्पणमारभेत् ।  
श्रीविद्यया पवित्राणि गुरोर्नाम्ना च देशिकः ॥ २५-१७ ॥  
पवित्रं गुरवे दद्यात्सर्वेभ्यस्तदनन्तरम् ।  
गुरुभ्यस्त्रिविधेभ्यश्च पवित्राण्यर्पयेत्ततः ॥ २५-१८ ॥  
तिथिनित्यागणायाथ पवित्रारोपणं यजेत् ।  
नवचक्रस्थितायाथ चक्रेशीनवकाय च ॥ २५-१९ ॥  
रश्मिवृन्दाय देवेशि प्रत्येकं भावपूर्वकम् ।  
पवित्रकं समर्प्याथ गुरून् सन्तोषयेत्प्रिये ॥ २५-२० ॥  
स्वर्णालङ्कारवस्त्रैश्च नानाधनसमुच्चयैः ।  
तत्प्रसादं पवित्रं च धारयेत्तदनन्तरम् ॥ २५-२१ ॥  
तदङ्गहोमं निर्वर्त्य पवित्रेण समर्चयेत् ।  
कुमारीपूजनं कुर्यात्ततः सुवासिनीगणम् ॥ २५-२२ ॥  
योगिन्यो योगिनश्चैव ब्राह्मणा विविधा गणाः ।  
पूज्या हि परमेशानि यदीच्छेत्सिद्धिमात्मनः ॥ २५-२३ ॥  
  
इति श्रीमज्ज्ञानार्णवे नित्यातन्त्रे श्रीविद्यापवित्रारोपणविधिर्नाम   
पञ्चविंशः पटलः ॥ २५ ॥  
  
  
  
  
  
अथ षड्विंशः पटलः  
  
  
  
ईश्वर उवाच --  
  
दमनारोपणं वक्ष्ये साधकानां हिताय च ।  
संवत्सरकृता पूजा येन पूर्णा भवेत् प्रिये ॥ २६-१ ॥  
तपोभङ्गाय मदनो मम शैलभवे यदा ।  
भस्मीभवत्तदा पत्नी रतिः प्रीतिश्च दुःखिते ॥ २६-२ ॥  
तन्नेत्रवारिसम्भूता दमनस्य लता भवेत् ।  
तत्सौरभ्यं च सौभाग्यं महदासीत्सुलोचने ॥ २६-३ ॥  
तेन सन्तुष्टसुहृदा वरो दत्तो मया प्रिये ।  
रत्यै प्रीत्यै च तस्मात्तु मदनः प्रकटीकृतः ॥ २६-४ ॥  
दमनेन च यो मन्त्री वर्षमध्ये न पूजयेत् ।  
तस्य सांवत्सरी पूजा मदनाय भविष्यति ॥ २६-५ ॥  
इति तस्मै वरो दत्तो मयैव सुरवन्दिते ।  
तस्माद्दमनपूजा हि कर्तव्या वीरवन्दिते ॥ २६-६ ॥  
अन्यथा तत्फलं वर्षकृतं कामाय जायते ।  
समूलं दमनं देवि स्थापयेत्पात्रके वरे ॥ २६-७ ॥  
दमनं नवधा कूर्यात्पूजयेत्तदनन्तरम् ।  
आनन्देश्वरबीजेन ततो भिन्नेन सुन्दरि ॥ २६-८ ॥  
आनन्देश्वरबीजेन नवधा बिन्दुना सह ।  
नवप्रकारभिन्नाङ्गं दमनं पूजयेत्क्रमात् ॥ २६-९ ॥  
अघोरविद्यया पश्चादभिषिच्य तमेव हि ।  
पूर्वोक्तया दक्षिणस्यां दिशि सिंहासनोक्तया ॥ २६-१० ॥  
अस्त्रेण रक्षणं कुर्यात्कवचेन ततः परम् ।  
बद्ध्वा त्रिशूलमुद्रां तु भ्रामयेद्दमनोपरि ॥ २६-११ ॥  
चैत्रे सितचतुर्दश्यां दमनारोपणं भवेत् ।  
उद्धरेदस्त्रमन्त्रेण हृदयेन च लेपयेत् ॥ २६-१२ ॥  
श्रीखण्डघुसृणेन्द्राद्यैरधिवासं च कारयेत् ।  
प्रथमे दिवसे कुर्यादधिवासनमुत्तमम् ॥ २६-१३ ॥  
सद्योऽधिवासनं वाऽपि वर्षपूर्जासुसिद्धये ।  
प्रातःकाले चतुर्दश्यां नित्यार्चानन्तरं ततः ॥ २६-१४ ॥  
नवकोणं विरच्याथ सिन्दुरेण महाप्रभम् ।  
कलशान्नव संस्थाप्य हेमरत्नादिपूरितान् ॥ २६-१५ ॥  
एकं वा कलशं रम्यं स्थापयेद्देशिकोत्तमः ।  
दक्षतो मण्डलं कृत्वा कुङ्कुमाद्यैवीचित्रितम् ॥ २६-१६ ॥  
अशोकतरुमालिख्य त्रिकोणं मण्डलं लिखेत् ।  
तन्मध्ये पूजयेत्कामं तरुणं चारुणप्रभम् ॥ २६-१७ ॥  
रक्तवस्रं रक्तभूषं वामदक्षिणयोः प्रिये ।  
रतिप्रीतिविशोभाढ्यं पञ्चबाणं धनुर्धरम् ॥ २६-१८ ॥  
बसन्तसहितं कामं कदम्बवनमध्यगम् ।  
मन्त्रेणानेन तं कामं पूजयेत्सिद्धिहेतवे ॥ २६-१९ ॥  
वाग्भवं भुवनेशानीं श्रियं कामात्मकेन च ।  
कामाय नम आलिख्य विद्येयं नववणीनी ॥ २६-२० ॥  
कामबीजत्रयं चोक्त्वा रत्यात्मकमुच्चरेत् ।  
रत्यै नमश्चाष्टवर्णां रतिविद्या वरानने ॥ २६-२१ ॥  
प्रीतिं वदेद्रतिस्थाने प्रीतिमन्त्रोऽष्टवर्णकः ।  
गौरश्यामे रतिप्रीती क्रमेण मणिभूषणे ॥ २६-२२ ॥  
पद्मताम्बूलहस्ते च रक्तवस्त्रविराजिते ।  
दिव्याभरणभूषे च पुष्पदामविराजिते ॥ २६-२३ ॥  
वामदक्षिणयोर्ध्यात्वा कामस्य तदनन्तरम् ।  
वसन्तं पूजयेत्पश्चात्कदम्बवनमध्यगम् ॥ २६-२४ ॥  
गौरवर्णं वामहस्ते सुधापूर्णघटान्वितम् ।  
दक्षहस्तेन दधतं नानापुष्पसमुच्चयम् ॥ २६-२५ ॥  
साङ्गं कामं प्रपूज्याथ धूपदीपादि दर्शयेत् ।  
दमने पूजितः कामः सर्वकार्याणि साधयेत् ॥ २६-२६ ॥  
तेन सम्यक्प्रपूज्याथ महात्रिपुरसुन्दरीम् ।  
क्रमं समर्चयेत्सम्यक्कुमारीर्भोजयेद्बुधः ॥ २६-२७ ॥  
सुवासिनीश्च सम्पूज्य योगिनीगणमर्चयेत् ।  
ब्राह्मणान् परिपूज्याथ नानादर्शनपारगान् ॥ २६-२८ ॥  
तदङ्गहवनात्पश्चाद्गुरुं रत्नादिभूषणैः ।  
स्वर्णभारसहस्रैश्च दिव्यवस्त्रमनोरमैः ॥ २६-२९ ॥  
पूजयित्वा ततो देवि पूर्णाहुतिमथोच्चरेत् ।  
अनेन विधिना देवि दमनारोपणं यजेत् ॥ २६-३० ॥  
तस्य सांवत्सरी पूजा सफला शैलसम्भवे ॥ २६-३१ ॥  
  
इति श्रीमज्ज्ञानार्णवे नित्यातन्त्रे देवीश्वरसंवादे   
श्रीविद्यादमनारोपणविधिर्नाम षड्विंशः पटलः ॥ २६ ॥  
  
  
  
