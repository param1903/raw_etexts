+++
"Catalog number" = "M00314"
"Uniform title" = "tantracintāmaṇi"
"Main title" = "tantracintāmaṇipañjikāsahita"
Author = [ "navamīsiṃha",]
"Alternate name" = [ "ādyānanda",]
Subjects = [ "compendium", "tantric / āgamic literature",]
Manuscript = [ "NGMCP Manuscript No. : 4-1665  Reel No. : B 131/2",]
Description = "First 30 chapters of the  tantracintāmaṇi with the commentary pañjikā \n\nDescription by Mark S.G. Dyczkowski:\nThe author of the Tantracintāmaṇi is ṇavamīsiṃha, who is also \ncalled Aadyananda.  In the beginning of his work he tells us that he \nwas a minister of King BhUpAlendra of Nepal who he says was a pious \nand learned man. He was probably king MahIndra Malla or BhUpAlendra \nMalla of Kathmandu who ruled for about five years between 1689-1694 cE. Like the Kulamuktikallolinī, by the same \nNavamīsiṃha, this too is a massive compendium of passages from a \nwide range of Tantras. He discusses the creation of the universe and \nwith it the Tantras in the first chapter. He maintains that Kālī, \nKṛṣṇa Tārā and Rāma are essentially the same. He presents the \nMantras and ritual procedure for the worship of the Ten Mahāvidyās \nthat in his day had become a popular group of deities in Nepal as \nthey were in North India.  He also deals with the worzip of śiva \nand śakti. He also dedicates much space to an  exposition of the \nworship of śyāmā.  The chapters are called prakāśas. The twenty-\nfifth chapter is missing in this manuscript. A complete manuscript \ncontaining all forty chapters is deposited in the Asiatic Society of \nMombai. \n\n\n\nThe format of all the colophons is exemplified by that of the first \nchapter which is as follows:\n\n\niti śrītaṃtraciṃtāmaṇau sṛṣṭikramanirūpaṇātmakaḥ prathamaprakāśaḥ \n|| 1 ||\n\n\nThe names of the chapters indicate their contents. They are as \nfollows:\n\n\n sṛṣṭikramanirūpaṇa || 1 |\n\n śrīśyāmādividyoddhāropāsanāvaśyakatāpūrvakamāhātmyakathanaṃ || 2 \n||\n\n guruśiṣyamaṃtranirṇaya || 3 ||\n\n sādhakānāṃ garbhādhānādi ṣoḍaśa saṃskāranirṇaya || 4 ||\n\n dīkṣākālanirṇaya || 6 ||\n\n vāstuyāganirṇaya || 7 ||\n\n paśupatikuṇḍādinirṇaya || 8 ||\n\n dīkṣāvidhinirṇaya || 10 ||\n\n pūrṇābhiṣekanirṇaya || 11 ||\n\n dakṣiṇādyācāranirṇaya || 12 ||\n\n mahānīlādikramanirṇaya || 13 ||\n\n bhāvanirṇaya || 14 ||\n\n prātaḥkṛtyādinirṇaya || 15 ||\n\n sādhāraṇanityārcanāyāṃ pūjāmaṇḍapapraveśanādinyāsajālāṃtanirṇaya || \n16 ||\n\n sādhāraṇanityārcanāyāṃ taryajanādivisarjanāṃtanirṇaya || 17 ||\n\n kaulavāmayoḥ sāmānyanityārcanāyāṃ tanmārgotpattipūrvaka śrīpātrādisthāpanāṃtanirṇaya || 18 ||\n\n kaulavāmayoḥ sāmānyanityārcanāyāṃ pīṭhapūjādikuladravyaniṣevano || \n19 ||\n\n bhojanādipūjāyāḥ sātvikādibhedāṃtanirṇaya || 20 ||\n\n śrīdakṣiṇakālikāyāḥ nityārcananirṇaya || 21 ||\n\n śrīdakṣiṇakālikāyā nityārcanāyāṃ stavakavacādinirṇaya || 22 ||\n\n mahākālādimitānityāṃtakarmanirṇaya || 23 ||\n\n tārābhedatritayasādhāraṇanityārcananirṇaya || 24 ||\n\n25 missing in this manuscript or wrongly numbered\n\n śrīvidyānityārcananirṇaya || 26 ||\n\ntripurabhairavī-mahālakṣmī-mātaṅgī-bhuvaneśī-\ndhūmāvatī-vagalāmukhīvidyānāṃ nityārcananirṇaya || 27 ||\n\n sakalasādhāraṇacakrārcananirṇaya || 28 ||\n\n yaṃtrakarmaṇādipūrvakapratiṣṭhāṃtanirṇaya || 29 ||\n\n mālābhedādipratiṣṭāṃtanirṇaya || 30 ||"
"Publication country" = "India"
title_iast = "tantracintāmaṇi"
author_iast = "navamīsiṃha"
title = "तन्त्रचिन्तामणि"

+++
  
  
  
  
प्। १अ)  
  
ॐ नमः श्रीकालिकायै ।  
  
यस्याः सृष्टिमिदं कुलाकुलगतं तत्वेन सम्पादितम् ।  
भूतं पञ्चरसोज्वलं च निगमाश्चत्वार एव क्रमात् ॥ १ ॥  
  
बूताद्यं किलसागरेण सहितं नित्यं जगन्मण्डले तस्यै साधकसिद्धिदान   
विमल प्रख्यात कीर्त्यै नमः ॥  
  
वन्दे ज्ञानवरप्रदाननिरतं पादारविन्दं गुरोर्दिव्यौघे प्रभृतेश्च   
विघ्ननि च यध्वंशलंवोदरम् ।  
तन्त्राणां रचनाकरं पशुपतिं गुह्येश्वरीं कलिकां   
ब्रह्मोपेन्द्रमहेन्द्रवन्दिततरां वज्रादिकां योगिनीम् ॥  
  
नेपालाधिपतेः समस्तधरणीयानीन्द्र चुडामणेर्नानादानतपोव्रतादि   
कविताशीलस्य विद्यानिधेः ।  
भूपालेन्द्रधराधिपस्य नवमी सिंहस्त्वमात्यः  
क्रमं निर्णीया शुवुधैः समं वितनुते श्रीतन्त्रचिन्तामणिम् ॥  
  
चेद्ग्रन्थलाघवधियात्र निगूढगुप्तिः कार्या तदावुधजने मम मुग्धता   
स्यात् ।  
तस्माद् रहस्यकथनं ध्रुवमस्ति लोके प्राकट्यदोषशमनं कुरु देविमातः ॥  
  
हे धीरा परमार्थदत्तमनसः सिद्धिं   
परामीप्सवस्तत्तद्दैवतसद्रहस्यमखिलं ज्ञातुं च चेदुत्सुकाः ।  
तत् पश्यन्तु भवन्त एव ममतं ग्रन्थं मदीयं   
मुद्धर्नानातन्त्रविलोकनोत् सुकतयानायासयध्वं मतः ॥  
  
मन्त्राणां वचनं येषां ग्रन्थेस्मिन् प्रकटी कृतम् ।  
तेषां नामानि तन्त्रस्य उत्पत्ति कथनं पुनः ॥  
  
आधिक्यमागमानां च सृष्ट्युत्पत्तिः क्रमस्ततः ।  
कालिका कृष्णयोस्तारा रामयोश्चैकरूपता ॥  
  
निर्णयो दशविद्यायाः शिवशक्त्यो रूपासना ।  
श्यामायाः सर्वमूलत्व मुक्तमाद्ये प्रकाशके ॥  
    
मन्त्रोद्धार क्रमेणैव वामदक्षिणलक्षणम् ।  
विद्या स्वाम्नायके मार्गनिर्णयश्च पृथक् पृथक् ॥  
  
आवश्यको मकारेषु चाश्रायाधीनतस्तुयः ।  
गुरुं विना तन्त्र मन्त्रेणाधिकारी निरूपणम् ॥  
  
दीक्षा प्रशंसा गदिता द्वितीये तु प्रकाशके ।  
श्रीगुरोः शिवतुल्यत्वं गुरुलक्षण निर्णयम् ॥  
  
गुरुं विनोपदेशौ च स्त्रीणां वामे स्वनायकात् ।  
लक्षणालक्षणे शिष्य तयोराम्नाय निर्णयः ॥  
  
त्याज्यात्याज्य विवेकः स्यादुपदेशान्तरं तयोः ।  
वैदिकादिषु मन्त्रेषु स्त्री शूद्रौनाधिकारिणौ ॥  
  
प्। १ब्)  
  
जातिर्मनोश्च विप्रादौ देया देया विवेचना ।  
एतेषां तु स्थितिर्ज्ञेया प्रकाशे तु तृतीयके ॥  
  
तुर्य प्रकाशे संस्काराः षोडशैव तु मन्त्रिणः ।  
तत्र नाम प्रादानाख्ये चक्राणां लिखनं कृतम् ॥  
  
मन्त्राणामधि संस्काराः षोडशैव प्रचोदिताः ।  
मध्येशाय प्रदानह पञ्चमे तु प्रकाशते ॥  
  
मासादि निर्णयः षष्ठः प्रकाशे तु प्रकीर्तितः ।  
दीक्षाविधिर्द्धनाद्यादौ परिधा ग्रहणे भुवः ॥  
  
वास्तुयागविधेरादौ तस्योत्पत्तिः प्रकीर्तिता ।  
तन्मण्ण्डलं च शास्त्रोक्तं तत्र देव विनिर्णयः ॥  
  
वलिमन्त्राश्च तन्त्रोक्त वास्तुमण्डल दैवते ।  
प्रकाशे सप्तमे प्रोक्ते चाष्टमेथ निगद्यते ॥  
  
दिक्साधनं मण्डपस्य कुण्डादेर्ल्लक्षणानि च ।  
अङ्कुरा रोपणं प्रोक्तं नवमे तु प्रकाशके ॥  
  
गुरोर्निमन्त्रणविधिर्दन्तकाष्ट शुभाशुभम् ।  
स्वप्नः सम्प्रार्थन विधिर्वह्नेः स्थिति विवेचनम् ॥  
  
कुण्डसंस्कार पूर्वं हि वह्निसंस्थापनं पुनः ।  
दीक्षायादि न कृत्यं च तदङ्गह वनं ततः ॥  
  
मन्त्रप्रदानभेदोस्ति वामदक्षिणमार्गयोः ।  
उपदेशः कुलस्त्रीणां दीक्षाभेदोपदेशकौ ॥  
  
उपासनाविधिः स्वप्नलब्ध मन्त्रस्य निर्णयः ।  
मनोर्गुरोश्च देवस्यत्यागोदश प्रकाशके ॥  
  
आचारा दशधा प्रोक्ता महानीलादयः क्रमात् ।  
श्यामादि विद्या विषये त्रयोदश प्रकाशके ॥  
  
दिव्यवीर पशूनां च भावावाला प्रपूजने ।  
योग्यायोग्य विवेकोस्ति चतुर्दश प्रकाशके ॥  
  
सात्विकादि प्रभेदेन पूजा भिन्नाः प्रकीर्तिताः ।  
पृथक् मोक्षप्रदं कर्म प्रातःकृत्य विधिस्ततः ॥  
  
अजयाया विधानं च स्नानं नानाविधं स्मृतम् ।  
विभूतिधारणं सन्ध्या चन्दनं च क्रमात् पुनः ॥  
  
गायत्रीणां समुद्धारः प्रकाशति स्मसङ्ख्यके ।  
पूजाप्रसंसा द्वारार्चासनं भूतापसारणम् ॥  
  
भूतशुद्धिर्मातृकादिः कलासङ्ख्या प्रकाशके ।  
अन्तर्य्यजनकर्माणि चार्घ्यादि स्थापनेविधिः ॥  
  
द्रव्याणि यन्त्रलिखने पीठनिर्णयमेव च ।  
सालग्राम शिलायाश्च उत्पत्तिर्लक्षणानि च ॥  
  
हरींशाद्रिसुता सूर्यगणेश दिक्पतिग्रहाः ।  
एतेषां भेदतो भेदः सम्यगुक्त पृथक् पृथक् ॥  
  
प्। २अ)  
  
मुद्राः सर्वोपचारेषु प्रत्येकं लक्षणादिकम् ।  
नित्यहोम विधिर्भूत वलिरा रात्रिकं ततः ॥  
  
देवता भेदतो भिन्ना करमाला प्रचोदिता ।  
ब्रह्मार्पणादिकं सर्वं सप्तदश प्रकाशके ॥  
  
कुलमार्ग समुत्पत्तिः पञ्चशुद्धिर्विधिस्ततः ।  
शक्तिशुद्धिस्तु कौलादेर्विशेषन्या स निर्णयः ॥  
  
द्रव्यदान विवेकस्तदुत्पत्तिः पाककर्मणि ।  
मांसादेर्निर्णयः सम्यङ्मकारस्यानु कल्पकम् ॥  
  
आन्तरीय विशेषस्तु संस्कारं कथनं क्रमात् ।  
पात्रसङ्ख्या प्रकथने मानसेष्ठादिनिर्णयः ॥  
  
महापात्रस्य च पुनः साधनं लक्षणं शुचिः ।  
श्रीपात्रस्थापनादिश्च तर्पणं तत्वशोधनम् ॥  
  
वटुकादि वलिश्चाष्ठा दशमेस्ति प्रकाशके ।  
पूजोपचार मन्त्रश्च कुलद्रव्याणि सेवनम् ॥  
  
ऊनविंशति सङ्ख्येस्मिन् प्रकाशे प्रकटीकृतम् ।  
भोजनादि विधिः सायं तन्नीय कृत्यलेखनम् ॥  
  
शिवावलिर्न्निशाकृत्यं नित्यभेद विनिर्णयः ।  
लिखितो विंशतितमे प्रकाशे सर्वसम्मते ॥  
  
श्यामा पूजाक्रमस्त्वेक विंशत्याद्य प्रकाशके ।  
स्तोत्रादि लिखनं सम्यक् विंशति प्रकाशके ॥  
  
महाकालादि नित्यानां मन्त्रोद्धारादिकं पुनः ।  
त्रयोविंशति सङ्ख्येस्मिन् प्रकाशे प्रकटायते ॥  
  
तारार्चन क्रमोवेव विंशत्याद्य प्रकाशके ।  
प्रचण्ड चण्डिका पूजा पञ्चविंशति सङ्ख्यके ॥   
  
श्रीविद्याया क्रमः सम्यक् षड्विंशति प्रकाशके ।  
भैरवी च महालक्ष्मी मातङ्गी भुवनेश्वरी ॥   
  
धूमावती च वगला तासां पूजा पृथक् पृथक् ।  
सप्तविंशति सङ्ख्येस्मिन् प्रकाशे प्रतिपादितम् ॥  
  
चक्रपूजा पूर्व कृत्यं सामग्री लक्षणं ततः ।  
द्विविधं यजनं तत्र दूतानां लक्षणं पृथक् ॥   
  
दशविद्या क्रमेणैव दूतीयाग विधिस्ततः ।  
चक्राचारः कृतोप्यष्टा विंशत्याद्य प्रकाशके ॥  
  
प्रस्तारादिश्च यन्त्राणां क्रमाद् दक्षिण वामयोः ।  
प्रतिष्ठाद्विविधा प्रोक्ता ऊनविंशत् प्रकाशके ॥  
  
चलाचलाद्विधा माला देवताम्नाय भेदतः ।  
पृथक् पृथक् वला प्रोक्ता रुद्राक्ष सम्भवादिकम् ॥  
  
महाशङ्खादिभिर्भिन्ना महाफलविनिर्णयः ।  
ग्रथनादि विवेकस्तु संस्कारादि विधास्तथा ॥  
  
महामाला विनिर्माणं संस्कारौ मुख्यभेदयोः ।  
जाग्रतीकरणं तस्याः प्रोक्तं त्रिंशत् प्रकाशके ॥  
  
प्। २ब्)  
  
कालचार्थस्ततोङ्गानिपुरश्चरणकर्मणः ।  
विघ्नराजविधिर्विद्या विशेषाम्नायनिर्णयः ॥  
  
क्रमेण दशविद्याया जपसङ्ख्यादि निर्णयः ।  
सर्वसिद्धिप्रदं स्थानं देवतानां पृथक् पृथक् ॥  
  
पीठानां च समुत्पक्तिः क्षेत्रस्य ग्रहणे विधिः ।  
कूर्मचक्र परिज्ञानमभिषेकविधिस्ततः ॥  
  
कार्याकार्य विचारस्तु सङ्कल्पकरणं ततः ।  
जपस्य कालकथनं रहस्यमतु सूतके ॥  
  
मन्त्रविद्या विभेदेन प्रबोधकाल निर्णयः ।  
तयोर्भेदे मन्त्रशिखा मन्त्र चैतन्यकं ततः ॥  
  
क्रमेण दशविद्यायाः कुल्लुका विधिरीरितः ।  
सेतु विप्रादिभेदेन निर्वाण कथनं ततः ॥  
  
शापोत्कीलनयोर्भेदः सापोद्धारो सितामनोः ।  
मन्त्रस्य हृदयं चार्थनिर्णयोर्न विशेषतः ॥  
  
जपस्यारम्भ भेदादि पुनर्वीरपुरस्क्रिया ।  
शावरस्य च स्तोत्रादेश्चैक विंशत् प्रकाशके ॥  
  
मन्त्रसिद्धेरुपायाश्च चितासाधन कर्मध ।  
वीरसाधन भेदाश्च विद्यायां च पृथक् पृथक् ॥  
  
जपसङ्ख्या प्रमाणं च युग्म त्रिंशत् प्रकाशके ।  
नैमित्तिकस्य कालादि कुलाकुल विनिर्णयः ॥  
  
ग्रहणं द्विविधं प्रोक्तं वाह्याभ्यन्तरभेदतः ।  
दमनारोपणोत् पत्तिर्द्दमनारोपणे विधिः ॥  
  
पवित्रारोपणोत्पत्तिः पवित्रारोपणे विधिः ।  
ग्रन्थिर्भेदो देवता या त्रयस्त्रिंशत् प्रकाशके ॥  
  
शारदीयविधानं च चतुःस्त्रिंशत् प्रकाशके ।  
पशुदाने विवेकस्तु पशुभेदादि निर्णयः ॥  
  
देवता तृप्तिकालश्च पशोर्लक्षणवीक्षणम् ।  
नराणां प्रोक्षणं खड्गलक्षणं पात्रनिर्णयः ॥  
  
शुभाशुभं च नैवेद्यं पञ्चत्रिंशत् प्रकाशके ।  
कुमारी पूजनविधौ तासां लक्षण निर्णयः ॥  
  
शुभाशुभादि सङ्केतः ऋतुत्रिंशत् प्रकाशके ।  
सामान्यतः काम्यविधिः षट्कर्म क्रमनिर्णयः ॥  
  
तेषां प्रकीर्णकथनम् आसनादि निरूपणम् ।  
मन्त्रग्रथनभेदादि माला कुण्डादि निर्णयः ॥  
  
होमद्रव्यप्रमाणं च सप्तत्रिंशत् प्रकाशके ।  
क्रमेण दशविद्यायाः प्रयोगश्च पृथक् पृथक् ॥  
  
प्रायश्चित्त विधिः पश्चादष्ट त्रिंशत् प्रकाशके ।  
साम्राज्य मुद्रिका पश्यन् यन्त्राणां लक्षणं क्रमात् ॥  
  
प्। ३अ)  
  
मन्त्रीणां धारणायो न चत्वारिंशत् प्रकाशके ।  
प्रत्येकं मातृवर्ण ध्यानादीनां निरूपणम् ॥  
  
क्रमेण दशविद्यायाः मन्त्रभेदाः प्रकीर्तिता ।  
नानाप्रयोगमन्त्राः स्युश्चत्वारिंशत् प्रकाशके ॥  
  
कुमारी योगिनी काली वाराहि कुब्जिका परा ।  
नारायणी मुण्डमाला चामुण्डा भुवनेश्वरी ॥  
  
गौतमी समसूत्रामणिर्विजयमालिनी ।  
लेएलावती गुह्यसिद्धिर्मालिनी परमेश्वरी ॥  
  
प्रचण्ड चण्डिका शम्भू नित्या कात्यायनीति च ।  
फेत्कारी भैरवी भूतसिद्धि सिद्धेश्वरी तथा ॥  
  
मेरुनीलमतङ्गाश्च शक्तिसङ्गम भैरवी ।  
साख्यायनं किरणाख्यं गन्धर्व भूतभैरवौ ॥  
  
वीरार्द्दनं वीरभद्रं रुद्रकालानरोत्तरे ।  
सिद्धिसारस्वतं हाहारावो मन्थानभैरवः ॥  
  
सिद्धेश्वरो विश्वसारस्तथा वौद्धायनं पुनः ।  
माहेश्वर महाहारौ कालाग्निश्च मृडाण्यपि ॥  
  
एतेषामं ततो ज्ञेयास्तन्त्रशब्दः पृथक् पृथक् ।  
सिद्धनाथो महाकालो दक्षिणामूर्तिरेव च ॥  
  
सुरेन्द्र ब्रह्मगोरक्षा वै शम्पायनमेव च ।  
नन्दिकेश्वर वायव्यौ वाराही शाम्भवीति च ॥  
  
सनत्कुमारः श्रीकण्ठोप्यगस्त्यस्तत्वसारकौ ।  
वसिष्ट पुनरेतेषामं तस्याच्छंहिताभिधा ॥  
  
ब्रह्मविष्णुरुद्रसिद्धदेव्युमाचन्द्रशक्तयः ।  
एतेषामं ततो ज्ञेया यामलं चाष्टसञ्ज्ञकम् ॥  
  
कुलवीर मन्त्रभाव चूडामणिभिरीरितः ।  
हयग्रीवं नारदाभ्यां महाकपिलतो भवेत् ॥  
  
पञ्चरात्र ततो देवी शैवलिङ्गागमानि च ।  
कुमारी विजया काली ताराकल्पाश्च विश्रुताः ॥  
  
मातृमन्त्र ज्ञानानि कुलगुप्ता कुलानि च ।  
माघश्चेतेभ्यः शब्देभ्योप्यर्णवं परिकीर्तितम् ॥  
  
रहस्य क्रमतः कुल्लोलिनी श्रीमतकालयोः ।  
उत्तरं च पदं ज्ञेयं चण्डी पीठं प्रकीर्तितम् ॥  
  
नित्याह्निकोमा तिलके चोड्डीशं कुलपूर्वकम् ।  
स्वायम्भुवः सोमशम्भुस्तथैव पिङ्गलामतम् ॥  
  
षडन्वयो महारत्न नवरत्नेश्वरावपि ।  
कामधेनुमतं कुम्भकुलसम्भवसञ्ज्ञकौ ॥  
  
कालिक्रमोमत्स्यसूक्तमुदयाकर पद्धतिः ।  
योगिनी हृदयं चेति काली हृदयमेव च ॥  
  
त्रिशक्तिरत्नकं सोमभुजङ्गा वलिरेव च ।  
कुलावतारकं पद्यवाराही हरपूर्वतः ॥  
  
प्। ३ब्)  
  
गौरी संवादकं ज्ञेयं समाकर्ण्यकमातृका ।  
तूर्णायागश्च ललित स्वच्छन्दं परिकीर्तितम् ॥  
  
कुलप्रकाशकं चेति कुलामृत प्रदीपिका ।  
नवदुर्गा कल्पसञ्ज्ञं कुलमूलावतारकम् ॥  
  
तन्त्रराजश्च कामाख्या शब्दात् पञ्चासिकाः स्मृता ।  
कुलरत्नद्योतकंस्यादेतेभ्यः ग्रन्थमध्यतः ॥  
  
वचनाति समानीयं लिख्यते क्रियते न तु ॥  
  
जातीकदंव करवीर कुशेशयादि पुष्पेभ्य मकरन्द कणाप्रसिद्धा ॥  
आनीय सञ्चयतियन्मधुमक्षिका सा गृह्नन्ति दैवत विधौ विबुधान किं तत् ॥   
  
श्रीदेव्युवाच ॥  
  
त्राहि त्राहि महादेव शरणागतवत्सलः ।  
साहङ्कारावयं मूढा ईश्वरा इति वादिनः ॥  
  
महाकालः कथं ज्ञेयः कथं मुक्तिर्भवेच्छिव ।  
मुक्तयः कतिधादेव श्रेष्ठा का किञ्च साधनम् ॥  
  
यदास्माकं यदि कृपा देव्या विष्णौ सुरेषु च ॥  
  
श्री-ईश्वर उवाच ॥  
  
ज्ञायते तत्प्रभावेण सकलं वेदवाक्यतः ।  
देवेभ्यः सारमुद्धृत्य यत् कृतं शङ्करेण वै ॥  
  
वेदाधिकतया देवीश्चागम परिकीर्तितः ।  
आगतं शिववक्त्रेभ्यो गतं च गिरिजामुखम् ॥  
  
मलत्रय विनाशित्वात्तस्मादागम उच्यते ।  
आगमोत्पत्ति सङ्ख्ये च कथ्यते शृणु साम्प्रतम् ॥  
  
सार्द्धवर्षाष्टको ब्रह्मा यदा जातस्तु देवताः ।  
अहङ्कारीं महान् जातस्तन्त्र विद्या प्रभावतः ॥  
  
तदा तस्मिन् कलियुगे शिश्नोदर परायणाः ।  
नादृतास्तैस्तु वेदादि स्मृतया वै वृथागमे ॥  
  
खानं पानं मैथुनं च देशे देशे पुरे पुरे ।  
न कश्चिन्मन्यते विष्णुं गणेशं नरविंशिवम् ॥  
  
मत्वा सर्वं जगच्छाक्तं भगपूजां प्रकुर्वन्ते ।  
तदा वटुकरूपेण मया मृष्टाः पितामहः ॥  
  
ब्रह्मणादिश्यतां धर्मोवयं येन तरेन हि ।  
तदा तु ब्रह्मणा प्रोक्तं ममोर्द्ध्व मुखनिर्गतः ॥  
  
आगमः पञ्चमो वेदो भुक्तिमुक्तिप्रदायकः ।  
तदाद्य कलिसद्ये तु मया प्रोक्तं पितामहः ॥  
  
ब्रह्मणेर्दत्वया वाच्यं सृष्टिकर्ता सदाशिवम् ।  
तदा पितामहे प्रोक्तं कर्ताहं चापि रक्षकः ॥  
  
ममोर्द्ध्वमुखतो जातं मन्यसे चान्य आगमः ।  
एवं तदाचार निष्टायास्यन्ति मरमाङ्गतिम् ॥  
  
चदुस्त्वं वेत्सिनो सौख्यं खानपानाङ्गनाभवम् ।  
इति श्रुत्वा ब्रह्मवचो धर्मसंस्थापनाय तु ॥  
  
प्। ४अ)  
  
युगत्रयस्तदाजातः क्रोधसंरक्तलोचनः ।  
अवज्ञां वीक्ष्य धातुश्च प्रखरेण नखेन च ॥  
  
शिरो निपातितं धातुः कराङ्गुल्याद्धरातले ।  
तन्मुखा पञ्चमो वेदो ममदेहेलयं गतः ॥  
  
तस्मादागमकर्ताहं वेदकर्ता पितामहः ।  
पञ्चाशद्वै महापद्माह्यागमं ग्रन्थ ईरितः ॥  
  
तन्त्र मन्त्रा महादेवि सर्वेपि सुप्रतिष्ठितः ।  
त्रिंशन्निखर्वषट् वृन्द नवत्यर्वुदकोटयः ॥  
  
मन्त्रा प्रोक्ता महेशानिह्यागमं कुत्र किं स्थितम् ।  
तच्छृणुत्वं महेशानि यद्यहं तव वल्लभः ॥  
  
महत् पञ्चाशपद्मे तु षट्विंशति भुविस्थितम् ।  
चतुर्दशस्थितं स्वर्गे दशपाताल गोचरम् ॥  
  
एवं क्रमेण देवेशिह्यागमः कथितो मया ।  
आगमे सर्वशास्त्राणि ह्यागमे सर्वदैवतम् ॥  
  
आगमे सकलं पुण्यम्मागमे किं न लभ्यते ।  
आगमं सकलं ज्ञानं विद्याः सर्वाः प्रतिस्थिताम् ॥  
  
अथ सृष्टिक्रमः ॥  
  
मन्त्रशास्त्रस्य सिद्ध्यर्थमाविर्भवति पार्वती ।  
अनादि विद्या काली च महाताराभिधा परा ॥  
  
षट्शाम्भवेश्वरी विद्या वाच्या तीता पराकला ।  
महाप्रलयमासाद्यकोटि ब्रह्माण्डनायिका ॥  
  
शिवशक्तिमयं देहमेकी कृत्य सदास्थिता ।  
कोटिवक्त्रा भवाद्यास्तु ब्रह्माणः प्रेतरूपिणः ॥  
  
तछ्मशाने प्रनृत्यन्ती गायन्ती ध्यान सङ्कुला ।  
चितिरक्षा स्वरूपत्वं प्राप्यतिष्ठति पार्वती ॥  
  
माहेश्वराणामानन्त्यं सन्ति विष्णोरनेकताः ।  
शक्रादीनां तु गणनानास्त्येव प्रियवादिनी ॥  
  
नद्यां तु वालुकायावत्तावदिन्द्रापुरेरिताः ।  
कीटाद्ब्रह्माण्डपर्यन्तं स्थावरञ्जङ्गमादिकम् ॥  
  
एकैकवारमिन्द्रत्वं गतं तत्पुनरप्यलम् ।  
अनन्तकोटि ब्रह्माण्डे यावतः परमाणवः ॥  
  
तावन्तः संस्थितं भूमौ चितिरूपिस्थ रूपतः ।  
माहेश्वरी समेतानां ब्रह्माणी कोटिकोटयः ॥  
  
तिष्ठन्ति देवदेवेशि चतुर्वेदाः शवास्मृता ।  
युताश्च शवरूपेण सप्तप्रेतगता परा ॥  
  
सामरस्यं समासाद्य सर्वरूपा समाहिताम् ।  
विन्दुव्यापक रूपेण स्वरूपं विभ्रतीपरम् ॥  
  
एकस्मिन्नेव काले तु स्वविंवं पश्यती शिवा ।  
तद्बिम्बं तु भवेन्माया तत्र मानसिकं शिवम् ॥  
  
प्। ४ब्)  
  
सृष्टेरुत्पादनार्थं तु भर्तृरूपम कल्पयेत् ।  
आदिनाथं तु मनसा कल्पातीत स्वरूपिणम् ॥  
  
तं विलोक्य महेशानि सृष्ट्युत्पादन कारणात् ।  
आदिनाथं मानसिकं स्वभर्तारं प्रकल्पयेत् ॥  
  
विपरीतरतिः कृत्वा महाशून्यं विधाय च ।  
त्रिंशदर्बुदषट्वृन्द पञ्चाशत् पद्मकोटयः ॥  
  
युगानि परमेशानि विपरीतरता भवेत् ।  
विपरीत रतौ देविविन्दुरेको भवेत्पुरा ॥  
  
बिन्दुध्वनि सकाशाच्च प्रत्येकं वर्णजातयः ।  
मातृकर्णास्तदा जाता अक्षरेति तदा भवे ॥  
  
ध्वनिना व्याप्तमखिलं जगदेतच्चराचरम् ।  
अद्यापि जायते देवि कादंवर्य्या ध्वनि श्रुतः ॥  
  
तत्रैका तु सखी जाता महालावण्य कालिका ।  
श्रीमहासुन्दरं रूपं विभ्रती परमाकला ॥  
  
तस्यानाम महाकाली सुन्दरीति प्रकल्पयेत् ।  
तां विलोक्य महाकालो महामोह परो भवन् ॥  
  
कालीं प्रतिवचः कालो वाणीं गर्वान्वितां पराम् ।  
उवाच सुन्दरी कालो महाकाल प्रियेपरे ॥  
  
त्रैलोक्यसुन्दरी काली कारुण्या मृतसागरे ।  
द्वितीय वाक्यं देवेशि कालीमुवाच शङ्करः ॥  
  
महाघोरे शिवारावे क्रूर दंष्ट्रा करालिनी ।  
ललजिह्वे भीमनादेर्दूदृशं वचनं वदन् ॥  
  
ईदृशं वचनं श्रुत्वा निर्गुणा परचण्डिका ।  
अनादिरूपा श्रीकालीसोमोत्पादन तत्परा ॥  
  
कालो मोहवशं जातः कालिका मायया शिवे ।  
अनादि सृष्टोरुत्पत्तिःकारणार्थं महेश्वरी ॥  
  
ब्रह्माण्डानामथेशस्त्वं मायया कथितं क्षणात् ।  
कालस्य मायां ज्ञात्वा तु स्वयं व्याप्यत्वताङ्गता ॥  
  
कालस्तु चकितो जातः सा वै कुत्र गता प्रिया ।  
हाहाप्राणप्रियाकाली सा वै कुत्र गता प्रिया ॥  
  
इति मोहवशं यातः श्मशानाटन तत्पराः ।  
एवं मोहवशं जातो भ्रान्तचित्तस्तदा भवेत् ॥  
  
दर्शनार्थं तपस्तेपे पञ्चाशत् पद्मकोटयः ।  
युगानि तत्र जातानि न कालीदर्शनं शिवे ॥  
  
कालस्य जातं देवेशि मार्गभ्रष्ट परायणः ।  
इति ज्ञात्वा महाकालः ज्ञानं दत्तं महेश्वरी ॥  
  
आकर्षणाख्या बुद्धिस्तुदत्ता कालाय पार्वती ।  
भक्तिप्रिया महाकाली श्रीमहादक्षिणामता ॥  
  
वरदानेषु त्वरिता तेनेदं दक्षिणा स्मृता ।  
आकर्षणं कृतं तेन जातं तत्क्षण मात्रतः ॥  
  
काल्या ज्ञानं महेशानि मार्गव्यक्तिपरायणः ।  
कालो जातो महेशानि महाभक्ति प्रियोवचः ॥  
  
प्। ५अ)  
  
शिवाकर्षणकं कर्म मिथुनत्व प्रदायकम् ।  
इति ज्ञात्वा महेशानि आगत्यं तु शिवान्तिके ॥  
  
तदा स्वमनसा वालां शक्तिं कृत्वा महेश्वरी ।  
आनीयादाच्च कालस्य मार्गाभ्यासार्थमेव तु ॥  
  
मार्गं विना महेशानि गतिरत्र कथं भवेत् ।  
तत्राभ्यास युतः कालः कुण्डली ध्यान तत्परः ॥  
  
मनुष्याणां कुण्डली तु सार्द्ध त्रिवलया स्मृता ।  
श्रीदेव्याः कुण्डली देवी स्वेच्छया गुणिता शिवे ॥  
  
त्रिगुणाश्री त्रिशक्तिश्च यदा वेदगुणा भवेत् ।  
चतुर्वर्णा चैक जटा चतुर्वेदेश्वरी परा ॥  
  
यदा पञ्चगुणा देवि महोग्रा तु तदा भवेत् ।  
यदा षट्गुणिता शक्तिः सिद्धि काली प्रकीर्तिता ॥  
  
यदा सप्तगुणां शक्तिः सप्तार्णा कालसुन्दरी ।  
यदाष्टगुणिता शक्तिरष्टार्णा भुवनांविका ॥  
  
यदा नवगुणा शक्तिर्नवार्णा चण्डिकेश्वरी ।  
यदा दशगुणा जाता दशविद्यास्वरूपिणी ॥  
  
यदा रुद्रगुणा जाता श्मशानकालिका भवेत् ।  
यदा सूर्यगुणा देवि द्वादशी चन्द्रभैरवी ॥  
  
यदा कामगुणा देवी कामभेदा च तारिणी ।  
चतुर्द्दश गुणा जाता महापञ्चदशी स्मृता ॥  
  
कलागुणा यदा शक्तिः श्रीमहाषोडशी तदा ।  
कलातीतागुणा देवी छिन्नमस्ता तदा भवेत् ॥  
  
अष्टादशगुणाः प्रोक्ता महामधुमती भवेत् ।  
ऊनविंशद्गुणादेवी महापद्मावती तदा ॥  
  
गुणिता विंशति यदा विंशद्वर्णा रमा भवेत् ।  
एकविंशद्गुणादेवि प्रोक्ता श्रीकामसुन्दरी ॥  
  
द्वाविंशद्गुणितादेवी दक्षिणा कालिका तदा ।  
त्रयोविंशद्गुणादेवि विद्येशी तु तदा भवेत् ॥  
  
गुणिता तत्व सङ्ख्याभिर्गायत्रीस्या तदा भवेत् ।  
पञ्चविंशद्गुणादेवी पञ्चमी सुन्दरी तदा ॥  
  
षड्विंशद्गुणिताशक्तिः षष्ठिविद्या प्रकीर्तिता ।  
सप्तविंशद्गुणादेवि महारत्नेश्वरी परा ॥  
  
अष्टाविंशतिधा सा वै गुणिता परमा कला ।  
अष्टाविंशत्यक्षरी सा मृतसञ्जीवनी परा ॥  
  
ऊनत्रिंशद्गुणादेवी महानीर सरस्वती ।  
त्रिंशद्गुणा यदा विद्यावसोर्द्धारा तदा स्मृता ॥  
  
एकत्रिंशद्गुणा देवी त्रैलोक्यमोहिनी भवेत् ।  
द्वात्रिंशद्गुणिता चेत्स्यात्त्रैलोक्य विजया स्मृता ॥  
  
त्रयस्त्रिंशद्गुणा चेत्स्याच्छ्रीमछ्री कामतारिणी ।  
चतुस्त्रिंशद्गुणा शक्तिरघोराख्या तदा भवेत् ॥  
  
पञ्चत्रिंशद्गुणादेवी सङ्गीतमोहिनी भवेत् ।  
षड्त्रिंशद्गुणिता विद्या वगलाख्या तदा भवेत् ॥  
  
प्। ५ब्)  
  
सप्तत्रिंशद्गुणाशक्तिः प्रोक्ता विद्यात्वरुन्धती ।  
अष्टात्रिंशद्गुणा चेत्स्यादन्नपूर्णेश्वरीमता ॥  
  
गुणितो न चत्वारिशन्नकुली परिकीर्तिता ।  
चत्वारिंशद्गुणाशक्तिः प्रोक्ता विद्या त्रिकण्टकी ॥  
  
गुणिता एकचत्वारिंशत् तदा राजेश्वरी कला ।  
द्विचत्वारिंशद्गुणिता त्रैलोक्याकर्षणी तदा ॥  
  
त्रिचत्वारिंशद्गुणिता राजराजेश्वरी स्मृता ।  
चतुश्चत्वारिंसद्गुणिता कुक्कुटी परिकीर्तिता ॥  
  
चत्वारिंशत् षष्टगुणाः प्रोक्ताः श्रीमृत्युहारिणी ।  
चत्वारिंश मुनिगुणा महाभोगमतीमता ॥  
  
चत्वारिंशद्वसुगुणा वासवी परिकीर्तिता ।  
ऊनपञ्चाशद्गुणिता फेत्कारी परिकीर्तिता ॥  
  
पञ्चाशद्गुणिता देवी महाश्रीमातृसुन्दरी ।  
पञ्चाशच्चन्द्र गुणिता मातृकोत्पत्ति सुन्दरी ॥  
  
एकैक मातृका वर्णं प्रतिविद्याः सकाशतः ।  
उत्पन्ना परमेशानिस्वोत्पत्तिषुपरायणा ॥  
  
यो भावो यस्य वै प्रोक्तस्तद्भावे संस्थिता शिवा ।  
स्वेच्छाया वरयं कृत्वा यथा कुण्डलिनी स्थित ॥  
  
तथा विद्यासु सञ्जाता अक्षोभ्य मुनिरूपिणी ।  
सार्द्ध त्रिवलयादेवी मनुष्यस्य प्रकीर्तिता ॥  
  
एवं विद्या समुत्पन्नाः कुण्डलीतो महेश्वरी ।  
येन तुष्टासु यापूर्वा स तस्या ऋषिरीरितः ॥  
  
उपासकास्तदन्येस्युरिति सङ्क्षेपतो मतम् ।  
अथातो ब्रह्मदेवे शिष्याष्यास्यामि यथा क्रमम् ॥  
  
वीजाङ्कुर स्फटिजवा ब्रह्मेति परिकीर्तितम् ।  
तदिदं ब्रह्म चाख्यातं कालकालीमयं परम् ॥  
  
दावधि वर्णितो वाक्यं तावत्सगुणतागतम् ।  
तदेव सगुणं ब्रह्मवर्णना शक्तिगोचरम् ॥  
  
वर्णनायामशक्तिर्हि यदा जाता महेश्वरी ।  
तदेव निर्गुणं प्रोक्तं सगुणं वाच्यगोचरम् ॥  
  
वाग्भवं मुखमित्युक्तं मुखादुच्चार्यते च तत् ।  
अवाच्यं यद्भवेद्ब्रह्म तत्कथं मुखगोचरम् ॥  
  
स्वाशक्त्या यन्त्रितच्च तस्माच्छक्ते प्रधानताः ।  
शक्तिकोणे महेशानि ब्रह्माण्डानामनन्तकम् ॥  
  
सर्वं तिष्ठति देवेशि जगदेतच्चराचरम् ।  
तस्या कुण्डलिनी शक्ति रक्षोभ्य नागरूपिणी ॥  
  
स्वेच्छयागुणितादेवि स्वेच्छावर्णः स्वरूपिणी ।  
ब्रह्माण्डगोला देवेशि काल्या तस्मै प्रदर्शितः ॥  
  
प्। ६अ)  
  
ब्रह्मगोला विष्णुगोला रुद्रगोलस्तृतीयके ।  
लोकेश गोलदेवेशि देव गोलस्ततः शिवे ॥  
  
ततो हि ऋषिगोलो हि क्रमाद्गोलाश्च कोटिशः ।  
परम्ब्रह्म च प्रकृतिः प्रतिबिम्बः स्वरूपिणी ॥  
  
महत्तत्वं ततो जातमहङ्कारस्ततः परम् ।  
आकाशस्तु ततो जातस्ततो वायुः प्रकीर्तितः ॥  
  
ततोग्नि पूजातोग्र अग्नेरापः प्रकीर्तितः ।  
पानीयात् पृथिवी जाता ततोह्यौषधयः शुभाः ॥  
  
औषधीभ्यो भवेदन्नम् अन्नात्प्राणः प्रकीर्तितः ।  
प्राणाज्जीवो हि सञ्जातो जीवात्मा परमात्मकौ ॥  
  
ब्रह्मविंवात् सर्वमेतज्जगदेतच्चराचरम् ।  
अत एव भवेद्ब्रह्मजगदेतच्चराचरम् ॥  
  
सत्वं रजस्तम इति ब्रह्मविष्णुशिवादयः ।  
ये चान्ये वहवो भूताः सर्वं प्रकृति सम्भवाः ॥  
  
सैव देवी महाशक्तिः श्यामा दक्षिणकालिका ।  
सैव प्रसूयते विश्वं विश्वं सैव प्रयाति च ॥  
  
सैव संहरते विश्वं जगदेतच्चराचरम् ।  
आधारं सर्वभूतानां सैव रोगार्तिहारिणी ॥  
  
इच्छाक्रिया तथा ज्ञाना ब्रह्मविष्णुशिवात्मिका ।  
त्रिधा शक्तिः स्वरूपेण सृष्टिस्थित्यन्तकारिणी ॥  
  
सृजति ब्रह्मरूपेण विष्णुरूपेण पाल्यते ।  
संहरेद् रुद्ररूपेण जगदेतच्चराचरम् ॥  
  
यस्या योनौ जगत्सर्वे मध्ये प्रवर्ततेखिलम् ।  
यस्यां प्रलीयते विश्वं यस्यां तज्जायते पुनः ॥  
  
यां समाराध्य त्रैलोक्यं सम्प्राप्तं पदमुत्तमम् ।  
तस्माद्भेदं प्रवक्ष्यामि सावधानावधारय ॥  
  
कदाचिदाद्या ललिता पुंरूपा कृष्णविग्रहा ।  
लोकः सम्मोहनार्थाय स्वरूपं विभ्रतीपरा ॥  
  
वेणुनाद समारम्भ सर्वसम्मोहन क्षमा ।  
कदाचिदाद्याः श्रीकालीसैव तारोस्तिपार्वती ॥  
  
कदाचिदाद्याः श्रीतारापुंरूपारामविग्रहा ।  
रावणस्यवधार्थाय देवानां स्थापनानि च ॥  
  
दैत्य संहारणार्थाय पुंरूपं विभ्रती परम् ।  
आद्या तारा महाशक्तिः सैवकाली महेश्वरी ॥  
  
या महावैष्णवी माया सा महासुन्दरी मता ।  
नैव स्त्री न पुमानेषा नैव चाग्नि नपुंसकम् ॥  
  
यद्यच्छुरी रमाधत्ते पूज्यते तेन तेन सा ।  
कदाचिज्जायते सा स्त्री कदाचिदपि सा पुमान् ॥  
  
तां तां तनुं वितनुते लीलार्थमरिमर्द्दनी ।  
सर्वभेदाः कालिकाया सैवाद्याः परिकीर्तिताः ॥  
  
श्रीदेव्युवाच ॥  
  
देवेश श्रोतुमिच्छामि सिद्धिविद्यादि निर्णयः ।  
तत्वं कथय देवेश यदिमेकरुणा तव ॥  
  
प्। ६ब्)  
  
श्रीशिवोवाच ॥  
  
चतुर्युग क्रमेणैव भेदभेदान्तरे शिवे ।  
सत्ये काली च श्रीविद्या कमला भुवनेश्वरी ॥  
  
सिद्धिविद्या महेशानि त्रिशक्ति वगलाशिवे ।  
महाविद्या सत्ययुगे मातङ्गी भैरवीशिवे ॥  
  
धूमावती च विद्यास्यात् त्रेतायां शृणु पार्वती ।  
कालीतारा सुन्दरी च सिद्धिविद्या प्रकीर्तिता ॥  
  
मातङ्गी भुवना लक्ष्मी महाविद्या प्रकीर्तिता ।  
धूमावती भैरवी च विद्यात्वेन महेश्वरी ॥  
  
द्वापरे कालिका तारारोधिनी भैरवी तथा ।  
सिद्धिविद्या महेशानि सुन्दरी भुवना रमा ॥  
  
धूमावती महाविद्या मातङ्गी कमला तथा ।  
विद्यात्वेन महेशानि कलौकाली तु केवलम् ॥  
  
कालीतारा छिन्नमस्ता सिद्धिविद्या कलौ मता ।  
सुन्दरी भैरवी लक्ष्मी मातङ्गी भुवनेश्वरी ॥  
  
महाविद्या महेशानि धूमा च वगला शिवे ।  
विद्यात्वेन महेशानि कलौ सङ्कीर्तिता मया ॥  
  
कालिकायां महाकालश्चा क्षोभ्यस्तारिणी मनौ ।  
त्रिपुरायां तु राजेशो वगलायां च त्र्यम्वकः ॥  
  
मातङ्ग्यां तु महेशश्च भुवनेस्यां महेश्वरः ।  
नारायणो महालक्ष्म्यां महादेवं शृणु प्रिये ॥  
  
छिन्नायां तु करालस्यात् सिद्धायां कुक्कुटेश्वरः ।  
धूम्रायां तु अघोरः स्यादिति सङ्क्षेपतो मताम् ॥  
  
शक्त्या विना शिवे सूक्ष्मे नामधाम न विद्यते ।  
शिवं विना चित्कलायां न कलात्वं क्वचिद्भवेत् ॥  
  
बिजाङ्कुरन्याय योगाच्छिव शक्त्यात्मकं महः ।  
सदा जागर्ति देवेशि नानारूपाणि दर्शयत् ॥  
  
सर्वाभावे तु वटुक्तो महाकालस्तथैव च ।  
तारिणां वटुकः प्रोक्तः काल्यां कालः प्रकीर्तितः ॥  
  
कलौ काली कलौ कली कलौ काली तु केवला ।  
साधिता कालनाथेन प्रत्यक्षा कालिका वलौ ॥  
  
कलौ कालीं विहायाथ यः कश्चिन् मोक्षकार्मुकः ।  
स भोजनं विना सूनं क्षून्निवृत्तिमभीप्सति ॥  
  
कलौकालीं विहायाथयः कश्चिच्छान्तिमिच्छति ।  
सहिशीत निवृत्त्यर्थं हिमशैलं निषेधिते ॥  
  
कलौ कालीं विहायाथयः कश्चिन्मोक्षकार्मुकः ।  
स सिद्धान्नं परित्यज्य विषभोजनमिच्छति ॥  
  
कलौ कालीं विहायाथ यः कश्चित्काव्यमिच्छति ।  
स तु दुःखनिवृत्त्यर्थं पापानि कुरुते सदा ॥  
  
स दरिद्रो महामूर्खो ममद्रोही स एव तु ।  
युगत्रयेषु देवेशि कलिपूर्वेषु तत्वतः ॥  
  
प्। ७अ)  
  
अन्या विद्यामपि भजन् सिद्धिमाप्नोति मानवः ।  
कलौ काली स्पर्शमणिर्नान्या विद्या कदाचन ॥  
  
श्रीमहाकालिका विद्या कलौ पूर्णफलप्रदा ।  
अज्ञानाद्ज्ञानतो चापि सलीलं वा सहेलया ॥  
  
स्मृतापि सिद्धिदा काली सकृदेव महेश्वरी ।  
चतुर्युगानां राज्ञी वै कालिका परिकीर्तिता ॥  
  
विद्याराज्ञी सिद्धि विद्या कलौ शीघ्रफलप्रदा ।  
नामैक्याद्रूप साम्यार्द्ध महाविद्या प्रकीर्तिता ॥  
  
महाविद्या सिद्धिविद्या विद्याभेदैः प्रतिष्ठिता ।  
उपविद्यादिभेदैश्चकालिका संस्थिता भुवि ॥  
  
ताराद्याः सकला विद्या कालिकायाम् अजायत ।  
सर्वविद्या कालिकायां संस्थिता एव पार्वती ॥  
  
शक्तिः शिवशक्तिर्ब्रह्मा शक्तिर्विष्णुर्जनार्द्दनः ।  
शक्तिरिन्द्रोरविःशक्तिशक्तिश्चन्द्रो ग्रहाः ध्रुवम् ॥  
  
शक्तिरूपं जगत्सर्वं यो न जानाति नारकी ।  
तेषां मध्ये प्रजातं तु कालीरूपं मनोहरम् ॥  
  
विशेषतः कलियुगे नराणां भुक्तिमुक्तिदम् ।  
कलिर्हिग्रस्यादासस्य पादपूजां करोति हि ॥  
  
इति श्रीतन्त्रचिन्तामणौ सृष्टिक्रमनिरूपणात्मक प्रथमप्रकाशः ॥ १ ॥  
  
अथ दक्षिणकाल्यास्तु मन्त्रमुद्धारयाम्यहम् ।  
यदेकचारस्मरणात् किं तद् यत्नकरेस्थितम् ॥  
  
क्रोधि संवह्नि संयुक्तं त्रिमूर्तीन्दुः समायुतम् ।  
त्रिलिखेत् परतो देवि हूङ्कारद्वयमेव हि ॥  
  
मायाद्वयं समालिख्य अत्रिः संवर्त सूक्ष्मयुक् ।  
ने कालिके सप्तवर्णान् पूर्ववत् परमेश्वरी ॥  
  
स्वाहान्तेयं महाविद्या द्वाविंशत्यक्षरी परा ।  
मनसा विश्वविज्ञानं त्राणं संसारवन्धनात् ॥  
  
यतः करोति संसिद्धि मन्त्र इत्युच्यते ततः ॥  
  
अथ विद्यामाहात्म्यम् ॥  
  
नात्रसिद्धादि चिन्तास्ति नारि मित्रादि लक्षणम् ।  
तया प्रयास वाहुल्यं न कायक्लेश सम्भवम् ॥  
  
अस्याः स्मरण मात्रेण सिद्धयोष्टौ भवन्ति हि ।   
एवं समस्तविद्यानां राज्ञीं स्तोतुं न शक्यते ॥  
  
नवकोटि सहस्रैस्तु जिह्वाकोटि शतैरपि ।  
सर्वसिद्धिप्रदा देवी अनिरुद्ध सरस्वती ॥   
  
तस्मादस्या ज्ञानमात्रात् सिद्धयः सम्भवन्ति हि ।  
अनिरुद्ध सरस्वत्या ज्ञानमात्रेण साधकः ॥  
  
पाण्डित्वं च कवित्वे च वागीश समतां व्रजेत् ।  
तस्य पाण्डित्य वै दग्धं विचित्रपद्यकल्पनात् ॥  
  
देवा अपि विलजन्ते किं सुप्तुर्मानुषादयः ।  
अपि चेत् त्वत्समानारीमत्समः पुरुषोस्ति चेत् ॥  
  
अनिरुद्ध सरस्वत्यासमो मन्त्रस्तदा भवेत् ।  
य एतां चिन्तयेन् मन्त्रिः सर्वकाम समृद्धिदाम् ॥  
  
प्। ७ब्)  
  
तस्य हस्ते सदैवास्ति सर्वसिद्धिर्न संशयः ।  
गद्यपद्यमयी वाणी सभायां तस्य जायते ॥  
  
ब्रह्महत्या सुरापानमगत्यागमनानि च ।  
सर्वमाश्रुतरत्येव दक्षिणामेव चिन्तयन् ॥  
  
वागीश्वरः समोवाचीधनेन धनदोपमः ।  
चन्द्रसूर्यः समो भूत्वा वसेत् कल्पायुतं दिवि ॥  
  
इत्यादिमादिकं चैव वहुः किं कथ्यते पुनः ।  
न तस्य दुर्लभं किञ्चिद्यः स्मरेघोरकालिकाम् ॥  
  
अश्वमेधैश्च गोमेधैर्नरमेधैस्तथापरैः ।  
दानैश्च विविधैरन्यै होमैर्नानाविधैरपि ॥  
  
अनेकपुण्य सम्भारैर्यदि सम्प्राप्यते परा ।  
विद्याराज्ञी घोरकालीह्य निरुद्ध सरस्वती ॥  
  
ज्ञात्वैव मुक्तिमाप्नोति किं पुनः कथ्यते परम् ।  
मन्त्रस्य ज्ञानमात्रेण विजयीभुवि जायते ॥  
  
तस्या लोक न मात्रेणवादिनोनिः प्रभामताः ।  
राजानोपि हि दासत्वं भजेते किं परे जनाः ॥  
  
वह्नेः शैत्यं जलस्तम्भङ्गतिस्तम्भं विवस्वतः ।  
दिवारात्रि व्यत्ययं च स कर्तुं भवति क्षमः ॥  
  
अस्यास्तु ज्ञानमात्रेण जीवन्मुक्तः प्रजायते ।  
बृहस्पति समो वाग्मी धरणी सदृशः क्षमी ॥  
  
श्रीरामसदृशो वीर्येरूपे काम समः स्मृतः ।  
समुद्र इव गाम्भीर्ये तेजसा भास्करोपमः ॥  
  
दुर्वासा इव शापादौ क्रोधादौ स यमोपमः ।  
सृष्टौ प्रजापतिः साक्षात् स्थितौ विष्णुः समस्तथा ॥  
  
लये हरः समोह्येषः एतां योवेत्ति तत्वतः ।  
वहुना किमिहोक्तेन समानो नास्ति भूतले ॥  
  
अस्या जपो ब्रह्म जपो ध्यानमस्यात्मचिन्तमम् ।  
योग सन्धारणं सम्यक् ध्यानमस्या न संशयः ॥  
  
महापदि महापापे महाग्रह निवारणे ।  
महाभये महोत्पाते महाशोके महामये ॥  
  
महामोहे महासार्थे महादारिद्र सङ्कटे ।  
महारण्ये महाशून्ये महाज्ञाने महारणे ॥  
  
दुरध्वे च दुरावासे दुर्भिक्षे दुर्न्निमित्तके ।  
समस्तक्लेश सङ्घाते स्मरणादेव नाशयेत् ॥  
  
अस्या ज्ञानं ज्ञानमेव ध्यानमस्यात्म चिन्तनम् ।  
तस्मादस्या समाविद्याः नास्ति तन्त्रेन संशयः ॥  
  
ब्रह्मादि भवने तस्य न समः किमुचापरे ।  
स एव सुकृती लोके स एव कुलभूषणः ॥  
  
धन्या च जननी तस्य येन देवी समर्चिता ।  
गामे च तुंवुरुः साक्षाद्दानेकर्णः समोपमः ॥  
  
दत्तात्रेय समो ज्ञानी येन देवी समर्चिता ।  
मेधा प्रज्ञा तथा लक्ष्मीवल्लभः सर्वजन्तुषु ॥  
  
प्। ८अ)  
  
अस्याः स्मरणमात्रेण देह ज्ञानं प्रजायते ।  
कृते चैवापि त्रेतायां परं चर्चा परे युगे ॥  
  
प्रत्यक्षा देवताः सर्वाभक्ताधीना हि देवताः ।  
गुरुणा करुणा सिन्धुवीरेण चकितासिता ॥  
  
सेविता शुद्धबोधेन प्रत्यक्षा कालिकाकलौ ।  
सर्वसिद्धिप्रदा साक्षान्महापातकनाशिनी ॥  
  
देवैर्देवत्व विषये सिद्धैः खेचरसिद्धये ।  
पन्नगैराक्षसैर्मत्यैर्मुनिभिश्च मुमुक्षुभिः ॥  
  
कामिभिर्द्धर्भिश्चार्थमीप्सुभिः सेविता सदा ॥  
  
अथ तारामन्त्रः ॥  
  
अथातः सम्प्रवक्ष्यामि ताअरामन्त्रात् कवित्वदम् ।  
ॐ माया त्रीꣳ हूꣳ फडिति पञ्चवर्णो मनुर्मतः ॥  
  
अथ छिन्नायाः ॥  
  
प्रणमच्चरमां लज्जां बीजद्वन्द्वं च वाग्भवम् ।  
वज्रवैरोचनीये ह्रींह्रीम्फट् स्वाहान्तराक्षरः ॥  
  
अथ षोडशी ॥  
  
श्रीबीजं शक्तिबीजं च कामबीजं च वाग्भवम् ।  
वालान्तः संस्थितं वीजं प्रणवं च ततः परम् ॥  
  
शक्तिबीजं रमां चैव विद्यां च परमेश्वरीम् ।  
लोपा वा कामराजं वा त्रिकूटामथ चापराम् ॥  
  
विन्यस्य पुनराद्यानि वीजानि पञ्चसुन्दरी ।  
विपरीत क्रमेणैव विन्यसेत् षोडशी परा ॥  
  
अथ भैरवी ।  
  
विपद्भृगु हुताशस्थो मौक्तिको बिन्दुशेषरम् ।  
वियत्तदादि केन्द्राग्नि स्थितं वामाक्षि विन्दुमत् ॥  
  
आकाशभृगु वह्निस्थो मनुः सर्गेन्दुखण्डवान् ।  
पञ्चकूटात्मिका विद्यादेवी त्रिपुरभैरवी ॥  
  
अथ लक्ष्मी ॥  
  
ऐꣳ ह्रीꣳ श्रीꣳ क्लीꣳ समुच्चार्य हसराद्रौयुताः पुनः ।  
विसर्गान्ताः पञ्चमं तु वीजमेतदुदाहृतम् ॥  
  
जगत्प्रसूत्यै हृदयं द्वादशार्णो मनुर्मतः ।  
प्रणवादिरयं मन्त्रः स्यात् त्रयोदशवर्णकः ॥  
  
अथ मातङ्ग्याः ॥  
  
प्रणवं च ततो मायां कामवीजं च कूर्चकम् ।  
मातङ्गी ङेयुता चास्त्रं वह्निजाया वधिर्मनुः ॥  
  
अथ भुवनेश्वर्याः ॥  
  
अथ वक्ष्ये महेशानि भुवनेशी मनूत्तमाम् ।  
न कुलीशोऽग्निमारूढो वाम नेत्रार्द्ध चन्द्रवान् ॥  
  
अथ धूमावत्याः ॥  
  
अथातः सम्प्रवक्ष्यामि धूमावत्या मनुं परम् ।  
धूꣳ धूꣳ धूमावती स्वाहा मन्त्रोष्टाक्षर ईरितः ॥  
  
अथ बगलायाः ॥  
  
तारं मायां समुच्चार्य वदेच्च बगलामुखी ।  
तदग्रे सर्वदुष्टानां ततो वाचं मुखं पदम् ॥  
  
स्तम्भयेति पदं जिह्वां कीलयेति ततः परम् ।  
बुद्धिं विनाशये ह्रीꣳ ॐ स्वाहा षट्त्रिंशदर्णकः ॥  
  
इत्येवं कालिकाभेदाद् दशविद्या उदीरिता ।  
देव्या दक्षिण सञ्ज्ञाया प्रवक्ष्यामि यथा विधिः ॥  
  
प्। ८ब्)  
  
कृते श्रुत्युक्त मार्गः स्यात् त्रेतायां स्मृतिभाषणम् ।  
द्वापरे वै पुराणोक्तः कला वागं स सम्भवः ॥  
  
अशुद्धाः शूद्रकर्माणो ब्राह्मणाः कलिसम्भवाः ।  
तेषामागममार्गेण सिद्धिर्नश्रौन्न वर्त्मना ॥  
  
आगमोक्त विधानेन कलौ देवान् यजेत् सुधीः ।  
न हि देवाः प्रसीदन्ति कलौ चान्य विधानतः ॥  
  
उपासना त्रिधा प्रोक्ता श्रेष्ठा तत्व तु सात्त्विकी ।  
यस्यां च मानसी पूजा जपौ मुख्यतमौ स्मृतौ ॥  
  
राजसो दक्षिणो मार्गः प्रतिमायां च पूजनम् ।  
बाह्योपचारैः पुष्पाद्यैस्तदाद्यानां विशिष्यते ॥  
  
तामसोपासनं प्रोक्तं पीठादौ वलिदानतः ।  
वाममार्गेण तच्चाद्यं वर्णे हित्वा प्रशस्यते ॥  
  
एषा व्यवस्था सम्प्रोक्ता वामदक्षिणयोः परा ।  
आचारो द्विविधो देवी वामदक्षिण भेदतः ॥  
  
पञ्चमुद्रादि रहितो दक्षिणाचार सञ्ज्ञकः ।  
मद्यं मांसं तथा मत्स्यं मुद्रा मैथुनमेव च ॥  
  
मकारे पञ्चकैर्देवी योनौ कौलः प्रपूजयेत् ।  
वामहस्तात् पानपूजा क्रमाद्वानि प्रकीर्तिताः ॥  
  
दक्षहस्तात्यानयोगाद्वामहस्त प्रतर्पणात् ।  
दक्षहस्तात् पूजनाद्धिकौल इत्यभिधीयते ॥  
  
केवलं दक्षहस्तेन पूजनाद् दक्षिणाभिधः ।  
उपासना द्विधा प्रोक्ता सा कामाकाम विच्युता ॥  
  
मोक्षबीजं तु निःकामा सकामो भवबीजकम् ।  
पन्था तु दक्षिणें श्रेष्ठो वामं श्रेष्ठतरोमतः ॥  
  
यस्तु वामं विजानाति स एव परमोगुरुः ।  
अहं जानामि सम्पूर्णं पादोनंसनकादयः ॥  
  
अर्द्धं चापि वशिष्ठाद्याः शक्राद्याः पादसम्मितम् ।  
जानन्ति माथाः षष्ठांशङ्कोष्ठंशमितरेजनाः ॥  
  
पतन्ति कोटयश्चात्र जायन्ते कृमि योनिषु ।  
तं मार्गे ये विजानन्ति ते मुक्तानात्र संशयः ॥  
  
श्रीकृष्णो वाममार्गं तु फाल्गुण्यायोपदिष्टवान् ।  
मया चिन्तय तादृष्टो मुनिभ्यश्च निरूपितः ॥  
  
चाण्डालो वा तुरुष्को वा ब्रह्महावाथ मस्करी ।  
श्रोत्रियोतामसमार्गीं भुक्तिमुक्त्योः सभाजनम् ॥  
  
वामदक्षिणमार्गो हि कालीताराविधौ स्मृतः ।  
छिन्नाविधौ वाममार्गो वगला वामदक्षगा ॥  
  
सुन्दरी वाम दिव्या च दक्षे मार्गेपि संस्थिताः ।  
वालाविद्या दक्षविद्यामातङ्गी वामदक्षिणा ॥   
  
प्। ९अ)  
  
केवला भुवना लक्ष्मी धूमा दक्षिणमार्गगाः ।  
सुमुखी वामसन्तुष्टा वटुको वामदक्षिणः ॥  
  
भैरवी वामयोगस्था बगला वामदक्षिणा ।  
पूर्वाम्नाये दक्षवामौ दक्षिणे दिव्यवामके ॥  
  
कौलदक्षौ पश्चिमे तु कौलवामौ तथोत्तरे ।  
ऊर्द्ध्व दिव्यौ महेशानि पाताले वाम एव च ॥  
  
यदीशाद्याः सर्वविद्याः कामिनी योगनायिका ।  
वाममार्गेन सिद्ध्यन्ति नान्यथा सिद्धिदाः क्वचित् ॥  
  
वामदक्षिणयोगेन उभयाचार तत्परा ।  
शैवशाक्ते गाणपत्ये सौरस्वायम्भुवे तथा ॥  
  
चान्द्रचीने पाञ्चरात्रे वैष्णवे वैदिकेपि च ।  
वामे चान्ते भविष्यन्ति कलेद्वैजाति जातयः ॥  
  
एवं दर्शणमार्गेपि न हि वामं करोत्ति चेत् ।  
तस्य सिद्धिर्न्नदेवेशि मम वैरी प्रकीर्तितः ॥  
  
सर्वस्मादधिको वामधर्मः प्रोक्तः कुलागमे ।  
तत्रापि कालिका तारा विधौ प्रियतरः स्मृतः ॥  
  
कापालिके महेशानि वाममार्गोत्रकारणम् ।  
वाममार्ग प्रकारेण सर्वं सिद्ध्यन्ति नान्यथा ॥  
  
वाममार्गं विनादेवी न हि सिद्ध्यन्ति देवताः ।  
उत्तराम्नाय सम्प्रोक्ता देवास्तुष्यन्ति पञ्चमैः ॥  
  
ऊनः पदार्थ एकश्चेत् साधकन्ते शपन्ति च ।  
पश्चिमाम्नाय देवानां सुरापानं कृता कृतम् ॥  
  
मच्चतुष्टयमिच्छन्ति तं विना प्रशपन्ति च ।  
पूर्वाम्नायोक्त देवानां तन्मांसं च कृता कृतम् ॥  
  
आवश्यकं मत्रयं च तं विना प्रशयन्तिते ।  
ऊर्द्ध्वाम्नायोक्त देवानां ते मत्स्याश्च कृता कृताः ॥  
  
आवश्यकं मद्वयं च विना तं प्रशयन्तिते ।  
दक्षिणाम्नाय देवानां निषिद्धं स चतुष्टयम् ॥  
  
मेनैकेन विनातेपि प्रशयन्ति हि साधकम् ।  
कौलिकं कूर्चतः कर्मवैदिकं नाभिधीयते ॥  
  
वैदिकं कूर्चतः कर्मकौलिकं नाभिधीयते ।  
विरुद्धाद्दुभयं नष्टं तथा एक पथा चरेत् ॥  
  
वाममार्गी यदा दक्षं प्रविशेत् तत् सुरैः स तु ।  
विघ्नान्ते पीड्यते चापि न सिद्धिमधि गच्छति ॥  
  
दक्षमार्गी यदा वामं प्रविशेत् तत्सुरास्तदा ।  
लोकद्वयाद्व्यापयन्तितं ग्रसन्ति च वामिनम् ॥  
  
तस्मात् स्वकुलमार्गं तु ज्ञात्वा कुर्याद्दुपासनम् ।  
यदृच्छया शृउतं तन्त्रं छद्मनापि वलेन वा ॥  
  
परेरितं तवा गाथा तज्जपेद्यद्यनर्थकृत् ।  
न शास्त्रमालोक्वे देवन्नाचरेन्न जपेदपि ॥  
  
प्। ९ब्)  
  
न पश्येन्नोपदिश्येच्च न कुर्यान्नैव साधयेत् ।  
पुस्तके लिखितान् मन्त्रानालोक्य प्रजपन्तिये ॥  
  
ब्रह्मा हत्या समं तेषां पातकं परिकीर्तितम् ।  
तस्माद्दीक्षां प्रयत्नेन सदा कुर्याच्च तान्त्रिकीम् ॥  
  
अथातः प्रथमतो दीक्षां प्रवक्ष्यामि विशेषतः ।  
दीयते ज्ञान विज्ञानं क्षीयते पापराशयः ॥  
  
तेन दीक्षा इति प्रोक्ता प्राप्ता च सद्गुरोर्मुखात् ।  
अदीक्षितानां मर्त्यानां दोषं शृण्वं तु साधकाः ॥  
  
अन्नं विष्टा समं तस्य जलं मूत्र समन्तथा ।  
अदीक्षितं कृतं श्राद्धं श्राद्धं चादीक्षितस्य वा ॥  
  
गृहीत्वा पितरस्तेषां नरके च मुदारुणे ।  
पतन्त्येव न सन्देहो यावदिन्द्राश्चतुर्दशः ॥  
  
सहस्रै * * *(?) रैश्च भक्तियुक्तो यजेद्यदि ।  
तथाप्य दीक्षितस्यार्थां देवागृह्नन्ति नैव च ॥  
  
कर्माखिलं वृथा यस्मात् तस्माद दीक्षितः पशुः ।  
तस्मादं दीक्षितं दृष्ट्वा किञ्चित् कार्यं न साधयेत् ॥  
  
दीक्षाग्रहणकाले तु पापराशिः परायते ।  
निर्वाणपद संयुक्तो वहिर्गच्छति तत्परः ॥  
  
तदा देव पितृणां तु कार्यार्ध्ये भवति स्वयम् ।  
अन्यथा यत्कृतं कर्म हुतं भस्मनि हव्यवत् ॥  
  
सर्वाश्रमेषु दीक्षायां नित्यत्वं परिचक्षते ।  
अनीश्वरस्य मन्त्रस्य नास्ति त्राता यथा भुवि ॥  
  
तथा दीक्षा विहीनस्य नेहस्वामी परत्र च ।  
न तपोभिर्जपैर्होमैर्विविधैर्वापि साधनैः ॥  
  
न क्रियाचित्कदाचित्तु दीक्षाहीनस्य सिद्ध्यति ।  
द्विजानां मनुपूतानां स्वकर्माध्ययनादिषु ॥  
  
यथाधिकारो नास्ती हस्याच्चोपनयनादिषु ।  
तथा चा दीक्षितानां च मन्त्र देवार्चनादिषु ॥  
  
नाधिकारोस्त्यतः कुर्यादात्मानं मन्त्र संस्कृतम् ।  
दीक्षामूलं जगत्सर्वं दीक्षामूलं परं तपः ॥  
  
दीक्षामाश्रित्य निवसेद्यत्र कुत्रा समे जपन् ।  
अदीक्षितश्च मरणे रौरवे नरके व्रजेत् ॥  
  
अतो दीक्षेति सा प्रोक्ता देशिकैस्तन्त्रवेदिभिः ।  
यावन्न प्राप्यते दीक्षा पुरुषार्थ फलप्रदा ॥  
  
सर्वसिद्धिकरी दीक्षा सर्वसम्पत्प्रदायिनी ।  
प्रतिभा स्वरवर्णानि कान्तिः पुष्टिधराणि च ॥  
  
मोहनस्तम्भना कृष्टि मारणोच्चाटनानि च ।  
वशीकार्यं सुकविता बुद्धिश्च धारणा युता ॥  
  
तारणं च समुद्रस्य वह्नेः शैत्यं रणेजयम् ।  
विपिने चा भयं चैव शोकदुःखापहं तथा ॥  
  
प्। १०अ)  
  
धर्मार्थकाममोक्षाणि ददात् येषां न संशयः ।  
अनेक कोटि सन्त्रेभ्यस्तथा विद्यात्य एव च ॥  
  
एकं गुरुमुखाल्लब्धं सर्वसिद्धि प्रवर्तकम् ।  
गुरुपदेशतो लब्धं जपेत्यासार्चनादिकम् ॥  
  
पश्चात् तत् साधयेत् सर्वं सदा तद्भावभावितः ॥  
  
इति श्रीतन्त्रचिन्तामणौ   
श्रीश्यामादिविद्योद्धारोपासनावश्यकतापूर्वकमाहात्म्यकथनं नाम   
द्वितीयः प्रकाशः ॥ २ ॥  
  
यः शिवः सर्वगः सूक्ष्मश्चोन्मनो निष्कलोव्ययः ।  
व्योमाकारोह्यजानन्तः स कथं पूज्यते प्रिये ॥  
  
अत एव शिवः साक्षाद्गुरु रूपं समाश्रितः ।  
दीनानुकम्पया देवीपर्य्येति पृथिवीमिमाम् ॥  
  
मनुष्य चर्मणानर्द्धः साक्षात् परः शिवः स्वयम् ।  
अत्रिनेत्रः शिवः साक्षाद चतुर्वाङ्गुरच्युतः ॥  
  
अचतुर्वदनो ब्रह्मा श्रीगुरुः कथितः प्रिये ।  
नर वदृश्यते लोके श्रीगुरुः पापकर्मणाम् ॥  
  
शिव च दृश्यते साक्षान्नराणां पुण्यकर्मणाम् ।  
श्रीगुरुं परमं तत्वं तिष्ठन्तं चक्षुषाग्रतः ॥  
  
मन्दभाग्या न पश्यन्ति अन्धाः सूर्यमिवोदितम् ।  
गुरुः सदाशिवः साक्षात् सत्यमेव न संशयः ॥  
  
शिव एव गुरुर्नो चेद्भुक्तिमुक्तिं ददातिकः ।  
सदाशिवस्य देवस्य श्रीगुरोरपि पार्वती ॥  
  
उभयोरन्तरं नास्ति यः करोति स पातकी ।  
यथा घटश्च कलशः कुम्भश्चैकार्थ वाचकः ॥  
  
तथा देवश्च मन्त्रश्च गुरुश्चैकार्थ उच्यते ।  
न गुरोः सदृशं वस्तु न देवः शङ्करोपमः ॥  
  
न च कौलात् परो योगो न विद्या कालिका समा ।  
गकाराज्ञान सम्पत्तिरकारस्तत् प्रकाशकः ॥  
  
उकाराच्छिव तादात्म्यं दद्यादिति गुरु स्मृतः ।  
यद्यप्यधीतनीगमाः षडङ्ग सहितां प्रिये ॥  
  
आगमाद्यानि शास्त्राणि ज्ञानं नास्ति गुरुं विना ।  
तस्माद्गुरुं समालोच्य भजते यः पुमान् शिवे ॥  
  
योगं ज्ञानं स्फुटं तस्मै ब्रुवते नात्र संशयः ।  
तारकः कोहि संसारे प्राणिनां सद्गुरोर्विना ॥  
  
असद्गुरुः स्वयं नष्टं कथं पालयते परम् ।  
धनार्थिनस्तु गुरवः शिष्याः सिद्ध्यर्थिनः कलौ ॥  
  
तस्मान्न चोभयः सिद्धिर्देवतानां विदंवनम् ।  
भक्तिः श्रद्धान्वितौ शिष्य गुरु सम्पूर्ण लक्षणौ ॥  
  
प्। १०ब्)  
  
सर्वोपि मार्गस्तत्कालं भुक्तिमुक्ति प्रदायकः ॥  
  
अथातो गुरुलक्षणम् ॥  
  
तस्मादादौ प्रवक्ष्यामि लक्षणं गुरुशिष्ययोः ।  
श्रीगुरुः परमेशानि शुद्धवेशो मनोहरः ॥  
  
सर्वलक्षण संयुक्तः सर्वावयव शोभितः ।  
सर्वागमार्थ तत्वज्ञः सर्वमन्त्र विधानवित् ॥  
  
लोकः सम्मोहनाकारो देववत् प्रियदर्शनः ।  
सुमुखः सुलभः स्वच्छ इञ्ज्ञिताकारवेष्टवित् ॥  
  
अन्तर्मुखा बहिर्दृष्टिः सर्वज्ञो देशकालवित् ।  
आज्ञा सिद्धस्त्रिकालज्ञो निग्रहानु ग्रह क्षमः ॥  
  
वेदवेदान्त विछान्तः सर्वजीव दयापरः ।  
स्वाधीनेन्द्रिय सञ्चारः षडङ्ग विजयक्षमः ॥  
  
अत्र गण्योति गम्भीरः पात्रापात्रं विशेषवित् ।  
निर्मलो नित्यसन्तुष्टो निर्द्वन्द्वो नित्यशक्तिमान् ॥  
  
सद्भक्तवत्सलो धीरः कृपालुः स्मित पूर्ववाक् ।  
भक्तप्रियः सर्वसमोदयालुः शिष्यशासकः ॥  
  
स्वेष्टदेव मनुः प्राज्ञो वनिता पूजनोत्सुकः ।  
नित्यनैमित्तिके काम्ये एतत्कर्मण्य निन्दितः ॥  
  
रागद्वेष भयक्रोध दम्भाहङ्कार वर्जितः ।  
यदृछालाभ सन्तुष्टो गुणदोष विभेदकः ॥  
  
स्त्रीधनादिष्टनाशक्तोदुःसङ्गव्यसनोज्रितः ।  
अलोरूपा हिंसकश्च पक्षपाती विचक्षणः ॥  
  
वित्तविद्यादि मन्त्रज्ञो यन्त्र तन्त्राद्य विक्रयी ।  
निःसङ्कल्पो निर्विकल्पो निर्णीतार्थोति धार्मिकः ॥  
  
तुल्ये निन्दास्तुतिर्मौनी निरपेक्षो नियामकः ।  
शुद्धचित्तोदयालुश्च ब्राह्मणो वेदपारगः ॥  
  
अथ कुलगुरोः ॥  
  
कुलीनः सर्वविद्यानां मधिकारीति गीयते ॥  
दीषा प्रभुः स एवात्र सर्वमन्त्रस्य नापरः ॥  
  
अकुलं शिव इत्युक्तः कुलं शक्तिः प्रकीर्तिताः ।  
कुलाकुलानुसन्धान निपुणः कौलिकः प्रियः ॥  
  
कुलभक्तान् कुलाचारान् कुलज्ञानान् कुलव्रतात् ।  
प्रीतो भवति यो दृष्ट्वा कौलिकः स तु मे प्रियः ॥  
  
तत्व त्रयः स्वीकरणान् मूलमन्त्रार्थ तत्ववित् ।  
देवता गुरुभक्तश्च कौलिकः स्यात्तदीक्षया ॥  
  
कुलाचारस्तो नित्यं कुलशास्त्र प्रयोजकः ।  
शान्तः स्वाधीन सर्वज्ञो लोभमोह विवर्जितः ॥  
  
क्रोध मोह सदा त्यागी विरागी वीरवन्दितः ।  
सर्वाश्रय परित्यागी ललनार्चन तत्परः ॥  
  
प्। ११अ)  
  
इत्यादि लक्षणोपेतः श्रीगुरुः कथितः प्रियः ।  
नाति वालो न वृद्धश्च न खञ्जोन कृशस्तथा ॥  
  
नाधिकाङ्गो न हीनाङ्गो न खल्वाटो न दन्तुरः ।  
कृतज्ञं वाग्मिनः शूरं प्रतिष्टागम पारगम् ॥  
  
वास्तु विद्या कृताभ्यासं शल्योद्धार विवेकिनम् ।  
क्रियानु क्रमवेत्तारं मुद्रातन्त्र विवेकिनम् ॥  
  
स्वविद्यानुष्ठा न तपो धर्माणाम प्रकाशकः ।  
वर्णाश्रम ज्ञान तपोधर्माणां च प्रकाशकः ॥  
  
षट्कर्म सु सुसिद्धो यो दाता भोक्ता न याचकः ।  
स एव कौलिकाचार्यस्त्वन्यः कुल विडंवकः ॥  
  
पिण्डपदं तथा रूपं रूपातीतं निरञ्जनम् ।  
यस्तु सम्यग् विजानाति स गुरुश्चोर्द्धरेत् परम् ॥  
  
पाशस्तम्भं वेधदीक्षा पशुग्रहणमेव च ।  
त्रिविधं यो विजानाति स गुरुः कथितः प्रिये ॥  
  
पशुपाश पशूनां च रहस्यार्थ विधानवित् ।  
यो जानाति वरारोहे स गुरुः परिकीर्तितः ॥  
  
घृणा शङ्काभयं लज्जा जुगुप्सा चेति पञ्चमी ।  
कुलं शीलं तथा शक्तिरष्टौ पाशाः प्रकीर्तिताः ॥  
  
पाशबद्धः पशुः प्रोक्तः पाशमुक्तो महेश्वरः ।  
तस्मात् पाशहरोप् यत्र स गुरुर्नान्य उच्यते ॥  
  
मूलादि ब्रह्मरन्ध्रान्तं सप्तां भोजदलेषु च ।  
जीवाचारफलं वेत्ति स गुरुर्नापरः प्रिये ॥  
  
अथ असद्गुरुलक्षणम् ॥  
  
कुलक्षणम् ॥  
  
वह्वाशी दीर्घसूत्रीय विषयादिषु लोलुपः ।  
हेतु वादरतो दुष्टो वाग्वादी गुरुनिन्दकः ॥  
  
अरोमावकुरोमा च निन्दिता श्रममेव च ।  
कालदन्तोऽसितोष्ठश्च दुर्गन्धः श्वासवाहकः ॥  
  
दुष्टलक्षण सम्पन्नो यद्यपि स्वयमीश्वरः ।  
वङ्गप्रतिग्रहासक्त आचार्यं श्रीक्षयावहः ॥  
  
अपुत्रो मृतपुत्रश्च कुण्डश्च वामनस्तथा ।  
कुनखीदीर्घदन्तश्च स्त्रीजितश्चाधिकाङ्गकः ॥  
  
हीनाङ्गः कपटीरोगी वङ्गवल्ली च कुब्जकः ।  
एतैर्दोषैर्विहीनो यः स गुरुःशिष्यभाजनः ॥  
  
स्वनाम्ना न गुरुःकार्यो भार्या च मातृनामिका ॥  
  
अथ देशभेदाद्गुरोर्भेदः ॥  
  
कुमारी हिमवन्मध्ये श्वेतकृष्ण मृगान्विते ।  
देशे जातस्तु यो विद्वानाचार्यत्वमथार्हति ॥  
  
औग्यन्या मध्यदेशार्च कौरुक्षेत्राश्चलाटजाम् ।  
अन्तर्वेदी प्रतिष्ठाना चावन्त्या गुरवो वराः ॥  
  
राडावारेन्द्रकास्तैरागौर्य रामागधास्तथा ।  
अङ्गजातोद्भवाश्चेति सप्तैते मध्यमा स्मृताः ॥  
  
प्। ११ब्)  
  
आन्ध्राः कालिङ्गकार्णाटा महाराष्ट्राश्च ठक्वजाः ।  
वीरजाडाविडापौण्ड्रास्त्वष्टौ ते गुरवोधमाः ॥  
  
कामरूपाश्च चम्पाकामे पालोत्थाश्च सैन्धवाः ।  
वाङ्गा गान्धारपौलिङ्गा सप्तैते चाधमाधमाः ॥  
  
काञ्चिजाः कौशलाः कास्थाकावेलाः कौकणो भुजाः ।  
सौराष्ट्रा देवराष्ट्राश्च अष्टौते निन्दिता भृशम् ॥  
  
अशेषकामदा श्रेष्ठा मध्यमा भूतिहापितः ।  
अधमात्य शुभेनष्टा आर्यादर्भा न दोषभाक् ॥  
  
चतुष्पदा स्त्रिरोधाश्च षट्पदार्थ विभूषिताः ।  
गोत्रगोचर संयुक्तो समयाद्युक्त लक्षणाः ॥  
  
दीक्षास्था स्वप्नसम्पूर्णं यो जानन्त्यव्य संहिताम् ।  
आचारास्ते तु विज्ञेया चापरे लोकदाम्भिकाः ॥  
  
सर्वद्रव्या तिरिक्तं तु आत्मानं वेत्तियो नरः ।  
सर्वलक्षण हीनोपि स गुरुर्न्नाम्रसंशयः ॥  
  
पितुर्दीक्षायतेर्दीक्षायादीक्षावनवासिनाम् ।  
विविक्ताश्रमिणां दीक्षा पुत्रायुर्द्धन नाशिनी ॥  
  
प्रमादाद्वा तथा ज्ञानात् पितृदीक्षां समाचरेत् ।  
प्रायश्चित्तं ततः कृत्वा पुनर्दीक्षां समाचरेत् ॥  
  
त्यक्ताग्नयः क्रियाहीनाय तथोनिः परिग्रहाः ।  
वनस्थास्तादृशा एव वर्णा न्यूनाश्रमी यतः ॥  
  
अतस्तेषां नाधिकारो दीक्षानान्य महेश्वरी ।  
यतेर्दीक्षां गृहीत्वा तु कदाचिदपि मोहितः ॥  
  
प्रायश्चित्तं धेनुरेका त्रिरात्र व्रतमेव वा ।  
प्रायश्चित्तं ततः कृत्वा पुनर्दीक्षां समाचरेत् ॥  
  
यदि भाग्यवशादेव सिद्धविद्यां लभेत् प्रिये ।  
तदैवतां तु दीक्षेत त्यक्त्वा गुरु विचारणाम् ॥  
  
स्वेष्टविद्या प्रदाने तु न कुर्याद्गुरु चिन्तनम् ।  
क्षत्रविट् शूद्रजातीनां क्षत्रियोनुग्रहक्षमः ॥  
  
वैश्यः स्यात्तेन कार्यः स्याद्वये नित्यमनुग्रहः ।  
सजातीयेन शूद्रेण तादृशेन महामते ॥  
  
अनुग्रहाभिषेकौ च कार्यौ शूद्रस्य सर्वदा ।  
वर्णोप्तमेऽथ च सुरसति वा विश्रुतेपि वा ॥  
  
स्वदेशतोथवान्यत्रनेदं कार्यं शुभार्थिना ।  
विद्यमानेकुयः कार्याद्यत्र तत्र विपर्ययम् ॥  
  
तस्यहा मूत्रनाशः स्यात्तस्माच्छास्त्रोक्तमाचरेत् ।  
विप्र एवे दृशः कार्यो गुरुर्नोचेत्तदेदृशे ॥  
  
क्षेत्रविट् शूद्रजातीयः प्रातिलोस्यं न दीक्षयेत् ।  
आचार्यमातुलौ ऋत्विक् पितृष्यः श्वशुरो नृपः ॥  
  
प्। १२अ)  
  
इति षङ्गुरवोप्यत्र प्रोक्ता मन्त्र विशारदैः ।  
निर्वीर्येः स्यात् पितुर्मन्त्रंस्तथा मातामहस्य च ॥  
  
सोदरस्य कनिष्ठस्य वैरिपक्षा श्रितस्य च ।  
निर्वीर्यो हि पितुर्मन्त्रः शैवशाक्तेन दुष्पति ॥  
  
दक्षे मार्गे तु निर्वीर्ये पितुर्मातामहस्य च ।  
सोदरस्या गृहस्थस्य वाममार्गेति वीर्यवान् ॥  
  
न पत्नीं दीक्षयेद्भर्ता न पितादीक्षयेत् सुताम् ।  
न पुत्रं च तथा भ्राताभ्रातरं च न दीक्षयेत् ॥  
  
स्त्रियो दीक्षा शुभा प्रोक्ता मातुश्चाष्टगुणाः स्मृता ।  
साध्वी चैव सदाचारां गुरुभक्ता जितेन्द्रिया ॥  
  
सर्वमन्त्रार्थ तत्वज्ञा सुशीला पुजने रता ।  
गुरुद्योग्या भवेत् सा हि विधवा परिवर्जिता ॥  
  
मात्रा दीक्षा प्रदेया वै स्त्रीणां सत्येन शाम्भवी ।  
देवी परम्परा प्राप्ता दीक्षा स्त्रीणां शुभा मता ॥  
  
देवी परम्परा जातु विशेषं शृणु सादरम् ।  
देवी परम्परोदिष्टं पारम्पर्य क्रमागता ॥  
  
स्त्रीणां दीक्षापरं जाता देवी दीक्षा शुभा मता ।  
तत् परम्परया प्राप्ता दीक्षा सिद्धिप्रदामता ॥  
  
पुरुषाणां तत्सकाशात् दीक्षा जाता परम्परा ।  
मुख्यं शृणु महादेवी स्त्रीणां नियमो मतः ॥  
  
नियमः पुरुषो ज्ञेयो न योषित्सु कथञ्चन ।  
शाक्ते विकल्प सहिते कथं दीक्षा भवेत् प्रिये ॥  
  
गुरोः सकाशाच्चेद्देया तदा सा भगिनी मता ।  
स्वयं वै यदिचेद्देया तदा कन्या प्रकीर्तिता ॥  
  
अन्यतो दापनीया चेत्मार्गं भ्रष्टा तदा भवेत् ।  
मन्त्रशास्त्रे वहुविधामार्गा देविमयेरिता ॥  
  
तदर्थं सङ्कटे चित्तं किङ्कार्यंवद शङ्कर ।  
स्वसम्प्रदाये यः श्रेष्टस्तत्सकाशात्तुदीक्षणम् ॥  
  
शुभं प्रोक्तं महादेवि ह्यभावे शृणु सादरम् ।  
त्रयोदश्यां कृष्णम्पक्षे चन्द्र वा सरसंयुते ॥  
  
तालपत्रे मनुर्लेख्य संस्कार दशकं चरेत् ।  
दश संस्कारयोगेन सिद्धमन्त्रो भविष्यति ॥  
  
तद्दिने पायसं कृत्वा दक्षिणामूर्ति सन्निधौ ।  
पायसादि निवेद्यार्थ विल्वैः सम्पूज्य शङ्करम् ॥  
  
इति वाचमनीय *? मष्टोत्तर सहस्रकम् ।  
सञ्जप्य होमयेद्देवी तत्तन्मन्त्रोक्तवर्त्मना ॥  
  
वाचने नास्ति चेछक्तिस्तदा किं वा विधीयते ।  
पुत्रद्वारा वा चमनीयं स पुत्रो गुरुरेव तु ॥  
  
एवं गृहीत मन्त्रस्तु सिद्धिर्हि भवति प्रिये ।  
अथचान्यः प्रकारेण दीक्षणं शृणु साम्प्रतम् ॥  
  
नद्यां समुद्रगामीन्यां शुभेलग्ने शुभेदिने ।  
सम्प्रदायं पुरा दृष्ट्वा श्रीसूर्यमण्डलं लिखेत् ॥  
  
प्। १२ब्)  
  
साङ्गं सावरणं सूर्यं सम्पूज्य प्राणवल्लभे ।  
तारं फट् मनुमालिख्य वाचयेत् तत्सकाशतः ॥  
  
शताष्टवारं सद्वाच्ये नाङ्कानां वा मनोगतिः ।  
तत्र सूर्यं गुरुं पूज्य सर्वसिद्धीश्वरो भवेत् ॥  
  
इदं पशुपरं प्रोक्तं न तु वीर परम्प्रिये ।  
वीराणां कौलिकानां तु भर्त्ता दीक्षणमाचरेत् ॥  
  
भर्तुर्दीक्षाप्रदाने तु न दोषः कालिकागमे ।  
शिवेन दीक्षापूर्वं तु गौर्यै दत्ता शुभावहा ॥  
  
सा च पुत्र्यथवा भार्या तद्वदत्रापि पार्वती ।  
न पुत्री गदिता सा तु वीरभार्या प्रकीर्तिता ॥  
  
अथ शिष्यलक्षनम् ॥  
  
सच्छिष्यं तं कुलेशानि सर्वलक्षणसंयुतम् ।  
समाधि साधनोपेतं गुणशील समन्वितम् ॥  
  
शुद्धदेहं तया वन्द्यं धार्मिकं शुद्धमानसम् ।  
दृढ व्रतं सदाचारं शुद्धभक्ति समन्वितम् ॥  
  
कृतज्ञं पापभीतं च साधुसज्जनसम्मतम् ।  
आस्तिक्यं दानशीलं च सर्वभूतहिते रतम् ॥  
  
विश्वास विनयोपेतं वित्तशाठ्य विवर्जितम् ।  
असाध्यसाधनं शूरं वलकान्ति समन्वितम् ॥  
  
अनुकूल क्रियाद्युक्तम् अप्रमत्तं विचक्षणम् ।  
सकृदुक्तगृहीतार्थं चतुरं बुद्धिवित्तरम् ॥  
  
गृहतल्या समोत्सङ्ग निर्विकारमसेवकम् ।  
विमृष्यकारिणं धीरं मनोदारिद्र्यवर्जितम् ॥  
  
सर्वकार्याति कुशलं धीरं सर्वोपकारकम् ।  
अल्पार्थे परनिन्दायाम् सुमुखं विमुखं प्रिये ॥  
  
जितेन्द्रियं सुसन्तुष्टं मन्त्रज्ञं ब्रह्मचारिणम् ।  
त्यक्त्वाधिक्याति चापल्यं दुःशङ्कातङ्क वर्जितम् ॥  
  
गुरुध्यानस्तुति कथा सर्वदा भजनोत्सुकम् ।  
गुरुदैवतभक्तं च कामिनी पूजनोत्सुकम् ॥  
  
सर्वज्ञा पालकं देवि गुरुकीर्ति प्रशंसकम् ।  
गुरुवाक्य प्रमाणज्ञं गुरुसुश्रूषणेरतम् ॥  
  
चित्तानुवर्त्तिनं प्रेक्ष्यकारिणं कुलनायिके ।  
लज्जाभिमानगर्वादिवर्जितं गुरुसन्निधौ ॥  
  
निरपेक्षं गुरुद्रव्ये तत्प्रसादाभिकाङ्क्षिणम् ।  
रूपध्यानादिनिरतं मोक्षमार्गाभिगामिनम् ॥  
  
इत्यादि लक्षणोपेतं गुरुः शिष्यं परिग्रहेत् ॥  
  
अथ दुष्टशिष्यलक्षणम् ॥  
  
दुष्टानुपापिनं दुष्टं गुणहीनं विरूपिणम् ।  
परशिष्यं च पाखण्डं धूर्तं पण्डितमानिनम् ॥  
  
हीनाधिकाविकाराङ्गं विकलावयवान्वितम् ।  
पङ्गुं च वधिरं चैव मलिनं व्याधिपीडितम् ॥  
  
प्। १३अ)  
  
उच्छिष्टं दुर्मुखं चापि स्वेच्छावेशधरंवितम् ।  
दुर्विदग्धं कुचेष्टं च कुचैलं भीमवीक्षणम् ॥  
  
निद्रालस्य युतं तन्द्राद्यूतादि व्यसनान्वितम् ।  
कपाट कुद्व्यस्तंवादौ तिरोहिततनुं सदा ॥  
  
पैशुन्ययुक्तिकं क्षुद्रं श्रद्धाभक्ति विवर्जितम् ।  
किमेतिवादिनस्तब्धं प्रेषकं च पलं शठम् ॥  
  
धनस्त्री शुद्धिरहितं निषेधविधिवर्जितम् ।  
रहस्यभेदकं चापि देवकार्यार्थघातकम् ॥  
  
मार्जारवकवृत्तिं च रन्ध्रान्वेषण तत्परम् ।  
मायान्वितं कृतघ्नं च प्रच्छन्नोत्तरदायकम् ॥  
  
विश्वासघातकं देवद्रोहिणं पापकारिणम् ।  
अविश्वासमवद्यां गमनर्थ सिद्धिकाङ्क्षिणम् ॥  
  
आततायि नमादिष्टं कुत्सितं कूटसाक्षिणम् ।  
सर्वत्र याचकं देवि सर्वोत् कृष्टाभिगामिनम् ॥  
  
असत्यविष्टं वा शक्तं ग्राम्यादि वहुभाषिणम् ।  
दुर्विचार कुतर्कादि कारकं कलहप्रियम् ॥  
  
वृथा क्षेपकरं भ्रान्तं प्रत्यक्षे प्रियवादिनम् ।  
वागुक्षवादिनं विद्या वचसानु प्रसंशकम् ॥  
  
गुणाः सहिष्णुं सहितमति क्रोधसमन्वितम् ।  
चार्वाकं दुर्जनसखं सर्वलोकविगर्हितम् ॥  
  
पिशुनं परसन्ताप सर्वप्राणि भयङ्करम् ।  
अक्लेशवादिनं मित्रद्रोहिणं भ्रातृवञ्चकम् ॥  
  
जिह्वोपस्थ परं देवि तस्करं पशुचेष्टितम् ।  
अकारणद्वेष हाअस्यक्लेश चक्रादिकारकम् ॥  
  
अतिहास्यस्य कर्त्तारं सातरं परिहासकम् ।  
कामुकं चाति निर्लज्जं मिथ्यादुश्चेष्ट शूचकम् ॥  
  
असूयामदमात्सर्यदम्भाहङ्कार संयुतम् ।  
ईर्ष्या पैशुन्यपारुष्यकार्यण्य क्रोधशासिनम् ॥  
  
अधीरं दूषितं द्वेष्यमशक्तं तनुवर्जितम् ।  
अप्रह्वमति मूढं च चिन्तादलितमानसम् ॥  
  
भ्रष्टलोभं पुनर्द्दीनमतुष्टं सर्वयाजकम् ।  
वह्वाशीनं कपटिनं भ्रामकं कुटिलं प्रिये ॥  
  
भक्तिश्रद्धादयाशान्ति धर्माचार विवर्जितम् ।  
मातृपितृगुरुप्राज्ञमहतां हास्यकारकम् ॥  
  
कुलद्रव्यादि वीभत्सं गुरुसेवाभिमानिनम् ।  
स्त्रीदुष्टं समयभ्रष्टं गुरुसप्तं कुलेश्वरी ॥  
  
इत्यादि विगुणोपेतं गुरुः शिष्यं परित्यजेत् ॥  
  
स्रीदेव्युवाच ॥  
  
असिद्धगुरुणादत्तोमन्त्रः शिष्याय वा गुरुः ।  
सिद्धोमन्त्रान्तरे देव नैव सिद्धोथ वा गुरुः ॥  
  
भिन्नाम्नायो यदा शिष्यस्तद्भिन्नाम्नाय देवताम् ।  
सेवते तत्र देवेश कीदृक् सिद्धिस्तु तद्वद ॥  
  
प्। १३ब्)  
  
ईश्वर उवाच ॥  
  
गुरुस्तु दक्षिणाम्नायो सर्वाम्नायेषु दीक्षितः ।  
ऊर्ध्वाम्नायी तथान्येषु पूर्वाम्नायी परेषु च ॥  
  
द्वयोस्तु पश्चिमाम्नायी दुत्तरस्त्वधरे भवेत् ।  
अधरेणैव कुत्रापि गुरुत्वं पारलौकिकम् ॥  
  
दक्षिणोपासकः काले ऊर्द्ध्वः सायुज्य माप्नुयात् ।  
देवताया तथा पूर्वः सारुप्यं लभते परः ॥  
  
सामीप्यं चोत्तरे लोकसधोगस्त्वैहिकं फलम् ।  
लोभत्यागैश्चोपकाराह्यधोमार्गेप्युदर्ककृत् ॥  
  
मन्त्रान्तरे च संसिद्धो गुरुर्मन्त्रं प्रयच्छति ।  
यथोक्ता चरणात्तस्य सिद्धिः शिष्यस्य जायते ॥  
  
कृपावशात् सिद्धमन्त्रन्दाताधि च परो गुरुः ।  
विना जपं विना पूजां सिद्धयस्तत् करेस्थिताः ॥  
  
गुरुशिष्या वुभौ मोहाद परिक्षपरम्परम् ।  
उपदेशं ददन् गृहन् प्राप्नुयाद् वै पिशाचतम् ॥  
  
स्नेहाद् वा लोभतो वापि यदि गृह्नाति दीक्षयेत् ।  
तस्मिन् गुरौ स शिष्ये तु देवता शापदापयेत् ॥  
  
तस्मादेवं विधं शिष्यं न गृह्नीयात् कथञ्चन ।  
यदि गृह्नाति मोहेन तत्पापैर्व्याप्यते गुरुः ॥  
  
मन्त्रिपापं च राजानं पतिं जाया कृतं यथा ।  
तथा शिष्य कृतं पापं प्रायो गुरुमपि स्पृशेत् ॥  
  
ज्ञानेन कृपया चापि गुरुशिष्यं परीक्षयेत् ।  
संवत्सरं तदर्द्धं वा तदर्द्धं वा तदर्द्धतः ॥  
  
उत्तमानद्धमां कार्यं जीवानुत्तम कर्मणि ।  
प्राणद्रव्ये प्रदानाद्यैर्दशस्य सममानसैः ॥  
  
उन्मर्म सूचकैर्वाक्यैर्मायाभिर्गुरु चेष्टितैः ।  
पक्षपातैरुदासीनैरनेकैश्च मुहुर्मुहुः ॥  
  
आकृष्टः पीडितश्चापि योनिषादेन याचति ।   
गुरुः कृपां करोतीति सदा सञ्चिन्तयेत् सदा ॥  
  
श्रीगुरोः स्मरणे चापि कीर्तने वापि नन्दने ।  
परिचर्य यमार्गेण प्रेषणेन् वेषणे प्रिये ॥  
  
आनन्दकं परोमां च स्मरनेत्रादि विक्रियाम् ।  
तेषां स्यात्तेत्रयोगाः स्युर्मन्त्र सिद्धिरपीश्वरी ॥  
  
वोधकत्वं च विज्ञाय शिष्योभूयान्न चान्यथा ।  
आदिमध्यावसानेयान्यायः शक्तिनिपातितः ॥  
  
अधमामध्यमाश्रेष्टाः शिष्या देवि प्रकीर्तिताः ।  
आदौ भक्तिर्भवेद्देवि दीक्षार्थं संवदन्ति ये ॥  
  
पुनर्विलुप्तभावास्ते आदियोग्या इतीरिताः ।  
दीक्षासमय सम्प्राप्य ज्ञानविज्ञान वर्जिताः ॥  
  
तस्मात् प्रध्वस्त वीर्याये मध्ययोग्या इतीरिताः ।  
आदौ भक्ति विहीनोयः मध्ये भक्तोस्ति वानवा ॥  
  
अन्ते च प्रतिभक्तिः स्यादन्त योग्या भवन्तिते ।  
कुर्वन्नाचार्य सुश्रूषां मनोवाक्कायकर्मभिः ॥  
  
प्। १४अ)  
  
शुद्धभावो महोत्साहो वोद्धा शिष्य इति स्मृतः ।  
स भूपदेश्यः पुत्रश्चिव्यत्ययी वसुदस्तथा ॥  
  
गुरुः सुश्रूषया विद्या पुष्कालेल धनेन वा ।  
अथ वा विद्यया विद्या चतुर्थोनोप पद्यते ॥  
  
नित्यशः कायवाक् चित्तैस्त्रिद्वैकावृद्धिकावधि ।  
परीक्ष्य सपरिग्राह्यस्याद्यः संयतमानसः ॥  
  
तयोर्वत्सरमात्रेण ज्ञातान्योन्यं भविष्यति ।  
गुरुता शिष्यता वापि नान्यथेति विनिश्चयः ॥  
  
शिष्यश्च सद्गुरोर्मन्त्रं गृहीत्वातं परित्यजेत् ।  
गुरुत्यागकरः शिष्यः प्रायश्चित्ती भवेद्ध्रुवम् ॥  
  
यदि दैवात्पशोर्विद्यालभ्यते कुलजैर्न्नरैः ।  
द्विजं तु कौलिकं प्राप्य पुनर्विद्यामुपा लभेत् ॥  
  
यो गृह्नाति पशोर्विद्यां तस्याधिर्गात्रपीडनम् ।  
भवत्येव न सन्देहो वन्धूनां चैव वा भवेत् ॥  
  
सद्गुरुं तु समाश्रित्य गृह्नीयात् संस्कृतं मनुम् ।  
श्रीगुरुं लक्षणोपेतं संशय छेदकारकम् ॥  
  
लब्ध्वा ज्ञानप्रदं देवि न गुर्वीरमाश्रयेत् ।  
अनभिज्ञं गुरुं प्राप्य संशये षड्विकारकम् ॥  
  
शिष्यागुर्वन्तरं गत्वा तद्दोषैर्नामुलुप्यते ।  
गुरवो वहवः सन्ति कुमन्त्रौषधवेदिनः ॥  
  
निगमागमशास्त्रोक्त मन्त्रज्ञो दुर्लभे भुवि ।  
अविज्ञोश्चोर्द्धरेन्मूर्खं न मूर्खोमूर्खमुद्धरेत् ॥  
  
शिलां सन्तारयेन्नौ हि न शिलातारयेच्छिलाम् ।  
मधुलुब्धो यथा भृङ्गः पुष्पात् पुष्पान्तरं व्रजेत् ॥  
  
ज्ञानलुब्धस्तथा शोष्यो गुरोर्गुर्वन्तरं व्रजेत् ।  
न मन्त्रे चाधिकारोस्ति शूद्राणां नियमः परः ॥  
  
मन्त्राभावाद मन्त्रेण भाषितुं सर्वमर्हति ।  
या वद्धनानि मन्त्राणां शूद्राय प्रतिपादयेत् ॥  
  
तावन्त्योः ब्रह्महत्याः स्युस्तस्मात् संस्कारयेच्चतम् ।  
हाहाकारेण रहितं दद्यात् यश्चाच्च तान्त्रिकम् ॥  
  
स्वागमोक्तेन मार्गेण स्त्रीशूद्रैरपि पूजनम् ।  
कर्तव्यं संस्कृतैस्तैश्च आगमोक्तेन वर्त्मना ॥  
  
शूद्रस्य वाचनो देवीच्चधिकारो हि वर्तते ।  
तन्त्रोक्तं प्रणवं देवी वह्निजायां च पार्वती ॥  
  
वाचनं धारणं देवी कर्तव्यं सततं प्रिये ।  
पुराणोक्तं महेशानि यो जपेच्छूद्रयामरय्ः ॥  
  
सदा स पच्यते घोरे यावदिन्द्राश्चतुर्द्दश ।  
प्रणवं वह्निजायां च न शूद्रोप्युच्चरेत् क्वचित् ॥  
  
प्रणवोच्चारणाद्धोमाछालग्राम शिलार्च्चनात् ।  
ब्राह्मणी गमनाच्चैव शूद्रश्चाण्डालतां व्रजेत् ॥  
  
शूद्रस्य प्रणवोच्चारं पुराणे समतां प्रिये ।  
तस्माद् यत्नेन कर्तव्यं तन्त्रोक्तं शूद्रजातिनाम् ॥  
  
प्। १४ब्)  
  
महाविद्या प्रभावेण शूद्रोवैश्यत्वमाप्नुयात् ।  
प्रणवादि महेशानि गृह्नीयाच्छूद्रजातयः ॥  
  
एतद्दीक्षापरं तत्वं सुगोप्यं परमेश्वरी ।  
ब्राह्मणाः क्षत्रिया वैश्याः शूद्राः पौलस्त्य जातयः ॥  
  
पञ्चधा मनवाः ख्याताः प्रदोषाश्चानुलोमतः ।  
मायाबीजं ब्राह्मणः स्याच्छ्री बीजं क्षत्रियं स्मृतम् ॥  
  
कामबीजं भवेद्वैश्यो वाग्भवं शूद्र ईरितः ।  
चतुर्बीजं परित्यक्त्वा मन्त्र पौलस्त्य सञ्ज्ञकः ॥  
  
चतुर्बीजं ब्राह्मणानां क्षत्रियाणां त्रिबीजकम् ।  
बीजद्वयं तु वैश्यानां शूद्राणां त्वेक बीजकम् ॥  
  
हीनवर्णायनो दद्यान्मन्त्रं त्वधिकवर्णकम् ।  
उमा महेश्वरश्चैव दक्षिणामूर्त्यघोरकम् ॥  
  
हयग्रीवं च वाराहं मष्टाक्षरमतः परम् ।  
प्रणवाद्यं वासुदेवं लक्ष्मीनारायणं तथा ॥  
  
वर्ण त्रये च दातव्यं नान्यवर्णे कदाचन ।  
पाशुपतं नारसिंहं तथा चैव सुदर्शनम् ॥  
  
वर्णद्वये च दातव्यं नान्येषां चैव कर्हिचित् ।  
अग्निमन्त्राश्च ये केचित् सूर्यमन्त्राश्चयेतथा ॥  
  
तारादि घृणिमन्त्राश्च दातव्याश्च त्रिवर्णके ।  
आनुष्टुभं शक्तिमन्त्रास्तथा विन्ध्यनिवासिनी ॥  
  
नीलसरस्वती चैव दातव्या चादि वर्णके ।  
मातङ्गीन्युग्रतारा च कालिका श्यामरा तथा ॥  
  
छिन्नमस्ता च वाला च दातव्या सर्ववर्णके ।  
तारादिस्तु गणेशश्च हरिद्रा सञ्ज्ञकस्तथा ॥  
  
त्रिवर्णेष्टेव दातव्याः पुरं ध्रीणां विशेषतः ।  
प्रणवमायां लक्ष्मीं च वाग्भवं चान्य बीजकम् ॥  
  
एतद्बीजेन संयुक्तं दातव्यं चादि वर्णके ।  
मायां लक्ष्मीं वाग्भवं च दातव्यं क्षत्रिये वपि ॥  
  
लक्ष्मीं च वाग्भवं चापि कथितं वैश्यवर्णके ।  
वाग्भवं चान्य बीजं च शूद्राणां च समीरितम् ॥  
  
हृदादि हूम्फट्कारादि शङ्कराणां प्रशस्यते ।  
कल्पोक्तावैका विप्रदेया विन्ध्यनिवासिनी ॥  
  
ब्राह्मणे क्षत्रिये चापि देव्याः पाशुपताभिधा ।  
सौदर्शना नारसिंहा कार्तवीर्यस्य नान्यतः ॥  
  
वर्णत्रयेपि दातव्यं दक्षिणामूर्त्य घोरकम् ।  
अष्टाक्षरं हयग्रीव मुमामाहेश्वरं तथा ॥  
  
लक्ष्मीनारायणं चास्त्र देवीं तारां वराहकम् ।  
अग्नेः सूर्यस्य घृणयस्ताराद्याश्च गणेश्वराः ॥  
  
सर्ववर्णेषु दातव्याः कालिका श्याम **(?) था ।  
छिन्नमस्ता च बाला च मातङ्गिन्युग्रतारिका ॥  
  
प्। १५अ)  
  
योगिनीनां यक्षिणीनां त्रैपुरा वदुकादयः ।  
शावराश्च पुलस्त्यानि न जप्याद्विज जन्मनि ॥  
  
पन्थानो वहवः प्रोक्ता मन्त्रशास्त्रे मणीषिभि ।  
स्वगुरोर्मतमाश्रित्य शुभं कार्यां न चान्यथा ॥  
  
अथ मन्त्रो जप्यमानस्त्वन्याचारुषु तत्परः ।  
सम्प्रदायेन सम्भिन्नः सर्वदोष समन्वितम् ॥  
  
एवं ते कथितं देवी लक्षण गुरुशिष्ययोः ॥  
  
इति श्रीतन्त्रचिन्तामणौ गुरुशिष्यमन्त्रनिर्णयोर्नामस्तृतीयः प्रकाशः ॥ ३ ॥   
श्रीदेव्युवाच ॥  
  
शतशोत्रजना देवतन्त्र मार्गेषु संस्थिताः ।  
सिद्धिर्नर्द्धश्यते क्वापि किं परत्र भविष्यति ॥  
  
यदि कर्मप्रधानं च देवताराधनेन किम् ।  
देवताराधनं सत्यं साधका दुःखि न कथम् ॥  
  
एतन्मे संशये सिद्धि किं चक्रैश्चापि मात्रकैः ।  
संस्काराच्च कथं कार्या साधकानां वदस्व तत् ॥  
  
ईश्वर उवाच ॥  
  
गर्भे कर्मत्रयं कुर्याज्जातमात्रे तथा दश ।  
ततः कर्म त्रयं चेति संस्काराः षोडशः स्मृताः ॥  
  
द्विजातीनां तथा मन्त्रे कुर्यात् कर्मत्रयं गुरुः ।  
दशशिष्यस्ततः कुर्यात् सिद्धमन्त्रेपुनस्त्रयम् ॥  
  
षडेव जन्मसंस्काराः प्रोक्ताः स्त्रीशूद्रयोरपि ।  
तथैव मन्त्रसंस्काराः षोडशः परिकीर्तिताः ॥  
  
चाण्डालादिषु चत्वारो मन्त्रेतावन्त एव हि ।  
त्रयश्च यवनादीनां तन्मन्त्रेष्ठ पिते त्रयः ॥  
  
वामदक्षिणभेदेन तेषां कर्तव्यतां शृणु ।  
आज्यस्थाने सुरां वामे होमाद्यर्थं प्रकल्पयेत् ॥  
  
या काद्येषु च मांसं स्याढ्येकादौति मयः स्मृताः ।  
मैथुनं ब्रह्मचर्यस्य मुद्रा तत्कर्मकास्तथा ॥  
  
अथ गर्भाधानसंस्कारः ॥  
  
गर्भाधानं स्वकल्पोक्ता वर्त्मना प्रथमं भवेत् ।  
दक्षिणानामथो वामे दूतीयागं समाचरेत् ॥  
  
सन्तर्प्ययेदं गङ्गे व मन्त्रैर्योनिं च तीर्थतः ।  
तस्याम् अङ्गे देवताया मन्त्रन्यासं समाचरेत् ॥  
  
सर्वान्यासान् स्व स्वदेहे भावयेत्तां च भैरवी ।  
स्वयं च भैरवो भूत्वा रतिकर्म समाचरेत् ॥  
  
मुखासनस्थो भगगन्ध्वजं कृत्वा जपेदमुम् ।  
मन्त्रं पञ्च सहस्रं तु यथेष्टं लभते सुतम् ॥  
  
लक्ष्मी प्राणेश्वरी चेति मम पाहि न वाक्षरः ।  
तस्याः सोमे तस्य सूर्यगर्भस्तिष्ठेद्धराजले ॥  
  
अथ पुंसवनाख्य संस्कारः ॥  
  
अथ द्वितीय संस्कारः कार्यः पुंसवनाभिधः ।  
तृतीयेमासि कुर्वीत अथ पुंसवनं बुधः ॥  
  
प्। १५ब्)  
  
तृतीयेमासि कुर्वीतै वेदोक्त दिवसे स्वकल्पोक्तेन वर्त्मना ॥  
  
तत्र वैदिक मुख्यस्य होमस्थाने स्वदेवता ।  
जुहुयात् कारणे नैव चतुराहुति सङ्ख्यया ॥  
  
तदावरण देवानां पुरुषाणां द्वयं द्वयम् ।  
एकास्त्रीणां वाममार्गे शेषं पूर्ववदीरितम् ॥  
  
स तीर्थं स पशुं पात्रं निशायां भैरवो बलिः ॥  
  
अथ सीमन्ताख्य संस्कारः ॥  
  
अथ तृतीय संस्कारः सीमन्ताख्यः प्रकीर्तितः ।  
चतुर्थे षष्ठाष्टमेषुमाः सुःसन्मध्यमाधमाः ॥  
  
ज्योतिः शास्त्रोक्तदिवसे स्वकल्पोक्तेन वर्त्मना ।  
वामी तु देवता मन्त्रं सीमन्ते सुरु वा लिखेत् ॥  
  
न्यासं कुर्यात् तगङ्गेषु सूतिरुग्रोहहारिणम् ।  
ततो न गच्छेत्तां भार्यां देवताशापभीतितः ॥  
  
कामेन वा मोहेन दुःकाले वा विधानतः ।  
अन्येन वा कृतः सङ्गः सीमन्तः स्वदद्यावहः ॥  
  
अथ जातकर्माख्य संस्कारः ॥  
  
अथ चतुर्थ संस्कारः कुर्यात् स्त्री शूद्रयोरपि ।  
जातकर्माभिधं विप्र स्वकल्पोक्तेन वर्त्मना ॥  
  
कन्या जन्मनि विप्राणां शूद्रस्य सुत जन्मनि ।  
तूष्णीमेव क्रियां कुर्याद् विष्णु स्मरण पूर्वकम् ॥  
  
वामाचारी न कुर्वीतमेधाजनन संस्कृतिम् ।  
किन्तु स्वर्णस्य लेखन्या विलिखेत् कारणायया ॥  
  
तालुदेशे मूलबीजं रसयानां तथा मनुम् ।  
देवतां तर्पयेत् पश्चादन् यत्कर्म तु दक्षवत् ॥  
  
अथ नामप्रदानाख्य संस्कारः ॥  
  
अथ पञ्चमसंस्कारन्नाम कर्माद्वयोर्द्धवम् ।  
सर्वेषामयमुद्दिष्टः सूतकान्ते शुभेदिने ॥  
  
स्वकल्पोक्त विधानेन नामकर्म समारभेत् ।  
तन्त्रेषु या नियोक्तानि मात्रा चक्राणि षोडशः ॥  
  
विचार्यतानि कुर्वीत नामयत् सफलं भवेत् ।  
न कृतं चेदत्र नाम तादृशश्चेद् गुरुस्तथा ॥  
  
पूर्णाभिषेके कुर्वीत तत् सबीजं निरूप्यते ।  
यस्मादृश्च गुणैः सिद्धिर्विप्राणां सम्प्रजायते ॥  
  
अथ नक्षत्र चक्रम् ॥  
  
तारा चक्रं प्रवक्ष्यामि वालानां मन्त्रसिद्धये ।  
अ आहये द्वयमेव ई उ ऊ वह्नि होमताः ॥  
  
ऋ ॠ ऌ ॡ चरो हिण्याम् ए मृगे शिवभे च ऐ ।  
ओ औ पुनर्वसुः पुष्पकरौ सर्पश्चभे खगौ ॥  
  
पितृवघङौ भाग्ये च आर्यमणेच्छजौ मतौ ।  
हस्तेद्गजटठौत्वाष्ठे स्वात्याण्डोद्वीशभेढशौ ॥  
  
प्। १६अ)  
  
तथदा अनुराधायां ज्येष्ठायाधोथ मूलभे ।  
नपफा पूर्वषाढायां वकारोभस्तु वैश्वभे ॥  
  
मः कर्णेथ धनेष्टायां यरोलशततारके ।  
वशौ तु पूर्वभाद्रायां षसहास्युरुपान्तिमे ॥  
  
लं क्षम् अम् अश्चरेवत्याङ्गण्यां मन्त्राक्षरार्क्षतः ।  
साध्ये नामादि वर्णर्क्ष त्रिरावृत्यानि फलानि तु ॥  
  
स्थाननाशः सतां सङ्गो वहुमैत्री मृतेः समम् ।  
आधिं वाच्याधिमाप्नोति साधकात् कार्यसिद्धयः ॥  
  
वहुभिः शत्रुताक्षेपो विपत्तिं सम्पदात्ययः ।  
एतस्तु तारा चक्रस्य फलं ज्ञात्वा चरेदिदम् ॥  
  
अथ गणचक्रम् ॥  
  
तारोक्त मातृकाभिर्भैर्ज्ञात्वा साधकसाध्ययोः ।  
स्त्री पुंसां वा व्यस्तथोश्च गणचक्रं विना विचारयेत् ॥  
  
स्थिराणि विमघोग्राणि रौद्रं नरगणः स्मृतः ।  
हयत्यमित्रादितीदुवात्यज्य करघोटकाः ॥  
  
देवाश्वराक्षसाः स्यु *? साध्यसाधकयोः फलम् ।  
नृदेवयोः फलं शीघ्रं व्यस्तयोः कष्टतः फलम् ॥  
  
नृदैत्ययोर्मनुग्राहाव्यस्तयोर्मरणं भवेत् ।  
देवदानवयोर्युद्धयस्तयोर्निःफलं भवेत् ॥  
  
अथ रासिचक्रम् ॥  
  
ग्रहोपग्रह मन्त्रेषु रासिचक्रं विचारयेत् ।  
वेदारामात्रयोर्युग्मं युग्मं षष्ठन्ति मौशषट् ॥  
  
सड्वर्गाश्च ततः षष्टुनाम वर्णस्थलात्मनोः ।  
भवेद्यत्रादिमावर्णः फलं तत्र भवेदिदम् ॥  
  
इष्टोदासः पोषकश्च रोगकृत् पुत्रदः शुभः ।  
स्त्रीसौख्य कृद्वातकारी भाग्यदः कार्यसिद्धकृत् ॥  
  
लाभकृद्व्यकृच्चेति प्रोक्तोयं रासिमात्रिका ।  
स्त्रीशूद्रेपतिलोमानां नाममन्त्रैरूपासनाम् ॥  
  
पूर्वोक्ता राशयोर्ज्ञेयामीनाद्याश्च द्विजादितः ।  
वर्णो तत्सोमनुग्राह्यो वैदिकोत्र विशेषतः ॥  
  
अथ पञ्चभूतचक्रम् ॥  
  
वक्ष्येथ कौलिके मार्गे सिद्धि कृत्यां च भौतिकम् ।  
यावग्नि भूजलाकाश पञ्चचत्वारि विन्यसेत् ॥  
  
द्वौ द्वौ स्वरौ तले लेख्यौ एकाराद्यास्ततः पुनः ।  
कादिकाश्चापि षड्वर्गाषक्षलासश्च हस्तथा ॥  
  
पुनः पुनर्नामलेख्यं मन्त्राक्षर समोमनुः ।  
तस्मात् पुनर्मनु लेख्यो युगपत् स्यात् करात्मकम् ॥  
  
इष्टेधिकेल्पकष्टे तु मन्त्रसाधनमाचरेत् ।  
कुर्वन्ति भूतवेतालाः पिशाचे चान्यथा नरम् ॥  
  
महीसलिलयोर्मैत्रमनिलानलयोरपि ।  
सामान्यमग्नि भूत्यां तु सलिलानिलयोस्तथा ॥  
  
शात्रवं वैपरीत्येन चक्रं स्यात्यां च भौतिकम् ॥  
  
प्। १६ब्)  
  
अथ अकदुमचक्रम् ॥  
  
सिद्धादि चक्रं वक्ष्येहं यद्धात्वा नामकारयत् ।  
दक्षिणोपासनामार्गे स्वमन्त्रं स्वस्य देवता ॥  
  
द्वादशारे तथा चक्रे कूटषट्कं विवर्त्तयेत् ।  
आदिहान्ताल्लिखेद्वर्णान् पूर्वतोयावदीश्वरम् ॥  
  
स्वनामाक्षरमारभ्य फट्यो मन्त्राक्षरावधि ।  
सिद्धसाध्यः सुसिद्धारिरिति ज्ञेयं पुनः पुनः ॥  
  
सिद्धः सिद्ध्यति कालेन सार्धरं सिद्ध्यति वानवा ।  
सुसिद्धो ग्रहणादेव रिपुर्मूलं निकृन्तति ॥  
  
अथ सिद्धारिचक्रम् ॥  
  
अथ वक्ष्ये महाविया साधने सिद्धमातृकाम् ।  
मूलक्रमेण विज्ञेया तत्र कोष्टानि षोडशः ॥  
  
क्रमादि तेषु काष्टेषु मातृकाणां सुविन्यसेत् ।  
कडीसां कद्व्यद्धि सूर्यदिकषडष्टन्दया वृषा ॥  
  
पञ्चाङ्गतिथि विश्वे च कोष्टकास्तत्र कीर्तिता ।  
आदौ ज्ञेयं चतुष्केषु सिद्धाद्यं विदिसासु च ॥  
  
तत्स्थान समकोष्ठातु पुनर्गण्य गुरूक्तितः ।  
सिद्धः सिद्धो जपात् सिद्धेत् सिद्धसार्द्ध्येद्विसङ्गुणात् ॥  
  
सिद्धः सुसिद्धः सम्प्राप्तः सिद्धारिर्हन्ति गोत्रजान् ।  
साद्ध्यः सिध्येति सङ्क्लेशात् साध्यसाध्योति दुःखकृत् ॥  
  
साध्यः सुसिद्धो भजनान् साध्यारिः स्वस्त्रियं हरेत् ।  
सुसिद्धः सिद्धोर्द्ध जपात् वहु जाप्यार्च तत्परे ॥  
  
अतिद्रुन्तं द्विः सुसिद्धः सुसिद्धारिः कुलापहः ।  
अरिसिद्धः सुतं हन्न्यादरिः सार्द्धस्तु कन्यस्तम् ॥  
  
अरिः सुसिद्धः पालघ्नो अर्घरिः साधकापहः ।  
अत्र प्रसिद्धनामः स्यात् प्रसुप्तोयेन जागृषात् ॥  
  
अथ प्रकारान्तरमाह ॥  
  
प्रसिद्धं यद्भवेन्नाम किं वास्य जन्मनाम च ।  
जातीनां पुष्पपातेन गुरुणा यत्कृतं भवेत् ॥  
  
विश्लिष्य तस्य वै वर्णान् वरव्यं जनभेदतः ।  
तथैव मन्त्रवर्णस्तु ततः शोधन मारभेत् ॥  
  
विन्दुद्विविन्दुकोप ध्यानीय जिह्वाग्र सम्भवः ।  
संहतोच्चारणप्राप्तमधिकाक्षरमेव च ॥  
  
अपुत्रं साक्षरं लक्षौ त्यक्त्वा खण्ड चतुष्टयम् ।  
मन्त्राक्षरैः सहैकैकः नामवर्णान् विशोधयेत् ॥  
  
व्यञ्जनैर्व्यञ्जनान्येव स्वरैर्सार्द्धं स्वरास्तथा ।  
आद्यमाद्येन संशोध्यं द्वितीये च द्वितीयकम् ॥  
  
मन्त्रेवाप्यथ वा नाम्निवर्णाः स्युर्विषमा यथा ।  
तदा मन्त्रं समारभ्य समं यावत् प्रपूरयेत् ॥  
  
आद्यं तयोस्मियद्वणमिन्त्रयस्मिन् वरानने ।  
अचिरेणैव कालेन स तावत् सर्वसिद्धिदः ॥  
  
प्। १७अ)  
  
साध्यान्तादिपुतोजस्तुसोति कृच्छ्रेण सिद्ध्यति ।  
आदावन्ते सुसिद्धस्तु सर्वकाम विभूतिदः ॥  
  
आदावन्ते रिपुर्यस्य भवत्याज्यस्म मन्त्रकः ।  
आदौ सिद्धौऽन्त्यसौध्यायो द्विगुणेन स सिद्ध्यति ॥  
  
आदौ सिद्धः सुसिद्धान्तो यथोक्तात् सिद्ध्यते जपात् ।  
आदौ सिद्धाऽन्त शत्रुश्चेत् सत्याज्यो मन्त्रिसत्तमैः ॥  
  
साध्यौदिश्चैव सिद्धान्त स्त्रिगुणात् सिद्ध्यते जपात् ।  
आदौ साद्ध्यः सुसिद्धान्ते प्रोक्त मार्गेण सिद्ध्यति ॥  
  
सुसिद्ध्यादिस्तु साध्यान्तश्चतुर्गुणमपेक्षते ।  
सुसिद्धादिश्चान्त शत्रुर्सध्यमः परिकीर्तितः ॥  
  
आघारिश्चान्त सिद्धारिः सोपित्यज्य त्रिकर्मणि ।  
आदौ मध्ये तथा चान्ते सिद्धः शुभफलप्रदः ॥  
  
सर्वसाध्य उदासीनः प्रोक्तस्तन्त्रे स्वयम्भु वा ।  
स्थान त्रितय सु सिद्धस्सर्वानर्थांश्च साधयेत् ॥  
  
स्थान त्रितयगतारिर्मन्त्रौमृत्युर्न्नसंशयः ।  
सिद्धादि साध्य युग्मान्तो व्यर्थ इत्युच्यते बुधैः ॥  
  
सिद्धादिद्धि सुसिद्धान्ते सर्वकार्यार्थ साधकः ।  
सिद्धादिररि युग्मान्तो नाशकः परिकीर्तितः ॥  
  
शत्रुर्हति यदा मध्ये सिद्धस्तदन्तके साध्यः ।  
कष्ठेन कार्यसिद्धिस्तस्य फलस्वल्पमेव भवति ॥  
  
अन्ते यदि भवति रिपुः प्रथमे मध्येति च भवति साध्य युगम् ॥  
  
कार्यं विलंवि तस्यात् प्रशस्यति क्षिप्रमेवान्ते ।  
आद्यन्तं योर्यदा साध्या मध्य सिद्धिः प्रजायते ॥  
  
आद्यं तयोर्यदा सिद्धो मध्य साध्यः प्रजायते ॥  
  
तावुभौ साध्यसिद्धौ हि जपाधिक्येन सिद्ध्यति ।  
अरिसम्प्रतितं सिद्धिः सुसिद्धो हि तथा भवेत् ॥  
  
सर्वनाशकरो ज्ञेयः साधकस्य न संशयः ।  
सिद्धेनान्तरितः साध्यः सुसिद्धान्तरितोऽथवा ॥  
  
शीघ्रं सिद्ध्यति मन्त्रोयमीशानः स्वयमत्रवीत् ।  
सिद्धेनान्तरितः शत्रुः सुसिद्धेनापि चेद्भवेत् ॥  
  
नासौ रिपुर्भवेन्मन्त्रं किन्तु कष्टेन सिद्ध्यति ।  
साध्यान्तरितु सिद्धस्तु सुसिद्धोपि तथा यदि ॥  
  
ईदृशं लक्षणं दृष्ट्वा दूरतः परिवर्जयेत् ।  
रिपुणादूषितो मन्त्रो नैव देयः कदाचन ॥  
  
एषु दोषेषु सर्वत्र मायाकाममथापि वा ।  
क्षिप्त्वा चादौ श्रियं दद्याद्दोषाणां च विमुक्तये ॥  
  
अथ षड्दलेमातृकाचक्रम् ॥  
  
यस्तु बीजात्मको मन्त्रस्तत्र षट्दलमातृका ।  
विज्ञेया तत्र पद्मं तु रचयेत् षड्दलं शुभम् ॥  
  
प्। १७ब्)  
  
तत्रर्न्यसम्मातृकाणां कूटषण्ढ विवर्जितान् ।  
स्वनामाद्यक्षरं यत्र तदारभ्य विचारयेत् ॥  
  
सम्पद्दारिद्र्यधैर्याणि वन्धुविग्रहसंशयौ ।  
सर्वनाशः क्रमादेतत् नाम्नाद्यर्णस्य कोष्ठतः ॥  
  
कथं मन्त्रस्य सिद्धिः स्यादेतदर्थमहं ध्रुवम् ॥  
  
अथ ऋणिधनचक्रम् ॥  
  
धन्नाशमातृका तत्र षत्त्रिद्विव्यगषट् कृताः ।  
वह्न्यभ्रातृभ्रुवालेख्या अङ्का एकादशः स्वराः ॥  
  
तत्तद्रेकार्चठात्कच्च लेख्या वर्णहरोन्मिका ।  
तदधो द्विकुसप्तार्च्चिषड्त्रिसप्तेषु सागराः ॥  
  
षट्पञ्च साधकस्यां कामन्त्राङ्काः पूर्वमीरिताः ।  
स्वरव्यञ्जनभिन्नानां मन्त्रार्णानां पृथक् पृथक् ॥  
  
अङ्कयोगस्तथा कार्यः साधकस्य तु नामजः ।  
नागशेषावुभौ स्थाप्यौ यावन्नानान्तकं मनुः ॥  
  
अधिकस्तत्साधकस्य देयं मन्त्रेण साधितः ।  
मन्त्रो यद्यधिकोकः स्यात् तदा मन्त्रं जपेत् सुधीः ॥  
  
समेपि च जपेन्मन्त्रं जपेत् तदृणाधिके ।  
शून्ये मृत्युं विजानीयात् तस्माच्छून्यं परित्यजेत् ॥  
  
तावत्सङ्ख्यां समादाय न साध्यानपि साधयेत् ।  
हीनाश्च ग्रहयोगेन तथादिक्षूप पत्तितः ॥  
  
पुरश्चर्यां पुनः कुर्यान्मन्त्र सन्दीप्तये पुनः ।  
ऋणी तु साधको ज्ञेयः साधकाङ्कों यदाधिकः ॥  
  
यावत्स्यादधिकस्तावत् सङ्ख्यकानि यदा चरेत् ।  
पुरश्चरण सञ्ज्ञानि तदास्य समता भवेत् ॥  
  
पुरश्चर्यां पुनः कृत्वा तदास्यात् कार्यसाधकः ।  
एकस्मिन् सन्धिते कार्ये पुनर्याति स कुण्ठकाम् ॥  
  
तावज्रयं पुनः कृत्वा चैक कार्य क्षमा भवेत् ।  
तत्वमन्त्रः प्रकटितं सर्वतन्त्रेषु गोपितम् ॥  
  
इति क्रमेण सम्प्रोक्तम् ऋणीधन विशोधनम् ।  
ऋणं धनं च विज्ञाय नामदद्यान्महेश्वरी ॥  
  
अन्यथा नामदाने च नामानुरूपकं फलम् ।  
न भवत् परमेशानि भ्रष्टो भवति साधकः ॥  
  
स्वमुखत्वं न जानाति देवदोष पुरः कलौ ।  
सर्वमेवं तु विज्ञाय नामाज्ञादापयद्गुरुः ॥  
  
विज्ञायं तद्गुरु मुखान्माम कर्म समाचरेत् ।  
भावशुद्धिर्वैष्णवानां कोष्ठशुद्धिः शिवस्य च ॥  
  
राशिशुद्धिस्त्रैपुरेषु गोपारेकदम स्मृताः ।  
प्रत्यङ्गिरा सिद्धिलक्ष्म्या कुलाकुल विचारयेत् ॥  
  
प्। १८अ)  
  
कालिकायाश्च तारायास्ताराश्चक्रं विशस्यते ।  
अत्र चेच्छस्तमन्त्राणां नान्य चक्रं विचारयेत् ॥  
  
कालिकायां च तारायां कुल्लुकायां त्रिकण्टके ।  
तथैकाक्षर कूटे च शिवपञ्चाक्षरे तथा ॥  
  
षडक्षरे तु तस्यैव विष्णोरष्टाक्षरेपि च ।  
नृसिंहार्क वराहाणां प्रासाद प्रणवस्य च ॥  
  
पिण्डिताक्षर मन्त्राणां सिद्धादीन्नैव शोधयेत् ।  
हंसस्याष्टाक्षरस्यापि तथा पञ्चाक्षरस्य च ॥  
  
नपुंसकस्य मन्त्रस्य सिद्धादीन्नैव शोधयेत् ।  
एकाक्षरे तथा कूटे मालामन्त्रे त्रिबीजके ॥  
  
स्वप्नलब्धे स्त्रियादत्ते सिद्धादीन्नैव शोधयेत् ।  
विंशत्पर्णाधिकामन्त्रा मालामन्त्राः प्रकीर्तिताः ॥  
  
अथान्नप्राशनसंस्कारः ॥  
  
अन्नप्राशनसंस्कारः षष्टसार्वजनीनकः ।  
स्वकल्पोक्त विधानेन शूद्रादिनाम मन्त्रकः ॥  
  
पितरस्तत्र सम्पूज्या वाममार्गे तु भैरवाः ।  
स्वेष्ट देवस्य चक्रस्य पूजान्ते स्ववशेषितम् ॥  
  
स तीर्थं स परं दद्यात् मूलमन्त्रमुदीरयेत् ।  
एवं कृत विधानस्य क्षुद्विपत्तिंर्नजायते ॥  
  
अथ चौराक्षसंस्कारः ॥  
  
अथ सप्तम संस्कारं चौराक्ष शृणु पार्वती ।  
सर्वेषामे तदुद्दिष्टं बाल्यपातकनाशनम् ॥  
  
बौद्धानां प्लवनानां च शिखातस्थाप्यतेन च ।  
स्त्रीणामपि च कर्तव्यं सौभाग्यारोग्य वृद्धये ॥  
  
वामे चूडास्तु धर्तव्या मन्त्रबीजसमाःकचाः ।  
तीर्थे क्षिप्त्वा खरेद्भूमौ विशेषा वामिमामिति ॥  
  
अथ मौञ्जीवन्धाख्य संस्कारः ॥  
  
अथाष्ठं मन्त्रसंस्कारं मौञ्जीवन्धमहं ब्रुवे ।  
गुरोः समीपे नयनं तच्चोपनयनं स्मृतम् ॥  
  
स्वकल्पोक्त विधानेन तत् कुर्याद् ब्रह्मवर्चसे ।  
वामाचारैर्द्विजैः पूर्वं कर्तव्यं कुलदीक्षणम् ॥  
  
पश्चाद्दीक्षा तु सा विमाञ्च्यत्या सा सतितो भवेत् ।  
दीक्षा तु लघुदैवत्या प्राक्यश्चान् महतस्तथा ॥  
  
मृहद्दैवतमन्त्रे तु सिद्धेः क्षुद्राः स्वयं वशाः ।  
तेषां ग्राह्या यत्र दीक्षा पुरश्चर्या समाचरेत् ॥  
  
प्रयोगांश्च प्रकुर्वीत न स्वोष्टस्य कदाचन ।  
सच्छिष्यं वा सुपुत्रं वा विन्न्यष्टन्दापयेन्न च ॥  
  
लोभाद्भयाद्वां कामाद्वायोदद्यात् सिद्धमन्त्रकम् ।  
शिष्यस्य जायते सिद्धि गुरोः शापं प्रजायते ॥  
  
प्। १८ब्)  
  
यस्या यस्यां देवताया प्रशस्तिर्यत्र यत्र च ।  
तत्तन्मार्गे प्रशस्तास्य स्वराज्यराजवद्भवेत् ॥  
  
तन्त्राण्यष्टोत्तरशतं मया प्रोक्तानि पार्वतीः ।  
येन येन तु यत्पृष्टं तस्याधिक्यं तु वर्णितम् ॥  
  
निःपक्षपातं वक्ष्यामि मेरुतन्त्रे यथार्थतः ।  
सर्वेभ्यो वैदिकं श्रेष्ठं न्यूनं स्मार्तं ततः स्मृतम् ॥  
  
ततस्तां च तु तत्रापि संहिता अर्णवास्ततः ।  
यामलासङ्गमास्तन्त्रमुड्डीशानि च ताडवे ॥  
  
इन्द्रजालं कच्छपुटावौधञ्जैनं च शावरम् ।  
क्रमादपचितं ज्ञेयं यथायोग्यं समुच्यताम् ॥  
  
नीचे उच्चस्य जातः स्याञ्तीव उच्चात्यते ध्रुवम् ।  
ज्ञातिदाद्याय सर्वेपि स्वाचारात् कर्मकुर्वते ॥  
  
इदं पशुमतं प्रोक्तं वक्ष्येन्यत् कौल वामयोः ।  
सर्वेभ्यो वैदिकः श्रेष्ठो वैदिकोद् वैष्णवः परः ॥  
  
वैष्णवाद्माणयः श्रेष्टो गाणपात् सौर उत्तमः ।  
सौराच्छैवः श्रेष्ठतरः सैवाच्छाक्तः परोमतः ॥  
  
शाक्तेभ्यो दक्षिणः श्रेष्ठो दक्षिणाद् वाम एव तु ।  
वामाद्वीरः श्रेष्ठतरो वीरात् कौलावधूतकः ॥  
  
कौलावधू ततः कौलः कौलात् परतरं न हि ॥  
  
अथ प्राजापत्यव्रताख्यसंस्कारः ॥  
  
संस्कारं नवमं विन्द्यात् प्राजापत्यं व्रताभिधम् ।  
स्वकल्पोक्तेन मार्गेण वैदिकस्तान्त्रिकः पुनः ॥  
  
एतद्व्रतस्य संस्कारे गाणपत्यो मनुः स्मृतः ।  
वक्रतुण्डादिका दक्षे उच्छिष्टाद्यास्तु वामके ॥  
  
अथ सौम्यव्रताख्यसंस्कारः ॥  
  
संस्कारं दशमं सौम्य व्रतं वैदिकमाचरेत् ।  
स्वकल्पोक्त विधानेन तत्स्थाने तान्त्रिकः पुनः ॥  
  
गृह्णीयाद् भैरवं मन्त्रं वदुकाख्यस्य वामके ।  
कालभैरव भेदस्य यस्य कस्यापि दक्षिणे ॥  
  
पुरश्चर्यो पाशकानां नाशको भैरवो यतः ।  
दरिद्रैः साधकैर्ग्राह्यः स्वर्णाकर्षणभैरवः ॥  
  
अथ आग्नेयाख्यसंस्कारः ॥  
  
एकादशं तु संस्कारमाग्नेयाख्यमतन्द्रितः ।  
कुर्याद् गृह्योक्त मार्गेण तस्मिन् स्थाने तु तान्त्रिकः ॥  
  
गृह्नीयादङ्ग देवानां मन्त्रानादौ गुरोर्मुखात् ।  
पूजादिमत्रान्तच्छिक्षान्तद्द्रव्य नियमांस्तथा ॥  
  
अथ देवाख्यसंस्कारः ॥  
  
द्वादशं चापि संस्कारं वैश्वदेवं व्रताभिधम् ।  
तस्मिन् स्थाने भवेद्दीक्षा स्वेष्टं मन्त्रस्य तान्त्रिके ॥  
  
अथ गोदानाख्यसंस्कारः ॥  
  
त्रयोदशं तु संस्कारं गोदानाख्यं प्रकीर्तितम् ।  
तत्स्थाने तान्त्रिकः कुर्यात् सर्वपाप विमोक्षणम् ॥  
  
प्। १९अ)  
  
सत्स्थले तु समासीन आदर्शं वा घटोदकम् ।  
स्थाप्याग्रे सत्पया वाचास्ततः सम्प्रार्थयेदिति ॥  
  
पुरश्चरण कामोहं पापङ्क्षयि तु मुध्यतः ।  
अपराह्नं जपं कुर्वे देवताः सन्तुसाक्षिणः ॥  
  
पृथिव्याप्तेज-आकाशवायुः सूर्येन्दुभानि च ।  
यावच्छरीरे पापानि तिष्ठन्ति मम देवताः ॥  
  
तावच्च प्रतिबिम्बामे मलिनेभां तु पातके ।  
शान्ते पारदमध्ये च यथा सन्दृश्यतां तथा ॥  
  
शुद्धः सञ्चिन्मयो भूत्वा चिन्तयेत् पापपूरुषम् ।  
दक्षकुक्षि स्थितं कृष्णं मङ्गुष्ठ परिमाणकम् ॥  
  
विप्रहत्या शिरो युक्तं कनकस्तेय वाहुकम् ।  
मदिरापान हृदयं गुरुतल्प कटीयुतम् ॥  
  
पापसंयोग यद्वन्द्वमुपयातकरोमकम् ।  
खड्गचर्मधरं दुष्टमधोवक्त्रं सुदुःसहम् ॥  
  
एवं सञ्चिन्तयित्वाथ जपं कुर्वन् विचिन्तयेत् ।  
दीयमानं पापनरं जपान्ते प्रेक्षयेत् पुनः ॥  
  
आदर्शादि पदास्वच्छा सर्वछाया प्रदृश्यते ।  
तदा तु निर्गतं पापं पुरश्चरणयोर्गता ॥  
  
अथ समावर्तनाख्यसंस्कारः ॥  
  
चतुर्दशं तु संस्कारं समावर्तन मुच्यते ।  
तस्य स्थाने पुरश्चर्या कर्तव्या तान्त्रिकैर्जनैः ॥  
  
आदौ सङ्क्षेप पूजा तु दिने कृत्वा तु कौलिकः ।  
आसायं तु जपं कुर्याच्चक्रपूजां तथा निशि ॥  
  
शक्तिभिः सहितः पञ्चमकारादि समन्वितः ।  
एवं सिद्धिमवाप्नोति नान्यथा जपकोटिभिः ॥  
  
अथ विवाहाख्य संस्कारः ॥  
  
विवाहः पञ्चदशमः सर्वेषां स विधीयते ।  
विधवाया विवाहस्तु पिच्छले नैव जायते ॥  
  
सर्वपाप विनिर्मुक्ता सा तु विष्णुपदं व्रजेत् ।  
अब्राह्मणी द्विजा कुर्यादन्यमेकं तथा पतिम् ॥  
  
अथ पितृमेधाख्य संस्कारः ॥  
  
षोडशः पितृमेधाख्यः स्वगृह्योक्तेन वर्त्मना ।  
वैदिकस्तान्त्रिकस्तत्र देवस्थाने स्वदेवताम् ॥  
  
स्थापयित्वा चरेच्छ्राद्धं ब्राह्मणामृतपन्थिनः ।  
अथवा यजमानस्य मार्गस्थस्तदभावतः ॥  
  
आमश्राद्धं प्रकुर्वीत वामी तु पलपैतृकम् ।  
शक्तियुक्ताद्विजाः कौले भोज्याश्चक्रार्चने तथा ॥  
  
वर्जयेत् तुलसीं तत्र भृङ्गराजेन पूजयेत् ।  
पाकः कौलिकवस्तूनां पिण्डाश्च रुधिरोक्षिताः ॥  
  
प्। १९ब्)  
  
एतैः षोडश संस्कारैः संस्कृतः साधकोत्तमः ।  
जीवन्मुक्तस्तदाज्ञेयः सामर्थ्यं देवतार्चने ॥  
  
इति श्रीतन्त्रचिन्तामणौ साधकानां गर्भाधानादि षोडश संस्कारनिर्णये   
नाम चतुर्थः प्रकाशः ॥ ४ ॥  
अथ मन्त्रम * (?) षोडश संस्कारः ॥  
  
अथ षोडश वक्ष्येहं संस्कारान् मन्त्रसंस्थितान् ।  
शापैर्मन्त्रा विमुच्यन्ते यान् कृत्वा दैवनिर्मितैः ॥  
  
अथादौ सर्वमन्त्राणां तयोरन्यत्र जाग्रतिः ।  
प्रबोधकाले सञ्जप्तो जाग्रतो जायते मनुः ॥  
  
अथवा सम्पुटी कृत्य जातानाद्यान् स विन्दुकान् ।  
पुनश्च सविसर्गांस्तान् क्षकारं केवलं पठेत् ॥  
  
एवं जप्तोपदिष्टां चेत् प्रबुद्धः शीघ्रसिद्धिदः ।  
अथ सावरण मन्त्राणां जाग्रतिं शृणु पार्वती ॥  
  
कांस्यभाजनमानीय शुद्धं भस्मादिभिः कृतम् ।  
प्रजपेद् रविरात्रौ तु या मेया मे शताष्टकम् ॥  
  
खादिर्या ताडयेद् यष्ठ्या कांस्यपात्रं वदेदिति ।  
जाग्रतो भवमन्त्रस्त्वं भाषयाथ तुरीयके ॥  
  
यामे दद्याद्वलिं काल्याः मन्त्रजं भैरवस्य तु ।  
कुक्कुटं चान्य देवेषु स्फोटयन्तारिकेरकम् ॥  
  
अथ सर्वे मन्त्राः कथं शापिता इत्यपेच्छायां तद्वीजमाहा ॥  
  
सुरया मूर्द्धया पूर्वदेवादेवा विमोहिता ।  
यदा तदा तु भगवान् प्रोवाच मधुसूदनः ॥  
  
कः पूज्यो भवतां मध्येकः श्रेष्ठस्तं निगद्यताम् ।  
उन्मत्तास्तु तदा देवाः श्रेष्ठोहमिति चासुवन् ॥  
  
किं विष्णुस्तान् स भगवान् मोहयन्नात्ममाय वा ।  
इत्यवोचद्यस्य वाक्यं सापेयानुग्रहेक्षमम् ॥  
  
स एव देवः श्रेष्ठाग्रे पूर्वो वाप्य परोपि वा ।  
इति श्रुत्वा वचो विष्णो स शापश्च परस्परम् ॥  
  
मन्त्ररूपाण्यतो देवी संस्कारैः शापमोक्षणम् ।  
विना तु शापमोक्षेणकः सिद्धिं प्राप्नुयाज्जनः ॥  
  
देव्युवाच ॥  
  
शापः केन कथं दत्तं शप्ते जप्ते च किं फलम् ।  
निःशापत्वं कथं तेषां सिद्धिः स्यादितिमेवदा ॥  
  
शिवोवाच ॥  
  
आदि मध्यावसानेषु वायुर्यस्य व्यवस्थितः ।  
चतुराद्योवैक वीजोनैकधां यत्र सङ्गमः ॥  
  
केनापि च समाक्रान्तः स मन्त्रछेदितोसिना ।  
कार्तिके येन तज्जायाछिद्यतेस्य मनोरथाः ॥  
  
आदौ मध्येवसाने वा भूवीज युगलं भवेत् ।  
आदौ यद्वाद्विधावक्र त्रिधा मध्यं ततोद्विधा ॥  
  
प्। २०अ)  
  
रुद्वौ शक्रस्य शापेन भुक्तिमुक्ति विवर्जितौ ।  
जातौ मन्त्रौ वा मदक्षमार्गयोरपि सेवितौ ॥  
  
ह्रीꣳ मोꣳ फ्रेꣳ श्रीꣳष्वेकतमं यत्र बीजं न दृश्यते ।  
ह्रꣳकारो वा स मन्त्रस्तु शक्तिहीनः कृतः सुरैः ॥  
  
एतादृशश्चेत् सञ्जप्तः सामर्थ्यं हन्ति मन्त्रिणः ।  
शक्तिहीनस्य वामस्य मरणं नात्र संशयः ॥  
  
नादौ ह्रीꣳ न च मध्ये क्लीꣳ क्रोꣳ ते वा नैव दृश्यते ।  
असौपराङ्मुखो मन्त्रो जातः सूर्यस्य शापतः ॥  
  
पराङ्मुखं भजेन्मन्त्रं देवता स्यात् पराङ्मुखी ।  
दैवात् कार्येपि संसिद्धे लोकस्याच्च पराङ्मुखः ॥  
  
आदावन्ते यथा मध्येहं वासं वा न दृश्यते ।  
विधिरास्ते कृता मन्त्रा देवाचार्यगणापि च ॥  
  
जप्ते तु वधिरे मन्त्रे विस्मृतिस्तस्य जायते ।  
जायते वधिरो नूनं महाकालेन भाषितम् ॥  
  
सूर्यबीजं हकारः स्याच्चन्द्रबीजं तु सः स्मृतः ।  
रेफोग्निं बीजमुद्दिष्टमेतन्नेत्र त्रयं ममः ॥  
  
पञ्चाक्षरे यत्र मन्त्रे यत्रैकमपि नास्ति चेत् ।  
मम शापान्नेत्रहीनो दुःखशोकभयप्रदः ॥  
  
नादौ मध्येन चान्ते वा ह्सौं वाहं सवाथ हौम् ।  
ऐं वा फ्रें वाथवा ह्रूꣳ वा नमो वा ह्रीꣳ मनुः स तु ॥  
  
शापेन कीलतो नेत्रो राजदेवेन पार्वती ।  
जप्तस्तु कीलितो मन्त्रो न सिद्धिमधिगच्छति ॥  
  
मध्ये ए कोलकारो वा फट् वोन्तेल द्वयं यदि ।  
फट् द्वयं चात्रयं वां तेन चेत्सस्तम्भितो मनुः ॥  
  
शापेन भैरवेणास्मात् सिद्धं भवति शोभनम् ।  
कदापि नैव दुःखं च प्रायशो बहुलं भवेत् ॥  
  
आदौ तु यस्य मन्त्रस्य क्रमात् सप्ताक्षराणि चेत् ।  
रेफेण वा यकारेण संयुक्तानि मनुः स तु ॥  
  
वाय्वग्निकाय सन्दग्धः साधकं परितापयेत् ।  
तस्मात् संस्कारयेद्देवी सिद्धये साधकोत्तमः ॥  
  
द्वाभ्यां त्रिभिरथा षड्भिरष्टभिर्वा प्रदृश्यते ।  
यदाक्षरैरन्तरितः फट्कारः स निगद्यते ॥  
  
नारसिंहस्य शापेन त्रस्तः सन्त्राशयेत् सदा ।  
स्वप्नादौ साधकं नैव सिद्धिः सन्दृश्यते क्वचित् ॥  
  
ओꣳ वा हं वा सकारो वानादौ भीतो मनुः स तु ।  
ब्रह्मशापाद्धीन सिद्धिर्भवेदत्यन्तकष्टदः ॥  
  
आदि मध्यावसानेषु मिलित्वाम चतुष्टयम् ।  
स मन्त्रो मलिनो मायाशापान्मालिन्य कारकः ॥  
  
प्। २०ब्)  
  
हूꣳ चादौ वा मन्त्रमध्ये चान्ते फट् युगलं भवेत् ।  
तिरस्कृतो रुद्रशापात् साध्यं कुर्यात्तिरस्कृतम् ॥  
  
आदौ तारद्वयं चान्ते वषड्वा अत्रमादले ।  
क्रदुंव कलहं कुर्याद्वाला शापेन भेदितः ॥  
  
हकारेण सकारेण रहितस्त्र्यक्षरस्तु यः ।  
सुषुप्तः सिंहशापेन प्रोक्ताभीष्ट फलापहः ॥  
  
अष्टादशाक्षरादिर्यः पञ्चफट्कारपूर्वकः ।  
चामुण्डा शापतो जातो मदोन्मत्तो न शोभनः ॥   
  
मध्ये वेत्यं च फट्कारा कालिका शापतः स तु ।  
मूर्छितो मूर्छितं कुर्याद्वामिनं तु विशेषतः ॥  
  
एवमन्ते च फट्कार पञ्चकं स तु रम्भया ।  
हतवीर्यस्तु शापेन कृतः क्षीणस्वकारकः ॥  
  
चत्वारो यत्र फट्कारा आदिमध्यां च सानिका ।  
अष्टादशाक्षरो हीनो हानिं भैरवशापतः ॥  
  
एकोनविंशत्पर्णश्चे ह्रीꣳ क्रोꣳ माꣳ कार संयुतः ।  
प्रध्वस्त कामशापेनध्वं सयेत् कामकारणात् ॥  
  
सप्तवर्णा मनुर्वालः कुमारोष्टाक्षरः स्मृतः ।  
षोडशार्णस्तु तरुणः प्रौढो व्योमा विवर्णकः ॥  
  
त्रिंशत् कलाशतं वेदकाष्टावर्णास्तु यत्र तु ।  
सकृद्धि एते कालेन सदा दुःकानि कुर्वते ॥  
  
नवार्ण ओङ्कारयुतश्चामुण्डा शापतो मनुः ।  
निःस्त्रिंश साधकं छिन्ध्यानि स्त्रिंशेन न संशयः ॥  
  
अन्ते नमो वा स्वाहा वा नास्ति वा यस्य मध्यतः ।  
वषट् वौषट् स हूꣳ फट् च एतद्वानास्त्यसौ मनुः ॥  
  
निर्बीज इति संशप्तो भुवनेस्यास्य साधकः ।  
सेवां कुर्वल्लभेद्वंशनाशं वर्षत्रयादितः ॥  
  
आदि मध्यावसानेषु फट् फट्कारास्तु यस्य तु ।  
कौमार्यास्तु स शापेन सिद्धि हीनो न सिद्धिकृत् ॥  
  
दशाक्षरो यस्तु मन्त्रः स गणेशस्य शापतः ।  
मन्दो जप्तस्तु मूर्खत्वं कुर्याज्जन्मनि जन्मनि ॥  
  
आदिव्यञ्जन संयोग एक एव स्वरो भवेत् ।  
तत्कूटं कूटतो हानि मातङ्ग्याः शापतः स्मृताः ॥  
  
द्विवर्णसत्वहीनः स्यादाश्विनेयस्य शापतः ।  
नाशयेत् साधकवलं राज्ञः सैन्यं विनाशयेत् ॥  
  
चतुर्वर्णः केकरस्तु जातः सर्पालिशापतः ।  
जपित्वा केकरं मन्त्रं चाक्षुषा नैव पश्यति ॥  
  
षडक्षरा बीजहीना जाता रावणशापतः ।  
वंशवृद्धिर्नतज्जापादन्यथा स्त्रीसुखं न हि ॥  
  
सार्द्ध त्रिसप्तसूर्याणां धूमावत्याश्च शापतः ।  
धूमीता व्याकुलं चित्तं जायते साधकस्य तु ॥  
  
प्। २१अ)  
  
विंशत् तथैकविंशच्च त्रिंशद्वर्णस्तु तारया ।  
सप्त आलिङ्गितश्चायं जपात् सप्तं न तेर्मृतिः ॥  
  
द्वाविंशत्यक्षरो मन्त्रः सरस्वत्यास्तुशापतः ।  
मोहितः साधकं कुर्यात्यानादिव्यसनाकुलम् ॥  
  
चतुर्विंशति वर्णोयः सप्तविंशति वर्णकः ।  
क्षुधार्ता राजमातङ्ग्याः शापाद्दारिद्र्यकारकः ॥  
  
त्रयोविंशत्रयं रुद्रावर्णाः कौलिकशापतः ।  
मन्त्रा दृप्तास्तज्जप्तेन छान्दसोर्जायते जनः ॥  
  
षड्विंशदेकोनत्रिंशत्रिंशत्षड्त्रिंशदक्षरः ।  
पूष्णः शापादङ्गहीनः कामनारूपको न हि ॥  
  
अष्टाविंशदेक त्रिंशद्वर्णो नन्दीशशापतः ।  
अतिक्रूरः साध्यनाशं कृत्वा नश्यच्च साधकः ॥  
  
अष्टत्रिंशाक्षरो मन्त्रो मातृकाणां तु शापतः ।  
अति क्रुद्धस्त जपेन स्वकृतेस्वस्य सङ्क्षयः ॥  
  
चत्वारिंशत् समारभ्य त्रिषष्टियावदक्षरम् ।  
सव्रीडामालिकाशापात् स व्रीडा तस्य साधकाः ॥  
  
पञ्चषष्ट्यक्षरायेस्युर्मन्त्रास्तेशान्तमानसाः ।  
कामशापेन तज्जापादुद्योगस्य पलं न हि ॥  
  
षट्षष्ठितोनवनवतिपर्यन्तं कुजस्य तु ।  
स्वान अष्टास्तु शापेन जातास्तादृक्वसाधकः ॥  
  
धातिधृतिर्द्धात्रिधृतिक्वङ्कयुग्मं द्विगोकराः ।  
शतत्रयं यत्र वर्णाः शापिताच्छिन्नमस्तया ॥  
  
यूयं भवन्तु निःस्नेहा साधकानां भयावहा ।  
निःकामैर्यतिभिर्जप्ताः संसारः स्नेहनाशनाः ॥  
  
चतुःशतान्यथारभ्ययावद्वर्ण सहस्रकम् ।  
अतिवृद्धो यज्ञशापात् पौष्टिकादिषु वर्जिताः ॥  
  
सहस्राणाधिकामन्त्रा दण्डपाणेस्तु शापतः ।  
दण्डकाख्यापीडिताश्च तज्जपात् कष्टमाप्नुयात् ॥  
  
द्विसहस्राणाधिकामन्त्रा भार्गवस्य तु शापतः ।  
खण्डीकृता सप्तधा ते सिद्धि खण्डकराः स्मृताः ॥  
  
अन्यच्छृण्वं तु भोदेवा मुनीनां जपतां यदा ।  
सिद्धिर्नजाता तु तदा दत्तः शापः सुदारुणः ॥  
  
आश्वासनं देवतानां जातं सिद्धेरकारणात् ।  
उपदेशे गुरुःकुर्यात्तस्मात्तन्मन्त्रशोधनम् ॥  
  
तत्प्रकारं प्रवक्ष्यामि शृण्वं तु सकरासुराः ।  
गुरुः सिद्धासने संस्थोगुदमेढ्रान्तरं दृधम् ॥  
  
वामेन पार्ष्णि नापीड्य तस्योपरि तु विन्यसेत् ।  
पादं तु दक्षिणं गुल्फं ग्रन्थ्योरन्योन्यमर्द्दनम् ॥  
  
यथा स्यात् तत्प्रकर्तव्यं ततो दषिणपार्ष्णिना ।  
लिङ्गमूलं विनिष्पीड्यस्थिरकाय उपाविशेत् ॥   
  
प्। २१ब्)  
  
गुदमाकुञ्च्यपवनसपानाख्यं तदा गुरुः ।  
उत्थापयेत् ततः प्राणामधु सम्यङ्निरोधयेत् ॥  
  
अपानः प्राणयोः कुर्यात् सङ्घट्टं चैक दृङ्मना ।  
मूलाधारेचित् स्वरूपः कुण्डल्यां परमात्मनि ॥  
  
जातदोषं स्वस्य मन्त्रं चिन्तयेत् तत्र सद्गुरुः ।  
तस्य मन्त्रस्याक्षराणि क्रमादेकैकशस्तुतः ॥  
  
सुषुम्णाया तु मार्गेण मूलाधारे प्रवेशयेत् ।  
स्वाधिष्ठाने ततश्चक्रे मणिपूरेह्यनाहते ॥  
  
विशुद्ध आज्ञा चक्रे च भित्वा भित्वा प्रवेशयेत् ।  
एवं नीत्वा ब्रह्मरन्ध्रं तत्रन्यात् सोममण्डलात् ॥  
  
निर्गता मृतसंसिक्तमन्त्राणां सु विभावयेत् ।  
पुनः सुषुम्णा मार्गेण आज्ञा चक्रे च तारयेत् ॥  
  
विशुद्धे नाहते चापि मणिपूरे च चक्रके ।  
स्वाधिष्ठाने ततो भेदान्मूलाधारं प्रवेशयेत् ॥  
  
ततस्तन्मन्त्रमृष्यादिन्यासः पूर्वं जपेन्मनुम् ।  
उक्तशापाद्विनिर्मुक्तं पश्चादुपदिशेच्चतम् ॥  
  
अल्पपुण्यतया पापाधिक्यात् पापः कलौयुगे ।  
आशीर्वादफलं स्तोकं पूर्णपापादिजं फलम् ॥  
  
वाचिकानां तु शापानां नाशाद्यर्थ मथोच्यते ॥  
  
अथ मन्त्राणां जननादि संस्काराः ॥  
  
श्रीपर्ण्यो वा चन्दनस्य पीठे चूतादिकस्य वा ।  
कस्तूरी कुङ्कुमाब्जैश्च विलिखेत् पाञ्चभौतिकम् ॥  
  
चक्रमावाहयेत् तत्र मातृकाख्यां सरस्वतीम् ।  
यथोक्तविधिना पूजां कृत्वा चाष्ठोत्तरशतम् ॥  
  
जपित्वा मातृकां तस्या मध्यात् स्वाभीष्टमन्त्रकम् ।  
स्वरव्यञ्जन विन्दुश्च सर्गयोगाक्षराणी च ॥  
  
पृथक् पृथगथोद्वृत्य चैकीकृत्य गुरूक्तितः ।  
गृहीतं जमयेत् मन्त्रं प्रोक्तं सञ्जननं त्विदम् ॥  
  
आद्यन्तं प्रणवं कृत्वा प्रणवां तरितां जपेत् ।  
अष्टोत्तरशतं मन्त्रं वर्णानेतत्तु जीवनम् ॥  
  
रोचना कुङ्कुमाभ्यां च भुजपत्रे लिखेन्मनुम् ।  
प्रत्यक्षरं शतं वारं ताडयेच्चन्दनाम्भसा ॥  
  
समुच्चरन् वायुबीजमेतत्ताडनमुच्यते ।  
कुण्ठिताः शावराः मन्त्राः ताडिताः सिद्धिकारकाः ॥  
  
पूर्वोक्तपीठे संलिख्य तन्मन्त्राक्षर सङ्ख्यया ।  
आदायकरवीरस्य पुष्पाण्पथ समुच्चरन् ॥  
  
प्रत्यक्षरं च तैः पुष्पैः शतवारं हुनेदिति ।  
उच्चरन् वह्निबीजं च वोधनं त्वेतदुच्यते ॥  
  
प्राग्वत् पीठे च तैर्द्रव्यैः पद्ममष्टदलं लिखेत् ।  
तत्कर्णिकायां मालत्या लिखेत् कलिकयैकया ॥  
  
प्। २२अ)  
  
एकैकार्णं तु मन्त्रस्य तन्मन्त्राक्षर सङ्ख्यया ।  
अश्वत्थ पल्लवं गृह्यतमेवं मन्त्रमुच्चरन् ॥  
  
अभिषिञ्चाम्यमुं मन्त्रं नम इत्यभिषेचयेत् ।  
नानासुगन्धितो येन पल्लवैः केन चाक्षरम् ॥  
  
एकमष्टोत्तरशतमभिषेकस्त्वयं स्मृतः ।  
अभिषेको मन्त्रशुद्धिं कुर्यान्नृणां यथा जलम् ॥  
  
ज्योतिर्मन्त्रश्चिन्तनीयामूलाधारेग्निमण्डले ।  
संस्कर्तव्यं मनुं तस्य उर्ध्वमेवं विभावयेत् ॥  
  
आणवाष्यः साहजिकः आगन्तुः कार्मणः स्मृतः ।  
योगाख्यामायिकः प्रोक्तः स्वमन्त्रे तु मलत्रयम् ॥  
  
ज्योतिर्मन्त्रेण निर्दग्धमेकमेक विचिन्तयेत् ।  
एवं तु विमलो जातः स्वमन्त्र इति चिन्तयेत् ॥  
  
ज्योतिर्मन्त्रस्तु वेदादि हौꣳमितिद्यक्षरो मतः ।  
विमलीकरणं त्वे तत्प्रयोगां तेपि कारयेत् ॥  
  
प्राग्वत् पीठे कुङ्कुमादि द्रव्यैर्मन्त्रं विलेखयेत् ।  
ताम्रादिपात्रं कर्पूर वा सितेन जलेन च ॥  
  
शुद्धेनापूर्यलिखितमन्त्रेणाष्टोत्तरंशतम् ।  
अभिमन्त्र्यजलं तेन मन्त्रेण कुशबिन्दुभिः ॥  
  
प्रत्यक्षरं प्रोक्षयेत् तदे तदाप्यायनं मतम् ।  
पुरश्चर्या क्लेशितानां समावर्तनवत्विदम् ॥  
  
कस्तूर्याद्यैस्ताम्रपात्रमध्ये मन्त्रं विलेखयेत् ।  
पात्रान्तरे च कर्पूरादिकवासित सज्जलम् ॥  
  
गृहीत्वा चार्घ्यपात्रेण पठमन्त्रमिमं मनुम् ।  
तर्पयामि नमों तेन तर्पयेदिति तर्पणम् ॥  
  
ॐ ह्रीं श्रीꣳ पूर्वकं मन्त्रं जपेदष्टोत्तरं शतम् ।  
जपेदेतद्दीपने स्यात् सर्वमन्त्रेष्वपीष्यते ॥  
  
जप्यमानस्य मन्त्रस्य गोपनं त्वप्रकाशनम् ।  
संस्कारा दशसम्प्रोक्ता सर्वतन्त्रेषु गोपिता ॥  
  
एवमेकादश प्रोक्तः संस्कारा अथ पञ्च च ।  
प्रतिमन्त्रं वक्ष्यमाणो जपहोमश्च तर्पणम् ॥  
  
मार्जनं भोजनं चापि द्विजानामिति षोडशः ।  
प्रोक्ताः मन्त्रस्य संस्काराः देवशापादि मोचकाः ॥  
  
दीक्षाकालं प्रवक्ष्यामि तच्छृणुष्व वरानने ॥  
  
इति श्रीतन्त्रचिन्तामणौमन्त्राणां जागरणादि षोडशसंस्कारनिर्णयन्नाम   
पञ्चम प्रकाशः ॥ ५ ॥  
अथ मासफलम् ॥  
  
ईश्वरोवाच ॥  
  
चैत्रे दुःखाय दीक्षास्याद् वैशाखे रत्नसञ्चयः ।  
मरणं भवति ज्येष्टे चाषाढे वन्धुनाशनम् ॥  
  
समृद्धिः श्रावणेनूनं भवेद् भाद्रपदक्षयः ।  
प्रजानाशोऽथाश्विने तु भवेच्चा शुभमेव च ॥  
  
ज्ञानं स्यात् कार्तिके सौख्यमार्गश्रीर्ष भवेत्किल ।  
पौषे ज्ञानक्षयोमाद्येभवे मेधा विवर्द्धनम् ॥  
  
प्। २२ब्)  
  
फाल्गुणे सर्वसिद्धिः स्यात् मलमासं विवर्जयेत् ।  
निषिद्धमासे तु तत् तद्विशेषो शृणु भेदत्तः ॥  
  
षष्टी भाद्रपदेमासि तथाश्विन चतुर्दशी ।  
कार्तिकी नवमी शुक्लामार्गो शुक्लातृतीयका ॥  
  
पौषे च नवमी शुक्लामाघे शुक्ला चतुर्थिका ।  
फाल्गुणे नवमी शुक्ला चैत्रे काम त्रयोदशी ॥  
  
वैशाखे चाक्षया चैव ज्येष्ठे दशहरातिथिः ।  
आषाढे पञ्चमी शुक्लाश्रावणे शुक्लपञ्चमी ॥  
  
एतानि देवपर्वाणि तीर्थकोटि फलं लभेत् ।  
निन्दितेष्वपि कालेषु दीक्षोक्ता पर्वणी शुभा ॥  
  
अथ पक्षफलम् ॥  
  
भुक्तिमुक्तिप्रदः शुक्लकृष्ण मोक्षप्रदः स्मृतः ।  
वामाचारवतां शुक्लो न सत्कृष्णौपि मध्यमः ॥  
  
तिथेः फलं बुद्धिनाशः क्रमाद् ज्ञेयः सुसिद्धये ।  
अगौरीमान्त्रिकात्रष्टा विगणेशाश्च दुःखिता ॥  
  
सिद्ध्यन्ति मन्त्राः सर्वेपि न सिद्ध्यन्ति कदाचन ।  
समृद्धिर्द्रुतसिद्धिश्च मूर्खता दुःखनाशनम् ॥  
  
जडतारिक्तनाशश्च सर्वपूर्णं भवेत् फलम् ।  
शुक्लाश्रेष्ठा नैव कृष्णा शुभाशुभ नराहरेः ॥  
  
सिद्धिः स्यात् सर्वमन्त्राणामशैवानां महाभयम् ।  
सिद्धिर्हातु विशेषेण पुत्रहानिः पितृनृते ॥  
  
अमावास्या सोमवारे भौमवारे चतुर्दशी ।  
सप्तमी रविवारेण सूर्यपर्वशतैः समा ॥  
  
अथ वारफलम् ॥  
  
रविवारे भवेद्वित्तं सोमशान्ति भवेत्किल ।  
आयुरङ्गारकेहन्ति तत्र दीक्षां विवर्जयेत् ॥  
  
बुधः सौन्दर्यमाप्नोति ज्ञानस्यान्न बृहस्पतौ ।  
शुक्रे सौभाग्यमाप्नोति च शो * * * * * * (##?  
  
अथ नक्षत्रफलम् ॥  
  
क्रमाद्दीक्षाफलम्भानां समता च यथा विपत् ।  
मनस्तापः प्रियासौख्यं सौख्यं मन्त्रस्य सिद्धयः ॥  
  
सिद्धिश्च क्रूरमन्त्राणां शक्तिमन्त्रस्य सिद्धयः ।  
सर्वे मन्त्राः प्रसिद्ध्यन्ति सर्पमन्त्रस्य सिद्धयः ॥  
  
निधनं राजदण्डश्च वशित्वं सर्वसिद्धयः ।  
रुद्रदैवतसंसिद्धिः शीघ्रं सिद्धिः शुभामति ॥  
  
देवमैत्री सर्वेहानिः कलहश्च महाभयम् ।  
सम्पद्रोगोजपात्सिद्धिः क्षोभः सन्ताप ईशता ॥  
  
सर्वसिद्धिफलम्भानां क्रमाद्दक्षथ वामके ।  
चतुरस्ते त्वधःपातो दग्धालिङ्गितधूमिते ॥  
  
प्। २३अ)  
  
अधोमुखे शुभेभे च चन्द्रशुद्धौ विशेषतः ।  
कृष्णे ताराबलं कुर्यान्त् स्वनामादि विचिन्तनम् ॥  
  
अथ योगफलम् ॥  
  
योगाश्च प्रीतिरायुष्मान्सौभाग्यः शोभनः शुभः ।  
शुकर्मा च धृतिर्वृद्धिर्ध्रुवः सिद्धिश्च हर्षणः ॥  
  
वरीयाꣳश्च शिवः सिद्धो ब्रह्मा इन्द्रश्च षोडशः ।  
विष्कम्भादिक योगानां नामतुल्यं फलं भवेत् ॥  
  
आनन्दादिक योगानां सर्वत्रा विकलं फलम् ।  
शुभानि करणान्याहुर्दीक्षायां च विशेषतः ॥  
  
अथ करणफलम् ॥  
  
वववालगतैत्तिलश्चवणिजस्तदनन्तरम् ।  
करणान्येतानि शुभान्येव सर्वतन्त्रेषु भाविनी ॥  
  
शकुन्यादी निविष्टिं च विशेषेण विवर्जयेत् ।  
विष्टिं विहाय करणेवरे सिद्धिर्द्रुतं भवेत् ॥  
  
सर्वसिद्धिर्विष्टिपुच्छेस्थिरे तु स्थिरता भवेत् ॥  
  
अथ लग्नफलम् ॥  
  
अथ लग्नफलं देवाधनन्धान्यं समृद्धयः ।  
मृत्युर्वाथ भवेद्धानिः पशुपत्य विनाशनम् ॥  
  
राज्यं वा देवता सिद्धिर्हानिर्मेधा विनाशनम् ।  
रत्नादि लक्ष्मीलाभश्च धनन्धान्यं च सिद्धयः ॥  
  
पूर्णसिद्धिः प्रतापश्च हानिर्विज्ञाननाशनम् ।  
पुत्रप्राप्तिर्मन्त्रसिद्धिः पशवोर्विपुलं धनम् ॥  
  
सदादुःखं तथा हानिर्वामितां मिथुनः शुभः ।  
वागिनां यवनानां च विरुद्धं वहुधा शुभम् ॥  
  
अथ कालफलम् ॥  
  
धर्मतः प्रातकालः स्यात् सङ्गमे राज्यदायकः ।  
मध्याह्ने सर्वसिद्धिः स्यात् सायाह्ने मध्यमो भवेत् ॥  
  
रजनी मन्त्रदाने तु निषिद्धा देशिकोत्तमैः ।  
चरः सर्वोविवर्जः स्यात् स्थिरराशिषु सौख्यदा ॥  
  
स्थिरलग्नं विष्णुमन्त्रे शिवमन्त्रे चरं शुभम् ।  
द्विः स्वभावगतं लग्नं शक्तिमन्त्रे प्रशस्यते ॥  
  
तृतीयैकादशः षष्ठः दशमस्थः शुभः शशी ।  
जन्मचन्द्रः शुभः प्रोक्ता जन्मनक्षत्र वर्जितः ॥  
  
शुक्लपक्षे द्वितीयस्तु पञ्चमो नवमस्तथा ।  
गोचरे ये ग्रहाः शुद्धास्तैर्युक्तोपि शुभः शशी ॥  
  
शुभमध्यस्थितो वापि चन्द्रमा शुभदो भवेत् ।  
पञ्चाङ्ग शुद्धेदिवसे स्वादये चन्द्रसूर्ययोः ॥  
  
गुरु शुक्रोदये चैव शस्यते मन्त्रसंस्क्रिया ।  
शुक्रोस्तो यदि वा वृद्धो गुर्वादिभ्यो भवेद्यदि ॥  
  
मेषवृश्चिक सिंहेषु तदा दोषो न विद्यते ।  
अस्वाध्याय भूमिकम्पे सन्ध्यागर्जे च भैरव ॥  
  
उल्कापाते च दिवसे तत्र दीक्षां विवर्जयेत् ।  
शिक्षति जन्मनक्षत्रे सङ्क्रान्तौ विषुवेऽयने ॥  
  
प्। २३ब्)  
  
अन्येषु पुण्ययोगेषु ग्रहणे चन्द्रसूर्ययोः ।  
पञ्चपर्वयुगाद्यासुव्यतीपातादि वासरे ॥  
  
अत्र दीक्षा शुभा प्रोक्ता नात्र कार्या विचारणा ।  
यन्मासतिथिवारादिशोधनं प्रोक्तमेव हि ॥  
  
मन्त्रदीक्षा परं तत्र विज्ञेयं साधकोत्तमैः ।  
विद्यादीक्षापरं नैव तिथिमासादि शोधनम् ॥  
  
यदैवेच्छा तदा दीक्षा गुरोराज्ञानुसारतः ।  
पौसुक्षवौ प्रत्यथन कालादि नियमः स्मृतः ॥  
  
निन्द्यानितानि सर्वाणि प्रशस्तानि विमुक्तये ॥  
  
शशिदिवाकरयोर्ग्रहणे जन्मनि शिष्यस्य मकरसङ्क्रान्तौ ॥  
  
करुणासमये च गुरोर्नक्षत्रादीप्यते तेन दीक्षायाम् ॥  
  
सन्तीर्थेर्कविधुग्रासे तत्तुदामन पर्वणोः ।  
मन्त्रदीक्षां प्रकुर्वाणो मासर्क्षादीन्न शोधयेत् ॥  
  
रविसङ्क्रमणे चैव सूर्यस्य ग्रहणे तथा ।  
तत्र लग्नादिकं किञ्चिन्न विचार्य कदाचन ॥  
  
महाष्टम्यां विशेषेण धनकामार्थसिद्धये ॥  
  
सूर्यग्रहणकाले तु नान्यदन्वेषितं भवेत् ।  
सूर्यग्रहणकालेन सामान्यो नास्ति कश्चन ॥  
  
तत्र यद्यत्कृतं सर्वेमनन्त फलदं भवेत् ।  
न मासतिथि वारादि शोधनं सूर्यपर्वणि ॥  
  
ददातीष्टं गृहीयत्तत्तस्मिन् काले गुरोर्नृषु ।  
सिद्धिर्भवति मन्त्रस्य विनायासे नवै ततः ॥  
  
कर्तव्यं सर्वयत्नेन मन्त्रसिद्धिमभीप्सुभिः ।  
चन्द्रग्रह सहस्रेण सूर्यग्रह समो भवेत् ॥  
  
ततो लक्षगुणं प्रोक्तं ग्रहणं निजवासरे ।  
तत्र सूर्यग्रहः शस्तो न तु चन्द्रग्रहः क्वचित् ॥  
  
चन्द्रग्रहे तु दारिद्र्यं शौरे सर्वसमृद्धये ।  
सूर्यग्रहः शिवः प्रोक्तः चन्द्राख्यः शक्तिरेव च ॥  
  
सूर्यग्रहे शक्तिदीक्षा पशुदीक्षा न कारयेत् ।  
चन्द्रग्रहे विष्णुदीक्षा पञ्चरात्रं न कारयेत् ॥  
  
चन्द्रसूर्यग्रहे दीक्षा सर्वदीक्षा शुभामता ।  
चन्द्रग्रहे शक्तिदीक्षा सर्वदीक्षोत्तमोत्तमा ॥  
  
नवारतिथिऋक्षादिनमासनियमस्तथा ।  
न योगकरणं नापि न विचारं समाचरेत् ॥  
  
देवी बोधं समारभ्य यावत्स्या नवमी तिथिः ।  
कृता तासु बुधैर्दीक्षा सर्वाभिष्ट फलप्रदा ॥  
  
बोधने नैव दुर्गायाः कालाकालं न कारयेत् ।  
अशोकाख्याष्टामी यत्र रामाख्यो नवमी तथा ॥  
  
युगाद्यायां जन्मदिने विवाहदिवसे तथा ।  
विषुवाऽयनयोर्द्वन्द्वे नैव किञ्चिद् विचारयेत् ॥  
  
प्। २४अ)  
  
अयने विषुवे चैव युगाद्यासु तथैव च ।  
ग्रहणे च महातीर्थेन कालस्या विचारणम् ॥  
  
तुलसीनिकटे विल्वमूलेधात्रीतले तथा ।  
अनादिदेवसान्निध्ये महाक्षेत्रे गवां गृहे ॥  
  
देवी पूजादिने वापि नास्ति कालस्य निर्णयः ।  
तिथिं विना विदीक्षाया विशिष्टावसरं शृणु ॥  
  
दुर्लभे सद्गुरूणां तु सकृत्सङ्ग उपस्थिते ।  
तदनुज्ञा यदा लब्ध्वा स दीक्षा सवरो महान् ॥  
  
ग्रामे वा यदि वारण्ये क्षेत्रे वा दिवसे निशि ।  
गुरावश्रुत दृष्टे च सिद्धक्षेत्रे सुशोभनम् ॥  
  
आगच्छेति गुरुर्दैवाद् यदा दीक्षा तदा भवेत् ।  
यदैवेच्छा तदा दीक्षा गुरोराज्ञानुरूपतः ॥  
  
न तिथिर्न व्रतं होमा न स्नानं जपः क्रिया ।  
दीक्षाया कारणं किन्तु स्वेच्छा वाप्ते तु सद्गुरौ ॥  
  
शिष्यानाहूयगुरुणा कृपया यदि दीयते ।  
तदा लग्नादिकं किञ्चिन्न विचार्यं कथञ्चन ॥  
  
सर्वेवाराः ग्रहाः सर्वे नक्षत्राणि च राशयः ।  
यस्मिन्नहनि सन्तुष्टा गुरुः सर्वसुखावहः ॥  
  
पुण्यतीर्थे कुरुक्षेत्रे देवा पीठे चतुष्टये ।  
प्रयागे श्रीगिरौकाश्यां कालाकालं न शोधयेत् ॥  
  
द्वयोः परागे हरिवासरे च अर्द्धोदये चैव महोदये च ।  
दीक्षा प्रशस्ता कथिता शिवेन सिंहस्थ दोषो न हि मन्यते च ॥  
  
गयायां भास्करक्षेत्रे विरेजे चन्द्रपर्वते ।  
चत्वरे च मतङ्गे च तथा कन्याश्रमेषु च ॥  
  
न गृह्णीयात् ततो दीक्षां तीर्थेष्वे तेषु पार्वती ।  
इति ते कथितं देवी दीक्षाकालं सुरेश्वरी ॥  
  
इति श्रीतन्त्रचिन्तामणौ दीक्षाकालनिर्णयेनाम षष्ठः प्रकाशः ॥ ६ ॥  
श्रीदेव्युवाच ।  
  
वाममार्गे कथं दीक्षा दक्षिणे च कथं भवेत् ।  
किं तत्रावश्यकं केषाम्मितिमे निर्णयं वद ॥  
  
ईश्वर उवाच ।  
  
शृणु देवि प्रवक्ष्यामि सर्वतन्त्रेषु गोपितम् ।  
दीक्षाविधिं पञ्चविधं तद्राज्ञामुत्तमोत्तमम् ॥  
  
उत्तमं महादाढ्यानां सामान्याना तु मध्यमम् ।  
ब्राह्मणानामल्पमुक्तं यतीनामपि चाल्यकम् ॥  
  
तस्मादादौ प्रवक्ष्यामि तुभ्यं यच्चोत्तमोत्तमम् ।  
यस्मिन् ज्ञाते चोत्तमादि भेदानां विषयो भवेत् ॥  
  
तत्र वक्ष्यामि दीक्षाङ्गं वास्तु यागपुरः सरम् ।  
तत्र भूमीपरीक्ष्येत वास्तुज्ञान विशारदः ॥  
  
प्। २४ब्)  
  
तत्र प्रथमतो भूमिपरीक्षा ।  
  
प्लवस्थानं च गम्भीरं दीर्घतोयाशयंसरः ।  
अग्निशालाग्नि होतृणां पुण्यस्थानं परिश्रुतम् ॥  
  
द्विजानां स व्रतानां वा आश्रयः स्वाश्रमोथ वा ।  
दीक्षायामतिशस्तानि स्थानान्येतानि पार्वती ॥  
  
महानदीनान्तीराणि गङ्गासागरसङ्गमे ।  
प्रशस्तानि च तीर्थाणि क्षेत्राणि चाश्रमाण्यपि ॥  
  
अरण्यानि च सर्वाणि पर्वताः सकला अपि ।  
सनिर्जुरोप्युपगिरिर्देवतायतनान्यपि ॥  
  
अथ निषिद्धानि ।  
  
न च दीक्षां प्रकुर्वीत निकुञ्जे गहने वने ।  
द्विसीम्निचे महारण्ये मात्सर्यमृगसेविते ॥  
  
स्फुटिता च सशल्या च वल्मीक रोहिणी तथा ।  
दूरतः परिवर्ज्याभूः कर्तुरायुर्द्धनापहा ॥  
  
स्फुटितामरणं कुर्याद्दुषराधनवाशिनी ।  
सशल्या क्लेशदा नित्यं विषमा शत्रुवर्द्धिनी ॥  
  
ईशकोण प्रवासा च कर्तुः श्रीदासुनिश्चितम् ।  
पूर्वप्लवावृद्धिकरी वरदा भूत्तरह्लवा ॥  
  
दक्षिणप्लवया भूमि नित्यं मृत्युभयप्रदा ।  
गृहक्षयकरी सा च भूमिर्या नैरृतप्लवा ॥  
  
धनहानिकरी पृथ्वीकीर्तिता वरुणप्लवा ।   
वातप्लवा तथा भूमिर्नित्यमुद्वेगकारिणी ॥  
  
प्रथमे भूप्रदेशे च परीक्षां कारयेद्बुधः ।  
ब्राह्मणीभूः कुशोपेता क्षत्रियास्याच्छराकुला ॥  
  
कुशकाशाकुला वैश्या शुद्राः सर्वतृणाकुला ।  
कुन्देन्दुगोपहेमालिवर्णाया ब्राह्मणादितः ॥  
  
ब्राह्मी सर्वार्थसिद्धः स्यात् क्षत्रिया राज्यदा तथा ।  
धनधान्यकरी वैश्या शूद्रा तु निन्दितानुने ॥  
  
मृत्तिका गन्धमाघ्राय शुभाशुभ निरूपिणम् ।  
नानागन्धान् महाशोकामांसगन्धान्धनेश्वरः ॥  
  
कटुगन्धा भवेद्रोगी विष्टागन्धा च निष्फला ।  
मन्द्यगन्धान्निरोगीस्या दुर्गन्धी भयमादृशेत् ॥  
  
सिद्धिर्नगन्धसम्भूते सुधा च वणिजायता ।  
क्षारगन्धो तथा नाशोपानि गन्धा शुभावहा ॥  
  
पुनः स्वादं वदिव्यामि शुभाशुभगतं तु व ।  
आम्लाविघ्नी तथा भूमिः कषाया हि निरोगिताम् ॥  
  
लवणेन महानाशोतिक्तेनापि निजो रिपुः ।  
विशेषः स्वादमासाद्य मन्त्री तस्यानि रूप्यते ॥  
  
भूमे परिग्रहं कुर्याद्या वदायतनं भवेत् ।  
शल्यादि शोधनं कुर्यात्तुषाङ्गारादि दूरयेत् ॥  
  
शर्कला यत्र विद्यन्ते क्लेशो भवति मानवः ।  
अङ्गारेण तथा रोगा लोहनायास जायते ॥  
  
प्। २५अ)  
  
दग्धादिना च काष्टेन राजभीतिः प्रजायते ।  
तृणेन जायते शोकः इष्टकेणा स्थिरी भवेत् ॥  
  
वेतशावन्ध वैर्व्याप्तं वंशेन मरणं भवेत् ।  
विष्टया वन्धनं प्राप्तं शून्यभाण्डेन शुन्यता ॥  
  
चर्मणा कलहं विद्यात् कर्पटे धननाशनम् ।  
अस्थिनां च भवेन्मृत्युमस्थिना ज्ञायते भुवि ॥  
  
मृत्तिका स्निग्धपत्रं च यः स भागभवेन्नरः ।  
वालुका यत्र विद्यन्ते तत्र विद्या महासुखी ॥  
  
पाषाणं च महाभागी स्फाटिका निःश्रियो भवेत् ।  
मणिनारोगनाशश्च हिरण्यैर्द्धनवान्भवेत् ॥  
  
विशेषजं तु सवरे प्रवक्ष्येहं शुभाशुभम् ।  
उरगेणास्थिराभूमिर्मण्डूकेन धनागमे ॥  
  
पिप्पलीका भवेच्छोका मुखकैर्धान्यवर्धयेत् ।  
छुछुन्दरी महानाशो कौम्येण धनवान् भवेत् ॥  
  
शलभैरोगितां यान्ति पतङ्गेण महाभयम् ।  
हिदिङ्गिका महात्रासोविच्छिकं मरणं ध्रुवम् ॥  
  
गृहगोधौ महासिद्धिः कृकलाद्भयनाशने ।  
एवमादीनि जन्तूनां शुभेन शुभदा भवेत् ॥  
  
अशुभेनाशुभं विद्या जन्तूनां च विशेषतः ।  
भूमिस्तु खननाछोध्या स्वेष्टकुण्डादि कर्मणि ॥  
  
खन्यमाने जलं यावच्छल्य दोषो विनश्यति ।  
दूरे यत्र स्थिरं वारिः खनितुं नैव शक्यते ॥  
  
पञ्चहस्तं च कातव्यं शल्यदोषोपशान्तये ।  
अस्थिकीटाङ्गारमलादिकहीनं शुभावहम् ॥  
  
अन्यथातं मृदं त्यक्त्वा पूरयेच्छ भयामृदा ।  
ग्रामाद् वहिस्थया तत्र विप्राद्यैः स्वस्ववर्णया ॥  
  
शल्योद्धारं ततः कृत्वा पूरयेत् सु समं यथा ।  
एतदकरणे मन्त्री न किञ्चित् फलमाप्नुयात् ॥  
  
एवं सङ्क्षेपतः प्रोक्तः शल्योद्धार क्रमो मया ।  
एवं विशोध्यतां भूमिं कार्याद्वास्तु प्रपूजनम् ॥  
  
स्मार्ता च तान्त्रिकी चेतिद्विविधासन्निगद्यते ।  
चरस्थिर प्रभेदे च द्विधा वास्तुः प्रकीर्तितः ॥  
  
गृहप्रासाद कूपानां मण्डपस्य जलस्य च ।  
अपरेष्वपि कार्येषु योग होमादिकेषु च ॥  
  
तूतने विग्रहे कार्योन् यथा महदुपद्रवा ॥  
  
अथ वास्तु पुरुषोत्पत्तिः ॥  
  
वास्तुनामापुरा कश्चिद सुरोभून् महाबलः ।  
त्रैलोक्यं निर्जितं तेन त्रिपञ्चाशच्च देवताः ॥  
  
येरणे सम्मुखे जातास्तेन तेति निपीडिताः ।  
पुनः पुनर्जिता युद्धे स एवासित् प्रजापतिः ॥  
  
दिव्यवर्ष सहस्रान्ते देवाः शरणमागताः ।  
विष्णोर्ममाति पार्वत्या देवेन्द्रेणापितच्छ्रुतम् ॥  
  
प्। २५ब्)  
  
योद्धुकामः सोभ्यधावन्तारदेन प्रचोदितः ।  
कृतं युद्धं तेन सार्द्ध मल्लाभिर्वर्षपञ्चकम् ॥  
  
ततो दैत्यो मदोत्सिक्तो विष्णुमाया विमोहितः ।  
उवाच वचनं तुष्टो व्रीयतां व्रीयतामिति ॥  
  
नेन्द्रेण न कुबेरेण ममतोषकरङ्कृतम् ।  
ससैन्येनापितद्युद्धं त्वया तु जटिलेन हि ॥  
  
कृतं विष्णुसहायेन पार्वत्यर्द्धीगधारिणा ।  
तेनाहं तुष्टि मापन्नस्त्रैलोक्य परमेश्वरः ॥  
  
अदेयं नास्ति मे किञ्चिद्यावयं तु त्रयोपि च ।  
इत्याकर्ण्य वचस्तस्य शिवयोर्भ्रूः प्रचोदितः ॥  
  
हरिः प्राहमहाधन्यदैत्येन्द्रत्वत्समोस्तिकः ।  
सत्यं त्रिवाक्यं कुरुषु तदा वाच्यो च रोमया ॥  
  
शिवेनापि च पार्वत्या एक एवा परो न हि ।  
त्रिषु वा च तदा दैत्यस्तदा विष्णुर्व्यतिज्ञिपत् ॥  
  
यथाते त्वरितं मृत्युः स उपायः प्रदर्श्यताम् ।   
विष्णोः छलमिति ज्ञात्वा दैत्येन्द्रः समभाषतः ॥  
  
अवश्यमेव गन्तव्यं स वैः कालमुखेहरे ।  
तथापि स्वप्रतिज्ञार्थं योगच्छति स जीवति ॥  
  
परं त्वेकोनमेवं शयैश्चमत् सेवनं कृतम् ।  
तस्य मार्गं दर्शयित्वा देहो यन्ति पपात्यताम् ॥  
  
काले तस्मिंश्च भोदेवा वाग्रवा चाशरीरिणी ।  
दैत्येन्द्र कुरुमाशोकं भूमेर्जन्मतवा भवेत् ॥  
  
तत्रैव त्वं लयं या हित्वत्तोषार्थं वरं शृणु ।  
ये वर्णाः स्वस्य भोगार्थं करिष्यन्ति नवं गृहम् ॥  
  
तत्र त्वदुत्सवमृते नानादुःखैरुपहुताः ।  
कालकर्ण्यादिका दास्यो विनायक मुखाश्चते ॥  
  
सेवकापीडयिष्यन्ति इत्याज्ञाप रामेश्वरी ।  
इत्याकर्ण्यवयः सोपि गतं कृत्वा महीतले ॥  
  
प्रविवेश ततो देवैर्मत् पाषाणैः प्रपूरितम् ।  
ये नये निर्जिता देवाः पुनरुद्गमसङ्कया ॥  
  
तस्योर्द्धं तु त्रिपञ्चाशन्निवासं च कुरुद्यताः ।  
मूर्द्धव्यग्नि समादिष्टो मुखे चापः समाश्रितः ॥  
  
पृथ्वीधरोर्व्यमा चैव तलस्थानमधिस्थितौ ।  
वक्षस्थले चाप वत्सुः पूजनीयः सदाबुधैः ॥  
  
नेत्रयोर्दितिमज्जन्यौथोत्रेर्दिति जयन्तकौ ।  
सर्पेन्द्रौस्कन्धसंस्थौत् पूजनीयौ प्रयत्नतः ॥  
  
सत्यरोगादयस्तद्वद्वाह्य पञ्च च पञ्च च ।  
रुद्रेश्वराजयक्ष्मा च वामहस्ते समस्थितः ॥  
  
सावित्रः सविता तद्वद्धस्ते दक्षिणमास्तितौ ।  
विवस्थानथ मित्रश्च जठरेसं व्यवस्थितौ ॥  
  
प्। २६अ)  
  
पूषा च पापयक्ष्मा च हस्तयोर्मणिबन्धके ।  
तथैवा सुरशेषौ च वामपार्श्वे समास्थितौ ॥  
  
पार्श्वे तु दक्षिणे तद्वद्वितथः सगृहक्षतः ।  
उच्चार्यमा वुभौ ज्ञेयौ जाङ्घ्वो गन्धर्व पुष्पकौ ॥  
  
जङ्घयोर्भृङ्ग सुग्रीवौस्फिद्धस्थौ दौवारिकौ मृगः ।  
जयशकौ तथा मेढ्रपादयोः पितरस्तथा ॥  
  
मध्येन च पदो ब्रह्मा हृदये स तु पूज्यते ।  
तस्माद वश्यन्ते पूगृहवा स मुखेच्छया ॥  
  
शृण्वं तु तद्विधिं देवा वामदक्षिणमार्गतः ।  
भद्रभूमि प्रशोध्यन्ते दशदण्ड समालिखेत् ॥  
  
अधोधौतिर्यकादौ च तेनेकाशिहिकोष्टकम् ।  
वास्तु मण्डलकं कार्यमष्टहस्तं तु नापरम् ॥  
  
एकाशीति पदं चक्रं वैदिकस्तत्र देवताः ।  
मध्यकोष्टेषु नव सुत्वादौ ब्रह्माणमर्चयेत् ॥  
  
अपवत्सं तदीशाने प्रागर्यन्नं त्रिकोष्टके ।  
आग्नेय सवितारं च विवस्वन्त मयाक्तिषु ॥  
  
इन्द्रं नैरृत्य दिग्भागे मित्रं पश्चिमगं त्रिषु ।  
वायव्ये राजयक्ष्माणं सुमेरुं चोत्तरत्रये ॥  
  
वैदकोष्ठेषु वैश्यन्यामीशकोणाच्च देवताः ।  
शिखीपर्यण श्रापश्चदितिः प्रोक्तोष्ठयोर्द्वयोः ॥  
  
क्रमादेते पञ्चदेवाः ज्ञातव्याः सव्यमार्गतः ।  
जयन्तेन्द्रोः सूर्यसत्यभृङ्गा आग्नेयकोणके ॥  
  
अन्तरीक्षं तथा वातः पूषा सावित्र एव च ।  
चतुष्क ईशतो देवास्ततो दक्षिण पञ्चके ॥  
  
युग्मे क्रमा च वितथो बृहत्क्षतयमो यथा ।  
गन्धर्वो भृङ्गराजश्च नैर्-ऋतीस्थ चतुष्कके ॥  
  
ईशानतो जयनृपौ पितृदौ वारिकौ तथा ।  
ततः पश्चाद्विके पञ्चमुग्रीव पुष्पदन्तकः ॥  
  
वरुणा सुरशेषाश्च वायव्ये ईशतस्त्व हि ।  
रुद्रश्च पापयक्ष्माश्च रोगश्चोत्तर पञ्चसु ॥  
  
सरव्यौ भल्लाट सोमौ च भुजश्चादितिस्तथा ।  
देवा एते पञ्चचत्वारिंशदर्वाश्च भक्तितः ॥  
  
उक्तानमिति देवानां पदान्यापूर्यपञ्चभिः ।  
मध्ये पदानां नवकं मार्जयित्वा प्रपूरयेत् ॥  
  
सितेन रजसा भूयस्तद्दिक्षु चतसृष्वपि ।  
षट्कं संसाज्य रजसा रक्तेन परिपूरयेत् ॥  
  
शिष्ठानि च पदान्यत्र यथास्थानं प्रकल्पयेत् ।  
विचित्राणि ततो मध्ये ब्रह्माणं सम्प्रपूरयेत् ॥  
  
रथोभिस्तद्यथो तेभ्यः पायसान्नैर्वलिं हरेत् ।  
पायसैर्मधुरैः सर्वान् संयजेन्मधुरान्वितैः ॥  
  
तत्तद्द्रव्यैवामतिमान् पूजयेद्दोषशान्तये ।  
पाषाणे प्रतिमायांवा वास्तोपतेः प्रतिजानि ॥  
  
इति वैदिक मन्त्रेण तस्या वाहन पूजनम् ।  
नाममन्त्रेण चान्येषां पूजां कृत्वा प्रपूरयेत् ॥  
  
अथ तान्त्रिक मार्गे तु चतुः षष्टिपदे तथा ।  
कोणयोः सूत्रयुगलं मध्ये ब्रह्माण निर्च्चयेत् ॥  
  
प्। २६ब्)  
  
चतुःकोष्ठेषु तत्पूर्वाद्यासु कोष्ठ द्विकेद्विथिके ।  
आर्यकं च विवस्वन्तं मित्रमन्यं महीधरम् ॥  
  
सावित्रः सविताशक्र इन्दुत्तिद्रुद्रतर्जयौ ।  
अयायवत्सकौचेति शैव्याः कोणार्द्धकोष्टयोः ॥  
  
सर्वं ग्रहश्चार्यमाणं भञ्जकं पिलिपिच्छकम् ।  
चरकिं च विदारीं च पूतना पूर्वतो द्वयोः ॥  
  
ईशानश्चार्थपर्जन्योजयन्तः शक्रभास्करौ ।  
संव्योवृषोन्तरीक्षश्च पूर्वाशाकोष्टगास्तथा ॥  
  
अग्निः पूषा च वितथोयमोथ गृहरक्षकः ।  
गन्धर्वो भृङ्गराजश्च मृगोदक्षिणदिग्गताः ॥  
  
नैर्-ऋतिश्च तथा दौवारिकः सुग्रीवकस्तथा ।  
वरुणः पुष्पदन्तश्चासुरः सोपाख्यरोगकौ ॥  
  
पश्चादथोत्तरे वायुर्नागो मुख्यस्ततः परम् ।  
सोमभल्लाढार्गलाख्या अदितिर्दितिरुत्तरे ॥  
  
ब्रह्मस्थानं रक्तवर्णैर्दिशः पीतैर्विदिक्सितैः ।  
ततो दिशस्तु हरितैर्विदिशः कृष्णवर्णकैः ॥  
  
अरुणः परिधिः कार्यः सुन्दरं मण्डलं भवेत् ।  
उक्तानां सर्वदेवानां स्वरूपं च निगद्यते ॥  
  
अक्षमालां वरं दक्षे वामे दण्ड कमण्डलु ।  
दधानमष्ट नयनं यजेन्मध्येम्बुजासनम् ॥  
  
सर्वे चतुर्भुजादेवा वास्तुदेहे व्यवस्थिताः ॥  
  
अथ वास्तु ध्यानम् ।  
  
आकुञ्चितकरं वास्तुमुत्तानमसुराकृतिम् ।  
स्मरेन् पूजासु कुद्र्यादिनिवेशेत्व धराननम् ॥  
  
जानुनी कूर्पराशक्ते दिशिवात हुताशयोः ।  
यैद्र्यापादप्रढौ रौद्र्यां शिरोस्य हृदयाञ्जलिः ॥  
  
कृताञ्जलिपुटा ऊर्द्ध्वे खड्गखेटकपातयः ।  
ब्रह्माणं सन्निरीक्ष्येत तद्वक्त्राभिमुखाश्चते ॥  
  
स्वस्वस्थान स्थिताश्चैव साधारणमुदाहृतम् ।  
मरीचिः श्वेतवर्णः स्याद्विवस्वा एकवर्णकः ॥  
  
शातकुम्भेनिभोमित्रः कृष्णवर्णस्तु भूधरः ।  
सवित्तीनीलवर्णाभः सावित्रो धूमविग्रहः ॥  
  
इन्द्रश्चारुण वर्णाभः शुक्लश्चेन्द्र जयस्तथा ।  
रुद्रः प्रवाल सदृशः पीतो रुद्रजयस्तथा ॥  
  
आपो गोक्षीरधवलः आपवत्सोजवाद्युतिः ।  
ईशानः क्षीरधवलः पर्जन्यां जनसन्निभः ॥  
  
जयन्तो जनसङ्काशो महेन्द्रश्चामलद्युतिः ।  
आदित्यो रक्तवर्णः स्यात् सत्यकश्चित्रवर्णकः ॥  
  
वृषो वन्धूक पुष्पाभः कुन्दाभश्चान्तरीक्षकः ।  
उद्यद्दिनकराभोग्निः पूषालक्ताक्तसन्निभः ॥  
  
प्। २७अ)  
  
वितथश्चेन्द्र चापाभो विद्युद्वर्णो गृहक्षतः ।  
यमश्चां जन सङ्काशो गन्धर्वः पद्मरागवत् ॥   
  
भृङ्गराजस्तु भृम्माभोमृगोजीमूतसन्निभः ।  
निर्-ऋतिः पावकाक्षश्चपीतो दौवारिकस्मृतः ॥  
  
सुग्रीव नीलकण्ठाभश्चन्द्राभः पुष्पदन्तकः ।  
वरुणः स्फटिकाभश्च भृङ्गाभश्चावरोमरोमतः ॥  
  
शेषाश्चोत्पल सङ्काशो रोगश्चैवेन्द्र नीलवत् ।  
वायुः कृष्णात्रवर्णः स्युर्न्नागः शङ्खेन्दुसन्निभः ॥  
  
मुख्या मौक्तिकसङ्काशो भल्लाट श्वेतपद्मवत् ।  
सोमः स्फटिक सङ्काशोऽर्गलोरक्तोत्यलघुतिः ॥  
  
दिति कुन्देन्दु धवला कपिला अदितिः स्मृताः ।  
चरकी शङ्खसदृशी विदारी पावकाद्युतिः ॥  
  
पूतना हिम सङ्कोशो मेघाभापिलपिच्छकी ।  
खड्गं च पाशपात्रं च छुरिकां कर्तकां तथा ॥  
  
दधाना भीमरूपास्ताराक्षस्य परिकीर्तिताः ।  
सितारक्तश्च पीतश्च कृष्णः स्कन्दादिका ग्रहाः ॥  
  
वज्रं शक्तिं च खड्गं च पाशं च विकृतानता ।  
दधानाभीषणाः प्रोक्ता ग्रहाः स्कन्दादि काश्चते ॥  
  
होमादिकं तथा कुर्यात् स्वैः स्वैश्चाहुतिमाददेत् ।  
व्रीहिमुङ्गयवैः क्षौद्रः घृतदुग्धप्लुतैः क्रमात् ॥  
  
अष्टोत्तरशतं चाष्टोत्तर विंशतिमेव वा ।  
प्रत्येकं तैर्हुनेद्द्रव्यैर्मन्त्रैस्तद्वच्च पायसैः ॥  
  
वलिं च तेषां कुर्वीत पायसैर्व्यञ्जनात्वितैः ।  
ससितैर्दुग्धकदलीफलापुपादिसंयुतैः ॥  
  
वलिवदाय येत् पूर्वं पूजयेत् साधकस्ततः ।  
अन्नादिभिश्च संयुक्तं माषभक्त्यादि मण्डितम् ॥  
  
गृहाणेमं बलिं ब्रह्मन् वास्तुदोषं प्रणाशयः ।  
गन्धादि शर्करापूपपायसो परिसंयुतम् ॥  
  
आर्यकाख्य गृहाणेमं सर्वदोषं प्रणाशय ।  
चन्दनाद्यर्चितनाथः कर्पूरा गुरुमण्डिते ॥  
  
विवस्वद्वै गृहाणेमं सर्वदोषं प्रणाशय ।  
सगुडम्पायसं नाथ पुष्पादि सुसमन्वितम् ॥  
  
गृहाणेमं वलिं हृद्यं मित्रशान्तिं प्रयच्छमे ।  
माषोदनं समांसे च गन्धादिक्षीर संयुतम् ॥  
  
गृहाणेमं महीभृत्वं सर्वदोष प्रणाशय ।  
एवं मध्ये तु सम्पूज्य ईशानादि वलिं हरेत् ॥  
  
पुष्पादि कुशकनीयं शर्करा गुरु वा सितम् ।  
सावित्र वै गृहाणेमं शान्तिमाशुप्रयच्छमे ॥  
  
प्। २७ब्)  
  
पिष्टकं सगुडं नाथं रक्तगन्धादि शोभितम् ।  
गृहाणेमं वलिं सूर्य विघ्नमाशु प्रणाशयः ॥  
  
शीतमत्रं तथा पुष्पं कुङ्कुमादि समन्वितम् ।  
गृहाणेमं बलिं हृद्यं शक्रदेव नमोस्तुते ॥  
  
ओदनं घृतसंयुक्तं वस्त्रगन्धादि मण्डितम् ।  
गृहाणेमं बलिं हृद्यमिन्द्र जननमोस्तुते ॥  
  
पक्वापक्वमिदं मांसं वस्त्रपुष्पादि संयुतम् ।  
गृहाणेमं वलिं हृद्यरुद्रदेव नमोम्यहम् ॥  
  
समां सघृत सम्पक्वगन्धपुष्पादि संयुतम् ।  
गृहाणेमं वलिं रुद्रजयस्वस्ति नमोस्तुते ॥  
  
क्षीरखण्ड समायुक्तं पुष्पादिभिरलङ्कृतम् ।  
गृहाणेमं वलिं हृद्यमापशान्तिं प्रयच्छमे ॥  
  
दधिदङ्गुडसम्मिश्रङ्गन्धादिभिः सुसंयुतम् ।  
गृहाणे वलिं वत्स विघ्नमेत्वं प्रनाशय ॥  
  
सघृतं माषभक्तं च रक्तगन्धादि संयुतम् ।  
बलिं गृहाण सर्वत्वं रक्षविघ्नं विनाशयः ॥  
  
मासं पुष्पादि संयुक्तं मासभक्तोपसंयुतम् ।  
गृहाणेमं वलिं स्कन्दरक्षविघ्नं विनाशय ॥  
  
स्वमांसं पिष्टकैर्युक्तं पक्वमांसोदकान्वितम् ।  
अर्यमन् वै गृहाणेमं सर्वविघ्नं विनाशय ॥  
  
रक्तमंसोदनं मत्स्यगन्ध धूपसमन्वितम् ।  
जम्भकत्वं गृहाणेमं रक्षविघ्नं विनाशय ॥  
  
छागकर्णान्वितं मांसं वस्त्रगन्धादि संयुतम् ।  
पिलिपिच्छ गृहाणेमं रक्षविघ्नं विनाशय ॥  
  
घृतेन साधितं मांसं वस्त्रगन्धादि संयुतम् ।  
चरकित्वं गृहाणेमं रक्षविघ्नं विनाशय ॥  
  
रक्तपुष्पं समासं वै रक्तवस्त्रादि संयुतम् ।  
विदारि वै गृहाणेमं रक्षविप्रं विनाशय ॥  
  
पित्तरक्तास्थितं युक्तं रक्तगन्धादिमण्डितम् ।  
गृहाणेमं पूतनत्वं रक्षविघ्नं विनाशय ॥  
  
सघृतं चाक्षतं पुष्पवस्त्र गन्धाद्यलं कृतम् ।  
गृहाणेमं वलिं त्वीश वास्तुदोषपहारकः ॥  
  
उत्पलं पायसैर्युक्तं वस्त्रादिक समन्वितम् ।  
गृहाणेमं वलिं हृद्यं देवराज नमोस्तुते ॥  
  
पञ्चहस्तं सुपीतं च ध्वजं सङ्कादिमण्डितम् ।  
गृहाणेमं वलिं हृद्यन्तिष्णुसुत नमोस्तुते ॥  
  
ओदनं घृतसम्पूर्णं पञ्च ** (?) दि मण्डितम् ।  
गृहाणेमं वलिं हृद्यं देवराज नमोस्तुते ॥  
  
रक्तपुष्पयुतं भक्तं रक्तगन्धादिभिर्युतम् ।  
गृहाणेमं वलिं हृद्यं मेघराज नमोस्तुते ॥  
  
वितानं धूम्रवर्णाभं गन्धादि सुशोभितम् ।  
रक्तयुक्तं गृहाणेमं वलिं सत्य नमोस्तुते ॥  
  
प्। २८अ)  
  
इदं तु मांस भक्तं वै वस्त्रगन्धादि पूजितम् ।  
गृहाणेमं वृष वलिं वास्तुदोषं विनाशय ॥  
  
इदं शार्दूल मांसं तु नैवेद्यादि सुसंयुतम् ।  
गृहाणेमं वलिं हृद्यं व्योमशान्तिं प्रयछमे ॥  
  
सुवर्णं पिष्टकं चाथ वस्त्रगन्धादिभिर्युतम् ।  
घृतान्वितं गृहाणेमं सप्तजिह्वनमोस्तुते ॥  
  
क्षीरं लाजा समायुक्तं गन्धपुष्पादि संयुतम् ।  
गृहाणेमं वलिं हृद्यं पूषदेव नमोस्तुते ॥  
  
मांसौदनं गन्धमाल्ययुतं वस्त्रादिभूषितम् ।  
वितथेन वलिं गृह्न वास्तुदोषं विनाशय ॥  
  
मत्स्यमां स युतं भक्तं गन्धपुष्पाद्यलङ्कृतम् ।  
यमराज गृहाणेमं वलिं शान्तिं प्रयच्छमे ॥  
  
पक्वमांसौदन नवनीतं वस्त्रादि मण्डितम् ।  
प्रीतिकरं गृहाणेमं गृहन रक्ष नमोस्तुते ॥  
  
नानागन्ध समायुक्तं रक्तधूपादिभिर्युतम् ।  
वलिं गृहाण गन्धर्व सर्वदोषं प्रनाशय ॥  
  
इमां तु साकुनीं जिह्वां माषभक्तो परिस्थितम् ।  
गृहाणेमं भृङ्गराजं वलिं शान्तिं प्रयच्छमे ॥  
  
एवं तिलघृतोयेतं गन्धपुष्पादिभिर्युतम् ।  
गृहाणेमं वलिं हृद्यं मृगदेव् अनमोस्तुते ॥  
  
शर्करामण्डितं खण्डं वस्त्रगन्धाद्यलङ्कृतम् ।  
प्रीतोवलिं गृहाणेमं रक्षराज नमोस्तुते ॥  
  
चन्दना गुरुकाखण्ड वस्त्रगन्धादिभिर्युतम् ।  
गृहाणेमं वलिं हृद्यं दौवारिकं नमोस्तुते ॥  
  
इदं तु पायसं नाथ गन्धपुष्पादि मिश्रितम् ।  
सुग्रीव वै गृहाणेमं वलिं शान्तिं प्रयच्छमे ॥  
  
यवाग्वलं कृतं दुग्धं भक्तोपरिसमर्पितम् ।  
गृहाणेमं वलिं हृद्यं जलदेव नमोस्तुते ॥  
  
माषभक्तं कुशस्थं च घृतगन्धादि संयुतम् ।  
पुष्पदन्त गृहाणेमं वास्तुदोषं प्रनाशय ॥  
  
मधुना साधितं पिष्टं गन्धाद्यै रूपशोभितम् ।  
गृहाणेमं वलिं रोग सर्वदोष प्रणाशय ॥  
  
स घृतं मण्डकं वेदमन्त्राद्यैरुपशोभितम् ।  
गृहाणेमं वलिं हृद्यं मृगवाहनमोस्तुते ॥  
  
इदं तु कृशरान्नं मे दुग्धगन्धादि साधितम् ।  
पातालेश गृहाणेमं विघ्नमाशु प्रणाशय ॥  
  
नारिकेलादिकं भक्तं पीतवस्त्रादि संयुतम् ।  
गृहाणेमं वलिं मुख्य वास्तुदोषं प्रणाशय ॥  
  
दधिगन्धादिभिर्युक्तं पीतपुष्पसमन्वितम् ।  
वलिं प्रगृह्यतां सोमः सर्वदोषं प्रणाशय ॥  
  
ओदनं घृत सम्मिश्रं गन्धपुष्प समन्वितम् ।  
गृहाणेमं वलिं हृद्यं भल्लाटकनमोस्तुते ॥  
  
प्। २८ब्)  
  
माषान्नं तु घृतात्त्यक्तुं गन्धपुष्पादिमण्डितम् ।  
गृहाणेमं वलिं हृद्यमर्गलाख्य नमोस्तुते ॥  
  
पालिकां मधुसम्मिश्रां वस्त्रगन्धादि संयुतम् ।  
गृहाणेमं वलिं हृद्यं देवमातर्नमोस्तुते ॥  
  
क्षीरखण्ड समायुक्तं नानापूजापशोभितम् ।  
दैत्यमातर्गृहाणेमं सर्वदोषं प्रणाशय ॥  
  
स्वर्गपाताल मर्त्येषु ये देवावास्तु देवताः ।  
गृह्नन्त्विमं बलिं हृद्यं तुष्टायां तु स्वमन्दिर ॥  
  
मातरो बूतवेतालाये चान्ये वलिकाङ्क्षिणः ।  
विष्णोः परिषदाये च तेपि गृह्नन्त्विमं बलिम् ॥  
  
पितृभ्यः क्षेत्रपालेभ्यो वलिं दत्वा प्रकामतः ।  
अभावादुक्त मार्गस्य कुशपुष्पादिभिर्यजेत् ॥  
  
वास्तुशेष क्रिया भूतः सर्वरक्षा विभूतिकृत् ।  
भूतप्रीति प्रदश्चास्मिन्दिशा बलिरुदीर्यते ॥  
  
दिक्पाल परिषत् सर्वभूतानुद्दिश्यनामभिः ।  
पूजा विसर्जनान्तायत्स विज्ञेयो दिशां वलिः ॥  
  
दध्यंवु रजनी युत्वा जासक्तुं तिलेन्धसा ।  
द्रव्येण वितरेदिक्षु वलिं दिक्कु स योर्गतः ॥  
  
सुराणां तेजसां चैव प्रेतानां राक्षसामपि ।  
देव्या जालानां प्राणानां नक्षत्राणां च तत्पुनः ॥  
  
विद्यानामधिपानां च तान्यथोक्तान् वलिं हरेत् ।  
स वाहन पद प्रोक्ता परिवाराय शक्तये ॥  
  
तत्पार्षदेभ्यश्च ततः सर्वेभ्य इति संयुतम् ।  
भूतेभ्यश्च क्रमाद्भूयः प्राच्यान्दिशि क्षिपेद्वलिम् ॥  
  
द्विषत्पिशाचवेतालरक्षोरक्षार्थिनामिह ।  
देशांवलि विशेषेण सर्वसम्पत् समृद्धिदाम् ॥  
  
देवी देवविशेषाणि कर्मे कृत्वा सु मन्त्रिणा ।  
महावलि प्रदानेन प्रसृते देसमण्डले ॥  
  
कुछालं चास्त्रमन्त्रेण पूजयेत् परमेश्वरी ।  
खनितः पुरुषायापि दापयेद् दक्षिणादिभिः ॥  
  
हीनाङ्गवर्जनीय च अवत्यां चैव वर्जयेत् ।  
तत्क्षणान्मृत्तिकां भूमिवसुधोद्दृत्य पूजयेत् ॥  
  
द्विभुजेपीत्त देहस्तु जगधारिकं जासमः ।  
विश्वकर्मागदासौयाज्ञानमुद्राक्ष सूत्रभृत् ॥  
  
विश्वकर्म जगद्व्यापि संसार सृष्टिकारकः ।  
अत्र कुदालहस्तत्वं विश्वकर्मा नमोस्तुते ॥  
  
एकाशीकोष्ठ निर्भेद चास्तौ विश्वात्मकर्मकः ।  
कुद्दार गृहतां मन्त्रखननं कुरु साम्प्रतम् ॥  
  
भद्रमुहूर्तमाश्रित्य खन्यते वास्तु कोष्टके ।  
स्वर्णकुद्दार रूपत्वं भूमिखनन कर्मणि ॥  
  
विश्वकर्मायुधं नित्यं नमोस्तु वास्तुमूर्तये ।  
कुद्दारैर्दापयित्तोपि कीटकोटि शतैरपि ॥  
  
प्। २९अ)  
  
क्षम्यतो पृथिवी देवी विष्णुस्थापन हेतवे ।  
शुभाशुभानि वास्तूनां क्रमेणैव वदाम्यहम् ॥  
  
कक्षान्तरे च नित्यं च सर्वत्र भद्रमादृशे ।  
शीर्षे चैव भवेन्मृत्युः वक्षं च दुःखभागिनाम् ॥  
  
हस्ते चौरभयं विद्यात् उरया पशुनाशनम् ।  
ज्ञानौ विदेशगमनं पादाभ्यां च निरर्थकम् ॥  
  
वामदक्षिण नित्येवं वास्तुक्षेतमुदीरित ।  
निपुणं कारयेन्मन्त्री कल्याणं पौष्णतां कृतम् ॥  
  
समाहित समो भूत्वा खनिते वास्तुकक्षते ॥  
  
अथ विसर्जनमन्त्रः ॥  
  
ततो विसर्जयेद्देवी देवान् वास्तु प्रपूजितान् ।  
यां तु देवगणाः सर्वे पूजामादाय पार्थिवीम् ॥  
  
इष्टकाम प्रसिद्ध्यर्थं पुनरागमनाय च ।  
इत्येतत् कथितं देवी वास्तुयागस्य रक्षणम् ॥  
  
सर्वपापहरं चैव सर्वकाम प्रपूरकम् ।  
एवासुरं च वास्तूनां प्रकारेणाग वास्तुकम् ॥  
  
एकाशीति पदे कोष्टमीशनैर्-ऋत्यमण्डलम् ।  
ईशेशिरस्तथा पुच्छं मण्डलाकार वास्तु स ॥  
  
कोष्ठे च देवता पूज्यं मध्ये ब्रह्मा प्रपूजयेत् ।  
भाद्रपदादि सर्वस्यामासि मासि त्रयं त्रयम् ॥  
  
दिगानामिशमादिनि च रतं च विधीयते ।  
कन्यादि सङ्क्रमं ज्ञात्वा दिगानां च क्रमोरगाः ॥  
  
तुलामिथुनपूर्वादिराश्विनी कार्तिके तथा ।  
एवं क्रमेण संयाता मार्गशीर्षं च पौषकम् ॥  
  
माघमासान्तकं चक्रे धनूर्मकरकुम्भकम् ।  
मीनमेष वृषौ चैव फाल्गुणं चैत्रमेव च ॥  
  
वैशाखान्त क्रमं ज्ञात्वा पश्चिमादिषु वा क्रमम् ।  
मिथुने कर्कटः सिंहौ ज्येष्ठाषाढां च श्रावणम् ॥  
  
एवं क्रमं प्रबुध्यं तनागानां वास्तु सङ्क्रमम् ।  
प्रयन्त्रयोपि मासानि चतुष्टय दिशाक्रम ॥  
  
स्वपितं वाम पार्श्वन्ते द्विभुजं नवभिः फणा ।  
एकाशिकोष्ठ चाङ्गानि व्यापकं नागवास्तु स ॥  
  
खनितं ग्रीव वामाग्रे निपुणं कारयेत्सुधीः ।  
एवं नागस्य वास्तूनि जलकार्य विशेषतः ॥  
  
अथवा निर्मिते गेहे वास्तु पूजां समारभेत् ।  
नैर्-ऋत्यकोणे गेहेस्यहेस्य चतुरस्राकृतिं शुभाम् ॥  
  
कृत्वा समतलां भूमिं वितस्त्युच्चां च वेदिकाम् ।  
विस्तारायामतो हस्तमात्रां तत्र लिखेद्बुधः ॥  
  
एकाशीति पदे कोष्ठे लेखयेच्छुछभुमिषु ।  
स्वैः स्वैः मन्त्रस्तु वास्त्वादान् पूजयेत् पूर्ववत् सुधीः ॥  
  
एवं सिंहगते भानौ पूर्णायां प्रतिवत्सरम् ।  
स्वगेहे वास्तु पूजां यो मण्डपेषु समाचरेत् ॥  
  
प्। २९ब्)  
  
नवालमरणं व्याधि भूतप्रेतादिकानि च ।  
न सर्पपीडामन्योन्य कलहाद्य शुभानि च ॥  
  
पुत्रपौत्र धनारोग्य पशुदासी समृद्धिभाक् ।  
अरोगी विजयीख्यातश्चिरं जीवति तद्गृहे ॥  
  
राजवेश्मसु सर्वत्र तथा च महिषी गृहे ।  
सचिवामात्यसेनानीभवनेषु पुरे तथा ॥  
  
विदध्यात् प्रतिवर्षेअं तु प्रोक्त सिद्ध्यै तु देशिकः ।  
न चेदुक्तान्यथा रूपफलैः क्लेशो निशं भवेत् ॥  
  
भैरव क्षेत्रपालानां योगिनीनां विशेषतः ।  
वामाचारैर्वलिः कार्या महिषैर्वापि कुक्कुटैः ॥  
  
आराधितास्तु वामेन जायन्तेति वुभुक्षिताः ।  
देवता वलिमिच्छन्ति तद्धीनं हन्ति साधकम् ॥  
  
मद्यमांस प्रमत्तास्ते प्रोक्तनेन प्रचोदिताः ।  
कदाचिच्छुभमिच्छन्ति तस्मात् सद्भिन्न वामतः ॥  
  
क्रियतेभ्यर्चनं तासां घातस्तु निकटे यतः ।  
शुभं भवति वा नो वाद्यथा शास्त्रे तथाजने ॥  
  
यावन्न मद्यमांसासीजनस्तावद वलोलुपः ।  
भुक्ते तस्मिन् तन्मनाः स्यात् क्वजपः क्वचं देवताः ॥  
  
मद्यमांसादिकत्यागात्तस्यावाति निषेवणात् ।  
दृश्यते तुल्यरूपोयः स सिद्धोन्यस्तु पातकी ॥  
  
एवं परीक्ष्य कर्तव्या सिद्धानामपि सङ्गतिः ।  
तत्संसर्गी पञ्चमोयमन्य सङ्गेन गण्यते ॥  
  
कालरूपेण कलनागीता गीतागाथाविधेः पुरः ।  
मय्यधैर्याद्वृषो नश्येत्तृष्णयाद्वौ विनश्यतः ॥  
  
धातुर्वादां त्रयं नश्येत् सर्वनाशस्तु वामतः ।  
इति सञ्चिन्त्य भोदेवाः स्वधर्मः श्रेयसे भवेत् ॥  
  
इति श्रीतन्त्रचिन्तामणौ वास्तुयागनिर्णयो नाम सप्तमः प्रकाशः ॥ ७ ॥  
  
वास्तु शान्तिं विधायैवं सदसद्ज्ञान हेतवे ।  
ततः समीकृतायां तु भूमौदिवसा धनं चरेत् ॥  
  
सूत्रकर्कटकीलानि गृहीत्वा च निशान्तरे ।  
आद्यन्तरं च संयुक्तानलिका ध्रुववेधिया ॥  
  
याम्योत्तरासा तन्मध्ये केन्द्रावृत्तं समालिखेत् ।  
रेखां ततो वृत्तमध्ये ते मकर्काटकेन तु ॥  
  
धनुः कुर्यात्ततश्चायं ततः कुर्याद्धनुः पुनः ।  
एवं चापानि षट् तत्र पद्मं भवति षड्दलम् ॥  
  
सौम्ये याम्य त्रयं कृत्वा दत्वानां मध्यदेशतः ।  
दीर्घारेखाकृता सा तु भवेत् पूर्वा पराभिधा ॥  
  
याम्य पश्चिमयोः सौम्य पूर्वयोरुपरिस्थयोः ।  
चापयोरर्द्धगं सूत्रमीशानीराक्षसी भवेत् ॥  
  
प्। ३०अ)  
  
अन्ययोश्चा पयोरेवमाग्नेयो वायवी भवेत् ।  
विदिक्तं स्थानि सूत्राणि समान्येव हि वृत्ततः ॥  
  
यथेष्टं वहिरानीयनिखनेत् तत्र कीलकान् ।  
वद्धं चतुर्णां कीलानां मस्तके दृढसूत्रकम् ॥  
  
समकर्णन्दिगङ्कं तच्छुद्दं स्याच्चतुरस्रकम् ।  
गणेशं पूजयित्वादौ पुण्याहं वाचयेत् सुधीः ॥  
  
ततः पञ्चविनानैश्च मण्डपं रचयेच्छुभम् ।  
मण्डपं कुलदीक्षायां कुर्याद्विंशति हस्तकम् ॥  
  
मद्यमांसपुरन्ध्रीणां समावेशो यथा भवेत् ।  
मण्डपोष्टा दशकलः सिद्धान्ते वाममार्गके ॥  
  
अल्पत्वात् तत्र कुण्डानां मधिकेपि स पञ्चके ।  
वैदिक्य वहुसामाग्र्यां नवकुण्डे तु षोडशः ॥  
  
कुण्डाल्पतायां सामग्र्यामल्पयाचेन्द्रहस्तकः ।  
दक्षिणे वहु सामग्र्यां सूर्यहस्तं तु मण्डपः ॥  
  
अल्पायां दशहस्तः स्यान्नवहस्तः सदाविशाम् ।  
शूद्राणां सप्तहस्तः स्याच्छङ्कराणां तु पञ्च च ॥  
  
प्रोक्तं मानं मण्डपानां सर्वतन्त्रेषु गोपितम् ।  
प्रोक्ता नानाविधा हस्तास्तन्निर्णयमथ शृणु ॥  
  
यस्मिन्देशे च काले च सप्मुत्पन्नो यथा यवा ।  
तेषामष्टादरार्णास्यादङ्गुलं तु द्विजन्मनाम् ॥  
  
समोदरैस्तु शूद्राणां सङ्करादौ तथा रसैः ।  
अवैदिकस्य विप्रादेरेतत्सङ्ख्याकशालिभिः ॥  
  
यत्र कर्ता स्वयं तत्र मानमे तदन्यतोन्यथा ।  
आचर्य दक्षिणकरे मध्यमाङ्गुलि मध्यमम् ॥  
  
पर्वणारन्तरं दीर्घं मात्राङ्गुलमुदाहृतम् ।  
उच्छ्राय प्रतिमायाश्च प्रासादे * ? स्तु निर्मितिः ॥  
  
वेदिकापीठ शिविकारथाद्ये तत्प्रमाणतः ।  
विनाङ्गुष्ठेन शेषाभिर्मुष्टिरङ्गुलिभिः कृतः ॥  
  
चतुर्धा विभजेदेकोभागो मुष्टाङ्गुलं तु तत् ।  
होमाङ्गानि श्रुवादीनि कुण्डस्थण्डिल वेदिकाः ॥  
  
यज्ञोपवीतमौञ्जाढ्यं कुर्यान् मुष्ट्यङ्गुलेन तु ।  
यं कं चित्पौरुषायामं विभज्य दशधा पुनः ॥  
  
एवं द्वादशभागं तु कृत्वा तेष्टे कमण्डलुम् ।  
देहलब्धाङ्गुलं नामजानीयात्तस्य तत्पुनः ॥  
  
एभिश्चतुर्विंशतिभिर्हस्तः स्यादङ्गुलैः पुनः ।  
अनेन प्रतिमाङ्गानि सतपुन्मान्मेव च ॥  
  
नराणां चापि नारीणां कुर्याद्गोप्यं प्रकाशितम् ।  
चतुर्दशकरं कोटि होमे सम्पत्ति संयुतम् ॥  
  
अन्यथा द्वादशकरं रक्षहोमे तु दिक्तरम् ।  
मण्डपं नवधा कृत्वा मध्यभागस्यवेदिका ॥  
  
प्। ३०ब्)  
  
स्तम्भास्तुवेदिकाकोणे मण्डपाधौ स्थिता वहिः ।  
पञ्चमां सन्यसेद्भूमौपुष्टतासांश सूत्रतः ॥  
  
मस्तके कलशाकारं तद्द्शांशेन कारयेत् ।  
स्वायामोच्चाभवेद्वेदी नवकोष्ठोत्थसन्धिषु ॥  
  
मण्डपस्य तृतीयांशं दीर्घान्स्तम्भान् सुविन्यसेत् ।  
द्वादशैवं तु पञ्चाशो भूमौ कूटं दद्यांशतः ॥  
  
मध्यस्तम्भस्थितं कूटं मृदं याभं प्रकल्पयेत् ।  
वाह्यस्तम्भोर्द्धतो देया वलयोद्वादशैर्बहिः ॥  
  
दक्षदीक्षाविधौ पद्मनिभं कूटं तु कारयेत् ।  
त्रिधारं वामदीक्षायां शङ्खाभं वैष्णवेमखे ॥  
  
चतुरस्रा चतुः कोणावेदी सर्वफलप्रदा ।  
तडागादि प्रतिष्ठायां पद्मिनी पत्रसन्निभा ॥  
  
राज्ञां स्यात् सर्वतो भद्रा चतुर्भद्राभिषेचने ।  
विवाद्वे श्रीधरादेवी विंशत्यस्त्र समन्विता ॥  
  
वाममार्गेण दीक्षायां गुप्ताद्यस्त्रा तु वेदिका ।  
स्तम्भानामुपूरिस्थाप्यान्य व्रणानि ऋजूनि च ॥  
  
एकजातीनि काष्ठानि विद्यास्तम्भगलेन्यसेत् ।  
नारिकेलदलैर्वशःकटैराच्छादयेत् पुनः ॥  
  
हुंहा मारुत वृष्ट्यादि भवनः स्याद्यथा तथा ॥  
  
पूर्वोक्तसंसाधित दिक्षु कुर्याद्वाराणि चत्वारि तु मण्डपस्य ।  
पञ्चांशमाना खलु देहलीस्याद्वि प्रोच्छिते तत्र कपाद्वशाखे ॥  
  
वाममार्गेद्वारमिदं दक्षिणे श्रेष्ठमण्डपे ।  
कुर्याद्दोहलिकां रम्यां साष्ठाङ्गुलकरद्वयम् ॥  
  
  
वितस्त्याचोन्नवशिखं द्वारस्थो भयपार्श्वयोः ।  
स्थापयेत् फलकौद्वौ तु श्रेष्ठमध्ये कनिष्ठके ॥  
  
मण्डपेतौ दीर्घतया क्रमात् सार्द्धकरद्वयम् ।  
सपाद द्वितयं युग्महस्त पञ्चांशकं भुवि ॥  
  
निखनेदग्निमीडेति गायत्र्या पार्श्वयोर्द्वयोः ।  
तत्सजातीयकाष्टेन तावद्विस्तारगर्भकम् ॥  
  
चतुरस्रं तु विषमं द्वयोरूपनि कीलयेत् ।  
दर्भमाला च वध्नीयात् पूर्वद्वारे विधिस्वयम् ॥  
  
एवं तु दक्षिणद्वारे तद्वारेप्लक्षकोष्ठजम् ।  
इषेत्वेतिन्यसेन्मालां वन्धयेत् पूर्वकस्तथा ॥  
  
औदुंवरमयं कुर्यात् पश्चिमद्वारतस्त्विदम् ।  
अग्नेन्या या हि मन्त्रेण प्लेक्षजं वैदिकेमखे ॥  
  
प्राग्वदेवं प्रकुर्वीत वटवृक्षमयं तथा ।  
शन्नोदेवीति मन्त्रेण सौम्यदिग्द्वारतो न्यसेत् ॥  
  
तेषामुपरितिर्यक्स्थः काष्ठानां मध्यतो विलम् ।  
कृत्वा तोरण जातीय कोष्ठे चरचयेछुद्धम् ॥  
  
प्। ३१अ)  
  
श्रेष्ठ मध्ये जघन्येषु शैवयागे त्रिशूलकम् ।  
विश्वेशगोङ्गुलं दीर्घं तच्चतुर्थोश विस्तृतम् ॥  
  
वैष्णवे द्वादशांशे ना शङ्खचक्रगदांवुजम् ।  
प्रागादि क्रमयोगेन न्यसेत् सौरोपि वैष्णवः ॥  
  
ऋजुवै मध्यमं शृङ्गं किञ्चिद्वक्त्रं तु पार्श्वयोः ।  
एवं शूलो गणपतिः शिवाद्याः शिववत्मताः ॥  
  
ततस्तु मण्डपः स्याग्रे भूम्बूर्द्ध्वं दशहस्तकम् ।  
भूमौ करद्वयं वंशः स्वच्छवस्त्रा च गुण्ठितः ॥  
  
विस्तृतश्चैक हस्तेन दीर्घः पञ्चकरैर्द्ध्वजः ।  
मन्त्रदेवं लिखेत् तत्र सायुधं च सवाहनम् ॥  
  
घण्टाचामरसंयुक्तं देवतावर्णवर्णकम् ।  
स्थापयित्वा ध्वजं पश्चाद् दशदिक्षु प्रकल्पयेत् ॥  
  
दिगीशानां पताकाश्च ध्वजस्यार्द्ध प्रमाणतः ।  
वेदोक्त तत्तन्मन्त्रेण तत्तद्वर्णाश्च तद्दिशि ॥  
  
त्रातारमिन्द्रमिति च पीतवर्णाहरेदिशि ।  
आग्नेय्या पिङ्गलात्वन्नो अग्नेर्वरुण मन्त्रतः ॥  
  
सुगन्धपन्था मनुना कृष्णवर्णात्वया स्मृता ।  
असुत्वन्तेपि मनुना नैर्-ऋत्यां धूम्रवर्णिका ॥  
  
तत्वायाति ब्रह्मणेति वारुण्यांसित वर्णिका ।  
आनोमियुद्भिरिति च वायव्यां हरिता भवेत् ॥  
  
वयः सोमव्रत इति सौम्यायां चन्द्रवर्णिका ।  
तमीशानमितीशान्यामतिविश्वेतापताकिका ॥  
  
ईशान पूर्वयोर्मध्ये शेषरक्तपताकिनम् ।  
तोयनैर्-ऋत्य मध्ये तु विधिं रक्तपताकिनम् ॥  
  
वाममार्गे वेदमन्त्रो वज्रपात समः स्मृतः ।  
ब्रह्मणानां वाममार्गो नरकायैव जायते ॥  
  
मन्त्राभावेनाम मन्त्रान् प्रणवाद्याञ्छतन्तकान् ।  
पथे दक्षिणमार्गे तु वामे प्रणव वर्जितान् ॥  
  
मण्डपो परिवध्नीयादतिश्वेतं वितानकम् ।  
अलङ्कुर्यात् पुष्पमालादिभिरेनं तु वेष्टयेत् ॥  
  
आम्राश्वत्थ दलोत्पन्नायुक्तया दीर्घमालया ।  
स्तम्भादुकुलसंवेष्ट्य मध्ये कुर्याच्च वेदिकाम् ॥  
  
इष्टिकाभिर पक्वाभिर्हस्तविस्तृति पिण्डकाम् ।  
मण्डपायाम रुद्रांश * * * ? प्तेषु रामकैः ॥  
  
अशैः समुन्नतां वापि मानमस्य विलोक्य च ।  
सामग्र्यादेस्समावेशो यथा स्यादिति मण्डपः ॥  
  
अयुताहुति होमस्तु विधेयः स्थण्डिलोपरि ।  
एकहस्तमितं कुण्डं दशरक्षावधि स्मृतम् ॥  
  
लक्षाणां दशरेनैकं हस्तहस्तं विवर्द्धयेत् ।  
दशहस्तं कोटिहोमेवैदिकानामितीरितम् ॥  
  
प्। ३१ब्)  
  
मद्यमांसादि होमस्तु कुण्ड एव विधीयते ।  
पञ्चाशत् प्रमिते होमे प्रकोष्टकृत मुष्टिकम् ॥  
  
कुण्डस्यमानं भवति शतेरत्नि समं भवेत् ।  
सहस्रं हस्तमात्रे स्यात् द्विहस्तमयुतेमतम् ॥  
  
चतुर्हस्तमितं लक्षे षड्दलं दशलक्षके ।  
कोटि होमेचाष्टहस्तं कुण्डं वामैर्विधीयते ॥  
  
एककुण्डविधाने तु चतुरस्रं विधीयते ।  
ब्राह्मणानां विशेषेण स्तम्भने चापि पूर्वतम् ॥  
  
नवविधाने तु वह्निभागे भगाकृतिः ।  
भोगार्थं चापि पुत्रार्थं वासिना चतुरस्रवत् ॥  
  
अर्द्धचन्द्रनिभंवान्य वैश्यानां सर्वकर्मणि ।  
अन्येषां मारणे प्रोक्तं चतुःकुण्डे तथेष्यति ॥  
  
त्रिकोणकुण्डं नैर्-ऋत्यं रिपुघातकरं स्मृतम् ।  
विद्वेषकारयां चैतछूद्राणां च विशिष्यते ॥  
  
वृत्तं मुख्यं क्षत्रियाणां सर्वेषां शान्ति कर्मणि ।  
पश्चिमायां तु तत्कार्यं वौद्धारीणां च सिद्धिदम् ॥  
  
षट्कोण मुच्चाटयति छेदेषु च विशिष्यते ।  
वायव्यां कारयेत् तच्च सङ्कराणां विशेषतः ॥  
  
उदीच्यां पौष्टिके पद्मं वृष्टिदं तुष्टिदं तथा ।  
सर्वप्रयोगेष्ठनया परप्रीतिकरं मतम् ॥  
  
अष्टकोणं मुक्तिकरमैशान्यान्त विधीयते ।  
कारागृहात् तथा रोग्याच्चिन्तादे मोक्षमाप्नुयात् ॥  
  
अष्टकुण्डविधाने तु क्रमोयं नवकुण्डके ।  
नवमं चतुरस्रं स्यात् पूर्वेशा न दिगन्तरम् ॥  
  
विधाने पञ्च कुण्डानामीशाने पञ्च सम्भवेत् ।  
समकुण्डविधाने तु न खातो वेदिके वहि ॥  
  
अन्यदेक पञ्चकोणमभिचार विनाशनम् ।  
तथान्यत् सप्तकोणं च कुण्डभूत निर्कृतने ॥  
  
अथादौ चतुरस्रस्य कुण्डस्य विधिरुच्यते ।  
नाभि योनि समायुक्तं श्रेष्ठं कुण्डं त्रिमेखलम् ॥  
  
द्विमेखलं तु शूद्राणा शङ्कराणां तु मेखलम् ।  
यावत् कुण्डस्य विस्तारः खननं तावदेव हि ॥  
  
यावत् कुण्डमिहेष्टस्यात्तावद्दिक्ताधनेकृते ।  
चतुरस्रं समं कुर्यात् सुमकर्णं च शिल्पचेत् ॥  
  
एकहस्तस्ययः कर्णोभुजास्ते तु करद्वयम् ।  
द्विहस्तस्य तु कर्णस्या त्रिहस्तभुजसम्मिति ॥  
  
चतुर्हस्तादिके प्येवं कण्ठः सर्वत्र भूसमम् ।  
जिनभाग समास्तस्य वहिः कार्यास्तु मेखला ॥  
  
द्वादशाङ्गु विस्ताराद्योत् सेधाच्चतुरङ्गुला ।  
तदुर्द्धमपरादीर्घाः ष्टाङ्गुलाताच दृच्चता ॥  
  
प्। ३२अ)  
  
चतुर्भिरङ्गुलैर्दीर्घातावदुच्चातदूर्द्धतः ।  
दैर्घ्यात् सूर्याङ्गुलां योनिस्त्र्यंशोना विस्तरेण तु ॥  
  
एकाङ्गुलोच्छ्रितासातु प्रविष्टाभ्यन्तरे तथा ।  
कुम्भद्वय समाद्युक्ता चाश्वत्थदलवन्मता ॥  
  
अङ्गुष्ठ मेखला युक्ता मध्ये वाह्यधृतिः क्षमा ।  
योन्यास्तु पश्चिमेभागे मेखला त्रितया वहि ॥  
  
चतुरस्रं भवेत् पीठं कुण्डषष्टांश विस्तृतम् ।  
तावद्दीर्घं तथोच्चं च तालं तन्मध्यतो नयेत् ॥  
  
योनि मध्येथ तद्वृत्तं कुण्डषष्ठांशमानतः ।  
प्रागग्निचान्य कुण्डाना प्रोक्तायो निरुदङ्मुखी ॥  
  
शेषाः पूर्वमुखायोनि कुण्डेयोनिं च वर्जयेत् ।  
कुण्डमध्येस्थ केन्द्रा तु कुर्यात् कर्कटकेन तु ॥  
  
प्रसारितेनव्यासार्क भागतुल्येन तत्परम् ।  
षष्ठांशेन तु वृत्तं स्यात् पूर्ववृत्तं तु कर्णिका ॥  
  
कर्णिकाग्रे वाह्य वृत्ताभ्यन्तरेष्ट दलानि तु ।  
एवं षडङ्गुलोर्च्चः स्यान्नाभिर्वेदाखमीरितम् ॥  
  
इष्टस्य चतुरस्रस्य जिनांशो भग उच्यते ।  
सपादैः पञ्चभिर्भागैर्मध्ये सूत्रं विवर्धयेत् ॥  
  
प्राच्यामथ प्रकुर्याच्च चतुर्था चतुरस्रकम् ।  
मध्यतो भ्रामयेत् ककाटकं पश्चिमसंस्थयोः ॥  
  
अर्द्धचापाकृतिं रुद्रं वहिर्दिश्योस्तदग्रतः ।  
चिह्नान्तं पातयेत् सूत्रं हयोरपि तदा भवेत् ॥  
  
अश्वत्थदलसङ्काशं योनिकुण्ड मुदङ्मुखम् ।  
प्राङ्मानाश्चात्र कर्तव्या योनिरूपाः सुमेखलाः ॥  
  
चतुरस्रीकृतं क्षेत्रं दशधापि भजेद्वुधः ।  
एकमेकं त्वजेदेशमध ऊर्द्ध्वे च तन्त्रवित् ॥  
  
ज्यासूत्रं पातयेदग्रेतन्मानाद्धामयेत् ततः ।  
अर्द्धचन्द्रनिभं कुण्डं रमणीयमिदं भवेत् ॥  
  
अत्र तद्याम्य पृष्टस्यादेकं तन्मारणाय च ।  
सौम्यपृष्टं ततोन्यत्र योनिः पश्चिमदिग्नता ॥  
  
अग्रं प्राक्तिभुजे कार्यं लंवास्तुल्या त्रयोपि च ।  
सान्तरं सर्वतन्त्रेषु प्रोक्तपत्र निरन्तरम् ॥  
  
एकहस्ते तु हस्ताद्या भुजो भूद्द्वादशाब्दयः ।  
द्विहस्तद्वौत्रयं पञ्चत्रिहस्तेद्यर्क भूमयः ॥  
  
चतुर्हस्तत्रयं चन्द्रः पञ्चहस्ते त्रिशेषराः ।  
षडस्रेद्र्यब्दरानाश्चनगेभ्याकृतिसागरा ॥  
  
अष्टहस्तेकृता गक्ष्मादेव विश्वाग्नंयोगवि ।  
वेदाति धृति युग्मानि दशहस्तभुजा इमे ॥  
  
व्यासार्द्धं चतुरस्रस्य स्वस्याष्टादशभागयुक् ।  
तावत् कर्काटकाद्वृत्तंवृत्तकुण्डमिहोच्यते ॥  
  
प्। ३२ब्)  
  
रचयेच्चतुरस्रस्यव्यासार्द्धे नृपभागयुक् ।  
तावत् कर्कटके नापि कुर्याद्वृत्तं मनोहरम् ॥  
  
तेन कर्कटमानेन चिह्नषट्कं च पूर्ववत् ।  
कृत्वा तत्र भुजान्दत्वा कुण्डमेवं षडस्रवत् ॥  
  
इष्टस्य चतुरस्रस्य चतुर्विंशाङ्क कल्पनाम् ।  
कृत्वा तन्मध्यतः सूर्यभोगकर्काटकेन च ॥  
  
वृत्तं कुर्यात् पुनः सार्द्धं तिथिभागैर्द्वितीयकम् ।  
दिग्विदिक्चान्तराले च सूत्राण्यष्टौ प्रपातयेत् ॥  
  
ततोन्तर्वृत्तरेखाया ईशः सूत्राग्रसूत्रकः ।  
रेखां नयेद्वाह्यवृत्ते पूर्वसूत्रस्य मूर्द्धनि ॥  
  
ततो दक्षिणरेखायामन्तर्वृत्तस्य मूर्द्धनि ।  
तामानयेद्दलं तस्यादेवमष्टदलानि च ॥  
  
अंशव्या सार्द्धकेनापि यद्वृत्तं सा तु कर्णिका ।  
ततः षडङ्गव्या सार्द्धवृत्तेन तत्केशराणि च ॥  
  
व्यास षष्ठां समानोच्च कर्णिकाकेशराणि च ।  
गुरूक्त युक्त्या निखनेद्यथा पद्माकृतिर्भवेत् ॥  
  
पद्माकृतिं प्रकुर्वीत कण्ठमेखलया सह ।  
कार्यं तथाचारुकाभिश्चतुरस्र समं यथा ॥  
  
अथेष्ट चतुरस्रस्य व्यासः स्वद्वादशांशयुक् ।  
तेनैव भ्रामयेद्वृत्तं चिह्नान्यत्रदिगष्टके ॥  
  
क्रमान्न्यसेत्तदुपरिभुजान्दद्यात् समानिति ।  
अष्टास्रं जायते कुण्डतद्वत्कण्ठश्चमेखला ॥  
  
इष्टस्य चतुरस्रस्य व्यासार्द्धस्वनगांशयुक् ।  
तद्व्यासार्द्धेन तत् तस्यात् तत्र चिह्नानि पञ्च तु ॥  
  
समभागेन देयानि तेषु सूत्राणि दापयेत् ।  
ज्यारूपाणि धनुर्लोपा कुण्डं पञ्चास्रकं भवेत् ॥  
  
इष्टस्य चतुरस्रस्य व्यासार्द्धं पञ्चमांशयुक् ।  
भ्रामयेत्तेनष्टत्तन्तु सप्तादानाङ्कनातु तत् ॥  
  
ख्यातान्येतानि कुण्डानि तान्त्रिके स्मार्तकर्मणि ।  
अनाधिकान्यकण्ठानि वियोनीति श्रुतीरिते ॥  
  
आचार्य कुण्डं नवमं चतुरस्रं तु वेदिके ।  
अष्टाशक्तौ तु चत्वारि दिक्षु कुण्डानि तान्त्रिके ॥  
  
तदशक्तावेकमेव चतुरस्रं प्रकल्पयेत् ।  
शक्त्या उपासने वामपाथ्यैकं योनि कुण्डकम् ॥  
  
अमेकदोषदं कुण्डं मानं न्यूनाधिकं यदि ।  
तस्मात् सम्यक्परीक्ष्येदं कर्तव्यं शुभमिच्छता ॥  
  
खाताधिके भवेद्रोगी हीने धेनुधनक्षयः ।  
चक्रकुण्डे तु सन्तापो मरणच्छिन्नमेखले ॥  
  
मेखलारहिते शोकोप्यधिकेवित्त सङ्क्षयः ।  
भार्या विनाशकं कुण्डं प्रोक्तयोन्या विना कृतम् ॥   
  
प्। ३३अ)  
  
अपत्यध्वसनं प्रोक्तं कुण्डं यत्कण्ठवर्जितम् ।  
शृङ्गाररहितं यच्च कुण्डं जर्जरमेखलम् ॥  
  
यजमान विनाशाय प्रोच्चाटः स्फटिके भवेत् ।  
सूचाधिकेसु हृद्वेषः सूत्रहीने दरिद्रता ॥  
  
अनाले जठरे रोगः छिद्रे कुडेत्व वाच्यताम् ।  
यथोक्त कुण्डेप्युत्पातादेवं जाते फलन्त्विदम् ॥  
  
षट्वाणाद्धिर्वह्नि नेत्रमिताः स्युः पञ्चमेखला ।  
धर्मभेदे जातिभेदे वाचार्य यजमानयोः ॥  
  
षष्टीशेनाष्टमांशेन मेखला द्वितयं मतम् ।  
कौलिके वाममार्गे च वौद्धेजैने च शावरे ॥  
  
कुण्डानां लक्षणं प्रोक्तं स्रुक्स्रुवा लक्षणं ततः ।  
प्रकल्पयेत् स्रुवं योगे वक्ष्यमाणेन वर्त्मना ॥  
  
कालस्करेणामलकी परा शखदिरैरपि ।  
सुवर्णरूप्य ताम्रैर्वा अयोभिरपि कारयेत् ॥  
  
स्रुक्स्रुवौतैजसौग्राह्यौ न कास्याग्र सलीसकौ ।  
यज्ञदारुमयो वापि तान्त्रिकौ शिल्पि सम्मतौ ॥  
  
पर्णे वा ब्रह्म वृक्षादेरच्छिद्रे मध्य उच्छ्रिते ।  
धीपर्णी सिंसपाक्षीरशाखिष्वेकतसं गुरुः ॥  
  
गृहीत्वा विभजेद्धस्तमात्रां शट्त्रिंशतापुनः ।  
विंशत्यंशैर्भवेद्दण्डो वैदिकैरष्ट * * * ? ॥  
  
एकांशेनमितः कण्ठः सप्तभागमुखं मतम् ।  
वेदी त्र्यंशेन विस्तारः कण्ठस्य परिकीर्तितः ॥  
  
अत्र कण्ठः समानः स्यान्मुखे मार्गे प्रकल्पयेत् ।  
कनिष्ठाङ्गुलमानेन सर्पिषो निर्गमाय च ॥  
  
वेदी मध्ये विधातव्यो भागेनैकेनकर्णिका ।  
विदधीस्तवहीस्तस्या एकांशेनाभितोऽवटम् ॥  
  
तस्य ख्यातं त्रिभिर्भागैर्वृत्तमर्द्धाशतो वहिः ।  
अंशेनैकेन परितो दलानि परिकल्पयेत् ॥  
  
मेखला मुखवेद्याः स्यान्नेभिरद्धाशमानतः ।  
दण्डमूलाग्रयोः कुम्भौ गुणवेदौङ्गुलैः क्रमात् ॥  
  
दण्डीयुगं यमांशैः स्याद्दण्डस्यानाह ईरितः ।  
षड्भिरंशैः पृष्ठभागो वेद्याकूर्माकृतिर्भवेत् ॥  
  
हंसस्य हस्तिनो वापि पोत्रिणो वा लिखेन्मनुम् ।  
मुखस्य पृष्ठभागे तु सम्प्रोक्तं लक्षणं सुचः ॥  
  
सौवर्ण स्रुक्स्रुवौस्याता सौम्यकर्मणि सर्वतः ।  
भवेतामायसावेतौ स्तम्भनादिषु कर्मसु ॥  
  
तदलाभेपलाशस्य पर्णाभ्यां हूयते हविः ।  
पलाशपत्रे निश्छिद्रे रुचिरेस्रुक्स्रुवौ मतौ ॥  
  
प्। ३३ब्)  
  
विदध्याद्वाश्वत्थ पत्रे सङ्क्षिप्ते होमकर्मणि ॥  
  
अथ स्रुवलक्षणम् ।  
  
स्रुचश्चतुर्विंशतिभिर्भागैरारचयेत् स्रुवम् ।  
द्वाविंशत्या दण्डमानमंशैरेतस्य कीर्तितम् ॥  
  
चतुर्भिरंशैसनाहकर्षाह्यग्राहितच्छिरः ।  
अंशद्वयेननिखं नेत्यङ्के मृगपदाकृतिः ॥  
  
दण्डमूलाग्रयोर्गण्डी भवेत् कङ्कणभुषिताः ।  
स्रुवस्यविधिराख्यातः शास्त्रेस्मिन्मन्त्रसञ्ज्ञके ॥  
  
इति श्रीतन्त्रचिन्तामणौ पशुपकुण्डादिनिर्णयो नामाष्टः प्रकाशः ॥ ८ ॥  
अथाङ्कुरार्पणम् ॥  
  
प्रतिष्टायां च दीक्षायां स्नापने चोत्सवे तथा ।  
सम्प्रोक्षणे च शान्त्यर्थं विवाहे मौञ्जिवन्धने ॥  
  
सर्वमङ्गलकार्येषु कारयेद कुरार्पणम् ।  
प्रतिष्टादि च सात्पूर्वं नवमे सप्तमे दिने ॥  
  
पञ्चमे वा तृतीये वा सद्यो वाचाङ्कुरार्पणम् ।  
पुण्याह घोषणं कृत्वा ब्राह्मणैः सहदेशिकः ॥  
  
बीजारोपण कर्मेदं कर्तव्यं सर्वकामदम् ।  
मण्डपोत्तर दिग्भागेशालां पूर्वापरायताम् ॥  
  
तं मण्डेमण्डपं कुर्यादक्षाः प्राग्वरुणायतम् ।  
वाम्योदीच्यां यतं वामदीक्षायां सम्प्रसश्यते ॥  
  
गोमयेनोपलिप्तायां भूमौ दक्षेथ वामके ।  
स तैलतण्डुले नैव स तैल विजयाद्रवैः ॥  
  
तत्र रेखाः पञ्चकरदीर्घा कार्यास्तु पञ्च च ।  
वितस्त्यन्तरिता रुद्ररेखा कार्यास्तथायता ॥  
  
चत्वारिंशत् कोष्ठकाः स्युश्चतुर्विंशति कोष्ठकैः ।  
ब्राह्मणैस्तत्रवीथीस्यात् पुरयेद् रक्तचूर्णकैः ॥  
  
पश्चात् कोष्ठ चतुष्कं च ब्रह्मस्थानं तदीरितम् ।  
आप्नेय कोष्ठमारभ्य ईशान्नान्तं प्रपूरयेत् ॥  
  
पीतरक्तश्वेतकृष्णरज्ञोभिः सृष्टिमार्गतः ।  
कोष्ठद्वयं तथा वीथी रक्तेनैव प्रपूरयेत् ॥  
  
विष्णुस्थानं तदग्रे तु ज्ञेयं कोष्ठ चतुष्टयम् ।  
प्राग्वद्रजोभिरापूर्यतदग्रेपि च वीथिका ॥  
  
प्रोक्तं कोष्ठ चतुष्कयद्दुद्रस्थानं तदीरितम् ।  
तत्पूर्यं पूर्ववद्रङ्गैरारक्तैः सर्वरेखिकाः ॥  
  
विस्तारोन्नति दैर्घ्येण हस्तमात्रास्तुं पालिका ।  
कार्याडमरुकाकाराश्चतस्रो विष्णुदैवताः ॥  
  
दूर्वाम्र पल्लवाश्वत्थदलोपेताश्च वेष्टिता ।  
सूत्रेण विष्णुः स्थानस्य चतुःकोष्ठे निवेशयेत् ॥  
  
वैरव्य पञ्चमुख्यस्ताः काष्टजा षोडशाङ्गुलैः ।  
आयामोच्छ्राय दैर्घ्याख्यैर्युक्ता पश्यान्निवेशयेत् ॥  
  
ब्रह्मस्थाने पल्लवान्दि सूत्रैः प्राग्वच्च योजिताअः ।  
पात्राणि त्रिविधान्याहुस्कुरार्प्यण कर्मणि ॥  
  
पालिकाः पञ्चमुख्यश्च शरावांश्च चतुः क्रमात् ।  
प्रोक्ताः स्युसर्वतत्वज्ञैर्हरिर्ब्रह्मशिवात्मिका ॥  
  
प्। ३४अ)  
  
एषामुच्छ्रायद्रत्नेयः षोडशा द्वादशाष्टभिः ।  
अङ्गुलैः क्रमशस्तानि शुभान्यावेष्ट्यतन्तुना ॥  
  
प्रक्षाल्य देशिकस्तेषु पदेष्वाहितशालिषु ।  
सुगन्धिदार्भपुष्पेषु पश्चिमादि निवेशयेत् ॥  
  
पालिका चक्रविस्तारः षोडशाङ्गुल मुच्यते ।  
भवेत्कण्ठविलं चास्यात् तदष्ट्यङ्गुल विस्तृतम् ॥  
  
पदेपीठस्य विस्तारं षडङ्गुलमुदाहृतम् ।  
चतुरङ्गुल उत्सेधस्तत्सन्धिश्वाङ्गुलं भवेत् ॥  
  
तत्सन्धेस्तु भवेन्नाभं पदेपीठार्द्धमेव च ।  
भवेत् पञ्चमुखी चैव घटिका सर्वकामद ॥  
  
चतुरङ्गुल विस्ताराण्याहुर्वक्त्राणि पञ्चवै ।  
चत्वारि च चतुर्दिक्षु ऊर्द्ध्वमेकं यथा विधिः ॥  
  
घटिकायाम विस्तारो द्वादशाङ्गुल मुच्यते ।  
आचार्याः कथयत्येके षोडशाङ्गुल मुच्यते ॥  
  
आचार्याः कथयन्त्येके षोडशाङ्गुलमेव च ।  
द्वादशाङ्गुल विस्तारं शरावस्य मुखं स्मृतम् ॥  
  
चतुरङ्गुल विस्तार मधस्तान्मूलमुच्यते ।  
स भवे कनकं रूप्यताम्रं तोमार्तिकान्यपि ॥  
  
शैवाः शतावाश्चत्वारो तेषु पात्राणि विन्यसेत् ।  
वह्न्यादीशानपर्यन्तं चतुष्केषु पृथक् पृथक् ॥  
  
प्रोक्तेषु तेषु पात्रेषु ब्रह्मविष्णुशिवान् यजेत् ।  
सम्पूजयेच्छरावेषु रुद्रचन्दनपुष्पकैः ॥  
  
पालिकामुत्तथा विष्णुं ब्रह्माणं घटिकासु च ।  
मृद्वालुकाकरीषैश्चोद्ध्वतः पात्राणि पूरयेत् ॥  
  
ब्रह्मादिभिश्च कुद्दालं पूजयित्वा दिनान्तरे ।  
गीतनृत्य समायुक्तं गजवाजि समन्वितम् ॥  
  
गुर्वादयोरथारुढागजारुढास्तथा परे ।  
गत्वा तीरं तडागस्य नद्या पुष्पं वनस्य वा ॥  
  
तत्र शुद्धं भुवोभागं दर्भैः संसृज्य वास्त्रतः ।  
अभ्युक्ष्यचार्द्यतोयेन तत्तन्मन्त्रमनुस्मरन् ॥  
  
हृदा भूमिं समावाह्य गन्धपुष्पैः समर्च्चयेत् ।  
कुद्दाली मन्त्रमन्त्रेण खल्वा भूमिमथो मृदम् ॥  
  
गृहीत्वा वामदेवेन पूरयेत् कांस्यपात्रके ।  
हृदामृदं च सम्मृज्य वस्त्रेणाच्छाद्य धारयेत् ॥  
  
पुरं वा निलयं वापि सर्वमङ्गल निःस्वनैः ।  
गुरुः प्रदक्षिणं कृत्वा मण्डपत्वानयेत् ततः ॥  
  
एतत्कर्म दिवाकाले कुर्याद्रात्रौ न बुद्धिमान् ।  
ततः स्वर्णादिके पात्रे दशबीजानि वापयेत् ॥  
  
वꣳ वीजं प्रजपेन्मन्त्री दुग्धेन क्षालयेत् ततः ॥  
तानि प्रियं गुह्यामाकतिलशर्षपशालयः ॥  
  
मुङ्जाढकी सुरिष्या वा खल्योमाषाः प्रकीर्तिताः ।  
मूलमन्त्राभिजप्तानि पञ्चघोषपुरःसरम् ॥  
  
प्। ३४ब्)  
  
आशीर्वाग्भिर्द्विजातीनां मङ्गलाचारपूर्वकम् ।  
निर्वपत्तेषुत्राः त्रेषु देशिकोयतमानसः ॥  
  
बीजं मुख्येन मूलेन प्राङ्मुखो वा गुदङ्मुखः ।  
वापयेत् सर्ववीजानि पालिकादिष्ठ तु क्रमात् ॥  
  
बीजानामधिपः सोमस्तस्माद्रात्रौ तु निर्वपेत् ।  
बीजेभ्यो दैवतेभ्यश्च स रात्रौ कान्तिमान् यतः ॥  
  
तस्माद्गुरुस्तु बीजानि निशायामेव वापयेत् ।  
स्कन्दं प्रियङ्गौ निष्याच वायुमग्निं कुलुत्थके ॥  
  
आढक्यां निर्-ऋतिः सोमः मुङ्गेवैव स्वतन्तिले ।  
प्रजापतिंशालि बीजेत्वनन्तं सर्षयेर्चयेत् ॥  
  
इन्द्रं श्यामे तु माषे च वरुणं तु नगात्मजे ।  
सोमजं पूजयेन्नित्यमधि वा स दिनावधि ॥  
  
अधिवासदिने प्राप्ते सोममुद्वासयेद्गुरुः ।  
त्र्यंवकाय च शर्वाय शङ्कराय शिवाय च ॥  
  
सर्वलोक प्रधानाय शाश्वताय नमो नमः ।  
विकीर्यानेन मन्त्रेण हरिद्रा चूर्णमिश्रितम् ॥  
  
तोयं प्रवर्षयेत्तेषु सिञ्चेत्तोयैर्दिनं प्रतिम् ।  
हरिद्राभिः समत्यज्य वस्त्रैराच्छाद्यदेशिकः ॥  
  
वलिं त्रिविध पात्राणां दिक्षु पूर्वादितः क्षिपेत् ।  
प्रणवाद्यैर्न मातैश्च रात्रौरात्रीश नामभिः ॥  
  
भूतानि पितरो यक्षानागाब्रह्माशिवोहरिः ।  
गुरुपदिष्टमार्गेण सम्यक् पात्र त्रयागतः ॥  
  
नवाहं तु बलिं दद्यात्तत्तदुद्दिश्यदैवतम् ।  
सन्ध्ययोरुभयोरर्द्धरात्रौ चापि वलिं हरेत् ॥  
  
शाल्योदनं तिलालाजासक्तवः प्रथमेदिने ।  
हरिद्रा चूर्णसंयुक्तो भूतेभ्योयं वलिर्मतः ॥  
  
एवं द्वितीयदिवसे पितृभ्यस्तिलतण्डुलैः ।  
तृतीयसक्तवोलाजा यक्षेभ्यो दधि संयुताः ॥  
  
नागेभ्यः सक्तु वस्तुर्ये नारिकेलजलप्लुताः ।  
दद्यात् पुष्पाक्षत वलिं पञ्चमे ब्रह्मणेमुदा ॥  
  
षष्टे शिवाय चापूययुक्तं भक्तं प्रशस्यते ।  
गुडौदनं सप्तमेह्नि विष्णवे विनिवेदयेत् ॥  
  
विष्णोरेवाष्टमदिभेदद्ध्योदनवलिः स्मृतः ।  
कृशरान्नं तु नवमे विष्णोरेव प्रशस्यते ॥  
  
वाममार्गे चतुर्दिक्षु मन्त्रस्तस्य वलिं चरेत् ।  
ब्रह्मस्थाने तु वेतालोमेषस्तस्य वलिन्सुरा ॥  
  
विष्णुस्थाने भैरवीस्यादजस्तस्या वलिर्मतः ।  
भैरवस्तु शिवस्थाने माहिषं वलिमिच्छति ॥  
  
प्। ३५अ)  
  
गौडी माध्वी च यैष्टी च सुरास्तत्र क्रमान्मताः ।  
मद्यमांसं मद्ययुक्तं भूतेभ्यो वलिरिष्यते ॥  
  
पितृभ्यः सासवपलं यक्षेभ्यः कुक्कुटोमधु ।  
भेकोदुरुवलिर्नागे वाममार्गे वलिस्वयम् ॥  
  
एवं गतेषु नवसु दिवसेषु विलोकयेत् ।  
प्ररूढाण्यं कुराण्यन्योन वीक्षेत कदाचन ॥  
  
आचार्य एव प्रविशेत्तच्छिष्योवातदाज्ञया ।  
यज्ञमानाभिवृद्ध्यर्थमङ्कुराणि परीक्षयेत् ॥  
  
सम्यक् तस्योद्गमोजातः किन्नष्टं मध्यमं च किम् ।  
सम्यगत्युद्गमे सिद्धिः कुन्थिते विघ्नमाप्नुयात् ॥  
  
कीटभुक्तेन्यफलं रुतिते सर्वनाशनम् ।  
धूम्रवर्णान्य पूर्णानि तथा तीर्यग्गतानि च ॥  
  
श्यामलानि च कुब्जानि वर्जयेद शुभानि च ।  
अवृष्टिं कुरुते कृष्णं धूम्राभं कलहं तथा ॥   
  
अपूर्णजननाशं च दुर्भिक्षं श्यामलाकुलम् ।  
तीर्यग्जाते भवेद्व्याधिः कुब्जे शत्रुभयं भवेत् ॥  
  
अशुभेवां कुलेजाते शान्तिहोमं समाचरेत् ।  
मूलमन्त्रेण जुहुयाद्गुरुमूर्तिधरैः सह ॥  
  
अघोरास्त्रेण चास्त्रेण शतं वाथ सहस्रकम् ।  
सम्यक् पूर्वं प्ररूढाणि कोमलानि सितानि च ॥  
  
सिद्धिः प्रियङ्गुभिर्ज्ञेया श्यामाकैः स्त्रीसुखं भवेत् ।  
तिलैः पूज्यजनोल्लासैः सर्षपैर्नाभिचारकः ॥   
  
शालीभिः सर्वमान्यत्वं मुद्गेदेव कृपा भवेत् ।  
चतुःपादास्तदाढक्यान्निष्या वा क्षेत्रमन्दिरे ॥  
  
खल्वैः सत्कर्मसिद्धिश्च माशैः शान्तिररेर्भवेत् ।  
सर्वैः समुद्गतैर्वामै सिद्धिः पातस्त्वतोन्यथा ॥  
  
इति श्रीतन्त्रचिन्तामणौ अङ्कुरार्पणनिर्णयोनाम नवमः प्रकाशः ॥ ९ ॥  
  
अथ दीक्षाविधिं वक्ष्ये मत्रीणां हितकाम्यया ।  
विना तया न लभ्येत सर्वमन्त्रफलं यतः ॥  
  
चतुर्विधा समुद्दिष्टा क्रियावत्यादिभेदतः ।  
क्रियावती वर्णमयी कलात्मावेषमर्यपि ॥  
  
तत्र क्रियावती दीक्षा वहुस्वान्न निगद्यते ।  
दीक्षादानात् पूर्वदिने प्रातः कृत्यं निवर्त्य च ॥  
  
समलं कृत्यदेहं स्वंस्वगृहेपूजनं चरेत् ।  
गणेशस्य विधानेन पुण्याहं वाचयेत् ततः ॥  
  
नान्दीमुखन्त्तर्पयित्वा पञ्चवाद्यपुरःसरम् ।  
यथोक्तकृतसम्भारोगच्छेद्गुरु गृहं प्रति ॥  
  
आचार्य ऋत्विग्वरणसम्भारो * ? दशामतः ।  
श्रीपर्णी वृक्षपीठामि हस्तमानानिमानतः ॥  
  
प्। ३५ब्)  
  
अष्टाङ्गुल समुच्छ्राय सहितानि समानि च ।  
सप्तविंशति दर्भाणां चेणेग्रे ग्रन्थभूषिताः ॥  
  
विष्टराः सर्वयज्ञेषु लक्षणं परिकीर्तितम् ।  
सुखोष्णोदक सम्भूताः पाद्यार्थे ताम्रगड्डुकाः ॥  
  
शङ्खा अर्घ्यप्रदानाय गन्धपुष्पजलान्विताः ।  
सुताम्रस्यकमण्डल्वाः आचम्योदकपूरिताः ॥  
  
तैर्युता मधुपक्वार्थं कांस्या दध्यादि पूरिताः ।  
महदर्घ्याणि वस्त्राणि मुद्रिकाद्यं सुभूषणम् ॥  
  
मयूरपत्र छत्राणिचोष्णीषाणि समाहरेत् ।  
पादुकाचाहरेत् तत्र चर्माभरणभुषिताः ॥  
  
कृत्वै तत् फलमाप्नोति महायज्ञार्हणोपमम् ।  
अन्येभ्यो मधुपर्कस्य विप्रेभ्यः पूजनं स्मृतम् ॥  
  
भक्त्या तद्विगुणं दद्यादाचार्याय सुभक्तिमान् ।  
अन्यैर्द्विजैः समं यत्र देशिकस्य प्रपूजनम् ॥  
  
तस्मिन् यज्ञेफलं स्वल्पमनावृष्टौ यथाक्षितेः ।  
एवं गुरुगृहङ्गत्वा प्रणम्य गुरुपादुकाम् ॥  
  
दत्वा वरणसामग्रीं सङ्कल्प्य वृणुयाद्गुरुम् ।  
उच्चार्यामुकमन्त्रस्य ग्रहणायद्विजोत्तमः ॥  
  
गुरुत्वेनेति सम्भाष्यत्वामहं च ततोवृणे ।  
इत्युक्त्वा वृणुयाच्छिष्यो वृतोस्मीति ततो गुरुः ॥  
  
यथोचितं गुरोः कर्मकुरुष्वेति वदेच्छिशुः ।  
करवाणीति चोच्चार्य गुरोरेवाह्वयाततः ॥  
  
ब्राह्मणान् वृणुयादष्टौ वेदवेदाङ्गपारगान् ।  
तद्देवतोपासकांश्च ऋत्वित्केनाथ वा यदा ॥  
  
चत्वारि कुण्डनि तदा चत्वारो ऋत्विजः स्मृताः ।  
ततः शिष्येण सहितो यायाद्याग गृहगुरुः ॥  
  
उपविश्य च तद्वारे परीक्षामारभेत् ततः ।  
गुरुः स्वयं दन्तकाष्ठं क्षीरवृक्षादि सम्भवम् ॥  
  
अथवा चूतवृक्षस्य द्वादशाङ्गुलमानतः ।  
शिष्याय मूलसञ्जप्तं प्रदद्याद्दन्तधावनम् ॥  
  
दन्तान् विशोध्य पुरतः स्थण्डिले हस्तमात्रके ।  
चतुरस्रे त्याजयेत परीक्षेत ततो गुरुः ॥  
  
तदग्रं यद्दिशासंस्थं तत्रेदं पूर्वतः फलम् ।  
भूतिर्हृदयसन्तापो वन्धुनाशस्तथामृतिः ॥  
  
शोकश्च व्यग्रता सौख्यं ज्ञानलाभः क्रमात् फलम् ।  
अमङ्गलस्थानपाते प्रायश्चित्तः समाचरेत् ॥  
  
अष्टाधिकं सहस्रं वा शतविंशतिरेव वा ।  
अस्त्रसम्पुटितेनैषां नाम्ना स्वाहन्वितेन च ॥  
  
दोषाजहिजहीत्येवं पदं नामावसानुगम् ।  
केवलाज्येन जुहुयाद्दुःस्वप्नेय्येवमेव हि ॥  
  
प्। ३६अ)  
  
दन्तकाष्ठं पुनर्देयं पुनर्दुष्टे चतुर्गुणम् ।  
तृतीयमपि दुष्टं चेन्न ग्राह्या सा तु देवता ॥  
  
वाममार्गे सकृदपि गुरुशिष्यौ विनाशयेत् ॥  
  
अथ स्वप्नपरीक्षामाह ।  
  
ततः स्वप्नपरीक्ष्यां च कुर्यात् तद्विधिरुच्यते ।  
वेदिकानां दक्षिणानां वैष्णवानां च वामिनाम् ॥  
  
यज्जाग्रतो देवमुदैतिदैवमातृभ्यमन्त्रान् जपतस्त्रिरेतान् ।  
दिवैकभुग्दक्षिणपार्श्वशायीस्वप्नं परीक्षेत यथोपदेशम् ॥  
  
स्वप्नमानवमाश्रित्य स्वापचेत् पूर्वमस्तकम् ।  
गृहस्थान् दर्भशय्यायां पूर्वशीर्षास्त्र रक्षितान् ॥  
  
हृदा सद्भस्मशय्यायां यतान् दक्षिणमस्तकान् ।  
देवस्य दक्षिणेभागे शिष्यन्तमधिवासयेत् ॥  
  
अहतास्तरणास्तीर्णे सदर्भः शयने शुचिः ।  
मन्त्रिते च शिवं ध्यायन् प्राक् सिरस्को निशिःस्वपेत् ॥  
  
शिखावद्धस्य सूत्रस्य शिवयातच्छिखाङ्गुरुः ।  
आवेष्ट्याहतवस्त्रेण तमाच्छाद्य च वर्मणा ॥  
  
रेखा त्रयं च परितो भस्मना तिलसर्षपैः ।  
कृत्वास्त्र जप्तैस्तद्वाह्येदिगीशानां वलिं हरेत् ॥  
  
गुरुपादार्चनं कृत्वा उपवासी जितेन्द्रियः ।  
दर्भशय्याङ्गतो रात्रौ दृष्ट्वा स्वप्नं निवेदयेत् ॥  
  
भगवन् देवदेवेश शूलभृद्वृषवाहनः ।  
इष्टानिष्ठे समाचक्षु स्वप्नेमूप्तस्य साम्प्रतम् ॥  
  
निशान्ते पश्यति स्वप्नं शुभं वा यदि वा शुभम् ।  
ओंहृत्सकललोकाय विष्णवे प्रभविष्णवे ॥  
  
विश्वाय विश्वरूपाय स्वप्नाधिपतये नमः ।  
स्वप्नमानवमन्त्रोयमुपवासी जितेन्द्रियः ॥  
  
दर्भशय्यागतो रात्रौ स्वप्नं पश्येद्यथा तथम् ।  
भुक्त्वाशयीतशयने सुशुद्धे वसुधातले ॥  
  
अर्धरात्रे समुत्थाय पादशौ च विहाय च ।  
आचम्य देवं संस्मृत्य सम्पूज्य च स पञ्चकैः ॥  
  
शिवदैवतयोरैक्यं भावयन् प्रजपेदिदम् ।  
नमोजायत्रिनेत्राय पिङ्गलाय महात्मने ॥  
  
वामाय विश्वरूपाय स्वप्नाधिपतये नमः ।  
स्वप्ने कथयमे नित्यं सर्वकार्यमशेषतः ॥  
  
स्वप्नस्तु प्रथमेयामे संवत्सर फलं भवेत् ।  
षड्भिर्मासैर्द्वियामोत्थस्त्रिभिर्मासैस्त्रियामकः ॥  
  
चतुर्थे मासमात्रेण प्रातःकाले तु सत्वरम् ।  
चिन्तारुग्जाल्पदीर्घं यत् तत्फलं नैव विद्यते ॥  
  
वाताधिक्याद्भवेत् स्वप्नः साहसोड्डीनपूर्वकम् ।  
पित्रात्तेजोग्नि पीतादिरक्तं क्रोधादिकं तथा ॥  
  
प्। ३६ब्)  
  
अध्याशयेतादिशित शयनाद्यं वलांसितः ।  
वाते प्रातस्त्वङ्गमर्दः पित्ताद्दाहस्तु नेत्रयोः ॥  
  
कफात् प्रसेवते नित्यं द्वं द्वं द्वं द्वं न किं त्रिषु ।  
सिद्धं वा स्वगुरुं देवं प्रसन्ना वा कुमारिकाम् ॥  
  
गङ्गाङ्गां भारतीं भानुं लिङ्गिनं लिङ्गमैश्वरम् ।  
वारं छत्रं रथं दीपं प्रासादा कमलं नदीम् ॥  
  
कुञ्जरं वृषम्भं माल्यं समुद्रं फलितं द्रुमम् ।  
पर्वतं प्रोज्ज्वलद्वह्निं मममासं सुरासवम् ॥  
  
ग्रहाद्भानिविधं सूर्यं रत्नान्या भरणानि च ।  
सिंहासनं विमानं च ध्वजं राज्याभिषेचनम् ॥  
  
श्वेतचन्दनवस्त्राणि शालयः कुङ्कुमं मधु ।  
लाजासिद्धार्थकं नार्यो नवभाण्डं च पायसम् ॥  
  
अश्वं फलानि सिद्धान्नं दधिवार विलासिनीम् ।  
दुग्धं वाद्यानि चाषं च मयूरं न कुलं मृदम् ॥  
  
वद्धमेक पशुं पुष्पं सद्वाक्यं चेक्षु मञ्जनम् ।  
पूर्णकुम्भं दर्पणं च मीनवाज्यं च रोचना ॥  
  
शंवरोदनहीनं च शस्त्राणि च पताकिकाः ।  
भारद्वाज नृपालौ च वेदशब्दं च गायनम् ॥  
  
कशामाङ्गल्यगीतानि चाङ्कुशं यद्धृदः प्रियम् ।  
स्वप्ने दृष्ट्वानि चैतानि साधकः सिद्धिमाप्नुयात् ॥  
  
व्याध्यार्द्ध्यर्त्तनास्ति दुःखं सामान्यसुखमाप्नुयात् ।  
यदाकर्म सुकाम्येषु स्त्रियं स्वप्नेषु पश्यति ॥  
  
कामयन्ती नदी सिन्धुस्तरणं भ्रमणं चखे ।  
भास्करोदयनश्चैव ग्रहणं चन्द्रसूर्ययोः ॥  
  
हर्म्यं प्रासादनामाश्च वृषशैलाग्निरोहणम् ।  
भोजनं दधिभक्तस्यात् पक्वमांसं च भक्षणम् ॥  
  
कृमिविष्टानुलेपश्च रुधिरेणाभिषेचनम् ।  
ताम्बूलभक्षणं मद्यपानं दध्यसि चन्दनम् ॥  
  
प्रचण्डः किरणः स्वच्छः कार्यसिद्धेस्तु लक्षणम् ।  
कृष्णां वरधरा नारी कृष्णगन्धानुलेपनाम् ॥  
  
अवगूहतियं स्वप्नेसारात्रिस्तस्य पश्चिमा ।  
एवं तु रक्तया व्याधिः शोकोरुणः समानया ॥  
  
भिन्नया कलहा हत्यापीतया कीरयानि यत् ।  
श्वेतांवरधरा नारीश्वेतमाल्यानुपना ॥  
  
अवगूहतियं स्वप्ने तस्य श्रीसर्वतोमुखी ।  
आसने शयनेयाने सलिले वाहने गृहे ॥  
  
ज्वलमाने विम्बुध्येत तस्य श्रीसर्वतोमुखी ।  
सितोरगस्यदंशश्चेज्जायते दक्षिणेकरे ॥  
  
दशाहोभिर्भवेल्लाभो रोगीरोगाद् विमुच्यते ।  
निगडैर्वाहुपाशेन वध्यते वा सुतो भवेत् ॥  
  
प्रतिष्टावर्द्धते तस्य दुग्धपानाद्धनात्ययः ।  
सुरांरक्तं पिबन् विद्यां लभेद् विप्रोधनं परः ॥  
  
प्। ३७अ)  
  
दधि दृष्ट्वा भवेत् प्रीतिर्गोधूमैश्च धनागमः ।  
सिद्धाविष्टागतं विद्यांल्लाभः सिद्धार्थकैस्तथा ॥  
  
दधिलाभा भवेदर्थो घृतलाभाद्ध्रुवञ्जयः ।  
घृतासनाद्धनक्लेशोजयस्तु दधिभक्षणे ॥  
  
लिङ्गाद्यभ्यर्चनं दृष्ट्वा व्यवहारे जयो भवेत् ।  
यस्तु मध्ये तडागादेभुञ्जीत घृतपायसम् ॥  
  
निष्कम्पं पुष्करं पत्रेतं विद्यात् पृथिवीपतिम् ।  
देवतालिङ्गिनोगावः पितरो ब्राह्मणो नृपाः ॥  
  
यं वदति नरं स्वप्ने तत् तथैव भविष्यति ।  
अस्त्रैः संवेष्टयेद्यस्तु ग्रामं वा नगरं तथा ॥  
  
ग्रामे मण्डलराज्यं स्यान्नगरे पार्थिवो भवेत् ।  
चन्द्रतारार्कग्रसनं परिमार्गणमेव च ॥  
  
भूम्यं वुधीनां ग्रसनं शत्रूणां च वधक्रिया ।  
जयो विवाहद्यूतेषु शत्रूणां च तथा जयः ॥  
  
वडवा महिषी सिंहीगोहस्तिन्याद्विदोहनम् ।  
प्रसादो गुरु विप्रेष्ठ देवसिद्धादिकाच्छुभः ॥  
  
स्नानं राज्याभिषेकश्च स्वशिरच्छेदनमृतिः ।  
तीर्थोदकानां तरणं तथा विष *? लङ्घनम् ॥  
  
गोहस्ति वडवासूतिर्वह्निराभस्तथैव च ।  
परस्त्र्या लिङ्गनं तस्यालाभ रोदनमेव च ॥  
  
विष्टालेपः कुन्दजातीवकुलक्षेश दर्शनम् ।  
रणद्विद्युद्विमर्द्देषु जयोनिगडवन्धनम् ॥  
  
पशुमर्त्यमृगाणां च लब्धिरध्यसनं तथा ।  
शिखिलाभः श्वेतवस्त्रे पुष्पचन्दनेधारणम् ॥  
  
मणिताल सुवर्णादि पात्रे भोजनकं यदा ।  
पश्येत् तदा साधकस्य ज्ञेया सिद्धिरूप स्थिता ॥  
  
कार्यार्त्तनां कार्यसिद्धि ऋणार्तानां धनागमः ।  
वन्ध्या वर्मतुषाग्न्याहि लवणाङ्गारमिन्धनम् ॥  
  
विट्क्लीचोन्मत्ततैलानिजटिलारिवसौषधम् ।  
रोगाभृशं च सन्यासी रुग्नाभ्यक्तौ क्षुधातुरः ॥  
  
विमुक्तकेशः परितो त्वगासृक् शरटः क्षुतम् ।  
मार्जारयुद्धं कार्पासोगर्भिणी वरजस्वला ॥  
  
गुडस्तक्रं च काषायी पङ्करण्डा कलिगृहे ।  
वस्तादिकस्य स्ववललुलापसवलं तथा ॥  
  
अन्धः कुब्जो दुर्वचनो वधिरः खञ्जकुक्षकौ ।  
वमनं च घटोरिक्तोरजकीमलिनांवरा ॥  
  
एतैर्दृष्टैर्नकार्यं स्याद्रोती मृत्युमवाप्नुयात् ।  
अशोकं करवीरं च पालाशं वापि पुष्पितम् ॥  
  
स्वप्नेपि सलिलं दृष्ट्वा नरशोकमयाप्नुयात् ।  
रूपान्तरे प्रवेशश्च दक्षिणाशागतिस्तथा ॥  
  
प्। ३७ब्)  
  
पङ्केनिमज्जनं स्नानं पुत्रभार्या विनाशदम् ।  
गोहस्ति द्विजविप्रादिवर्ज्ये कृष्णेन शोभनम् ॥   
  
रक्तगन्धांवरः स्रन्वी कृष्णा वा दक्षिणामखः ।  
खरोष्ट्रमहिषारूढस्त्रिमासं न सजीवति ॥  
  
श्वभ्रे वा पतते गेहे द्वारं वास्यविधीयते ।  
नवोत्तिष्ठतियस्तस्मात्तदन्तं तस्य जीवितम् ॥  
  
चान्तं मूत्रं पुरीषं च सन्तानं जननं च्युतिः ।  
शुक्रं च पश्येद्यः स्वप्ने तस्यायुर्दशमासिकम् ॥  
  
ताड्यते विकृतैः कृष्णैः पुरुषैरुद्यतायुधैः ।  
पाषाणैस्ताड्यते चापि तस्य मृत्युर्न्न संशयः ॥  
  
महिषोष्ठु खरारूढस्तैराभ्यक्तश्च मुण्डितः ।  
दक्षिणाशां प्रस्थितोयः यस्य मृत्युर्न्नसंशयः ॥  
  
पश्येत् प्रासादपतनं गृहस्य शशिसूर्ययोः ।  
पर्वतानां च वृक्षाणामधिकाराष्युतिर्भवेत् ॥  
  
हानिश्चैव स्वगात्राणां व्याधिनाभिभवस्तथा ।  
गृहसम्मार्जनं लेपो गोमयेन मृदापि वा ॥  
  
तीर्थानदीं समायातस्तीरेन्यद्वसनं धृतम् ।  
रोगीरोगाद्विमुच्येत हानिः स्वस्थस्य जायते ॥  
  
पुन्नामानो मृगखगाः पोतकीसूकरीरला ।  
पिङ्गलाछुछुकापल्लीवामां कोकिला शिवा ॥  
  
स्त्रीनामानो मृगखगाः श्रीकण्ठायाभरोरुरुः ।  
छिकरो पिपलोभासः दक्षे काकर्क्ष कुक्कुराः ॥  
  
दृष्टाश्चेद्रोगिणो रोगनाशः साधकसिद्धयः ।  
श्वस्थस्य चोद्यमाल्लाभो दिग्व्यत्यासान्नशोभनम् ॥  
  
अथ दुःखश्च शान्तिः ।  
  
त्रिरात्रौपोषितो भूत्वा हविष्यासी पुरोहितः ।  
सक्षीराणां घृताक्तानां समिधानां शतं दहेत् ॥  
  
पालाशानां तु गायत्र्या शूद्रः स्नात्वा हविष्यभुक् ।  
दीपं दद्याद् विप्रगृहे विष्णोर्गेहे शिवालये ॥  
  
एवं दृष्ट्वा शुभं स्वप्नं गृह्नीयान् मनुमन्यथा ।  
गृहीते हानिरेवस्याद्वान्यं देवं विचिन्तयेत् ॥  
  
अथ स्वप्ननिवेदनम् ।  
  
शिष्यस्तु शुचिराचान्ते पुष्पहस्तो गुरूत्तमम् ।  
प्रणम्य शिरसा हृष्ठस्तस्मै स्वप्नं निवेदयेत् ॥  
  
स्वप्नेवाक्षि समक्षाम्वा आश्चर्यसतिहर्षदम् ।  
अकस्माद्य दिवा पश्यन्ताख्यातव्यं गुरोर्विना ॥  
  
स्वप्नान्निद्रा फलघ्नीस्यात् स्वप्नो वाच्यो मचान्यथा ।  
एवं विचार्य स ततो गुरुः पुजां समाचरेत् ॥  
  
विधाया च मनं तत्र सामान्यार्घ्ये विधाय च ।  
अर्घ्योदकेन सम्प्रोक्ष्य द्वारपूजां समाचरेत् ॥  
  
प्। ३८अ)  
  
ततश्च देशिको विघ्नान्दिव्यारालोकनेन च ।  
अन्तरीक्षगतानस्त्रोदकैरुत्सादयेत् क्रमात् ॥  
  
पार्थिवान् पार्ष्णिघातैस्तु त्रिभिरुत्सार्य यत्नतः ।  
अङ्गं सङ्कोच्य किञ्चित्तु शाखां वाम गतां स्पृशन् ॥  
  
उत्सारितानां विप्रानां ददन्वन्वद तु दक्षिणो ।  
ब्रह्माणं चास्त्वधीशं च नैर्-ऋत्यान्दिशि पूजयेत् ॥  
  
चर्घ्यांवुना च गव्येन यातस्थानेसु सिञ्चिते ।  
वीक्षणाद्यैस्ततः शुद्धिं चतुर्द्वारां समाचरेत् ॥  
  
संवीक्ष्य मूलमनुनाह्यस्त्रेण प्रोक्षयेत्ततः ।  
कुर्यात्ताडनमन्त्रेण कवचेना वसेवयेत् ॥  
  
श्रीखण्डागुरु चन्द्रैश्च धूपितेस्त्रेणसङ्कधा ।  
यवांश्चन्दनसिद्ध्यर्थदूर्वाभस्माक्षतान् कुशान् ॥  
  
सलाजान्विकिरेन्मन्त्री प्रत्युहघ्ना हि मण्डपे ।  
मार्जयेदस्त्रमन्त्रेणतान् मन्त्रीदर्भमुष्टिना ॥  
  
आसनाय तु वर्द्धन्य ईशानेस्वापयेच्चतान् ।  
पुण्याहं वाचयित्वाथ विप्रान्न्सन्तोष्य यत्नतः ॥  
  
वेदिकायां लिखेत् पश्चात् सर्वतो भद्रमण्डलम् ।  
अथ तत् सम्प्रवक्ष्यामि कुर्यात् तान्त्रिककर्मणि ॥  
  
नृपवर्ग समाकार्या कोष्ठकाश्चतुरस्रके ।  
मध्ये षड्वर्ग कोष्ठानि मार्जयेत् तत्र संलिखेत् ॥  
  
आयाम द्वादशांशं च वहिस्त्यक्त्वाथ मध्यतः ।  
ततो वृत्तत्रयं मध्ये समं कुर्याद् यथाविधि ॥  
  
कर्णिकामध्यवृत्तेन द्वितीयेन तु केशरान् ।  
अन्तर्वृत्तेन पत्राणि पत्राङ्गं त्यक्तभागतः ॥  
  
किञ्जल्काग्रेषु संस्थाप्या पार्श्वतस्त्वर्द्धचन्द्रकाः ।  
तदग्रे तु त्रिभिः कोष्ठैः पादान् कोणेषु विन्यसेत् ॥  
  
शेषाणि पीठगात्राणि परतः पङ्क्ति युग्मकम् ।  
वीथीं कुर्यान्मार्जयित्वा चतुर्दिक्षु च मध्यतः ॥  
  
क्रमाद्वाभ्यां चतुर्भिश्च कोष्ठैर्द्वार चतुष्टये ।  
कोष्ठत्रयेन चैकेन प्रत्येकं द्वारपार्श्वयोः ॥  
  
शोभाभवन्त्यतः कोष्ठैरेकतस्त्रिभिरेव च ।  
उपशोभास्ततः कोष्ठैः षड्भिः कोणानि कल्पयेत् ॥  
  
शुक्लं तडुलचूर्णं स्यादुत्सधायामतस्तथा ।  
अङ्गुलेन समाकार्याः सीमारेखा दलानि च ॥  
  
पीठगात्राणि च द्वारचतुष्कन्ते प्रपूरयेत् ।  
अविप्रे पूरणीयानि रक्ते नैव दलान्यपि ॥  
  
कुसुम्भचूर्णमारक्तं पूरणीयास्तु तेन तु ।  
द्वारशोभाः पीठपादाः सर्ववर्णैर्विनिश्चयात् ॥  
  
पीतं हरिद्रा चूर्णं स्यात् पीठगर्भं च कर्णिकाम् ।  
उपशोभाश्च विप्राण्यः पीठगर्भं च कृष्णतः ॥  
  
विल्वपत्रस्य चूर्णोत्थोहरितस्तेन पूरयेत् ।  
सन्धींश्च कल्पवल्लींश्च पीतरक्तेन केशरान् ॥  
  
वीथी चतुष्क मध्ये तु कल्पवल्ली प्रपूरयेत् ।  
पत्रमूल फलाकार मण्डिता हृदयङ्गमाः ॥  
  
प्। ३८ब्)  
  
नानावर्ण रजोभिस्त्रां जयेत् कुशली गुरुः ।  
कृष्णवर्णेन कोनानि वहिरेखा त्रयं ततः ॥  
  
शुक्लारुणाख्य कृष्णैस्तु रजोभिर्भूषयेत् क्रमात् ।  
सर्वतन्त्रेष्टिदं प्रोक्तं सर्वतो भद्रमण्डलम् ॥  
  
वक्ष्येथ देवयोनीनां सर्वतोभद्रमण्डलम् ।  
मार्गेथ दक्षिणे तत्र कोष्ठाकार विवर्गकाः ॥  
  
प्राग्वदेव तु तन्मध्ये पद्मं षट्त्रिंशता शुभम् ।  
एकपङ्क्त्या भवेत् पीठं द्वारं शोभा च पूर्वतः ॥  
  
षड्भिः कोष्ठैस्तु कोणानि रञ्जितव्यं च पूर्ववत् ।  
पीठपादाः परिधयः पद्माद्यं पूर्ववन्मतम् ॥  
  
वाममार्गे मण्डलं स्यात् कोष्टैरपूकवल्गितैः ।  
चतुर्भिः पङ्कजं मध्ये तद्वाह्ये वीथिका तु वा ॥  
  
कल्पवल्ली समायुक्ता पद्मं पूर्व वदेव हि ।  
दिक्चतुष्के तु पद्मानि चतुर्भिः कोष्ठकैश्चरेत् ॥  
  
विदिशासु चतुर्भिः स्युश्चतुष्टावेद सङ्ख्यकाः ।  
चतुष्।क पद्मवीथानां मध्ये स्वस्तिकसन्निभम् ॥  
  
जायते तच्चतुःकोष्ठे विदिशो सु चतुर्ष्वपि ।  
रजोभिः शुक्लहारिद्र रक्तनीलैः प्रपूरयेत् ॥  
  
स्वस्तिका नीलरक्ताश्च पूर्ववत् परिकल्पयेत् ।  
उदितं मण्डलं ह्येतत् नवपद्मं सुशोभनम् ॥  
  
वेद्या उपरिवध्नीयात् फलपुष्पोपशोभितम् ।  
वेदिकायामासने स प्राङ्मुखः संविशेदथ ॥  
  
वद्धपद्मासतो मौनी ऋजुकायो जितेन्द्रियः ।  
देशिकेन्द्रस्तु संस्थाप्य पूजोपकरणानि तु ॥  
  
दक्षिणे वामभागे तु स्थापयेत् कलशं शुभम् ।  
सुगन्धिजल सम्पूर्णहस्त प्रक्षालनाय च ॥  
  
पश्चात् पात्रं निधायाथ दीपान् प्रज्वालयेच्छुभान् ।  
व्यजनं मुकुलं छत्रं चामरं दिक्षु मन्त्रवित् ॥  
  
संस्कुर्यात्तानि सर्वाणि वक्ष्यमाण विधानतः ।  
करशुद्धिं विधायाथ कुर्यात्तालत्रयं ततः ॥  
  
शरमन्त्रेण दिग्वन्धं कुर्यान्मन्त्री समाहितः ।  
महस्तु तत उत्पन्नं रक्षयेत्तं हि सर्वतः ॥  
  
भूतशुद्धिं ततः कृत्वा प्राणस्थापनमाचरेत् ।  
न्यासादिकं ततः कुर्याद्देशिकोयतमानसः ॥  
  
ऋषिं विन्यसेत् ततो मूर्द्ध्नि छन्धो वक्त्रगतं न्यसेत् ।  
देवतां हृदयेन्यस्य मूलमन्त्रस्य देशिकः ॥  
  
षडङ्गं विन्यसेन्मन्त्री पञ्चाङ्गं च यथाविधि ।  
अस्य मन्त्रस्य पञ्चाङ्गं नेत्रं तस्य विधीयते ॥  
  
प्। ३९अ)  
  
अङ्गैर्विहीनस्य मनोरङ्गं ते नैव कल्पयेत् ।  
तत्तत्तन्त्रोक्तमार्गेणन्यासानन्यान् समाचरेत् ॥  
  
शरीरेस्वस्यमन्त्रज्ञो योगपीठं प्रकल्पयेत् ।  
देहात्मके ततः पीठे ध्यायेन् मन्त्रस्य देवताम् ॥  
  
दर्शयित्वा ततो मुद्राः स्थापयेदर्घ्यमुत्तमम् ।  
जलेन पूरितां दक्षे प्रोक्षणी स्थापयेत् ततः ॥  
  
तन्त्रात्ममल्यं शङ्खांषु तत उत्तरतो न्यसेत् ।  
पाद्यमाचमनीयं च मधुपर्कं च मन्त्रवित् ॥  
  
ततो मूलांवुना मन्त्री प्रोक्षण्यद्भिः समाहिता ।  
स्वात्मानं मण्डलं चान्यत् पूजोपकरणादिकम् ॥  
  
प्रोक्षयेद् गन्धपुष्पाद्यैर्द्देशेस्वेदेशिकोत्तमः ।  
योगपीठं समभ्यर्च्यन्यासमार्गेण मन्त्रवित् ॥  
  
पीठान्तं च ततस्तत्र पूजयेदिष्टदेवताम् ।  
देवतात्माततः पञ्चकुर्याच्च सुमनोन्तलीन् ॥  
  
शीर्ष हृदि तथाधारे वरणे सर्वगात्रके ।  
पूजयेच्च निवेद्येन रहितैश्चन्दनादिभिः ॥  
  
सर्वोपचारैस्तंवेस्थं गुर्वादिष्टेन वर्त्मना ।  
समापयेदिदं सर्वं प्रोक्षण्यद्भिः समाचरेत् ॥  
  
पाणीयं प्रोक्षणी संस्थं त्यक्त्वा सम्पूर्यव्पूर्ववत् ।  
उपचारैश्चन्दनाद्यैर्मण्डलं पूजयेद् गुरुः ॥  
  
पूजयेत् कर्णिकां पूर्वं शालिभिस्तण्डुलैस्ततः ।  
दर्भान्यसेदुपर्येषां साक्षतं कूर्चकं ततः ॥  
  
छिन्नमूला कुशादीर्घाः सप्तविंशति सङ्ख्यकाः ।  
ब्रह्मग्रन्थिस्थितास्त्वग्रदेशे कूर्च इहोच्यते ॥  
  
यजेदाधार शक्त्यादीन् पीठमन्त्रावसानकम् ।  
स्वर्णादि रचितं तत्र कलशं छिद्रवर्जितम् ॥  
  
द्वादशाङ्गुल हैमं च रौप्यं षोडशमेव च ।  
मार्तिकं ताम्रकुम्भं च षट्त्रिंशदङ्गुलं स्मृतम् ॥  
  
वित्तशाठ्यं न कुर्वीत कृते निःफलमाप्नुयात् ।  
त्रिगुणात्मकसूत्रेण वेष्टितं सर्वतो वहिः ॥  
  
चन्दनागुरु कर्पूरैर्मध्ये सम्यक्तधूपितम् ।  
ध्रुवं जपन्विधानेन स्थापयेद् देशिकोत्तमः ॥  
  
नवरत्नानि निक्षिप्य कुम्भे कूर्चमथोपरि ।  
पूर्वाचन्दन संयुक्तं विन्यसेदक्षतान्वितम् ॥  
  
पुष्पं नीलं च वैडूर्य विद्रुमं मौक्तिकं तथा ।  
ततो मरकटं वज्रं गोमेधं पद्मरागकम् ॥  
  
प्रोक्तानि नवरत्नानि देशिकैः तन्त्रविक्रमैः ।  
क्षाद्यन्तं क्रमतो मन्त्रं मातृका मनसा जपन् ॥  
  
मूलमन्त्रं जपेन्नन्ते चिन्तयेन्नैक्यमात्मनः ।  
घटस्य पीठाभेदं च चिन्तयेत् साधकोत्तमः ॥  
  
प्। ३९ब्)  
  
पञ्चाशदौषधीक्काथैः पूरयेत् तदनन्तरम् ।  
एकेन सहितास्ताश्च वर्णौषध्यश्चता इमाः ॥  
  
चन्दनं चापि रक्ताख्यं चन्दनं चा गुरुस्तथा ।  
कपूरोशीरकुष्टानि वालकं चापि केशरम् ॥  
  
कःकोलकञ्जाति फलं जटामांसीमुरातथा ।  
ग्रन्थिकं रोचनाजाती पुत्रं पिप्पल विल्वयोः ॥  
  
पृश्नपर्शी चित्रकं च लवङ्गकभृशं तथा ।  
कःकोलं चापि गुञ्जास्यादुदुस्वरककाश्मरी ॥  
  
पद्मकाष्ठं शङ्खपुष्पी मयूरस्य शिखा तथा ।  
प्लक्षोग्नि मन्थश्च तथा मुहुपर्शी कुशाः पुनः ॥  
  
पाषाणभेदकं कृष्णः शङ्खपुष्पी च रोहिणम् ।  
श्योनाको वृहती चैव पाटला मुखकर्णिका ॥  
  
तुलसी शिखरी इन्द्रवल्ली भृङ्गाभिधो नृपः ।  
ततो पराजिता तालमूली चापि कृताञ्जलि ॥  
  
दूर्वा श्रीदेविकन्याख्याभारथो भद्रमुस्तकम् ।  
लवङ्गरहिताश्चैता पञ्चाशत् सङ्ख्यका इति ॥  
  
दुग्धं वृक्षत्वया क्वाथैर्ब्रह्मभूरुक्वृगुद्भवैः ।  
गन्धपङ्कप्रस्थनादि वा सितैर्वाशुभैर्जलैः ॥  
  
क्वाथादितोयैरापूर्यशङ्खं तस्मिन्विलोडयेत् ।  
गन्धाष्टकं तस्य तस्य देवस्याथ विनिक्षिपेत् ॥  
  
गन्धाष्टकस्य संयोगात् सामर्थ्याद्देशिकस्य च ।  
सशक्तिकज्जलं कुम्भे भवेदेवं विदुर्बुधाः ॥  
  
आदौ कृशानु संवन्धी कलादशकमर्चयेत् ।  
धूमार्चिरुष्माज्वलिनीज्वालिनी विस्फुरङ्गिणी ॥  
  
सुश्रीः सुरूपा कपिलाहव्यकव्यवहेद्रये ।  
कला षोडशकं सौरं पूजयेत् तदनन्तरम् ॥  
  
तापिनी तापिनी धूम्रा मरीचिर्ज्वालिनी रुचिः ।  
सुषुम्णा भोगदा विश्वावोधिनीधारिणीक्षमा ॥  
  
कलाः षोडशकं चान्द्रं यजेत् पश्चाद् गुरूत्तमः ।  
अमृतामानदा पूषा पुष्टितुष्टिरतिर्धृतिः ॥  
  
शशिनी चन्द्रिका कान्तिर्ज्योत्स्नाश्रीप्रीतिरङ्गदा ।  
पूर्णापूर्णामृताकान्तिदायिन्यः स्वस्यजाः कला ॥  
  
भेदाहि भेदसञ्जाताः कलाः पञ्चाशदिन्दुयुक् ।  
सन्निधाय्य प्रतिष्ठाप्याभ्यर्चयेत् क्रमशस्तुताः ॥  
  
निवृत्तिः प्रतिष्ठा विद्याशान्तिऋद्धिश्चदीपिकाः ।  
रेचिका मोचिकापारा सूक्ष्मासूक्ष्मामृता तथा ॥  
  
ज्ञानदाप्यायनीचान्यापिनी व्योमरूपका ।  
अनन्ता सृष्टि ऋद्धीकास्मृतिर्मेधा च कान्तिका ॥  
  
लक्ष्मीर्द्युतिः स्थिरास्थितिः सिद्धिर्जरा च पालिनी ।  
क्षान्तीश्चर्यौरतिः कामावरदाह्लादिनी तथा ॥  
  
प्। ४०अ)  
  
प्रीतिदीर्घी तीक्ष्णरौद्रीभया निद्रावतन्द्रिका ।  
क्षुक्रोधिनी क्रियोत्कारी मृत्युः पीताश्वेतारुणा ॥  
  
असिता च तथानन्ता मध्ये मध्ये प्रपूजयेत् ।  
ह ॐ सः शुचि षडिति प्रति विष्णुस्तवेति च ॥  
  
त्रियंवकं च गायत्री विष्णुर्योनिं तथैव च ।  
तारस्य पञ्चभेदोत्थकलानां पूजने सुधी ॥  
  
कलादशकमावाह्य सृष्ट्याद्यं सन्निधाप्य च ।  
हंसः शुचिषडित्पाद्याम् ऋचं सञ्जप्य पूजयेत् ॥  
  
प्राणसंस्थापनं कृत्वा कलानां पूजयेच्चताः ।  
एवं जराद्यास्तीक्ष्णाद्याः पीताद्याश्च विधानवित् ॥  
  
निवृत्त्याद्याश्चापि यजेदुक्त युक्त्या विचक्षणः ।  
अकारोकारकौ प्रोक्तौ मकारो विन्दुनामकौ ॥  
  
शक्तिः शान्तोह्यमीसप्तध्रुवभेदाः प्रकीर्तिताः ।  
अन्तिमौद्वाविमौभेदौपृथगेव समीरितौ ॥  
  
ततः अश्वत्थपनस्थ चूतानां पल्लवामृडम् ।  
वधयेदिन्द्रवारुण्यालतयास्येद्यनस्य तु ॥  
  
कल्पवृक्षधियातं च भावयेत् कलशोपरि ।  
पात्रं तण्डुल सम्पूर्णं नारिकेल फलान्वितम् ॥  
  
कल्पवृक्षफलं ह्येतत्स्थापयेदनयाधिया ।  
पट्टवस्त्रयुगे नापि घटं संवेष्टयेत् ततः ॥  
  
एतत् प्रधानकुम्भस्य स्थापनं परिकीर्तितम् ।  
अथ पूर्वादिकाष्ठासु तोरणानां समिपतः ॥  
  
यथेच्छया मण्डलानि कुर्याद्वाष्टदलानि च ।  
तदूर्द्धंशालिपुञ्जं तु प्रतिद्वारं समाचरेत् ॥  
  
ददूर्द्ध पूर्णकलशं तत्र चेष्टात् प्रपूजयेत् ।  
प्राग्ध्रुवन्धरां दक्षे पश्चाद्वाक्यतिमुत्तरे ॥  
  
विघ्नेशमथ चाग्नेयादिषु कुम्भान् सुविन्यसेत् ।  
अमृतं दुर्जयं सिद्धार्थकं मङ्गलमर्चयेत् ॥  
  
पुनः पूर्वादिकाष्टासु क्रमादिन्न्द्रादिकान्यजेत् ।  
लोकपालान्मण्डलेषु कुम्भोपरि च तद्वचा ॥  
  
ऐरावतं पुण्डरीकं वामनं कुमुदाञ्जदौ ।  
पुष्पदन्तः सार्वभौमः सुप्रतीकं तदग्रतः ॥  
  
ततो गुरुः स्ववेद्यां तु गत्वा स्वस्यासने विशेत् ।  
सञ्चिन्त्य मूलमन्त्रेण मूर्तिं तस्मिन् गुरुत्तमः ॥  
  
तस्यां मूर्तौ ममावाह्य पूजयेदिष्ट देवताम् ।  
स्मृत्वा मूलमनुं मन्त्री सम्यङ्नादी यथा ततः ॥  
  
निर्गमय्य च चैतन्यं नासिकाग्र विनिर्गतम् ।  
अञ्जलौ मातृका पद्मेमहः पुष्पान्विते गुरुः ॥  
  
प्। ४०ब्)  
  
मस्तकान्तं समुत्थाप्य तस्यामावाहयेत् ततः ।  
संस्थापनं सन्निधानं सन्निरोधं ततश्चरेत् ॥  
  
सम्मुखीकरणं चापि सकली करणं ततः ।  
ततो वगुण्ठनं कार्यममृतीकरणं ततः ॥  
  
परमीकरणं कुर्यात् क्रमतः स्वस्वमुद्रया ।  
क्रमाद्विदध्याच्च तत उपचारात् प्रकल्पयेत् ॥  
  
आसनानि प्रसूनान्तानुपचारान् प्रकल्पयेत् ।  
तत्तन्मन्त्रविधानेषु प्रोक्ताङ्गावरणान्यपि ॥  
  
सर्वान्त लोकपालानां तदस्त्राणां च पूजनम् ।  
विधाय पूजामेवं हि धूपदीपनिवेद्यकैः ॥  
  
कृते निवेद्य च ततो मण्डलं परितः क्रमात् ।  
प्रवालाङ्कुर पात्राणि स्थापनीयानि मन्त्रणा ॥  
  
वेदिकाया दक्षभागे कृत्वा स्थण्डिलमुत्तमम् ।  
संस्थाप्य वह्नि संस्कृत्य वैश्वदेवं समारभेत् ॥  
  
यथाविधि ततस्तत्र गन्धाद्यैर्देवतां यजेत् ।  
तत्र प्रणव पूर्वाभिर्हुत्वाव्याहृतिभिः पुरा ॥  
  
जुहुयान् मूलमन्त्रेण पायसेन घृतेन च ।  
पञ्चविंशतिभिः पश्चाद्धृत्वाव्याहृतिभिः पुनः ॥  
  
सम्पूज्यतां चन्दनाद्यैः पीठमूर्तौ नियोजयेत् ।  
अग्निं विसृज्य शिष्ठेन पायसेन वलिं हरेत् ॥  
  
पार्षदेभ्यश्चन्दनादि पुष्पाक्षत समन्वितम् ।  
तत उत्थाप्य नैवेद्यं तत्स्थलं शोधयेत् सुधीः ॥  
  
पुनर्यजेच्चोपचारैः पञ्चभिर्दर्शयेत् ततः ।  
तर्पणं व्यजनं छत्रं चामरम्मुखवासकम् ॥  
  
सहस्रम् च जपेन्मन्त्री मूलमन्त्र समाहितः ।  
देवतायै निवेद्याथतञ्जपं सम्पदे ततः ॥  
  
ईशानदिशियः पूर्वे इस्थापितो विकिरोत्र च ।  
सुवर्णवस्त्र संयुक्तं करत्यं जलपूरितम् ॥  
  
न्यसेदत्र यजेदस्त्र देवतां घोररूपिणीम् ।  
पश्चिमास्यां खेट्गखेटधारिणीं सिंहसंस्थिताम् ॥  
  
तिष्ठन्सम्पूज्य च ततो गृहीत्वातं प्रदक्षिणम् ।  
भ्रमेदं तस्तु दक्षेति लोकेशानामितीरयन् ॥  
  
नालमुक्तैर्नोदकेन देवाज्ञा श्रावर्यस्ततः ।  
स्वस्थानेस्थापयेत्तन्तु पुण्यन्त्रेण ततोर्चयेत् ॥  
  
उपविश्य तु भूयोस्तु गन्धाद्यैर्मन्त्रवित्तमः ।  
प्रोक्तकुण्डेषु विधिवद् वह्ने संस्थापनं चरेत् ॥  
  
अथाग्नि संस्कारः ।  
  
मुनयः उचुः ।  
  
अग्निः क्व क्व च देवाश्च हूयतेग्नौ सुरान् कथम् ।  
तम्प्राप्नुवन्तिते देवाभिन्नाकस्माद्वदस्वनः ॥  
  
ईश्वर उवाच ।  
  
न स्वर्गे न च तीर्थेषु नौषधीषु नभेषु च ।  
ऋषयोर्देवताः सन्ति मन्त्रास्रवं हि देवताः ॥  
  
प्। ४१अ)  
  
साधकानां फलं दातुं तत्तद्रूपं धृतं सुरैः ।  
मुख्यस्वरूपं तेषां तु मन्त्रा एव न चेतरत् ॥  
  
तन्मन्त्रैर्यद्रुतं वह्नौ किं तद्दहति पावकः ।  
ग्रहश्चिनोति तच्छ्रेयो यथानाड्योन्नजं रसम् ॥  
  
निर्दोषा तु यथा नाडी वहेदन्नरसं लघु ।  
देवयोग्यो ग्रहस्तच्छ्रेद्यांशं वहते सुरे ॥  
  
सूर्यभातिषुभेष्ठर्कनाद्र्याश्रेयोभिवर्द्धते ।  
पोषयेन् वैदिकान्मन्त्रा नितरान् हन्ति चामवत् ॥  
  
ततस्त्रिभेषु सौम्यस्य नाडीबुद्धिविलासकृत् ।  
तस्मात्त्रिषुसितस्यापि वामिनामति पुष्टिदा ॥  
  
ततस्त्रिषुशने सर्वे नाशयेन्मन्त्र सञ्चयन् ।  
चन्द्रस्य सर्वमन्त्राणां पुष्टिकर्तृ ततस्त्रिषु ॥  
  
ततः सत्रिष्वारनाडीपरेन्यत्र विनाशकृत् ।  
तस्मात् त्रिषुर्गुरोर्नाडी सत्वरं मन्त्रसिद्धिदा ॥  
  
राहुनाडी त्रिषु ततो न सत्पैशाचकेतरे ।  
त्रिष्ठतः केतुनाडी तु सद्भूते देवमन्त्रहृत् ॥  
  
तिथिवासरसंयोगात् कृतशेषाद्षुताशनः ।  
खस्थेकौकुतले नेत्रे प्रत्यक्षेग्नौ स्वरूपके ॥  
  
मारयेत् साधकं खस्थोहरते भूतले धनम् ।  
प्रत्यक्षोग्निः फलं दत्ते शुभमेव स्वरूपगः ॥  
  
नित्यनैमित्तिके दुर्गाहोमादौ न विचारयेत् ।  
वह्ने तु स्थापनं कुर्याद्वैदिकः कल्पमार्गतः ॥  
  
तान्त्रिकः कुण्डसंस्कारानष्टादश समाचरेत् ।  
मूलमन्त्रेण सम्पश्येत् प्रोक्षयेदस्त्र मन्त्रतः ॥  
  
कुशैः सन्ताडयेत् कुण्डम् अस्त्रमन्त्रं पठन् त्रिधा ।  
ततः कवचमन्त्रेण कुण्डस्या भक्षणम्मतम् ॥  
  
अस्त्रमन्त्रेण खननं कुण्डस्याङ्गुलमानतः ।  
अङ्गुष्ठानामिकाभ्यां ताम्मृदं मन्त्रेण चोद्धरेत् ॥  
  
पुनः शुद्धमृदातं च पूरयेद्धृदयाणुना ।  
समीकुर्यात् ततोस्त्रेण सेचयेत् कवचेन च ॥  
  
काष्ठादिनाकुट्टयेत्तन्मन्त्रेणस्याद् यथादृढम् ।  
कुशैः सम्मार्जयेत् कुण्डं ततश्च कवचाणुना ॥  
  
विलेपनं गोमयाभिः कवचे नैव कारयेत् ।  
कवचेनाग्नि सूर्येन्दु कलाः कुण्डे विचिन्तयेत् ॥  
  
त्रिसूत्रीकृत सूत्रेण वेष्टयेत् प्रतिमेखलम् ।  
त्रिवारं वर्ममन्त्रेण कुण्डपूजां ततश्चरेत् ॥  
  
तारश्चामुककुण्डाय आसनं तेन सो इति ।  
एषोर्घ्य इत्याद्यूहैश्च सकलं पूजनं चरेत् ॥  
  
नाभेश्च मेखलानां च कुर्यादेवं प्रपूजनम् ।  
सञ्चिन्तयेत् ततोस्त्रेण तत् कुण्डं वज्रवदृटम् ॥  
  
प्। ४१ब्)  
  
वह्नेर्ज्वालानिलासाय हृन्मन्त्रेण कुशैस्ततः ।  
कुण्डस्य तु चतुर्दिक्षु कुर्यान्मार्ग चतुष्टयम् ॥  
  
अच्छिन्नागैः कुशैर्वस्त्रमन्त्रितैः कुण्डभित्तिषु ।  
भूतप्रेतादिदृष्टीनाम शुचीनां समाचरेत् ॥  
  
उच्चाटनमिमे प्रोक्ताः संस्कारा धृति सम्मिता ।  
भवेदनेन विधिना कुण्डस्याप्यक्ष चाटवम् ॥  
  
वामहोमे तु संस्कारा आद्याश्चत्वार एव हि ।  
त्रिस्रस्तिह्योलिखेद्रेखाः प्राशुदग्राच्छदाधुना ॥  
  
स्मृताश्च प्राङ्मुखाग्राणां देवाविल्लीशं वासवाः ।  
उदङ्मुखाग्ररेखाणां ब्रह्मसूर्यैदवः क्रमात् ॥  
  
विलिखेदर्भकाण्डेन वाममार्गेस्तु मन्त्रतः ।  
त्रिकोणो परिषट्कोणं त्रिकोणं चितयस्य तु ॥  
  
विष्ण्वीश वासवादीमांषण्डां तत्र तु पूजनम् ।  
वाममार्गेत्विष्ट देवास्त्रिकोणे पूजनं भवेत् ॥  
  
सम्प्रेक्ष्य प्रणवेना योगपीठं समर्चयेत् ।  
तद्विधिः सम्प्रवक्ष्यामि मण्डूकं चिन्तयेत्तले ॥  
  
कालाग्नि रुद्रं तस्योर्द्धं शक्तियुक्तं विचिन्तयेत् ।  
तदूर्द्धं चिन्तयेत् कूर्म तस्य पृष्ठे वसुन्धराम् ॥  
  
श्वेतदीपं तत्र चिन्त्यं सुधासिन्धु सुवेष्टितम् ।  
मन्दारान् पारिजातांश्च सन्तानान् हरिचन्दनान् ॥  
  
कल्पवृक्षांश्च तत्रैव चिन्तयेत् पूजयेदपि ।  
एतादृश गृहे चिन्त्यं रस्य मणिमयं गृहम् ॥  
  
स्वर्णपीठं तु तन्मध्ये तस्य पादान्विचिन्तयेत् ।  
पुरुषार्थांस्तु धर्मादीन् धर्मज्ञानं विरागताम् ॥  
  
ऐश्वर्यमिति चाङ्गानि पीठस्योक्तानि तत्र तु ।  
मध्येनन्तं तत्र पद्ममानन्दमयकन्दकम् ॥  
  
सञ्छिन्नालं तस्य चोक्ता विकारमयकेशराः ।  
प्रकृत्यात्मक पात्राणि पञ्चाशद्वर्णकर्णिका ॥  
  
सूर्यस्येन्दोः पावकस्य मण्डल त्रितयं ततः ।  
ततः पूर्वादिकाष्ठासु सत्वं रजस्तमस्ततः ॥  
  
अन्तरात्मा पुनश्चात्मा परमात्मा ततः परम् ।  
मायातत्वं च ज्ञानात्माकत्वातत्वं प्रतिष्ठितम् ॥  
  
विद्यातत्वं परं तत्वं योगपीठमितीरितम् ।  
स्वाग्रादि प्राग्दक्षिणेन तत्पद्मकेशरे प्रभुः ॥  
  
मध्यान्तं पूजयेदेताजयां च विजयां तथा ।  
अजिताख्यां चापराजितां नित्यां च विलासिनीम् ॥  
  
दोग्धीमद्योरां च तथा मङ्गलामथ तत्र तु ।  
ह्रीꣳ सर्वशक्ति कमलासनाय नम उच्चरत् ॥  
  
दत्वा पुष्पाञ्जलिं कुण्डे पूजयेद् भुवनेश्वरीम् ।  
आवाहनादि परमीकरणान्तं च पूजयेत् ॥  
  
प्। ४२अ)  
  
कामोन्मत्तं शिवं तत्र देवीमृतुमन्ती तथा ।  
गाणेश शैवशाकेतेषु ध्यायेत् सम्पूजयेदिति ॥  
  
वैष्णे च तथा शौरे लक्ष्मीमृतुमतीं स्मरेत् ।  
नारायणस्य संयोगाज्जातमग्निं विचिन्तयेत् ॥  
  
अरण्यात्मणितो विप्रगेहा वह्निं कुमारिकाम् ।  
सुवासिनासद्वस्त्राकृतशौचा समाहरेत् ॥  
  
पात्रान्तरेण पिहिते ताम्रपात्रादिके शुभे ।  
अग्निप्रणयनं कुर्याच्छरावे वाथ नूतने ॥  
  
दद्यादन्त्रेण पात्रेग्निं कवचेन पिधाय च ।  
जीर्णेशरावे कापाले भिन्नपात्रे तथोल्मुके ॥  
  
नाग्नि प्रणयनं कुर्याद् व्याधि हानिभयापहम् ।  
क्रव्यादांशं च नैरृत्ये त्यजेदस्त्रेण वह्नितः ॥  
  
देवांशं मूलमन्त्रेण स्थापयेदग्रतः सुधीः ।  
पश्चात्तमग्निं संस्कारैः सङ्कुर्याद्वीक्षणादिभिः ॥  
  
प्रदीपकलिकाकारं तेज आवाहयेत्ततः ।  
ऐक्यं जाठरवैन्दव्यं वह्निभ्यां पार्थिवस्य च ॥  
  
स्मृत्वाग्नि बीजकेनाथ चैतन्यं योजयेद्रथ ।  
ओङ्कारेणाभिमन्त्र्याथ धेनुमुद्रा मृतीकृतम् ॥  
  
संरक्ष च शरेणाथ क्वचेनावगुण्ठयेत् ।  
ततः सम्पूज्य कुण्डस्यद्रामपतिः प्रदक्षिणम् ॥  
  
प्रशवेन ततः स्वस्य सम्मुखं स्विषकुण्डके ।  
देव्यायोनौ तत्र जानुस्पृष्ट भूमौ च देशिकः ॥  
  
शिववीजमिति ध्यात्वा निःक्षिपेदाशुशुक्षणिम् ।  
देवदेव्योराचमनं मैथुनीतधियाचरेत् ॥  
  
चित्पिङ्गल हनहन पचपच दहदह ।  
सर्वज्ञा ज्ञापयस्वा हातारादि जिनवर्णकः ॥  
  
अमुं मनुं प्रभाष्यैव कृशानुं ज्वालयेत् ततः ।  
मणिवन्धौ समौ कृत्वा करौ तु प्रसृताङ्गुली ॥  
  
मध्यमे तिलिते कृत्वा तन्मध्याङ्गुष्टकौ क्षिपेत् ।  
इयं सा परमामुद्रा ज्वालनी होमकर्मणि ॥  
  
अग्निं प्रज्वलिते वन्दे जातवेदं हुताशनम् ।  
सुवर्णवर्णमनलं समिद्धं सर्वतोमुखम् ॥  
  
अनेन ज्वलिते मन्त्रेणोपतिष्ठेद्धुतांशनम् ।  
मुख नैव धमेदग्निं मुखा देवोह्यजायत ॥  
  
प्रादेशमात्रां समिधं मुलाग्रद्युतसम्प्लुताम् ।  
तूष्णीं वह्नौ समुत्क्षिप्यजिकाया देवता न्यसेत् ॥  
  
विन्यसेदात्मनो देहे मन्त्री जिह्वादविर्भुजः ।  
लिङ्गपायु शिरोवक्त्रघ्राण नेत्रेषु सर्वतः ॥  
  
वह्निराघ्रीश संयुक्ताः सादियान्ताः सविन्दवः ।  
वर्णामन्त्राः समुद्दिष्टा जिह्वानां सप्तदेशिकः ॥  
  
प्। ४२ब्)  
  
कुशैः पलाशादिपर्णै वा स पवित्रेण केनचित् ।  
ततः प्रविन्यसेज्जिह्वादेहे मन्त्री विभावसोः ॥  
  
सलिङ्गगुदमुर्द्धास्य नासा नेत्रेषु चक्रमात् ।  
स सर्वाङ्गेषु जिह्वास्ता वक्ष्यन्ते त्रिविधात्मिका ॥  
  
हिरण्यागगणारक्ता कृष्णा चैव तु सुप्रभा ।  
वहु ऊपा चातिरक्ता जिह्वाः सप्तेतिस्यत्विकाः ॥  
  
पद्मरागा सुवर्णान्या तृतीया भद्रलोहिता ।  
लोहितानन्तरं श्वेताधूमिनी च करालिका ॥  
  
रजस्यो रस वा वह्नेर्विहिता काम्यकर्मसु ।  
विश्वमूर्तिस्फुलिङ्गिन्यौ धूम्रवर्ण मनोजवा ॥  
  
लोहितान्या करालाख्या कालीतामस्य ईरिता ।  
एताः सप्तनियुक्तन्ते क्रूरकर्म सुमन्त्रिभिः ॥  
  
स्वस्वनाम समाभाः स्युर्जिह्वाकल्याणरेतसः ।  
अमर्त्यपितृगन्धर्वयक्षनागपिशाचकाः ॥  
  
राक्षसाः सप्तजिह्वानामीरिता अधिदेवता ।  
जिह्वासु त्रिदशादीनान्तत्तत्कार्य समाप्तये ॥  
  
जुहुयाद्वाञ्छितां सिद्धिं दद्युस्ता देवतामता ।  
अनलेराघिंवन्द्वन्ताः सा दियां ताक्षरान्विताः ॥  
  
मन्त्री प्रविन्यसेद् भूया वह्नेरङ्गानि वै क्रमात् ।  
सहस्रार्चिः स्वस्ति पूर्ण उत्तिष्ठ पुरुषस्तथा ॥  
  
धूमव्यापी सप्तजिह्वो हव्यवाहा तृतीयकः ।  
अश्वोदरजवैश्वानराख्यकौमार तेजसः ॥  
  
विश्वमुखो देवमुखो मूर्तयोष्टौ प्रकीर्तिताः ।  
प्रदक्षिण क्रमेणैव संसिञ्च्य च ततो जलैः ॥  
  
मेखलो परिसंशुद्धैः पुनर्दर्भ चतुष्टयैः ।  
प्रागग्रैरुदग्रैश्च हित्वा पूर्वां परिस्तरेत् ॥  
  
एकुमेखलके कुण्डे मेखलाधः परिस्तरेत् ।  
द्विमेखले द्वितीयायां मध्यमायां त्रिमेखले ॥  
  
स्थण्डिले सिकतानां तु वास्तुभूमौ परिस्तरेत् ।  
नालमेखलयोर्मध्ये परिधि स्थापनाय च ॥  
  
रन्ध्रं कुर्यात्तथा विद्वान्मध्यमामेखलोपरि ।  
पलाशकाश्मरी विल्वविकङ्कट समुद्भवान् ॥  
  
एकवृक्षोद्भवानार्द्रान् परिधीत्वाहु मात्रकान् ।  
प्राणानायम्य विधिवत् परिस्तीर्थकुशान्तरैः ॥  
  
स्वगृहोक्त विधानेन वायुदेशाच्च पूर्वतः ।  
स्रुक्स्रुवौ च प्रणीतां च प्रोक्षणीपात्र युग्मकम् ॥  
  
आद्यस्थालीं च परिधीनिध्या च कुशमुष्टयः ।  
अधोमुखानि पात्राणि होमद्रव्यं वलिं तथा ॥  
  
प्। ४३अ)  
  
गन्धपुष्पाक्षतादीनि सर्वान्यासादयेदथ ।  
तान्यभ्युक्ष्य पवित्रेण चोत्तानानि विधाय च ॥  
  
प्रोक्षणी पात्रयुगलं परिपूर्य शुभांवुना ।  
दत्वा क्षतान्पवित्रं च तदूत्यूयनिधाययेत् ॥  
  
दिश्युत्तरस्यां तत्पात्रं प्रणीतां पूर्यते बुधैः ।  
ततः किञ्चित् प्रणीतांवु प्रोक्षण्याधाय तज्जलैः ॥  
  
यज्ञसाधनसम्भारं प्रोक्षयेन् मूलमन्त्रतः ।  
वृणुयाद् ब्राह्मणं शान्तं देवतां मन्त्रदीक्षितम् ॥  
  
कुण्डस्य दक्षिणेभागे वेशयेत्तं कुशासने ।  
अमुकामुकगोत्रोहममुकामुकगोत्रिणम् ॥  
  
दीक्षाङ्ग भूतहोमेस्मिन् ब्रह्माणं त्वां वृणो इति ।  
वस्त्रालङ्कारादिकेन कृत्वातं परिपूरयेत् ॥  
  
कुर्यात् कुशवद्धुं चापि लभ्यते ब्राह्मणो न चेत् ।  
कुण्डमध्ये तु षट्कोणगर्भितं स्वर्णकर्णितम् ॥  
  
नानाकेशर संयुक्तं चतुर्द्वार समावृतम् ।  
चिन्तयेदष्टदलकं चतुरस्र त्रयावृतम् ॥  
  
पूजापीठं तु तद्वह्नेस्तत्र मण्डूक कादिकान् ।  
ज्ञानात्मान्तं योगपीठं सम्पूज्याष्ट दलेषु तु ॥  
  
प्राग्दक्षिणेन मध्यान्तं पीतां श्वेतां तथारुणाम् ।  
कृष्णां धूम्रां च पूजयेद्विस्फुलिङ्गिनीम् ॥  
  
रुचिरां ज्वालिनीं चेति सर्वं पीठं प्रपूजयेत् ।  
सर्वशक्तिः कोमलासनाय दृद्वादशाक्षरः ॥  
  
समस्तपीठपूजायां वह्नेर्मन्त्र उदाहृता ।  
ततो हुताशनं ध्यायेद्वरस्वस्तिक शक्तिभिः ॥  
  
अभयेन च संयुक्तैर्भुजैः सम्यग्विराजितम् ।  
सिन्दूरवर्णं पद्मस्थं स्वर्णालङ्कारभूषितम् ॥  
  
त्रिनेत्रं च जटामौलिमरुणास्रगितांवरम् ।  
ध्यात्वैवं मनुनानेन पूजयेदुपचारकैः ॥  
  
वैश्वानरो जातवेदो इहावह लोहिताक्ष ।  
सर्वकर्माणि साधये स्वाहान्तः प्रणवादिकः ॥  
  
सप्तविंशत्यक्षरोयं मन्त्रः स्याद्वह्नि पूजनम् ।  
ततः षट्कोण मध्ये च जिह्वा ध्यानं च पूजनम् ॥  
  
जिह्वा ज्वालारुचः सर्वावराभयकरोस्तथा ।  
ऐश्यां हिरण्या स्वर्णाभां शान्तिपौष्टिक सिद्धिदा ॥  
  
वैडूर्य वर्णा कनका प्राच्यां स्तम्भन कार्यकृत् ।  
विद्वेषे तद्वणादित्यनिभारक्ताग्नि कोणगा ॥  
  
प्। ४३ब्)  
  
कृष्णाञ्जन च पप्रख्या नैऋत्याम्मारणक्षमाः ।  
सुप्रभा पद्मरागा भावारुण्यां धनदायका ॥  
  
अतिरक्ता जयाभासोच्चाटे वायुर्दिशागता ।  
वहुरूपा तु षट्कोण मध्ये षड्वर्ण संयुता ॥  
  
अनेककार्य संसिद्धि नाशकर्त्री च सामता ।  
यथा कार्यं तथा जिह्वा दृश्यते चेत् स्वदिग्गता ॥  
  
ज्वाला रूपा तदा सिद्धिविपर्ये तु विपर्ययः ।  
अग्नीशासुर वायव्या देवाग्रे चापि दिक्षु च ॥  
  
पूजयेच्च षडङ्गानि पत्रे व्यावृत्ति देवताः ।  
इन्द्रादीन्सायुधान्यश्चात् सम्पूज्याग्निं पुनर्यजेत् ॥  
  
ततश्चाधोमुखौ कृत्वा स्रुक्स्रुवौ तु प्रतापयेत् ।  
कुशाग्रैस्तु तयोरग्रं मध्यं मध्यैश्च मार्जयेत् ॥  
  
मूलं मूलैस्त्रिधा चैव मार्जयित्वा प्रतापयेत् ।  
धृत्वातौ वामहस्तेन प्रोक्षयेत् प्रोक्षणी जलैः ॥  
  
दक्षिणेण कराग्रेण पुनः सन्तापयेच्चतौ ।  
कुशान्क्षिप्ता ततो वह्नौ स्वदक्षतौ कुशास्तरे ॥  
  
संस्थाप्य स्रुक्स्रुवौ पश्चाद्घृत संस्कारमाचरेत् ।  
समादाय घृतस्थाली मन्त्रमन्त्रेण सेचयेत् ॥  
  
घृतं तत्र समापूर्य वीक्षणादि सुसंस्कृतम् ।  
वायव्ये वाह्यताङ्गावोत् कृत्वा तेषु हृदान्यसेत् ॥  
  
तापनं तु समुद्दिष्टं कुशद्वयमतः क्षिपेत् ।  
आज्ये प्रज्वलितं वह्नौ विन्यसेतद्घृतान्वितम् ॥  
  
पवित्रीकरणं दर्भद्वयेन ज्वलितो हृदा ।  
वर्मणाज्यं च नीराज्य वह्नौ दर्भद्वयं क्षिपेत् ॥  
  
अभिद्योतनमेतत्स्यादुद्योतनमथोच्यते ।  
कुशं प्रज्वलितं चाक्ष्ये दर्शयत्तद्धृदा क्षिपेत् ॥  
  
वह्नाबुद्धास्य च घृतमङ्गारानग्निषु क्षिपेत् ।  
अयः संस्पृश्य मन्त्रज्ञः कुर्यादुत्प्लवनं ततः ॥  
  
अस्त्रे मन्त्रं जपं मन्त्राङ्कुशौ प्रादेशमात्रकौ ।  
अङ्गुष्ठानामिकाभ्यां च गृहीत्वा घृतमुत्प्लवेत् ॥  
  
ततो दृढं कुशाभ्यां तु स्वाभिमुख्येन सम्प्लवेत् ।  
घृतं तत्स्यात् सम्प्लवनं षट्संस्कारा इतीरिताः ॥  
  
उत्तमं गोघृतं प्रोक्तं मध्यमं महिषी भवम् ।  
अधमं छागली जातं निषिद्धं त्वेडकादिजम् ॥  
  
क्रीतं यदापणे चाज्यं स्वादुचेद्गव्यवत्तु तत् ।  
कुशद्वयं घृतेन्यस्य ततः प्रादेश सम्मितम् ॥  
  
स ग्रन्थिकत्वाह्वाग्नौद्वौ शुक्लकृष्णौ विचिन्तयेत् ।  
पक्षौ वाम इडां दक्षे पिङ्गलां मध्यतस्ततः ॥  
  
प्। ४४अ)  
  
सुषुम्णां संस्मरेन्मन्त्री ततो होमं समाचरेत् ।  
दक्षभागात्स्रुवेणाक्ष्यं प्रगृह्नींया हृदाधुना ॥  
  
दक्षेनेत्रे हुताशस्याग्नेये स्वाहेति होमयेत् ।  
गृहीत्वाज्यं वामभागा हृदा वामेग्नि लोचने ॥  
  
हुनेत् सोमाय स्वाहेति त्यागः सर्वत्र सम्मतः ।  
हृन्मन्त्रेण गृहीत्वाज्यं मध्यतो मध्यलोचने ॥  
  
हुनेत्तस्याग्नि सोमाभ्यां स्वाहेति च तृतीयकाम् ।  
दक्षभागात् पुनस्त्याज्यं हृन्मन्त्रेण समाहरेत् ॥  
  
अग्निवक्त्रेऽग्नयेस्विष्टे कृते स्वाहेति होमयेत् ।  
सताराभिर्व्याहृतिभिराज्येन जुहुयात् पुनः ॥  
  
जुहुयादग्निमन्त्रेण त्रिवारं देशिकोत्तमः ।  
गर्भाधानादिका वह्नेः समुद्वाहावसानिकाः ॥  
  
शुभे कर्मणि कर्तव्या आज्याहुत्यष्टकैः क्रिया ।  
प्रणवं पूर्वमुच्चार्य कर्मनाम समुच्चरेत् ॥  
  
सम्पादयामि स्वाहेति सर्वकर्म स्वयंविधिः ।  
गर्भाधानः पुंसवनं सीमन्तोन्नयनं चरेत् ॥  
  
जातं वागीश्वरी गर्भात् प्राग्वयेद्ध्यो हुताशनम् ।  
जातकर्मं ततः कृत्वा नालछेदं समाचरेत् ॥  
  
सूतकं साधयित्वाथ कुर्यान्नाम यथाविधिः ।  
तृप्तये यस्य पदे तत्स्याग्निस्तन्नामपूर्वकः ॥  
  
चौरोपनयनं वह्नेर्महानाम्नी व्रतं तथा ।  
महाव्रतं चोपनिषद्धतं गोदानमेव च ॥  
  
समावर्तनमुद्वाहः शाक्ते वाग्भव पूर्वकाः ।  
ततश्च वह्नेः पितरौ देवदेव्यादिकौ तथा ॥  
  
पूजयित्वा विसृज्याथ मूलाग्रेषु घृतप्लुताः ।  
समिधो निःक्षिपेत्यं च वह्नावथ च पूर्ववत् ॥  
  
स बीजरस नानाम्नाचैके कामाहुतिं हुनेत् ।  
ततश्चाङ्गानि जुहुयाद् वह्नेर्मूर्त्यष्टकं तथा ॥  
  
इन्द्राग्नि लोकपालांश्च आयुधानि ततः परम् ।  
मन्त्रेणाकार पूर्वेण स्वाहान्तेन विचक्षणः ॥  
  
स्वाहा वसाने जुहुयाद्ध्यायन् मन्त्रदेवताम् ।  
चतुर्वारं स्रुवेणाज्यं गृहीत्वासुचि निःक्षिपेत् ॥  
  
तेनैव तां विधायाग्नौ हुनेत्तिष्टन् गुरुः स्वयम् ।  
वौषडन्ते वह्नेस्तु मनुनासं यदे तत् ॥  
  
जिह्वायां मध्यसंस्थायां मन्त्री ज्वालावलीतरोः ।  
ताराद्यैर्दशभिर्भेदैः पूर्वपूर्व समन्वितैः ॥  
  
प्। ४४ब्)  
  
मनुना गाणपत्येन हुनेत्पूर्वं दशाहुती ।  
जुहुयाच्च चतुर्वारं समस्ते नैव तेन सु ॥  
  
सम्पूज्य देवतापीठं वह्नौ सम्यक्ततो गुरुः ।  
अग्निरूपधरां तत्र पूजयेदिष्ट देवताम् ॥  
  
आज्येन सध्यमनुना पञ्चविंशति सङ्ख्यकम् ।  
हुनेन्मन्त्री चाग्निमुखेवक्त्रैकीकरणं त्विदम् ॥  
  
आत्माग्नि देवतानां चिन्तयेन्नैक्यमात्मवित् ।  
एकादशाथ मूलेन हुनेदाज्येन वा हुतिः ॥  
  
रात्रीसन्ध्या नमे तद्दि प्रोक्तं देशिकमुत्तमैः ।  
अङ्गप्रभृत्यामृत्तीमामेकै कामाहुतिं हुनेत् ॥  
  
पूर्वादि दिक्षु कुण्डेषु सर्वेष्वपि यथाविधिः ।  
एवं वह्निं सुसंस्कृत्य चरुं गोपयसा पचेत् ॥  
  
न चैताम्रादिके पात्रे क्षारितेव शराधुना ।  
मूलाधुनाभिमन्त्र्याथ तण्डुलान्शालिसम्भवान् ॥  
  
तिथि प्रसृतिमानेन शराणुं प्रजपन् क्षिपेत् ।  
प्रक्षालितेन पात्रेण यावद्वक्त्रं पिधाय च ॥  
  
ह्रꣳ मन्त्रेण ततो मूल मनुना देशिकोत्तमः ।  
पचेद्गुरुः प्राङ्मुखस्तस्विन्नेतमभिधारयेत् ॥  
  
मूलेन श्रुवसंस्थेन घृतेनाथावतारयेत् ।  
हं मन्त्रेणास्त्र सञ्जप्ते कुशस्तीर्णे विभज्यताम् ॥  
  
त्रिधास्वेकं देवतायै परं वह्नौ निवेदयेत् ।  
शिष्टं शिष्येणसहितो गुरुर्भुञ्जीत मन्त्रवित् ॥  
  
प्रादेशमात्रं द्विर्जप्तं यथोक्तं दन्तधावनम् ।  
शिष्याय दद्यात् सरदात्विशोध्यक्षालितं त्यजेत् ॥  
  
आचान्त मन्त्रं च यथा विधितं शिखायां वन्धैः मुरक्षितममुं   
प्रविधाय मन्त्री ।  
वेद्यांशयीतकुशसंस्तरणेरणन्यां शिष्येण सार्द्धं ममुना गदितो   
धिवासः ॥  
  
अथ दीक्षादिनकृत्यम् ।  
  
समुत्थायोषसि पुनः स्नानसन्ध्यादिकं चरेत् ।  
गुरुःशिष्यो ऋत्विजश्च गच्छेद्याग गृहं प्रति ॥  
  
सर्वे ते स्वस्व कुण्डेषु जुहुयुः सघृतैस्तिलैः ।  
पुनः साध्येन मनुना ज्येष्ठोत्तर सहस्रकम् ॥  
  
अप्रदीप्तेन होतव्यं मध्यमेनाप्यनिन्धिते ।  
प्रदीप्ते लेलिहानेग्नौ होतव्यं कर्मसिद्धये ॥  
  
अन्धो बुधः सधूमे तु जुहुयाद्यो हुताशने ।  
यजमानो भवेदन्धः सपुत्र इति च श्रुतिः ॥  
  
योनर्विषिजुहोत्यग्नौव्यङ्गारिणि च मानवः ।  
मन्दाग्निरामयावी च दरिद्रश्चोप जायते ॥  
  
अग्नेः कर्णे होमतोव्याधि वाधानेत्रेन्धत्वं नासिकायामथाविधिः ।  
द्रव्यछेदोमस्तकेस्यान्मुखान्तर्होमं कुर्यात् तेन नित्यं विपश्चित् ॥  
  
प्। ४५अ)  
  
यत्र काष्ठं तत्र श्रोत्रे यत्र धूमस्तु नासिके ।  
यत्राल्यज्वलनं नेत्रे यत्र भस्म तु तच्छिरः ॥  
  
यत्रैव ज्वलितो वह्निस्तत्र जिह्वा प्रकीर्तिताः ।  
वैश्वानरं स्थितं ध्यायेत् सिद्धोमेषु देशिकः ॥  
  
शयानमाज्य होमेषु निवर्णशेष वस्तुषु ।  
स्वर्णसिन्दूरवालार्क कुङ्कुमक्षौद्रसन्निभम् ॥  
  
सवर्णरेव सौवर्णः शोभनः परिकीर्तितः ।  
भेरीवारिदहस्तीन्द्रध्वनिर्वह्नेः शुभावहः ॥  
  
नागः चम्पकपुन्नागपाटला यूथिकानिभः ।  
पद्मेन्दीवरकल्हारः सर्पिर्गुग्गुलुसन्निभः ॥  
  
पावकस्य शुभोगन्धो इत्युक्तस्तव वेदिभिः ।  
प्रदक्षिणास्त्यक्तकम्पाश्छत्राभाः शिखिनः शिखाः ॥  
  
शुभदा यजमानस्य राज्यस्यापि विशेषतः ।  
कुन्देन्दुधवलोधूमो वह्नेः प्रोक्तः शुभावहः ॥  
  
कृष्णः कृष्णगते वर्णो यजमानं विनाशयेत् ।  
श्वेतोराज्यं निहन्त्याभुवाय सः स्वरसन्निभः ॥  
  
स्वरः स्वर समोवह्ने ध्वनिः सर्वविनाशकृत् ।  
पूतिगन्धो हुतभुजोर्ह्येतु दुःखप्रदो भवेत् ॥  
  
छिन्नवृत्ताशिखा कुर्यान् मृत्युं धनपरिक्षयम् ।  
शुकपक्षनिभो धूमः पारावत समप्रभः ॥  
  
हानिं तु रगजातीनां गवां च कुरुतेऽचिरात् ।  
एवंविधेषु दोषेषु प्रायश्चित्ताय देशिकः ॥  
  
मूलेनाज्येन जुहुयान् पञ्चविंशतिमाहुतिः ।  
शिष्यं स्नातं पञ्चगव्यं पाययेन् मन्त्रवित्तमः ॥  
  
कुण्डस्याभ्या समानीय दिव्यदृष्ट्याव्यलोकयेत् ।  
हृत्पुण्डरीका चैतन्यं तस्यात्मनि नियोजयेत् ॥  
  
आचार्यस्तत्र चाध्वानं षड्विधं शोधयेत् क्रमात् ।  
शोधनं नामतत्वानां कारणैकत्व चिन्तनम् ॥  
  
वर्णादीनां कलानां च तासां चिदैक्य चिन्तनम् ।  
गुरुर्वहिः प्रविहरेत् संस्कृतेषूक्त वर्त्मना ॥  
  
सर्वर्त्विजश्चन्दनाद्यैः सम्पूज्या प्रोक्त देवताम् ।  
सर्वावरण संयुक्तौ मूलेन जुहुयुस्ततः ॥  
  
पञ्चविंशतिधा सर्पिः संयुतेन पयोन्धसा ।  
स्रुवेणाक्षं समित्याण्यास्रुवा शेषं करेण तु ॥  
  
तत्रा दिव्येन होतव्यं तीर्थे वाह्येन वा तथा ।  
दद्याद्वलिङ्गन्धपुष्पधूपपूर्वकमादरात् ॥  
  
नक्षत्राणां सवाराणां राशीनां च पृथक् पृथक् ।  
देवताभ्यः पदं प्रोक्ता दिवानक्तं वदेत् तथा ॥  
  
प्। ४५ब्)  
  
चारिभ्यश्चाथ सर्वेभ्यो भूतेभ्यश्च नमो वदेत् ।  
हुनेन्महाव्याहृतिभिस्वतो देशिकसत्तमः ॥  
  
अङ्गप्रभृत्या वृत्तीनां हुनेद्भूयो घृतेन वै ।  
ब्रह्मार्पणाख्य मन्त्रेण सर्वकर्मछिदेसुधीः ॥  
  
जुहुयादाहुतीरष्टौ केवलाज्येन मन्त्रवित् ।  
हुत्वा पूर्णाहुती मन्त्री स्रुत्वा मूलाणुन्मततः ॥  
  
अग्निसम्प्रार्थ्याग्नि साङ्गमन्त्रेणैकाहुतिंहुनेत् ।  
सर्पिषास्रु च मापूर्य पुष्पं चोपर्यधोमुखम् ॥  
  
स्रुगुपरिस्रुवं दत्वा पुष्पं तत्र प्रपातयेत् ।  
सव्योत्तर कराभ्यां च सम्पुटाभ्यां च शेषवत् ॥  
  
सङ्गृह्योत्थाय संलग्नौ नाभौतिर्यङ्निधाय च ।  
पूर्णादर्वीतिमन्त्रेण मूलेन वसु संयुतः ॥  
  
दद्यात् पूर्णाहुतीस्तिस्रः सर्वकाम प्रपूरणीः ।  
श्रोत्रियस्ये तद्दुद्दिष्टमन्यः पूर्णाहुतिं चरेत् ॥  
  
मूलेन वौषडन्तेन स्वाहान्तेन तु वामगः ।  
होमं तु मांसमद्याभ्यां तीर्थाज्याभ्यां च पूर्णताम् ॥  
  
कुर्यात् स्वाहान्त मूलेन फलाज्येन तु वैदिकः ।  
दक्षपादं पुरस्कृत्य दक्षः पूर्णाहुतिं चरेत् ॥  
  
शक्तिहोमे वामपादं वाममार्गी च सर्वतः ।  
पुनः सन्त्यज्य गन्धाद्यैर्मूलमन्त्रेण मन्त्रवित् ॥   
  
कुण्डादुद्वास्य वाचार्यो देवतां कलशे न्यसेत् ।  
साङ्गां शावरणं तत्र पूजयेच्च यथाविधिः ॥  
  
सप्तव्याहत्यग्नि जिह्वाङ्गमूर्तीनामथैकिकाम् ।  
दुग्धेन परिषिञ्च्याग्निं प्रार्थयीत ततो गुरुः ॥  
  
भोभो वह्ने महाशक्ते सर्वकामप्रदायक ।  
कर्मान्तरेपि सम्प्राप्ते सान्निध्यं कुरुसादरम् ॥  
  
इति मन्त्रेण सम्प्रार्थ्य वह्निमुद्वासयेदपि ।  
ततो ब्रह्माणमुद्वास्य ब्राह्मणाय प्रदापयेत् ॥  
  
द्वाविंशत्यलमात्रेयं निर्मितं ताम्रपात्रकम् ।  
तण्डुलैस्तत् समापूर्य सहिरण्यं सदक्षिणम् ॥  
  
दद्याद् विप्रायतत्तुष्ट्यै पूर्णपात्रमितीरितम् ।  
ततः परिसरानग्नौ परिधीन् प्रक्षिपेन्नतु ॥  
  
नित्यनैमित्तिकेनास्तु क्षिपेद्देशिक सत्तमः ।  
वस्त्रेण नेत्रमन्त्रेण शिष्यनेत्रे निवध्यते ॥  
  
कुण्डाहस्ते समादाय नयन्मण्डलसन्निधौ ।  
सुमनोभिः प्रपूर्यास्य अञ्जली क्षेपयेर्द्यदे ॥  
  
मूलमन्त्रोच्चारपूर्वं देवताप्रीतयेगुरुः ।  
नेत्रवन्धमयास्योपवेशयेत् कुशसंस्तरे ॥  
  
प्। ४६अ)  
  
ततश्च पाठयन् शिष्यं मन्त्रमेनं गुरूत्तमः ।  
अज्ञानतिमिरान्धस्य ज्ञानाञ्जन शलाकया ॥  
  
चक्षुरुन्मीलितं येन तस्मै श्रीगुरवेनमः ।  
अन्तः पूजाविधानेन संहरेज्जनषेच्चतम् ॥  
  
शिष्योथ तस्य मन्त्रस्य न्यासां देहो परिन्यसेत् ।  
पञ्चोपचारैरभ्यर्च्यकलस्थेष्टदेवताम् ॥  
  
यथोक्त वर्त्मना तत्र सकलीकृत्यमाचरेत् ।  
अथोपवेशयेच्छिष्यं भूषितं मण्डलान्तरे ॥  
  
कुम्भास्यस्थ सुरद्रुंश्चमूर्द्धन्यस्य शिशोर्गुरुः ।  
अथ पञ्चनिनादैश्च विप्राणां च वनैः सह ॥  
  
सुस्थितं नियतात्मानं सिञ्चेत् कलशपुष्पकैः ।  
येन प्रकारेण पुरायोजितश्च सुधामयैः ॥  
  
तोयैरक्षरसंयुक्तैर्घटस्थेनैवर्त्मना ।  
अथ शिष्यं चाभिषिञ्चेदाशुसम्पदवाप्तये ॥  
  
गृहीत्वाभ्यर्चितं पूर्वं करकं ह्यस्त्ररूपिणम् ।  
तत्तोयैरभिषिञ्चेत्तं रक्षायै देशिकोत्तमः ॥  
  
जनेन शिष्टेन शिशुं गुरुरा वामयेत्ततः ।  
तद्देवस्वरूपेण विदध्यात् सकलीकृतिम् ॥  
  
वाससी विमले रम्ये परिधायाज्ञया गुरोः ।  
आचम्य निकटे तस्य सम्यक्तस्य मनुं त्रिशः ॥  
  
दक्षकर्णेवदेद्विद्वान्विप्रायोदकपूर्वकम् ।  
अन्येभ्यस्तु वदे देवमेव मन्त्रं विचक्षणः ॥  
  
दक्षकर्णे त्रिशोविद्यामेकोच्चारेणचोच्चरेत् ।  
एषुविधिर्द्विजातीनां स्त्रीशूद्राणां च वामतः ॥  
  
स्वयं ज्योतिर्मयीं विद्यां गच्छन्तीं भावयेद्गुरुः ।  
अगतां भावयेच्छिष्यो न सोस्मीति विशेषतः ॥  
  
अष्टोत्तरशतं शिष्यः प्रजपेद्गुरुणोदितम् ।  
अष्टाविंशतिवारं वाह्यष्ट कृत्वोथवा जपेत् ॥  
  
गुरुदेवात्म मन्त्राणामैक्यं शिष्यो विभावयन् ।  
प्रणामं गुरवे कुर्यात् साधको भक्तिमान्मुहुः ॥  
  
साष्टाङ्गश्चाथ पञ्चाङ्गं पूजाकर्मसुसंयतः ।  
हस्ताभ्यां चरणाभ्यां च जानुभ्यां वक्षसा तथा ॥  
  
मूर्द्ध्या दृष्ट्या तथा वाचा चित्तेनाष्ठाङ्ग ईरितः ।  
हस्तजानु शिरोवाक्य * * * * * (?) ईरितम् ॥  
  
अलङ्कारांश्च वासांसिदद्यादृत्विग्म्य आदरात् ॥  
  
ईश्वरावर्ण वुध्यानु द्विजासीम्भिश्च नन्दनः ।  
प्रदद्याद्गुरवे शिष्यः स्वधनार्थं तदर्द्धकम् ॥  
  
दशांशं वा प्रदद्याच्च वित्तशाथ्य विवर्जितः ।  
गोभूहिरण्य विपिनगृहक्षेत्रादिकं तथा ॥  
  
प्। ४६ब्)  
  
अक्लेशादन्न वस्त्रादि दद्याद्वित्तानुसारतः ।  
प्राकारान्तरमालंव्य गुरुं यत्नेने तोषयेत् ॥  
  
तदधीनमनानित्यं तच्चिन्तन परायणः ।  
तस्यादाब्ज रजोभूषो भवेत् साधकसत्तमः ॥  
  
ततो नानाविधैर्भक्ष्यैर्लेह्यचोष्यैस्तथा परे ।  
ब्राह्मणान् भोजयेत् सम्यक् प्रदद्याद्भूरि दक्षिणाम् ॥  
  
एवं क्रियामयी दीक्षा सम्पदात्री निरूपिता ।  
राज्ञां धनाह्य वैश्यानां विप्राणां व्यवसायिनाम् ॥  
  
अथ वीराणां विशेषः ॥  
  
कुलद्रव्यैः समभ्यर्च्य कुलचक्रं विधानतः ।  
शिष्याय दर्शयेत् सम्यग्दीक्षेर्य कौलिकीमता ॥  
  
ऋष्यादि * ? सत्तामेनां लिखित्वा भूमिमध्यगाम् ।  
पुष्पादिना समभ्यर्च्य शिष्यायाथ प्रदर्शयेत् ॥  
  
यदि शिष्ये महाप्रीतिस्तदाकर्णे वदेद्गुरुः ।  
ततोप्यतितरां शिष्यो गुरुश्चेद्भक्तिभाजनम् ॥  
  
तदागण्डूष पूर्वाहि दद्यादेनां गुरूत्तमः ।  
निर्विकल्पोपि शिष्यस्तद्गृह्नीयाद्धृष्ठमानसः ॥  
  
तदभावेन सिद्धिः स्याद्देवताशापमाप्नुया ।  
सिद्धिद्रव्यं मुखेपूर्य पञ्चव्योमामृतान्वितम् ॥  
  
अभिषिञ्चेत् प्रियं शिष्यं गण्डूषाख्योयमीरितः ।  
अयं दीक्षाक्रमः प्रोक्तो भोगयुक्सिद्धिमिच्छताम् ॥  
  
अथ कुलस्त्रीणां विशेषः ।  
  
वीरकान्तां समानीय सुशीलां सुयशस्विनी ।  
कुलभक्तगुरुं प्राप्य दीक्षयेत् कुलदीक्षया ॥  
  
पारानन्दरसाघूर्णलोचनां कुलजां सतीम् ।  
ताम्बूल पूगपूर्णास्यां गुरुवाक्यरतः मुखी ॥  
  
निजपुत्रीवदाचार्यस्तद्भालपट्टके लिखेत् ।  
शक्तिचक्रं त्रिधावृत्य लिखेत् कामकलां ततः ॥  
  
तन्मध्ये देयमन्त्रेण दर्भितं मामलाञ्छनम् ।  
तत्र देवीं समावाह्य धृत्वा तत्र प्रपूज्य च ॥  
  
ततस्तत्पुत्रिकाकर्णे ऋषिश्छन्दः समन्वितम् ।  
मूलमन्त्रं त्रिधावृत्य कथयेद् वामकर्णकः ॥  
  
अद्यः प्रभृति पुत्रीत्वं कुलदीक्षार्चनेरता ।  
यथोपदिश्यविधिना सामरस्यं समानयेत् ॥  
  
इत्यनुज्ञां गुरोर्लज्जादण्डवत् प्रणमेद्भुविम् ।  
त्राहिनाथ कुलाचार पद्मिनी पद्मनायकः ॥  
  
त्वत्पादाम्भोरुहच्छायां मूर्द्ध्नि देहि यशोधन ।  
गुरवे दक्षिणां दद्यात्ताम्बूलारुणलोचनः ॥  
  
स्वकुलं परमीकृत्य यथोद्दिष्टं समर्चयेत् ।  
अङ्गावरण पूजादौयदिन क्रमते कुलम् ॥  
  
प्। ४७अ)  
  
तदा मूर्द्ध्नि गुरुं ध्यात्वा कुलामृतरसेन तु ।  
तर्पयित्वा कुलं ध्यात्वा जपेन्मन्त्रं निराकुलम् ॥  
  
अथ वर्णमयीदीक्षा ।  
  
अथ वर्णमयीं दीक्षां शृण्वं तु ज्ञानदायिनीम् ।  
पुम्प्रकृत्वात्मकत्वं च वर्णानां समुदीरितम् ॥  
  
तादृस्कं च शरीरस्य प्रोक्तमेवास्तिदेशिकैः ।  
ततस्तनौ शिशोर्न्यस्ये दर्शान्देशिकसत्तमः ॥  
  
संहरेद्वैपरीत्येन वर्णान् तत्स्थान संस्थितान् ।  
देशिकेन्द्रः स्वसामर्थ्यादाज्ञया देवतात्मनः ॥  
  
देवतात्मा भवेच्छिष्यस्तदा संलीन तत्वकः ।  
ततस्तु शिष्य चैतन्यं परमात्म नियोजयेत् ॥  
  
तानर्णांस्तत उत्पाद्य न्यसेच्छिष्य शरीरके ।  
तस्मिंश्च सृष्टि क्रमतस्तच्चैतन्यं पुनर्न्यसेत् ॥  
  
भवेच्छिष्।यो देवतात्मा नित्यानन्दात्मकः शिवः ।  
ज्ञानदार्णमयीदीक्षा कथिताः सर्वसिद्धिदा ॥  
  
अथ वक्ष्ये कलां दीक्षां मणिमाद्यष्टसिद्धिदाम् ।  
वेद पञ्चकलां दीक्षादक्षेष्ट त्रिकलामता ॥  
  
कुपञ्चाशत् कला वामे सिद्धमन्त्र गुरोस्तु सा ।  
ग्राह्याद्रुतं सिद्धकर्त्री विपरीते विपर्ययः ॥  
  
कला निवृत्ति प्रमुखा भूतानां पञ्चचेरिताः ।  
शिष्यकाये भूतमये वेधयेत्ता क्रमात्सुधीः ॥  
  
पादादि जानुपर्यन्तं निवृत्तिः संस्थिताः कलाः ।  
जान्वोः सकाशादानाभिः प्रतिष्ठाख्याः कलास्थिताः ॥  
  
नाभितः कण्ठपर्यन्तं विद्याख्या संस्थिताः कलाः ।  
कण्ठतोह्याललाटान्तं शान्त्याख्या संस्थिताः कलाम् ॥  
  
भालाच्छिरावधिः प्रोक्ता शान्त्यतीताकलाः तथा ।  
संहृतिः क्रमतो विद्वान् वेधयेत् स्थानतोन्यतः ॥  
  
स्थाने स्वीयाज्ञया चैव दीक्षा पञ्चकलाः स्मृताः ।  
अष्टत्रिंशत्कलादीक्षायुक्तिं शृण्वं तु देवताः ॥  
  
क्रमेणकादिकावर्णापत्र द्वादश संस्थिताः ।  
विलोमाभादिका यत्र तत्र स्थान द्वये कला ॥  
  
भावनीयास्तु सूर्यस्य षोडशासुविधोस्तथा ।  
यकारादिस्थले वह्नेर्भावनीयाः कलादशः ॥  
  
ततो वर्ण कलानां तु वर्णस्थानार्च्चमं हृतिः ।  
पुनश्चजनयेच्छिष्यं कलादीक्षाविधिः स्वयम् ॥  
  
अथ वेधमयीदीक्षा ।  
  
कौलिके वाममार्गे च वेददीक्षा फलप्रदा ।  
अन्यास्ताद दक्षिणेमार्गेऽन्यथाद्भूपतितो भवेत् ॥  
  
प्। ४७ब्)  
  
दीक्षां वेधमयीं वक्ष्येयां लज्जा त्यजते जनः ।  
तत्कालमेव संसारं जीवन्मुक्तोभिजायते ॥  
  
मूलाधारे तु शिष्यस्य ध्यायेत् कञ्जं चतुर्दलम् ।  
तस्यामध्ये त्रिकोणे तु तन्मध्ये चापि कुण्डलीम् ॥  
  
त्रिरावर्तमयीं देवीं विद्युत्पुञ्जस्वरूपिणीम् ।  
माहादेवमयीं साक्षाद्धानमात्र शरीरिणाम् ॥  
  
अणोरणीयसीं देवीं चक्रषङ्क प्रभेदिनीम् ।  
सुषुम्णा वर्त्मनादिव्यां यान्तिं शिवगृहं प्रति ॥  
  
सान्तवादिदलस्थार्णात् पद्मस्थाने समाहरेत् ।  
षड्दले कमले तन्तुलान्त वाद्यर्णयुग्दले ॥  
  
स्वाधिस्थाने गुरुः सम्यग्योजयित्वा तु वेधयेत् ।  
तदर्णानानयेद्विष्णौविष्णुन्तं नाभिपङ्कजे ॥  
  
फान्तडाद्यर्णसंयुक्ते दिग्दले वेधयेत् स्वयम् ।  
वर्णान् तान् योजयेद्रुद्रेरुद्रन्तं हृत्सरोरुहे ॥  
  
कान्तठाद्यर्ण पत्राब्जैर्वेधयेदीश्वरे स्वयम् ।  
वर्णान् तानाहरेदस्मिन् कन्थपद्मेवतं तथा ॥  
  
कलादलमये पद्मे स्वरान् संयोज्य यत्नतः ।  
सदाशिवेथ संयोज्यतान्स्तद्भ्रूमध्यपद्मके ॥  
  
द्विदलेहक्ष संयुक्ते वेधयित्वाथ देशिकः ।  
शक्त्या स दैवमात्मानं नयेत् परशिवावधि ॥  
  
देशिकाज्ञावशाच्छिष्योदग्धा ज्ञानस्तदाक्षितौ ।  
पतेदवाप्तविज्ञानः सर्वज्ञो जायते ततः ॥  
  
सदाशिवः स्वयम्भूयात् सत्यमेव न संशयः ।  
इयं ज्ञानप्रदा प्रोक्ता दीक्षावेधात्मिका शुभा ॥  
  
अथ स्पर्शमयीदीक्षा ।  
  
गुरुः स्वस्यं गुरुं ध्यायेत् स्वहस्तै शिवरूपिणम् ।  
मूलविद्यां षडङ्गं च मातृकादि मनुं जपन् ॥  
  
शिष्यस्य मस्तके दत्वा कृपया दक्षिणं करम् ।  
पश्चादुपदिशेत् प्रोक्ता स्पर्शदीक्षाति सिद्धिदा ॥  
  
सदाशिवेति चिद्रूपे गुरुश्चित्तं निधापयेत् ।  
मन्त्रान्समस्तान्तज्जातान् ध्यायन्त्स्वयं तदात्मकम् ॥  
  
जातो गुरोश्च कृपया केवलोहं सदाशिवः ।  
इति ध्यायन्नुपदिशेद्वाग्दीक्षात्कियमीरिता ॥  
  
निमील्य नयने ध्यात्वा परमात्मनि देवताम् ।  
तद्दर्शनानन्द पूर्णनेत्राभ्यां वीक्षयेद् गुरुः ॥  
  
शिष्यं प्रसन्नचित्तः सन् पश्चादुपदिशोदिति ।  
मन्त्रसिद्धस्य सिद्ध्यैस्यादृग्दीक्षेफलम्प्रदा ॥  
  
गुरोरा लोकमात्रेण भाषणात् स्पर्शनादपि ।  
सद्यः सञ्जायते ज्ञानं सादीक्षा शाम्भवी स्मृता ॥  
  
भुक्तिमुक्ति प्रसिद्ध्यर्थं परिक्ष्य विधिवद्गुरुः ।  
पश्चादुपदिशेन्मन्त्रमन्यथानिः फलं लभेत् ॥  
  
प्। ४८अ)  
  
अथ उपदेशो यथा ।  
  
महादीक्षा तथा दीक्षा उपदेशस्ततः परम् ।  
युगे कृतादौ कर्तव्या उपदेशः कलौयुगे ॥  
  
चन्द्रसूर्यग्रहेतीर्थे सिद्धक्षेत्रे शिवालये ।  
मन्त्रमात्र प्रकथनमुपदेशः स उच्यते ॥  
  
अथ कौलिकोपदेशः ।  
  
न्यासजालं विधायादौ शङ्खपात्रादि स्थापनम् ।  
कृत्वा देवीं समभ्यर्च्य मकारपञ्चकैः प्लुतः ॥  
  
कारणं तन्मुखे दत्वा पश्चाद्विद्यां समुच्चरेत् ।  
कथितोयं महेशानि उपदेशस्तु कौलिकः ॥  
  
अन्यायेन च योदद्याद्गृह्नात्यन्यायतश्चयः ।  
ददतो गृह्नतो वापि कुलशापो भविष्यति ॥  
  
गुरुशिष्यावुभौ मोहोद परीक्ष्य परस्परम् ।  
अशास्त्रीयोपदेशं तु यो गृह्नाति ददाति च ॥  
  
भुञ्जीतेतावुभौ घोरान्नरकानेकविंशतिः ।  
असंस्कृत्योपदेशं तु यः करोति विमूढधीः ॥  
  
विनश्यन्ति च तन्मन्त्राः सैकतेशालिवीजवत् ।  
अनर्हमन्त्रविज्ञानं तिष्ठति कदाचन ॥  
  
तस्मात् परीक्ष्य वक्तव्य मन्यथा निःफलं भवेत् ।  
सच्छिष्यायानि भक्ताय तद्ज्ञानमुपदिश्यते ॥  
  
तत्प्राप्नोति व्रती नित्यं गोक्षीरा तु यथा घृतम् ।  
धनेच्छा भयलोभाद्यैरयोग्यं यदि दीक्षयेत् ॥  
  
देवताशापमाप्नोति कृतं च विकृतं भवेत् ।  
अथ स्वप्नलब्ध मन्त्रोपासनम क्रममाह ॥  
  
स्वप्नमन्त्रा महादेवि त्रिधा वै परिनिष्टिता ।  
पाताले भुविराट् चक्रं स्वर्गताण्डव चक्रकम् ॥  
  
स्वर्गे चक्रद्वयं देवी त्रिपुराख्यं द्वितीयकम् ।  
आदौ विराट् ततो देवि शिवताण्डवमेव च ॥  
  
तृतीयं त्रिपुराख्यं तु स्वप्नमन्त्रास्त्रिधा स्थिता ।  
तत्रैव सुहृदन्तो ये ते विराट् चक्रगोचराः ॥  
  
अस्त्रान्तास्तु महेशानि शिवताण्डव गोचराः ।  
त्रिपुरा चक्रमध्यस्थाः वह्निजायान्ति कामताः ॥  
  
एते मन्त्रास्त्वौत्सुकेन भुवि स्वप्नेन गोचराः ।  
स्वप्नमार्गेण देवेशि उपदिष्टाः शिवेन तु ॥  
  
तेषां तु लक्षणं देवि शृणु यत्नेन साम्प्रतम् ।  
पाताल चक्रं मन्त्राणां लक्षणं शृणु साम्प्रतम् ॥  
  
अञ्जनं गुटिकागुप्तिश्चाज्ञा सिद्धिस्तथैव च ।  
शिवताण्डव चक्रस्य लक्षणं शृणु पार्वती ॥  
  
खड्गवेताल सिद्धिश्च परकाय प्रदेशनम् ।  
चराचर गतित्वं वह्यणिमाद्यष्टकं तथा ॥  
  
प्। ४८ब्)  
  
त्रिपुरा चक्र मन्त्राणां लक्षणं शृणु पार्वती ।  
मनोरथस्य चाक्लेश त्रिपुराचक्रमण्डले ॥  
  
षष्ठिसिद्धीश्वरो भूत्वा भुविस्वर्गे च भूतले ।  
तत्र किं वा प्रकर्तव्यं किं तत्र मण्डलं भवेत् ॥  
  
ऋषिश्छन्दादिकं ध्यानं पीठं न्यासादिकं शिव ।  
यत्र नोक्तं महादेव तत्र तत् तत्कथं भवेत् ॥  
  
स्वप्नलब्धस्य मन्त्रस्य ऋषिः शिव इतीरितः ।  
गायत्री छन्दश्चिद्रूपा देवता परिकीर्तिता ॥  
  
कादिबीजं स्वराः शक्तिरव्यक्तं कीलकं मतम् ।  
पीठं तु मातृकापीठं ध्यानादि मातृकोक्तवत् ॥  
  
मूलमन्त्रा षडावृत्त्या षडङ्गन्या समाचरेत् ।  
स्वप्नलब्धे महादेवी दक्षमूर्तिः परम्परा ॥  
  
पूजयेद् दक्षिणामूर्तिं गुरुत्वेन महेश्वरी ।  
तद्गुरुश्च भवेद्विष्णुस्तद्गुरुश्चतुराननः ॥  
  
तद्गुरुः शङ्करः प्रोक्त एवं गुरुक्रमोमतः ।  
जातसूतक दोषस्य वारणङ्केनवां भवेत् ॥  
  
तन्मेवद महादेव लिखेदष्टदलं शुभम् ।  
तन्मध्ये कलशं स्थाप्यं तत्र वै वैपरीत्यकम् ॥  
  
वटपत्रे कुङ्कुमेन लिखित्वा मन्त्रमेव तु ।  
कलशं पुरतः स्थाप्य गुरोः प्राणान्निवेशयेत् ॥  
  
गुरोः सकाशाद् ग्रहणाज्जात सूतकवारणम् ।  
विना पुरस्क्रियां देवि मन्त्रोमृत इतीरितः ॥  
  
तस्मात् कुर्यात् पुरश्चर्यां मृतसूतकशान्तये ।  
यो मन्त्रश्चेतनायुक्तः सुमन्त्रः सिद्धिदायकः ॥  
  
चैतन्यं तु पुरश्चर्या चैतन्यं गुरुमेव च ।  
यन्त्रचैतन्यकं देवि मन्त्रचैतन्यकं तथा ॥  
  
गुरुचैतन्यकं चैव चैतन्यं तृतये नमः ।  
चैतन्यत्रयहीनोयः समन्त्रः सिद्धिदो न हि ॥  
  
पुरश्चर्याद्यनुक्ते तु दिक्सहस्रं जपं चरेत् ।  
द्वाविंशाक्षरपर्यन्तं दिक्सहस्रं प्रकीर्तितम् ॥  
  
तदुत्तरं महादेवी गजान्तक सहस्रकम् ।  
स्वप्नलब्धे महेशानि त्र्यङ्गात्पुरत्क्रियामता ॥  
  
जपहोमौ ब्राह्मणानां भोजनं त्रितयं मतम् ।  
अथ स्वप्नादिलब्ध रिपुमन्त्रस्या विवेक्यादि गुरोरनिष्टफलदुदेवतायाश्च   
क्रमेण परित्यागरुच्यते ॥  
  
श्रीदेव्युवाच ।  
  
भगवन्देव देवेश गुरुणा ज्ञानिना यदा ।  
लोभेन मन्त्रा दत्तश्चेत्तेन दुःखमवाप्यते ॥  
  
तदा किं देवकर्तव्यं सौख्यं येनोपजायते ।  
इहलोके परित्रापि येन संलभ्यते सुखम् ॥  
  
प्। ४९अ)  
  
ईश्वर उवाच ॥  
  
प्रायः कलियुगे देवि गुरवो लोभ संयुताः ।  
शिष्या सुखेप्सवस्तेन न तयोर्लभ्यते क्वचित् ॥  
  
प्रायो मन्त्रग्रहस्तेन दुःखायैवोपजायते ।  
तदर्थं सम्प्रवक्ष्यामि सर्वतन्त्रेषु गोपितम् ॥  
  
विक्षिप्तता मन्त्रदोषे गुरुदोषकदर्थता ।  
आधिर्व्याधिर्देवदोषे तस्मात्तं परिवर्जयेत् ॥  
  
मन्त्रत्यागविधिं वक्ष्ये येन सञ्जायते मुखम् ।  
विद्वान्सम्ब्राह्मणं ज्ञात्वा तन्त्रेषु परिनिष्टितम् ॥  
  
प्रातस्तस्य गृहे गत्वा स्वीयं दुःखं निवेदयेत् ।  
ततस्तेन प्रकर्तव्यो मन्त्रत्यागविधिः परः ॥  
  
शुचिः समाहितो भूत्वा प्रारभेत् प्रवरेदिने ।  
अशेषदुःखनाशायदेशिकः प्रवरं विधिम् ॥  
  
तत्रादौरम्य भवने कुम्भं दीक्षाविधिः क्रमात् ।  
मण्डपे स्थापयेद्विद्वान् पूरयेत्तज्जलैः शुभैः ॥  
  
विलोम मन्त्रपाठेन तत्रावाह्येष्ठ देवताम् ।  
सकलीकृत्य सम्पूज्या वरणानि प्रपूजयेत् ॥  
  
एवं सावरणामिष्ट्वामन्त्री मन्त्रस्य देवताम् ।  
हुनेद्विलोममन्त्रेण गोघृतेन सहस्रकम् ॥  
  
अष्टान्वितं शतं चापि ततः सतर्पयेत् प्रभुम् ।  
ब्रह्मार्पणेन मनुना देवताभ्यो वलिं ततः ॥  
  
यवान्नैश्चापि दुग्धान्नैर्दिग्विदिक्ष्वध ऊर्द्ध्वतः ।  
आयाहीन्द्रसुराधीशः शतमन्यो शचीपते ॥  
  
नमस्तुभ्यं गृहाणे सम्पुष्पधूपादिकं वलिम् ।  
आयाहि तेजसानाथ हव्यवाहवलप्रद ॥  
  
गृहाण पुष्पदीपादि वलिमेनं प्रयोजितम् ।  
प्रेतनाथत्व मायाहि भिन्नां जनसमद्युते ॥  
  
वलिं दलं गृहीत्वेमं सुप्रीतो वरतोभव ।  
नमस्ते रक्षसां नाथ निर्-ऋते त्वमिहागतः ॥  
  
गृहाण वलिपूजादि मया भक्त्या निवेदितम् ।  
परिपश्चिम दिक्पाल जलनाथ नमोस्तुते ॥  
  
भक्त्या निवेदितां पूजां गृहीत्वा सुखमाप्नुहि ।  
प्रभञ्जन प्राणपतेत्वमेहि सपरिच्छद ॥  
  
मया प्रयुक्तं विधिवद् गृहाण वलिमादरात् ।  
कुबेरतारकाधीशावगच्छैतां सुरोत्तमौ ॥  
  
पुष्पधूपादिभिः प्रीतौ च भवेतां वरदौ मम ।  
ईशत्वमेवें हि भगवन् सर्वविद्याश्रयप्रभो ॥  
  
पूजितः पुष्पधूपाद्यैः प्रीतो भवविभूतये ।  
आयाहि सर्वलोकानां नाथ ब्रह्मन् समर्च्चनम् ॥  
  
प्। ४९ब्)  
  
गृहाण सर्वविघ्नान्मेनिर्वर्तय नमोस्तुते ।  
आगच्छ वरदाव्यक्त विष्णोर्विश्वस्यनायक ॥  
  
पूजितः परमाभक्त्या भवत्त्वं सुखदो मम ।  
ततः सपरिवारांश्च पूजयेन् मन्त्र देवताम् ॥  
  
मन्त्रेण विपरीतेन पुष्पधूपोपचारकैः ।  
ततस्तु प्रार्थयेद् विद्वान् पूजितां मन्त्रदेवताम् ॥  
  
आनुकुल्याद्यनालोख्यमयातरलबुद्धिना ।  
उपात्तो दुःखदो मन्त्र तद्दोषं विनिवर्तय ॥  
  
पापं प्रतिहतम्मेस्तुभूयाच्छ्रेयः सनातनम् ।  
तनोतु ममकल्याणं पावनी भक्तिरेव च ॥  
  
इति सम्प्रार्थ्य मन्त्रेण मन्त्रयन्त्र विलोमतः ।  
लिखित्वामल कर्पूरश्चन्दनेन समर्चयेत् ॥  
  
कलशोपरि संस्थाप्य भक्त्या परमंयां युतः ।  
तद्यन्त्रं स्वस्य शिरसि वध्यास्माया घटोदकैः ॥  
  
मन्त्रपूतैः पुनश्चात्यं कुम्भतोयैः प्रपूरयेत् ।  
तन्मध्ये मन्त्रमन्त्रं च निःक्षिप्याथ प्रपूरयेत् ॥  
  
तं कुम्भं निम्नगानीरे शुद्धेवान्य जलाशये ।  
विसृजेदथ विप्रश्च यथाशक्त्या प्रतोषयेत् ॥   
  
इत्थं कृतविधानस्य दुर्लभस्य मनोरुजः ।  
विनश्यन्ति न सन्देहः क्रमाच्चित्तः प्रसन्नता ॥  
  
जायतेती च सम्पन्नो वर्द्धते तत् कुलं क्रमात् ।  
एवमुक्ता मनुत्यागो गुरुस्त्यागस्तथोन्यते ॥  
  
मन्त्रोयद्देवतायाः स्यात्तिथौ तस्या भवेद्व्रती ।  
गुरुत्यागस्य सङ्कल्पं कुर्यात्त दोषपूर्वकम् ॥  
  
गुर्वन्तरं च सञ्चिन्त्यनरं वा देवमेव वा ।  
राशिकूटेन संशुद्धं देवताष्टक मध्यतः ॥  
  
कुर्यादेकं गुरुं तत्र पूर्वा भावे परम्परम् ।  
आदौ तु दक्षिणामूर्तिः सूर्यश्चन्द्रो हुताशनः ॥  
  
मन्त्रावरणदेवत्व ज्ञातिदेवः कुलेश्वरः ।  
देशदेव इमे त्वष्ट्यै नरो वा लक्षणान्वितः ॥  
  
गुरोर्युग्मं पूजयित्वा नासन्नत गुरुं द्वयम् ।  
देवताम्नाय सम्प्रोक्तं द्रव्यं तन्नामतो यजेत् ॥  
  
त्रिपर्णस्य पलाशस्य प्राग्रमुष्टिषु दक्षिणे ।  
प्रादेश प्रमितानां च कुशानामूर्द्ध्ववर्त्मनि ॥  
  
तोयं पूर्णं घटं प्राच्यां दुग्धपूर्णां च पश्चिमे ।  
उत्तरे तु सुरापूर्णमाप्रायद्रव्यमीरितम् ॥  
  
प्राग्गुरोश्चापि चैतन्यं प्रविष्टं नूतने गुरौ ।  
इति सञ्चिन्त्य मन्त्रस्तु तस्माल्लब्धो विचिन्तयेत् ॥  
  
प्। ५०अ)  
  
अष्टोत्तर सहस्रं च मनुं जप्त्वा समापयेत् ।  
मन्त्रस्य वर्णसङ्ख्याकान्देवता प्रीतिकारकैः ॥  
  
द्रव्यैस्तु भोजयेद्विप्रान् देवताराधनक्षमान् ।  
तदभावे वैदिकांश्च मन्त्रा वेदमयायतः ॥  
  
तदाम्नाय प्रवृत्तान् वा तदभावे तु भोजयेत् ।  
एवन्त्यागोगुरोरुक्तः सर्वतन्त्रेषु गोपितः ॥  
  
असिद्धोयः स्वयं शिष्यं कथं सन्तारयिष्यति ।  
देवत्यागं प्रवक्ष्यामि सर्वतन्त्रेषु गोपितम् ॥  
  
कृत नित्यक्रियः पूजां देवतायां समाचरेत् ।  
सङ्कल्पं च ततः कुर्याद्धेनु त्यागादि पूर्वकम् ॥  
  
परोक्षं वा समक्षं वा गुरोः सम्प्रार्थयेत्सुरम् ॥  
  
त्रैलोक्यनाथजगदीशमहेश्वरस्त्वं   
ब्रह्माण्डकोटिजठराद्भुतशान्त्यचिन्त्य ।  
यस्त्वं मयाल्पमतिनाद्विभुजादिदेही ध्यातो पराधं शतकं   
ममतत्क्षमस्व ॥  
  
त्वं सूर्यचन्द्रदहनेशगणेशविष्णुर्ब्रह्मेन्द्रशक्तिनरयागनगस्वरूप ।  
ध्यातो सिवाल्यविषयेपरिपूजितोसितन्मेपराधशतकं भगवन् क्षमस्व ॥  
  
वेदोपि नैव मुनयो न च भारतीत्वां जानाति मन्दमतिना स्वगुरुक्तरीत्या ।  
ध्यातस्त्वमेवमपराधकृतामयेदं दुःखं   
प्रलब्धमधुनाशरणागतोषम् ॥  
  
ध्यानं करोमि मनसा न च तेह्यनन्त मन्त्राक्षरात्मकमिदं   
परिभावयामि ।  
रूपं त्वदीयमिति यत्प्रवदन्ति वेदाः सिद्धिर्जयान्न च वहिः कृतपूजनाद्यैः   
॥   
  
एवं सम्प्रार्थ्य देवेशं प्रणमेद्दण्डवत् पुनः ।  
मन्त्रपूत्यादिकं सर्वं गुरवे तत्समर्पयेत् ॥  
  
तदभावे पूजकान्तद्भक्ताय प्रदापयेत् ।  
कुर्याज्जपं द्विगुणितं सर्वत्रापि च तद्धितान् ॥  
  
प्राग्वच्च भोजयेद्विप्रान् गुर्वादींश्चापितोषयेत् ।  
एवं तु देवता त्यागो मयातुभ्यं निवेदितम् ॥  
  
दीक्षान्तरं महेशानि प्रत्यहं प्रजपन्मनुम् ।  
प्राणान्तेपि न वैत्याज्यस्त्यागाच्छापमवाप्नुयात् ॥  
  
जपं पूजा ततो जाप्यं कुर्याद् यत्नेन नित्यशः ।  
पूजान्ते प्रजपेन् मन्त्रं न मन्त्रं केवलं जपेत् ॥  
  
पूर्णाभिभिषेकहीनस्य पूजापञ्चोपचारिकाः ॥  
  
इति श्रीतन्त्रचिन्तामणौ दीक्षाविधिनिर्णये नाम दशमः प्रकाशः ॥ १० ॥  
अथ पूर्णाभिषेकदीक्षामाह ॥  
  
प्। ५०ब्)  
  
पूर्णाभिषेकदीक्षा तु चन्द्रसूर्यग्रहे भवेत् ।  
सुन्दरी तारिणी काली क्रमाद्दीक्षा त्रिगामिनी ॥  
  
क्रमात् पूर्णे महेशानि क्रमाछम्भुर्भविष्यति ।  
चन्द्राग्नि पक्ष षोढाख्य परानिर्वाण तत्परा ॥  
  
षट्साम्भवं ततो देवि चक्रसम्भेदनेन च ।  
स्वचक्रदेह विज्ञानं परकाय प्रवेशनम् ॥  
  
एतद्ज्ञानाद्भवेन्मेधा दीक्षा प्रोक्ता मया तव ।  
हाद्राविडं निगदितं शृणुकादौ महेश्वरी ॥  
  
चक्राग्नि रसराज्ञी च महाराज्ञी ततः शिवे ।  
महाकामकलाकाली गुह्यकाली ततः शिवे ॥  
  
गुह्यकाली द्विधा प्रोक्ता सकला निष्कला क्रमात् ।  
दशवक्त्रा तु सकला प्रोक्ता वा सृष्टिका कला ॥  
  
उग्रासौम्या महाक्रूरा त्रिधा सापि प्रकीर्तिता ।  
निःकलागुह्यशंशन्ता कालीभेदेन कीर्तिता ॥  
  
केवलेयं भवेन्मेधाहुयी साम्राज्यरूपिणी ।  
चन्द्राग्नि वेदपञ्चार्णा तथा नीला क्रमेण च ॥  
  
हंसतारा महानीला तदन्ते चीन शाम्भवी ।  
केवला तु भवेन्मेधा सिद्धिऋद्धि क्रियाद्विधा ॥  
  
त्रितया दिव्यसाम्राज्यमेधा दीक्षा प्रकीर्तिता ।  
देवरूपा दिव्यरूपा मन्त्ररूपा महाबला ॥  
  
सर्वरूपा सर्वपूर्वा महत् साम्राज्यमेधया ।  
सिद्धिऋद्धिक्रमेणैव भेदवाहुल्यमीरितम् ॥  
  
विद्याराज्याभिधादीक्षा छिन्नमस्ताविधौ स्मृता ।  
चन्द्रवह्नि रसोरक्तश्यामा च षोडशी तथा ॥  
  
परषोढा सप्तदशी तदजाता परा भवेत् ।  
दीपिनीमालिनी कुल्लाक्रमाद्विद्यादिराज्यदा ॥  
  
वगलाया महेशानि साम्राज्य परमेष्ठता ।  
चन्द्रवेद सूक्ष्ममेरुर्मन्त्रहीनं शिवान्तरम् ॥  
  
हृदयं च शतार्णां च पञ्चार्णं कुल्लुका तथा ।  
गायत्री क्रमयोगेन साम्राज्य परमेष्ठ्यं धृक् ॥  
  
एतत्पञ्चक संयुक्तः सर्वसाम्राज्य बुद्धि धृक् ।  
श्रीदिव्य सर्वसाम्राज्यदीक्षा सर्वोत्तरा भवेत् ॥  
  
ततोपि दीक्षा देवेशि नास्ति ब्रह्माण्ड गोलके ।  
दशविद्या प्रभेदाश्च महाविद्या प्रभेदजाः ॥  
  
सिद्धिविद्या प्रभेदाश्च महामन्त्रास्तथैव च ।  
तदङ्ग मन्त्रादेवेशि शावरं देशशावरम् ॥  
  
कालशावरकं देवि तथैव सिद्धशावरम् ।  
त्रिधादर्शन मन्त्राश्च तथाम्नाय क्रमोद्भवाः ॥  
  
कादिहादिकहत्वेन ऊर्द्ध्वाम्नायात् कलौ शिवे ।  
तथायतनमन्त्राश्च यत्किञ्चिन्मन्त्रजालकम् ॥  
  
सर्वाधिकारो देवेशि एतद्दीक्षाविधौ भवेत् ।  
एतद्दीक्षा समायुक्तः साक्षाच्छ्री कालिकास्वयम् ॥  
  
प्। ५१अ)  
  
प्रहराक्षु क्रमेणैव दशविद्या स्वरूपधृक् ।  
कामकलाभिधाविद्याः स भेदा वृत्तिदेवताः ॥  
  
अङ्गमन्त्रास्तथान्येपि तस्यचास्त्रगताः सदा ।  
क्रमदीक्षा महेशानि पञ्चविद्याः सुभेदतः ॥  
  
तदङ्गमन्त्रा गायत्री कुल्लुका पञ्चकं शिवे ।  
अन्यविद्याविधौ प्रोक्तं रहस्याति रहस्यकम् ॥  
  
क्रमदीक्षां विना देवि योजयेत् साधकोधमः ।  
सदरिद्रो महापापी सुतहारी प्रजायते ॥  
  
श्रीविद्यायां कालिकायां तारायां परमेश्वरी ।  
क्रमदीक्षां विना देवि योजयेत् साधकोधमः ॥  
  
स दरिद्री महाघोरी लक्ष्मी हीनस्तु निन्दितः ।  
अन्धः काणकुब्जपङ्गुःषण्ढस्तु कुष्टयुक् * * (?) ॥  
  
सर्वरोगयुतो भूयादाधि चिन्ता समाकुलः ।  
सुतहारी च स्त्रीहारी कन्या राज्यविनाशकः ॥  
  
अथवा वातुलो भूयोन्मन्त्रः क्षोभमवाप्नुयात् ।  
देवताशापमाप्नोति दारिद्र्यं तद्गृहे सदा ॥  
  
विशेषाद्देवदेवेशि स्त्रीहारी विकलः सदा ।  
क्रमदीक्षा समायुक्तो राजा भवति निश्चितम् ॥  
  
महाविभव संयुक्तः सर्वसिद्धिः समन्वितः ।  
विजयो विनयः साधुः सिद्धश्च सिद्धिदः शुभः ॥  
  
प्रहृष्टात्मा सर्ववेत्ताः त्रिकालज्ञः कविः मुखीम् ।  
कोटि सिद्धीश्वरः शूरः सुन्दरः काममोहनः ॥  
  
आनन्दात्मा परात्मा च पराजित गुणोत्तरः ।  
राजराजेश्वरः साक्षात् महाकालसमः कलौ ॥  
  
एतद्विद्योपासकस्य दारिद्र्यं दीनता क्वचित् ।  
गुरुहीना क्रमात्यागात् सम्प्रदाय वियोगतः ॥  
  
दारिद्र्यं प्रथमं भूयान्नात्रकार्याविचारणा ।  
चिन्तामणि गृहं यत्र यत्र रत्नस्य मन्दितम् ॥  
  
नवरत्नात्मसोपानः सर्वैश्वर्योपसङ्गृहम् ।  
कल्पवृक्षवनं यत्र पारिजातवनं तथा ॥  
  
स्पर्शमाणस्तु प्राकारो दारिद्र्यं तत्र कुत्र वै ।  
तस्मात् कमविहीनस्य दारिद्र्यं तु पदे पदे ॥  
  
क्रमयुक्तं गुरुं प्राप्य क्रमं सम्प्रार्थयेत्सुधीः ।  
अन्यथा गुरुमौढ्येन दारिद्रत्वमवाप्नुयात् ॥  
  
अल्पायुर्वाभवेद्देविनात्रकार्या विचारणा ।  
विधेर्लिपिं तु सम्मार्ज्य तस्याः प्रक्षीणतो व्रजेत् ॥  
  
एवं गुरूर्दीक्षां कुर्यात् पूर्णाभिषेचनम् ।  
विना येनाभिषेकेणसाधकः पूर्णवोधताम् ॥  
  
आचार्यत्वं नवाप्नोति सद्गतिं च समीहिताम् ।  
तस्माद्गुरुः प्रियं शिष्यं वोधयित्वाभिषेचयेत् ॥  
  
प्। ५१ब्)  
  
विनापूर्णाभिषेकेण पशुरूपः शिवोपि च ।  
विनापूर्णाभिषेकेण कालीं तारां च योजयेत् ॥  
  
तस्य क्रियां हरिष्यामि वातुलो जायते नरः ।  
विनापूर्णाभिषेकेण गुरुधर्मेण पार्वती ॥  
  
न जपो न तथा होमो न पूजा पूर्ण क्वचित् ।  
पूर्णाभिषेकहीनस्तु कौलिको म्रियन्ते यदि ॥  
  
पिशाचत्वमवाप्नोति यावदाहूत सम्प्लवम् ।  
पूर्णाभिषेको देवेशि दशविद्याविधौ स्मृतः ॥  
  
पूर्वोक्तमण्डपे स्थित्वा गुरुध्यान परायणः ।  
अङ्कुरारोपणं वास्तुयागं कुर्यात्यरेहनि ॥  
  
कुण्डं निर्माय यत्नेन यथा विहितमादरात् ।  
होमं कृत्वा गुरु कुलं मान्यं पूज्य यथादरात् ॥  
  
वेदिकायामिष्टदेवं गुरुस्तृतयमादरात् ।  
वस्त्रालङ्करणैः पूज्या गुरुशक्तय एव च ॥  
  
यथा दिव्यौघ चरणं सिद्धौघ चरणं शिवे ।  
मानवौघं महेशानि स्वगुरूणां चतुष्ककम् ॥  
  
अभिषेक क्रियाभिज्ञस्तद्वर्तनपुरः सरम् ।  
स्नानद्वयं यथोक्तेन कृत्वा यत्नेन पार्वती ॥  
  
पञ्चपल्लवयोगेन दुर्वा विल्वफलैस्तथा ।  
वैदिकैस्तान्त्रिकैर्मन्त्रैः षेचयेच्छिष्यमादरात् ॥  
  
अयमेव महेशानि पूर्णदीक्षाक्रमः स्मृतः ।  
अन्यत्सर्वं महेशानि दीक्षापटलगोचरम् ॥  
  
विरच्य विपुलं चक्रं मण्डपेति मनोहरम् ।  
खारीतोयभृतं कुम्भं स्थापयेच्चक्र मध्यतः ॥  
  
अन्येषु कलशान् रत्नवस्त्र हेमसमन्वित ।  
दलेषु विधिवत् स्थाप्य तत्रावाह्यष्टदेवताम् ॥  
  
अभ्यर्च्य मध्यचान्तेषु साङ्गावरणदेवता ।  
स्पृशं च मध्यकलशमाचार्यः प्रपठेदिति ॥  
  
साङ्गांश्च चतुरो वेदान्ततस्तेन जलेन तु ।  
अभ्यसिञ्चेद्गुरुः शिष्यमिति पूर्णाभिषेचनम् ॥  
  
वेदेभ्यः सर्वतन्त्रांश्च तन्त्रेभ्यो मनवस्तथा ।  
यतोजातास्ततः शिष्यः सर्वमन्त्रैकभाजनम् ॥  
  
भवेदाचार्यनामा च कुर्यान्नामान्तरं गुरुः ।  
एतादृशस्ययो दीक्षा गृह्नीयात् स तु सिद्धिभाक् ॥  
  
सर्वमन्त्रप्रदानेषु समर्थः स तु जायते ।  
सर्वेदेवावशास्तस्य वेदपन्था तु सात्विकः ॥  
  
एष एव विधिस्तन्त्रमार्गेस्याद्दक्षिणाभिधे ।  
विशेषस्तत्रतोयानितीर्थानामाहरेत्सुधी ॥  
  
प्। ५२अ)  
  
गङ्गाया यमुनायाश्च सरस्वत्या महोदधेः ।  
सिन्धुगोदावरीरेवाकावेरीभ्यः पृथूदकात् ॥  
  
महेन्द्रजायाः सरयूचर्मण्वत्याश्च पुष्करात् ।  
महानद्या वेदिकाया क्षिप्रावेत्रवतीजलम् ॥  
  
कुरुक्षेत्रस्य गण्डक्याः पूर्णायामानसस्य च ।  
घटेदत्वा जपेन्मन्त्रान्नानातन्त्र गतानपि ॥  
  
अभिषेकस्तु तैस्तोयै सिद्धास्ते मनवोस्य तु ।  
प्रयोगार्थं तथान्यस्य दानार्थमथवामके ॥  
  
मध्ये तीर्थघटं स्थाप्यशेषास्तोय घटामताः ।  
ये ये आवाहिता देवा गुरुणा तु सुराघटे ॥  
  
ते ते कुर्वन्ति सान्निध्यं मन्त्ररूपाश्चतन्मुखे ।  
स्वयं सिद्ध्यति वागस्य मूर्द्धानं नैव नामयेत् ॥  
  
यदर्थं नामितो मूर्धा तस्य मृत्युर्नसंशयः ।  
वाममार्गे गुरुर्यस्य ईदृक्सिद्धो यदा भवेत् ॥  
  
शिष्यश्च निरहङ्कारः सदा दैवत तत्परः ।  
देवतार्थं यस्यनादित्रयं भोगे मनो न च ॥  
  
स एव सिद्धो वामेस्यादन्योनिरयभाजनम् ।  
दरिद्रो दुःखितो मूर्ख इहलोके परत्र च ॥  
  
क्रिया दीक्षाविधिं कुर्याद्यथा शक्त्या गुरूक्तितः ।  
सजीवमीनयुक्तेन सुरया पूरितेन च ॥  
  
पञ्चामृतैः सुसम्पूर्णं शङ्खेन कलशेन वा ।  
अभिषेकं ततः कुर्यात् कुलवृक्षोत्थ पल्लवैः ॥  
  
अयं पूर्णाभिषेकोत्र कुलमार्गे प्रकीर्तिताः ।  
अभिषिञ्चेद्गुरुः शिष्यं नामास्मै प्रदिशेत्स्वयम् ॥  
  
आनन्दनाथ शब्दादौद्व्यक्षरं चतुरक्षरम् ।  
नियोज्यैवामुकोसीति गुरुरादौतमाद्वयेत् ॥  
  
यथा नारीपितुर्गोत्रात् पतुर्गोत्रं समाश्रयेत् ।  
तथाशक्त्युपदेशेन कौलोगोत्रान्तरे व्रजेत् ॥  
  
अथोच्यते महेशानि कौलानां गोत्रमुत्तमम् ।  
दुर्लभं सर्वतन्त्रेषु शाम्भवं तत्प्रकीर्तितम् ॥  
  
उपपातकलक्षाणि महापातक कोटयः ।  
क्षणाद्दहन्तिदीक्षेयं विधिना गुरुणा कृता ॥  
  
रसेन्द्रेण यथाविद्धमयः सौवर्णतां व्रजेत् ।  
दीक्षाविद्धस्तथाह्यात्मा शिवत्वं लभते ध्रुवम् ॥  
  
गतं शूद्रस्य शुद्रत्वं गता विप्रस्य विप्रता ।  
दीक्षा संस्कार सम्पन्ने जातिभेदो न विद्यते ॥  
  
दार्वश्मलोहमृदुलजातिलिङ्गं प्रतिष्ठितम् ।  
यथोच्यते महादेवस्तथा वर्णास्तु दीक्षिताः ॥  
  
प्। ५२ब्)  
  
पूर्णाभिषेकं कृत्वा तु यत्र कुत्र मृतोपि चेत् ।  
स एव देवीरूपः स्यात् स देवोधन्यतामियात् ॥  
  
पूर्णाभिषेकयुक्तस्य यत्किञ्चिदमृतं भवेत् ।  
तस्य क्रिया च सफला देवता सुप्रसीदति ॥  
  
पूर्णाभिषेकयुक्तो हि मन्त्रान्दृष्ट्वा जपेच्छिवे ।  
तत्क्षणात् सिद्धिमाप्नोतिना च कार्या विचारणा ॥  
  
गुरुं विनापि देवेशित्वभिषेकीत्वयं जपेत् ।  
तं सभेदं साधयित्वा सिद्धिन्दातु मथार्हति ॥  
  
कौलावधुतमार्गेषु तीर्थयात्रां न च व्रजेत् ।  
तीर्थासनं च सन्न्यासं व्रतधारणमेव च ॥  
  
उपवासं मुण्डनं च सर्वथा परिवर्जयेत् ।  
पूर्णाभिषेक शिरसं तेन तत्र न मुण्डनम् ॥  
  
पूर्णाभिषेक संयुक्तश्चाण्डालोपि भवेद्यदि ।  
स ब्रह्मर्षिर्महेशानि नात्र कार्या विचारणा ॥  
  
पूर्णाभिषेक हीनोय ऋषिवर्ज्योपि पार्वती ।  
स ब्राह्मणाधमः प्रोक्तस्त्वभिषेकी द्विजोत्तमः ॥  
  
पूर्णाभिषेकी देवेशि यस्मिन्देशे विराजिते ।  
सन्देशो धन्यतांयाति समन्तात् कोटियोजनम् ॥  
  
नव्याधिर्न च वै मृत्युर्न शत्रूणां भयं क्वचित् ।  
पूर्णरूपः शिवः प्रोक्तः शिव एव न संशयः ॥  
  
कोवादेहीकस्य देहः सुखन्दुःखं च कस्य च ।  
कोजातः कोमृतो देवि सर्वं ब्रह्मस्वरूपकम् ॥  
  
यस्मिन्काले भवेद्देवि मन्त्रदेवस्य विस्मृतः ।  
तदेवमरणं प्रोक्तं मरणं मरणं न हि ॥  
  
पूर्णाभिषेक युक्तानामधिकारो हि सर्वतः ।  
पूर्णाभिषेकः संयुक्तस्त्यजेदेतद्वयं शिवे ॥  
  
अहन्ता ममता त्यागः प्रथमं बुद्धिलक्षणम् ।  
अहमिति महेशानि प्रथमोध्या स ईरितः ॥  
  
ममेति च महेशानि द्वितीयोध्या स ईरितः ।  
अहन्ता ममता हीनः पूर्णदीक्षायुतो भवेत् ॥  
  
कुल्लुकाया जपेनापि पूर्णदीक्षाफलं लभेत् ।  
विद्यानां कुलपूज्यत्वात् कुल्लुका तेन कीर्तिताः ॥  
  
विद्यासम्बन्धि दोषाणां भक्षयित्रीयतः शिवे ।  
विख्याता कुल्लुका तेन सर्वदोष हरा परा ॥  
  
कुल्लुकाजय युक्तानां विद्यासिद्धिर्भवेद्ध्रुवम् ।  
  
इति श्रीतन्त्रचिन्तामणौ पूर्णाभिषेकनिर्णयो नामैकादशमः प्रकाशः ॥ ११   
॥  
प्। ५३अ)  
  
अथ गुरुभक्तिः ॥  
  
कुलागमस्त्वयं मार्गो गुरुणा सम्प्रदर्शितः ।  
सम्यगाचरितश्चेत्स्याभुक्तिमुक्त्योष्प्रसाधनम् ॥  
  
विप्रोपिगुणयुक्तोपि न भक्तश्चेन्नशस्यते ।  
म्लेच्छापि गुणहीनोपि भक्तिमान् शिष्य उच्यते ॥  
  
गुरुभक्तिविहीनस्य तयोर्विद्या व्रतं कुलम् ।  
व्यर्थं सर्वं शवस्येव नानालङ्कारभूषणम् ॥  
  
नारायणे महादेवे मातापित्रोश्च राजनि ।  
यथाभक्तिर्भवेद्देवि तथा कार्याणिजे गुरौ ॥  
  
एकग्रामस्थितः शिष्यस्त्रिसन्ध्यं प्रणमेद्गुरुम् ।  
एकः क्रोशस्थितश्चापि गुरुं प्रतिदिनं नमेत् ॥  
  
अर्द्धयोजनगः शिष्यः प्रणमेत् पञ्चपर्वसु ।  
एकयोजनमारभ्ययोजन द्वादशावधि ॥  
  
तत् तद्योजन सङ्ख्यातैर्मार्गेगत्वा नमेद्गुरुम् ।  
दूरदेशः स्थितः शिष्यो भक्त्या तत् सन्निधिं गतः ॥  
  
तत् तद्योजन सङ्ख्यातं मासेषु प्रणमेद्गुरुम् ।  
अतिदूरस्थितः शिष्यो यदेच्छास्यात् तदा व्रजेत् ॥  
  
रिक्तहस्तस्तुनोपेयाद्राजानं देवतां गुरुम् ।  
फलपुष्पांवरादीनि यथा शक्त्या समर्चयेत् ॥  
  
गुर्वग्रेण तपः कुर्यान्न स्नायादात्म शुद्धये ।  
न लङ्घयेद् गुरोराज्ञामुत्तरं न वदेत्तथा ॥  
  
अप्रियं च तथा काले कामक्रोधौ विशेषतः ।  
नाप्रच्छन्नमुखोद्रूयागुरोरग्रे कदाचन ॥  
  
अद्वैतं देवपूजां च गुरोरग्रे परित्यजेत् ।  
पादुकायोगपट्टादि गुरुचिह्नानि सादरम् ॥  
  
न लङ्घयेत् स्पृशेन्नैव तत्समक्षं न धारयेत् ।  
पर्य्यङ्कशयनं तद्वत्तथापाद प्रसर्पणम् ॥  
  
अङ्गं भङ्गं च लीलां च न कुर्याद् गुरुसन्निधौ ।  
छायां न लङ्घयेत् तस्य गच्छेन्न पुरतो गुरोः ॥  
  
न कुर्वीत गुरोरग्रे प्रभावं शिष्यसङ्ग्रहम् ।  
अहङ्कारं न कूर्वीत नोल्लक्षणं धारयेद् वपुः ॥  
  
जातामाया यदि ब्रंशे शपथं गुरुसञ्ज्ञितम् ।  
न कुर्याच्छिवसञ्ज्ञं वा प्रमादेन क्रियेत चेत् ॥  
  
तदर्थं निर्वहेद्यत्नादन्ते पूजाजपाजपाहुती ।  
अनिर्वाहेतु कार्यस्य यदर्थं शपथः कृतः ॥  
  
प्रायश्चित्तं मनोः कुर्यान्मूलाख्यस्य सहस्रकम् ।  
न नियोगं गुरोर्दद्याद्युष्मदानाभिभाषयेत् ॥  
  
श्रीनाथदेवस्वामीति वोधने भाषणे वदेत् ।  
ऋणदानं तथा दानं वस्तूनां क्रयविक्रयम् ॥  
  
न कुर्याद्गुरुभिस्सार्द्धं शिष्योभूष्णुः कदाचन ।  
गुरोः सन्निहितेद्यस्तु पूजयेदन्यमम्विके ॥  
  
प्। ५३ब्)  
  
सयाति नरकं घोरं पूजा सा विफला भवेत् ।  
यस्मिन् द्रव्ये गुरोरस्ति स्पृहानानु भवेच्च तत् ॥  
  
अवश्यं यदि वाञ्छास्यादनु भूयात् तदाज्ञया ।  
अत्यल्पं हि गुरोर्द्रव्येमद्दत्तं स्वीकरोतियः ॥  
  
तिरश्चां योनिमापन्नः क्रव्यादैर्भक्ष्यतेत्रिये ।  
गुरुद्रव्यालाषी च गुरुस्त्रीगमनोत्सुकः ॥  
  
पतितः स्यान्न सन्देहः प्रायश्चित्तन्नविद्यते ।  
गुरुःस्थानं सम्प्रदायं तद्धर्मं योनिचारयेत् ॥  
  
गुरुभिः स वहिः कार्योदण्ड्योवध्यश्च पातकी ।  
पादुकामासनं वस्त्रं वाहनं छत्रचामरैः ॥  
  
दृष्ट्वा गुरोर्नमस्कुर्यान्नतद्भोगाय कल्पयेत् ।  
उक्तानुक्तेषु कार्येषु नोपेक्षां कारयेत् प्रिये ॥  
  
सदसद्य गुरुर्व्रूयात्तत् कार्यमविशङ्कया ।  
ब्रह्महत्याशतं कृत्वा गुर्वाज्ञां परिपालयेत् ॥  
  
निग्रहेनुग्रहे वापि गुरुः सर्वस्यकारणम् ।  
निर्गतं यद्गुरोर्वक्रात् तत्सर्वं शास्त्रमुच्यते ॥  
  
आज्ञाभङ्गोर्थहरणं गुरोर प्रियवर्तनम् ।  
गुरुद्रोहमिदं प्रोद्गर्यः कुर्यात् स तु पातकी ॥  
  
न विशेदासनेदेवि देवता गुरुसन्निधौ ।  
जातिविद्याधनाढ्यो वा दूरदृष्ट्वा गुरुं मुदा ॥  
  
अभिमानो न कर्तव्यो जाति * ? विधनादिभिः ।  
तत्पापं समवाप्नोति गुर्वग्रे नृतभाषणात् ॥  
  
गोब्राह्मणवधं कृत्वा न तत्पापमवाप्नुयात् ।  
दण्डप्रणांअं कृत्वैकं त्रिःप्रदक्षिणमाचरेत् ॥  
  
गुरुस्तद्गुरुयोगे तु वन्देत प्रगुरुं प्रिये ।  
ततो नमेद्गुरुं सोपि गुर्वग्रे तन्निवारयेत् ॥  
  
प्रगुरोः सन्निधौ शिष्यः स्वगुरुं मनमानयेत् ।  
गुरुक्तं परुषं वाक्ये माशिषं चिन्तयेद्धृदि ॥  
  
तेन सन्ताडितो वापि प्रसादमिति संस्मरेत् ।  
भोग्ययोग्यानि वस्तुनि गुरवे सर्वमर्पयेत् ॥  
  
तच्छेषमिति सञ्चिन्त्य ग्राह्यं तस्याज्ञयामुदा ।  
एकाक्षरप्रदातारं यो गुरुन्त्ववमन्यते ॥  
  
सश्च योनिं शतं गत्वा चाण्डालत्वमवाप्नुयात् ।  
गुरौमनुष्यबुद्धिं च मन्त्रेवाक्षरसेमुनिम् ॥  
  
प्रतिमायां शिलां बुद्धिं कुर्वाणो नरके व्रजेत् ।  
गुरुशक्तिश्च तत्पुत्रो तज्येष्ठश्च गुरुः समः ॥  
  
आत्मवच्चकनीयां सः पुत्रवत् परिपालकाः ॥  
  
अथ दक्षिणाचारमाह ।  
  
श्रीदेव्युवाच ।  
  
अस्मिन् घोरे कलियुगे स्वल्प सिद्ध्यतिदर्पिताः ।  
भविष्यञ्जनास्तेषां स्थिरसिद्धिः कथं भवेत् ॥  
  
अग्रेवंशादिवृद्धिश्च वंशेदेवकृपा तथा ।  
मोक्षः कथं साधकस्य तथावद कृपानिधे ॥  
  
प्। ५४अ)  
  
ईश्वर उवाच ।  
  
अहङ्कार परित्यागात् काम्यकर्मविवर्जतान् ।  
स्वधर्माच्चरणात् सर्वं मनायासेन जायते ॥  
  
एतत् कर्तुमशक्तश्चेन्निषिद्धं तु परित्यजेत् ।  
विहितं कर्मकुर्वीत सिद्धिः स्यात् पुत्रपौत्रिकी ॥  
  
तत्रादौ कथयिष्यामि निषिद्धं विद्धिना सह ।  
देवस्थाने गुरुस्थाने श्मशाने च चतुष्पथे ॥   
  
पादुकासनविण्मूत्रमैथुनानि विवर्जयेत् ।  
धन्यगो गुरुदेवाग्नि कोशपुस्तक सम्मुखम् ॥  
  
नैव प्रसातयेल्पादौ न चैतानि विलङ्घयेत् ।  
आलस्य मदनं मोहशापपैशून्य विग्रहान् ॥  
  
असूयामात्ससम्मानं परनिन्दां च वर्जयेत् ।  
लिङ्गिनं व्रतिनं विप्रं वेदवेदाङ्ग संहिताः ॥  
  
पुराणागशास्त्राणि कल्पांश्चापि न दूषयेत् ।  
युगं कुशलमश्मानन्दामबुह्रीमुलूखलम् ॥  
  
सूर्यं सम्मार्जनं दण्डं ध्वजं वै तूर्यमायुधम् ।  
कलशं चामरं छत्रं दर्पणं भूषणं तथा ॥  
  
भोगभोग्यानि चान्यानियाग्र द्रव्याणि यानि च ।  
महास्थानेषु वस्तूनियानि वा देवतालये ॥  
  
दिव्योक्तानि पदार्थानि भूता विष्टानियानि वै ।  
लङ्घयेज्जानु नैतानि न चैतानि यदा स्पृशेत् ॥  
  
या गोष्टीलोकविद्विष्टाया वत्स्वैरविसर्पिणी ।  
परहिंसात्मिकाया च न तामवतरेत् क्वचित् ॥  
  
प्रतिग्रहं न गृह्नीयादात्म भोगविधित्सया ।  
देवतातिथि पूजार्थं यत्नतोप्पूर्जयेद्धनम् ॥  
  
विभीतककरञ्जार्कास्नुहीच्छायां न लङ्घयेत् ।  
स्तम्भदीपमनुष्याणामन्येषां प्राणिनां तथा ॥  
  
नखाग्रकेशनिर्द्धूतस्नानवस्त्र पठोदकम् ।  
एतत् स्पर्शं त्यजेद्दूरं खरश्वाजलजस्तथा ॥  
  
लिङ्गस्थानं च निर्माल्यं नाध्यान्नैव च लङ्घयेत् ।  
नद्यां प्रवाहयेत् सर्वं दद्याद्वा शिवदीक्षिते ॥  
  
लोकोद्वेगकरीया च या च मर्म निकृन्तिनी ।  
स्थित्युद्वेगकरीया च ताङ्गिरं नैव भाषयेत् ॥  
  
रम्यमप्युज्ज्वलमपि मनसोपि समीप्सितम् ।  
लोकविद्वेषणं वेषं न गृह्नीयात् कदाचन ॥  
  
तन्त्रोक्तान् समयाचारानैहि कामुष्ंइकोचितान् ।  
आचरन्नादरच्छिद्धिं दीक्षितः सोधिगच्छति ॥  
  
सामान्यसिद्धौरक्षार्थं परेषां न कदाचन ।  
प्रयोक्तव्यः स्वस्य मन्त्रो महापद्यपि साधकैः ॥  
  
प्। ५४ब्)  
  
यत्र यत्र परीवादो मात्सर्याच्छ्रूयते गुरोः ।  
तत्र तत्र न वस्त्रव्यं प्रमादात् संस्मरेद्धरिम् ॥  
  
विष्णोः शिवस्य शास्त्रस्य वेदस्यार्क गणेशयोः ।  
भवान्या वा यत्र निन्दा तस्मिन्न्स्थाने वसेतन ॥  
  
कर्मणा मनसा वाचा न हिंसेत् परदारकान् ।  
स दीक्षिते नमोकार्यः शापानुग्रहकर्मणि ॥  
  
न तेन मन्त्रो वक्तव्यो मुद्रा वा समया अपि ।  
सिद्धमन्त्रस्य कर्तव्यं त्रिविधं परिकीर्तितम् ॥  
  
नित्यं नैमित्तिकं काम्यं तत्रादौ नित्य मुच्यते ।  
देवगुरुं गुरुस्थानं क्षेत्रं क्षेत्राधि देवताः ॥  
  
सिद्धान् सिद्धाधिवासांश्च श्रीपूर्वं समुदीरयेत् ।  
धारयेदार्जवं सत्यं सौशील्यं समतां घृतिः ॥  
  
शान्तिर्दयामवस्थां च दिव्यां शक्तिं च सर्वदा ।  
गमनागमनं कुर्यात् प्रणम्य गुरुपादुके ॥  
  
पश्चात् पादेन निर्गच्छ्त् प्रणम्य च गुरोर्गृहात् ।  
मलमूकादिरहितः केशश्मश्रुविलुंवनात् ॥  
  
सोमसूर्यान्तरस्थं च गवाश्वत्थादि मध्यगाम् ।  
भावयेद्देवतां विष्णुं गुरुविप्र शरीरिणाम् ॥  
  
मन्त्रगुप्तिश्च कर्तव्या सततं मन्त्रसिद्धये ।  
गुरोर्नाम न गृह्नीयाद्वदेशवश्यकेत्विति ॥  
  
ॐ श्रीपूर्वं गुरोर्नामदेवनाम तदुत्तरम् ।  
पादशब्द समेतोयं न त मूर्द्ध्वाञ्जलीयुतः ॥  
  
जसन्तं च ददेन्नामतिथ्यर्णं च हरेर्यम ।  
अयं च दक्षिणाचारः कथितः परमेश्वरी ॥  
  
अथ कुलाचारमाह ।  
  
अथ वक्ष्ये कुलाचारमार्गे शास्त्रार्थनिर्णयम् ।  
कौलिकानां कुले जातो ज्येष्ठो यदि न दीक्षितः ॥  
  
कनिष्ठो दीक्षितश्चेत् स्यात् सकुर्यात् कुलपूजनम् ।  
पूजान्ते शेषमादाय ज्येष्ठं नत्वा निवेदयेत् ॥  
  
तस्योच्छिष्टं तु गृह्नीयात् कनिष्ट इति निर्णयः ।  
पूजा मध्ये गुरौज्येष्ठे पूज्ये वापि समागते ॥  
  
न स्वाव्रूयात् स्थितिं शेषं माचरेत् तदनुज्ञया ।  
नित्यार्चनं दिवाकुर्याद्रात्रौ नैमित्तिकार्चनम् ॥  
  
काम्यार्चनं प्रोक्तकाले वहवो यत्रसङ्गताः ।  
नत्वा स्वस्वगुरुं तत्र स्वस्वमार्गेण तर्पयेत् ॥  
  
विनाशनं विना स्नान गन्धपुष्पाक्षतान्विना ।  
विना मद्यं विना मांसं कुलपूजां न कारयेत् ॥  
  
न कुर्यात् प्रलयं भुक्त्वा विना मन्त्रे पूजनम् ।  
शक्त्या विना तथा पानमेकहस्तेन नार्चयेत् ॥  
  
श्रीचक्रमेकोनोकुर्यादेकपात्रे च नार्चयेत् ।  
नपि वेदेकहस्तेन चक्रेनिष्टीवनं न च ॥  
  
प्। ५५अ)   
  
प्रणम्य प्रविशेच्चक्रं विनिर्गच्छेत् प्रणम्य च ।  
श्रीचक्रं नासने तिष्टेन्ना च वीरासने क्वचित् ॥  
  
श्रीचक्रदर्शनं नॄणां नेत्रयोः पापनाशनम् ।  
तन्नास्ति चेद्व्रणी द्वन्द्वं कौलिकस्याक्षि युग्मकम् ॥  
  
अनाचारात् सदाचारांश्चक्रस्थान् शक्तितौलिकान् ।  
शिवगौरीधियासर्वान् भावयेन्नावमानयेत् ॥  
  
कुलाचार्यगृहं गत्वा भक्त्या पापविशुद्धये ।  
याचयेदमृतं वान्नं तदभावे जलं पिबेत् ॥  
  
कुलाचार्येण वेच्छक्त्यादत्तं पात्रं तु भक्तितः ।  
नमस्कृत्य प्रगृह्नीयादन्यथा नरकं व्रजेत् ॥  
  
उष्णीषी कञ्चुकी नग्नो मुक्तकेशश्च उक्तवान् ।  
अस्नातोनाति भक्तश्च विवादी च पराङ्मुखः ॥  
  
नेदं यस्य कुले जातं यश्च संस्कारमाद्विजः ।  
वेदाध्यायी कुलद्रव्यसेवनान्निर्द्धनो भवेत् ॥  
  
योगामृतस्य निष्टीवान्मद्यभाण्ड परिभ्रमात् ।  
ऊर्द्ध्वनालेनपानाच्च देवताशाप माप्नुयात् ॥  
  
एकासने निविष्टाये भुञ्जानाश्चैकभाजने ।  
एकपात्रे पिवन्तो येतं यान्ति नरकं सदा ॥  
  
ये सेवन्ते कुलद्रव्ये मेकग्रामस्थिते गुरौ ।  
तत् कुलेज्ञे च तत्पुत्रे स्वह्येष्ठ कुलदेशिके ॥  
  
विनानुज्ञां स पापात्मा रौरवं निरयं व्रजेत् ।  
पठनं धर्मशास्त्रस्यह्य कुलस्त्री निषेवनम् ॥  
  
श्रौतकर्मस्याचरणं श्रोत्रियाणां च सङ्गतिः ।  
कामार्थायुर्यशोलोभोज्ञानसौख्यादिनाशकम् ॥  
  
रिपुणापि न कर्तव्यो वाग्वादश्चक्र मध्यतः ।  
पितृमातृसमं पश्येत्तेनोक्तं पुरुषं महेत् ॥  
  
श्रीगुरुं कुलशास्त्राणि पूज्यस्थानानि यानि च ।  
भक्त्या श्रीपूर्वकं विद्वान् प्रणम्य परिकीर्तयेत् ॥  
  
पारम्पर्यागमाम्नाय मन्त्र चारादिकं तथा ।  
सर्वं गुरु कुलाल्लध्वं सफलं स्यान्नवान्यथा ॥  
  
श्रीशास्त्रं पूजयेन्नित्यं पशुगेहेन निःक्षिपेत् ॥  
  
स्वदारवन्निषेवेत कुलशास्त्राणि सर्वणि वर्जयेत् परदारवत् ॥  
  
संस्कारार्थं छिन्नभिन्ना व्यस्तवर्णांश्च वैदिकान्न् ।  
मन्त्रान् पठेन् सम्प्रदायात्तैः स्यादत्रव्यवस्थितिः ॥  
  
धर्मशास्त्रविरुद्धोय आचारः स तु कौलिकः ।  
चक्रेणाकारयेदेता दैवात् प्राप्ताः प्रपूजयेत् ॥  
  
गमनं नैव कुर्वीत कृत्वा निरयमाप्नुयात् ।  
मातरं गुरुपत्नीं च भगिनीं भगिनीसुताम् ॥  
  
भ्रातृजायां वीरभार्यां कुमारीं व्रतधारिणीम् ।  
व्यङ्गाङ्गीं विकृताङ्गीं चक्षुधां प्रीतां समाहृताम् ॥  
  
प्। ५५ब्)  
  
स्रूयां सकृत्कामगतां वृद्धां नैवामनोहराम् ।  
मनोहरां यौवनस्थां सुवेषां चारुहासिनीम् ॥  
  
रक्तान्त नयनां श्यामां पूजयेत् कौलिकाङ्गणाम् ।  
अकस्माच्च न सेवेत बलेन कुलयोगिनीम् ॥  
  
चक्रमध्ये स्व्यं क्षुधां वास्त्वतः प्रार्थिनीं भवेत् ।  
आमं मांसं सुराकुम्भं मत्तेभं सिद्धदर्शनम् ॥  
  
सहकारमशोकं च क्रीडां लुब्धां कुमारिकाम् ।  
एकवृक्षं श्मशानं च समूहं योषितामपि ॥  
  
नारीं च रक्तवसनां दृष्ट्वा वन्देत भक्तितः ।  
गुरुशक्तिसुतो ज्येष्ठः कनिष्ठः कुलदेशिकान् ॥  
  
कुलदर्शन शास्त्राणि कुलद्रव्याणि कौइकान् ।  
प्रेरकात् सूचकांश्चापि वाचकान् दर्शकांस्तथा ॥   
  
शिक्षकान् वोधकान् योगियोगिनी सिद्धपूरूषान् ।  
कन्याः कुमारिकानग्ना उन्मत्तानपि योषितः ॥   
  
ननिन्देन्न जुगुप्सेतनहसेन्ना च मानयेत् ।  
नाप्रियं नानृतं ब्रूयात् कस्यापि * ? कुयोगिनः ॥  
  
कुरूपे सति कृष्णेति न निन्दे कुलयोषितम् ।  
परिक्षयेन्नभक्तानां वीराणां च कृता कृते ॥  
  
न पश्येत् पतितां नग्नामुन्मत्ता प्रकटस्तनीम् ।  
न दिवासेवयेन्नारीं तद्योनिं न निरीक्षयेत् ॥  
  
स्त्रियंशतापराधां वा पुष्पेणापि न ताडयेत् ।  
दोषां न गणयेत् स्त्रीणां गुणानेव प्रकाशयेत् ॥  
  
तिष्ठन्ति कुलयोगिन्यः कुलवृक्षेषु सर्वदा ।  
तत्पत्रेषु न भोक्तव्यमर्कपत्रे विशेषतः ॥  
  
न स्वयेत् कुलवृक्षाधो न चोपद्रवमाचरेत् ।  
दृष्ट्वा भक्त्या नमस्कुर्याच्छेदयेन्न कदाचन ॥  
  
श्लेष्यान्तककरञ्जाक्षनिंवाश्वत्थ कदंवकाः ।  
विल्वोवटोडुंवरौ च विञ्चावेति दशस्मृताः ॥  
  
प्रायश्चित्तं भृगोः पातः सन्न्यासं व्रतधारणम् ।  
तीर्थयात्रादिगमनं कौले पञ्चविवर्जयेत् ॥  
  
अंहः कौलं वहिः शैवं जनमध्ये तु वैष्णवम् ।  
कौलं तु गोपयेद्देवि नारिकेल फलांवुवत् ॥  
  
गुरुं प्रकाशयेद्धीमान् मन्त्रं यत्नेन गोपयेत् ।  
अप्रकाशः प्रकाशाभ्यां क्षीयते सम्पदायुषम् ॥  
  
सर्वाचार परिभ्रष्टः कुलाचारं समाश्रयेत् ।  
कुलाचार परिभ्रष्टो रौरवं नरकं व्रजेत् ॥  
  
वामाचारं तु कथयेद कुलीनाम सद्गुरुः ।  
आचारात् पतितः शिष्ये पातकी सगुरुर्भवेत् ॥  
  
प्। ५६अ)  
  
सर्वभूतहितेरक्तः समयाचारपालकः ।  
अनित्यकर्म सन्त्यागी नित्यानुष्टान तत्परः ॥  
  
परस्यां देवतायां तु सर्वकर्मनिवेदकः ।  
अन्यमन्त्रार्चनः श्रद्धामन्यमन्त्रस्यपूजनम् ॥  
  
कुलस्त्री वीरनिन्दां च तद्द्रव्यस्यापहारणम् ।  
स्त्रीमयं च जगत्सर्वं स्वयन्तावत्तथा भवेत् ॥  
  
पेयं चर्वं तथा चोष्यं भक्ष्यं लेह्यं गृहं सुखम् ।  
सर्वं च युवतीरूपं भावयेद्यतमानसः ॥  
  
स्त्रियोदेवास्त्रियः प्राणाः स्त्रिय एव हि भूषणम् ।  
स्त्रीसङ्गिणा सदाभाव्यमन्यथा स्वस्त्रियामपि ॥  
  
तद्धस्तावुचितं पुष्पं तद्धस्त गृहितं जलम् ।  
तद्धस्तरचितं भोज्यं देवताभ्यो निवेदयेत् ॥  
  
कुलजां युवतीं वीक्ष्य नमस्कुर्यात् समाहितः ।  
यदि भाग्यवशेनैव कुलदृष्टिस्तु जायते ॥  
  
तदैव मानसीं पूजां तदा तासां प्रकल्पयेत् ।  
वालां वा यौवनोन्मत्तां वृद्धां वा सुन्दरीं तथा ॥  
  
कुत्सित्वां वा महादुष्टां नमस्कृत्य विभावयेत् ।  
तासां प्रहारं निन्दां च कौटिल्यमप्रियं तथा ॥  
  
सर्वथा न च कर्तव्यमन्य सिद्धि * ? रोधकृत् ।  
गोचर्मस्थं यथाक्षीरं न पेयं स्याद्विजोत्तमैः ॥  
  
तथा पशुमुखाद्धर्मो न श्रोतव्यस्तु कौलिकैः ।  
असंस्कारं पिबेद्द्रव्यं वलोत्कारेण मैथुनम् ॥  
  
स्वहस्तेन पशुं हत्वा रौरवं नरकं व्रजेत् ।  
वीरहत्या वृथापानं वीरद्रव्यापहारणम् ॥  
  
वीरस्त्रीगमनं चैव तत्संयोगस्तु पञ्चमः ।  
महापातकमित्युक्तं कौलिकानां कुलागमे ॥  
  
शृणु पुत्ररहस्यं मे समयाचार सम्भवम् ।  
येन हीना न सिद्ध्यन्ति जन्मकोटि सहस्रशः ॥  
  
मनवः कुलशास्त्राणां कुलचर्यानुयायिनाम् ।  
उदारचित्तः सर्वत्र वैष्णवाचार तत्परः ॥  
  
परनिन्दा सहिःष्णुः स्याद्दुपकाररतः सदा ।  
पर्वते विपिने वापि निर्जने शून्यमण्डपे ॥  
  
चतुष्पथे जले शून्ये यदि दैवाद्गतिर्भवेत् ।  
क्षणं ध्यात्वा मनुञ्जत्वा नत्वा गच्छेद्यथा मुखम् ॥  
  
गृद्धं वीक्ष्य महाकालीं नमस्कुर्यादलक्षितः ।  
क्षेमङ्करीं तथा वीक्ष्यजंवुकीं यमदूतिकाम् ॥  
  
कुरङ्गंश्येनम्भूकाकौ कृष्णमार्जारमेव च ।  
कृशोदरी महाचण्डे मुक्तकेशी वलिप्रिये ॥  
  
कुलाचार प्रसन्नास्येनमस्ते शङ्करप्रिये ।  
श्मशानस्थं शवं दृष्ट्वा प्रदक्षिण मनुंस्मरन् ॥  
  
प्रणम्यानेन मन्त्रेणमन्त्री सुखमवाप्नुयात् ।  
घोरदंष्ट्रेकरालास्येकिटिशब्द प्रणादिवि ॥  
  
प्। ५६ब्)  
  
घोरघोररवास्फाल नमस्ते चितिवासिनि ।  
रक्तवस्त्रं तथा पुष्पं राजानं राजपुत्रकम् ॥  
  
हस्त्यश्चरथशस्त्राणि फलकान् वीरपुरुषान् ।  
महिषं कुलनाथं च दृष्ट्वा महिषमर्द्दिनी ॥  
  
प्रणम्य जयदुर्गां वास च विघ्नैर्नलिप्यते ।  
जयदेवी जगद्धात्री त्रिपुरे च त्रिदैवते ॥  
  
भक्तेभ्यो वरदे देवि महिषघ्नी नमोस्तुते ।  
मद्यभाण्डं समालोक्य मत्स्यं मांसं वरस्त्रियम् ॥  
  
दृष्ट्वा च भैरवीं देवी प्रणम्य विवृषेन्मनुम् ।  
घोरविघ्नविनाशाय कुलाचार समृद्धये ॥  
  
नमामि वरदे देवी मुण्डमाला विभूषिते ।  
रक्तधारा समाकीर्णे वरदेत्वान्नमाम्यहम् ॥  
  
सर्वविघ्नहरेदेवि नमस्ते वरवल्लभे ।  
एतेषां दर्शने नैव यदि दैवान्न कुर्वते ॥  
  
शक्तिमन्त्रं पुरस्कृत्य तस्य सिद्धिर्न्नजायते ।  
वेदशास्त्रपुराणानि स्पष्टा वेश्याङ्गना इव ॥  
  
एयं तु शाम्भवी विद्यां गुप्ता कुलवधूरिव ।  
सुगुप्तां कौलिकाचार मनु गृह्नन्ति देवताम् ॥  
  
वाञ्छा सिद्धिं प्रयच्छन्ति नाशयन्ति प्रकाशनात् ।  
कुलपुष्पं कुलद्रव्यं कुलपूजां कुलं जपम् ॥   
  
गुरुं कुलपतिं चापि कुलमाली कुलाकुलम् ।  
कुलचक्रं कुलध्यानं सर्वथा न प्रकाशयेत् ॥  
  
प्रकाशात् सिद्धिहानिः स्यात् प्रकाशाद्वन्धनादिकम् ।  
प्रकाशाद्वलहानिः स्यात् प्रकाशाद्देवहिंसनम् ॥  
  
प्रकाशान् मृत्युलाभः स्यान्न प्रकाश्यं कदाचन ।  
पूजाकालेन महेशानि यदिकोप्यत्र गच्छति ॥  
  
दर्शयेद्वैष्णवीं मुद्रां विष्णुन्यासंस्तथास्तवम् ।  
कदाचिदङ्गहानिःस्यान्न च व्यक्तः कदाचन ॥  
  
परं पूजा न कर्तव्या न च व्यक्तिः कदाचन ।  
अन्तः शाक्ता वहिः शैवाः सभार्या वैष्णवामताः ॥  
  
नानारूपधरावीराविचरन्ति महीतले ।  
दक्षिणाख्यं कुलाचारं कथितं तव सुव्रते ॥  
  
न कस्मैचित् प्रवक्तव्यं यदीच्छेत् प्रियमात्मनः ।  
अथ वामकुलमार्गाधिकारिता विवेकमाह ॥  
  
वक्ष्येथ प्रकटं धर्मं कौलिकानां च वामनी ।  
इहलोके परत्रापियं कृत्वा सुखमाप्नुयात् ॥  
  
ब्राह्मण्यं स्वस्य विप्रस्तु सम्यज्ञात्वा समाविशेत् ।  
वाममार्गेथ वा कौले तत्रापि च न लङ्घयेत् ॥  
  
प्। ५७अ)  
  
स्वस्ववर्णा समाचारं न कुर्यात् तत्प्रतिग्रहम् ।  
परस्त्री धननिन्दा च वेदशास्त्रादि निन्दनम् ॥  
  
अनिग्रहं चेन्द्रियाणां वचनं गुरुविप्रयोः ।  
सङ्गः सर्वात्मनात्याज्योगुप्तस्तिष्टेद्गुरुं विना ॥  
  
सत्सङ्गश्च विवेकश्च निश्चलं नयनद्वयम् ।  
यस्य नास्ति नरः सोन्धः कथं वामे सुखं लभेत् ॥  
  
संसारिकः सुखं प्रोक्तं व्रह्मज्ञोस्मीतिवादिनम् ।  
कर्मभङ्गो भयभ्रष्टन्तं त्यजेदेत्यजं यथा ॥  
  
मद्यम्मांसं सुरापानं मत्स्याः स्त्रीणान्धवास्तथा ।  
अनेका यत्र जायन्ते तत्र वामो गतिप्रदः ॥  
  
स्थित्वा तु दक्षिणेमार्गे गुप्तं भुङ्क्त्ये पलादिकम् ।  
स याति नरकं घोरं विष्ठायां जायते कृमिम् ॥  
  
विना वलिं पलां भुङ्क्त्ये विना पूजां सुरां पिबेत् ।  
दूतीयज्ञं विना गच्छेत् स्त्रियं वाम्यपि नारकी ॥  
  
अवुध्वा समयाचारं कुलधर्मं चरेद्यदि ।  
स गुरुश्चैव शिष्यश्च योगिनीनां भवेत्यशुः ॥  
  
वाममार्गमजानाति मूढात्मामोक्षमिच्छति ।  
पारावारमपारं स वाहुभ्यां तर्तुमिच्छति ॥  
  
सर्वकर्मविहीनाये वर्णाश्रम विवर्जिताः ।  
कौले वा वाममार्गं ते भुक्तिमुक्तेश्चभाजनम् ॥  
  
निन्दं तु वान्धवाः सर्वेत्यजं तु स्त्री सुतादयः ।  
जनाहसन्तुमां दृष्ट्वा राजानोदण्डद्यं तु वा ॥  
  
रोगदारिद्र्य दुःखाद्यैः पीडितोप्यनिशं त्वहम् ।  
लक्ष्मीस्तिष्टतु वा यातु न मुञ्चामिपर्थत्विदम् ॥  
  
एवं यस्य दृढा भक्तिः स वामे सिद्धिमाप्नुयात् ।  
नार्थलाभान्न च क्रोधान्नढेषान्न च मत्सरान् ॥  
  
न कामान्न भयाद्वापिमार्गं प्राप्तं परित्यजेत् ।  
प्रत्यहं नार्चयेद्देवीं मार्गेस्मिन् विघ्नमाप्नुयात् ॥  
  
गुरुकारुण्य सम्पूतो देहनिर्द्धूतकल्पषः ।  
कुलपूजारतो यस्तु सोयं कौलो नवेतरः ॥  
  
परोक्षेको न जानीते कस्य किं च भविष्यति ।  
यद्वै प्रत्यक्षफलदं तदेवोत्तमदर्शनम् ॥  
  
गुरूपदेश निहिता महान्ता इति केचन ।  
मोहयन्ति जनान् केचित् स्वयं पूर्वं विमोहिताः ॥  
  
पेयं मद्यं लं खाद्यं समालोक्य प्रियामुखम् ।  
इत्येवा चरणं श्रेष्ठं परमाः प्रवदन्ति च ॥  
  
मद्यपानेन मनुजो यदि सिद्धिं लभेत चेत् ।  
मद्यपानरताः सर्वे संसिद्धान भवेत्युमे ॥  
  
मांसभक्षणमात्रेण यदि पुण्यागतिर्भवेत् ।  
क्रव्यादानां तदा मोक्षो मांसादन्यन्नभुञ्जते ॥  
  
स्त्रीसम्भोगेन भोदेवी यदि मोक्षोभि जायते ।  
तदा सर्वेपि मुक्ताः स्युःकस्यजन्म भविष्यति ॥  
  
कृपाणधारागमनाद्व्याघ्रकर्णावलंवनात् ।  
भुजङ्गधारणान्नूनमशक्यं कुलवर्त्मनः ॥  
  
प्। ५७ब्)  
  
वृथापानं तु देवेशि सुरापानमिहोच्यते ।  
तन्महापातकं ज्ञेयं वेदादिषु निरूपितम् ॥  
  
अनाङ्घ्रे च मवालोक्यमनाश्चाद्यमपेयकम् ।  
मद्यं मांसं पशूनां तु कौलिकानां महत् फलम् ॥  
  
अमेध्यानि द्विजातीनां मद्यान्येकादशैव हि ।  
द्वादशां तु सुरामद्यं सर्वेषामुत्तमं स्मृतम् ॥  
  
तस्माद् ब्राह्मण राजन्यौ वैश्यश्च न सुरां पिबेत् ।  
सुरादर्शनमात्रेण कुर्यात् सूर्यावलोकनम् ॥  
  
तस्य संसर्गमात्रेण प्राणायाम त्रयं चरेत् ।  
आजानुभ्यां भवेत् स्नानं नाभ्यामुपवसेदहः ॥  
  
उद्धनोचे स्त्रिरात्रं तु मद्यस्य स्पर्शने विधिः ।  
सुरापाने कामकृते ज्वलन्तीतां प्रवे * * (?) त् ॥  
  
मुखे तया विनिर्द्दग्धेतच्छुद्धिं समवाप्नुयात् ।  
अविधानेन योहन्यादात्मार्थे प्राणिनः प्रिये ॥  
  
निवसेन्नरकेघोरे दिनानि पशुरोमभिः ।  
समितानि दुराचारस्तिर्यग्योनिषु जायते ॥  
  
विधिवद्गान्द्विजं वापि हत्यापापैर्नलिप्यते ॥  
  
सर्वेभ्यः कौलिकः श्रेष्ठस्तूर्ध्वाम्नायी च वागमः ।  
अधिकारी भक्तियुक्तोयश्चमद्गुरु सेवकः ॥  
  
स एव कौलिको वन्द्य इतरेमद्यपानताः ।  
स्मरणं कीर्तनं तस्य दर्शनं वन्दनं तथा ॥  
  
सम्भाषणं च कुरुते राजसूयाधिकं फलम् ।  
स यत्र वसते देवास्तत्र श्रीविजयो भवेत् ॥  
  
दृष्ट्वे दृशं च प्रणमेदन्यैर्वर्ज्यः सदूरतः ॥  
  
पूर्वाम्नायः सृष्टिरूपः स्थितिरूपं तु दक्षिणः ।  
संहारः पश्चिमाम्नाय उत्तरेनुग्रहो भवेत् ॥  
  
मन्त्रयोगं विदुः पूर्वं भक्तियोगं तु दक्षिणम् ।  
पश्चिमं कर्मयोगं तु ज्ञानयोगं तथोत्तरम् ॥  
  
इति श्रीतन्त्रचिन्तामणौ दक्षिणाद्याचारनिर्णयो नाम द्वादशः प्रकाशः ॥   
१२ ॥  
  
अथ श्यामादि प्रत्येकविद्यायां विशिष्य मन्त्रसिद्ध्यैककारणं महानीलादि   
क्रममाह ॥   
  
देव्युवाच ।  
  
देवेशश्रोतुमिच्छामि रहस्याति रहस्यकम् ।  
दशविद्यादिकादेवं दशवैद्येक्रमाः प्रभोः ॥  
  
पुरैवकथिता स्वामिन्तं क्रमं वद सम्प्रति ॥  
  
शिव उवाच ॥  
  
रहस्याति रहस्यं च कथ्यते तव भक्तितः ।  
महानील क्रमेणैव कालिका सिद्धिदायिनी ॥  
  
महानीलक्रमो देवी द्विविधा परिकीर्तितः ।  
सकलो निष्कलश्चेतितं क्रमं शृणु पार्वती ॥  
  
प्। ५८अ)   
  
खड्गहस्तशिरन्यस्त सर्वदा मुक्तकुन्तलः ।  
सदामांसासवोल्लास विजयाघूर्णलोचनः ॥  
  
सिन्दूरतिलकं भालेपाणौ तु मदिरारसम् ।  
न करोति नरो यस्तु स कथं मम पूजकः ॥  
  
रात्रौ पर्यटनं चैव रात्रौ शक्तेः प्रपूजनम् ।  
न करोति नरो यस्तु स कथं ममपूजकः ॥  
  
योनि चुंवनकं कर्मशक्तेरालिङ्गनं तथा ।  
न करोति नरो यस्तु सकथं मम पूजकः ॥  
  
ताम्बूलं योनिचक्रं च मुण्डमाला शवाशनम् ।  
सिन्दूरं खड्गकं चैव संविदा सवयोरसम् ॥  
  
एतांविहाययः कश्चित् कालीं साधितुमुद्यतः ।  
इहक्षोभमवाप्नोति परत्र नरकं व्रजेत् ॥  
  
कोमुर्वुदयुगैर्देवि न हि सिद्ध्यतितारिणी ।  
सिन्दूरविन्दुभूयुग्मे स्वयम्भू मुनिपत्रकम् ॥  
  
रक्तचन्दनजं वापि त्रिपुण्ड्रं च ततोपरि ।  
कुर्वन्दलेकज्जलस्य विन्दुर्देयो महेश्वरि ॥  
  
महानील क्रमेदेवि तिलकः परिकीर्तितः ।  
श्मशानशायी मांसासी संविदा नन्दमानसः ॥  
  
स्त्रियं पश्यन् पृशन् गच्छन् सर्वकालं जपं चरेत् ।  
वेश्यारतः श्मशानस्थो मृदुचूडक संयुतः ॥  
  
दन्ताक्षमालयादेवि राजदन्तेन मेरुणा ।  
मालां कृत्वा जपेद्देवि सदा ताम्बूलचर्वकः ॥  
  
कपालपात्रसम्पूजा वीरसाधन तत्परः ।  
कपालमालाभरणो रामाचुंवन तत्परः ॥  
  
शक्त्यानन्दो नेत्रयुगं मुखेहालां गृहाङ्गणे ।  
वेश्या वालाकरे मालाशक्तिलोलाभगांवुजे ॥  
  
योनिसं चुंवनं कृत्वा सर्वकालं जपं करे ।  
शक्त्युद्भवान सङ्कार्यः सर्वमेतच्चराचरम् ॥  
  
अविचारी प्रहृष्टात्मास्त्रीभक्तो विजितेन्द्रियः ।  
ईदृग्विधो नरो देवी महानील क्रमोमतः ॥  
  
राजदन्तमयी मालाद्विरदोष्ट्राश्च सम्भवाः ।  
असक्तानां निष्कलः स्यात्तं क्रमं शृणु पार्वती ॥  
  
पीतयादुग्धकं पीत्वा सच्चिदानन्दमानसः ।  
स्फाटिकीमालिकां कृत्वा विहारे जपमाचरेत् ॥  
  
दिक्काल नियमोनास्तिस्थित्यादि नियमो न च ।  
न जपेकाल नियमो महामन्त्रस्य साधने ॥  
  
यस्मिन् मन्त्रे सदाचारस्तत्र धर्मस्तु तादृशः ।  
भ्रान्तिस्तत्र न कर्तव्या स्वर्गो वा मोक्ष एव च ॥  
  
मृदुकोमलकं देवि चूडकं वाथ चूडकम् ।  
शर्ववीरासनं कृत्वा योनितोगासनं च वा ॥  
  
प्। ५८ब्)  
  
कामरूपासनं देवी मुरतासनमेव च ।  
सिन्दूरासनकं देवी पर्वतासनमेव च ॥  
  
सरोवरासनं चेति तिलपुष्पे चखं जयम् ।  
चन्द्रविंवं सर्पिणी च चुंवनासनमेव च ॥  
  
प्रयागासनकं देवी महाप्रयागासनं तथा ।  
स्पर्शखट्वासनेचेति योनि चुंवनमासनम् ॥  
  
निष्कास्पर्शासनं देवी वायुः स्पर्शासनं च वा ।  
आश्रेयासनकं देवी तथा मुण्डासनं तथा ॥  
  
श्रीमुण्डमुरतं वापि श्रीवीरमुरतं च वा ।  
पञ्चवीरासनं देवी मुरेन्द्रादि दिशाः क्रमात् ॥  
  
श्रीदेव्युवाच ।  
  
देवेश श्रोतुमिच्छामि महाचीन क्रमं परम् ॥  
  
शिव उवाच ।  
  
महाचीनक्रमं देवी कथ्यते साम्प्रतं मया ।  
महाचीन क्रमेणैव ताराशीघ्र फलप्रदा ॥  
  
ब्रह्मचीनो दिव्यचीनो वीरचीनस्तृतीयकः ।  
महाचीनोनिकलश्चचीनः पञ्चाविधोमतः ॥  
  
महाचीनः क्रमाद्देवी द्विविधः परिकीर्तितः ।  
सकलो निष्कलश्चेति सकलोवौद्धगोचरः ॥  
  
निष्कलो ब्राह्मणानां च द्वितीयं शृणु पार्वती ।  
नवद्वयं त्रिभुवने सारात्सारतरं परम् ॥  
  
महाचीन क्रमोदेवी द्विविधैव प्रकीर्तितः ।  
तत्रैव देवदेवेशि त्रैगुण्याद्भेदभाजनम् ॥  
  
स्नानादिमानसं शौचं मानसः प्रवरोजपः ।  
पूजनं मानसं दिव्यं मानसं तर्पणादिकम् ॥  
  
मानसो नियमो प्रोक्तो मानसन्दन्तधावनम् ।  
सर्व एव शुभः कालानाशुभो विद्यते क्वचित् ॥  
  
न विशेषो दिवारात्रौ न सन्ध्यायां महानिशि ।  
वस्त्रा ईमानसं शौचं देहस्पर्शादिवारिणाम् ॥  
  
शुद्धिं न कारयेदत्र निर्विकल्पं मनश्चरेत् ।  
नात्रशुद्धेरपेक्षास्ति नवामेध्यादिदूषणम् ॥  
  
य एवं चिन्तयेन् मन्त्रं सर्वकामः समृद्धिदम् ।  
गद्यपद्यमयीवाणी सभायां तस्य जायते ॥  
  
तस्य दर्शनमात्रेणवादिनो निःप्रभामताः ।  
राजानोपि च दासत्वं भजन्ति किं परे जनाः ॥  
  
सर्वदा पूजयेद्देवीमस्नात कृत भोजनम् ।  
महानिश्य शुचौ देशे वलिम्मन्त्रेण दापयेत् ॥  
  
स्त्रीद्वेषो नैव कर्तव्यो विशेषात् पूजनं स्त्रियः ।  
जपस्थाने महाशङ्खं निवेश्योर्द्धे जपं चरेत् ॥  
  
स्त्रियं गच्छन् पृशन् पश्यन् यत्र कुत्राप्य चूडके ।  
भुक्त्वा तांवूलमन्यांश्च भक्ष द्रव्यान्यथारुचीन् ॥  
  
प्। ५९अ)  
  
मांसं मत्स्यं दधिक्षौद्रं संविदासवद्योरसम् ।  
भुक्त्वान्यशेषभक्ष्याणि भुक्त्वा भक्ष्यं चरेज्जपम् ॥  
  
दिक्कालनियमोनास्ति स्थित्यादि नियमो न च ।  
न जपेकाल नियमो नार्चादिषु वलिष्वपि ॥  
  
स्वेच्छा नियम उक्तोत्र महामन्त्रस्य साधने ।  
वल्लासनङ्घोहदेहस्पर्शस्पर्शादिवारिणः ॥  
  
तैलं संलाप्य देवेशि तांवूलं भक्षयन् सदा ।  
नानावराणि सन्धार्य्यदेहं वस्त्रेण मार्जयेत् ॥  
  
एवं स्नानं चरेद्देवि सर्वदा तद्गताशयः ।  
महाचीन क्रमोदेवी विप्रस्नानमिदं भवेत् ॥  
  
शुद्धिं न चार्चयेदत्र निर्विकल्पं मनश्चरेत् ।  
सुगन्धिश्चेतलौहित्यकुसुमैरक्तचन्दनैः ॥  
  
विल्वैर्मरुवकाद्यैश्च तुलसीवर्जितैः शुभैः ।  
वर्जयेद् विल्वपत्रं च मनुं यत्नेन वर्जयेत् ॥  
  
केशान् संवर्द्धयेद्देवी सर्वदा तैलभूषितः ।  
अष्टम्यां च चतुर्दश्यां विशेषदिवसं सदा ॥  
  
नाधर्मो विद्यते सुभ्रू किन्तु धर्मो महान् भवेत् ।  
स्वेच्छा नियम उक्तोत्र प्रवरेद्धृष्टमानसः ॥  
  
कृतार्थं मन्यमानस्तु सन्तुष्टो नियमानसः ।  
हरेर्नामनगृह्नींयान्न स्पृशेत् तुलसीदलम् ॥  
  
नान्य चिन्ता प्रकर्तव्यो सिद्धिर्दिवसमात्रतः ।  
अन्यथा नैव सिद्धिः स्यात् प्रजपैरपि कोटिभिः ॥  
  
पुरश्चरण लक्षैश्च होमादीनां च कोटिभिः ।  
ब्राह्मीभूते महाचारे निर्विकल्पः प्रियेस्तिवै ॥  
  
भ्रूयुग्मे कुण्डले देवि सिन्दूरं तत्दनन्तरम् ।  
कुचन्दनं त्रिपुण्ड्रं च पङ्कजं वासकेशरम् ॥  
  
मुण्डमालागलेधार्या कपालपाणि सङ्गतः ।  
इत्याचारपरोनित्यं महाचीन क्रमो भवेत् ॥  
  
सर्वदानन्द हृद्यः सर्वदाभक्त सेवकः ।  
कर्णनेत्रान्तरस्थोयः महाशङ्खः प्रकीर्तितः ॥  
  
पञ्चाशन्मणिभिर्मालागोनलेभास्थि सम्भवा ।  
मालाकुर्यान् महेशानि चाष्टसिद्धीश्वरो भवेत् ॥  
  
सैवतारा महेशानि नात्रकार्या विचारणा ।  
शिवशङ्करविश्वेशविश्वतारकशाश्वतः ॥  
  
वेदहीना वैद्यधर्मास्तान्कथं ब्राह्मणश्चरेत् ॥  
  
शिव उवाच ॥  
  
साधुदेवी महाप्राज्ञे प्रिये साधक सुप्रिये ।  
तद्भावनाश्रमायत्रस्तद्भावमादरेत् प्रिये ॥  
  
यथा श्राद्धविधौ देविमांसं मुख्यं प्रकीर्तितम् ।  
कलुअ तच्च निषिद्धं स्याद्ब्राह्मणानां महेश्वरी ॥  
  
प्। ५९ब्)  
  
आत्मार्थं वा परार्थं वा पशून् हत्वा पशुर्भवेत् ।  
यावन्ति तस्य रोमाणितावद्योनिमवाप्नुयात् ॥  
  
तथा तद्भावनायां तु न च दोषोस्ति पार्वती ।  
स करस्तु मया प्रोक्ता निष्कलं शृणु पार्वती ॥  
  
मणिवन्धादधपाणिं पादाङ्गुल्यादधः शिवे ।  
मुखं प्रक्षालयेद्देवी चीनस्थानमिदं भवेत् ॥  
  
जानुभ्यामवनीं धृत्वा भूमौ मस्तक मानयेत् ॥  
चीनमार्गे नमस्कारकीर्तितस्तु मया तव ॥  
  
पूर्वक्रमस्य देवेशि क्रमः प्रतिनिधिर्मया ।  
स्नानदानादिकं कृत्वा तथा पूजादिकं प्रिये ॥  
  
तथा स्नानं नमे देहो न च पामनास्तिवै ।  
किं स्नानं कस्यचित् स्नानमस्नातः कृतभोजनः ॥  
  
सर्वमेव हृदम्भोजेमयि सर्वं प्रतिष्ठितम् ॥  
मयिज्ञाता मन्त्रसिद्धिर्ममदेवावरप्रदा ॥  
  
तेजोरूपं जगत्सर्वं तारिणी तत्स्वरूपधृक् ।  
तत्तेजसीस्वस्यदेहं सम्भाव्यजपमाचरेत् ॥  
  
भावना च शमापन्नो भवेद्योगी महाकविः ।  
गुडार्द्रकरसेनैव सुरा तु ब्राह्मणस्य च ॥  
  
तदभावे जलं देवि सम्भाव्य पूजनं चरेत् ।  
तभाव हृदयासन्नः सदा तद्रजमानसः ॥  
  
द्वन्द्वभावं परित्यज्य सर्वसिद्धीश्वरो भवेत् ।  
ब्रह्मा चैव वशिष्टश्च तथान्ये च ऋषीश्वराः ॥  
  
निष्कलः क्रममार्गेण भजन्ति सततं शिवे ।  
ताराभक्ता महेशानि ब्रह्मणा परिकीर्तिताः ॥  
  
ब्रह्मविद्या महाविद्या सर्वत्र दुर्लभाकलौ ।  
रहस्याति रहस्यं च गोप्तव्यं पशुसङ्कटे ॥  
  
देव्युवाच ॥  
  
छिन्नमस्ताविधौ देवक्रमम्मे व्रूहि सत्वरम् ॥  
  
शिव उवाच ॥  
  
दिव्यचीन क्रमेणैव छिन्नमस्ता वरप्रदा ।  
क्रमद्वयं महेशानि पूर्वमेकं प्रकाशितम् ॥  
  
एतस्यास्तिलकोदेवि भ्रूमध्ये चक्रचन्दनम् ।  
तदन्ते रोचनापत्रे त्रिपुण्ड्रं दिव्यवर्णकैः ॥  
  
श्मशानभस्मविन्दुस्तु तन्मध्ये दापयेत् प्रिये ।  
मुखे मुखं प्रदत्वा तु सर्वकालं जपेच्छिवे ॥  
  
योनिचक्रं समालोच्य यत्किञ्चित् कुरुते नरः ।  
तत्तदक्षयमाप्नोतिछिन्नाविद्या प्रसादतः ॥  
  
कालीतारा छिन्नमस्ता तथा षट्शाम्भवी शिवे ।  
दिक्कालनियमो नास्ति स्थित्यादि नियमो न हि ॥  
  
पाताले कुहरे दुर्गे पर्वते तटिनी तटे ।  
अन्तरीक्षे तथा भूमौ सर्वत्र जपमाचरेत् ॥  
  
प्। ६०अ)  
  
विशेषः कथिता देवीशक्ति तत्वस्य पावनम् ॥  
  
देव्युवाच ।  
  
गन्धर्वाख्यं क्रमं देव कथयस्वमयि प्रभो ॥  
  
शिव उवाच ।  
  
गन्धर्वाख्य क्रमेणैव सुन्दरी भुविदुर्लभा ।  
गन्धर्वाख्य क्रमं देवि कथ्यते शृणु साम्प्रतम् ॥  
  
भ्रूमध्ये कुङ्कुमं देवि तदन्ते मलयागुरु ।  
अष्टगन्ध त्रिपुण्ड्रस्य मध्ये कस्तूरिकान्वितम् ॥  
  
सुगन्धश्वेतलौहित्य पुष्पैः सम्भूषितो नरः ।  
स्वस्तिकाङ्कित देहस्थो रत्नप्राकारसंयुतः ॥  
  
अष्टगन्धस्य धूमेन नानासौगन्ध्यभूषितः ।  
रक्तमाल्यांवरधरो मुक्ताहारोपशोभितः ॥  
  
पूर्णाभिषेक शिरसि तेन तत्र न मुण्डनम् ।  
केशान् संवर्द्धयेद्देवि सौगन्ध्य तैलभूषितः ॥  
  
नानासौगन्ध्य भोज्यैश्च राजयोग्यै महेश्वरिः ।  
आयानि सङ्गतः पूताः किं पुनर्वह्नितापिताः ॥  
  
सदा चोष्णोदकैः स्नायात् तदभावे यथोदकम् ।  
गृहं चित्रैस्तु सञ्चित्रेदर्पणोदरसन्निभम् ॥  
  
वितान द्वजभूषाढ्यं घण्ठानादोपशोपशोभितम् ।  
पञ्चवादित्र संयुक्तं नानाघोष समन्वितम् ॥  
  
अतः सूक्ष्मां वरैर्युक्तः स्वर्णपात्रादि रञ्जिभिः ।  
ग्रैवेयवलयाङ्गुल्यभूषणैः भूषितः सदा ॥  
  
नानामधुरभोज्यैश्च दुग्धपाकैरनेककैः ।  
नानाभोगेनसंयुक्तो गन्धर्वाख्यः क्रमो भवेत् ॥  
  
इति सङ्क्षेपतः प्रोक्तं भैरवाख्यं शृणु क्रमम् ।  
स्वपुष्पैः क्रमयोगेन भैरवी भुवि दुर्लभा ॥  
  
स्वपुष्पाख्यः क्रमोदेवि कथ्यते शृणु साम्प्रतम् ।  
तरुणी सुन्दरी रम्यां तारुण्यामृतविग्रहाम् ॥  
  
सदारतौसाभिलाषां मैथुनोद्यतमानसम् ।  
मन्त्रयन्त्र समायुक्तां समायुक्तां महेश्वरी ॥  
  
नग्नान्तां च विहायादौ स्वयं नग्नो जपं चरेत् ।  
परस्परालोकनं च कर्तव्यं च परस्परम् ॥  
  
अविकारां यदा देवी साधनार्होनचान्यथा ।  
विकारे भावनाने च साधको नश्यति क्षणात् ॥  
  
तत् कुण्डं च महेशानि क्षणाद्विकर्षितं भवेत् ।  
तथापि स्वस्य देहस्य विकारं न हि कारयेत् ॥  
  
सापि चेद्देवदेवेशि सविकारी यथा भवेत् ।  
पुष्पिणी मनुनादेवि पलात्पुष्पं समानयेत् ॥  
  
द्राविणी मनुनादेवि वलादृष्ट्याडनं नयेत् ।  
उभयं चैव सङ्गृह्य जयं कुर्यान् महेश्वरी ॥  
  
शक्तिश्च साधको देवि दम्पती दुर्लभौ स्मृतौ ।  
वगला सुन्दरी ताराकालाद्यास्वपि यत्नतः ॥  
  
प्। ६०ब्)  
  
क्रमोयं योग्यतां सम्यक् नात्रकार्या विचारणा ।  
कलिदोषावशाद्देवीनायं योगोभविष्यति ॥  
  
तस्मात् पाशववेत्कल्पेवालाशस्ताधुना शिवे ।  
वालायामुभवाचारोदक्षिणोमुख्य एव हि ॥  
  
शीघ्रं च सिद्धिकामश्चेद्गवाक्षायोगमभ्यसेत् ।  
यत्र स्त्रीणां समूहोस्ति नदी न दशमुद्रके ॥  
  
यत्र स्नानं न कुर्वन्ति गवाक्षं तत्र कारयेत् ।  
तामालोक्य प्रयत्नेन जपं कुर्यान्निरन्तरम् ॥  
  
सर्वाः संवीक्ष्ययेद्देवी स्वर्णरत्नादिभिः प्रिये ।  
इति सङ्क्षेपतः प्रोक्तं तिलकं शृणु पार्वती ॥  
  
वामहस्ततले यन्त्रं विलिख्या यत्नतः शिवे ।  
अवशिष्टेन तिलकं कारयेत् परमेश्वरी ॥  
  
भाले कस्तूरिका विन्दुं मुनिपुत्रं सुचन्दनम् ।  
तन्मध्ये श्वेतविन्दुं च केशादि पूर्ववद् भवेत् ॥  
  
दशविद्याविधौ देवि केशवर्द्धनमीरितम् ॥  
  
देव्युवाच ॥  
  
देवेश श्रोतुमिच्छामि कमला क्रमनिर्णयम् ॥  
  
शिव उवाच ॥  
  
भ्रूयुग्मेद्यु शृणं देवी सिन्दूरं तदनन्तरम् ।  
स्वेत त्रिपुण्ड्रं देवेशि तन्मध्ये केशरं शिवे ॥  
  
स्नातः शुक्लांवरधरः शुक्लमाल्यानुलेपनः ।  
शुक्लभूषणभूषाढ्यः स्त्रिसन्ध्यं स्नानमाचरेत् ॥  
  
हविष्यासी भूमिशायी मधुरान्न प्रियो नरः ।  
भृगुवासरपर्यन्तं द्वितीयं भृगुवासरम् ॥  
  
दिनवृद्धि क्रमेणैव कुमारीं पूजयेत्सदा ।  
द्वितीय भृगुभारभ्य ह्रासयेद्दिनवृद्धितः ॥  
  
प्रत्यहं पूजयेद्देवि नानावादित्र निश्चनैः ।  
दिनषोडशपर्यन्तं प्रत्यहं तु समाचरेत् ॥  
  
पुनस्तद्विममारभ्यतद्दिनान्तं महेश्वरी ।  
पूजयेत् प्रयतो नित्यं देवताभाव तत्परः ॥  
  
प्रदक्षिणा प्रकर्तव्या कलाभाव क्रमेण च ।  
दीपास्तत्र प्रदातव्या कलावृद्धिः क्रमेण च ॥  
  
ब्राह्मणान् भोजयेन्नित्यं कलाभावक्रमेण च ।  
इत्याचारपरः श्रीमान् विष्णुरूपोनरो भवेत् ॥  
  
राजचिह्नानि सर्वाणि प्रयतः पूजयेत् सदा ।  
सर्वसाम्राज्या लक्ष्म्यास्तु नाथो भूयान्न संशयः ॥  
  
धनदातस्य देहस्था राजा च किङ्करो भवेत् ॥  
  
देव्युवाच ॥  
  
देवेश श्रोतुमिच्छामि ब्रह्ममार्ग क्रमं शिव ॥  
  
शिव उवाच ॥  
  
वेश्यायाः कज्जलं देयं सिन्दूरेण त्रिपुण्ड्रकम् ।  
हरिद्रा भ्रूयुगेदेयाश्वेतपत्रं समाचरेत् ॥  
  
प्। ६१अ)  
  
रक्तविन्दुं च तन्मध्ये सर्वदा तद्गतोद्भवेत् ।  
भोजने शयने रात्रौ मैथुनं सर्वदा भवेत् ॥  
  
उच्छिष्टहस्ते देवेशि उच्छिष्टे न वलिं हरेत् ।  
शक्त्युच्छिष्टं परोच्छिष्टं भोजनं सार्वकालिकाम् ॥  
  
जपे कुर्यान् महेशानि रात्रावेव जपं चरेत् ।  
ताम्बूलं भक्षणं कृत्वा ताम्बूली चैव मोहयेत् ॥  
  
ताम्बूलभक्षीं मांसासी भुक्त्वाचार्चां च कारयेत् ।  
गृहं प्रलिप्य यत्नेन मार्जन्या मार्जनं चरेत् ॥  
  
प्रजपेद् यत्नतो देवि नान्यथा सिद्ध्यति ध्रुवम् ।  
उच्छिष्ट हस्ते देवेशि स्वदेहं प्रोच्छ्यते सदा ॥  
  
उच्छिष्टहस्तः प्रजपेद् ब्रह्ममार्गः प्रकीर्तितः ।  
ब्रह्ममार्गः क्रमोदेवि गतितस्तु मया तव ॥  
  
अनेन क्रमयोगेन सिद्धमार्गः क्रमो भवेत् ।  
सिद्धविद्या प्रभावास्यात् प्रत्यक्षा वरदायिनी ॥  
  
सुरेन्द्रोपि च दासः स्यान्मनुष्याणां च काकथा ।  
रहस्यं कथितं भद्रे गोअनीयं स्वयोनिवत् ॥  
  
देव्युवाच ॥  
  
वद श्रीभुवनेशान्याः क्रमं परमदुर्लभम् ॥  
  
शिव उवाच ॥  
  
दिव्यभाव क्रमेणैव भुवना शीघ्रसिद्धिदा ।  
हकारो शिवरूपित्वा उकारः पापनाशकः ॥  
  
इकारः कामरूपत्वात् माया तेन प्रकीर्तिताः ।  
ब्रह्माण्ड मे तद्देवेशि मायया वेष्टितं भवेत् ॥  
  
यस्यां माया विना देवि म च किञ्चित् प्रभासते ।  
यद्भासरहितं किञ्चिन्न च किञ्चित् प्रभासते ॥  
  
यद्भावरहितं किञ्चिन्न च तद्भासते क्वचित् ।  
यद्भासासहितं देवि जगदे तत् प्रभासते ॥  
  
यां विना तु महेशानि जगद्यत्र समं भवेत् ।  
एवं क्रमेण देवेशि सदा तद्गतमानसः ॥  
  
त्रैलोक्यविजयी भूयान्नात्रकार्याविचारणा ।  
एतस्या तिलकं देवि कथ्यते यत्नतः शृणु ॥  
  
श्वेतचन्दनविन्दुस्तु भ्रूमध्ये तु प्रलापयेत् ।  
गन्धसारं तदन्ते स्यात्त्रिपुण्ड्रं दिव्यवर्णतः ॥  
  
रक्ताक्षताश्च तन्मध्ये तेन सिद्दीश्वरो भवेत् ॥  
  
देव्युवाच ॥  
  
देवेश श्रोतुमिच्छामि धूमावत्याः क्रमं शिवे ॥  
  
शिव उवाच ॥  
  
धूमावत्याः क्रमोदेवि कथ्यते शृणु पार्वती ।  
भ्रूमध्ये कज्जलं देवि भस्मविन्दुस्तदन्तरे ॥  
  
त्रिपुण्ड्रं च ललाटे स्याच्छवभस्मतदन्तरे ।  
कृष्णवस्त्रां वरधरो कृष्णगन्ध विभूषितम् ॥  
  
गन्धपुष्पेण संयुक्तः श्मशानासनसङ्गतः ।  
धूमवर्णं जगत्सर्वं मन्त्री धूममयं भवेत् ॥  
  
काकपिच्छं वासनं स्यात् कृष्ण द्रव्यं प्रधारयेत् ।  
ब्रह्मचारी मिताहारी निर्विकल्पो जितेन्द्रियः ॥  
  
सत्यवादी हृदाचारो भूशायीकुशविष्ठरः ।  
स्नानं विषवणं कुर्यादुच्चाटन परायणः ॥  
  
प्। ६१ब्)  
  
स्वचित्तं काकवत्कृत्य जगदुच्चाटये ध्रुवम् ।  
इत्याचार परो भूयाद्धूम क्रमगतो भवेत् ॥  
  
काकक्रमस्तुगदितो किमन्यच्छ्रोतुमिच्छसि ॥  
  
देव्युवाच ॥  
  
देवेश श्रोतुमिच्छामि वगला क्रमनिर्णयम् ।  
सौभाग्यार्च क्रमेणैव वगला शीघ्रदर्शिनी ॥  
  
पीतांवरधरो मन्त्री पीतभूषणभूषितः ।  
पीतमाल्यां वरधरोपीतागेहे समास्थितः ॥  
  
पीतपूजापरः प्रोक्तः पीतान्नपीतमानवः ।  
पीतद्रव्योपभोगी च पीतासन समन्वितः ॥  
  
पीतहोमी पीतपुष्पी पीतशक्तिः समन्वितः ।  
रोचना भ्रूविमं दद्यान् कुङ्कुमं मुनिपत्रकम् ॥  
  
हरिद्रया त्रिपुण्ड्रं च तन्मध्ये खादिरं शिवे ।  
हरिचन्दनधूपेन धूपितः परमेश्वरी ॥  
  
शक्तौ सर्वं तु सम्पाद्य क्रममार्गरतो भवेत् ।  
सृष्टिस्थित्यन्त संहारः पूजा च त्रिविधाकलौ ॥  
  
केरले सृष्टिपूजास्याद्गर्भेकौलागम क्रमात् ।  
अर्चनं गौडदेशे तु स्थितिमार्गं कुमारका ॥  
  
गुप्तकौलागमोदेवि गौडदेशार्चनेविधिः ।  
कामरूपागमं देवि संहारः क्रमपूजनम् ॥  
  
गौडागमेव चाञ्चल्य साङ्ख्यायन मुनिस्तथा ।  
उक्ता वामागमश्चैव स्थित्य चा शृणुपुत्रक ॥  
  
सर्वाङ्गसुन्दरीं रम्यां सर्वावयव शोभितम् ।  
नवोढां पुष्पिणीं चैव प्रार्थयेद्विप्रकन्यकाम् ॥  
  
अष्टम्यां च चतुर्दश्यां पौर्णमास्यां कुमारकाम् ।  
अथ वा भौमवारे वा निशायां भृगुवासरे ॥  
  
सुवासितेन तैलेन कुर्यादन्यजनं तथा ।  
भूलिकातौल्पमानीय आस्तीर्योदमुखे तदा ॥  
  
तस्योपरि समास्तीर्य शमन्तैर्जाति चम्पकैः ।  
कर्पूरं चैव कस्तूरीमिश्रितं चन्दनं तथा ॥  
  
सर्वाङ्ग लेपनं कुर्याल्लक्ष्मीसूक्तेन बुद्धिमान् ।  
पर्यङ्कोपरितां कन्यां चन्दनेन विलेपिताम् ॥  
  
ध्रुवाद्यैरिति मन्त्रेण कन्यां दक्षिणतो मुखीम् ।  
उन्मूखी शमनं कुर्याच्छ्रीसूक्तेन कुमारकः ॥  
  
तस्याः पादौ प्रसार्याथ गुप्तेनार्च्चनमाचरेत् ।  
न्यस्त्वा षोढा द्वयं चैव वगला पञ्चकं न्यसेत् ॥  
  
कन्यां चैव न्यसेद्देवं तत्तदङ्गानि संस्मरेत् ।  
जनं जपपुरं चैव मार्जयेन् मूलविद्यया ॥  
  
प्। ६२अ)  
  
गन्धद्वारेति मन्त्रेण कुर्यात् कस्तूरि लेपनम् ।  
मूलमन्त्रेण वै तत्र पुष्पमालां समर्पयेत् ॥  
  
निवेदयेद् द्रव्यशुद्धिं तत्रैव जपमाचरेत् ।  
प्रयोगसिद्धिदं पुंसां मन्त्रसिद्धिकरं परम् ॥  
  
एतत्क्रमं विना देवि प्रयोगो न भवेत् क्वचित् ।  
तस्मात् सर्वप्रयत्नेन सिद्ध्यर्थी देव भूतले ॥  
  
सौभाग्याख्य क्रमं देवी विना सिद्धिं न कोटिभिः ।  
अभिमानाष्टकं त्यक्त्वा त्यक्त्वा वैदूषणं त्रयम् ॥  
  
त्यक्त्वा पञ्चेन्द्रिया शक्तिं सौभाग्य क्रममाचरेत् ।  
सुखदुःखे समे कृत्वा लाभालाभौ जयाजयौ ॥  
  
शीतोष्ण समतां कृत्वा सौभाग्य क्रममाचरेत् ।  
षोढाद्वयं च न ज्ञात्वायः करोत्यर्चनं भुवि ॥  
  
पतितः स भवेद्देवि रौरवं नरकं व्रजेत् ।  
वाह्यान्तरयोर्देवि प्रभेदज्ञानयोर्विना ॥  
  
पीतक्रमो न कर्तव्यो देवताशापमाप्नुयात् ।  
सङ्कल्पं चेति कल्केन त्यक्त्वा विज्ञानमानसः ॥  
  
पीतः क्रमं ततः कुर्यान्नो चेद्भ्रष्टो भवेद्ध्रुवम् ।  
जितेन्द्रिय सुखं कृत्वा कुर्यात् पीतक्रमं शिवे ॥  
  
सुखार्थं कुरुते योसौ देवताशापमाप्नुयात् ।  
स्वस्या देशविधिं चैव वा ज्ञात्वा परिमेश्वरी ॥  
  
यः करोत्यर्चनं देवि स विप्रः पतितो भवेत् ।  
यस्तु कन्यामनः क्षोभं करोति यजने शिवे ॥  
  
भ्रान्तचित्तो भवेत् सद्यो वाचस्पतिरि वा परः ।  
नोत्पादयेद्वदेन्नैव मनश्चैव शरीरयोः ॥  
  
वेदनाञ्जन यद्यस्तु स नरः परितो भवेत् ।  
सपत्नीं मातृपत्नीं वा गुरुभार्यामथापि वा ॥  
  
अर्चयेद्भुवनोपेतां साङ्ख्याय न समर्पिताम् ।  
दीक्षायुतां च रजकीं कुलालगृहकन्यकाम् ॥  
  
पुलिन्द कन्यकां वापि गोलकुण्डामृतमादरात् ।  
अर्चयेद् ऋषिपत्निं च पूर्वोक्त लक्षणैर्युताम् ॥  
  
अर्चणं विधिमार्गेण पूजादूर्वा समोमताम् ।  
सर्वलक्षण संयुक्तो पुष्पिणीमर्चयेच्छिवे ॥  
  
मतङ्ग मुनिनोक्तं च सद्यः सिद्धिकरं त्विदम् ।  
सिद्धक्रमोयं देवेशि नास्ति सिद्धिर्गुरुं विना ॥  
  
तस्मात् सर्वप्रयत्नेन गुर्वाज्ञा परिपालकः ।  
सिद्धो भवति देवेशि नात्रकार्या विचारणा ॥  
  
देव्युवाच ॥  
  
महाराज क्रमं देव कथयस्व मम प्रभो ॥  
  
प्। ६२ब्)  
  
शिव उवाच ।  
  
महाराज क्रमो देवि कथ्यते शृणु साम्प्रतम् ।  
नानाविचित्र सोपान मण्डिते चित्रमन्दपे ॥  
  
सौधोष्टालक संशोभिधिता न ध्वजशोभिते ।  
नाजोपवं न संयुक्ते हंसमायूरशोभिते ॥  
  
नानाविचित्ररम्ये च गजवाजि विराजिते ।  
सर्वतोभद्र संयुक्ते नानाभरणभूषिते ॥  
  
धूपामोद समायुक्ते चित्रदीपेन लङ्कृते ।  
रत्नसिंहासने रम्ये रत्नाभरणभूषिते ॥  
  
जातीचम्पकपुन्नागकेतकीगन्धशोभिते ।  
कर्पूरा गुरुकस्तूरी रोचना कुङ्कुमैर्युतः ॥  
  
जटामांस्यादि सौगन्ध्यलेपनैः परिभूषितः ।  
घण्ठानिनादसंयुक्तः सर्वदा शुद्धमानसः ॥  
  
आनन्दमग्न हृदयोदिव्यवस्त्रैरलङ्कृतः ।  
दिव्यमाल्यां वरधरो दिव्यभूषैरलङ्कृतः ॥  
  
ताम्बूलपूर्णवदनोदेवेन्द्र इत्रराजितः ।  
वेदपात्रैर्मृत्यपात्रैर्भोगपात्रैर्निनादितः ॥  
  
नृत्यगीतैश्च वादिन्नश्चतुर्विंशतिवाचकैः ।  
सङ्गीतरागतालैश्च ध्वनिभिश्चनिनादितः ॥  
  
नानादेशोपभाषाभिर्गद्यैपद्यैरलङ्कृतः ।  
नानाविचित्रभूषाभिर्भाषितः साधकोत्तमः ॥  
  
समस्तराजवर्षाणी मोहनाद्रान्ननायिका ।  
श्रीमहाराजमातङ्गी सर्वदेवप्रमोहिनी ॥  
  
तस्यास्तु तिलकं देवि कथ्यते शृणु पार्वति ।  
कुचे द्वन्द्वं च भ्रूमध्ये गुरुसारास्तदन्तरे ॥  
  
कस्तूरिका त्रिपुण्ड्रं च तन्मध्ये केशरं शिवे ।  
महाराज क्रमो देवि कथितस्तु मया तव ॥  
  
अथ वा देवदेवेशि स्वयङ्गाण परो भवेत् ॥  
  
इति श्रीतन्त्रचिन्तामणौ महानीलादिक्रमनिर्णयो नाम त्रयोदशः प्रकाशः ॥   
१३ ॥  
अथ वीरपशुभावान्निगद्यन्ते ॥  
  
श्रीदेव्युवाच ॥  
  
वीरभावो महादेव कथ्यते शृणु भैरव ।  
निर्द्वन्द्वमानसो भूत्वा हृदा कामकला तनुः ॥  
  
निशा सु पूजा प्रवराहे तु व्युक्ता सदैव हि ।  
निजं कुलं समाधाय स्वयं भैरव रूपधृक् ॥  
  
कुलं च भैरवी यूयं तद्गात्रेन्यासविस्तरम् ।  
प्रसून तूलिकामध्यें पुष्पकर संयुते ॥  
  
नानागन्ध समाकीर्णे कुलद्रव्येण यन्त्रके ।  
लिखित्वा पूजयेच्छक्तौघनस्थापनपूर्वकम् ॥  
  
स्ववामभागे षट्कोणं तन्मध्ये ब्रह्मरन्ध्रकम् ।  
लिखित्वा तत्रकुम्भं वै सौवर्णं राजतं तथा ॥  
  
ताम्रं भूमिमयं वापि महालोह विवर्जितम् ।  
स्थापयेत् कलशाधारं कुम्भं सुगन्धिवासितम् ॥  
  
हेतु द्रव्यं ब्राह्मणादिभेदतः सम्प्रपूरयेत् ।  
तत्र यन्त्रं विलिख्यादौ यद्यत् कुलसमुद्भवम् ॥  
  
प्। ६३अ)  
  
ध्यात्वैष्टदेवतां तत्र जपेदष्टोत्तरं शतम् ।  
धेनुयोनिं प्रदर्श्याथ अमृतं तद्विचिन्तयेत् ॥  
  
दृष्ट्वा मृतमुपात्तं वै नृत्यन्ति योगिनीगणाः ।  
नृत्यन्ति भैरवाः सर्वे नृत्यन्ति मातरोपि च ॥  
  
इन्द्रादयः सुराः सर्वे नृत्यन्ति मधुलोलुपाः ।  
ब्रह्मविष्णुमहेशाद्यां नृत्यन्ति हर्षतत्पराः ॥  
  
अर्घभाण्डं त्रिधा कृत्वा गुरवे चैकभागकम् ।  
एकं कुलायं वै दत्वा एकेन देवतर्पणम् ॥  
  
पीत्वा कुलरसं नानावस्त्रालङ्कारभूषितः ।  
साक्षाद्यदि गुरुर्नस्यात्तदातोये विसर्जयेत् ॥  
  
आनन्दरूपवान् भूत्वा पूजयेत् परमेश्वरी ।  
तत् तत्कल्पविधानेन तत्तद्यत्नेन पूजयेत् ॥  
  
विसर्जनं विधायाथ स्वकुले योजयेत्ततः ।  
तद्विंवर स पानेन अमृतं भुज्यते ॥  
  
तच्चकोररसास्वादे सम्मदो मम जायते ।  
तत्फलग्रहणादेव मेरु शृङ्गावरोहणम् ॥  
  
लतालिङ्गेन मात्रेण सुधाधौत कलेवरः ।  
मूलयोगे कृते तत्र जपेदष्ट सहस्रकम् ॥  
  
यत्र जापे च होमे च यत्र सङ्ख्या न चोदिता ।  
तत्रेयङ्गणनाप्रोक्ता अष्टोत्तर सहस्रकम् ॥  
  
जलपूतं हविर्द्रव्यं गृहीत्वा तर्पयेत्ततः ।  
विधाय तर्पणं देव प्रदक्षिण मनु व्रजेत् ॥  
  
स्तुत्वा प्रणम्य कल्पोक्त स्रवेन तोषयेत् ततः ।  
तस्मात् कुलं समायोग्य कृत्वा यत्नेन सञ्जपेत् ॥  
  
कुले साक्षाद्यतस्तत्वं स्वयं तिष्ठति तत्वतः ।  
सद्यं मांसं तथा मत्स्यं मुद्रामैथुनमेव च ॥  
  
एभिरेव कृताः पूजा कुलाचार प्रकीर्तितः ।  
तेन तत् कुलशास्त्रज्ञैः पूजनीया प्रयत्नतः ॥  
  
कुलं कुलं चाष्णकुलं निश्चलं सश्यवर्तते ।  
स धन्यः स च विज्ञानी कुलरूपः स एव तु ॥  
  
यत्र तत्र कुजेवारे श्मशानेगमने कृते ।  
पूजाफलं भवेत् तत्र सप्तवा सरसम्मितम् ॥  
  
चतुर्दश्यागते तत्र पक्ष पूजाफलं भवेत् ।  
न गच्छेन्नार्य तत्स्थाने पशुरेव न संशयः ॥  
  
नास्त्यस्मादधिकं देव इति चिन्तापरायणः ।  
मदेन द्रव्यभोक्ता तु भवेत् कुलपरायणः ॥  
  
साधकेक्षो भयापन्ने ममक्षोभः प्रजायते ।  
तस्माद्यत्नीद्वीरवरोभवेत् भागयुतः सुखी ॥  
  
भोगेन मोक्षमाप्नोति भोगेन कुलं साधनम् ।  
विना हेतुकमासाद्य क्षोभयुक्तो महेश्वरः ॥  
  
न पूजां ममसम्पर्कं न ध्यानमनुचिन्तनम् ।  
तस्माद् भुक्त्वा च पित्वा च पूजयेत् परमेश्वर ॥  
  
प्। ६३ब्)  
  
प्रक्रमच्युतदोषोस्तिनापरं दोषभूषणम् ।  
यद्यद्वदति विद्रावियत् करोति यदर्चति ॥  
  
तत् सर्वं कुलरूपं तु ध्यात्वा च विहरेत् सुधीः ।  
एकाकी निर्जनेदेशे श्मशाने पर्वतेवने ॥  
  
शून्यगेहे नदीतीरे निःसङ्गो विहरेन्मुदा ।  
वीराणां जपकालस्तु सर्वकालः प्रशस्यते ॥  
  
सर्वदेशे सर्वपीठे कर्तव्यं च न संशयः ।  
वीरसाधनकार्यं च कर्तव्यं वीरपूरुषैः ॥  
  
दिव्यैरपि च कर्तव्यं पशुभिर्न च पामरैः ।  
वरं पामर कार्यं च मयशोरिति निश्चितम् ॥  
  
यद्यन्नसत्पुरा प्रोक्तं सङ्केतं मन्त्रसाधने ।  
अञ्जनं गुटिकादिं च कुर्याद्वीरो महाबलः ॥  
  
दिव्येवीरेनभेदोस्ति यद्भेदं तत्तु कथ्यते ।  
शान्तो विनीतो मधुरः कलालावण्य संयुतः ॥  
  
दिव्यं तु देववत्प्रायो वीरश्चोद्धतमानसः ।  
विभूति भूषणैर्वापि चन्दनैर्वापिलेपितः ॥  
  
आकारगोपनो वा पित्यक्तो वा कुलभैरव ।  
रक्तचन्दनदिग्धो वा वैष्णवश्चाप्यवैष्णवः ॥  
  
अपमाने च पूजायां हृष्टपुष्टः सदा भवेत् ।  
देवनिन्दा परो वापि तत्तत्पूजापरोपि वा ॥  
  
पूजारतस्तद्रहितः कुलाकुलमतोस्थितः ।  
निजभाव समायुक्तो देववद्विहरेत्क्षितौ ॥  
  
स्वकुलां पुरश्चर्या रात्रौ कुर्यान्न चान्यथा ।  
वेदहीनोद्विजेदेव यथा न श्रुतिजा कथा ॥  
  
विष्णुभक्तिं विनादेवभक्तिर्ने प्रभवेद्यथा ।  
शाक्तज्ञानं विनामुक्तिर्यथाहास्याय कल्पते ॥  
  
गुरुं विना यथा तन्त्रे नाधिकारः कथञ्चन ।  
पतिहीना यथा नारी सर्वकर्म विवर्जिता ॥  
  
कुलं विनादेवविधीं कदापि ममसाधने ।  
नाधिकारीति कौलेय तस्माद्भाव परो भव ॥  
  
अविनीतं कुलं यस्य स कथं ममपूजकः ।  
तस्माद्यत्नात्तथाकार्यं यथास्याद्विनयान्वितम् ॥  
  
भावाभावात्कुलेशास्त्रेनाधिकारः कथञ्चन ।  
तेन भावविशुद्धस्तु साधकः कौलिको भवेत् ॥  
  
पशुभावं प्रवक्ष्यामि "षृणुवत्स समाहितः ।  
यथाविधि पशुर्विद्यां गृहीत्वा भावतत्परः ॥  
  
प्रथमं पूर्वसेवार्थं यत्नतः शुद्धिमाचरेत् ।  
नमत्स्य भोजनं कुर्यान्नस्त्रियं मनसास्मरन् ॥  
  
न परद्रव्य लोभीस्यान्नभोगेषां न सम्भजेत् ।  
सिन्धुतीरे पर्वते च कानने वा सुरालये ॥  
  
विल्वमूले विविक्ते च पुण्येक्षेत्रे च शोभने ।  
न शूद्रदर्शनं कुर्यात् कोटिल्यं यत्नतस्त्यजेत् ॥  
  
प्। ६४अ)  
  
देवता शुभवर्णास्तु ध्यातव्या सुसमाहितैः ।  
त्रिसन्ध्यं देवपूजा तु त्रिसन्ध्यं जपमाचरेत् ॥  
  
रात्रौ मन्त्रं च मालां च न स्पृशेच्च कदाचन ।  
न मन्त्रमुच्चरेद्भुक्त्वा मौनीस्यात् सर्वकर्मसु ॥  
  
पर्वकालेस्त्रियं नैव गच्छेत् साधकसत्तमः ।  
पुष्पङ्गन्धञ्जलं चैव स्वयमानीय पूजयेत् ॥  
  
मैथुनं तत्कथालापं तद्गोष्ठिं परिवर्जयेत् ।  
ऋतुकालं विना चापि गच्छेन्न स्त्रियमादरात् ॥   
  
पुराणश्रवणे श्रद्धा वेदवेदार्थ तत्परः ।  
न रात्रौ भोजयेद् विद्वान् ताम्बूलं परमेश्वर ॥  
  
गुरुणा यद्यदादिष्टं तत्सर्वं यत्नतश्चरेत् ।  
स्वजातकुसुमं चैव हेतु द्रव्यं च भैरवम् ॥  
  
स्पृष्ट्वारोथा समाघ्राय पञ्चगव्येन शुद्ध्यति ।  
रक्तवस्त्रं न गृह्णीयाद्देवीभक्तिपरायणः ॥  
  
विष्णुतन्त्रेषु कल्पानि तदनुष्ठानमेव च ।  
कार्यं वीरकथालापं न कुर्याद्वीरवन्दनम् ॥  
  
नित्यश्राद्धं मया श्राद्धं सन्ध्यावन्दनमेव च ।  
तीर्थस्नानं पीठदेशगमनं धर्मतत्परः ॥  
  
पशुस्तु त्रिविधः प्रोक्तः क्रमेण शृणु भैरव ।  
अदीक्षितः क्रियाहीनो मन्त्र तन्त्र विवर्जितः ॥  
  
महापशुरितिख्यातः सर्वतोयं विगर्हितः ।  
दीक्षितो निन्दको यस्तु द्वितीयः सप्रकीर्तितः ॥  
  
एकाकीया न निरतः पशुरित्यभिधीयते ।  
अस्याधिकारः पूजाया न गुरुत्वे कदाचन ॥  
  
पूर्वस्यनाधिकारोस्ति पूजादेश गतागतौ ।  
पूर्वस्तु सर्वकौलेर्हि वहिः कार्यः स्वदेशतः ॥  
  
पूर्वदर्शनमात्रेण कुलदर्शनमाचरेत् ।  
ब्रह्महत्यादिकं पापं वरं सत्यं न च प्रभो ॥  
  
पूर्वदर्शनमेवात्र सत्यं सत्यं वदाम्यहम् ।  
ममात्मा सापि देवेशि विभूरित्यपि स प्रभो ॥   
  
तथापि तत्र मे शङ्का जायते तत् पदेपदे ।  
वरं कुल परित्याज्यं वरं स्वकुलहिंसनम् ॥  
  
वरं स्वकुलहानिस्तु वरं स्वकुलकुट्टनम् ।  
कायेन मनसा वाचा वरं स्वकुलपातनम् ॥  
  
न कूर्वीत पशोः सङ्गं स्वमार्गं क्षयकारणात् ।  
कुलशास्त्रे द्वयं पापं गरिष्ठं कुलनाशनम् ॥   
  
स्वकुले महती निन्दा परयोगात् कुलेश्वर ।  
तस्मादपि महापापं पशुसङ्गात् प्रजायते ॥  
  
प्। ६४ब्)  
  
सर्वथा तत्र भावौद्वौनप्रकाश्यो कुलेश्वर ।  
सभावश्चविभावश्च पशुद्वेषात् प्रजायते ॥  
  
दैवाच्च जायते वीरोवीराद्दैव प्रजायते ।  
दैवे वीरेन सन्देहः साम्यमित्यभिधीयते ॥  
  
भावस्तु मानसोधर्मः शाब्दः सहिकथं भवेत् ।  
तस्माद्भावो न वक्तव्यो दिङ्मात्रं समुदाहृतम् ॥  
  
यथेक्षु रसमाधुर्यं रसनैर्ज्ञायते प्रभो ।  
तथा भावविभावस्तु मनसा परिभाव्यते ॥  
  
शृणु यत्नेन देवेशि रहस्याति रहस्यकम् ।  
विना मद्येनमांसेन पुंश्चलीसेवनं विना ॥  
  
न मन्त्रः सिद्धमाप्नोति चन्द्रसौर क्रमार्चितम् ।  
अलिनापूरितं पात्रं वनितापूरितं मुखम् ॥  
  
अलिं वलिंवरां रामां किन्नसिद्ध्यति भूतले ।  
सत्यमेतद्विनायोषित्सङ्गं मन्त्रं न सिद्ध्यति ॥  
  
सङ्ग एव हि कार्तव्यो मैथुनं न कदाचन ।  
पूजनीया सदायोषामद्भावकृत निश्चया ॥  
  
तस्मात्तु मैथुनं देवकर्तव्यं मम साधकैः ।  
अहं तु जगतां धात्री जननीजन्मकारिणी ॥  
  
मद्भावप्रतियन्त्रायां साहमेव सुनिश्चितम् ।  
कर्तव्यं मैथुनं नैव तस्या मनविकारणम् ॥  
  
मोहाद्वा गुरुवोध्याद्व्या यदा तत् कुरुते सुधीः ।  
वीरो वाप्यथवा दिव्य अवुध्या नरकं व्रजेत् ॥  
  
गुरुपत्नीं द्विजपत्नीं पितृपत्नीं प्रपूजयेत् ।  
मैथुने नरकं यावत्तावत् कोटिगुणं भवेत् ॥  
  
अहं च रोषसम्पन्नो नाशयामितमीश्वर ।  
निरन्तरं रोगपीडा जायते तस्य पापिनः ॥  
    
कदाचित् कर्मसन्तापः कदाचित् कर्णपीडमम् ।  
कदाचिदपिवान् यस्यात् कदाचिन्नविचर्चिका ॥  
  
अनालोक्यं च वाधिर्यं खञ्जता कुब्जता तथा ।  
अन्येपि विविधा रोगाः कुष्ट्याद्याः प्रभवन्तिहि ॥  
  
चक्षुनाशोच्छ्रुतिछेदो नाशाच्छेदस्तथैव च ।  
पादच्छेदः करछेद शिरछेदोपि जायते ॥  
  
पशुपीडा राजपीडा वह्निपीडा च जायते ।  
कुलं तस्यात्र दोषेण म्रीयते नात्र संशयः ॥  
  
एते ते कथिता दोषायोषिन्मैथुन सम्भवा ।  
अधिकारविहीनानामधिकारयुतैश्चरेत् ॥  
  
शिव उवाच ।  
  
महान्ममैवसन्देहो वर्द्धते जगदीश्वरी ।  
ममानुग्रहतो देवि मद्वक्तुं च त्वमर्हति ॥  
  
देव्युवाच ॥  
  
अहमेव परं ध्यानमहमेव पराश्रुतिः ।  
मत्तः परतरं विश्वं न किञ्चिदवलोक्यते ॥  
  
प्। ६५अ)  
  
अहमेव जगत्सर्वं जगदेवाहमीश्वर ।  
मद्भावभावितानारी भवेद्देतादृशी शिव ॥  
  
एवं ज्ञान विशिष्टः स्यादधिकारी भवेच्छिव ।  
ब्रह्मादिक महेशो वा सर्वदेव सद्यो हि सः ॥  
  
जायमानस्य वालस्य मातृयोनिः स्वलिङ्गयोः ।  
सङ्घर्केण विकारो हि न तयोर्जायते क्वचित् ॥  
  
साधकस्य तथा यस्य मतिः स्यादधिकारिणी ।  
सोधिकारी भवेन्नित्यं यागादौ सहयोषिताम् ॥  
  
मद्भाव प्रतिपन्नायां मत्स्वरूपाहमेव सा ।  
विकारं न हि योषायां तस्यामर्पित एव हि ॥  
  
एवं यस्य स्थिराबुद्धिः स्वाधिकारी न संशयः ।  
साधकस्य स्वदेहे स्यात् यत्स्वरूपेष्टदेवता ॥  
  
तद्वर्णसमतेजोभिः पूर्णं तु वनमण्डलम् ।  
भावनाभिस्थिरीकृत्य देवता ध्यानतन्मयः ॥  
  
यथास्वरूपवर्णादि चिन्तयेद्यतमानसः ।  
एवं ज्ञाने समुत्पन्ने स्वच्छदं विहरेत् पुमान् ॥  
  
एवं यस्य ममोनास्ति तस्य प्रतिनिधिः स्मृतः ।  
कुमार्यामेव कर्तव्यं न क्षरत्यां कदाचन ॥  
  
कुमारी भोजनादेव कुमारी भोजनादपि ।  
कुमारी चिन्तनादेव त्रैलोक्यविजयी भवेत् ॥  
  
शृणु देवि वरारोहे रहस्य महदद्भुतम् ।  
विना पूजां स्त्रियोयोनौसङ्गमेत् साधकोत्तमः ॥  
  
सप्तजन्मदरिद्रः स्यान्नरकेकोटिकल्पसः ।  
ब्रह्महत्या सुरापानस्तेन गुर्वं गणागमः ॥  
  
एवं नानाकृतो दोषो जायते नात्र संशयः ।  
वीरो वाप्यथवा दिव्यो न वुद्ध्या नरकम् व्रजेत् ॥  
  
इति श्रीतन्त्रचिन्तामणौ भावनिर्णयो नामाश्चतुर्द्दशः प्रकाशः ॥ १४ ॥  
  
अथादौ सत्वादि गुणभेदात् नित्यादि विभेदमाह ॥  
  
श्रीदेव्युवाच ॥  
  
धनिनां मध्यमानां च दरिद्राणां गृहीसिनाम् ।  
परदेश स्थितानां च कारागेहादिवासिनाम् ॥  
  
कार्यादौ व्यावृतानां च युक्तानां सूतकादिभिः ।  
कार्याङ्गे च स्वभावे चा वामकानां कृपानिधे ॥  
  
षडाम्नाय रहस्ये न कथं नित्यक्रिया भवेत् ।  
लोकलज्जावतां वा दिनचर्यां वद प्रभो ॥  
  
श्रीशिव उवाच ।  
  
महाकालेन यत्प्रोक्तं यन्महामाययाश्रुतम् ।  
रहस्यातिरहस्यं तत् सर्वतन्त्रेषुगोपितम् ॥  
  
प्। ६५ब्)  
  
आम्नायानां रहस्यं तदाह्निकं प्रोच्यते मया ।  
शृण्वं तु सर्वेभो देवाः साधकानां प्रसिद्धिदम् ॥  
  
तत्र नित्यं त्रिधा प्रोक्तं गुणत्रय विभेदतः ।  
अधिकारविहीनं चेन्मानसञ्ज्ञानपूर्वकम् ॥  
  
स्वस्थचित्तेनयतिनाकृतं तच्छुद्धमुच्यते ।  
तादृशं चेद्गृहस्थेन निर्द्रव्येणाथ वा कृतिम् ॥  
  
रुग्लेन पथिकेनापि करागृहगतेन वा ।  
भक्तितो चापि तन्मिश्रं वाह्यपूजाधिकारतः ॥  
  
शीतादिभीत्यावावित्तः सङ्क्षयादल्पकार्यतः ।  
स्त्र्यादेर्नियोगाद्गलितं गृहीणोमानसम्मतम् ॥  
  
वाह्यपूजादिकं यच्च एकान्ते नियमेन च ।  
भक्त्या कृतं गृहस्थेन तच्छुद्धं राजसम्मतम् ॥  
  
पूजार्थं यद्या च यित्व श्रद्धाभक्तिविधाय वा ।  
लोकभीत्या देवभीत्या यत्तद्राजसमिश्रितम् ॥   
  
प्रतारणार्थं लोकानां याचितं देवनामतः ।  
द्रव्यं कृतं तद्दुद्देशगलितं तत् तु राजसम् ॥  
  
वाममार्गं समाश्रित्यकौलं धर्मं विचार्य च ।  
अन्यधर्मस्य चाद्वेषात् कृतं शुद्ध तु तामसम् ॥  
  
कृतं यत्कामतः कर्म चैह्निकं पारलौकिकम् ।  
वाममार्गं समाश्रित्य मिश्रितं तत्तुनामसम् ॥  
  
जिह्वालोभेन यत्स्वाद्यं पानं यत् कामतोरतम् ।  
अथवा मारणाद्यर्थं गलितं तत्तुतामसम् ॥  
  
शुद्धसत्वेन मोक्षः स्यात् स्वर्गः स्यान्मिश्रसत्वतः ।  
सिद्धिर्गलित सत्वास्या दैहिकी च मनुष्यता ॥  
  
स्वर्गः स्याद्राजसाच्छुद्धात्कामः स्यान्मिश्रराजसात् ।  
गलिगाद्राजसात्तिर्यग्योनाववि सुखं भवेत् ॥  
  
सात्विका तामसाद्देवयोनित्वं प्राप्नुयान्नरः ।  
मिश्रतामसतोदुःखीनारकी वाद्ध्य्तामसात् ॥  
  
कर्मपञ्चविधं प्रोक्तं पञ्चधा मुक्तिदायकम् ।  
प्रसर्पणमुपादानमीज्याध्यायस्तथाद्युतिः ॥  
  
सम्मार्जनो पलेपादि संस्कारो देवमन्दिरे ।  
भवार्जनं सर्पणं स्याद्देवसालोक्यकारकम् ॥   
  
पूजासाधनसामग्र्यामेलनं भक्तसेवनम् ।  
तत्प्रीतिः स्यादुपादानं देवतारूपदायकम् ॥  
  
पीठपूजनपूर्वं यत् षोडशाद्युपचारकैः ।  
स योगो लिङ्गदेहस्यनाशकः कालयोगकृत् ॥  
  
अथ प्रातः कृत्यः यथा ॥  
  
ब्राह्म्यान्मुहूर्ताद्वक्ष्यामि साधकस्य हितं परम् ।  
कालिकाया महेशानि शय्यायां गुरुचिन्तनम् ॥  
  
सुन्दर्यास्तु महेशानि रात्रिवासं परित्यजेत् ।  
छिन्नायादेवं देवेशि संयोगी भूयसंस्मरेत् ॥  
  
प्। ६६अ)  
  
तारायां देवदेवेशि शक्त्या सहगुरुं स्मरेत् ।  
गुरुं स्मृत्वा कुण्डलिनीं सम्यग्योगेन योजयेत् ॥  
  
साधकः प्रातरुत्थाय कुलवृक्षं प्रणम्य च ।  
मूलादि ब्रह्मरन्ध्रान्तं कुलं ध्यात्वा गुरुं स्मरेत् ॥  
  
ततः समस्तके चिन्त्यं सहस्रदलपद्मकम् ।  
कर्पूराभं स्मेरेत्तत्र श्रीगुरुं निजरूपिणम् ॥  
  
इति श्रीगुरोर्विद्यमानत्वेशान्तत्वेन्यसेत् ॥  
  
सुप्रसन्नं लसद्भूषामण्डितं श्वेतचन्दनम् ।  
वराभय ज्ञानमुद्रा पुस्तकैर्व्यावृतै करैः ॥  
  
युक्तं श्वेतांवरं शान्तं श्वेतपुष्पविभूषितम् ।  
वामाङ्कगतयः शक्त्या लिङ्गितं रणवर्णया ॥  
  
रक्तवस्त्राभरण वा रक्तचन्दनमाल्यया ।  
वामे लीलाकमलयालिङ्गित्या दक्षिणेन च ॥  
  
ध्यायेदं तन्मुखं शान्तं श्रीगुरं शिवरूपिणम् ।  
तत्पाद पद्मयुगलं स्रुतपीयूषधारया ॥  
  
अभिषिक्तं स्वस्य देहमेवं शिष्यो विचिन्तयेत् ।  
अर्चयेद् गन्धपुष्पाद्यैर्वाद्यस्थैर्मानसैस्तु वा ॥  
  
श्रीगुरोर्मानसयजनमाह ।  
  
लं हं यं रं वमुच्चार्य तत्तद्भूतात्मनः पदात् ।  
समर्पयामि सम्प्रोच्य नमोन्तोमानसार्चने ॥  
  
शंवैशक्त्यात्मने प्रोच्य ताम्बूलं चैव पूर्ववत् ।  
कनिष्ठा तर्जनी मध्यानामाश्चाङ्गुष्ठयोगतः ॥  
  
सर्वासीयोजनान्मुद्रा क्रमात् पञ्चविधास्मृता ।  
ऐमुक्ता योगिनं मुद्रां दैर्शयेत्तांवुरार्पणे ॥  
  
नामभिस्तस्य सङ्केतः संसिद्धैर्गुरुकीर्तकैः ।  
प्रणम्यत्थं हृन्मनुना भावयेत्तल्लयं हृदि ॥  
  
अथ स्त्रीगुरुत्वे विशेषध्यानमाह ॥  
  
अरुणामरुणाकल्पां करुणापूर्णलोचना ।  
वराभयकराशान्तां स्मरामि मम गौरवी ॥  
  
निजनाथ करेशश्वन्निज वामकलेवराम् ।  
स पद्मकरयाशश्वल्लीलान्दोलितलोचनाम् ॥  
  
अथ वीराणां विशेषो यथा ॥  
  
महाचीन गुरुं ध्यात्वा स्वगुरुं संस्मरेत्ततः ।  
पञ्चोपचारैः सम्पूज्य वीरद्रव्य क्रमेण तु ॥  
  
अथ कुलगुरुमाह ॥  
  
प्रह्लादानन्दनाथाख्यं सनकानन्दमेव च ।  
कुमारानन्दनाथं च वशिष्टानन्दनाथकम् ॥  
  
क्रोधानन्दं सुखानन्दं ध्यानानन्दं ततः परम् ।   
वोधानन्द सुकानन्दी ध्यायेत् कुलमुखोपरि ॥  
  
अथ महारसरसोल्लासहृदयाघूर्णलोचनाः ॥  
  
प्। ६६ब्)  
  
कुलालिङ्ग न सम्भिन्नाश्चूर्णिताशेषतामसाः ।  
कुलशिष्यैः परिवृताः पूर्णान्तः करणोद्यताः ॥  
  
वराभययुताः सर्वे कुलतन्त्रार्थवादिनः ॥  
  
अथ श्रीगुरोर्ध्यानम् ॥  
  
नीलांवरं नीलविलेपयुक्तं शङ्खादिभूषिततनुं मुदितं त्रिनेत्रम् ॥   
वामाङ्गपीठस्थितनीलशक्तिर्वदामिवीरं करुणानिधानम् ॥  
  
वीरं ध्यात्वा महादेवी वीरमालां जपेद्बुधः ।  
अष्टोत्तर सहस्रं च वामहस्ते समर्पयेत् ॥  
  
अथ गुरुपादुकामाह ॥  
  
अथवा वाग्भवं मायां लक्ष्मीबीजं समुद्धरेत् ।  
हसखफ्रें तथा नन्दभैरवाख्यं सहखफ्रेम् ॥  
  
गुरुनाम तथा तथाशक्तिर्नाम श्रीपादुकां स्मरेत् ॥  
  
दशधा सप्तधा वापि त्रिधा वा प्रजपेत्सुधीः ।  
जपं समर्पयेत् पश्चात् श्रीगुरोर्दक्षिणेकरे ॥  
  
अखण्डमण्डलाकारं व्याप्तं येन चराचरम् ।  
तत्पदं दर्शितं येन तस्मै श्रीगुरवेनमः ॥  
  
अज्ञानतिमिरान्धस्य ज्ञानाञ्जनशलाकया ।  
चक्षुरुन्मीलितं येन तस्मै श्रीगुरवेनमः ॥  
  
ततस्तु मूलाधारादि ब्रह्मरन्ध्रान्तमुद्यते ।  
आधारस्कन्दमित्याहुर्गुदमेढ्रस्यमध्यगः ॥  
  
मृद्वासने समासीनः सर्वचिन्ता विवर्जितः ।  
चतुरस्रं चतुर्यन्त्रं वसान्तं स्वर्णवर्णकम् ॥  
  
त्रिकोणवृत्त तन्मध्ये इच्छाज्ञान क्रियात्मकम् ।  
सूर्यकोटि प्रतीकाशां चन्द्रकोटिः षुशीतलाम् ॥  
  
सार्द्ध त्रिवलयाकारां सर्वालङ्कारभूषिताम् ।  
मध्ये स्वयम्भुलिङ्गं तु कोटिसूर्यः समप्रभम् ॥  
  
तदूर्द्ध्वे कामवीजं तु कलया इन्दुनायकम् ।  
तदूर्द्ध्वे तु शिखाकारां कुण्डलिं ब्रह्मविग्रहाम् ॥  
  
तेजोदण्डं सुषुम्णान्तः सहस्ररविसन्निभम् ।  
तदात्मकं मूलमन्त्रं ध्यात्वा तत्तेजसावृतम् ॥  
  
स्वशरीरं विचिन्त्येति प्राणायामत्रयं चरेत् ।  
मूलमन्त्रेण मन्त्रस्य ऋष्यादिन्या समाचरेत् ॥  
  
अङ्गन्या संविधायाथ हृदिदेवं विचिन्तयेत् ।  
मानसैरुपचारैश्च पूजयित्वा मनुं जपेत् ॥  
  
यथाशक्त्याथ देवायतं जपं च समर्पयेत् ॥  
  
अथ श्यामाया विशेषमाह ॥  
  
ध्यात्वा हृदम्वुजे कालीं ध्यानोक्तां पूजयेत्ततः ।  
मानसैरुपचारैश्च पूजयित्वा मनुं जपेत् ॥  
  
प्। ६७अ)  
  
गन्धादिभिश्च गायत्रीमष्टाविंशति सङ्ख्यकाम् ।  
प्रजपेद्दशसङ्ख्यां वा श्रूयतान्तां च भैरवी ॥  
  
कामोऽलाक्षिनादान्तो दक्षिणाङ्गेयुताततः ।  
विद्महे कूर्चवीजं च चामुण्डौ ङेंयुता ततः ॥  
  
धीमहीति वदेत्तन्नः काली प्रचोदयात् ततः ।  
गायत्र्येषामया प्रोक्ता सर्वतन्त्रेषु गोपिता ॥  
  
यां विना स कलाविद्या न सिद्ध्यन्ति कदाचन ॥  
  
अथ जपाविधिरुच्यते ॥  
  
वीरहंसमयाविद्या सङ्कल्पं कारयेद्बुधः ।  
हंसाख्या साधनं वक्ष्ये मन्त्राणां हितकाम्यया ॥  
  
यस्य विज्ञानमात्रेण सर्वज्ञो भुविजायते ।  
हंसात्मिकां भगवतीं जीवो जयति सर्वदा ॥  
  
अस्याः स्मरणमात्रेण जीवन्मुक्तो भवेन्नरः ।  
अस्य हंसस्य देवेशि निगमागमपक्षकौ ॥  
  
अग्निसोमौ तथा वापि पक्षौ तारः शिरो भवेत् ।  
विन्दु त्रयं शिखा नेत्रे मुखे नाद प्रतिष्ठितः ॥  
  
शिवशक्तिपदद्वन्द्वं कालाग्नी यार्श्वयुग्मकम् ।  
अयं परमहंसस्तु सर्वव्यापी प्रकाशवान् ॥  
  
हकारेण वहिर्याति सकारेण विशेत् पुनः ।  
सयाः संवोधमात्रेण जीवन्मुक्तो भवेन्नरः ॥  
  
प्राणायाम प्रभावेन जीवन्मुक्तस्तु जायते ।  
ऋषिर्हंसोऽव्यक्तपूर्वागायत्री छेद उच्यते ॥  
  
देवता परमादिस्तुहंसोहं बीजमुच्यते ।  
सशक्तिः कीलकं सोहं प्रणवस्तत्वमेव हि ॥  
  
उदात्तस्वर इत्येवं मनोरस्य प्रकीर्तितः ।  
मोक्षाऽर्थे विनियोगः स्यादेवं कुर्यात् सदानरः ॥  
  
सूर्यात्मनेवहृद्देविसोमात्मने शिरस्तथा ।  
निरञ्जनं शिखाज्योतिर्निराभासा तथा प्रिये ॥  
  
अव्यक्तं नेत्रयोर्न्यस्य अनन्तोस्त्रफडं यजेत् ।  
एवं न्यासविधिं कृत्वा गणेशादौ समर्पयेत् ॥  
  
षष्टिश्वासैर्भवेत् प्राणः षट्प्राणानाडिकामता ।  
षष्ठिनाड्याह्यहोरात्रं जपसङ्ख्या जपमनोः ॥  
  
एकविंशति साहस्रं षट्शतादिकमेव च ।  
प्रजपेत् प्रत्यहं जीवो ब्रह्मानन्दमयीं पराम् ॥  
  
उत्पत्तिर्जप आरम्भोमृतिरस्य निवेदनम् ।  
विना जपेन सततं जपे भवति सर्वदा ॥  
  
एवं जपस्तु विज्ञातो गणेशादौ निवेदयेत् ।  
षट्शतानि गणेशस्य षट्सहस्रं प्रजायते ॥  
  
षट्सहस्रं गदापाणेः षट्सहस्रं पिनाकिनः ।  
सहस्रम् आत्मने चैव सहस्रं परमात्मने ॥  
  
प्। ६७ब्)  
  
सहस्रं पुरवे चैव सङ्कल्पोयं यथा विधि ।  
रक्तवर्णे गणेशं च मूलाधारे चतुर्द्दले ॥  
  
वादिवेद समायुक्ते षट्शतं च समर्पयेत् ।  
स्वाधिष्ठानं विद्रुमाभं षट्कोणं वादि षट्ककम् ॥  
  
सावित्र्या च समायुक्ते ब्रह्मणे च समर्पयेत् ।  
विद्युन्त्पुञ्जप्रभाभं च दलम्भादि दशाक्षरम् ॥  
  
लक्ष्मीनारायणौ वन्दे षट्सहस्रं निवेदयेत् ।  
महानील प्रभे चैवकादि द्वादशपत्रके ॥  
  
उमामहेश्वरौ वन्दे षट्सहस्रं निवेदयेत् ।  
विशुद्धे धूम्रवर्णे च कलापात्रे स्वरान्विते ॥  
  
प्राणशक्त्यात्मकौ वन्दे सहस्रं च समर्पयेत् ।  
आज्ञायां विद्युदाभायां शुभौ दक्षौ नियोजीते ॥  
  
परमात्मनि पराशक्तौ सहस्रं समर्पयेत् ।  
स्तुत्वा प्रणम्य देवाज्ञां श्लोकैरेभिश्च प्रार्थयेत् ॥  
  
शिवादिकस्थलेभावमूहं स्वेष्टस्य वाचयेत् ॥  
  
त्रैलोक्य चैतन्यमयादि दैवश्रीशङ्करत्वच्चरणाज्ञयैव ।  
प्रातः समुत्थाय तव प्रियार्थं संसारयात्रा मनुवर्तयिष्ये ॥  
  
संसारयात्रा मनुवर्तमानं त्वदाज्ञया शङ्करदेवदेव ।  
स्पर्द्धाति च स्कारकलिप्रमादाभयानिमाम्माभिभवं तु नाथ ॥  
  
इति सम्प्रार्थ्य देवेशमाज्ञामादाय तस्य तु ।  
प्रार्थयित्वाधरां श्वासयुक्तं पादं निधापयेत् ॥  
  
समुद्रमेखले देवि पर्वतस्तनमण्डले ।  
विष्णुपत्नी नमस्तुभ्यं पादस्पर्शं क्षमस्वमे ॥  
  
प्रातःकृत्यम कृत्वा तु यो देवीं भक्तितोर्चयेत् ।  
पूजा च विफला तस्य शौचहीना यथा क्रिया ॥  
  
अथ शौचविधिः ॥  
  
ततो गृहाद्वहिर्याम्यां नैर्-ऋतीं वा दिशं व्रजेत् ।  
पदे पदेस्मरेदस्त्रं दूरेयायाद्द्विजालयात् ॥  
  
अतीत्यवाणमात्रां तु भुवं ग्रामाद्विलोक्य च ।  
नोषणेन श्मशाने च त्रिपथे वा चतुष्पथे ॥  
  
गोकुले राजमार्गे वा वने चोपवने तथा ।  
देवता यतने वर्ज्यं गोरध्यायां विशेषतः ॥  
  
वर्च्चो मूत्रादिकं वर्ज्यं यस्माद्वै कृत्तिकासुतम् ।  
दशहस्तं परित्याज्य मूत्रं कुर्याज्जलाशयात् ॥  
  
चत्वारिंशत् पुरीषे तु तीर्थे नद्यां चतुर्गुणम् ।  
कर्णे कृत्वा पवित्रं च विण्मूत्रं कारयेत् तदा ॥  
  
उभे मूत्रपूरीषे च दिवाकुर्यादुदङ्मुखः ।  
रात्रौ च दक्षिणे कुर्यादुबे सन्ध्ये यथा दिवा ॥  
  
छायायामन्धकारे वा रात्रा वहनि वाद्विजाः ।  
यथा समन्मुखः कुर्यात् प्राणवाधभयेषु च ॥  
  
प्। ६८अ)  
  
उत्तिष्ठं वृषयोदेवागन्धर्वायक्षराक्षसाः ।  
परितस्त्यज्यतां स्थानं विण्मूत्रोत्सर्जनायमे ॥  
  
अनेन मनुनालोष्ठ तृणैरुद्वास्य देवताः ।  
कुर्यान् मलच्युतिं तत्र वा ससाकं प्रवेष्ट्य च ॥  
  
पिण्डालोको न कर्तव्यस्तथाकाश नीरीक्षणम् ।  
सम्यक् वा वश्यकं कृत्वा वायुं काष्ठेनमृज्य च ॥  
  
लोष्टेन वाथ वामृज्यनाश्मनामृज्यते गुदम् ।  
पुनः शौचं प्रकर्तव्यं मृदामलकमात्रया ॥  
  
द्वितीया च तृतीयायातदर्द्धार्द्वा प्रकीर्तिताः ।  
शुचिदेशात्तु सङ्ग्राह्याः शर्कराश्मादि वर्जिताः ॥  
  
विप्रे गौरामृदः प्रोक्ताः क्षत्रेरक्तास्तथोदिताः ।  
वैश्यस्य हरिताः प्रोक्ताः कृष्णा स्त्रीशूद्रयोस्तथा ॥  
  
यस्मिन्देशे तु यत्तोयं यादृकीमृत्तिका भवेत् ।  
सैव तत्र प्रशस्तास्यात्तयाशौचं विधीयते ॥  
  
एकलिङ्गे गुदे सप्तदश वामकरे तथा ।  
उभयोः सप्तदातव्यास्तिस्रोऽङ्घ्र्योश्चापि मृत्तिकाः ॥  
  
मूत्रोत्सर्गे वामहस्तेलिङ्गे पञ्चैव मृत्तिका ।  
त्रिकारद्वितये चैकापादयोरथवा चरेत् ॥  
  
गन्धलेप क्षयकरं मनोग्लानिहरं परम् ।  
कुर्याद्वादश गण्डूषात् पूरीषोत्सर्जनोत्तरम् ॥  
  
मूत्रत्यागे तु चतुर आचम्य त्रिस्तरः परम् ।  
एतच्छौवं गृहस्थानां द्विगुण ब्रह्मचारिणाम् ॥  
  
त्रिगुणं वाणप्रस्थानां यतीनां च चतुर्गुणम् ।  
दिवाशौचस्य रात्र्यर्द्धं स्वस्य शौचस्य सर्वदा ॥  
  
तदर्द्धं रुजिमार्गस्थस्त्री शूद्राणां तदर्द्धकम् ।  
शौचं कृत्वा ततो मृद्भिस्तृभिर्जप्यैर्विशोधयेत् ॥  
  
शौचकर्म विहीनस्य सकला निष्फलाः क्रिया ॥  
  
अथ दन्तधावनविधिः ॥  
  
ततः समाहरेद्दन्तधावनं विहितैधसाम् ।  
ते चापामार्गवदरीनिर्गुण्डी विल्ववासकाः ॥  
  
अशोकचम्पकः प्लक्षपर्णजंवुधवश्रुवः ।  
अर्कन्यग्रोधखदिरकरञ्जककुभादिकम् ॥  
  
शीर्षेशौर्यं वटे दीप्तिः कदंवे विजयीरणे ।  
प्लक्षे सर्वार्थसिद्धिः स्याद्वदर्यां मधुरस्वरः ॥  
  
खदिरेमुखसौगन्ध्यं वैल्वेन विपुलं धनम् ।  
अपामार्गे धृतिर्मेधा प्रज्ञाकान्तिर्यशस्तथा ॥  
  
आयुः शीलं तथा लक्ष्मीः सौभाग्यं चोपजायते ।  
अर्केणहन्यते रोगानर्थलाभाश्च जायते ॥   
  
औदुम्बरे वाग्विशुद्धिश्चम्पकस्यादृट श्रुतिः ।  
जाती वकुलमन्दारैः स्वप्नं तस्य न पश्यति ॥  
  
प्। ६८ब्)  
  
सर्वकण्टकिनः पुण्याः क्षीरिणस्तु यशःस्विन ।  
अन्येषां वृक्षजातीनां न भक्षेद्दन्तधावनम् ॥  
  
पलाशवकुलङ्काशं भक्षयेद्यस्तु सासपम् ।  
तावद्भवति चाण्डालोयावद्गावं न पश्यति ॥  
  
स्फाटिकं वा तिरिक्तं च हीनं चत्वग्विवर्जितम् ।  
अर्द्धदग्धं पथिभ्रष्टं श्मशानस्थं तथैव च ॥  
  
उच्छिच्छविष्टा सूत्रदिलग्नं यत्नात् परित्यजेत् ।  
कनीन्यग्र समस्थौल्य प्रगुणं द्वादशाङ्गुलम् ॥  
  
द्वादशाङ्गुल विप्राणां क्षत्रियाणां नवाङ्गुलम् ।  
अष्टाङ्गुलं च वैश्यानां शूद्राणां च षडङ्गुलम् ॥  
  
चतुरङ्गुलमानं तु नारीणां विधिरुच्यते ।  
चूर्णिताग्रं त्वचायुक्तं गृह्णीयान् मनुनानुना ॥  
  
आयुर्वलं यशोवर्च्चः प्रजापशुवस्तूनि च ।  
ब्रह्मप्रज्ञां च मेधां च तन्नो देहि वनस्पते ॥  
  
प्राङ्मुखोदङ्मुखो भूत्वा उपविश्य सुखासने ।  
भक्षयेन् मुखशुद्ध्यर्थं यथोक्तं तन्तधावनम् ॥  
  
क्लीमुक्त्वा कामदेवाय सर्वजनप्रियाय च ।  
नमोन्तस्तिथि वर्णोयं मन्त्रोदन्तविशोधने ॥  
  
प्रक्षाल्पं दन्तकाष्टं च शुद्धदेशे पुरस्त्यजेत् ।  
वक्त्रं मूलानुनानित्यं क्षालयेत् सिद्धिहेतवे ॥  
  
प्रतिपद्दशे षष्ठीषु नवम्यर्कदिनं तथा ।  
चन्द्रसूर्योपरागे च न कुर्याद्दन्तधावनम् ॥  
  
अभावेदन्तकाष्टस्य निषिद्धायां तिथौ तथा ।   
अपां द्वादश गण्डूषैः कुर्वीत मुखशोधनम् ॥  
  
अथ पूजाहोमकर्मसिद्धयेस्नानमुच्यते ॥  
  
स्नानपूर्वाः क्रियाः सर्वाः स्नानं च दैवते भवेत् ।  
प्रातःकाले च मध्याह्ने सायाह्ने स्तोत्रपाठके ॥  
  
यदा यदा मनोग्लानिस्तदैव स्नानमाचरेत् ।  
विद्योच्चारं तु यः यकुर्यादस्नातः कृतभोजनः ॥  
  
तस्य विद्या भवेन्नष्टा रौरवं नरकं व्रजेत् ।  
अशुचिः सन्महेशानि विद्योच्चारं तु यश्चरेत् ॥  
  
तस्य नाशो भवेद्देवि विद्यादग्धां भवेद्ध्रुवम् ।  
स्नानकालाच्च सम्प्रोक्ताः स्नानभेदा छृणु प्रिये ॥  
  
स्नानं पञ्चविधं प्रोक्तं येन देवीमयो भवेत् ।  
वारुणे नाभसं चैव तृतीयं भस्मजं स्मृतम् ॥  
  
चतुर्थं तैजसं देवी पञ्चमं दैवतं भवेत् ।  
ब्रह्माविष्णुश्च रुद्रश्च ईश्वरश्च सदाशिवः ॥  
  
प्। ६९अ)  
  
एते पञ्चमहासत्वाः पञ्चस्नाने व्यवस्थिताः ।  
परावन्तदतीताव तत्परा तदनन्तरम् ॥  
  
चित्पदातदतीताव पञ्चमी परिकीर्तिताः ।  
वारुणं द्विविधं प्रोक्तं वैदिकं तान्त्रिकं तथा ॥  
  
स्वशाखोक्त विधानेन वैदिकं स्नानमीरितम् ।  
स्वस्वकल्पोक्तविधिना तान्त्रिकं स्नानमाचरेत् ॥  
  
शङ्कुनास्त्राभि जप्तेन शुचिस्थानात्तुमृत्तिकाम् ।  
गृहीत्वास्त्रेण संसिञ्च्यया याज्जलनिकेतनम् ॥  
  
तत्रादौ जलकूलं तु क्षालयेदस्त्रवारिणा ।  
मृदं कृत्वा द्विधा तत्र एकभागोपगं ततः ॥  
  
निधायगोमयं दर्भांस्तिलांश्चाप्यभिमन्त्रितान् ।  
मृत्तिकागोमयाभ्यां च कर्द्यतं स्नानमाचरेत् ॥  
  
वहिरुद्धृततोयेनमलः स्नानं ततः परम् ।  
विधाय वैदिकं स्नानं तदङ्गन्तर्पणं तथा ॥  
  
अथ वक्ष्यामिते वत्सः स्नानं कुलमुखावहम् ।  
कृष्णारक्ताहरिर्नीला विविधा मममूर्तयः ॥  
  
ततस्तान्त्रिकस्नानस्य विधिरस्त्रेणमृत्तिकाम् ।  
समादायास्त्रमन्त्रेण मन्त्रयित्वा तृणादिकम् ॥  
  
शिखामन्त्रेणापहृत्य त्रिर्मूलेनाभि मन्त्रयेत् ।  
मूर्द्धादि पादपर्यन्तं विलिप्य प्रणयेज्जलम् ॥  
  
आधारः सर्वभूतस्य विष्णोरतुलतेजसः ।  
तद्रूपाश्च ततो जातास्ता आपः प्रणमाम्यहम् ॥  
  
सम्मुखीङ्करणं मुद्रां वध्वा प्राणं निरुन्ध्य च ।  
निमज्य तूष्णी मुत्थाय नाभिमात्रे जलेस्थितः ॥   
  
आचान्तः कुलद्रव्येण सदर्भः कुलपुष्पकम् ।  
कुलपात्रः स दर्भं च स तिलं स जलं ततः ॥  
  
त्रिविधं कुलदर्भो हि चोदितः कालशन्तुना ।  
कथ्यते तत्र देवेशि गोपनीया कुलेश्वरी ॥  
  
कुलचक्रोपरिगताः कुलदर्भाः मुखेष्टदा ।  
त्रयोदर्भाः समुद्दिष्टाः सुवर्णैः रजतैः कुशैः ॥  
  
तत्र शाक्ते द्वयं चान्यमन्येषां तु त्रयो मताः ।  
सुवर्णं रजतं चैव जपपूजादि कर्मसु ॥  
  
कर्षार्द्धकर्षमात्रं वा पवित्राय प्रकल्पयेत् ।  
कुशकार्यकरं प्रोक्तं न तु वन्यकुशाः कुशाः ॥  
  
तर्जन्या रजतं धार्यं स्वर्णं धार्यमनामया ।  
एष एव कुशः प्रोक्तोरदर्भोवरसम्भवः ॥  
  
प्। ६९ब्)  
  
कूर्चाणां पञ्चकं लिख्यपरितोवर्तमेखलाम् ।  
शूलं कपालमालिख्य ब्रह्मकूर्चः प्रकीर्तितः ॥  
  
एतस्याधारणादेववाञ्छा कार्यमवाप्नुयात् ।  
त्रिधादर्भः प्रकथितः कालिकादर्भवर्त्मनि ॥  
  
गोपनीयमिदं भद्रे सारात् सारतरं महत् ।  
कपालं च तथा खड्गं स्त्रीवीजानि च पञ्च च ॥  
  
अनामायामिदं धार्यं स्वर्णवर्णं शुभावहम् ।  
कूर्चाद्यकालिकातारा सप्तताराद्यमेव च ॥  
  
सर्ववीजाद्यरूपं च कुलदर्भं च धारयेत् ।  
विद्याश्रीकीर्तिजननं शान्तिदं सर्वसिद्धिदम् ॥  
  
सवसौन्दर्यदं भद्रे वीजासिद्धिः प्रदर्शकम् ।  
गृहीत्वा कुलदेवस्य प्रीतये स्नानमाचरेत् ॥  
  
तान्त्रिकंस्नान सङ्कल्पं मासोल्लेखादिपूर्वकम् ।  
कृतसङ्कल्प एवासौ कुलचक्रं जले न्यसेत् ॥  
  
कृत्वाथ मूलमन्त्रेण प्राणायाम त्रयं चरेत् ।  
विन्यस्य च षडङ्गानि कल्पयेत् तिर्थमग्रतः ॥  
  
चतुरस्रे हस्तमात्रेतज्जले परिकल्पिते ।  
ब्रह्माण्डोदरतीर्थाणिकरैः स्पृष्टानितेरवे ॥  
  
तेन सत्येन देवेश तीर्थं देहि दिवाकर ।  
इति सूर्यं प्रार्थयित्वा क्रोमित्यङ्कुशमुद्रया ॥  
  
अङ्कुशमुद्रा यथा ॥  
  
दक्षमुष्टिंविधायाथ तर्जन्यं कुशरूपिणी ।  
अङ्कुशाख्या महामुद्रा त्रैलोक्याकर्षण क्षमा ॥  
  
मित्वार्कमण्डलं तस्यात्तीर्थान्या वाहयेदिह ।  
गङ्गे च यमुने चैव गोदावरी सरस्वती ॥  
  
नर्मदेसिन्धुकावेरी जलेऽस्मिन्सन्निधिं कुरु ।  
एव मुक्त्वा तु तीर्थानि तस्मिन् तोये नियोजयेत् ॥  
  
मूलमन्त्रेणाथ तीर्थः शक्तिस्तत्र समाह्वयेत् ।  
अर्कस्य मण्डलं ध्यात्वा तन्मन्त्रेण च पूजयेत् ॥  
  
सर्वानन्दमयीमशेषदुरितर्द्ध्वं सामृगाङ्क प्रभां   
त्र्यक्षामूर्द्ध्वकरद्वयेनदधन्तीपाशं सृणी वा मतः ॥  
अन्तश्चामृतपूर्णहेमकलशं मुक्ताक्षमालांवरां   
गङ्गासिन्धुसरिद्वरादिसहितां श्रीतीर्थशक्तिं भजे ॥  
  
ह्राꣳ ह्रीꣳ ह्रूꣳ ह्रैꣳ ह्रौꣳ ह्रः ॥  
  
इति सर्वानन्दमयेपरम् ॥  
  
तीर्थशक्ति तथा हिलियुगं वह्निगेहिनि ।  
एकविंशाक्षरः प्रोक्तस्तीर्थशक्तेर्महामनुः ॥  
  
प्। ७०अ)  
  
तज्जलङ्गाङ्गमन्त्रेण मन्त्रयेदष्टवारकम् ।  
तारो नमो भगवति भूयादं वेततोंविके ॥  
  
अंवालिके महामालिन्येह्येहि भगवत्पथ ।  
अशेषतीर्थालवालेमाया श्रीवीजमुच्चरेत् ॥  
  
शिवजटाधिरूढे च गङ्गेगङ्गाम्बिके द्विठः ।  
गङ्गाविद्येयमाख्याता त्रिपञ्चाशद्भिरक्षरैः ॥  
  
वामे तु गङ्गामन्त्रध्यानयोर्विशेषः ।  
तारो नमो भगवति वाग्भवं च हिलिद्वयम् ॥  
  
हिलिद्वयं पञ्चगङ्गे मां पावयद्वितयं वदेत् ।  
स्वाहान्तस्तारकावर्णो मनुः पापप्रणाशनः ॥  
  
ध्यानम् ॥  
  
रक्तांवरां रक्तवर्णां शूलकुम्भवराभयान् ।  
करैः सन्दधतीस्मेग्रं कच्छपस्थां सुरादिभिः ॥  
  
तद्रूपाभिः सपायस्य नाशायमुनिसेवितम् ।  
भुवनेश्या समालोड्यामृतीकृत्य सुधाणुना ॥  
  
कवचेनावगुण्ठ्याथ संरक्षास्त्रेण मन्त्रवित् ।  
मूलेन देवतां तत्र साङ्गां सावरणां तथा ॥  
  
समावाष्क जलेध्यात्वा तत्पादद्वयनिर्गतम् ।  
ध्यात्वा तीर्थं स्मरन् मूलमन्त्री स्नायाज्जलैर्भृशः ॥  
  
हृदिदेवं स्मरेत् पश्चात् सिञ्चेत्तु कुं कुम्भमुद्रया ॥  
  
कुम्भमुद्रायथा ॥  
  
दक्षाङ्गुष्ठे पराङ्गुष्ठे क्षिप्त्वा हस्तद्वयेन तु ।  
सावकाशा चैक मुष्टिर्मुद्रेयं कुम्भसञ्ज्ञिता ॥  
  
त्रिभिः श्लोकैर्मूलमन्त्रतारवंवीजपूर्वकैः ।  
सिमृक्षो निखिलं विश्वं मुहुः शुक्रं प्रजायते ॥  
  
मातरः सर्वभूतानामापोदेव्यः पुनन्तुमाम् ।  
अलक्ष्मीमलरूपाया सर्वभूतेषु संस्थिताः ॥  
  
क्षालयं तु निजः स्पर्शादायो देव्यः पुनं तु माम् ।  
यन्मेकेशेषु दौर्भाग्यं सीमन्तेयच्चमूर्द्धनि ॥  
  
ललाटे कर्णयोरक्ष्णोरापस्तङ्घ्नन्तुवो नमः ।  
ततः स्वाहान्त मूलेन त्रिरा च मनमाचरेत् ॥  
  
त्रिधा देवं च सन्तर्प्य तोयमध्यात्ततो व्रजेत् ।  
धौतं वस्त्रयुगं धृत्वा प्रक्षाल्यानु करौ तथा ॥   
  
मृदाभिस्तत्र आचामेदेष स्नानविधिः स्मृतः ।  
मन्त्रस्नानं प्रकर्तव्यं शीतयोर्देश कालयोः ॥  
  
तोयाभावे गते दुर्गे कार्य स्वास्थ्ये च वार्द्धके ।  
तोयाभावे च यत् कार्यं दुर्गे काले च शीततः ॥  
  
गमने क्षिप्र सिद्ध्यर्थं गुरुकार्येष्व तन्द्रितः ।  
प्राप्तापद्यथ विप्रेन्द्र निशाभागे तथा मुने ॥  
  
प्रक्षाल्यपादा वाचम्य प्रोद्धृतेन तु वारिणा ।  
स्थानं दशदिशः प्राग्वत् संशोध्योपविशेत् ततः ॥  
  
प्। ७०ब्)   
  
जलं हस्ततलेन्यस्य क्रमान्प्रासांस्ततश्चरेत् ।  
मातृकादींस्तथा मूलेमन्त्रन्यासा न शेषतः ॥  
  
न्यासां ते संस्पृशेत्तोयं मन्त्रस्नानमिदं वरम् ।  
देवलादुदकस्नानात् संस्कार परिवर्जितात् ॥  
  
प्रभासादिषु तीर्थेषु यत्फलं स्नातकस्य तु ।  
ज्ञेयं दशगुणं तस्मान्मन्त्रस्नानस्य निश्चयात् ॥  
  
अथ मानसस्नानम् ॥  
  
मनसा मूलमन्त्रेण प्राणायामपुरस्सरम् ।  
कूर्वीत मानसं स्नानं दृष्टतीर्थेषु भावनात् ॥  
  
अथ तैजसस्नानम् ॥  
  
तैजसं सम्प्रवक्ष्यामि येन सिद्ध्यन्ति सिद्धयः ।  
गुरुदैवतमन्त्राणामैक्यं सम्भावयेद्धिया ॥  
  
गुरुतेजो मन्त्रतेजो देवतायास्तथैव च ।  
एकीकृत्या त्रिचैतन्यन्तन्मूर्तिं परिकल्पयेत् ॥  
  
हृदये देवतास्थानं कण्ठे चैव मनुर्मतः ।  
सहस्रारे गुरुर्प्रोक्तास्त्रि चैतन्यं विभावयेत् ॥  
  
तां मूर्तिं स्वस्यदेहे तु यथास्वा वयवोत्तमाम् ।  
सम्भावयेन्महेशानि दैवतद्दर्शनम्प्रदम् ॥  
  
तैजसङ्गदितं देविदैवतं शृणु पार्वति ॥  
  
अथ दैवतंस्नानम् ॥  
  
मूलाधारं समारभ्य विरातं परमेश्वरी ।  
देवतां भावयेद्देवि स्वमुखे तन्मुखं शिवे ॥  
  
तस्याः सर्वांशकं देवि स्वदेहेस्थानयोगतः ।  
द्वारदेश महेशानि गङ्गा च यमुना तथा ॥  
  
स्वदेहे भावितायां तु गङ्गया किं फलं भवेत् ॥  
  
इडानामनाडीस्थिता वामभागे तन्नोर्दक्षिणे पिङ्गलानामनाडी ।  
तयोः पृष्ठवंशं समाश्रित्य मध्ये सुषुम्णा स्थिता ब्रह्मरन्ध्रं तु   
यावत् ॥  
  
इडा गङ्गेति विख्याता सुषुम्णा यमुना नदी ।  
सरस्वती पिङ्गला स्यात् प्रयागं देहमध्यगम् ॥  
  
देहज्ञानं विना देवी वाह्यस्नानेन किं फलम् ।  
गुरुपङ्क्तिं सहस्रारे अङ्गानि भ्रूविभावयेत् ॥  
  
कण्ठमूलान्तकं देवि सर्वावरणदेवताः ।  
भावयेद् यत्नतो देवी दैवतस्नानमीरितम् ॥  
  
अनेन स्नानयोगेन किं तद्यन्नकरेस्थितम् ।  
स्नानपूर्वाः क्रियाः सर्वाः शुद्धां सिद्धिं प्रयान्ति च ॥  
  
तस्मात् स्नानं पुराकुर्याद्देष्वेकं देहशक्तितः ।  
ततस्तु तिलकं कुर्याद्वर्णजं दैवतस्य च ॥  
  
ब्राह्मणस्योर्द्ध्वपुण्ड्रं स्यात् क्षत्रियस्य त्रिपुण्ड्रकम् ।  
अर्द्धचन्द्रं तु वैश्यस्य शूद्राणां वर्तुला कृतिम् ॥  
  
प्। ७१अ)  
  
ऊर्द्ध्वपुण्ड्रं मृदा कुर्यात् त्रिपुण्ड्रं चापि भस्मना ।  
केशरेण च कस्तूर्या शेषं शीतं यथा रुचि ॥  
  
वैष्णवस्योर्द्ध्वपुण्ड्रं स्यात् त्रिपुण्ड्रं शिवसेविनः ।  
अर्द्धचन्द्रोगणेशस्य देवीभक्तस्य वर्तुलम् ॥  
  
नारायण परो यस्तु चन्दनस्य त्रिशूलकम् ।  
भाले विभूतिवत् कुर्याद्ब्रह्मविष्णुशिवात्मकम् ॥  
  
भस्मना चोर्द्ध्वपुण्ड्रं तु तिर्यक् पुण्ड्रं तथा मृदा ।  
ऊर्द्ध्वपुण्ड्रेति पुण्ड्रं स्यात् नोर्द्ध्वपुण्ड्रं त्रिपुण्ड्रके ॥  
  
ब्रह्महत्या समं प्रोक्तं मुनिभिर्वेदपारगैः ।  
रुद्रपिण्डसमुद्भूताद्विजामोहसमन्वितः ॥  
  
पितरं तन्नजानन्तितेधिवेश्यासुता इव ।  
त्रिपुण्ड्रं ब्राह्मणो विद्वान् मनसापि न लङ्घयेत् ॥  
  
श्रुत्वा विधीयते यस्तु सत्यागीयाजकी भवेत् ।  
वेदस्याध्ययने शूद्रोनाधिकारी यथा भवेत् ॥  
  
त्रिपुण्ड्रं न विप्रोनाधिकारी शिवार्च्चने ।  
विभूतिधारणं कार्यं वैदिकं तान्त्रिकं तथा ॥  
  
कपिलाया स कृच्छस्त्रं गृहीतं गगनेय तत् ।  
न क्लिन्नं नापि कठिनं न दुर्गन्धि न चोषितम् ॥  
  
उपर्यधः परित्यज्य गृह्णीयात् पतितं यदि ।  
पिण्डीकृत्य शिवाग्नौ च तत्क्षिपेन् मूलमन्त्रतः ॥  
  
अपक्वमतिपक्वं च सन्त्याज्यं वासितंसितम् ।  
आदाय वाससालोड्य भस्माधारे विनिःक्षिपेत् ॥  
  
भस्मसङ्ग्रहणं कुर्याद्देवेनुद्वासिते सति ।  
उद्वासने कृते यस्याच्चण्डभस्म प्रजायते ॥  
  
भस्मविद्धिपरं देवि सत्यलोक सुखाह्वयम् ।  
भस्मना सर्वपाशानां पापानां च सुरेश्वरी ॥  
  
भस्मेतिकीर्तितं तेन मुनिभिस्तत्ववेदिभिः ।  
तत्पुनर्द्विविधं विद्धिमुख्यं गौणं तथैव च ॥  
  
मुखं प्रोक्तं परम्ब्रह्म गौणमाग्नेय मुच्यते ।  
भस्मं तदेवमारभ्य मुखं तदपरं वुधः ॥  
  
आग्नेय गौणमज्ञानध्वंसकं ज्ञानसाधनम् ।  
गौणं नानाविधं विद्धि शुभप्राणहरेम्विके ॥  
  
अग्निहोत्राग्निजं तद्धि विरजाहोमजं शिवे ।  
औपानस समुत्पन्नं समिदाग्नि समुद्भवम् ॥  
  
पचनाग्नि समुद्भूतन्दावानल समुद्भवम् ।  
त्रैवर्णिकाणां सर्वेषामग्निहोत्र समुद्भवम् ॥  
  
विरजानलजं चैव धार्यं भस्म न गात्मजे ।  
औपान स समुत्पन्नं गृहस्थानां विशेषतः ॥  
  
प्। ७१ब्)  
  
समिदग्नि समुत्पन्नं धार्यं वै ब्रह्मचारिणाम् ।  
शूद्राणां श्रोत्रगृहजं परमाग्नि समुद्भवम् ॥  
  
अन्येषामपि सर्वेषां धार्यं कवानलोद्भवम् ।  
यदा द्विजा भस्मकुर्युः सद्येनानीय गोमयम् ॥  
  
वामेन पात्रे संयोज्या घोरमन्त्रेण निर्दहेत् ।  
पुरुषेण समुद्धृत्य ईशानेन विशोधयेत् ॥  
  
इत्थं तु संस्कृतं भस्म अग्निरित्यादि मन्त्रतः ।  
तद्रुद्रायेति यजुषामन्त्र वेद्रुद्रसञ्ज्ञवा ॥  
  
प्रणवाद्यैश्चतुर्मन्त्रैर्हृदयैतैर्नामभिः प्रिये ।  
पञ्चवर्णाद्यक्षराद्यैर्भालांसादरहृत्सु च ॥  
  
त्रिपुण्ड्रधारणं कुर्यात् मूर्द्ध्नि पञ्चाक्षरेण च ।  
एभिश्चनामभिर्धार्यं पुनर्भस्म द्विजादिभिः ॥  
  
ब्रह्माललाटे विज्ञेयो हृदये हव्यवाहनः ।  
नाभौस्कन्दोगलेपूषारुद्र्येदक्षिणवाहुके ॥  
  
आदित्यो वाहुमध्ये च शशी च मणिवन्धके ।  
वामदेवो वामवाहौ वाहुमध्ये प्रभञ्जनः ॥  
  
मणिबन्धे च वसवः पृष्टदेशे हरिः स्मृतः ।  
शम्भूः ककुदि सम्प्रोक्तः परमात्माशिरस्मृतः ॥  
  
आब्रह्मरन्ध्रपादान्तं योगिनामाप्लवं मतम् ।  
नाभेरूर्द्ध्वं गृहस्थानां यतीनां च विशेषणम् ॥  
  
इदानीं तान्त्रिकमतं तन्मेनिगदितं शृणु ।  
कस्तूर्यादि सुसंयुक्तं भस्मशाक्तस्तु धारयेत् ॥  
  
मन्त्रितैर्मूलमन्त्रेण शिवपञ्चाक्षरेण वा ।  
अन्येषामपि सर्वेषां विना मन्त्रं सुरेश्वरी ॥  
  
अथ विशेषस्तु ॥  
  
विभूतिधारणस्यास्यमन्त्रस्य च सदाशिवः ।  
ऋषिस्तृष्टुप् भवेच्छन्दो रुद्रोदेवः प्रकीर्तितः ॥  
  
प्रासादवीजं वीजस्यात् शक्तिं कूर्चं च कीलकम् ।  
क्षेत्रपालं सर्वपापक्षयार्थे विनियोगिता ॥  
  
न्यासम् ऋष्यादिकं कृत्वा मूलेन वीक्षणं ततः ।  
संस्मृत्येत्थं दक्षकरे विभूतिं विनिधाय हि ॥  
  
आच्छाद्य वामहस्तेन कपोताभि नवात्मना ।  
वक्ष्यमाणेन मन्त्रेण त्रिवारमभिमन्त्रयेत् ॥  
  
फट्कारेण त्रिरावृत्यजलेन वेष्टनं चरेत् ।  
पञ्चवारं मूलमनुञ्जप्त्वा सोधनमाचरेत् ॥  
  
ततो दक्षकराद्वामकरे भस्मनिधाय हि ।  
ततो मूलेन मनुनाजलेनालोद्रयेत्प्रिये ॥  
  
वर्तुलं मण्डलं कृत्वा षट्कोणं तस्य मध्यगम् ।  
त्रिकोणं तस्य चाप्यन्तर्मूलबीजं द्विजोत्तमः ॥  
  
दक्षकरेणचाछाद्यमन्त्रमेनं जपेत् ततः ।  
प्रासादं कूर्चबीजं च क्षत्रपालं तथाङ्कुशम् ॥  
  
प्। ७२अ)  
  
विभूतिपदमाभाष्य अशेषदुरितापहे ।  
मनोवाक्कायमित्युक्त्वा शाधये द्वितयं वदे ॥   
  
कूर्चास्त्र वह्नि ललनायुक्तो मन्त्रः प्रकीर्तितः ।  
अत्र कश्चन विशेषोस्ति श्मशानभस्मधारणे ॥  
  
मूलेन वीक्षणं कुर्यात् कूर्चेण वेष्टनं चरेत् ।  
तारमैधत्रयाकामकूर्चवर्मास्त्रहृन्मनुः ॥  
  
अनेन मनुना देवि सप्तवारं विशोध्य च ।  
पश्चान्मूलमनुं जप्त्वा दशवारं सुरेश्वरि ॥  
  
त्रिवारं सप्तवारं वा स्वेष्ट देव्यै निवेद्य च ।  
तदन्ते तिलकं कुर्याद्देवता भावसिद्धये ॥  
  
त्रिपुण्ड्रं भस्मना कुर्यादिष्टमन्त्रेण मानवः ।  
त्रिपुण्ड्रं कारयेद्भाले ब्रह्मविष्णुशिवात्मकम् ॥  
  
मध्यमानामिका चैव तर्जन्यैव त्रिपुण्ड्रकम् ।  
अतिस्वल्पमनाधृष्यमति दीर्घान्तमक्षयम् ॥  
  
नेत्रयुग्मप्रमाणेन त्रिपुण्ड्रं धारयेद्विजः ।  
षडङ्गुल प्रमाणं तु ब्राह्मणानां त्रिपुण्ड्रकम् ॥  
  
नृपाणां चतुरङ्गुल्यं वैश्यानां तु त्रिरङ्गुलम् ।  
एकाङ्गुलं तु शूद्राणां नारीणां तु विसर्जनम् ॥  
  
ब्रह्माविष्णुश्चरुद्रश्च त्रिपुण्ड्रस्याधिदेवताः ।  
ध्यार्यं भस्मत्रिपुण्ड्रं तु गृहीणाजलसंयुतम् ॥  
  
सर्वकालं भवे स्त्रीणां यतीनां जलवर्जितम् ।  
एवं भस्मधृतं येन तस्य पुण्यफलं शृणु ॥  
  
महापातकसङ्घाश्च तथान्ये चोपपातकाः ।  
नश्यन्ति खलु देवेशि सत्यं सत्यं च नान्यथा ॥  
  
वहुनोक्तेन किं भस्मधारणं मोक्षसाधनम् ।  
भूतिदा तु विभूतिः स्याद्विधिना विधृता यदि ॥  
  
यथा कथं चिद्वि धृता भस्मसात् कुरुते जनम् ।  
धृत्वा भस्म तु यो मोहात् करौ प्रक्षालयद्भुवि ॥  
  
स रौरवे वसेन्मर्त्यौ यावदा चन्द्रतारकम् ।  
यावन्तः पतिता भूमौ भस्मनः परमाणवः ॥  
  
तावद्वर्ष सहस्राणि नरो भवति किल्विषी ।  
विभूतिधारणं चादौ तिलकं चन्दनेन तु ॥  
  
विशेषतस्तु शाक्तानां द्वयमावश्यकं प्रिये ।  
अतो निवोध विधिवत् तद्वच्चन्दनधारणम् ॥  
  
वामे करतले श्वेतं स्थापयित्वा तु चन्दनम् ।  
मूलमन्त्रं विलिख्यात्र ततोऽनामिकया ननु ॥  
  
गृहीत्वा प्रक्षिपेद् भूमौ पञ्चमन्त्रां समुच्चरन् ।  
ताराद्याश्च हृदन्त्याश्च ङेन्ता अपि समीरिता ॥  
  
ज्ञानेच्छे च क्रियाशक्तिः कामाः सर्वकलोत्तराः ।  
आच्छाद्य दक्षिणे नैव ततः करतलेन तु ॥  
  
प्। ७२ब्)  
  
गृणन्मन्त्रं वक्ष्यमाणं कुर्यात् तिलकमीश्वरि ।  
अलङ्घयन् भस्मरेखां तिर्यग्रेखां विधानतः ॥  
  
माया कामरूषः सर्वजनमोहिनि वोद्धरेत् ।  
सर्वाद्वशङ्करीत्युक्त्वानां ततो रक्षयुग्मकम् ॥  
  
अस्त्रं शिरोयुतो मन्त्रो मया ते परिकीर्तितः ।  
एतत् तन्त्रोदितं देवि प्रोक्तं तिलकधारणम् ॥  
  
अथ सन्ध्या ।  
  
आचम्य प्राङ्मुखो भूत्वा उपविश्य च मन्त्रवित् ।  
वैदिकीं तान्त्रिकीं कुर्यात् ततः सन्ध्यां समाहितः ॥  
  
वक्ष्येथ तान्त्रिकीं सन्ध्यां मूलेनाचमनत्रयम् ॥  
  
विद्याभेदे सन्ध्यासङ्ख्यामाह ॥  
  
सुन्दर्यास्तु चतुःकालं सन्ध्यावन्दनमाचरेत् ।  
प्रातःकाले च मध्याह्ने सायाह्ने ह्यर्द्धरात्रके ॥  
  
चतुर्विधा तु गायत्री जपेद् यत्नेन पार्वती ।  
प्रस्तारा कृतिरूपा च उपस्थानाभिधा तथा ॥  
  
वाञ्छा कल्पलता देवि चतुर्थी परिकीर्तिता ।  
षष्ठी पारायणं प्रातर्मध्याह्ने नम सञ्ज्ञकम् ॥  
  
मन्त्रपारायणं रात्रौ निशायां चक्रसञ्ज्ञकम् ।  
कालिकायामिदं प्रोक्तमुपस्थानविवर्जितम् ॥  
  
मेधादीक्षादिराज्ञीत्वात् काल्यां सन्ध्यां चतुष्टयम् ।  
सन्ध्या त्रयं च तारायाच्छिन्नायां त्रिविधं भवेत् ॥  
  
एतासां न हि भेदोस्ति भेदभाग् नरकं व्रजेत् ।  
शिखां वध्वाथ मूलेन प्राणायामत्रयं चरेत् ॥  
  
अङ्गानि विन्यसेद्देहे करन्यास पुरस्सरम् ।  
अमृतीकृत्य पुरतो जलं वन्धेनु मुद्रया ॥  
  
अभिमन्त्र्य च मूलेन सप्तवारं ततः परम् ।  
अकारादि क्षकारान्तैर्मातृकार्णैः स विन्दुभिः ॥  
  
प्रत्यर्णं प्रोक्षेयेन्मूर्द्ध्नि कुशमूलेन च त्रिधा ।  
देवं ध्यात्वाथ मनुवित् भानुमण्डल संस्थितम् ॥  
  
आदायतोयमा मन्त्र्यैर्वीजैर्भूतात्मकैस्तथा ।  
लं वं रं यं हम् इति च तान्येतैः सप्तधारजम् ॥  
  
मन्त्रयित्वा पुनः सप्तवारं मूलेन मन्त्रयेत् ।  
तज्जलं वामहस्तेन धार्यं तत्स्रुत विन्दुभिः ॥  
  
दक्षहस्तेन सम्प्रोक्ष्यकं पठन्मूलमन्त्रकम् ।  
हस्तव्यभ्यास नाद्वामाचारी सेवनमाचरेत् ॥  
  
नासामाश्लिष्य शिष्टेन तेजोरूपेण तेन तु ।  
प्रविश्यान्तर्गतं सर्वं मलं संशोध्य निर्गतम् ॥  
  
दक्षनासापुटे नैतत् स्मृत्वा दक्षिणहस्तगम् ।  
वामभागे दक्षशिलां ध्यात्वास्त्रेण च तत्क्षिपेत् ॥  
  
प्रक्षाल्यहस्ता वाचम्य मूलमन्त्रेण मन्त्रवित् ।  
गायत्र्यावथ मूलेन दद्यादर्घ्य त्रयं ततः ।  
  
प्। ७३अ)  
  
सूर्यमण्डल वासिन्यै देवतायै ततः परम् ।  
अर्घमञ्जलिमादाय गायत्र्या च त्रिरुत्क्षिपेत् ॥  
  
तारायां तु विशेषः ।  
  
कुपीतमोद्र पुष्पं च कुलपुष्पं कुशाजलम् ।  
अक्षताश्च तथा ताम्रे कृत्वा चार्घ्यं निवेदयेत् ॥  
  
मूलान्ते चोद्यदादित्य पदान्मण्डल इत्यपि ।  
वर्तिन्यै शिवचैतन्यमय्यै स्वाहेति तन्मनुः ॥  
  
पुरुषाणां विशेषः ॥  
  
रविमण्डल संस्थाय स्वेष्टदेवाय चार्पयेत् ।  
तथा शक्त्या जपेद्विद्यां गायत्री तदनन्तरम् ॥  
  
अष्टोत्तरशतावृत्या गायत्रीं प्रजपेत्सुधीः ।  
महापातक युक्तोपि प्रजपेद् दशधा यदि ॥  
  
सत्यं सत्यं महादेवि मुक्तो भवति तत्क्षणात् ।  
शक्ताशक्त प्रभेदेन गायत्री दशधा जपेत् ॥  
  
जलेन मूलमन्त्रान्तेह्यमुकं तर्पयामि च ।  
उक्त्वा त्रिधा तर्पणीयं वामकैः कारणेन तु ॥  
  
इष्टदेवस्य गायत्रीमष्टाविंशति सङ्ख्यकाम् ।  
जपेदभावे ब्राह्मी तु वैदिकं मतमाश्रितः ॥  
  
तान्त्रिकः शिवगायंवीजपेत्साथनिरूप्यते ।  
ॐ तन्महेशाय विद्महे वाग्विशुद्धायधीमहि ॥  
  
तन्नः शिवप्रचोदयात् ॥  
  
अथ गायत्री ध्यानं पूर्वाह्ने ॥  
  
उद्यदादित्य सङ्काशां पुस्तकाक्षकरां स्मरेत् ।  
कृष्णाजीनधरां ब्राह्मीं ध्यायेत्तारकितांवरे ॥  
  
मध्याह्ने ॥  
  
श्यामवर्णां चतुर्वाहुं शङ्खचक्रलसत्कराम् ।  
गदापद्मधरो देवी सूर्यविंवकृताश्रया ॥  
  
सायाह्ने ॥  
  
सायाह्ने वरदां देवीं गायत्रीं संस्मरेद्वुधः ।  
शुक्लां शुक्लां वरधरां वृषासन कृताश्रयाम् ॥  
  
त्रिनेत्रां वरदं पाशं शूलं च नृकरोटिकाम् ।  
सूर्यमण्डल मध्यस्थां ध्यायेद्देवीं समभ्यसेत् ॥  
  
अथ श्यामया गायत्री विधानम् ॥  
  
श्रीदेव्युवाच ॥  
  
गायत्रीया पुरा प्रोक्ता देवदेव जगत्पते ।  
ऋष्यादि चैवकं ध्यानं जपपूजादिकं तथा ॥  
  
साधनं च महादेव कथयस्वमयि प्रभो ॥  
  
श्रीभैरव उवाच ॥  
  
कथयामि महादेव शृणुष्व प्राणवल्लभे ।  
श्रीकृष्णस्तु ऋषिस्तस्याः गायत्री छन्द एव च ॥  
  
शिवशक्तिस्वरूपा हि देवता परिकीर्तिताः ।  
ध्यानं चैव वदाम्यत्र शृणुष्व देवि भक्तितः ॥  
  
प्। ७३ब्)  
  
श्मशाने च महाकालीं देवीं ध्यायेद्दिगंवराम् ।  
दंष्ट्रा करालवदनां मुण्डमालां विभूषिताम् ॥  
  
दक्षिणोर्द्धे धनुधत्ते वामे चैव तथा शरान् ।  
अधः पाशं च खड्गं च तत् क्रमात् परिकीर्तितम् ॥  
  
एवं ध्यात्वा महाकालीं जपेल्लक्ष चतुष्टयम् ।  
रुधिराक्तैर्विल्वपत्रैस्तद्दशांशेन होमयेत् ॥  
  
साधनं च महादेवि पूर्ववत् समुपाचरेत् ॥  
  
अथाद्या गायत्री यथा ॥  
  
कालिकायै पदं चोक्ता विद्महे तदनन्तरम् ।  
श्मशानवासिनीद्रेन्तं धीमहीति ततो वदेत् ॥  
  
तन्नोघोरे पदं प्रोच्य प्रवदेच्च प्रचोदयात् ।  
अस्याः प्रसादमात्रेण महापातककोटयः ॥  
  
सद्यः प्रलयमायान्ति साधकस्य न चान्यता ।  
रावणस्य वधाच्चैव रामचन्द्रो विमोहितः ॥  
  
मातृवधात् पर्शुरामोमोचितोऽस्याः प्रसादतः ।  
सुरापान्नाच्च श्रीकृष्णोदत्तात्रेयस्तथैव च ॥  
  
ब्रह्मणश्च शिरः छेदादहं रुद्रोविमोचितः ।  
एवमेषा महाविद्या गायत्रीदेवि सुन्दरी ॥  
  
महापातक युक्तोपि प्रजपेद्दशधायदि ।  
सत्यं सत्यं महादेवि मुक्तो भवति तत्क्षणात् ॥  
  
ब्रह्महत्यादयः पापाः खण्डं खण्डं व्रजन्ति हि ।  
नानया सदृशी विद्यानानेन सदृशो जपः ॥  
  
नानेन सदृशं ज्ञानं न भूतं न भविष्यति ॥  
  
अथ तारायाः ॥  
  
तारायै पदमाभाष्य विद्महे तदनन्तरम् ।  
नहोग्रायै पदं प्रोच्य धीमहीति ततः पुनः ॥  
  
तन्नोदेवि पदं प्रोच्य वदेत् पश्चात् प्रचोदयात् ॥  
  
अथ छिन्नायाः ॥  
  
वैरोचन्यै विद्महे च छिन्नमस्तायै च धीमही ।  
तन्नो देविपदं चोक्त्वा योजनीयं प्रचोदयात् ॥  
  
अथ त्रिपुरसुन्दर्याः ॥  
  
वाग्भवं त्रिपुरादेवी विद्महे तदनन्तरम् ।  
कामवीजं समुच्चार्य कामेश्वर्यै च धीमही ॥  
  
तन्नः क्लिन्ने पदं चोक्त्वा वदेत् पश्चात् प्रचोदयात् ॥  
  
अथ भैरव्याः ॥  
  
त्रिपुरा च तथाङेन्तं विद्महे पदमुद्धरेत् ।  
भैरव्यैश्च ततश्चोक्त्वा धीमहीति ततो वदेत् ॥  
  
ततो देवी पदं चोक्त्वा प्रचोदयाद्दुदीरयेत् ।  
गायत्री त्रैपुराख्याता वाग्भवाद्यं समुद्धरेत् ॥  
  
अथ कमलायाः ॥  
  
महालक्ष्मीपदं प्रोच्य विद्महे तदनन्तरम् ।  
महाश्रियै पदं चोक्त्वा धीमही च पदं वदेत् ॥  
  
तन्नः शब्दाच्छ्रीपदं च ततो दद्यात् प्रचोदयात् ॥  
  
अथ भुवनेश्वर्याः ॥  
  
प्। ७४अ)  
  
मायावीजं समुच्चार्य भुवनेश्वर्यै च विद्महे ।  
आद्यायै पदमुच्चार्य धीमही तदनन्तरम् ॥  
  
तन्नोदेवी पदं प्रोच्य ततो देयं प्रचोदयात् ॥  
  
अथ मातङ्गी ॥  
  
अथ वक्ष्यामि गायत्री साधकस्य वरप्रदाम् ।  
शुकप्रियायै विद्महे श्रीकामेश्वरी धीमही ॥  
  
तन्नः * * * * * * ? श्यामादेवी प्रचोदयात् ॥  
  
अथ धूमावती ॥  
  
धूमिति वीजमुच्चार्य धूमावतीति विद्महे ।  
विवर्णादेवी पदतो धीमही पदमुद्धरेत् ॥  
  
दूमादेव्यास्तु गायत्री तन्नोघोर प्रचोदयात् ॥  
  
अथ वगलामुखी ॥  
  
स्थिरमाया समुच्चार्य वगलापदतोमुखी ।  
विद्महे दुष्टयदतः स्तम्भिनी पदमुच्चरेत् ॥  
  
धीमहीति पदस्यान्ते तन्नो देवी प्रचोदयात् ।  
वगलाया महेशानि गायत्रीयं प्रकीर्तिता ॥  
  
अथ गणेशस्य ॥  
  
तत्पुरुषाय विद्महे वक्रतुण्डाय धीमही ।  
तन्नोदन्ती पदं प्रोच्य वदेत् पश्चात् प्रचोदयात् ॥  
  
अथादित्यस्य ॥  
  
सप्ततुरङ्गाय पदात् विद्महे पदमुद्धरेत् ।  
सहस्रकिरणं ङेन्तं धीमही पदतः पुनः ॥  
  
तन्नोरविः पदं प्रोच्य ततो ज्ञेयं प्रचोदयात् ॥  
  
अथ नारायणस्य ॥  
  
नारायणाय विद्महे वासुदेवाय धीमही ॥  
  
तन्नो विष्णुः प्रचोदयात् ॥  
  
जपित्वा चार्पयेद्देवस्तुत्वा नत्वेष्टदेवताम् ।  
सूर्यमण्डलतो देवं विन्यसेद्धृदयेस्वके ॥  
  
ततो गुरुं च प्रणमेदिति सन्ध्या तु तान्त्रिकी ।  
इति सन्ध्या त्रयं प्रोक्तं कर्मिणां सिद्धिदायकम् ॥  
  
त्रिकालमेवं कर्तव्याः सन्ध्यालोपात् फलं न हि ।  
सन्द्यालोपं न कुर्वीत कदाचिदपि कुत्रचित् ॥  
  
प्रातः सन्ध्या स नक्षत्राः स सूर्याशापमुच्यते ।  
मुहूर्त पञ्चकादूर्द्धं विंशत्ये वाग्यथा यथा ॥  
  
आसन्नाभिजितः कालः श्रेष्ठः श्रेष्ठस्तथा तथा ।  
सन्ध्याकालस्य मुख्यस्यलोपे नाडीत्रयान्तरे ॥  
  
प्रायश्चित्तं त्वेकमर्घ्यमधिकं सम्प्रदीयते ।  
परः सन्ध्याकालतोर्वाग्जते काले ततोधिके ॥  
  
अष्ठोत्तरं शतं तत्र गायत्र्या जप इष्यते ।  
राज्ञारुर्द्ध गदातेर्वागीवावश्यक कर्मणि ॥  
  
प्राणायामत्रयं कृत्वा गायत्र्याष्टोत्तरंशतम् ।  
यदा तु तान्त्रिकं देवी तदा मूलं शतं जपेत् ॥  
  
प्रायश्चित्तायतां कृत्वा कुर्वीत समयागताम् ॥  
  
अथ तर्पणम् ॥  
  
वैदिकं तर्पणं कृत्वा ततस्तान्त्रिकमारभेत् ।  
प्राणायामत्रयं कृत्वा मूलेन न्यासमाचरेत् ॥  
  
ऋष्यादि त्रितयस्याथ पुरतो धेनुमुद्रया ।  
वं जपन्नमृती कृत्यजलं तत्र स चक्रकम् ॥  
  
मन्त्रराजं जले ध्यात्वा तत्र देवीन्निधाय च ।  
गुरुपङ्क्तिं च सन्तर्य वटुकादीश्च तर्पयेत् ॥  
  
प्। ७४ब्)  
  
मूलदेवीं च सन्तर्प्य तर्पयेत् परिवाराकन् ।  
तर्पयेद् द्वारपालादीन् तथैवाङ्गादि देवताः ॥  
  
शङ्खिका सुन्दरां पश्चादैश्यां च परमं गुरुम् ।  
अग्नौ परापरं चैव नैर्-ऋत्यां परमेष्टितम् ॥  
  
वायव्यादीश पर्यन्तं गुरुपङ्क्तिं च तर्पयेत् ।  
अङ्गानि तत्तत्स्थानेषु मध्ये देवीं च तर्पयेत् ॥  
  
मूलान्ते चामुकीं देवीं तर्पयामि ततः परम् ।  
वह्निजायान्तको मन्त्रो देवीनां तर्पणे स्मृतः ॥  
  
अथ पुरुषाणाम् ॥  
  
तर्पयामि पदं योज्यं मन्त्रान्ते स्वेषु नामसु ।  
द्वितीयां तेषु चेत्येवं तर्पणस्य मनुर्मतः ॥  
  
एकविंशति सङ्ख्या वा दशधा वा त्रिधापि वा ।  
एकैमञ्जलिं तोयं परिवारान् प्रतर्पयेत् ॥  
  
देवस्यामृत वुध्या तु तीर्थतोयैः प्रतर्पयेत् ।  
तीर्थोदकैस्तु पशुभिः वामाद्यैकारणेन तु ॥  
  
अशक्तौ मूलमुच्चार्य देवीमात्रं प्रतर्पयेत् ।  
संस्मृत्य भैरवं देवं मार्तण्डाख्यमुमापतिम् ॥  
  
मूलेन मनुनादेवं सूर्यस्य मनुनाथ वा ।  
मायावीजं समुद्धृत्य सोहं तु विपरीततः ॥  
  
मार्तण्ड भैरवं ङेन्तं प्रकाशं शक्ति संयुतम् ।  
सूर्यस्य मत्रः सम्प्रोक्तः स्त्रिधा चार्घ्यं प्रकल्पयेत् ॥  
  
यावन्नदीयते चार्घ्यं भास्कराय निवेदनम् ।  
तावन्न पूजयेद् विष्णुं शङ्करं वा सुरेश्वरी ॥  
  
सन्तर्प्य देवीं स्वहृदितीर्थं सूर्यविसर्जयेत् ।  
गुरुं दिगीशांश्च खगान्नत्वा भाण्डं करे दधन् ॥  
  
जलपूर्णं व्रजेन्मौनी स्वेष्टदेवं हृदिस्मरन् ।  
एकान्तं निर्जनं यायान्मनोज्ञं दोषवर्जितम् ॥  
  
दिगन्तरं न वीक्ष्येत यावत् प्राप्नोति वै गृहम् ॥  
  
इति श्रीतन्त्रचिन्तामणौ प्रातःकृत्यादिनिर्णयो नाम पञ्चदशः प्रकाशः ॥   
१५ ॥  
  
अथ सर्वधारण नित्यार्चनविधिर्लिख्यते ॥  
  
पूर्वजन्मप्रशमनाज्जन्ममृत्यु निवारणात् ।  
सम्पूर्णफलदानाच्च पूजेति कथिता प्रिये ॥  
  
प्रदक्षिणं यज्ञवाटं कृत्वा पादौ च हस्तकौ ।  
प्रक्षाल्याचम्य पूजायाः गृहद्वारातलेस्थितः ॥  
  
गेहे च द्वारदेशेस्थः प्रणम्य मनसा गुरुम् ।  
प्रणम्येदिष्टदेवंस्वं दिक्पालानपि चेतसा ॥  
  
यत्पूर्वमर्जितं पापं तद्दिनेन्यदिनेपि वा ।  
तत्पापस्यायनोदार्थं मन्त्रद्वयमुदीरयेत् ॥  
  
हे देव प्राकृतं चित्तं पापाक्रान्तमिदं मनः ।  
तन्निः सारय चित्तान्मे पापं फट् फट् च ते नमः ॥  
  
प्। ७५अ)  
  
सूर्यः सोमोयमः काला महाबूतानि पञ्च च ।  
एते शुभाशुभस्येह कर्मणो नवसाक्षिणः ॥  
  
हुम्फडिति ब्रुवन् क्रोधदृष्ट्या पश्येच्च पार्श्वयोः ।  
एवं कृते प्रथमः पापोत्सादनकर्मणि ॥  
  
यस्माद्दृढतरं पापं तद्दूरेचावतिष्ठतु ।  
अतीते पूजनेस्थाने स्वम्प्रयां तु पुनश्च तत् ॥  
  
यस्मादल्पतरं पापं तन्नाशमुपगच्छति ।  
पूजनेत्यक्त पापस्य काममिष्टं क्षणाद् भवेत् ॥  
  
ततः प्रक्षाल्य पादौ च हस्ता वाचम्य यत्नतः ।  
दद्यादर्घ्यं दिनेशाय तत्प्रकार इहोच्यते ॥  
  
गोमयेनोपलिप्तायां भूमौ कृत्वा तु मण्डलम् ।  
सिन्दूरेण ततः पश्चादुपविश्य निजासने ॥  
  
प्राङ्मुखः प्रणमेदिष्ट देवतां भक्ति तत्परः ।  
प्राणायाम त्रयं कृत्वा सूर्यमन्त्रेण मन्त्रवित् ॥  
  
ह्रीꣳ ह्रीꣳ सः इति सूर्यस्य त्र्यक्षरो मन्त्र उच्यते ।  
विन्यस्य च तथेन्द्रादीन् ध्यात्वा सूर्यमनन्यधीः ॥  
  
पराद्वया भयवरान्दधतं कराब्जैर्माणिक्यमौलिमरुणाङ्गरुचिं त्रिनेत्रम्   
।  
रक्तांवुजासनमशेषगुणैकसिन्धुम्भानुं समस्तजगताम्मधियं   
भजामि ॥  
  
तत्कल्पोक्तविधानेन पूजयेदुपचारकैः ।  
पुरतो मण्डलं कृत्वा जलेन चतुरस्रकम् ॥  
  
निधाय तत्र साधारं सजलं ताम्रपात्रकम् ।  
गन्धपुष्पाक्षतान् दर्भान् दुर्वाशर्षप संयुतान् ॥  
  
स तिलानुक्त पुष्पाणि यवांश्चापि प्रविन्यसेत् ।  
सूर्यमन्त्रेण तत्पात्रं स्पृशन्नष्टोत्तरंशतम् ॥  
  
अभिमन्त्र्य च तत्पात्रं समुत्थाय करद्वयात् ।  
मूर्द्धान्त सूर्यमन्त्रेण दद्यादर्घ्यं विचक्षणः ॥  
  
ह्रीꣳ ह्रीꣳ सः स ग्रहराशि नक्षत्र पदमुच्चरेत् ।  
ततश्च योगकरणः परिवृत्तासनेति च ॥  
  
संस्थितः श्रीसूर्यायैषतेर्घस्वाहा मनुः स्मृतः ।  
चतुः स्त्रिंशदक्षरोयं सूर्यस्यार्घं निवेदने ॥  
  
जपेत् ततो यथा शक्त्या सूर्यमन्त्र मनन्यधीः ।  
तदर्घांवु प्लुतं सूर्यं ध्यायन्देशिकसत्तमः ॥  
  
स्तुत्वा प्रणम्य विसृजेन् मण्डलातं दिवाकरम् ।  
तत उत्थाय विधिवद् द्वारपूजां समारभेत् ॥  
  
द्वारमर्घ्यांवुना प्रोक्ष्य तन्मध्ये विघ्नयं यजेत् ।  
तद्दक्षिणे महालक्ष्मीं वामे चापि सरस्वतीम् ॥  
  
द्वारश्रियं च तन्मध्ये शाखयोर्दक्षिणान्ययोः ।  
ऊर्द्ध्वभागात्तरं यावत् पञ्चपञ्चविभागके ॥  
  
प्। ७५ब्)  
  
नामस्याद्यक्षरं विन्दुयुक्तं नाम च ङेन्तकम् ।  
समुच्चार्य हृतं तं च देवानेतान् प्रपूजयेत् ॥  
  
गणपतिं क्षेत्रपालं ततश्च वसुन्धारया ।  
युक्तं शङ्ख निधिं दक्षे वामेव सुमतीयुतम् ॥  
  
पूजयित्वा पद्मनिधिं तदधादक्षवामतः ।  
मायाशक्तिं च चिच्छक्तिं गङ्गा च यमुनां तथा ॥  
  
धतारं च विधातारन्दं देहल्यै नमस्त्वधः ।  
आदौ तु पश्चिमद्वार पूजावे चेद्यं प्रकाशिता ॥  
  
नन्दी चापि महाकालीं द्वारयोर्दक्ष वामयोः ।  
सम्पूज्यैव मुदग्द्वारं प्राग्याम्ये च प्रपूजयेत् ॥  
  
द्वारपालौ क्रमात्तेषु गणेशवृषभावपि ।  
भृङ्गिरीट्टिस्तथास्कन्द उमाचण्डेश्वरौ तथा ॥  
  
विष्णोर्नन्दः सुनन्दश्च चण्डश्चापि प्रचण्डकः ।  
वलश्च प्रवलश्चैव भद्रश्चापि सुभद्रकः ॥  
  
वक्रतुण्डैक दंष्ट्रौ च महोदरगजाननौ ।  
लम्बोदरश्च विकटो गणेशद्वारपालकाः ॥  
  
विघ्नराजो धूम्रवर्णः क्रमात् पश्चिमद्वारतः ।  
देव्याः सूर्यस्य योगिन्योष्टावेता द्वारपालकाः ॥  
  
ब्राह्मी माहेश्वरी चैव कौमारी वैष्णवी तथा ।  
वाराही च तथेन्द्राणी चामुण्डा च श्रियासह ॥  
  
अथ वक्ष्ये द्वारदेव ध्यानं तन्त्रेषु गोपितम् ।  
देवद्वारं द्वारदेवास्वयमुद्घाटयण्टि यत् ॥  
  
पाशाङ्कुश फलां भोजपाणिं पाटल तुण्डिलम् ।  
वीरं विघ्नेश्वरं वन्दे गजवक्त्रं त्रिलोचनम् ॥  
  
पद्मद्वय वराभीति लसत्पाणी चतुष्टयम् ।  
निर्द्दग्ध हेमगौराङ्गी महालक्ष्मीं त्रिलोचनाम् ॥  
  
अक्षस्रक् पुस्तकाभीति वरहस्तां त्रिलोचनाम् ।  
श्वेतपद्मासनां शुक्लां श्वेतवस्त्रां सरस्वतीम् ॥  
  
तप्तकार्तस्वरोभासा दिव्यरत्नविभूषिता ।  
द्वारश्रीरूर्द्ध्व पद्मस्थावराभयकराम्बुजा ॥  
  
सितोगजास्यः परशुन्दण्डं पाशं त्रिशूलकम् ।  
भुजैश्चतुर्भिर्विभ्राणो मूषकोपरिसंस्थितः ॥  
  
कपालशूलविभ्राणां कृपालुं कृष्ण विग्रहम् ।  
त्र्यक्षं तीक्ष्णं भावयामि क्षेत्रेशं क्षतविद्विषम् ॥  
  
वसुधारान्दक्षभुजेनालिङ्गन्तं सु तुण्डिलम् ।  
वामे शङ्खधरं मुक्तानिभं शङ्खनिधिं भजे ॥  
  
आलिङ्गं तं वसुमन्ती ललाटे पद्मचिह्नितम् ।  
पद्मनिधिं मणिनिभं वामेनोत्पलधारिणम् ॥  
  
प्। ७६अ)  
  
वराङ्कुशाभीति पाशहस्तां संसारमूलिकाम् ।  
त्रिनेत्रां श्यामवर्णान्ता श्यामां मायामहम्भजे ॥  
  
पाशाङ्कुशावराभीतीं दधानामरुण प्रभाम् ।  
त्रिनेत्रां चित्कलां वन्दे गौरीं रक्तांवरोज्ज्वलाम् ॥  
  
वराभयकरां सौम्यां सोमकोटि समप्रभाम् ।  
भजे गङ्गा महादेवीं परां देव तरङ्गिणीम् ॥  
  
वराभयकरां वेदे कालिन्दी कालविग्रहाम् ।  
कृष्णकच्छपमारूढां कण्ठो नीलोत्पल प्रभाम् ॥  
  
कर्तारं जगतां वन्दे शङ्खचक्रगदांवुजम् ।  
विभ्राणं गरुडारूढं धातारं कृष्णविग्रहम् ॥  
  
रक्तं रक्तारविन्दस्थं वराभय कमण्डलुम् ।  
हंसारूढं विधातारं वन्दे त्र्यक्ष समन्वितम् ॥  
  
सिंहारूढां श्यामवर्णां खड्गखेटकधारिणीम् ।  
अधस्था देहली वन्दे पश्चिमस्यां सुदक्षिणीम् ॥  
  
पश्चिमद्वारमासाद्य तालत्रितय पूर्वकम् ।  
द्वारमुद्वाद्यचास्त्रेण मन्त्रितान् सर्षपाक्षतान् ॥  
  
पुष्पयुक्तांस्तु विकिरेन् मण्डपाभ्यन्तरे वुधः ।  
नारा च मुद्रयासन्यगस्त्रे मन्त्रेण देशिकः ॥  
  
अपक्रामं तु भूतानि पिशाचाः प्रेतगुह्यकाः ।  
ये चात्र निवसत्यन्ये देवता भुविसंस्थिताः ॥  
  
अपसर्पं तु ये भूता ये भूता भुविसंस्थिताः ।  
ये भूता विघ्नकर्तारस्ते नश्यं तु शिवाज्ञया ॥  
  
श्लोकयोरं ततश्चास्त्रं पठन्तारा च मुद्रया ।  
क्षिप्त्वा तान्मण्डपस्यां तं ततो विघ्नांस्तु निर्गतान् ॥  
  
स्ववामाङ्गस्य सङ्कोचान् मार्गं दत्वाय सारयेत् ।  
अस्त्रमन्त्रं स्मरन् वामपार्ष्णिघात त्रयेण च ॥  
  
भौमानुत्सादयेत्ताल त्रितयेणान्तरीक्षगान् ।  
तिर्यग्दृष्ट्यावलोकेन दिव्यान् विघ्नान्निवारयेत् ॥  
  
दक्षपादं पुरस्कृत्य प्रविशेद्देवमदिरम् ।  
शाक्तस्तु वामपादेन द्वारमाच्छाद्य वाससा ॥  
  
पञ्चगव्यार्घतोयाभ्यां प्रोक्षयेन् मण्डपान्तरम् ।  
सम्मार्जनोपलेपाद्यैर्दर्पणोदरवत् कृतम् ॥  
  
विमलं धूपदीपादि पुष्पदामादिशोभितम् ।  
पञ्चवर्ण रजश्चित्रं स्थान शुद्धिरियं मता ॥  
  
नैर्-ऋत्यामर्चयेद्वास्तु पुरुषं वन्दनादिभिः ।  
तत्रैव वास्त्वधीशाय ब्रह्मणे नम इत्यपि ॥  
  
रक्तवर्णं रक्तवर्ण शक्तिद्वादश संयुतम् ।  
पूजयित्वा दीपनाथं भैरवं प्रार्थयेदिति ॥  
  
प्। ७६ब्)  
  
अतितीक्ष्ण महाकाय कल्पान्त दहनोयमम् ।  
भैरवाय नमस्तुभ्यं मनुज्ञां दातुमर्हसि ॥  
  
अः फडिति मन्त्रेण पूजावेदीं ततो विशेत् ।  
संस्कुर्यादासनस्थानं चतुर्भिर्वीक्ष्यणादिभिः ॥  
  
संस्कारे तत्र सम्पूज्या वेद्यान्ताः पीठदेवताः ।  
आधारशक्तिमारभ्य स्वासनं तत्र विन्यसेत् ॥  
  
पूजासनमथात्मीयं चैलाजिन कुशोत्तरम् ।  
कंवले लोहिते वापि कृष्णे वा व्याघ्र चर्मणि ॥  
  
सन्यासं ब्रह्मचारी तु विशेत् कृष्णस्य चर्मणि ।  
व्याघ्राजिनां सर्वसिद्ध्यै ज्ञानसिद्धिर्मृगाजिने ॥  
  
वस्त्रासनं रोगहरं वेत्रजं प्रीतिवर्द्धनम् ।  
कौशेयं पुष्टिदं प्रोक्तं कंवलं सर्वसिद्धिदम् ॥  
  
शुक्लं वाद्य दिवा कृष्णं विशेषाद्रक्तकंवलम् ।  
श्वेते तु कम्बले धर्मं सिद्धिरक्तेर्थ सिद्धयः ॥  
  
पीते कामो द्विजान्येषां मोक्षदः कृष्णकं वलः ।  
दुःखमुक्त्यै रञ्जितस्तु नीलीरङ्गो न शोभनः ॥  
  
अथ निषिद्धासनम् ॥  
  
तृणपल्लवकाष्ठाणि पाषाणं मृन्मयं तथा ।  
वंशासनं च वस्त्रं च केवलं क्षितिमासनम् ॥  
  
एवमष्टविधं देवि चासनं परिवर्जयेत् ।  
तत्रोपविश्यविधिवत्स्मरेद्विष्णुं गुरुम्मुदा ॥  
  
मेरुपृष्ठ ऋषिः प्रोक्तः सुतलं छन्द ईरितम् ।  
पृथिवी देवता प्रोक्ता विनियोगो निजासने ॥  
  
पृथ्वी त्वया धृता लोका देवित्वं विष्णुना धृता ।  
त्वं च धारयमां देवि पवित्रं कुरु चासनम् ॥  
  
आसनस्य चतुष्कोणे गणेशं च सरस्वतीम् ।  
दुर्गां क्षत्रपतिं चापि ब्रह्मादिषु समर्चयेत् ॥  
  
उदङ्मुखः प्राङ्मुखो वास्वस्तिकासनमास्थितः ।  
पद्मासनगतो वापि ऋजुकायो नमः स्थिरः ॥  
  
अथ स्वस्तिक पद्मासनयोर्लक्षणम् ॥  
  
जानूर्वारन्तरे सम्यक् कृत्वा पादतले उभे ।  
ऋतुकायः समासीनः स्वस्तिकं तदुदीरितम् ॥  
  
वामो रूपरिदक्षिणं तु चरणं संस्थाप्य वामं तथायाम्योरूपरि   
पश्चिमेन द्विविधिना धृत्वा कराभ्यां दृढम् ।  
अङ्गुष्ठौ हृदये निधाय चिवुकं नासाग्रमालोकयदेतद्व्याधि   
विघातकारियमिनां पद्मासनं प्रोच्यते ॥  
  
स्थापयेद् दक्षिणेभागे पूजा द्रव्याणि चात्मनः ।  
सुवासितांवु सम्पूर्णं सव्ये कुम्भं सुशोभनम् ॥  
  
प्। ७७अ)  
  
प्रक्षालनाय करयोः पात्रं पृष्टे निवेशयेत् ।  
घृतादि ज्वलितान् दीपान् स्थापयेत् परितः शुभान् ॥  
  
दर्पणं चामरं छत्रं तालवृत्तं च पादुकाम् ।  
यथायथं तु संस्थाप्य संस्कुर्यात्तानि चात्मवन् ॥  
  
पुष्पनैवेद्यगन्धादीन् हाꣳ हीꣳ ह्रꣳ फडिति मन्त्रतः ।  
नारा च मुद्रया दृष्ट्या समयां च विलोकयेत् ॥  
  
दृष्टं वा चात्मविज्ञातं सम्यक् पुष्पादिदूषणम् ।  
अस्पृश्यस्पर्शनं वापि यदन्या यार्जितं च वा ॥  
  
तथा निर्माल्य संस्पृष्टं कीटाद्यारोहणं च यत् ।  
तत्सर्वं नाशमायानि नैवेद्याय च लोकनात् ॥  
  
ततो रमिति मन्त्रेण शिखां दीपस्य संस्पृशेत् ।  
स तु स्याच्छुभदो दीपोनिष्क्रव्यादः सुखप्रदः ॥  
  
पतङ्गकीटकेशादि दाहात् क्रव्यादसंहतः ।  
वसामज्जादि सम्भूतैर्घृताद्यैरूपयोजितः ॥  
  
अज्ञातरूपं तत्सर्वं दोषस्यर्शाद्विनश्यति ।  
क्ष्रोंवीजमुच्चरन्मन्त्री देवतीर्थेन संस्पृशेत् ॥  
  
पानीयङ्घ्व तु मध्यस्थं दृष्ट्वा सम्यक् च साधकः ।  
वामेनापाणिना धृत्वा वामपार्श्वस्थितं घटम् ॥  
  
पात्राधारेण मन्त्रेण संस्कुर्वन् संस्पृशेज्ज्वलम् ।  
स्वसञ्ज्ञाद्यक्षरं विन्दु चन्द्रार्द्ध परियोजितम् ॥  
  
तत्पात्रनाम ङेन्तं च हृदं तन्यात्र मन्त्रकः ।  
यदज्ञानाद मेध्यादि संसृष्टिरिह सङ्गता ॥  
  
यदन्यद्दूषणं पात्रेतोय चा ज्ञानतो भवेत् ।  
जलाशय शवः स्पर्शाज्जलस्थानाच्च सङ्गतम् ॥  
  
इत्यादिदूषणं नश्यत् तत्प्रिये देवपूजने ।  
ततः कृताञ्जलि पुटो वामदक्षिण पार्श्वयोः ॥  
  
गुरुं गणपतिं नत्वा पुरतः स्वेष्टदेवताम् ।  
सुगन्धपुष्पानादाय चन्दनाक्तानि मन्त्रवित् ॥  
  
ह्यौं मन्त्रेण करयोरस्त्रमन्त्रेण मर्द्दयेत् ।  
तत्पुष्पं वामहस्तेन समादाय च मस्तकम् ॥  
  
भ्रामयेत् परितस्तारं जपन्नाघ्राय तत्पुनः ।  
हौꣳ ॐ पूर्वपठेत् श्लोकमिमं स च निगद्यते ॥  
  
ते सर्वे विलयं याटु ये मांहिंसन्ति हिंसकाः ।  
मृत्युरोग भयक्लेशाः पतन्तु रिपुमस्तके ॥  
  
अस्त्रमन्त्रेण नारा च सुद्रयेशदिशि त्यजेत् ।  
करशुद्धिं ततोस्त्रेण कुर्यात् तारत्रयं ततः ॥  
  
ऊर्द्ध्वोर्द्ध्वमस्त्रमन्त्रेण दिग्वन्धमपि तेन च ।  
तेनसं जनितं तेजो वह्निः प्राकारमुद्रया ॥  
  
प्। ७७ब्)  
  
रक्षेदात्मनि मूलेन प्राणायामत्रयं चरेत् ।  
भूतशुद्धिं ततः कुर्यात् तत्प्रकारमथव्रुवे ॥  
  
पादतो जानुपर्यन्त्ऽम् चतुरस्रं स वज्रकम् ।  
लं युतं पीतवर्णं च भूस्थानं ब्रह्मदैवतम् ॥  
  
अधिस्थितं निवृत्याख्य कलयास्थानमुच्यते ।  
उत्पत्तेस्तत्तुजीवानामेकं रूपं विचिन्तयेत् ॥  
  
जान्वोरोनाभिपर्यन्तमयां स्थानं सितप्रभम् ।  
अर्द्धचन्द्रनिभं शृङ्ग द्वयं तत्पद्मलाञ्छितम् ॥   
  
षट्कोणं विन्दुभिः षड्भिर्युक्तं वं वीजसंयुतम् ।  
प्रतिष्ठा कलया युक्तं ध्यायेतद्विष्णुदैवतम् ॥  
  
नाभ्यादि कण्ठपर्यन्तमारक्तं रुद्रदैवतम् ।  
रं वीजयुक्तं कलयायुतं विद्याख्यया तथा ॥  
  
दीप्तिमत्स्वस्तिकोपेतं त्रिकोणाकारताङ्गतम् ।  
महाप्रलय संस्थानं वहिः तत्वं विचिन्तयेत् ॥  
  
कण्ठाद् भ्रूमध्यपर्यन्तं षट्कोणाकारताङ्गतः ।  
षड्विन्दुलाञ्छितं वृत्तवेष्टितं कृष्णवर्णकम् ॥  
  
वायुस्थानं शान्तिकलाधिष्ठितं शिवदैवतम् ।  
यं वीजयुक्तं सर्वेषां प्राणरूपं विचिन्तयेत् ॥  
  
भ्रूमध्याद् ब्रह्मरन्ध्रान्तमाकाशस्थान मुच्यते ।  
वृत्ताकारं धूम्रवर्णं महोच्चद्वजलाञ्छितम् ॥  
  
शान्त्यतीताख्य कलयाधिष्ठितं शिवदैवतम् ।  
हं वीजयुक्तं ध्यात्वेत्थं देहे बूतानि विन्यसेत् ॥  
  
धर्मकन्द समुद्भूतं ज्ञाननाल सुशोभितम् ।  
कृत्वा तत्कर्णिकासंस्थं प्रदीपकलिकानिभम् ॥  
  
सुषुम्णा वर्त्मना जीवं परमात्म नियोजयेत् ।  
योगयुक्तेन विधिना सोहं मन्त्रेण साधकः ॥  
  
तत्रैव सर्वभूतानि विलीनानि विचिन्तयेत् ।  
शरीरे वामकुक्षौ तु चिन्तयेत् पापपूरुषम् ॥  
  
वामकुक्षिस्थितं पापं पुरुषं कज्जल प्रभम् ।  
ब्रह्महत्याशिरस्कन्धः स्वर्णस्तेय भुजद्वयम् ॥  
  
सुरापान हृदायुक्तं गुरुतल्प कटिद्वयम् ।  
तत्संसर्ग पदद्वन्द्वमङ्गप्रत्यङ्गपातकम् ॥  
  
उपपातकरोमाणं रक्तश्मश्रू विलोचनम् ।  
खड्गचर्मधरं क्रूरं रक्षपापं विचिन्तयेत् ॥  
  
शैवशाक्ते क्रेमणैव पापरूपं स्मरेच्छिवे ।  
शैवे दक्षे क्रमेणैव शाक्तो वामकरेण च ॥  
  
वैष्णवे तद्वयत्वेन पाप ध्यानं प्रकीर्तितम् ।  
तथा संशोषयेदेनं पूरकादि क्रमेण वै ॥  
  
नाभिदेशे च मङ्गारं धूम्रं वायु विचिन्तयेत् ।  
तेन वै शोषयेल्लिङ्गं तनुं षोडशमात्रया ॥  
  
प्। ७८अ)  
  
कर्मात्मकं चतुः षष्ट्या कुम्भयित्वा समाचरेत् ।  
द्वात्रिंशन्मात्रे योदक्षेदेवमतेन वा पुनः ॥ (?)  
  
रक्तवर्णं वह्निवीजं मेढ्रेमूले विचिन्तयेत् ।  
मलासनात्मकं लिङ्गं शरीरं तेन दाहयेत् ॥  
  
पूर्वोक्त क्रमयोगेन दक्षनासा क्रमेण तु ।  
देशिकस्तु समासङ्ख्या वा मनासेन रेचयेत् ॥  
  
वङ्कारं वारुणीवीजं घण्ठिकायां विभाव्य च ।  
तेनामृतं समुत्पाद्य सहस्रदलपङ्कजात् ॥  
  
प्ल्वावयेत् पूरकादीनि कृत्वा पादतलावधि ।  
लङ्कारं पृथिवी वीजं गुदमूले विभावयेत् ॥  
  
तेनैव क्रमयोगेन धिया सम्प्लावयेद्वुधः ।  
पापपुण्य विनिर्मुक्तं शरीरं शाम्भवं परम् ॥  
  
तेनैव पूर्वमार्गेण सर्वं सम्पादयेत् तनुम् ।  
सञ्जाते सकले देहे देवतोपासने क्षमः ॥  
  
आत्मलीनानि तत्वानि स्वस्थानं प्रापयेत् ततः ।  
आत्मानं हृदयाम्भोजमानयेत् परमात्मनः ॥  
  
हंसमन्त्रेण विधिवत् तेजोरूपं कलेवरम् ।  
देवो भुक्त्वा यजेद्देवं नादेवो देवमर्च्चयेत् ॥  
  
तस्मादिष्ट स्वरूपत्वं स्वस्मिन् भाव्यं महेश्वरी ।  
देवताराधना योग्यमुत्पन्नमिति भावयेत् ॥  
  
भूतशुद्धिविहीनेन कृता पूजाभिचारवत् ।  
विपरीतफलं दद्यादभक्त्या पूजनं यथा ॥  
  
भूतशुद्धिं विधायैवं प्राणस्थापनमाचरेत् ।  
प्राणप्रतिष्ठा मन्त्रस्य मुनयोजेश पद्मजाः ॥  
  
छन्दो ऋग्यजुषी सामप्राण शक्तिस्तुदेवताः ।  
ऋषिः शिरसि वक्त्रे तु छन्दांसि हृदिदेवताः ॥  
  
आꣳ वीजाय नमो गुह्ये पदे ह्रीꣳ शक्तये नमः ।  
नाभौ नमः क्रौꣳ कीलकायनीयोगो सुस्थिताविति ॥  
  
ॐ आꣳ ह्रीꣳ क्रोꣳ अङ्कवर्गं सानुस्वारं नभो मुखम् ।  
पञ्चतत्व समुच्चार्य आत्मने आं हृदिन्यसेत् ॥  
  
ॐ आꣳ ह्रीꣳ क्रोꣳ इं च वर्गं तद्वच्छन्दादि पञ्चकम् ।  
आत्मने ईꣳ समुच्चार्य शिरसे वह्नि गेहिनी ॥  
  
तानि वीजा उं तादृक् टवर्गं श्रोत्रकादि च ।  
प्रोक्त्वा तदात्मने ऊञ्च शिखायै च वषड्वदेत् ॥  
  
तानि वीजानि एꣳ तुं च वागादीनि तदात्मने ।  
ऐ मुक्ता कवचायेति ह्रुꣳ वदेत् तदनन्तरम् ॥  
  
चतुर्वीजं च पूर्वोक्तम् ओꣳ पवर्गं च तादृशम् ।  
वचनादि च तद्वत्स्यादौ नेत्राय वौषट् तथा ॥  
  
प्। ७८ब्)  
  
चतुर्वीजं च अन्तादृग्यवर्गं मनुश्चादि च ।  
तदात्मने स्वरश्चान्त्योस्त्राय फट् चेति संवदेत् ॥  
  
अङ्गुष्टादौ हस्ततलां तन्यसे देवमेव हि ।  
नाभ्यं धश्चापि कन्थाधो मूर्द्ध्वाधोथ तदन्तकम् ॥  
  
आꣳ द्रीꣳ क्रोꣳ क्रमतो न्यस्य हृत्पद्माष्टदलेषु च ।  
पूर्वतः क्रमतो वर्णान् कर्णिकायां हृदन्तकान् ॥  
  
लं रं हं सं वं च यं च सं शं क्षमिति वर्गतः ।  
दिक्षु न्यसेत् ततो ध्यायेत् प्राणशक्तिं हृदिस्थिताम् ॥  
  
रक्ताङ्घ्रियं तारुणपद्मसंस्थां पाशाङ्कुशा विक्षुशरासनं च ।  
शूलं कपालं दधतीं कराब्जैरक्तां त्रिनेत्रां प्रणमामि देवी ॥  
  
हस्तं निधाय हृदये वाग्वीजं यादिकाष्टकम् ।  
हंसः सोहं ममप्राणावदेदिहस्थिता इति ॥  
  
प्रोक्त्वा तथैव च पुनर्मम जीव इहस्थितः ।  
पुनस्तदुक्त्वा मम तु वदेत् सर्वेन्द्रियाणि च ॥  
  
पुनस्तथो मम तु वाङ्मनश्चक्षुरुच्चरेत् ।  
श्रोत्रघ्राणप्रणा इहागत्य मुखञ्चिरं ततः ॥  
  
तिष्ठं तु वह्निजायान्त मुक्त्वातारं ततो जपेत् ।  
वपुर्ज्योतिमयं ध्यायेदिति स्यात् प्राणसंस्थितिः ॥  
  
अथ प्राणायामो यथा ॥  
  
प्राणायामातृधा प्रोक्त्वा स्तोत्रं वैदिकयोगिकाः ।  
मन्त्रसिद्धिः पापनाशो योगसिद्धिः फलं क्रमात् ॥  
  
मातृकाख्यश्च मन्त्राख्यस्तान्त्रिको द्विविधो मतः ।  
मातृकाख्यो जपास्यादौ जपान्ते च कृतो यदि ॥  
  
वर्णव्यत्यासादि दोषा न शेषान् हन्तितं शृणु ।  
वामयापूर यद्वायुंस्वरैः काद्यैश्च कुम्भकम् ॥  
  
रेचयेद्यादिभिर्दक्षनासायां मातृकादिभिः ।  
यावच्छक्यं नियम्यासून्मनसैव मनुं जपेत् ॥   
  
कनिष्ठानामिकाङ्गुष्ठैर्नासां धृत्वा तु मात्रिकः ।  
प्राणायामस्त्वयं प्रोक्तो यदन्य मनसा कृतम् ॥  
  
जपपूजादिकं तस्य दोषमेव व्यपोहति ।  
गायत्रीं शिरसा सार्द्धं सप्तव्याहृतिपूर्विकाम् ॥  
  
प्रतिप्रणव संयुक्तां त्रिरयं वैदिकोमतः ।  
मध्यामूलाद्यावदग्रमङ्गुष्ठेन निपीड्यते ॥  
  
मात्रा सा प्रोच्यते सड्भिर्योगेभीष्टं प्रयच्छति ।  
जानुं प्रदक्षिणी कुर्याद्यावत् कालेन हस्तकः ॥  
  
तावत् कालमितामात्रास्व निःश्वास समापि च ।  
जघन्यो रविमात्रः स्याज्जिनमात्रस्तु मध्यमः ॥  
  
प्। ७९अ)  
  
श्रेष्ठः षड्वर्गमात्रोयं योगत्रय सु साधकः ।  
केवले कुम्भके सिद्धे सिद्धिः स्याद्राजयोगजा ॥  
  
वीर्यास्तम्भश्च वह्वायुर्वलीपलितनाशनम् ।  
पूरके कुम्भके सिद्धेः क्रियायोग्यस्य सिद्धयः ॥  
  
पूर्वोक्तं च न शीतोष्ण वा धाक्षुत्तृद्भवापि च ।  
पूरकः कुम्भकोरेको यदा तुल्यः प्रजायते ॥  
  
हठयोग सदासिद्धोह्यणिमाद्यष्टसिद्धयः ।  
ईषत् फलं जघन्ये तु मध्ये मध्यपरेखिले ॥  
  
निरन्तराब्दत्रितयाभ्यासात् सर्वं भवेत् फलम् ।  
प्राणायामत्रयं कृत्वा मातृकान्यासमाचरेत् ॥  
  
ऋषिर्गुरुत्वान् शिरसि वर्णत्वा छन्द सा मुखे ।  
धारणं प्रोच्यते चित्तज्ञेयाप्ताद्देवता हृदि ॥  
  
ऋगताविति धातुस्तु ऋवर्णः प्रापकोमतः ।  
यिवर्णाधस्तु विज्ञानमतस्तत्प्रापकस्तु सः ॥  
  
छतीति धातुरिच्छायान्दादिर्दानार्थको भवेत् ।  
अत इच्छाप्रदं छन्दो विशेषाद्गणवर्णतः ॥  
  
क्रीडार्थकाद्दिवो धातोः सम्पूर्णं देवता पदम् ।  
साधकाय ददानाति देवता परिकीर्तिताः ॥  
  
रक्ष्यमाणो हृदात्मायं हृदयस्ति चिदात्मकः ।  
तस्मात् तत्र नमस्कुर्यान् मुख्याङ्गुष्टेन संस्पृशेत् ॥  
  
स्वाहया क्रियते सम्यग् विषया हरणं यतः ।  
अनामातर्जनीभ्यां तैराकृष्टैः केनिषेच्यते ॥  
  
शेखामहोवषट्चाङ्गं शिखयात्मतनुर्ग्रहः ।  
यस्मात् तस्माद्वषडिति क्रीयन्तेङ्गुलमध्यया ॥  
  
ग्रहणार्थं कवचधातुर्द्धूमहस्तेन गृह्यते ।  
शरीरेतस्तु कवचं तर्जन्या नामयापि तत् ॥  
  
यथार्थज्ञानकद्वौ षट्नन्न्त्रेत्राभ्यां प्रजायते ।  
तस्मादुक्तं तत्र वौषट् तर्जन्यादैस्तु तत् स्मृतम् ॥  
  
एकाक्षरात् कुवेरादि दैवतेङेन्तमुच्चरेत् ।  
भ्यान्तं विस्ण्वादिके रुद्रादौ तु ने तन्त्रयात्मकम् ॥  
  
आध्यात्मिकादि रूपं यत्साधकस्य विनाशयेत् ।  
अविद्याजातमस्त्रं तत् फट् ताराभ्यां प्रपञ्च्यते ॥  
  
प्राणायामं मातृकायाः कृत्वान्यासान्समाचरे ।  
ते चैकविंशतिः प्रोक्ता कामना भेदतोपि च ॥  
  
अधिकारि विभेदेन नित्यत्वेनापि केचन ।  
देवता भेदतो वापि तद्रहस्यं निरुप्यते ॥  
  
पुरुषे देवते नित्या केवलस्वरमातृका ।  
यन्न्यासा ब्रह्मचर्याद्या धर्माः सिद्ध्यन्ति साधके ॥  
  
ऋषिर्ब्रह्मा देवता तु मातृकाख्य सरस्वती ।  
हलो वीजानि गायत्री छन्दः शक्तिः स्वरामताः ॥  
  
प्। ७९ब्)  
  
व्यक्तिः कीलकमुद्दिष्टं नियोगोभीष्ट सिद्धये ।  
दक्ष करतले तस्य पृष्टे च करभे तथा ॥  
  
अङ्गुष्ठादिष्ठथो वामे विपर्यासेन विन्यसेत् ।  
विन्दु युक्तान् क्रमेणैव स्वरान्यासोयमादिमः ॥  
  
अयं व्यत्यासतोन्यास संहारन्यास उच्यते ।  
पापशत्रुक्षयाद्यर्थे कर्मश्चादौ समाचरेत् ॥  
  
स विसर्गैः स्वरैर्यस्तु केवले न्यासवत् कृतः ।  
सृष्टिन्यासः प्रयोगादौ कर्तव्यस्तस्य सिद्धये ॥  
  
वामा करतलात् तस्य कनिष्ठान्तं प्रविन्यसेत् ।  
अष्टौ स्वरान् ऌकातदीन् तथा दक्षतलादपि ॥  
  
अकाराद्यान्विन्दु सर्गयुक्तोनासोयमीरितः ।  
स्थित्याख्यो मुनिदेवादि प्राग्वत् कार्यस्थितावयम् ॥  
  
ककारादि णकारां तान् वर्णात् पञ्चदशैवहि ।  
अङ्गुष्ठादि कनिष्ठान्तं दक्षहस्तस्य पर्वसु ॥  
  
न्यसेविन्दुयुतान् सर्वान् वामेप्येवं तु तादिकान् ।  
अङ्गुष्ठादि कनिष्ठान्तं हस्तयुग्मोपि विन्यसेत् ॥  
  
युगयत्यादिकान् पञ्चव्रूयाद्वर्ण नमोन्तकम् ।  
तत्तत्स्थाने करं दत्वा करशुद्धि करस्त्वयम् ॥  
  
अम् आं मध्येकवर्गःस्यादि ईं मध्ये च वर्गकः ।  
उम् ऊं मध्ये ट वर्गस्तु एꣳ ऐꣳ मध्ये त वर्गकः ॥  
  
ॐ औं मध्ये प वर्गः स्यादम् अः मध्य तु यादिकाः ।  
एभिः स विन्दुकैरङ्गुल्यादिन्यासो हृदादिकः ॥  
  
कर्तव्योप्यस्य ऋष्यादि विनियोगोस्य सिद्धये ।  
षडङ्ग शुद्धे क्रोधादि जातपाप निवृत्तयः ॥  
  
तालत्रयं च दिग्वन्धं प्रकुर्यादस्त्र मन्त्रतः ।  
ततो ध्यायेद्वर्णपद्मं श्वेतं स्वशिरसिस्थितम् ॥  
  
कर्णिकायां निजं मन्त्रं संस्मरेत् केशराष्टकम् ।  
स्वरयुग्मं तथा पात्रेष्वष्टस्वपि च कादिकान् ॥  
  
सप्तवर्गानष्टमे तु लक्षावेवं विचिन्तयेत् ।  
एवं चिन्तयतो रोगादल्प मृत्युर्विनश्यति ॥  
  
अथान्तर्मातृकान्यासंवक्ष्येतः शुद्धिकारकम् ।  
यं कृत्वा योगिनी चित्तं पातकेन प्रवर्तते ॥  
  
मूलाधारद्वनिं श्रुत्वा प्रवुद्धा शक्तिकुण्डली ।  
ज्वलत्यावकसङ्काशाः सुसूक्ष्मा तेजरूपिणी ॥  
  
मूलाधाराच्छिरः पद्मं स्पृशन्ती विद्युदाकृती ।  
जयास्पृष्ठशिरः पद्मादमृतौद्यः स्वरूपिणः ॥  
  
निर्गतान् मातृकावर्णान् सुषुम्णा वर्त्मना तनुम् ।  
स्थापयित्वा स्थितानेतानेवं ध्यात्वा प्रविन्यसेत् ॥  
  
कण्ठे विशुद्धि चक्राख्यं पद्मं षोडश पत्रकम् ।  
उर्द्ध्वास्यं प्राग्दलात्तत्र संस्थिताः षोडशः स्वरा ॥  
  
प्। ८०अ)  
  
एवं सञ्चिन्त्य तारादि विन्दुयुक्तं नमोन्तकम् ।  
वदेत् स्वरं च सर्वेषु वर्णेष्वप्येषु पद्धति ॥  
  
हृदयं नाहतं चक्रं ध्यायेद् द्वादशपत्रकम् ।  
पूर्वपत्रात्तद्दलेषु प्राग्वत्कादिन् प्रविन्यसेत् ॥  
  
मणिपूरं ततश्चक्रं चिन्तयेन्नाभिमण्डले ।  
दशपत्रं तत्र डादिवर्णान् प्राग्वद् विचिन्तयेत् ॥  
  
स्वाधिस्थानं लिङ्गमूले चक्रं षड्दलमुच्यते ।  
चिन्तयेद्वादिकांस्तत्र षड्वर्णानपि पूर्ववत् ॥  
  
मूलाधाराभिधं चक्रं पद्माकृति चतुर्दलम् ।  
वं शं षं सं तत्र चिन्त्यं पूर्वाशादि दलेषु च ॥  
  
आज्ञाख्यं चक्रं भ्रूमध्ये द्विदलं कमलाकृति ।  
हं क्षं ध्यायेदयं कार्यो मनसा केवलेन तु ॥  
  
स्वदेहे वामया कार्यः पुष्पेण सुरमूर्तिषु ।  
अनादिलान ऋष्यादि ब्रह्मवद्ध्यानमस्य तु ॥  
  
वहिर्न्यासमथो वक्ष्ये पूर्वोक्त ब्रह्मरन्ध्रके ।  
वर्णारविन्दे सन्ध्यायेन् मातृकाख्यां सरस्वतीम् ॥  
  
पञ्चाशद्वर्णभेदैर्विहितवदनदोः पादयुक्कुक्षिवक्षोदेशाम्भास्वत्   
कपर्दीकलितशशिकलामिन्दु कुन्दा च दाताम् ।  
अक्षस्रक्कुम्भचित्य लिखितवरकरान्त्रीक्षणां पद्मसंस्थामच्छाकल्पा   
मनुच्छस्तनजङ्घनभरां भारतीन्तां नमामि ॥  
  
ललाटे मुखवृत्तेक्षि श्रवोर्नासा सुगण्डयोः ।  
ओष्टयोर्दन्तपङ्क्त्योश्च मूर्द्ध्नि वक्त्रेन्यसेत्स्वरान् ॥  
  
वाह्वोः सन्धिषु साग्रेषुक च वर्गौन्यसेत्सुधीः ।  
तदवर्गौपदोस्तद्वत्पार्श्वयोः पृष्ठदेशतः ॥  
  
नाभौ कुक्षौ प वर्गं च हृदंशककुन्दं ततः ।  
न्यस्ययादि चतुर्वर्णान्शादि षट्कं ततोन्यसेत् ॥  
  
हृदादिकरयोरङ्घ्र्योर्जठरे वदने तथा ।  
न्यासस्त्वयं वर्णमात्राहीनपाठ प्रपूरकः ॥  
  
अथ मातृकामुद्रामाह ॥  
  
ललाटे नासिकामध्येन्यसेच्च मुखवृत्तके ।  
तर्जनी मध्यमानामाविन्यसेच्चैव नेत्रयोः ॥  
  
तर्जन्यनामे सम्पूज्य न्यासेत् साधकसत्तमः ।  
अङ्गुष्टं कर्णयोर्न्यस्य कनिष्ठाङ्गुष्टकौनसोः ॥  
  
मध्यमागण्डयोर्न्यस्य मध्यमामोष्टयोर्न्यसेत् ।  
अनामादन्तयोर्न्यस्य मध्यमां चोत्तमाङ्गके ॥  
  
मुखेनामां मध्यमां च हस्ते पादे च पार्श्वयोः ।  
कनिष्ठानामिकामध्यान्न्यस्तव्या पृष्ठतस्तथा ॥  
  
साङ्गुष्ठास्तानाभि देशे सर्वाः कुक्षौ च विन्यसेत् ।  
हृदये साधकः सर्वमंशयोश्चक कुत्स्थले ॥  
  
प्। ८०ब्)  
  
हपूर्वहस्तपत् कुक्षिमुखेषु तलमेव च ।  
एतास्तु मातृकामुद्राः क्रमेण परिकीर्तिताः ॥  
  
अज्ञात्वा विन्यसेद्यस्तु न्यासः स्यात् तस्य निष्फलः ।  
क्षमारभ्य अकारान्तो न्यासश्चत्क्रियते यदि ॥  
  
संहारन्यासनामासौ विन्दुन्यास इतीरितः ।  
वामेत्र दक्षिणेमार्गे देवताध्यानमुच्यते ॥  
  
अक्षस्रजं हरिणयोतमुदग्रटङ्कं विद्याङ्करैरुचिरतं दधतीं त्रिनेत्रम् ।  
अर्द्धेन्दु मौलिमरुणामरविन्दवासां वर्णेश्वरीं   
प्रणमतस्तनभाररम्राम् ॥  
  
विसर्गमातृकान्यासो भवेत् केवलमातृवत् ।  
विशेषस्तु विसर्गान्तो वर्णोच्चारो भवेदिति ॥  
  
विन्दुसर्गयुतान् डादिठान्तान् वर्णान्स्थितौ न्यसेत् ।  
पूर्वोक्ता एवमुत्पाद्याः षडङ्गं ध्यानमुच्यते ॥  
  
सिन्दूरकान्तिममिताभरणां त्रिनेत्रां विद्याक्षसूत्र मृगपोतवरां   
दधानाम् ।  
पार्श्वस्थितां भगवतीमपिकांवनाभां ध्यायेत् कराब्ज   
धृतपुस्तकवर्णमालाम् ॥  
  
न्यासाः कार्याश्चतुः षड्भिःस्थिति संहारसृष्टयः ।  
संहारसृष्टिः स्थितयो गृहस्यस्तु न्यसेत् क्रमात् ॥  
  
वाणप्रस्थाश्चयतयः सृष्टिस्थितिलय क्रमात् ।  
न्यासान् कुर्युरिति प्रोक्तः स्थितिन्यासः सविस्तरः ॥  
  
वक्ष्ये कला मातृकायान्यासं तस्य ऋषिः स्मृतः ।  
प्रजापतिश्च गायत्री छन्दनस्यास्तु देवता ॥  
  
सरस्वती मातृकास्यान्नियोगोभीष्टतुष्टये ।  
तारैः षडङ्गं कुर्वीत ह्रस्वदीर्घान्तरस्थितैः ॥  
  
हस्तैः पद्मं रथाङ्गं गुणमथहरिणं पुस्तकं वर्णमालाण्टङ्कं   
शुभ्रं कपालन्दलममृतलमद्ध्वेम कुम्भं वहन्तीम् ।  
मुक्ता विद्युत्ययोदस्फटिकमणिजपावन्धुरैः पञ्चवक्त्रैः   
स्त्र्यक्षैवक्षोजनम्रांसकलशशिनिभां शारदान्तां नमामि ॥  
  
ध्यात्वैवं तारपूर्वातां मकाराद्यां च मातृकाम् ।  
विन्दुयुक्ता ङेन्त कलानामाद्यां रामसान्विताम् ॥  
  
पूर्वोक्त शुद्धमात्राणां न्यासस्थानेषु विन्यसेत् ।  
निवृत्तिश्च प्रतिष्टा च वियाशान्तिस्तथैन्धिका ॥  
  
दीपिका रेचिका चापि भोचिका च वराभिधा ।  
सूक्ष्मासूक्ष्मामृता ज्ञानामृता चाप्यायनीततः ॥  
  
व्यापिनी व्योमरूपा च नन्तासृष्टिः समृद्धिका ।  
स्मृतिर्मेधा ततः कान्तिर्लक्ष्मीर्द्यतिः स्थिरास्थितिः ॥  
  
सिद्धिर्जरापालिनी वक्षान्तिरीश्वरिकारतिः ।  
कामिका वरदाचान्याक्त्वादिनी प्रीति संयुता ॥  
  
दीर्घा तीक्ष्णा तथा रौद्री भयानिद्रा च तन्द्रिका ।  
क्षुधास्यात् क्रोधिनी पश्चात् क्रियोत्कारी स मृत्युकाः ॥  
  
प्। ८१अ)  
  
पीताश्वेतारुणा पश्चादत्शिनानं तयान्विता ।  
उक्ताकलामातृकैवं स्थानेः कारादिके न्यसेत् ॥  
  
तन्ननादात्मनो जाताः स्वरजास्तु सदाशिवात् ।  
अक्षमाला पुस्तकं च पाशं चापि कपालकम् ॥  
  
हस्तैर्दधत्यः श्वेताभाश्वेतांवरविभूषणाः ।  
अकाराद्ब्रह्मणो जाताः क च वर्ग कलादश ॥  
  
पीता अक्षस्रजं पद्ममभयं च कमण्डलुम् ।  
हस्तैर्दधत्यो ध्येयास्ताः पीतगन्धानुलेपनाः ॥  
  
विष्णोरुकारात् सञ्जाताः टतवर्गकलादश ।  
श्यामा अभयशङ्खासि वरहस्ताः समीरिताः ॥  
  
मकाराद्रुद्रतो जाताः पयवर्गकलानव ।  
शरच्चन्द्रनिभा हस्तैरभयं शूलमेव च ॥  
  
कपालं च वरं ध्येयादधत्य इति साधकैः ।  
षकारादिक पञ्चानामीश्वराद्विन्तुतो भवेत् ॥  
  
अभयं हरिणं टङ्कं वलं च करपल्लवैः ।  
दधत्यो रक्तवर्णाश्च ध्येयान्यासे कलामके ॥  
  
केशवादि मातृकायाः साध्यो नारायणो * * (?) ।  
अमृताद्या तु गायत्री छन्दो लक्ष्मीहरिः सुरः ॥  
  
द्विरुक्तैः शक्ति श्रीकामैः षडङ्गानि समाचरेत् ।  
शङ्खचक्रगदापद्मकुम्भादर्शाब्जपुस्तकम् ॥  
  
विभ्रन्तं मेघ चपलावर्णं लक्ष्मीं हरिं भजेत् ।  
शक्तयस्तु प्रियाङ्केषु निषणाः सस्मिताननाः ॥  
  
एवं ध्यात्वान्यसेछक्तिः श्रीकामपुटिताक्षरम् ।  
तारादि हृदयान्तोथ केशवाद्याश्च शक्तयः ॥  
  
भ्यान्ता नमोन्ता उच्चार्या स्थानेऽकारादिके न्यसेत् ।  
कलामात्रा तु शाक्तानां नित्योद्यं विष्णुसेविनाम् ॥  
  
केशवः कीर्तिसंयुक्तः कान्तिर्नारायणान्विता ।  
माधवस्तुष्टि संयुक्तो गोविन्दः पुष्टिसंयुतः ॥  
  
विष्णुश्च धृति संयुक्तः शान्तियुग्मधुसूदनः ।  
त्रिविक्रमः क्रियायुक्तो * * * * (?) सयान्वितः ॥  
  
श्रीधरो मेधया युक्तो हृषीकेशश्च हर्षया ।  
पद्मनाभयुता श्रद्धालज्जा दामोदरान्विता ॥  
  
वासुदेवश्च लक्ष्मीयुक्तं कर्षणसरस्वती ।  
प्रद्युम्नः प्रीतिसंयुक्तो निरुद्धोरति संयुतः ॥  
  
चक्रीगदाजयीदुर्गाशार्ङ्गी तु प्रभयान्वितः ।  
खड्गी तु सत्ययायुक्तो शङ्खीचण्डी समन्वितः ॥  
  
हलीवाणी समायुक्तो मुशली च विलासिनी ।  
शूलां च विजयायुक्तःपाणी विरजयान्वितः ॥  
  
अङ्कुशी विश्वयायुक्तो मुकुन्दो विनदायुतः ।  
नन्दजः सुनदायुक्तो नन्दीस्मृत्य समन्वितः ॥  
  
नरो ऋद्ध्यानरजित्समृद्ध्या शुद्धियुक् हरिः ।  
कृष्णो वुध्याभूत्य सत्योमति युक्त्यात्वतः स्मृतः ॥  
  
प्। ८१ब्)  
  
शौरिक्षमेशूरदमेजनार्दन उमान्वितः ।  
भूधरः क्लेदिनीयुक्तो विश्वमूर्तिश्च क्लिन्नया ॥  
  
वैकुण्ठो वसुधायुक्तो वसुधा पुरुषोत्तमौ ।  
वली तु परयायुक्तो वलारुजपरायणे ॥  
  
वालसूक्ष्मेवृषघ्नस्तु सन्ध्यायुक्तरयावृषः ।  
हंसःस्याद् दक्षिणामूर्ति गायत्री छन्द ईरितः ॥  
  
अर्द्धाद्रिजाहरोदेवो नियोगः सर्वसिद्धये ।  
हलोवीजानि गुह्ये तु पादयोः स्वरशक्तयः ॥  
  
ह्रस्वदीर्घान्तरे कृत्वा प्राग्वद्वर्गान् हसौमसम् ।  
षड्दीर्घसंयुतान् कृत्वा षडङ्गादिन्यसेत्तनौ ॥  
  
वन्धूककाञ्चननिभं रुचिराक्षमालां पाशाङ्कुशौ च वरदं निज   
वाहुदण्डैः ।  
विभ्राणमिन्दुशकलाभरणं त्रिनेत्रमर्द्धांविकेशमनिशं   
वपुराश्रयामः ॥  
  
हसौं ते मातृका युक्ता देवा ते च समुच्चरेत् ।  
ङेन्तं ङेन्तां च तच्छक्तिं नमोन्तां मातृकास्थले ॥  
  
त्वगसृङ्मांसमेदोच्छिमज्जा शुक्राण्यसून् वदेत् ।  
शक्तिं क्रोधं तथात्मानं ङेन्तं यादि दशस्वपि ॥  
  
श्रीकण्ठपूर्णोदर्यौचानन्तो विरजयान्वितः ।  
सूक्ष्मेसः शाल्मलीयुक्तो लोलाक्षीयुक् त्रिमूर्तिकः ॥  
  
अमरशोवर्तुलाक्षाचार्वीशोदीर्घघोणया ।  
भारभूतिर्दीर्घमुख्यातिथीशो गोमुखियुतः ॥  
  
स्थाण्वीशो दीर्घजिह्वायुग्धरः कुण्डोदरीयुतः ।  
ऊर्द्ध्वकेश्यावद्गिण्ठी शोभौतिको विकृतास्यया ॥  
  
सद्यो जातो ज्वालमुख्यानुग्रहोल्कामुखीयुतः ।  
अक्रूरे श्रीमुखीमहासने विद्यामुखीयुतः ॥  
  
क्रोधेशश्च महाकाल्या चण्डशेन सरस्वती ।  
पञ्चान्तकः सर्वसिद्धिः गौर्यायुक्तः प्रकीर्तितः ॥  
  
शिवोत्तमेशो विन्यस्यो युक्तस्त्रैलोक्य विद्यया ।  
एकरुद्रोमन्त्रशक्त्याकूर्मेशश्चाष्ट शक्तियुक् ॥  
  
एकनेत्रो भूमिमात्रा युक्तोथः स वराननः ।  
लम्बोदर्योयुतः प्रोक्तस्त्वजेशोद्राविणी युतः ॥  
  
सर्वेशो नागरीयुक्तः सोमेशः खेचरीयुतः ।  
लाङ्गलीशश्च मञ्जर्यादारुकेशेन रूपिणी ॥  
  
प्। ८२अ)  
  
वीरीण्याचार्द्ध नारीशोह्युमाकान्तः पुनर्युतः ।  
काकोदर्या तथाषाढी पूतनायुक्त ईरितः ॥  
  
दण्डीशो भद्रकाली युगत्रीशो योगिनीयुतः ।  
मीनेशः शङ्खिनीयुक्तोमेषेशस्तर्जनीयुतः ॥  
  
लोहितः कालरात्र्या च शिखीशः कुर्द्दिनीयुतः ।  
छगलण्डः कपर्दिन्याद्विरण्डेशश्च वज्रया ॥  
  
महाकालोजयायुक्तो वालीशः सुमुखीयुतः ।  
भुजगोरेवतीयुक्तो पिनाकी माधवी युतः ॥  
  
खड्गीशो वारुणीयुक्तो वकेशो वायवीयुतः ।  
श्वेतोवक्षोवधारिण्या भृगुः सहजया युतः ॥  
  
नकुलीशालक्ष्मियुक्तः शिवेशोव्यापिनीयुतः ।  
संवर्तको महामायायुक्त एतास्तुमातृकाः ॥  
  
श्रीकण्ठाद्याय ईशान्तस्तत्रनेशं प्रयोजयेत् ।  
सर्वे रुद्राः स्मृता रक्ताधृत शूलकपालकाः ॥  
  
शक्तयो रुद्रपीठस्थाः सिन्दूरारुणविग्रहाः ।  
रक्तोत्पल कपालाभ्यामलङ्कृत करांवुजा ॥  
  
येनोपास्या महाविद्या दशतस्याधिकारिता ।  
भुवनेशी वीजपूर्व मातृकान्यासनेसुराः ॥  
  
ऋषिः शक्तिस्तु गायत्री छन्दः स्यान्मातृकामयी ।  
भुवनेशी देवताथ नियोगः स्वेष्टसिद्धये ॥  
  
ह्रस्वदीर्घान्तरगतैः षड्वर्गैर्दीर्घसंयुतैः ।  
प्राग्वद्धरैः षडङ्गं स्यादङ्गुष्ठादि तथैव च ॥  
  
उद्यत् कोटिदिवाकरः प्रतिभरात्तुङ्गोरूपी न स्तनीवद्धार्धेन्दु किरीटहार रसना   
मञ्जीर संशोभिता ।  
विभ्राजाकर पङ्कजैर्जपवटीम्पाशौ पुस्तकं दिश्यान्नोजगदीश्वरी   
त्रिनयनापद्मेनियल्पामुखम् ॥  
  
लज्जावीजं पूर्वमुक्त्वा मातृकान्यास एव हि ।  
भुवनेशी मातृकाणां न्यासोक्तैर्यत्र साधने ॥  
  
श्रीवीजपूर्वकः कार्यो लक्ष्मीकामैर्गृहस्थितैः ।  
ऋषिर्भृगुश्चगायत्री छन्दो मातृःस्वरूपिणी ॥  
  
लक्ष्मीस्तु देवता प्रोक्ता हरस्थानेशरौ कुरु ।  
न्यासार्थं तु सडङ्गादे शेषं श्रीवीजपूर्वकम् ॥  
  
विद्युद्दाम समप्रभां हिमगिरि प्रख्यैश्चतुर्भिर्भुजैः शुण्डा   
दण्डसमुद्धृता मृतघटैरासिञ्च्य मानामिमाम् ।  
विभ्राणां करपङ्कजैर्जपवटीं पद्मद्वयं पुस्तकं   
भास्वद्रत्नसमुज्वलां कुचनतां ध्यायेज्जगत्स्वामिनीम् ॥  
  
कामनामात्र सिद्ध्यर्थं कामवीजादि पूर्वकम् ।  
कुर्याच्च मातृकान्यासं मुनिः सम्मोहनोमतः ॥  
  
प्। ८२ब्)  
  
गायत्रीछन्द उद्दिष्टं देवता मातृकामयी ।  
सम्मोहनीनामदेवी पूर्वयुक्त्या षडङ्गकम् ॥  
  
वालार्ककोटिरुचिरां स्फटिकाक्षमालां कोदण्डमिक्षुजनितंस्मर   
पञ्चवाणान् ।  
विद्यां च हस्तकमलैर्दथतीं त्रिनेत्रां ध्यायेत् समस्तजननीं   
नवचन्द्रचूडाम् ॥  
  
शक्तिः श्रीकामवीजादि मातृकान्यासतो नृणाम् ।  
शत्रुत्वाद्यामन्त्रदोषो नश्यन्ति वहुवर्णताः ॥  
  
महासम्मोहन ऋषिर्गायत्रीछन्द ईरितः ।  
सम्मोहनीनामदेवीन्यासः प्राङ्मातृकासमः ॥  
  
ध्यायेयमक्षवलयेक्षु शराशपाशपद्मद्वयाङ्कुशशरान्नवपुस्तकं च   
।  
आविभ्रतीं निजभुजैररुणां कुर्वार्तां सम्मोहिनीं त्रिनयनां   
नवचन्द्रचूडाम् ॥  
  
सर्वविघ्ननिरासार्थमवश्यं न्यासमाचरेत् ।  
गणेशमातृकायान्तुर्मुनिर्गणक ईरितः ॥  
  
निवद्गायत्रिकाच्छन्दो देवशक्ति विनायकः ।  
स्मृत्वा दीर्घाढ्ययात्वङ्गं कृत्वा ध्यायेद् गजाननम् ॥  
  
शूलाङ्कुश वराभीति पाणिं रक्ताब्जहस्तया ।  
प्रिययालिङ्गिन्तंरक्तं त्रिनेत्रं गणयम्भजे ॥  
  
एवं ध्यात्वा न्यसेत् स्वीयवीज पूर्वाक्षरान्वितम् ।  
विघ्नोह्रीं समायुक्तो विघ्नराजः श्रियाद्युतः ॥  
  
विनायकः पुष्टियुक्तः शाक्तियुक्तः शिवोत्तमः ।  
विघ्नकृत् सृष्टिसंयुक्तो विघ्नहर्ता सरस्वती ॥  
  
गमास्तु स्वाहयायुक्त एकदन्तस्तु मेधया ।  
द्विदन्तः कान्ति संयुक्तो गजवक्त्रेणकामिनी ॥  
  
निरञ्जनो कामिनी युक्कपर्दी तु नदीयुतः ।  
दीर्घजिह्वः पार्वतीयुक् ज्वालिन्याशङ्कुकर्णकः ॥  
  
वृषध्वजोनन्दयायुक् सुद्यशागणनायकौ ।  
गजेन्द्रः कामरूपिण्यासूर्पकर्णस्तथोमया ॥  
  
त्रिलोचनस्तेजोवत्यालंवोदरस्तु सत्यया ।  
महानन्दश्च विघ्नेश्याश्चतुर्मूर्तिः स्वरूपया ॥  
  
सदाशिवः कामदायुग्मादोन्मदद्विजिह्वया ।  
दुर्मुखोभूति संयुक्तः सुमुखो भौतिकायुतः ॥  
  
प्रभेदः सितयायुक्त एकपादोरमायुतः ।  
द्विजिह्वो महिषीयुक्तः शूलस्यापि भुजङ्गिनी ॥  
  
वीरोविकर्णयायुक्तः षण्मुखो भृकुटीयुतः ।  
वरदोरज्जया वामदेवःस्याद्दीर्घकोणया ॥  
  
प्। ८३अ)  
  
धनुर्द्धराचक्रतुण्डौ द्विरण्डो जामिनीयुतः ।  
सेनानी रात्रिसंयुक्तः कामान्धोग्रामणीयुतः ॥  
  
मत्तः शशिप्रभायुक्तो विमत्तोलोललोचना ।  
मत्तवाहन चाञ्चल्ये जटीदीप्तिः समन्वितः ॥  
  
मण्डी सुभगया युक्तः खड्गीदुर्भगया तथा ।  
वरेण्यश्च शिवायुक्तो भगीयुग्वृषकेतन ॥  
  
भक्तप्रियो भगिन्या तु गणेशो भोगिनीयुतः ।  
मेघनादः सुभगया व्यापी स्यात् कालरात्रियुक् ॥  
  
गणेश्वरः कालिकेति प्रोक्तो विघ्नेशमातृका ।  
त्वगादि योगोयादीनां पूर्ववत् परिकीर्तितः ॥  
  
प्रपञ्चयोगन्यासोथ वक्ष्यते भुक्तिमुक्तिदः ।  
महागणेशमन्त्रेण प्राणायामत्रयं चरेत् ॥  
  
ऋषिः प्रपञ्चयागस्य गणकः छन्द ईरितः ।  
गायत्री तु निवृत्पूर्वा महागणपतिः सुरः ॥  
  
श्रीर्षादिषु न्यसेत्तांश्च गंवीजं चापि गुह्यके ।  
स्वाहाशक्तिः पादयोश्च नियोगोभीष्ट सिद्धये ॥  
  
ॐ श्रीꣳ ह्रीꣳ क्लीꣳ ग्लौꣳ गमिति पूर्वं षड्दीर्घयुक्तकम् ।  
उच्चार्य कुर्यादङ्गानि तथाङ्गुष्टादिषु न्यसेत् ॥  
  
तालत्रयं तथास्त्रेण कृत्वा दिग्वन्धमाचरेत् ।  
तर्जन्यङ्गुष्ठशब्देन दशदिक्ष्वथ चिन्तयेत् ॥  
  
हस्तीन्द्राननमिन्दु चूडमरुणच्छाद्यं त्रिनेत्रं रसादाश्लिष्टः प्रियया स   
पद्मकरयास्वाङ्कस्थयासन्ततम् ।  
वीजापूरगदाधनुस्त्रिशूलशिरयुक्   
चक्राब्जपाशोत्पलव्रीह्यग्रस्वविषाणरत्नकलशान् हस्तैर्वहन्तं भजे ॥  
  
महागणपतेर्मन्त्रं मष्टवारं जपेत्ततः ।  
गमित्यकाक्षरं वीजं गणकोस्य मुनिर्मतः ॥  
  
देवो विघ्नेश्वरच्छन्दं निवृद्गाय त्रिनायकम् ।  
प्रपञ्चाख्यस्य यागस्य साङ्गता सिद्धी हेतवे ॥  
  
चतुश्चत्वारिंशत् सङ्ख्यजपार्थे विनियोजनम् ।  
अथ षड्दीर्घयुक्तेन कुर्यादङ्गानिएन तु ॥  
  
तन्तपाशाङ्कुश वरकर अक्षं चतुर्दलम् ।  
सिन्दूराभं चन्द्रमौलिं सर्पभूषङ्गलन्मदम् ॥  
  
एकवारं जपेत् पश्चाद्गणानां त्वेति वैदिकम् ।  
गणेशमालामन्त्रस्य मुनिस्तु गणकः स्मृतः ॥  
  
छन्दोऽमितं गणपतिर्देवता परिकीर्तिता ।  
ह्रीꣳ क्रोꣳ तारो नमः सर्वे ङेन्तं विद्याधिपस्ततः ॥  
  
सर्वार्थसिद्धिदायेति सर्वदुःखप्रशेति च ।  
ततो गणप एह्येहि भगवत् स्वादयेति च ॥  
  
प्। ८३ब्)  
  
स्तम्भयेति द्वयं ह्रीꣳ गꣳ गाꣳ नमोप्यग्नि गेहिनी ।  
क्रोꣳ ह्रीꣳमिति पञ्चपञ्चाशद्वर्णामन्त्र उच्यते ॥  
  
जपेदिदं चतुर्वारं मुन्यादि सहितान्यसेत् ।  
न्यासः पूर्वं त्रिवारं तु मातृका ध्यानपूर्वकम् ॥  
  
स्वरादिः ससवर्गैस्तु ग्रहान्ससमुदीरितः ।  
प्रपञ्चयाग मन्त्रस्य मुनिर्ब्रह्मा समीरितः ॥  
  
परमाद्या समाख्याता गायत्री छन्द उत्तमम् ।  
महः परं समाख्यातं देवता चिन्मयात्मकम् ॥  
  
अप्यन्ते वोधितं नित्यं सर्वव्यापी निरञ्जनम् ।  
विलोमगैः पञ्चपरैः प्रपञ्च मनुसंस्थितैः ॥  
  
ह्रस्वदीर्घान्तस्थकादिवर्गैः पूर्वं समन्वितैः ।  
तारमायादिकैरस्त्रैर्युक्तैर्हरिहराक्षरैः ॥  
  
षडङ्गानि प्रकुर्वीत जातियुक्तानिदेशिकः ॥  
  
वेदादि पञ्चमनुभिः परिचीयमानं मानैरगम्यमनिशं जगदेकमूलम् ।  
सच्चित्समस्तगमनश्चरमच्युतं तत्तेजः परं भजतसान्द्र   
कृपांवुराशिम् ॥  
  
वेदादिमाययोरन्तेक्षकाराद्यान् स विन्दुकान् ।  
पृथगुच्चार्यहंसः सोयं स्वाहेति वदन् हृदि ॥  
  
विभावयेदिमान् वर्णानात्म वह्नौ जुहोम्यहम् ।  
एवं हुत्वा अकारान्तमकाराद्यान्पुनर्हुनेत् ॥  
  
विसर्गान्तान् क्षकारान्तं विन्यसेन् मातृकास्थले ।  
एवं प्रपञ्चयागाख्यो मातृकान्यास ईरितः ॥  
  
आत्मविद्या शिवैस्तत्वैस्तत्वन्यासं समाचरेत् ।  
पादादिनाभिपर्यन्तमात्मतत्वं प्रकीर्तितम् ॥  
  
नाभ्यादि हृदयान्तं हिं विद्यातत्वं प्रकीर्तितम् ।  
हृदयाद्द्विन्दुपर्यन्तं शिवतत्वं प्रकीर्तितम् ॥  
  
मूलमन्त्र त्रिखण्डान्ते क्रमेणैव प्रविन्यसेत् ।  
सर्वमन्त्रं समुच्चार्य सर्वाङ्गे व्यापकं शिवे ॥  
  
सर्वतत्वमिदं प्रोक्तं सर्वदेवत्वकारकम् ।  
तिथि तत्वानि देवेशि आत्मतत्वे भवन्ति हि ॥  
  
पञ्चविंशति तत्वानि विद्यातत्वं भवन्ति हि ।  
षट्त्रिंशच्छैवतत्वानि शिवतत्वे भवन्ति हि ॥  
  
अथ पञ्चाशत् तत्वानि सर्वतत्वे भवन्ति हि ।  
एतन्न्यामान्तरे योगपीठाख्यं न्यासमाचरेत् ॥  
  
तत्पूर्वमुक्तं च ततः स्वेष्टमन्त्रस्य सञ्चरेत् ।  
प्राणायामत्रयं कृत्वा मूलमन्त्रेण साधकः ॥  
  
विन्यसेत् तदृषिः छन्दो दैवतानि यथाविधि ।  
अथ ऋष्यादिन्यास क्रमेणस्थानानि मुद्राश्चाह ॥  
  
प्। ८४अ)  
  
ऋषिन्यसेत् मूर्द्ध्निदेशे छन्दस्तु मुखपङ्कजे ।  
देवतां हृदये चैव वीजं तु गुह्यदेशके ॥  
  
शक्तिं च पादयोश्चैव सर्वाङ्गे कीलकं स्मृतम् ।  
ऋष्यादीन्विन्यसेद्देवि चतुर्थी हृदयान्तकान् ॥  
  
अथास्य मुद्रा ।  
  
ऋषिः छन्दो देवतानां न्यासेय्यङ्गुलय स्मृताः ।  
चतस्रोङ्गुष्टरहिताः शक्त्यन्तं विन्यसेत् ततः ॥  
  
कीलकं व्यस्तहस्ताभ्यां सर्वाङ्गे साधकाग्रणी ॥  
  
अथवा ॥  
  
विनाङ्गुष्टामङ्गुलिभिः संयुताभिः ऋषिं न्यसेत् ।  
वामाग्राभिः पुनस्ताभि विन्यसेन्मुखपङ्कजे ॥  
  
सर्वाभिर्हृदये प्राक्ता गुदे पादे तथाग्रतः ।  
कराभ्यां विन्यसेद्धीमान् सर्वाङ्गे चक्रमाद्विदुः ।  
  
अघाङ्गन्यासमुद्रा ॥  
  
कनिष्ठाङ्गुष्ठरहितै स्त्रिभिस्तु हृदि विन्यसेत् ।  
मध्यमा तर्जनीभ्यां तु न्यसेच्छिरसि मन्त्रवित् ॥  
  
अङ्गुष्ठेन शिखान्यस्य दशभिः कवच न्यसेत् ।  
हृद्गतैर्नेत्रविन्यासं विन्यसेत् परमेश्वरी ॥  
  
तर्जनी मध्यमाभ्यां तु ततोस्त्रं विन्यसेत् प्रिये ।  
षडङ्गं विन्यसेन्मन्त्री हृदयाय नमो वदेत् ॥  
  
स्व स्व मन्त्रं समुच्चार्य शिरस्य वह्नि वल्लभा ।  
स्कन्धमध्ये न्यसेत् पश्चात् शिखायेवषडित्यपि ॥  
  
कवचाय वाहुमूले कूर्चवीजं समुच्चरेत् ।  
नेत्र त्रयेभ्यो वौषडित्यन्तं नेत्र ततो न्यसेत् ॥  
  
करयोर्विन्यसेन्मन्त्री अस्त्राय च फडित्यपि ॥  
  
अथास्यार्थमाह ॥  
  
हृदयायेति शब्देन हृस्थो देवः स विग्रह ।  
उच्यते नम इत्यस्य ज्ञानं तद्विषयं परम् ॥  
  
शिरः शब्दो देवताया उत्कृष्णत्वाभिधायकः ।  
स्वाहेति विषयाः सर्वेदेवतायां समर्पिताः ॥  
  
शिखायैव स्वरूपत्वं वषडपि तदुच्यते ।  
देवताया व्यापकत्वं कवचायाभिधीयते ॥  
  
हूमपि व्यापकं तेजो देवतायाः प्रकाश्यते ।  
नेत्र शब्देन देवस्य प्रकाश्यत्वं प्रकाश्यते ॥  
  
वौषडपित दैवोक्ता मन्त्रशब्देन वारणाम् ।  
अनिष्टस्य फट् शब्देन दाहकं तेज उच्यते ॥  
  
ज्ञात्वैव मङ्गमन्त्रार्थ मङ्गन्यासं करोति यः ।  
प्रचयास्तस्य सर्वार्थाः पूज्यते स्त्रिदशैरपि ॥  
  
कराङ्गन्यासमुख्यास्तु न्यासानन्यान् समाचरेत् ।  
आगमोक्तो न मार्गेण न्यासान्नित्यं करोति यः ॥  
  
देवताभावमाप्नोति मन्त्रसिद्धिः प्रजायते ।  
योन्यासः कवचाच्छन्दो मन्त्रं जपति यः प्रिये ॥  
  
दृष्ट्वा विघ्नाः पलायन्ते सिंहं दृष्ट्वा यथा गजा ।  
अकृत्वा न्यासजालं यो मूढात्मा कुरुत्तेजयम् ॥  
  
प्। ८४ब्)  
  
विघ्नैः स वाध्यते नूनं व्याघ्रैर्मृगशिशुर्यथा ।  
न्यासानां प्रचुरत्वेन फलानामपि भूरिता ॥  
  
उक्त न्यासो न हि त्याज्यः त्वधिकं कामतश्चरेत् ॥  
  
इति श्रीतन्त्रचिन्तामणौ साधारणनित्यार्चनायां   
पूजामण्डपप्रवेशनादिन्यासजालान्तनिर्णयो नाम षोडशः प्रकाशः ॥ १६ ॥  
  
अथान्तर्विधिः ॥  
  
एवं देहमये पीठे चिन्तयेदिष्टदेवताम् ।  
ध्यानं कुर्यात्ततो मन्त्री तत्तत्कल्पोक्तवर्त्मना ॥  
  
तदपि द्विविधं प्रोक्तं स गुणं निर्गुणं तथा ।  
आत्मनो हृदयाम्भोजे कर्णिका केशरोज्वरे ॥  
  
प्रफुल्ले सोमसूर्याग्नि मण्डलेन विराजिते ।  
स्वीयेष्टदेवतां तत्र यजेदागमवोधिताम् ॥  
  
एवं यद्वेदनं तद्धि सगुणं ध्यानमुच्यते ।  
अथान्तर्य्यजनं वक्ष्ये दृष्टादृष्ट फलप्रदम् ॥  
  
योगिनां येन जायन्ते अधीरा मानवाः सदा ॥  
  
श्रीदेव्युवाच ।  
  
वाह्यपूजां विना स्वामिन् कथमन्तः प्रपूजनम् ।  
पूजाज्ञानं यदाजातं तदान्तः पूजनं भवेत् ॥  
  
सामग्री ज्ञानहीन्नत्वात् कथमन्तः प्रपूजनम् ॥  
  
श्रीशिव उवाच ॥  
  
सत्यमेतन्महेशानि रहस्यं शृणु यत्नतः ।  
विष्ठापूर्णे स्वादरे तु वहिः शुद्धौ तु किं फलम् ॥  
  
अन्तः शुद्धिं समासाद्य वहिः शुद्धिं समाचरेत् ।  
वहिः पूजाविधौ देवि समाग्रीदुर्मिलाकलौ ॥  
  
व्यङ्ग्यता जायते सत्यं सर्वत्र पूजने शिवे ।  
तत्साङ्गतासिद्धिहेतोरन्तः पूजा प्रकीर्तिता ॥  
  
भावनामात्रगम्येवं कोटिरत्नानि कल्पयेत् ।  
अन्तः पूजाविहीनेन कृतं तदफलं भवेत् ॥  
  
संयोगं तु विना देवि यो गर्भाधानमिच्छति ।  
सवान्तः पूजनं त्यक्त्वा वहिः पूजां स मिच्छति ॥  
  
सदरिद्री महाघोरी कथमत्र सुखं भवेत् ।  
अन्तः पूजां समासाद्य वहिः पूजां समाचरेत् ॥  
  
सम्भाव्य पूजनं स्वान्ते तथैव रचयेद्वहिः ॥  
  
श्रीदेव्युवाच ॥  
  
तथ्यमुक्तं त्वयादेव संशयोमेस्ति शङ्कर ।  
वहिः पूजनमासाद्यचान्तः पूजां समाचरेत् ॥  
  
एवं क्रमेण देवेशि पूजा किन्न भविष्यति ॥  
  
शिव उवाच ॥  
  
मृदपक्वं समासाद्य यथा देवि घटोद्भवेत् ।  
घटः पक्व मृदादेवि पूर्ववत् किं भविष्यति ॥  
  
अपक्वां मृत्समानीय यथा देवि घटो भवेत् ।  
ततः पक्वं प्रकर्तव्यः सुन्दरः स तु जायते ॥  
  
प्। ८५अ)  
  
अन्तर्पुनर्वहिः पूर्णं वहिः पूर्णतरा भवेत् ।  
अन्योन्याश्रय संयोगात् पूजनं सकलं भवेत् ॥  
  
देवो भूत्वा यजेद्देवं ना देवो देवमर्चयेत् ।  
तस्याद्देवत्वमासाद्य चान्तः पूजादिमार्गतः ॥  
  
गुरोर्ध्यानं प्रकुर्वीत यथा पूर्वं विशालधीः ॥  
  
इति ब्राह्मीमुहूर्तकृत्यम् ॥  
  
स्नानं बुधस्ततः कुर्यात् सच्चिदानन्द सिद्धये ।  
स्नायाच्च विमले तीर्थे पुष्करे हृदयाश्रिते ॥  
  
विन्दुतीर्थे नरः स्नायात् पुनर्जन्म न विद्यते ॥  
  
इति स्नानम् ॥  
  
मूलाधारात् कुण्डलिनीमुत्थाप्य योजयेच्छिवे ।  
शिवशक्त्योः समायोगो यस्मिन् काले प्रजायते ॥  
  
सा सन्ध्याकुलनिष्टानां समाधिस्तैः प्रगीयते ॥  
  
इति सन्ध्या ॥  
  
चन्द्रार्कानलसङ्घट्टाद्गलितं यत्परामृतम् ।  
तेनामृतेन दिव्येन तर्पयेत् परदेवताम् ॥  
  
ब्रह्मरन्ध्रा दधोभागे यच्चान्द्रं पात्रमुत्तमम् ।  
कलासारेण सम्पूर्य तर्पयेत्तेन खेचरीम् ॥  
  
इति तर्पणम् ॥  
  
आधारे लिङ्गनाभौ हृदयसरसिजे तालुमूले ललाटेद्वेपत्रे षोडशारे   
द्विदशदशदले द्वादशार्द्धे चतुष्के ।  
वासान्ते वालमध्ये उफकठ सहिते कण्ठमूले   
स्वरांश्चहक्षौकोदण्डमध्येन्य स तु विमलधीन्या स सम्पत्ति सिद्ध्यै ॥  
  
इत्यन्तर्मातृकान्यासः ॥  
  
अथान्तर षडङ्गन्यासः ॥  
  
सहस्रारे मणिनिभे सर्ववर्ण विभूषिते ।  
अकथादि त्रिरेखाद्यैर्हलक्षत्रयभूषिते ॥  
  
तन्मध्ये परविन्दुं च सृष्टिस्थितिलयात्मकम् ।  
एवं समाहितमनाध्यायेन्न्यासोयमान्तरः ॥  
  
मुलादि ब्रह्मरन्ध्रान्तं विन्द्वं ध्यायैच्चिदात्मकम् ।  
विन्दुस्रुतसुधासारैस्तर्पयन्मातृकान्न्यसेत् ॥  
  
एकैकं वर्णमुच्चार्य मूलाधाराद्भ्रुवान्तिकम् ।  
नमोन्त इति विन्न्यासः आन्तरः परिकीर्तितः ॥  
  
हृद्यान्मानो हृदात्मायं हृदयेस्याच्चिदात्मकम् ।  
क्रियते तत्परत्वेन हृन्मन्त्रेण ततः परम् ॥  
  
सर्वज्ञादि गुणात्तुङ्गे सच्चिद्रूपे परात्मनि ।  
क्रियया विषयाहारः शिरोमन्त्रेण देशिकैः ॥  
  
हृच्छिरोरूपविद्धामलयता भावनादृटा ।  
क्रियते निजदेहस्य शिखामन्त्रेण देशिकैः ॥  
  
प्। ८५ब्)  
  
मन्त्रात्मकस्य देहस्य मन्त्र वाह्ये तेजसा ।  
सर्वतो वर्म मन्त्रेण क्रियतेऽहन्यसंवृतिः ॥  
  
यद्ददाति परं ज्ञानं सच्चिद्रूपे परात्मनि ।  
हृदयादि मयं तेजः स्यादेतन्नेत्र सञ्ज्ञितम् ॥  
  
आध्यात्मिकादि रूपं च साधकस्य विनाशयेत् ।  
अविद्याजालमस्त्रं तत्परन्धाम समीरितम् ॥  
  
अथ ध्यानम् ॥  
  
किरणस्थं तदग्निस्थं चन्द्रभास्करमध्यगम् ।  
महाशून्येलयं कृत्वा पूर्णः तिष्ठति योगिराट् ॥  
  
यज्जीव ब्राह्मणोरैक्यं सोहंस्यामिति वेदनम् ।  
तदेव निर्गुणं ध्यानम्मिति वेदविदोविदुः ॥  
  
इति ध्यानम् ॥  
  
अथार्च्चनम् ॥  
  
अर्च्चयेद्विविधैः पुष्पैः तत्क्षणात्तन्मयो भवेत् ।  
न्यासस्तन्मयतावुद्धिः सोहं भावेन पूजयेत् ॥  
  
क्षमायामनहङ्कारमनागममदं तथा ।  
अमोहकम्मदं दम्भमद्वेवाक्षोमकौ ततः ॥  
  
अमात्सर्य्यमलोभं च दशपुष्पं विदुर्बुधाः ।  
अहिंसा परमं पुष्पं पुष्पमिन्द्रिय निग्रहः ॥  
  
दयापुष्पं क्षमापुष्पं ज्ञानपुष्पं च पञ्चमम् ।  
इत्युक्तैरुत्तमैः पुष्पैः पूजयेत् परदेवताम् ॥  
  
इत्यार्चनम् ॥  
  
मालापञ्चाशिकी प्रोक्ता सूत्रं शक्तिशिवात्मकम् ।  
ग्रथिता कुण्डली शक्तिः कलान्ते मेरुसंस्थितिः ॥  
  
इति जपः ॥  
  
अथ होमः ॥  
  
मूलाधारगते कुण्डे देवताग्निः समुज्ज्वले ।  
धर्माधर्मान्विते त्र्यस्रे मूलमन्त्रपुरःसरम् ॥  
  
अहं जुहोमि स्वाहेति प्रत्येकं जुहुयात् सुधीः ।  
अहन्ताऽसत्यपैशुन्य कामक्रोधादिकं हविः ॥  
  
मन एव श्रूवः प्रोक्त उन्मनी मुगुदीरिता ॥  
  
अथ मूलान्ते ॥  
  
नाभौ चैतन्य रूपाग्नौ हविषा मनसा स्रुचा ।  
ज्ञानप्रदीपिते नित्यमक्षवृत्तीजुहोम्यहम् ॥  
  
स्वाहा इति प्रथमाहुतिः ॥  
  
मूलान्ते ॥  
  
अन्तर्निरिन्धन निवन्धन मेधमान मायान्धकारपरिपन्थिनि संविदग्नौ   
।  
कस्मिंश्चिदद्भुतमरीचिविकाशभूमौ विश्वं जुहोमि वसुधादिवखावसानम्   
॥  
  
स्वाहा इति चतुर्थाहुतिः ॥  
  
इत्यन्तर्यजनं कृत्वा साक्षाद्ब्रह्ममयो भवेत् ।  
न तस्य पापपुण्यानि जीवन्मुक्तो भवेद्ध्रुवम् ॥  
  
प्। ८६अ)  
  
इत्यन्तर्यजनम् ॥  
  
अथ वहिर्यजनम् ॥  
  
तत्रादावर्घ्यादि स्थापन ॥  
  
मूलमन्त्रेणाथ वामेस्वस्य देवाग्रतश्चरेत् ।  
वृत्तेन वेष्टिते सम्यक् त्रिकोणं चन्दनाम्भसा ॥  
  
तद्वहिश्चतुरस्रं च विदध्यान्मत्स्यमुद्रया ।  
सम्पूज्य गन्धैर्देवार्घ्यमण्डलाय नमोधुना ॥  
  
अङ्गानि चतुरग्न्यादि कोणेषु पुरतस्तथा ।  
दिक्षु चास्त्रं समभ्यर्च्य शङ्खाधारं प्रविन्यसेत् ॥  
  
आधारेण विना भ्रंशो न तृप्यन्ति च मातरः ।  
तस्माद्विधिवदाधारं त्रिपदं वा चतुष्पदम् ॥  
  
पद्माभं वा त्रिकोणं वायोन्याभं वा भुजं तु तत् ।  
मूलान्ते वामुकाधारपात्रं संस्थापयामि च ॥  
  
उक्त्वाशङ्खादिकाधारं मण्डले स्थापयेदथमंरं धर्मप्रदेत्युक्त्वा   
वदेद् दशकलात्मकम् ।  
  
ङेन्ते वह्नेर्मण्डलं च देव नाम च कीर्तयेत् ।  
ततोर्घपात्रधाराय नमः प्रोक्त्वा प्रपूजयेत् ॥  
  
वह्नेर्दशकलाः पूज्यास्तत्र च प्रोक्त प्रदक्षिणम् ।  
अस्त्रमन्त्रेण च ततः कनद्रादि विनिर्मितम् ॥  
  
अर्घदि पात्रमथ वा शङ्खमस्त्रानुनाजलैः ।  
प्रक्षाल्यामुकदेवार्घपात्रं प्रतिस्थापयामि ॥  
  
एवमुक्त्वा तदाधारे संस्थाप्यैवं वदेत् पुनः ।  
अर्थप्रदेद्वादशेति कलात्मने वदेत् ततः ॥  
  
सूर्यमण्डलमुच्चार्य ङेन्तं देवस्यनाम तु ।  
अर्घपात्राय च नमो मनुनानेन पूजयेत् ॥  
  
तत्पात्रमथ तत्रैव भावयेद् भूमिमण्डलम् ।  
षट्कोणं तत्र चाङ्गानि पूजयेत् पूर्ववत् ततः ॥  
  
कलाद्वादश सूर्यस्य प्रोक्तपात्रे प्रदक्षिणम् ।  
ततः सुधामयैस्तोयैर्मूलान्ते मातृकापठेन् ॥  
  
विलोमां पूरयेत् तस्मिन् पूजको मनुनामुना ।  
ॐ शङ्कामप्रदेत् युक्त्वा षोडशेति कलात्मने ॥  
  
नमः पञ्चदशार्णोयं मन्त्रः शङ्खः प्रपूरणे ।  
गन्धपुष्पाक्षतद्यव कुशाग्रतिल सर्षपान् ॥  
  
दूर्वा इत्यर्घ्य पात्रस्य प्रोक्तं द्रव्याष्टकं सुरा ।  
ततोयं गन्धपुष्पाद्यैः पूजयित्वा समर्चयेत् ॥  
  
कला षोडशकं चान्द्रं पश्चात् सर्वकलासु च ।  
प्रणप्रतिकुर्वीत पूजान्ते साधकस्ततः ॥  
  
प्राग्वत्तीर्थं समावाह्य मूलमन्त्रेण तत्र तु ।  
संयोज्य नेत्रमन्त्रेण पुष्पण्यस्य शिखामुना ॥  
  
प्रदर्श्यगालिनीं मुद्रां मुद्रयाधेनु सञ्ज्ञया ।  
अमृतीकृत्य विधिवत् सुधावीजेन साधकः ॥  
  
ध्यात्वेष्ट देवतां तत्र सकलीकरणं चरेत् ।  
अङ्गन्यासेन वास्त्रेण कलयेच्च दिशोदशः ॥  
  
प्। ८६ब्)  
  
नेत्रमन्त्रेण संवीक्ष्य मुद्रया शङ्खसञ्ज्ञया ।  
अवष्टभ्य ततो दीप्यमुद्रया योनिरूपया ॥  
  
गन्धपुष्पादिभिस्तत्र पूजयेदिष्टदेवताम् ।  
षडङ्गानि च सम्पूज्यमन्त्रयेन् मूलमन्त्रतः ॥  
  
अष्टकृत्वस्ततश्चार्घ्यं छादयेत् मत्स्यमुद्रया ॥  
  
गालिन्यादि मुद्रा यथा ॥  
  
कनिष्टाङ्गुष्ठकौ सक्तौ करयोरितरेतरम् ।  
तर्जनी मध्यमानामासहिताभूग्नवर्जिताः ॥  
  
मुद्रैषागालिनी प्रोक्ता शङ्खस्यो परिपालिता ।  
अन्योन्याभिमुखाश्लिष्टाकनिष्ठानामिका पुनः ॥  
  
तथा च तर्ज्जनी मध्या धेनुमुद्रा मृतप्रदा ।  
वामपुष्पेन्तरेङ्गुष्ठं निवेश्यसनराङ्गुलिः ॥  
  
दक्षिणस्य करस्यैव वामाङ्गुष्ठेन संस्पृशेत् ।  
शङ्खमुद्रेयमाख्याता विद्वद्भिश्च सुसम्मता ॥  
  
मध्यमे कुटिलेकार्ये तर्जन्यु परिसंस्थिते ।  
अनामिके मध्यगते तथैव च कनिष्ठके ॥  
  
सर्वा एकत्र संयोज्य अङ्गुष्ठ परिपीडिताः ।  
योनिमुद्रा समाख्याता त्रैलोक्योत्पत्तिमातृका ॥  
  
दक्षेपाणिः पृष्ठदेशे वामपाणितलं क्षिपेत् ।  
अङ्गुष्ठौ चालयेत् पश्चात्मुद्रेयं मत्स्यरूपिणी ॥  
  
इति विशेषार्घ्यविधिः ॥  
  
अथार्घ्यादि पात्रसङ्ख्यामाह ॥  
  
अर्घ्यस्य त्रीणिपात्राणि पाद्यस्यापि त्रयं भवेत् ।  
तथा च मन पत्राणि स्युरद्येकतरं भवेत् ॥  
  
एक पात्रं न कर्तव्यं यदि साक्षान्महेश्वर ।  
मन्त्राभ्यरान्मुखायान्ति आपदश्च पदे पदे ॥  
  
इहलोके च दारिद्र्यं मृते च नरकं व्रजेत् ।  
ततः साधारकं पात्रं पुरतः स्थापयेद्बुधः ॥  
  
तत्पार्श्वे पाद्यपात्रं च तत्पार्श्वेर्घ्य प्रदायकम् ।  
आचमनीयं च तत्पार्श्वे तद्वामे मधुपर्ककम् ॥  
  
पुनराचमनीयं च स्नानीयं चक्रमान्न्यसेत् ।  
तच्छङ्खस्थं जलं किञ्चित् कुम्भतो ये विनिःक्षिपेत् ॥  
  
एकैकपात्रं मूलेन ज्येष्ठं कृत्वाभि मन्त्रयेत् ।  
मधुपर्कस्तु सक्षौद्रं दधितच्च न लभ्यते ॥  
  
दधिदुग्धङ्गुडक्षौद्रेघृतप्रतिनिधिर्नहि ।  
परमं यत्पदं देवामधुसञ्ज्ञं तदुच्यते ॥  
  
तदाप्येते येन कर्मतत्प्रोक्तं मधुपर्ककम् ।  
कांसस्य वाथ रौप्यस्य शैवेशङ्ख वरोहरौ ॥  
  
महाशङ्खे वाममार्गे स्फाटिकं ग्रहनायके ।  
दक्षिणे प्रोक्षणी पात्रं मादायाभिः प्रपूरयेत् ॥  
  
प्। ८७अ)  
  
किञ्चिदर्घं तु सङ्गृह्य प्रोक्षण्यम्भसि योजयेत् ।  
पुनराचमनीयार्थं पात्रं संस्थापयेत् ततः ॥  
  
पाद्यं श्यामाकदूर्वाज विष्णुक्रान्ताभिरुच्यते ।  
जातीलंवङ्गकं कोलैष्कृतमाचमनीयकम् ॥  
  
कुशपुष्पयव व्रीहि वहुमूलतमालकम् ।  
दापयेत् प्रोक्षणी पात्रं भसितं प्रणवेन च ॥  
  
शुद्धाभिरद्भिर्विहितं पुनराचमनीयकम् ।  
द्रव्याभावे प्रदातव्याः क्षालितास्तण्डुलाः शुभाः ॥  
  
अथार्घ्यादि पात्राणां फलं वक्ष्ये शुभाशुभम् ।  
सर्वकामप्रदं स्वर्णं रौप्यमायुः सुतप्रदम् ॥  
  
सौभाग्यं ताम्रपात्रेण धर्मवृद्धिस्तु मृन्मये ।  
नारिकेलेदेवतुष्टिदङ्काच सम्भवम् ॥  
  
लक्ष्मी प्राप्तिर्विल्वपत्र ब्राह्मण्यं ब्रह्मवृक्षजे ।  
मारणोच्चाटने लोहं स्तम्भः पाषाणजे भवेत् ॥  
  
मन्त्रस्याराधने काष्टं वाममार्गे तु तौंविके ।  
रत्नादीनां तु पात्राणि शुभरेखाङ्कितानि च ॥  
  
अर्घनैवेद्यपूजार्थवलिदाने प्रकल्पयेत् ।  
पात्राणामादरः कार्यः पात्राण्यवोत्तमानि तु ॥  
  
वलिहोम क्रियाद्यं हि विना पात्रं न सिद्ध्यति ।  
षट्त्रिंशदङ्गुलं पात्रं मुत्तमं परिकीर्तितम् ॥  
  
मध्यमं तु त्रिभागोनं कनिष्ठं द्वादशाङ्गुलम् ।  
वस्वङ्गुल विहीनं तु न पात्रं कारयेत् क्वचित् ॥  
  
नामीविवररूपाणि पुण्डरीका कृतानि च ।  
शङ्खनीलोत्पलाभानि पात्राणि प्रैकल्पयेत् ॥  
  
श्वेतादीत्पतिशस्तानि विप्रादीनां क्रमेण च ।  
सेचयेत् प्रोक्षणी पात्रतोयैर्मूलास्त्रमुच्चरेत् ॥  
  
आत्मानं यागवस्तूनि पूजाद्रव्याणि मण्डले ।  
दर्शयेद्धेनुमुद्रां च द्रव्यशुद्धिरियम्मता ॥  
  
योगपीठान्यास देवात्तदास्थानेषु पूजयेत् ।  
मणिपीठे भावनया ततः पूज्या स्वदेवताः ॥  
  
आत्मानं देवतारूपं ध्यायेन्मूलेन पञ्च तु ।  
पुष्पस्याञ्जलयोर्देवामस्तके हृदयेगुदे ॥  
  
पादयोः सर्वगात्रे च पूजयेच्चन्दनादिभिः ।  
चतुर्भिरूपवरैश्च नैवेद्यं च निवेदयेत् ॥  
  
गुरुपदिष्ट विधिनाशेषमन्यत् समापयेत् ।  
प्रोक्षण्याद्भिः प्रयुञ्जीतः सर्वमेतत्समाहितम् ॥  
  
पूजा चक्रं समभ्युक्ष्य वहिर्यागं ततश्चरेत् ।  
स्वर्णादि रचिते पात्रे कल्पोक्तं यन्त्रमालिखेत् ॥  
  
दक्षिणावर्ततो लेखं यन्त्रं दक्षिणपूजने ।  
वामक्रमेण कौलादौ गुप्तमे तत्प्रकाशितम् ॥  
  
पूजायन्त्रं दक्षमार्गे तत्तद्गन्धाष्टकेन च ।  
लिखेद्वा केशरहिमरोचनाभिस्समालिखेत् ॥  
  
वाममार्गे लिखेदाद्य पुष्पेण यदि यन्त्रकम् ।  
यदि तल्लभ्यते देवलाक्षारस समन्वितम् ॥  
  
कस्तूरी कुङ्कुमाक्तं च वटी कृत्वा तु गोपयेत् ।  
यन्त्रराजं समालिख्य पूजयेद्यदि साधकः ॥  
  
प्। ८७ब्)  
  
षण्मासं पूजनात् तत्र त्वरितं सिद्धीमाप्नुयात् ।  
युवत्या अप्रसूताया अभावे गृह्यते रज ॥  
  
तदभावे तरुण्यास्तु नीरोगाया रजोमतम् ।  
द्रावणांवुत्पतिश्चैव संयोगोत्थाथ वा भवेत् ॥  
  
तदभावे तु रुधिरं महिषस्य प्रशस्यते ।  
तदभावे तु कुसुमं ग्राह्ये चैवा पराजिताः ॥  
  
तस्योर्द्धभागे निःक्षिप्यद्यर्पितं रक्तचन्दनम् ।  
तदागतं मूलमार्गात्तेन यन्त्रं समालिखेत् ॥  
  
तदभावे तु सुरयाघृष्टरक्तकचन्दनैः ।  
यथोक्तं विलिखेद्यन्त्रं तुष्टो भवति देवता ॥  
  
नवमो न प्रकाशोस्ति वाममार्गे सुरोत्तमाः ॥  
  
अथ यन्त्रस्यावश्यकतामाह ॥  
  
यन्त्रं मन्त्रमयं प्रोक्तं यन्त्रात्मादेवतेति च ।  
देहात्मनोर्यथा भेदो यन्त्र दैवतयोस्तथा ॥  
  
शरीरमिव सञ्जीवस्य दीपस्य स्नेहवत् प्रिये ।  
सर्वेषामपि देवान्यं तथा यन्त्रं प्रतिष्ठितम् ॥  
  
आदौ लिखेद्यन्त्रराजं देवतायाश्च विग्रहः ।  
कामक्रोधादिदोषोत्थ सर्वदुःखनियन्त्रणात् ॥  
  
यन्त्रमित्याहुरे तस्मिन् देवः प्रीणाति तत्वतः ।  
विना यन्त्रेण पूजायां देवता न प्रसीदति ॥  
  
इदमपि कौलवामयोरितिकेविन्द्वदन्ति ॥  
  
तथा च ॥  
  
वामे कौले यन्त्रपीठे मूर्तौ पूजा च दक्षिणे ॥  
  
अथ पीठपूजामाह ॥  
  
एवं पीठं विनिर्माय पूजयेत् पीठदेवता ।  
गुरुषड्भिरुदक्पूज्या महागणपतेः परम् ॥  
  
पूजयेदतलादीनि देवस्याधस्तु सप्त च ।  
मण्डूकश्चापि तस्योर्द्धे रुद्रः कालानलस्ततः ॥  
  
मूलप्रकृतिमाधारशक्तिं कूर्ममनन्तकम् ।  
वाराहं तस्य दंष्ट्राग्रे पृथिवीमर्चयेत् पुनः ॥  
  
तस्यां सुधार्णवं तस्मिन् द्वीपं च नवरत्नजम् ।  
स्वर्णशैलं च तन्मध्ये तदूर्द्ध्वं नन्दनं वनम् ॥  
  
तन्मध्ये कल्पवृक्षांश्च तन्मध्ये रत्नभूमिकाम् ।  
स्वर्णप्राकारमस्यान्तस्तन्मध्ये रत्नमण्डपम् ॥  
  
तस्यान्तः स्वर्णवेदीं च रत्नसिंहासनं पुनः ।  
वेदीमध्ये भावनीयं पूजयेच्चन्दनादि वा ॥  
  
पूजाचक्राधारपीठं सिंहासनमिति स्मरेत् ।  
तत्पादेषु यजेत् सम्यगाग्नेयादि शिवान्तकम् ॥  
  
धर्मं वृषतनुं रक्तं ज्ञानकृष्णं च सिंहवत् ।  
वैराग्यं भूतवत्पीतमैश्वर्यं कृष्ण हस्तिवत् ॥  
  
अधर्मादीश्चित्रवर्णान्पीठस्याधः समर्च्चयेत् ।  
मायाविद्ये च तन्मध्येनन्तन्तल्याकृतिं यजेत् ॥  
  
प्। ८८अ)  
  
तस्य मूर्द्ध्नि यजेत् पद्ममष्ट प्रकृतिपत्रकम् ।  
आनन्दकन्दकं संविन्नालं विकारकेसरम् ॥  
  
कर्णिकां मातृकां रूपां तत्पत्रेषु क्रमाद् यजेत् ।  
सिद्धीनष्टौ क्रामत् प्रोक्तस्त्वणिमा च प्रकामता ॥  
  
लघिमेशित्वमहिमोवशित्वं प्रप्तगौरवे ।  
अधोधः कर्णिकायास्तु सोमः सूर्यस्तथानलः ॥  
  
गुणान् सत्वादिकांस्तत्र तद्वदग्नित्रयं यजेत् ।  
ब्रह्मविष्णुमहेशांश्च ततो दिक्षु च मध्यतः ॥  
  
ज्ञानमाया कलाविद्या परपूर्वं च तत्वकम् ।  
केशरेषु तथा मध्ये पूर्वादिषु यथाक्रमम् ॥  
  
तत्तन्मन्त्रोक्तपीठस्य नवशक्तीः प्रपूजयेत् ।  
पीठमन्त्रेण गन्धाद्यैः पीठमध्ये ततोऽर्चयेत् ॥  
  
चतुर्थीनाम संयुक्तैः स्वैः स्वैर्दैवतनामभिः ।  
मध्ये पुष्पाञ्जलिं दद्यात् पीठमन्त्रेण साधकः ॥  
  
मूलमन्त्रं समुच्चार्य षष्ठ्यातं पीठनाम च ।  
मूर्तिं च कल्पयामीति मूर्तिमध्ये विनिःक्षिपेत् ॥  
  
पुनर्मूलं समुच्चार्य देवनाम ततः परम् ।  
मूर्तिं च पूजयामीति ताः पुष्पेण समर्चयेत् ॥  
  
अथेष्ट देवता प्रीत्यै यजेदायतनान्यपि ।  
इशेयेनेशजशिवाहरावीशेशजेनसा ॥  
  
रवावीशेशजाजौभादेव्यां विशिगभास्कराः ।  
गणेशेयेशभादेव्योभ्यर्च्या ईशादि कोणतः ॥  
  
एकपीठे पृथक्पूजां विनायन्त्रं करोति यः ।  
देवताशापमाप्नोति रौरवं नरकं व्रजेत् ॥  
  
तन्त्रेण पूजयेद्यन्त्रं सदैवं शापमाप्नुयात् ।  
आवाह्य देवतामेकामर्चयेच्चान्यदेवताम् ॥  
  
अन्य यन्त्रेन्य पूजा वा देवता शापकारिणी ।  
शालिग्रामोथ वा यन्त्रं स्थाप्य चैकतमं शिवे ॥  
  
शालग्रामं तथा यन्त्रं द्वयमेकत्र नार्चयेत् ।  
पञ्चायतन पक्षीचे द्वितीयं पूजयेत् सदा ॥  
  
दिव्य चक्रं यदा प्राप्तं जीवचक्रं तदा न च ।  
जीवचक्रं यदा प्राप्तं वाणलिङ्गं न चार्चयेत् ॥  
  
वाणलिङ्गं यदा प्राप्तं शालग्रामस्तदानवै ।  
सालग्रामो यदा प्राप्तस्तदायन्त्रं न पूजयेत् ॥  
  
शालग्रामे जीव चक्रे सर्वान् देवान् प्रपूजयेत् ।  
यो भावो यस्य वै प्रोक्तस्तेन भावेन तिष्ठति ॥  
  
पूजनं वहुमूर्तीनामेक पीठे भवेद्यदि ।  
पृथक् चन्दन पुष्पाणि धूपदीपादि तन्त्रतः ॥  
  
खण्डिते स्फुटिते दग्धे भ्रष्टमाण वीवर्ज्जिते ।  
व्यङ्गेनहोपशुस्पृष्ठे पतिते दुष्टभूमिषु ॥  
  
अन्य मन्त्रार्चिते चैव पतितस्पर्शदूषितः ।  
दशस्वे तेषु नो कुर्युः सन्निधानं दिवौकसः ॥  
  
गणेशसूर्यविस्वीशदेवीनां पूजनं क्रमात् ।  
दशस्थानानि देवानां पूजार्थं कल्पितानि च ॥  
  
प्। ८८ब्)  
  
सान्निध्यं सर्वदेवानामवश्यं यन्त्रतो भवेत् ।  
मन्त्रस्तु जीववत् प्रोक्तः प्रतिमाद्यं शरीरवत् ॥  
  
सिद्धायमपि सामग्र्यां विना मन्त्रं फलं न हि ।  
शिवलिङ्गे मणौ यन्त्रे शालिग्रामे घटेरवौ ॥  
  
स्थण्डिलेग्नौ मूर्द्ध्नि हृदिस्थानेष्ठे तेषु पूजयेत् ।  
भूमावपि कृता पूजा पुत्रायुर्द्ध न नाशिनी ॥  
  
ईश्वरोवाच ॥  
  
शालिग्राम समुत्पत्तिं शृण्वं तु परमाद्भुताम् ।  
गण्डक्या प्राप्तपस्तप्तं भवं तु मम देवताः ॥  
  
सर्वपुत्राः सुखदातुं जनानामिति तेजदा ।  
तस्यास्तु तपसा हृष्टा ब्रह्मविष्णुमहेश्वराः ॥  
  
वरं दातुं समुद्युक्ता व्रवेशा स्वस्य पुत्रताम् ।  
अशक्तास्तं वरं दातुं तदाशप्तास्तयाक्रुधा ॥  
  
प्रतारणं मम सुराः कृतं यस्मात् पुनः पुनः ।  
कीटयोनी प्रपद्येथा क्रुधास्तेह्यशयङ्क्षुतान् ॥  
  
अविचार्यवयं सस्त्वयाद्यत्तपसाद्रुते ।  
तेन कर्म विपाकेन जडाकृष्णा नदी भव ॥  
  
अन्योन्यशापं श्रुत्वेत्थं महाकोलाहलो भवत् ।  
प्रकम्पिता सुराः सा च ब्रह्माणं तेव्य जिज्ञिषुः ॥  
  
ब्रह्मन्स्त्राहि महाशापादन्योन्य पतिताक्रुद्धा ।  
इति देववचः श्रुत्वा ब्रह्माशङ्करमव्रवीत् ॥  
  
शिवः प्रोवाच धातारमहं संसारकारकः ।  
त्वं सृष्टिकर्ता विष्णुस्तु पालको बुद्धिमत्तरः ॥  
  
समष्टव्यो यथा सौख्यमुभयोः सम्भवेदिति ।  
इति माहेश्वरं श्रुत्वा वचनं विष्णुर व्रवीत ॥  
  
शृणु ब्रह्मन्महादेव शृणु देवि गजानन ।  
मद्गणौ ब्राह्मणौ ग्राहमातङ्गौ शापतोत्र तु ॥  
  
भविष्यति तयोर्मोक्षं करिष्यामि कलेवरम् ।  
शीर्णे भविष्यति यदा तन्मेदोमज्जसम्भवा ॥  
  
पाषाणीन्तर्गताः कीटा वज्राख्याः प्रभविष्यथ ।  
अद्यैवं गण्डकी पुण्या गङ्गातुल्या महानदी ॥  
  
गण्डक्याङ्गिरिराजस्य दक्षिणे दशयोजनम् ।  
विस्तीर्णन्तन् मनुङ्क्षत्रं पुण्यक्षत्रं महीतले ॥  
  
चक्रतीर्थमितिख्यातं त्रिषु लोकेषु विश्रुतम् ।  
शालग्रामगता देवादेवद्वारावती गतः ॥  
  
उभयोः सङ्गमो यत्र मुक्तिस्तत्र न संशयः ।  
सर्वदेव प्रीतिकरा भुक्तिमुक्तिप्रदायिनी ॥  
  
भवं त्वस्यां तु पाषाणायेतदन्तर्गताः सुराः ।  
पार्थिवांशं विना सर्वे वज्रकीटा भवं त्विति ॥  
  
प्। ८९अ)  
  
अनेनैव तु गण्डक्याः पुत्रत्वं भवतामपि ।  
भविष्यति तदन्तश्च चिह्नं तद्देवतोद्भवम् ॥  
  
विज्ञाययेर्चविष्यन्ति सा प्रीता तस्य देवता ।  
न यन्त्रस्य न मूर्तेश्च न वृक्षस्यापि पूजनात् ॥  
  
सन्तोषो जायते तेषां गण्डक्यस्यार्चराद्यथा ।  
इति विष्णु वचः श्रुत्वा ब्रह्मावचनमव्रवीत् ॥  
  
कीदृक् पूज्याशिला विष्णोः किं चिह्नाकस्य वल्लभा ।  
किं फलं चाधिकारीकः केन मार्गेण तद्वद ॥  
  
इति ब्रह्मवचः श्रुत्वा विष्णुर्वचनम व्रवीत् ।  
स्वीयवर्णा शिलापूज्या ब्राह्मणाद्यैः सुखाप्तये ॥  
  
स्निग्धाः शिलामन्त्र सिद्धिं रुक्षासिद्धिं करोति च ।  
पेचका कीर्तिता धौताङ्गारवत्सायशोहरा ॥  
  
पाण्डुराया प्रशमनी मलिना पापधीकरा ।  
पीता पुत्रफलं दद्यादारवर्णासुतान् हरेत् ॥  
  
नीलासन्दिशते लक्ष्मीं धूमाभाहरते मतिम् ।  
रोगप्रदा रक्तवर्णा सिन्दूराभा महाकलिम् ॥  
  
दारिद्र्यकारिणी चक्रासना सर्वार्थसाधिका ।  
स्थूलानि हन्ति वै वायुः सूक्ष्मा स्वल्पमृतिं हरेत् ॥  
  
पूजाफलं लाञ्छितया निष्फलं लाञ्छिनं विना ।  
कपिलाचित्त वैकल्पं नेत्ररोगं च कर्वुरा ॥  
  
भग्नाभङ्गकरी ज्ञेया वहुचक्रा प्रमाणिताम् ।  
रक्षणान्तरहीनावेदेक चक्रावियोगताम् ॥  
  
वृहन्मुखी कलतघ्नीवृहचक्रा सुतान् हरेत् ।  
संलग्न चक्रात्व सुखं वद्ध वक्रामहागदम् ॥  
  
भग्न चक्रा तु दारिद्र्यं सर्वनाशं त्वधोमुखी ।  
कुष्टादिकं व्यालमुखी विषमा विविधा पदम् ॥  
  
विकृतावर्तनाभिश्च विकारान् कुरुते वहून् ।  
वंशछेदो गृहस्थानां नारसिंह्यां प्रजायते ॥  
  
रेखावर्ता दुःखदात्री यथा सूक्ष्मा तथा सुखम् ।  
यथा स्निग्धा तथा लक्ष्मीमद्विभेदानतः शृणु ॥  
  
लक्ष्मी हरिः स विज्ञेयो यत्र पद्मं स चक्रकम् ।  
केवला वनमाल्मवा गृहस्थानामभीष्टदः ॥  
  
वासुदेवः स विज्ञेयो यद्वारे चक्र युग्मकम् ।  
निरन्तरं समं वापि स श्वेतः पापनाशनः ॥  
  
सङ्कूर्षणः स विज्ञेयः प्राक्यश्चाच्चक्र युग्मकम् ।  
संलग्नं पूर्वभागस्थं महद्रक्तः सुशोभनः ॥  
  
प्रद्युम्नः सूक्ष्मचक्रः स्याच्छिद्रं दीर्घं विचित्रितम् ।  
सुखिरान्तर्वहुच्छिद्रं वीत इष्टप्रदायकम् ॥  
  
अग्निरुद्धस्तुनीलाभोवर्तुलश्चाति शोभनः ।  
रेखाद्वयं तु तद्वारपृष्टं पद्मेन लाञ्छितम् ॥  
  
केशवः स तु विज्ञेय एकं वा द्वयमेव वा ।  
प्राग्वापश्चाच्चक्रं स्याच्चतुःकोण स भाग्यकृत् ॥  
  
नारायणः श्यामवर्णा नाभौ चक्रं तथान्नतम् ।  
दीर्घरेखा समायुक्तं दैक्षिणे सुखिरं पृथु ॥  
  
प्। ८९ब्)  
  
हरिरूपा * * (?) शिलासास्याद्यस्या ऊर्द्ध्वमुखं भवेत् ।  
हरिवन्दृश्यते द्वारं भुक्तिमुक्ति प्रदातु सा ॥  
  
परमेष्टी स विज्ञेयः पद्मचक्रान्वितस्त्रयः ।  
विल्वा कृतिश्च शुक्लाभः पृष्ठे च सुखिरां महान् ॥  
  
विष्णुस्तु कृष्णवर्णः स्यात् स्थूले चक्र सुशोभने ।  
द्वारोपरि तथा रेखा दृश्यते मध्यदेशतः ॥  
  
नरसिंहस्तु कपिलः पृथुचक्रो वृहन्मुखः ।  
त्रयो वा पञ्चवा तत्र विन्दवो गृहिणां न सत् ॥  
  
कपिलो नरसिंहस्तु गुडलाक्षानिभो भवेत् ।  
स्थूल चक्रद्वयं मध्ये द्वारे रेखा सुशोभना ॥  
  
महानृसिंहो विज्ञेयः पूर्वोक्तैर्ललक्षणैर्युतः ।  
रेखाश्च केशराकारामुखं दीर्घं भयानकम् ॥  
  
लक्ष्मी नृसिंहो विज्ञेयश्चतुश्चक्र त्रिविन्दुकः ।  
पूर्वोक्त लक्षणैर्युक्तो वनमाला विराजितः ॥  
  
वाराहोसौ शक्तिलिङ्गे चक्रे च विषमे तथा ।  
इन्द्रनीलनिभः स्थूल स्त्रिरेखालाञ्छितो भवेत् ॥  
  
पृथिवीवाराहनाम्नी सापावराहाकृतिः शिला ।  
आभुग्ना चैव रेखैकागतराज्यप्रदायिका ॥  
  
मत्स्याख्या सा शिला ज्ञेया विन्दुत्रयविभूषिता ।  
कांस्याभावास्वर्णनिभा दीर्घा सा भुक्तिमुक्तिदा ॥  
  
कूर्माख्या तु शिला पृष्ठे वर्तुलायोन्नता भवेत् ।  
हरितं वर्णमाधत्ते कौस्तुभेन च चिह्निता ॥  
  
शिलाकूर्मः स विज्ञेयः कूर्माकारस्तुयो भवेत् ।  
चक्राङ्किता तथा वृत्ता पूजिता सा पदप्रदा ॥  
  
हयग्रीवों कुशाकारा रेखाचक्र समीपगा ।  
वहुविन्दु समायुक्तं पृष्ठं नीरदनीलकम् ॥  
  
ज्ञेयः सौम्यहयग्रीवाहयग्रीवा समाशिला ।  
दीर्घया रेखया युक्तो रेखा वा तादृशी भवेत् ॥  
  
हयशीर्षः स विज्ञेयो मुखं यस्य हयाकृतिः ।  
पद्माकृतिर्भवेद्वापि साक्षमालं शिरस्तथा ॥  
  
वैकुण्ठस्तिलवर्णाभश्चक्रमेकं तथा ध्वजम् ।  
हारोपरितथा रेखा पूपाकारा सुशोभना ॥  
  
श्रीधरस्तु तथा देवश्चिह्नितो वरमालया ।  
कदंव कुसुमाकारो रेखा पञ्चकभूषितः ॥  
  
वामनः स तु विज्ञेयो योति ह्रस्वश्च वर्तुलः ।  
अटसीकुसुमप्रख्यो विन्दुनो परिशोभिता ॥  
  
दधिवामननामातु ऊर्द्ध्वाधश्चक्रसंयुतः ।  
महाद्युतिरतिह्रस्वः सुभिक्षक्षेमदायकः ॥  
  
सुदर्शनस्तथा देवः श्यामवर्णो महाद्युतिः ।  
वामपार्श्वे तथा चक्रं रेखैकैव तु दक्षिणा ॥  
  
प्। ९०अ)  
  
सहस्रार्जुन नामासौ नानारेखामयी भवेत् ।  
चक्राकार यत्र पङ्क्तिः स नष्टद्रव्यदायकः ॥  
  
स्थूल दामोदरोयस्य मध्ये चक्रं प्रतिष्ठितम् ।  
दूर्वाभं द्वारि सङ्कीर्णः पीतारेखा धनप्रदः ॥  
  
राधा दामोदरो ज्ञेय ऊर्द्ध्वाधश्चक्रमान्विलम् ।  
नातिदीर्घामुखं मध्ये लंवोरेखा स भोगदः ॥  
  
दामोदरः स विज्ञेयोयश्चक्रद्वयलाञ्छितम् ।  
सूक्ष्मं भवेच्च विवरं पूजितः सुखदः सदा ॥  
  
अनन्तो वहुवर्णः स्यान्नाग भोगेन चिह्नितः ।  
अनेक चक्र सम्भिन्न सर्वकाम फलप्रदः ॥  
  
पुरुषोत्तम नामासौ यस्य दिक्षु विदिक्षु च ।  
ऊर्द्ध्वान्यास्यानिदृश्यं ते पुरुषार्थ फलप्रदः ॥  
  
योगेश्वरः स विज्ञेयो लिङ्गं यस्य शिरोगतम् ।  
ब्रह्महत्यादि पापानां नाशको योगसिद्धिदः ॥  
  
पद्मनाभस्तथारक्तः पङ्कजः छत्रसंयुतः ।  
तुलस्या पूजितो नित्यं दरिद्रस्त्वीश्वरो भवेत् ॥  
  
रश्मिज्वालो हिरण्यास्यश्चन्द्राभः स्फटिकोपमः ।  
अथवा जायते नानास्वर्णरेखाभिरन्वितः ॥  
  
गरुडः स तु विज्ञेयो मध्य पक्षद्वयान्विता ।  
सुदीर्घा दृश्यते रेखा स सर्प्यविषनाशकः ॥  
  
जनार्दनः स विज्ञेयः केवलानि स्फुटानि च ।  
यस्योदरे तु चत्वारि चक्राणि पितृ तृप्तिकृत् ॥  
  
लक्ष्मीनारायणो ज्ञेयो वनमाल्यं कितोदरः ।  
सूक्ष्मद्वारश्चतुश्चक्रो भुक्तिमुक्तिप्रदायकः ॥  
  
हृषीकेशः स विज्ञेयोयोर्द्धचन्द्वाकृतिर्भवेत् ।  
तमभ्यर्च्यलभेत् स्वर्गे विषयांश्च समीहितान् ॥  
  
लक्ष्मीनरहरिर्ज्ञेयः कृष्णवर्णः सविन्दुकम् ।  
वामपार्श्वे समे चक्रे गृहस्थाभीष्टदायकः ॥  
  
त्रिविक्रमस्तु विज्ञेयः श्यामवर्णो महाद्युतिः ।  
वामपार्श्वे चक्र युग्ममेकारेखा तु दक्षिणे ॥  
  
कृष्णो ज्ञेयः शिलाकृष्णो स चक्रावाचि चक्रिका ।  
प्रदक्षिणावर्त्तकृत वनमाला विभूषिता ॥  
  
चतुर्मुखः स विज्ञेयो द्वेचक्रे मध्यदेशतः ।  
चतस्र पार्श्वमारेखा वेदशास्त्रागमप्रदः ॥  
  
विष्णोर्भेदा इमे प्रोक्ता अत्रैवा वा हरेद्धरिम् ।  
विसर्जयेच्च पूजान्ते प्रतिष्ठां नात्र कारयेत् ॥  
  
शालिग्रामाः समा पूज्याः समेषुद्वितयं न हि ।  
असमानैव पूज्यन्ते एकः पूज्यतमोत्तमः ॥  
  
प्। ९०ब्)  
  
शिलाद्वादशयोनित्यं भक्त्या सम्पूजयेन्नरः ।  
दिने दिने धर्मवृद्धिः पापनाशः प्रजायते ॥  
  
शालग्रामशिलायस्तु भक्त्या सम्पूजयेन्नरः ।  
शतं दिनानि यस्तेन कृतकामः स सिद्ध्यति ॥  
  
शालिग्रामामत् स्वरूपाः शृणु तेषां तु लक्षणम् ।  
यत्सेवनाद्भवेदिष्टमिह लोके परत्र च ॥  
  
शिवनाभः स विज्ञेयः स लिङ्गाकारताङ्गतः ।  
स्वयम्भु लिङ्गाकृतिमान्मन्त्र सिद्धिविधायकः ॥  
  
त्रैयंवकः स विज्ञेयो यो विन्दुत्रय भूषितः ।  
शुलाकारा तथा रेखागत पुंस्त्वप्रदायकः ॥  
  
धूर्जटिः स तु विज्ञेयो यत्र रेखा जटासमा ।  
तिस्रो यत्र प्रदृश्यन्ते सोर्चितो ज्ञानदायकः ॥  
  
शक्तस्तु पाण्डुरो ज्ञेयो विन्दुः कृष्णस्तु मस्तके ।  
विल्वप्रमाण तेजस्वी पूजित स्त्रीवशङ्करः ॥  
  
ईश्वरः स तु विज्ञेयो रक्तविन्दुस्तु मस्तके ।  
एकचक्रो द्विचक्रो वाभ्यन्तरेधश्चगाःपहम् ॥  
  
मृत्युञ्जयः सविज्ञेयः स्वल्पमृत्युविनाशकः ।  
अधश्चक्रं तदूर्द्ध्वं च श्वेतारेखा त्रिशूलमान् ॥  
  
चन्द्रशेषरनामासावर्द्धचन्द्राकृतिस्तुके ।  
मध्यचन्द्र द्वयं तस्य सेवनाद्रोगनाशनम् ॥  
  
रुद्रः स एव विज्ञेयः कपिलो मूर्द्ध्नि रुक्षतः ।  
चक्रं मध्ये भवेद्वेषामारयेद्रिपुसन्ततिम् ॥  
  
शालिग्रामानथो वक्ष्ये शक्तिकीटसमुद्भवान् ।  
येषां पूजनतो देवी भवानी सुप्रसीदति ॥  
  
श्रीविद्या सा तले चक्रे मूर्द्ध्नछत्रं प्रदृश्यते ।  
वाह्यघटाङ्कितो मूर्द्धा स्निग्धा श्यामाखिलेष्टदा ॥  
  
महाकाली तु सा ज्ञेया योनि चिह्न समन्विता ।  
रुक्षा स्थूला चिपिष्टा च वाममार्गेण पूजयेत् ॥  
  
वाराही तु वराहस्य चिह्नितान्तः समन्विता ।  
म्रापिता वलिरक्तै सा यदर्थं भक्षयेच्चतम् ॥  
  
द्विछिद्राद्याः सर्वशिला स्त्रिकोणे शाङ्किताश्चयाः ।  
यदा युधाकृतिश्चोर्द्धन्तां देवीं तत्र निर्द्दिशेत् ॥  
  
देवीशिला च चक्राया दक्षे मार्गेनतां यजेत् ।  
सार्विता मार्गेण लोकद्वय सुखावहाः ॥  
  
या चक्ररहिता देवी शिलां तां वामतोर्चयेत् ।  
स्पर्शः कार्यो न विप्राणां न गवां क्षोभ कृद्भवेत् ॥  
  
प्। ९१अ)  
  
सौरीशिलादुर्ल्लभैव प्रायः कलियुगेसुराः ।  
स्फटिकाभा भवेत् सातुद्यर्मे मुक्ता विमुञ्चति ॥  
  
तुलस्योर्द्ध स्थिते वह्निं साभिषिक्ता प्रवर्षणे।  
कुरुते शपथो मिथ्या कृतोस्याकृष्टकारकः ॥  
  
गणेशः स तु विज्ञेयो यः स्वशुण्डाङ्कितो भवेत् ।  
शुण्डाकाराशिला वापि गजानन समापि वा ॥  
  
यस्या मध्ये महच्चक्रं सूक्ष्मचक्रं च यद्दिशि ।  
सा शिला तस्यदिक्यस्य सेव्या तद्दिशि राज्यदा ॥  
  
अर्द्धचन्द्राकृतिर्यत्र दृश्यते शङ्करद्वयम् ।  
सा तु चन्द्रशिला त्र्यस्रयुक्ता भौमशिलामता ॥  
  
वाणाकारेण चिह्नेन ज्ञेया वुधशिला सुराः ।  
दीर्घेण चतुरस्रेण युक्ता गुरुशिला मता ॥  
  
पञ्चकोणा तु शुक्रस्य चापाकाराशनेर्मता ।  
सूर्याकारा तु राहोः स्यात् केतोस्तु ध्वजरूपिणी ॥  
  
प्राप्ते कलियुगे घोरे वामाचारे विमिश्रिते ।  
भक्त्या भक्ष्य विवारादि रहिता म्लेच्छसङ्कुले ॥  
  
कामक्रोधादिभिर्व्याप्तेजनेस्त्रीभिर्विनिर्जिते ।  
क्वशिष्यः क्वगुरुर्मन्त्रः क्वजपः क्व च सिद्धयः ॥  
  
अयुताव्दे कलेर्याते त्यजेद्विष्णुशिलाम्महीम् ।  
तदर्द्धा जाह्नवी तोयं तदर्द्ध्वाद्देवताशिलाः ॥  
  
जप एवं कलौ श्रेयान् शालिग्रामार्चनं तथा ।  
शालिग्रामे तथा यन्त्रे सहस्रैव प्रसीदति ॥  
  
शालिग्रामे तथा यन्त्रे विद्यमाने महेश्वरि ।  
देवः कुत्रवसेद्देविस्थान द्वितयकं भवेत् ॥  
  
शालिग्रामा भवेद्यन्त्रं शालिग्रामो गृहं भवेत् ।  
यन्त्रं तु गृहमित्युक्तं गृहस्था देवतामता ॥  
  
प्रतिमा वा प्रकर्तव्यो यथोक्ता शुभलक्षणा ।  
दिव्यचक्रे जीवचक्रे शालिग्रामे तथैव च ॥  
  
वाणलिङ्गे महेशानि नावाहन विसर्जने ॥  
  
अथावाहनादिकम् ॥  
  
सूर्यार्घदानसमये दानं विभवतः परम् ।  
आवाहनादिकं कुर्यान् मूर्त्यादौ नवधा तु तत् ॥  
  
आदावा वाहनं कार्यं त्रिर्जप्ते मूलमन्त्रकम् ।  
स्वलोकात् सूक्ष्मरूपेण देव आगत्य मूर्तिषु ॥  
  
स्थित एवं भावयित्वा सुषुम्णावर्त्मनासुधीः ।  
आनीय तेजः स्वस्यानान्नासिकारन्धुनिर्गतम् ॥  
  
करे पुष्पाञ्जलौ स्थाप्यं तद्दद्यादेवमूर्द्धनि ।  
देवस्य तेजस्तन्मूर्तौ आवाहिन्याख्य मुद्रया ॥  
  
प्। ९१ब्)  
  
स्थापयेदुच्चरन्मूलमेतदावाहनं मतम् ।  
विभोर्निवेशनं यन्त्रे स्थापनं कथितं वुधैः ॥  
  
ततः संस्थापनं कुर्यादिहतिष्ठेहतिष्ट च ।  
मूलान्ते देवतानाम तस्यान्ते च पठेदिति ॥  
  
आस्थापनीयमुद्रां च दर्शयित्वा विभावयेत् ।  
जातः स्थिरोदेव इति पश्चात् सम्प्रार्थयेदिति ॥  
  
देवेश भक्तिसुलभ सर्वावरण संयुतः ।  
यावत्त्वां पूजयिष्यामितावत्त्वं सुस्थिरोभव ॥  
  
एवं सम्प्रार्थ्यते देशं सन्निधापनमाचरेत् ।  
पूजां प्रपूज्यमानां तु गृहीत्वानु ग्रहादिकम् ॥  
  
कर्तुं सामर्थ्य तस्यास्तु तत्सान्निध्यं प्रचक्षते ।  
मूलमन्त्रं समुच्चार्य सम्बुध्यं तां च देवताम् ॥  
  
इहत्वं सन्निधेहीति द्विरुक्त्वा स्वस्य सन्निधौ ।  
स्थितं देवतोषयेच्च सन्निधापन मुद्रया ॥  
  
आकर्मकाशुपर्यन्तं सान्निध्यमेहिभो वदेत् ।  
सन्निरोध उद्दिष्टो भक्तितो मन्त्रविन्नरैः ॥  
  
सन्निरोधं ततः कुर्यान् मूलमुच्चार्य देवताम् ।  
संवुध्यतां समुच्चार्य सन्निरुद्धो भवेति च ॥  
  
द्विरुच्चरेत् कृपापूर्णां भक्तिभाव निरोधिताम् ।  
प्रतिमायां स्थिरीजातां देवतामिति चिन्तयेत् ॥  
  
सम्मुखीकरणं कुर्यान् मूलमुच्चार्य देवताम् ।  
संवुध्यतावदेत् पश्चात् सम्मुखो भव इत्यपि ॥  
  
ध्यायेत् स्वसम्मुखं देवं सुप्रसन्नाननांवुजाम् ।  
सम्मुखीकरणीं मुद्रां दर्शयेदिति तत् स्मृतम् ॥  
  
आनन्दायतनं तत्वं सच्चिदानन्दलक्षणम् ।  
तदत्र सकलेव्याप्तं ध्येयं स्यादेवगुण्ठनम् ॥  
  
ततो वगुण्ठनं कुर्यान् मूलमुच्चार्य देवताम् ।  
संवुद्ध्यतामवगुण्ठितो भवन्ति प्रदर्शयेत् ॥  
  
अवगुण्ठन मुद्रां च दर्शयेच्चिन्तयेदिति ।  
भक्त्या सम्मोहितं देव विस्मयोत्फुल्ललोचनम् ॥  
  
सकलीकरणं चैव देवस्य हृदयादिषु ।  
षडङ्गमन्त्रान्विन्यस्य मूलमुच्चार्य देवताम् ॥  
  
सं * * * * * * * * * * * *   
(?) रणाद् भवेत् ॥  
  
प्। ९२अ)  
  
अङ्गानामङ्गिनासार्द्धं विदध्यादमृतीकृतिः ।  
अमृतीकरणं वक्ष्ये पीठे संस्थाप्य देवताम् ॥  
  
वध्वा सम्यग्धेनुमुद्रां देवमूर्ध्नि प्रवर्षणम् ।  
जायते चामृतस्येति ध्यायन्त्रर्घ्योदकेन च ॥  
  
त्रिसिञ्चेन् मूलमन्त्रेण दीपिनी मन्त्रतस्त्रिधा ।  
अकारादिक्षकारान्त मातृकाभिस्त्रिधा पुनः ॥  
  
अत्र दीपिनी मन्त्रो यथा ॥  
  
वाग्भवं वदयुग्मं च वाग्वादीनि च वाग्भवम् ।  
क्लीꣳ क्लिन्नेक्लेदिनीक्लेदय महाक्षोभमित्यपि ॥  
  
कुरुयुग्मं कामवीजं सौमोक्षं कुरुयुग्मकम् ।  
प्रासादश्च पराप्रासादः सप्तत्रिंशदक्षरः ॥  
  
दीपनां मनुनाख्या तादेव तेजोभिवृद्धिकृत् ।  
मूलं संवोधनां तं च देवनामामृतीकृतः ॥  
  
भवे हि च वदेदित्थ ममृतीकरणं स्मृतम् ।  
क्षमातस्यापराधानां विज्ञेया परमीकृतिः ॥  
  
परमीकरणं वक्ष्ये महामुद्रां च वन्धयेत् ।  
उच्चार्य मूलं देवं च पूर्ववत् परमामृती ॥  
  
कृता भवेति च प्रोक्ता ध्यायेद्देवस्य मस्तकेः ।  
परमामृतवृष्टिं च देवस्य हृदयं स्पृशन् ॥  
  
कुर्यात् प्राणप्रतिष्ठां च ममस्थाने वदेत् तथा ।  
देवतानामशेषं तु सर्वं प्राग्वदेव हि ॥  
  
अथ क्रमेणावाहनादि मुद्रालक्षणमाह ।  
हस्ताभ्यां मञ्जलिं वध्वा नामिकामूलपर्वणोः ॥  
  
अङ्गुष्टानि क्षिपेत् सेयं मुद्रात्वा वाहिनी मता ।  
अधोमुखिस्वियं वै स्यात् स्थापिनीति निगद्यते ॥  
  
उच्छ्रिताङ्गुष्ट मुष्ट्यास्तु योगात् सन्धापनीमता ।  
अन्तः प्रवेशिताङ्गुष्टा सैव संरोधनीमता ॥  
  
उत्तानमुष्टियुगला सम्मुखीकरणीमता ।  
सव्यहस्तकृतागुष्टिदीर्घाधोमुखतर्जनी ॥  
  
अवगुण्ठन मुद्रेयमभितो भ्रामितासती ।  
देवताङ्गे षडङ्गानां न्यासः स्यात् सकलीकृतीः ॥  
  
अमृतीकरणं धेनुमुद्रया सोक्तैव ॥  
  
अन्योन्यग्रथिताङ्गुष्ठा प्रसारित पराङ्गुलिः ।  
महामुद्रेयमुदिता परमीकरणे प्रिये ॥  
  
एताः प्रयोजयेन्मुद्रा देवताह्वान कर्मणि ।  
तत् तद्दैवतकल्पोक्तास्ततो मुद्राः प्रदर्शयेत् ॥  
  
ॐ क्लीम्मिति तु वीजाभ्यां मुद्रयावन्धनं स्मृतम् ।  
दर्शयेन्मूलमन्त्रेण हंसवीजेन सन्त्यजेत् ॥  
  
प्। ९२ब्)  
  
मुदं स्वरूपत्वाभाभ्यां देहद्वारेण चात्मनः ।  
या अर्पयन्त्यो यत्नेन मुद्रास्ताः शक्तयोनता ॥  
  
मोदयन्ति ग्रहादित्यः पापौघं द्रावयन्ति च ।  
मोदयं द्रावणं यस्मादतो मुद्राः प्रकीर्तिताः ॥  
  
यथा वालस्याभिनयं दृष्ट्वा हृष्यन्ति मातरः ।  
तथा भक्त कृतां मुद्रां दृष्ट्वा हृष्यन्ति देवताः ॥  
  
न जातु दर्शयेन् मुद्रां महाजन समागमे ।  
क्षुभ्यन्ति देवतास्तस्य किं फलं तु कृतं भवेत् ॥  
  
ततः सम्पूजयेद्देवं शक्त्या लभ्योपचारकैः ।  
आसनं स्वागतं चार्घ्यं पाद्यमाचमनीयकम् ॥  
  
मधुपर्कोथा च मनं स्नानं वस्त्रमलङ्कृतिः ।  
गन्धं पुष्पाणि धूपश्च दीपनैवेद्यचन्दना ॥  
  
प्रयोजयेदर्चनायामुपचारांस्तु षोडशः ।  
दशोपचारा मध्या स्यात् सा गृहस्थैर्विधीयते ॥  
  
अर्घ्यं पाद्यं तथा वामो मधुपर्कस्तथाचयः ।  
गन्धादयो निवेद्यान्ता उपचारा दशस्मृताः ॥  
  
गन्धादयो निवेद्यन्ता पूजापञ्चोपचारिका ।  
अगृहस्थैर्गृहस्थैर्वाकर्तव्याकार्य तत्परैः ॥  
  
सपर्या त्रिविधा प्रोक्तातासामेकतमंस्रयेत् ।  
उपचारेषु सर्वेषु यत् किञ्चिदुर्लभं भवेत् ॥  
  
तत्सर्वं मनसाध्यात्वा पुष्पक्षेपेण कल्पयेत् ।  
तत्र तत्र जलं दद्यादुपचारान्तरान्तरा ॥  
  
आदौ कुर्याद्वैदिकस्तुवद मन्त्रेण पूजनम् ।  
ततश्च तान्त्रिकैर्मन्त्रैर्वामीशूद्रश्च तन्त्रतः ॥  
  
अहं हं हम् इहमिदमिदं गृहाण ठद्वयम् ।  
योज्यः सर्वोपचारेषु मन्त्रः पञ्चदशाक्षरः ॥  
  
पठेद्वा वैदिकस्यान्ते तन्त्रमन्त्रं तु वैदिकः ।  
सर्वत्र वह्निजायायाः स्थान शूद्रो नमः पठेत् ॥  
  
अथासनम् ॥  
  
देवस्य वामभागे तु दद्यान्मूलेन चासनम् ।  
पौष्पं दारुमयं चास्त्रं चार्मकौशं च तेजसम् ॥  
  
पौष्पं पुष्पादि रचितं कुशसूत्रादि संयुतम् ।  
नानावर्णं सुगन्धं च कोमलं सर्वकामदम् ॥  
  
यस्य यानि निषिद्धानि पुष्पाण्युक्तानितैः कृतम् ।  
केवलैरासनं हन्ति साधकस्य मनोरथान् ॥  
  
अथैतेषां भेदा ॥  
  
यज्ञदारु समुद्भूतं वैल्वं वा चन्दनोद्भवम् ।  
गम्भार्या वा विष्टरो वा श्रीपर्ण्या वेप्सितप्रदम् ॥  
  
प्। ९३अ)  
  
सकण्टकं क्षीरयुतं तालसाल विवर्जितम् ।  
चैत्य श्मशान सम्भूतं वर्जयेच्च विभीतकम् ॥  
  
रोमजं वल्कलं कोशजातं कार्या स सम्भवम् ।  
वास्त्रं चतुर्विधं श्रेष्ठं तुर्यं पूर्वमुदाहृतम् ॥  
  
सिंहव्याघ्रतरक्षूणां छागस्य महिषस्य च ।  
गजानां तुरगाणां च कृष्णशारस्य चर्मणा ॥  
  
आसनं निर्मितं श्रेष्ठं निषिद्धं खरकुक्कुरम् ।  
शृगालस्य वृकस्यापि गोशशस्य कपेस्तथा ॥  
  
कुशःकाशःशरोग्रन्थोय वा दूर्वाश्च वल्कया ।  
गोकेशत्तुजौकन्दश्च पूर्वाभावेपरः परः ॥  
  
योगपीठस्य सदृशमेतेमाम संस्मृतम् ।  
पूर्वं पूर्वं श्रेष्ठतमं कौशं दशविधं स्मृतम् ॥  
  
स्वर्णतारा ताम्रसदवङ्गानां तु परं परम् ।  
हीनं निषिद्धं लोहं च कांस्यं सीसं च पित्तलम् ॥  
  
अथ स्वागतम् ॥  
  
साङ्गसावरणं देवं पूजार्थमिहचागतम् ।  
इति ध्यात्वा तु मूलान्ते स्वागतं परिकीर्तयेत् ॥  
  
अथार्घ्यदानम् ॥  
  
ततोर्घ्यं मूर्ध्नि दद्याच्च कालोस्य त्रिविधोमतः ।  
आगताय तथार्चायां स्नानुमासनगाय च ॥  
  
पूजान्ते गन्दुकामायद्देवायार्घ्यं प्रदापयेत् ॥  
  
अथ पाद्यदानम् ॥  
  
अर्घ्य द्रव्यद्युतैस्तोयै रूपचारमनुम्पठन् ।  
आगते स्नानकाले च नैवेद्योपक्रमोपि च ॥  
  
त्रिविधः पाद्यकालः स्यात् पाद्यं स्यात् पादधावनम् ।  
सुगन्धामृत्तिकाभिर्वागन्धपुष्टातकैरपि ॥  
  
सम्यक्क्षालन पूर्वं तु शीतैर्वोष्णजलैर्भवेत् ॥  
  
अथाचमनीयम् ॥  
  
पाद्ये च मधुपर्के च स्नाने वस्त्रोपवीतयोः ।  
भोजनेचाचमः शुद्धेतोयैः षट्व प्रकीर्तितः ॥  
  
अथ मधुपर्कः ॥  
  
क्षौद्रं कृत्वा कांस्यपात्रे दद्याद्देव मुखांवुजे ।  
दिवसे दधि संयुक्त मुपचारमनुं पठन् ॥  
  
अथ पुनराचमनीयम् ॥  
  
जातीफललवङ्गैला चन्द्रकं कोलचूर्णयुक् ।  
पुनराचमनीयार्थं तोयं देवमुखेर्पयेत् ॥  
  
अथ स्नानीयम् ॥  
  
सुवर्ण तैलैरभ्यज्यसुगन्धमलकादिभिः ।  
उद्धतनैर्विधायाथ स्नापयेदुष्णवारिणा ॥  
  
गन्धोदकैश्च मूलेन यथा शक्ताभिषेचयेत् ।  
क्षीरदध्याज्य मधुभिः खण्डेन च पृथक् पृथक् ॥  
  
प्। ९३ब्)  
  
नारिकेलोदके नापि तथा तालफलांवुना ।  
गन्धद्रव्यैश्च वहुनिस्तथागन्धोदकेन च ॥  
  
एक्षवेणोदकेनापि स कर्पूरादि गन्धिना ।  
कदलीपणसाम्रोथरसेनापि सुगन्धिना ॥  
  
शतं सहस्रमयुतं शक्त्यां चाप्यभिषेचयेत् ।  
शङ्खं सम्पूर्यते नैव स्नापयेत्तेमनन्यधीः ॥  
  
सर्वेषां प्रीतिदः शङ्खो न सूर्यास्य कदाचन ।  
पञ्चामृतैस्तीर्थतोयैरभिषिक्तः शिवोस्तुदम् ॥  
  
लभतेनान्य शङ्खोदैस्ततः शुद्धोदकेन च ।  
स्नानं पुरुषसूक्तेन कार्येमूलेन वामिभिः ॥  
  
अथ वस्त्रम् ॥  
  
विष्णवे वगलामुख्यैः पीतकौशेयमंवरम् ।  
शिवाय च सरस्वत्यै पार्श्वनाथाय शुभ्रकम् ॥  
  
रक्तं शक्त्यक विघ्नानां भौमसौगतयोरपि ।  
कृष्णं भैरवकाल्यादेराधादेर्नीलमं वरम् ॥  
  
अछिद्रं मलहीनं च सदशः षन्नधारितम् ।  
कार्या स जंवा कौशेयं नार्कवं वा विशिष्यते ॥  
  
तैलादिदूषिताद्रोगः सच्छिद्धाभ्यता भवेत् ।  
परकीयाच्च दारिद्र्यं जीर्णादायुः क्षयो भवेत् ॥  
  
दग्धाद्विपद्भवेद्दास्यन्दत्ते गात्रावलंविते ।  
शूचीचिह्ना स्फोटकादि मलिनात् कान्तिहीनता ॥  
  
उप्तकेशे पुत्रनाशश्चाधौतेदीनता भवेत् ।  
मिथ्याभिशापो भवति श्लेष्ममूत्रादिदूषिते ॥  
  
ततः पूर्वोदितं वस्त्रं यथा वैभव कल्पितम् ।  
दद्याद्देव्याश्वभावेपि केवलं कुसुमं तथा ॥  
  
वस्त्रार्पणेन तु विना पूजा भवति निष्फला ।  
अतो दद्यात् पुष्पमपि वस्त्राभावे सुरेश्वरि ॥  
  
अथ यज्ञोपवीत भूषणे ॥  
  
यज्ञोपवीतं दत्वाथ भूषणानि समर्पयेत् ।  
ङेन्तं नमोन्तं तन्नाम पूजनादौ प्रयोजयेत् ॥  
  
तानि नानाविधानानि स्युर्मुकुटादिकभेदतः ।  
स्त्रीषु प्रभेदतश्चापि विज्ञेयानि विचक्षणैः ॥  
  
अथ चन्दनम् ॥  
  
चन्दनं मलयोत्पन्न मनाघ्रातं सुशीतलम् ।  
कर्पूरागुरुकस्तूरीहिमांवुक्षोदितं शुभम् ॥  
  
चूर्णघृष्टं धूमसारः सम्मर्दप्राणिसम्भवः ।  
गन्धः पञ्चविधो ज्ञेयो मोक्षदः स्वर्गवासिनाम् ॥  
  
प्रशस्तं गन्धयुक्तानां यत्र चूर्णानि यानि च ।  
तानि गन्धाह्वयानि स्युश्चूर्णजः प्रथमः स्मृतः ॥  
  
प्। ९४अ)  
  
घृष्टोमलयजोगन्धः सरलो देवदारु च ।  
कृष्णागुरुः कदंवश्च द्वितीयोयं प्रकीर्तितः ॥  
  
शतपत्रीरसेमग्नाच्चन्दना गुरुकादिकात् ।  
पिठरीयन्त्रतः काचकूप्यां सिद्धस्तृतीयकः ॥  
  
कृष्णागुरुश्चन्दनदेवदारु कालीयकं वालक भद्रमुस्तम् ।  
शिलारसः कुन्दरकोकिलाश्चसेनन्तिकाकेतुरगाहलीनाः ॥  
  
मृत्कर्पटैः संयुतका च कुप्यां दत्वा मुखं मुद्रयलोहसूत्रैः ।  
निष्कासितोधूमरसस्तु तस्यै सौगन्धिकैः का च कटोरकेयः ॥  
  
महामोदनामासुरामोदकारी तथा भूतपक्षोरगातङ्ककारी ।  
ज्वरारोचकछर्दिशङ्कापहारी ललाटेस्थिदोषापहारी ॥  
  
यथा भागमनेकास्तु सुगन्धागन्धवारिभिः ।  
मर्दिता स चतुर्थस्तु सम्मर्द इति कीर्त्यते ॥  
  
कस्तूरिका चैक भागाद्वौभागौ मुस्तकस्य च ।  
तदर्द्धैलाजटामांसीत्वकुष्टं च शिलारसः ॥  
  
चतुर्भागं वालकं च घृतभृष्टा तथा नखाम् ।  
सुगन्ध कोकिला लोहवाणो राजवचा तथा ॥  
  
अष्टौभागाः केशरस्य शूलायाश्चाथ षोडशः ।  
कृष्णा गुरुश्चाकसीरं कालीयमथषाधयः ॥  
  
भागाः सेवन्तिका कस्य चन्दनेन विमर्दयेत् ।  
कामोदनामासम्मर्दे देवताराजतोषयेत् ॥  
  
कस्तूरिकायौ तु मदः प्राणिजात इतीर्यतम् ।  
पञ्चमोयं सुगन्धश्च देवदानव तोषयेत् ॥  
  
गन्धाष्टकं च त्रिविधं शक्तिविष्णुशिवात्मकम् ।  
चन्दना गुरुकर्पूरयोर कुङ्कुमरोचना ॥  
  
जटामांसी कपियुता शक्तेर्गन्धाष्टकं विदुः ।  
चन्दनागुरूह्रीवेरकुष्टकुङ्कुमसेव्यकाः ॥  
  
जटामांसी सुरमिति विष्णोर्गन्धाष्टकं स्मृतम् ।  
चन्दना गुरुकर्पूरतमालजनकुङ्कुमम् ॥  
  
कुशीतकुष्ट संयुक्तं शैवगन्धाष्टकं स्मृतम् ॥  
  
अथ पुष्पविधिः ॥  
  
अथ पुष्पस्य माहात्म्यं लेशमात्रं ददाम्यहम् ।  
यं ज्ञात्वा साधकः सिद्धिं लभेन्नूनं न संशयः ॥  
  
पुण्यसंवर्द्धनाचापि पापौघ परिहारकः ।  
पुष्प आत्मप्रदानाच्च पुष्पमित्यभिधीयते ॥  
  
पुष्पैर्देवाः प्रसीदन्ति पुष्पे देवाश्च संस्थिताः ।  
किं चाति वहुनोक्तेन पुष्पस्याति मृतल्लिका ॥  
  
प्। ९४ब्)  
  
परं ज्योतिः पुष्पयुतं पुष्पेणैव प्रसीदति ।  
त्रिवर्गसाधनं पुष्पं पुष्टि श्रीस्वर्गमोक्षकम् ॥  
  
पुष्पमूले वसेद्ब्रह्मा पुष्पमध्ये तु केशवः ।  
पुष्पाग्रे च महादेवः सर्वेदेवास्थितादले ॥  
  
तस्मात् पुष्पैर्यजेद्देवं नित्यं भक्तियुतो नरः ।  
पुष्पं पञ्चविधं प्रोक्तं परं चा परमेव च ॥  
  
उत्तमं मध्यमं हीनं तेषां वक्ष्यामि लक्षणम् ।  
परं सुवर्ण पुष्पं स्यात् तत्सदायोग्यमेव हि ॥  
  
अभ्यागत पूर्वकं देयमर्चनाह्रं पुनर्भवेत् ।  
अपरं राजतं पुष्पे ताम्रं च परिकीर्तितम् ॥  
  
सदायोग्यं चेदमपि त्रिवर्षं चैकवर्षकम् ।  
तुलसी केतकी पद्मं करवीजं च मालती ॥  
  
पञ्चैतान्नुत्तमान्याहुर्मध्यमानि तथा दश ।  
मल्लिका कुन्दमन्दारतगरार्जुन किं शुकाः ॥  
  
पारिजातमशोकं च विल्वं च पङ्कमेव च ।  
एतद्भिन्नं सुवर्णं च सुगन्धं हीनमुच्यते ॥  
  
तत्तन्मन्त्रविधानेषु विहितानि समर्पयेत् ।  
नानोपहारवलिभिर्न्नानापुष्पैर्मनोरमैः ॥  
  
अपामार्गदलैर्भृङ्गैस्तुलसी वर्जितः शुभैः ।  
पूजनीया सदाभक्त्या नृणां शीघ्रफलाप्तये ॥  
  
सुगन्धैः श्वेतलोहित्यैः कुसुमैरर्चयेत् स्कलैः ।  
विल्वैर्मरुवकाद्यैश्च तुलसीवर्जितैः शुभैः ॥  
  
द्रोणपुष्पैर्विशेषेण वज्रपुष्पेण मिश्रितैः ।  
पुष्पाण्यपि तथा दद्याद्रक्तकृष्णासितानि च ॥  
  
श्वेतपुष्पं जवापुष्पं करवीरं तथाप्रिये ।  
तगरं मालती जाती सेवन्ती यूथिका तथा ॥  
  
धुस्तूराशोकवकुल श्वेताकृष्णापराजिता ।  
वकपुष्पं विल्वपत्रैश्चम्पकं नागकेशरम् ॥  
  
मल्लिकाद्गिण्ठिका काञ्चीरक्तं यत्परिकीर्तितम् ।  
अर्कपुष्पं कोकनदं वर्वरं च प्रियांवदा ॥  
  
आम्रजीवूकदंवानि कुमुदाम्रातकानि च ।  
सर्वधान्योद्भवं पुष्पं रम्भानिं च समुद्भवम् ॥  
  
अष्टम्यां च विशेषेण तुष्टा भवति कालिका ।  
पद्मपुष्पेण रक्तेन सन्तुष्टा सर्वदेवता ॥  
  
कृष्णा वा यदि वा शुक्लाकालिका वरदा भवेत् ।  
श्मशानधुस्तूरेणैव तुष्टा धूमावतीय स ॥  
  
वन्यैः पुष्पैश्च विविधैस्तुष्टा भवति सर्वदा ।  
आमलक्यास्तु पत्रेण तुष्टा भवति पार्वती ॥  
  
अपराजिता फलं वक्तुं मयादेवि न शक्यते ।  
अपराजिता प्रियतरं प्रियं देव्या न विद्यते ॥  
  
अपराजितायां सापर्णास्थिता पूर्वेशन्तं समा ।  
योनिरूपेण तत्रासौ स्थित्वा निर्गच्छतां शिवा ॥  
  
प्। ९५अ)  
  
करवीरे लिङ्गरूपे शिवोवसति वै सदा ।  
शिवशक्त्याश्च संयोगात् करवीरा पराजिता ॥  
  
रक्तचन्दन मिश्रेण तयोर्योगेन पूजयेत् ।  
तुष्यते परमेशानि सा पूजा स फला स्मृताः ॥  
  
पुष्पैररण्य सम्भूतैः पत्रैर्वागिरि सम्भवैः ।  
स्वारामोद्भवपुष्पैर्वात्रिसन्ध्या श्वेतलोहितैः ॥  
  
करवीरः पञ्चवर्णः कालीतारा प्रगोचरः ।  
चूडामणिं प्रवक्ष्यामि सर्वपुष्पोत्तमोत्तमम् ॥  
  
चूडामणिर्दशविधो नवरत्न प्रभेदतः ।  
दशमं सर्ववर्णाद्यं पुष्पेन्द्रः सञ्ज्ञको भवेत् ॥  
  
केतकी द्विविधा प्रोक्ता पुंस्त्री भेदक्रमेण च ।  
पुम्भेदे विद्विधा प्रोक्ता पीतश्वेत प्रभेदतः ॥  
  
स्त्रीभेदेपि द्विधा प्रोक्ता पीतश्वेत प्रभेदतः ।  
पुम्भेदे कठिनः प्रोक्तः स्त्रीभेदे कोमलामताः ॥  
  
मल्लिका वेदधा प्रोक्ता तत् क्रमं शृणु पार्वती ।  
श्वेताद्विपुष्पाषट्पुष्पापुष्पगुच्छा तथा परा ॥  
  
नवपुष्पो पराप्रोक्ता रक्तपुष्पा परा भवेत् ।  
पीतपुष्पान्येचका च धूसरा पञ्चवर्णजा ॥  
  
मालती पञ्चधा प्रोक्ता तद्भेदान् संशृणु प्रिये ।  
गन्धराजा सर्वगन्धा तथा श्रीखण्डगन्धिका ॥  
  
कस्तूरी गन्धसंयुक्ता चतुर्था केतकी मता ।  
मालती स्वर्णभाजाति श्वेतारक्तशिलापरा ॥  
  
रक्तवर्णा परा ज्ञेया पञ्चवर्णा तथा परा ।  
एते भेदा मया प्रोक्ता गोपिता यामलादिके ॥  
  
डामरे गोपिता देवि तव स्नेहादिहोदिता ।  
गोपनीया महेशानि सङ्क्षेपादे तदेव तु ॥  
  
यूथिका मालती जाती मल्लिका नवमल्लिका ।  
कस्तूरी गन्धिका देवि तथैव वा गुरु गन्धिजा ॥  
  
नखगन्धाशलाकाद्या मालती वेदगन्धिका ।  
स्वर्गे तु मालती प्रोक्ता रक्ता पातालगोचरा ॥  
  
जातीयूथी तथा मल्ली मृत्युलोके प्रकीर्तिता ।  
रक्तमल्लीपीतमल्ली वर्णपञ्चकरूपिणी ॥  
  
त्रिशक्तिलोके देवेशि सर्वदेव प्रपूजने ।  
एतद्रूपं विचिन्त्यैवं पूजयेच्चीनसुन्दरीम् ॥  
  
एतद्रहस्यं सम्प्रोक्तं पुण्यानां निर्णयामृतम् ।  
जाता न तृप्ति देवेश विशेषवद सत्वरम् ॥  
  
सालती राजमल्ली च जाती यूथीजयन्तिका ।  
मालती लघुयूथी च मल्लीचेतिक्रमः स्मृतः ॥  
  
श्वेताश्रीमालीगदिता जाती रक्ततलामता ।  
मालती दलपत्रा च रक्तश्वेताभृशारसा ॥  
  
राजमल्ली महेशानि वहुनेत्राणि गन्धिनी ।  
शतपत्रा राजमल्ली कलापत्रा तु मल्लिका ॥  
  
प्। ९५ब्)  
  
पञ्चपत्रा भवेज्जाती सप्तपत्रा तु मालती ।  
यूथी सूक्ष्मा तद्विविधा रसगन्धामनोहरा ॥  
  
मालती स्वर्णभाजाती श्वेता रक्तशिलामता ।  
रक्तवर्णा पञ्चवर्णा पीतकृष्णा परा स्मृताः ॥  
  
कस्तूरी गन्धिका देवि तथैवा गुरुगन्धिका ।  
अश्वगन्धामलाकाख्या वेदयुक्ता तु मालती ॥  
  
सर्वदेवविधौ शस्ता पूजासाङ्गार्थ हेतवे ।  
चम्पकः पुष्पदानेन स्वर्णं वहुविधं लभेत् ॥  
  
नागकेशरदानेन रूपवान् शुभगो भवेत् ।  
पुन्नागस्य च पुष्पेण ज्वरशान्तिर्भवेत् सदा ॥  
  
केशरस्य प्रदानेन शत्रुं नाशयते ध्रुवम् ।  
पारिजातः पारिभद्रदानादायुः प्रवर्द्धते ॥  
  
कुन्दपुष्प प्रदानेन कामानाप्नोति वै ध्रुवम् ।  
जाती मालति कुब्जेन शीघ्रं तु पुष्पन्ति मानतः ॥  
  
कोकिलाख्य प्रदानेन अकालमरणं हरेत् ।  
ओद्रपुष्पप्रदानेन तुष्यते परमेश्वरी ॥  
  
यथा छागानि वलिना तथा तुष्यति निश्चितम् ।  
दत्ते चैव जवा पुष्पे पट्टवस्त्र फलं लभेत् ॥  
  
ब्रह्माहत्यादिकं पापं क्षणान्नश्यति निश्चितम् ।  
करवीरेण पुष्पेण पूजयेज्जगदीश्वरीम् ॥  
  
प्रतिपुष्पेषु मन्त्रेण योजयित्वा निशासु वै ।  
लभते वाञ्छितान् कामान् आज्ञा सिद्धिश्च लभ्यते ॥  
  
लोहितं वाथ रक्तं वा करवीरस्तु सिद्धिदम् ।  
वन्धूकस्य प्रदानेन पट्टवस्त्रं च लभ्यते ॥  
  
पुष्पमालां चाह ॥  
  
एकजातीयकैः पुष्पैर्भिन्नजातीयकैरपि ।  
माला तथैक वर्णः स्याद्भिन्नवर्णापि वा प्रिये ॥  
  
सापुरस्त्रिविधा ज्ञेया परिणाहवशेन तु ।  
पतेद्धृदय वर्जन्तं यामला नित्यमालिनी ॥  
  
रैकिका सा परिज्ञेया सर्वावरतयास्थिता ।  
अधोवस्तं विलीनाभेः कौसुमीयास्रगुच्यते ॥  
  
साधारणी परिज्ञेया मध्यमा पूर्वतोधिका ।  
आगुल्फस्रग्विनीया तु पादपद्मोपरिस्थिता ॥  
  
वनमालति विख्याता सर्वाभ्यः स्रग्भ्यः उत्तमा ।  
किञ्चिद्विशेषमत्रापितमपिव्याहरामिते ॥  
  
करवीरैर्जवापुष्पैर्वकैर्दमनकैरपि ।  
नीलोत्पलैः सरसिजैर्ल्लवङ्गैर्नागकेशरैः ॥  
  
प्। ९६अ)  
  
जातीभिर्मालतीभिश्च मल्लिकाचम्पकादिभिः ।  
रचिताया भवेयुर्हिस्रजः परमशोभना ॥  
  
मालाभ्योऽन्याम्य एतांस्तु देव्याः प्रीति प्रदायकः ।  
अतोन्येषु प्रसूनेषुत्तिष्ठः सु वरवर्णिनी ॥  
  
अमीभिः कुसुमैस्तासाङ्ग्रथने यत्नमाचरेत् ।  
स्वद्रव्यैः पूजयेद् विद्यां जवायावक सिन्दूरैः ॥  
  
चन्दनं रक्तसञ्ज्ञं तु शाणितं समुदाहृतम् ॥  
  
अथ रहस्य पुष्पम् ॥  
  
योनिपुष्पं महेशानि वर्जपुष्पं निगद्यते ।  
आषोडशादनूढया उत्तमं सर्वसिद्धिदम् ॥  
  
वलात्करेण ऊढायामध्यमं भोगवर्द्धनम् ।  
रजोयोगवशादन्येदधमं सुखदायकम् ॥  
  
स्वयम्भूकुसुमं देवि त्रिविधं तु विजायते ।  
सवैः पुष्पैः सदा पूज्या विहिता विहितैरपि ॥  
  
कर्तव्या सर्वदेवानां भक्तियोगोत्र कारणम् ।  
न स्वर्णैर्नवरत्नैश्च न स्पर्शमणिभिः शुभैः ॥  
  
न हि तृप्यति देवेशि कालिका भक्तवत्सला ।  
तस्माद्योनिभवं पुष्पं पूजार्थं सङ्ग्रहेच्छिवे ॥  
  
रहस्याति रहस्यं च कथ्यते शृणु साम्प्रतम् ।  
अवीरा पञ्चधा प्रोक्ता श्वेतपीतारुण क्रमात् ॥  
  
श्वेतपीता पीतरक्ता रक्ताश्वेता परामता ।  
एवं भेदान्तरे सैव नवधा परिकीर्तिता ॥  
  
अवीरा कुसुमे नैव पूजयेत् सर्वदेवता ।  
रतिपुष्पं कामपुष्पं देवपुष्पक्रमेण च ॥  
  
सेवन्ती वहुधाख्याता तद्भेदान् शृणु पार्वती ।  
श्वेतपीता तथा रक्ता त्रितयं त्रितयं त्रिषु ॥  
  
सिन्दूरा दिव्यवर्णा च हारिद्रा च परा भवेत् ।  
रतिपुष्पमिदं प्रोक्तं कामपुष्पं शृणु प्रिये ॥  
  
पीतं गुच्छः स्वरूपं च रक्तगुच्छः स्वरूपकम् ।  
पीतंरक्तं रक्तपीतं सूक्ष्ममन्यन्महेश्वरी ॥  
  
षट्भेदाः सूक्ष्मभेदे तु अतिसूक्ष्मेपि षट्भवेत् ।  
एवमष्टादशविधं कामपुष्पं महेश्वरी ॥  
  
देवपुष्पं प्रवक्ष्यामि येन देवीमयोर्च्चनात् ।  
श्वेतरक्तं दिव्यरूपं सिन्दूरसन्निभं तथा ॥  
  
अपरं श्वेतपीतं च पञ्चवर्ण मथापरम् ।  
रतिपुष्पं पञ्चवर्णं सुन्दरीलोकगोचरम् ॥  
  
कामपुष्पं पञ्चवर्णं कालिकानामगोचरम् ।  
देवपुष्पं नन्दवर्णं तारिणी लोकगोचरम् ॥  
  
प्। ९६ब्)  
  
अनयोः ग्रणोयाचायमाह ॥  
  
सूत्रेण पट्टवस्त्रेण वीरवस्त्रेण पार्वती ।  
काश्मीरवस्त्रे सूत्रेण पट्टसूत्रेण पार्वती ॥  
  
कस्तूरी कुङ्कुमं तत्र चन्दना गुरुकादिकम् ।  
नाना सुगन्धिकं दत्वा एकीकृत्वा तु साधकः ॥  
  
अष्टगन्धेन वा पुष्पैः संयुक्तं पुष्पमाहरेत् ।  
एतेनाक्षतयोगेन पूजयेत् परमेश्वरीम् ॥  
  
आसनार्थे च पूजार्थे होमार्थे च क्रमाद्विदुः ।  
स्वयम्भु संयुतं पुष्पं सिद्धपुष्पं विदुर्वुधाः ॥  
  
रतिमाल्यानि देवेशी न च पर्युषितानि च ।  
सिद्धपुष्पाणि ख्यातानि गन्धर्व प्रीतिदायि च ॥  
  
सुद्धाशुद्धानि पुष्पाणि नवीनानि दिनेदिने ।  
एतत्सर्वं समादाय तारां कालीं च पूजयेत् ॥  
  
पुष्पदान फलात् कोटि गुणितं फलमाप्नुयात् ॥  
  
अथाविहितम् ॥  
  
मार्पयेद्भूमि पतितङ्कारकं कृमि भक्षितम् ।  
अङ्गलग्नं समाप्रातं म्लानं पर्युषितं तथा ॥  
  
उग्रगन्धमगन्धं च कृमिकेशादि दूषितम् ।  
अशुद्धपात्रप्राण्यङ्ग वा सोमिः कुत्सितात्मभिः ॥  
  
आनीतं तन्निषिद्धं स्यान्मध्याह्नस्नानतस्तथा ।  
स्वयंविकाशितैः पुष्पैः स्वयं च पतितं भुवि ॥  
  
भूगतं वर्जयेत् पुष्पं सेफालिवकुलंविना ।  
कलिकाभिस्तथात्याज्याविनावं पकपद्मकैः ॥  
  
विल्वस्य खदिरस्यैव तथा धात्री दलस्य च ।  
तमालस्य च पत्रस्य छिन्नभिन्नं न दुष्पति ॥  
  
विष्णुक्रान्ति जवा नागकेशर पल्लवम् ।  
वन्धूक चैव मन्दारसवृन्तेन समर्चयेत् ॥  
  
देवीपूजा सदा कार्या जलजैस्थलजैरपि ।  
विहिता विहितैर्वापि भक्तियुक्तेन चेतसा ॥  
  
पत्रं वा यदि वा पुष्पं फलं नेष्टमधोमुखम् ।  
दुःखदं तत् समाख्यातं यथोत्पन्नं तथार्पणम् ॥  
  
चित्रपूजासु सर्वासु न विरुद्धस्य च दूषणम् ।  
अधोमुखार्पणं नेष्टं पुष्पाञ्जलिविधौ न तत् ॥  
  
न पर्युषितदोषोस्ति तुलसी विल्वचम्पके ।  
जलजे वकुलागस्त्य मालाकार गृहेषु च ॥  
  
पुष्पैः पर्युषितैर्न्नष्टैः कृमिकीटविदारितैः ।  
न पूजयेद्धोमयेच्च देवताशापमाप्नुयात् ॥  
  
प्। ९७अ)  
  
विल्वपत्रं च तुलसी स्वयं भूस्वर्णपुष्पकैः ।  
न पर्युषित रूपत्वं निर्माल्यत्वं महेश्वरी ॥  
  
चतुर्णां देवदेवेशि नमयाकीर्तितं भुवि ।  
नृसिंहं च शिवं चैव न केतक्या समर्चयेत् ॥  
  
श्वेतकृष्ण तुलस्या च कालिकां न स्पृशेत् क्वचित् ।  
कमलं दशरात्रं च जाती दिनत्रयं तथा ॥  
  
चम्पकः पञ्चरात्रं च किंशुको दिन सप्तकम् ।  
करवीरोष्ट दिवसं केतकी दशपञ्च च ॥  
  
कुदो नेत्रदिनं देवि मुनिपुष्पं च दाडिमी ।  
जपापुष्पं ततो द्राख्यां दिवस द्वयगोचराम् ॥  
  
शतपुष्पं पुष्पराजो गन्धराजस्तथैव च ।  
भगपुष्पं महेशानि वेदरात्रं न दूष्यति ॥  
  
नारदमते नैव कथ्यते शृणु साम्प्रतम् ।  
विल्वायामार्गधात्री च तुलसी त्रिंशदादितः ॥  
  
वषट् त्रिंश महेशानि न च पर्युषितानि च ।  
एकेन करवीरेण सहस्रेण शतेन च ॥  
  
मां च सम्पूज्ये देवेशि ममरूपो नरो भवेत् ।  
एकेन करवीरेण मां च सम्पूजयेत् प्रिये ॥  
  
तेन सम्पूजयेद्देवि जगत्स्थावर जङ्गमम् ।  
करवीरे शक्तिविन्दौ तत्रहं निवसाम्यहम् ॥  
  
केतकी कुटजेनेशं नवर्वर्याक्षतैर्हरिम् ।  
न दूर्वाया यजेद्दुर्गां विल्वपत्रैर्द्दिवाकरम् ॥  
  
लंवोदरं तुलस्या च वृन्त हीनैः समर्पयेत् ।  
पीताकृष्णाकरौत्याज्याः सूर्यशम्भौ विशेषतः ॥  
  
विल्वैर्मरुवकाद्यैश्च तुलसी वर्जितैः शुभैः ।  
तुलसीं मालतीं चैव कालीतारा विधौ त्यजेत् ॥  
  
विल्वं मरुवकं चैव वीरकर्मणि वर्जिते ।  
देवीनामर्कमन्दारावादित्ये तगरं तथा ॥  
  
गणेशाय च सूर्याय यस्तु पूजमति प्रियम् ।  
पुष्पाभावे प्रवालैर्वा तदभावे च कोरकैः ॥  
  
तदभावे च फलैः पत्रै तदभावे च तृणाङ्कुरैः ।  
कदलं दाडिमं कोलं जंवू चिञ्चामलाम्रकम् ॥  
  
मातुलुङ्गं च जंवीरं परमं श्रेष्ठमुच्यते ।  
पूजयेत् परमेशानि पुष्पाभावे तु पत्रकैः ॥  
  
पत्राणामप्यलाभे तु द्रुमगुल्मोद्भवादिभिः ।  
तद्भावानाम लाभे तु तत्फलेन प्रपूजयेत् ॥  
  
प्। ९७ब्)  
  
अक्षतैर्वाजलैर्वापि तदभावे तु सशर्षपैः ।  
सितैस्तेषामलाभे तु मानसं पूजनं चरेत् ॥  
  
अतः परं पुष्पदान माकर्णय शुचिस्मिते ।  
यत् तत्पुष्पस्यनामापि नम इत्यक्षरद्वयम् ॥  
  
उच्चार्य दद्यात् तद्देव्यैः सर्वकामार्थ सिद्धये ।  
अङ्गुष्ठ तर्जनीभ्यां च चक्रे पुष्पं निवेदयेत् ॥  
  
पुष्पं सुशोभनं देवि सौरभ्येन समन्वितम् ।  
मया निवेदितं भक्त्या सुपुष्पं प्रतिगृह्यताम् ॥  
  
अथ पुष्पोपचारान्ते कुर्यादावरणार्चनम् ।  
मन्त्र सम्पुटितैर्वर्णैर्मातृकायाः स विन्दुकैः ॥  
  
क्रमेण गन्धपुष्पाद्यैर्देवस्याङ्गे समर्चयेत् ।  
लयोगत्वेन मातृणां स्थानाङ्गेषु ततः परम् ॥  
  
प्रथमावरण्यं पूज्यं तदन्ते देवतां यजेत् ।  
पुनरावरणं चेष्ट्वा देवतामर्चयेत् तथा ॥  
  
एवं समर्च्य सर्वास्ता यथोक्ता वृत्तिदेवताः ।  
अथ सर्वज्ञता तृप्तिरन्य दिवोधसञ्ज्ञीका ॥  
  
स्वतन्त्रातान्या नित्यास्यादलुप्तः शक्तिरेव च ।  
षडङ्ग देवताह्येता नामतः परिकीर्तिताः ॥  
  
केशरेष्वग्नि कोणादौ हृदयादीनि पूजयेत् ।  
नेत्रमग्रे दिशास्वस्त्रं ध्यातव्याश्चाङ्गदेवताः ॥  
  
तुषारस्फटिकः श्यामनीलकृष्णारुणार्चिषः ।  
वरदाभयधारिण्यः प्रधानतनवः स्त्रियः ॥  
  
अग्नीशासुरवायव्य मध्यदिक्षु क्रमात् स्थिताः ।  
वायव्यादिशम्पर्यन्तं गुरुपङ्क्तिं समर्चयेत् ॥  
  
तस्मात् सर्वत्र देवेश सङ्क्षेपान् शृणुतान् गुरून् ।  
आदौ सर्वत्र देवेश मन्त्रदः प्रथमोगुरुः ॥  
  
परापर गुरुस्त्वं हि परमेष्टीत्वहं ततः ।  
सर्वमन्त्रेषु विद्या सु स्वयं प्रकृतिरूपिणी ॥  
  
ततः पुरुषरूपं च कथिता गुरु सन्ततिः ।  
येषु येषु च मन्त्रेषु ये ये गुरुगणाः स्मृताः ॥  
  
ते ते पूज्याः सपर्यादौ सङ्क्षेपाद्गदितं मया ।  
देवस्य पुरतः प्राची ज्ञेया वरणपूजने ॥  
  
तदादि परिवाराणां प्रादक्षिण्येन पूजनम् ।  
अङ्गमन्त्रास्तु पूजायामो नमोन्ता हुतौ तथा ॥  
  
स्वाहान्ता अथ देवस्याभि मुखन्ताः समास्थिताः ।  
ततो यजेल्लोकपालान् स्वस्वदिक्षु व्यवस्थितान् ॥  
  
आयुधानि तदग्रे च तेषां ध्यानमथोच्यते ।  
इन्द्रः सुराधिपः प्रीतमैरावतगतं विभुम् ॥  
  
प्। ९८अ)  
  
सहस्रनेत्रं द्विभुजं पीतवज्रधरं भजे ।  
अग्नि तेजोधिपं रक्तं श्वेतशक्तिकरं प्रभुम् ॥  
  
सुभूषणं मेषवाहं वन्दे रक्तान्तलोचनम् ।  
यमं प्रेताधिपं कृष्णं महिषो परिसंस्थितम् ॥  
  
कालदण्डधरं क्रूरं वृत्तं दूतैर्भयानकैः ।  
रक्षोधि पञ्चनैर्-ऋत्यं शवासन समास्थितम् ॥  
  
धूमाभं खड्गहस्तं च पिङ्गलश्मश्रुकूर्चकम् ।  
मकरे संस्थितं विद्युन्निभपाशकरांवुजम् ॥  
  
शुभ्राङ्गन्तण्डिलं वन्दे वरुणं यादसाम्पतिम् ।  
वायुं प्राणाधिपं धूम्रं रक्ताङ्कुशकरं परम् ॥  
  
वातप्रमीसमारूढं धावन्तं वेगतो भजे ।  
यक्षपतिं कुवेरं च शुक्लं शूलगदाधरम् ॥  
  
नरसिंहासनारूढं मेदलंविः त्रिणीयुतम् ।  
विद्याधिपं नीलशूलधरं वृषभवाहनम् ॥  
  
त्रिनेत्रं भालचन्द्रं च जटाजूटधरं मितम् ।  
गौरं नागाधिपं मूर्द्ध्निफलामण्डलभूषितम् ॥  
  
पीनोत्तुङ्गं चक्रधरमनन्तं विश्वगं भजे ।  
लोकाधिपं विधातारं रक्तं पद्मकरं शुभम् ॥  
  
हंसारूढं वेदपाठकूर्वन्तं तमहं भजे ।  
पुनर्मूलं समुच्चार्या साङ्गाद्यैः स परेति च ॥  
  
वारायैनामदेव्याश्च चतुर्थ्यन्त मुदीरयेत् ।  
नम इत्यर्चयेद्गन्ध पुष्पाद्यैः साधकस्त्रियः ॥  
  
अथ धूपदानम् ॥  
  
धृताशेष महादोष पूतिगन्धप्रभावतः ।  
परमानन्द जननाधूप इत्यभिधीयते ॥  
  
धूपपात्रं ततोस्त्रेण क्षालयेत् पूजयेत् ततः ।  
हृदाणुनाथ चास्त्रेण घण्ठां सम्पूज्य वादयेत् ॥  
  
इत्थं धूपं प्रकुर्वीत ताम्रकास्यादिनिर्मिते ।  
भाजने द्विपदे भुग्ननाले पद्माकृतौ शुभे ॥  
  
साराङ्गार विनिःक्षिप्तैर्गुगुल्वगुरुवृक्षजैः ।  
निर्यासाद्युस्थितैर्धूपैः कुन्धुद्रव्यैरथोदितैः ॥  
  
धूपं ददेद्गणेशस्य प्रियः प्रोक्तस्तु गुग्गुलः ।  
सर्जं देव्या महेशस्य निर्यासो देवदारुजः ॥  
  
विष्णोः कृष्णागुरुः शीतं भास्करस्य प्रियं मतम् ।  
जटामांसी गुग्गुलुं च चन्दना गुरुकैस्तथा ॥  
  
चन्द्रैरजनि संयुक्तैर्माक्षिकैस्सहकुङ्कुमैः ।  
सर्पिः सम्मिश्रितैर्दद्याद्देव्यैर्धूपं महेश्वरि ॥  
  
स गुग्गुल्व गुरूशीरंसिताज्य मधुचन्दनैः ।  
साराङ्गार विनिःक्षिप्तैर्द्धूपं नीचैः प्रधूपयेत् ॥  
  
प्। ९८ब्)  
  
शक्तेर्दशाङ्गं वक्ष्यामि शैलेयं मलयोद्भवैम् ।  
नखं कुष्टं सर्जरसं मेकैकांशं प्रकल्पयेत् ॥  
  
शिलारसा गुरुजटामांसी भागद्वयम्मतम् ।  
षट्माक्षिकं सिता चाष्टौ धूपोयं शक्तितोहमः ॥  
  
हरीतकीसर्जरसमुरमांस्यः कुम्भागिकाः ।  
लाक्षात्रिभा चत्वारो भागाः शैलजमुस्तयोः ॥  
  
पञ्चभागं नखं प्रोक्तं षड्भागं कुष्टमुच्यते ।  
द्वादशांशो गुडोकेश विघ्न विष्णुं दशाङ्गकः ॥  
  
मधुमुस्ताघृतङ्गन्धो गुग्गुल्व गुरुशैलजम् ।  
सरलं सिह्लसिद्धार्थौ शेषदेव दशाङ्गकः ॥  
  
गुग्गुलुं सरलं दारुःपुत्रं मयलसम्भवम् ।  
हीवेरमगुरुं कुष्ठं गुडं सर्जरसंशनम् ॥  
  
हरीतकी नखी लाक्षा जटामांसी च शैलजम् ।  
सोडशाङ्गं विद्रुधूपं दैवपैत्रे च कर्मणि ॥  
  
अथवाऽगुरुकर्पूरं चन्दना सहगुग्गुलम् ।  
मधुसर्पिर्जटामांसी शैलजं कुङ्कुमं तथा ॥  
  
एभिर्विमिश्रितः कार्यो धूपोयं पार्वती प्रियः ।  
लोहवाणौ षोडशाङ्गः त्रिविद्यायां प्रकीर्तितौ ॥  
  
कालीविद्याविधौ देवि अगुरुश्च दशाङ्गकः ।  
अष्टान्दशाङ्ग श्रीखण्डं ताराविद्या विधौ स्मृतम् ॥  
  
छिन्ना विद्या विधौ देवि पञ्चाङ्गं गुग्गुलुस्तथा ।  
कृष्णा गुरुं पीतसारो ब्रह्मास्तु मनुगोचरम् ॥  
  
रालोद्य गुरुचन्दनं मातङ्ग्यां परिकीर्तितम् ।  
कस्तूरी चैव कर्पूरमष्टगन्धं तथैव च ॥  
  
भैरव्यां कीर्तितं देवी नम्रिचैव शिलारसः ।  
भुवनेश्या मया प्रोक्तां श्रीखण्डं कमलामतौ ॥  
  
लाक्षागुडोह्नि धूम्राया सिद्धविद्या विधौ शिवे ।  
मधुमुस्तं घृतं गन्धं गुग्गुलुं गुडशैलजम् ॥  
  
चन्दनं सिह्नसिद्धार्थ दशाङ्गा धूप इष्यते ।  
सिताज्य मधुसम्मिश्रं गुग्गुल्व गुरुचन्दनम् ॥  
  
षडङ्गं धूपमेतत्तु सर्वदेव प्रियं सदा ।  
अस्त्रेण धूपदीपादीन् सम्पूज्य दापयेत्ततः ॥  
  
यथागन्धस्तथा देवि धूपं दद्याद्विचक्षणः ।  
वनस्पति रसोत्पन्नागन्धाद्यो धूपनुत्तमः ॥  
  
आघ्रेयः सर्वदेवानां धूपोयं प्रतिगृह्यताम् ।  
वामतं तु तथा धूपमग्रेचान तु दक्षिणे ॥  
  
न धूपं वितरेद्भूमौ नासनेन घटे तथा ।  
यथा तथा धारगतं कृत्वातं विनिवेदयेत् ॥  
  
प्। ९९अ)  
  
मेदोमज्जायुनानेष्टा विष्णवेदारसम्भवः ।  
ततः समर्पयेद्धूपं घण्टावादनपूर्वकम् ॥  
  
यस्याः शब्देन विघ्नास्तु याति सर्वेदिशोदशः ।  
व्याधयोर्दुर्ग्रहाः सर्वे तथाग्राश्च विनायकाः ॥  
  
दुःस्वप्नाराक्षसा दुष्टावेताला भैरवाः शिवा ।  
डाकिन्यो भूतसङ्घाश्च सर्पकर्कोटकादयः ॥  
  
वलिकामां तु कामाया रतिकामान् यथा परे ।  
घण्टानि नादश्रवणाद्धतवीर्यभवन्ति च ॥  
  
तस्मात् सर्वप्रयत्नेन पूजाकाले सदाहनेत् ॥  
  
घण्टापूजनमन्त्रो यथा ॥  
  
तारो जयध्वनि पदं मन्त्रमातोग्नि गेहिनी ।  
एकादशाक्षरोमन्त्रो घण्टायाः सर्वसिद्धिदः ॥  
  
पूजयित्वा स्वमन्त्रेण घण्टां तन्नाद पूर्वकम् ।  
दीपं दद्यात्तु विभवे नानावाद्यपुरःसरम् ॥  
  
आवाहनोर्घ धूपे च पुष्पनैवेद्यदीपयोः ।  
घण्टान्नादं प्रकुर्वीत विशेषाद्धूपदीपयोः ॥  
  
पूजाकालं विनान्यत्र कुर्यादस्याः प्रवादनम् ।  
नोनया च विना पूजां कारयेत् सिद्धिलालसाः ॥  
  
अथ दीपविधिः ॥  
  
दीर्घाज्ञान महाध्वान्ताहङ्कार परिवर्जनात् ।  
परतत्व प्रकाशाच्च दीप इत्यभिधीयते ॥  
  
घृतदीपः प्रथमतस्तिलतैल समुद्भवः ।  
सार्षपः फलनिर्यास जातो वा वारिजोद्भवः ॥  
  
दधिजश्चान्नजश्चैव दीवास्सप्त प्रकीर्तिताः ।  
पद्मसूत्र भवावर्तिर्दर्भसूत्रभवाथवा ॥  
  
जालाजावादरी वापि तूलकोषोद्भवाथवा ।  
वर्तिकादीप कृत्येषु सदापञ्चविधाः स्मृताः ॥  
  
वर्तिःश्वेताऽथवारक्तानपीतानासितापि च ।  
निर्वीजं वाथ कार्या सन्तज्जातास्तन्तवोथ वा ॥  
  
प्रशस्ता दीपवर्तिः स्यात् कदाचिन्नूतनांवरम् ।  
शानंवादरजं वास्त्रं जीर्णं मलिनमेव च ॥  
  
उपभुक्तं तु नादद्याद्वर्तिकार्थं कदाचन ।  
दशां विवर्जयेत् प्राज्ञो यद्यद्वाहतवस्त्रजाम् ॥  
  
तैजसं राजसं लौहमार्तिक्यं नारिकेरजम् ।  
तृणराजोद्भवं वापि दीपपात्रं प्रशस्यते ॥  
  
एवं दीपं प्रकुर्वीत नेत्ररञ्जनकारणम् ।  
दीपं तु यागपर्यन्त मधोमुख प्रकल्पयेत् ॥  
  
लभ्यते यस्य तायस्तु दीपस्य चतुरङ्गुलात् ।  
न स दीप इहाख्यात अद्यवृद्द्धिस्तु सम्मृतः ॥  
  
प्। ९९ब्)  
  
गोसर्पिषा वा तैलेन वर्त्या चलद्युगर्भया ।  
उच्चैः प्रदर्शयेद्दीपं नवमेदादिना क्वचित् ॥  
  
न मिश्रीकृत्य दद्यात्तु दिपस्नेहान् घृतादिकान् ।  
कृत्वा मिश्रीकृतं स्नेहन्ता मिश्रं नरकं व्रजेत् ॥  
  
दीपस्य धूपवत्पात्रं पद्माकार विनिर्मिते ।  
प्रतिपत्रे प्रदीपं च त्यागव्य घृताक्तया ॥  
  
अथ धूपदीपपात्रयोर्ग्रहणमाह ॥  
  
मध्यमानामिकामध्ये अङ्गुष्ठाग्रेण दापयेत् ।  
उत्तोरणं त्रिधाकार्यं दीपं नेत्रान्तिकं प्रिये ॥  
  
धूमं नासाग्रपर्यन्तं दर्शयेत् प्रियवादिनि ।  
पारावत भ्रमाकारं दीपं नेत्रादि दर्शयेत् ॥  
  
दक्षिणे सर्पिषा दीपं तिलतैलेन वामतः ।  
सितावर्तिर्दक्षिणतोरक्तावर्तिस्तु वा मतः ॥  
  
वृक्षेषु दीपो दातव्यो न तु भूमौ कदाचन ।  
सर्वं सहावसुमती सहतेन त्विदं द्वयम् ॥  
  
अकार्य पादत्वानं च दीपतापं तथैव च ।  
कुर्वन्तु पृथिवीतापं यो दीपमुत्सृजेन्नरः ॥  
  
स ताप पापनरकं प्राप्नोत्येवन न संशयः ।  
नैव निर्वापयेद्दीपान् लक्ष्मीनाशकरोत्यतः ॥  
  
नैव निर्वापयेद्दीपं देवार्थमुपकल्पितम् ।  
दीपहर्ताभवेदन्धकाणो निर्वापको भवेत् ॥  
  
अङ्गुष्ठाग्रेण देवेशि धृत्वा दीपन्निवेदयेत् ।  
उत्तोरणं तथा कुर्याद्गात्र त्र्यामूलयोगतः ॥  
  
पारावत भ्रमाकारं भ्रामयेच्च प्रदर्शयेत् ।  
देवस्य सर्वावयवान् श्लोकमेकं ततः पठेत् ॥  
  
स प्रकाशो महादिप सर्वत्र तिमिरापहम् ।  
स वाह्वाभ्यन्तरं ज्योतिर्दीपोयं प्रतिगृह्यताम् ॥  
  
अध नैवेद्यम् ॥  
  
दक्षिणे वा पुरोभागे वामे वा मण्डलं लिखेत् ।  
त्रिकोणं वृत्तभूविम्वमाधारः शक्तिमर्चितम् ॥  
  
निवेदयेत् पुरोभागे गन्धं पुष्पं च भूषणम् ।  
दीपान् दक्षिणतो दद्यात् पुरतो वाम वामतः ॥  
  
वामतस्तु तथा धूपमग्रतो दानदक्षिणः ।  
नैवेद्यं दक्षिणे वामे पुरतो न तु पृष्टतः ॥  
  
मदिरां पृष्ठतो दद्याच्चाग्रतो न कदाचन ।  
गन्धपुष्पं तथा धूपोदीपो नैवेद्यमेव च ॥  
  
यस्यै यद्दीयते वस्त्रमलङ्कारादिकाञ्चनम् ।  
तेषां दैवतमुच्चार्य कृत्वा प्रोक्षणपूजने ॥  
  
उत्सृज्य मूलमन्त्रेण प्रतिमाम्ना निवेदयेत् ।  
विशेषार्घ्योदकेनैव चोपचारान् समुत्सृजेत् ॥  
  
प्। १००अ)  
  
अन्यतोयैर्यदुत्सृज्यमर्घपात्रस्थितेतरैः ।  
न गृह्नाति महादेवी दत्तं विधि शतैरपि ॥  
  
पाद्यमाचमनीयं च दत्वा नैवेद्य समर्पयेत् ।  
निधाय स्वर्णजे पात्रे साधारे तच्च मण्डले ॥  
  
संस्थाप्य चतुरस्रे च संस्कुर्याच्छास्त्रमार्गतः ।  
अस्त्रमन्त्रेण सम्प्रोक्ष्यं चक्र मुद्राभिरक्षितम् ॥  
  
हस्तौ तु सम्मुखौ कृत्वा संलग्नौ सम्प्रसारितौ ।  
कनिष्टाङ्गुष्ठ संलग्नौ मुद्रैषा चक्रसञ्ज्ञिका ॥  
  
स्पर्श दृष्ट्वादि दोषांश्च वायुवीजेन शोषयेत् ।  
स्पृशन्दक्ष कराग्रेण वह्निवीजेन निर्दहेत् ॥  
  
वं वीजेनामृती कृत्य मूलमन्त्रेण तत्पुरः ।  
स्पृशेत् कराभ्यां विधिवद सृष्टा चाभि मन्त्रयेत् ॥  
  
धेनुमुद्रां प्रदर्श्याथ गन्धपुष्पैः समर्चयेत् ।  
देवमभ्यर्च्य कुर्याच्च पुष्पाञ्जलि मनन्यधीः ॥  
  
हेमपात्रस्थितं दिव्यं परमान्नं सुसंस्कृतम् ।  
पञ्चधा षड्रसोपेतं गृहाण मम सिद्धये ॥  
  
मूलमन्त्रं समुच्चार्य स्वाहान्तं जलमर्पयेत् ।  
कराभ्यां संस्पृशन् पात्रं नैवेद्यं ते नमो वदेत् ॥  
  
देवस्य दक्षिणे हस्ते जलं दत्वा पठेदिदम् ।  
अमृतोपस्तरणमसि स्वाहेति भवाक्षरः ॥  
  
दर्शयेद्वामहस्तेन विकलोत्पलसन्निभाम् ।  
दर्शयित्वा ग्रासमुद्रां पञ्चप्राणाहुतींश्चरेत् ॥  
  
कनिष्टानामिकाङ्गुष्ठः योगः प्राणस्य मुद्रिका ।  
तयाग्रासं गृहीत्वा प्राणाय स्वाहेति संवदेत् ॥  
  
तर्जनी मध्यमाङ्गुष्ठयोगेनापानकं वदेत् ।  
ङेन्तं स्वाहान्तमथ च व्यानाय च ततो वदेत् ॥  
  
स्वाहाथ मध्यमा नानाङ्गुष्ठयोगेन निर्वपेत् ।  
हित्वां कनिष्टां सर्वाभिरुदानायाग्निगेहिनी ॥  
  
सर्वाभिस्तु समानाय स्वाहोत्काग्रासनार्पयेत् ।  
ततः स्वर्णादिजे पात्रे सुतो यं धेनुमुद्रया ॥  
  
अमृतीकृत्य देवाय देयं मन्त्रमिमं पठन् ।  
नमस्ते देवदेवेशि सर्वतृप्तिकरं वरम् ॥  
  
अन्यां निवेदितं शुद्धं प्रकृतिस्थं सुशीतलम् ।  
परमानन्द सम्पूर्णं गृहाणजलमुत्तमम् ॥  
  
उक्तैवं देवता वामे जलपात्रं निवेशयेत् ।  
त्रिभिर्वर्णैः प्रदातव्यं देवार्थं पाकभोजनम् ॥  
  
घृतपक्वं दुग्धसिद्धं साधितं केवलाग्निया ।  
युक्तं वैक्षवयं केन तच्छूद्रस्य प्रशस्यते ॥  
  
प्। १००ब्)  
  
ततः पुष्पाञ्जलि दद्यादस्त्रमन्त्रेण वन्धनम् ।  
दिशां कृत्वा जवनिकां देवस्य परितो न्यसेत् ॥  
  
अमृतात्मक नैवेद्यं नम इत्युच्चरेत् पुनः ।  
धेनुम्मुद्रां प्रदर्श्याथ भुजानां देवतां स्मरेत् ॥  
  
अष्टोत्तरशतं जप्त्वा मूलमन्त्रं ददेज्जलम् ।  
नैवेद्यान्ते चा चमनं दत्वा होम विधिं चरेत् ॥  
  
अथ षोडशोपचाराणां क्रमेण मुद्रामाह ।  
  
आसने मद्ममुद्रस्याद्धस्तद्वयमधोमुखम् ।  
मुद्रैषा कुशलप्रश्ने तदैवोर्द्ध मुखं पुनः ॥  
  
मुद्रास्यात् स्वागते चार्घ्यमुद्रात्वञ्जलिरूपिणी ।  
अनामाङ्गुष्टयोर्योगात्सैवाक्तापाद्यमुद्रिका ॥  
  
उत्तानं दक्षहस्तं तु कृत्वा नितरम्मुधीः ।  
कणिष्ठ हीना संयुक्ता चतस्रोङ्गुल्य उन्नतः ॥  
  
मुद्रैषा चमने प्रोक्ताधो मुखी सात्वता मया ।  
स्पृष्टाङ्गुष्ठा भवेन्मुद्रां मधुपर्के वरानने ॥  
  
अधोमुखी दक्षहस्ते कृतामुष्टिः कनिष्टया ।  
विमुक्ता स्नानमुद्रैषागदिता परमेश्वरी ॥  
  
उत्तानन्दक्षिणंहस्तं कृत्वा तन्मध्यमापुनः ।  
अङ्गुष्ठेन स्पृशे देवामुद्रा वस्त्रस्य कीर्तिता ॥  
  
एषैवानामिका स्पर्शान् मुद्राभूषण सञ्ज्ञका ।  
कनिष्ठा स्पर्शतो ह्येषा उपवीतस्य मुद्रिका ॥  
  
ज्येष्ठाग्रेण कनिष्टाग्रं स्पृशेद् गन्धस्यमुद्रिका ।  
अधोमुखं करं कृत्वा तर्जन्याग्रेण योजयेत् ॥  
  
अङ्गुष्टाग्रेण मुद्रेयं पुष्पाख्या परमेश्वरी ।  
अङ्गुष्ठाग्रेण तर्जन्या स्पृशेदग्रं महेश्वरी ॥  
  
धूपमुद्रेयमाख्याता सर्वदेव प्रियङ्करी ।  
ज्येष्ठाग्रेण स्पृशेदग्रं मध्यमायासुरार्चिते ॥  
  
दीपमुद्रेयमुदिता सर्वदेवाश्रया शुभा ।  
अनामाग्रं स्पृशेद्देवि ज्येष्टाग्रेन तु देशिकः ॥  
  
नैव्देय मुद्रा कथिता तत्वमुद्रेति कीर्तिता ॥  
  
अथ नित्य होमविधिः ॥  
  
नित्यहोमविधिं वक्ष्ये सर्वार्थं येन विन्दति ।  
सङ्कल्प परमेशानि नित्यहोमविधिं चरेत् ॥  
  
विधिवद् वह्निमानिय क्रव्यादीशं परित्यजेत् ।  
ततश्च मन्त्रमुच्चार्य कुण्डे वा स्थण्डिले तथा ॥  
  
भूमौ वा संस्तरेद्वह्निं व्याहृति त्रितयेन तु ।  
आहुति त्रयमुत्क्षिप्य षडङ्ग हवनं ततः ॥  
  
प्। १०१अ)  
  
ततो देवीं समावाह्य मूलेनैव षडाद्गतिम् ।  
सम्पूज्य मूलमनुना पञ्चविंशतिमाहुतिम् ॥  
  
हुनेदाज्येन हविषा तिलैर्वा पायसैः शुभैः ।  
तण्डुलैस्तिलसम्मिश्रैः केवलैर्वाथ पुष्पकैः ॥  
  
अङ्गावरण देवानामेकैकामाहुतिं हुनेत् ।  
उद्वास्य देवं वह्निं च पूजास्थानं व्रजेत् ततः ॥  
  
उपविश्यासने मन्त्री दद्याद् भूतवलिं ततः ।  
वामिनस्तूपचारान्ते कुर्युर्मद्येन तर्पणे ॥  
  
तेषामनित्यो होमस्तु नित्यं तर्पणसेवनम् ।  
क्ट्वास्तुत्वा नमस्कृत्य विसृजेर्द्विदुमण्डले ॥  
  
अथ भूतवलिदानम् ॥  
  
ईशाने मण्डलं कृत्वा साधारं तत्र निःक्षिपेत् ।  
अत्र व्यञ्जनतोयाद्यं पात्रं पुष्पादिपूरितम् ॥  
  
तत्र भूतानि सन्त्यज्य ततस्तेभ्यो वलिं हरेत् ।  
ये रौद्रारौद्र कर्माणो रौद्रस्थान निवासिनः ॥  
  
योगिन्योप्युग्ररूपाश्च गणानामधिपाश्चये ।  
भूचराखेचराश्चैव ये तिष्ठन्त्यन्तरिक्षगाः ॥  
  
सर्वेते प्रीतिमनसो भूता गृहन्त्विमं वलिम् ।  
वामहस्तेन तत्पात्रे जलधारां समर्पयेत् ॥  
  
पुष्पाञ्जलिं समादाय भूतानि प्रार्थयेदिति ॥  
  
भूतानि यानीहवसन्ति भूतले वलिं गृहीत्वा विविवत् प्रयुक्तम् ।  
सन्तोषमासाद्य व्रजं तु सर्वेक्षमं तु तान्यत्र नमोस्तुतेभ्यः ॥  
  
दत्वा पुष्पाञ्जलिं नत्वा विहरं तु यथा सुखम् ।  
भूतादीनि च नारा च मुद्रया विसृजेत्ततः ॥  
  
यथा हस्तगतं चापं तथा हस्तं कुरु प्रिये ।  
वाणमुद्रयमाख्यातारिपुवर्ग निकृन्तनी ॥  
  
देवं तृप्तिमिति ध्यात्वा नैवेद्यं गत सारकम् ।  
सञ्चिन्त्य रक्षोदिग्भागे पात्रं तु स्थापयेत् ततः ॥  
  
गोमयाद्भिस्तदस्त्रेण नैवेद्य स्थानशोधनम् ।  
देवोच्छिष्टं गृहीत्वा तु निर्माल्य भोजिने नमः ॥  
  
इत्यैशान्यां विनिःक्षिप्यहस्तं प्रक्षालयेत् ततः ।  
पुनराचमनं दद्यात् करोद्वर्तनमेव च ॥  
  
शुद्धमाचमनं दत्वा सुगन्धैर्गन्धयेत्करौ ॥  
  
अथ ताम्बूलम् ॥  
  
ततो दद्याच्चतांवूलं विष्णवे द्वादशाङ्गकम् ।  
खदिरैलालवङ्गैन्दुचूर्णपर्णतमालकम् ॥  
  
जातीकोशदलत्वग्भिः कस्तूरीकेशरैर्युतम् ।  
पूगीफलमथ प्रोक्तं दशाङ्गं भास्करस्य तु ॥  
  
प्। १०१ब्)  
  
मृगनाभित मालाभ्यां हीनं विघ्नेश्वरस्य तु ।  
पञ्चाङ्गं चूर्णखदिरः पर्णपूगी फलेन्दुकम् ॥  
  
शैलं देव्या जातिकोश युतं तच्च महेशितुः ।  
ततश्च मुकुटादीनि दद्याद्भूषणकानि च ॥  
  
दर्शयेच्च तथा दर्शं कल्पयेच्छत्र चामरे ।  
शिरस्यारोप्य देवस्य दूर्वाक्षत पवित्रकम् ॥  
  
आरात्रिकं ततः कुर्याद्धर्म्मकामार्थ सिद्धये ॥  
  
अथारात्रिकम् ॥  
  
सौवर्णे राजते कांस्ये लोकनेत्र मनोहरे ।  
कुङ्कुमेन लिखेत् पद्ममष्टपत्रं सुशोभनम् ॥  
  
दशदीपैर्विंशतिभिः पञ्चभिर्नवभिस्तु वा ।  
अष्टभिस्तत्व सङ्ख्याभिः कुर्यादारात्रिकं वुधः ॥  
  
त्रिकोणं चैव षट्कोण मध्ये विडुनिपातयेत् ।  
तत् तद्विद्यामयैः पत्रैर्विशेषार्घ्यमयेन वा ॥  
  
आदौ तु भैरवीयन्त्रे चक्रमुद्रां प्रदर्शयेत् ।  
आरात्रिकं गृहाणेमं देवता प्रीतिहेतवे ॥  
  
मन्त्रेणानेन देवेशि कुर्यादारात्रिकं वुधः ।  
माषैस्तिलैस्तण्डुलैर्वागोधूमैर्यवजैरपि ॥  
  
ओदनोत्थाशर्करोत्थाहारिद्राः केशरोद्भवा ।  
अष्टगन्धोद्भावा गौडादीपा यत्नेन कारयेत् ॥  
  
दीपानां रक्तपीतानांवश्यस्तम्भाभिधं फलम् ।  
महादीपं कर्णिकायां वसुपत्रेष्टदीपकान् ॥  
  
यवगोधूमरचितान् शर्करादुग्ध संयुतान् ।  
वलयाञ्चित शोभाभिः शोभितान् घृत पूरितान् ॥  
  
अभिमन्त्र्य ततो मन्त्री रत्नेश्वर्या न चार्णतः ।  
श्रीꣳ ह्रीꣳ ग्लूꣳ म्लूꣳ मयै प्राग्वन्नश्च श्रीꣳ ह्रीमिति क्रमात् ॥  
  
दलेश्वर्या समुद्दिष्टास्ततो मूलेनतां यजेत् ।  
ततस्तत्पात्रमुद्धृत्यमस्तकान्तं पुनः पुनः ॥  
  
नववारं भ्रामयेच्च चक्रमुद्रां प्रदर्शयेत् ।  
देवं प्रणम्य च ततः प्राणायामत्रयं चरेत् ॥  
  
मूलमन्त्रेणाथ पूर्वन्यासान् सर्वान् समाचरेत् ।  
अष्टोत्तर सहस्रं तु तदर्द्धं त्रिशतं तु वा ॥  
  
अष्टोत्तरशतं वापि जपेन्मूलमतन्द्रितः ।  
समाप्ते तु जपेन्मालां निदध्यान्मस्तकोपरि ॥  
  
अथ नित्य जप्यर्थेकरमालामाह ॥  
  
अथ वाङ्गुलि मालाभिर्जपं कुर्यात् तदुच्यते ।  
द्विविधत्वं च प्रत्येकं सृष्टि संहारभेदतः ॥  
  
अनामा मध्यमारभ्य अनामूलपर्वणि ।  
त्रिपर्वं च कनिष्ठाया अनामाग्रं महेश्वरी ॥  
  
प्। १०२अ)  
  
मध्यमाग्रा च तर्जन्या मूलपर्वातिमं शिवे ।  
शक्तिमाला त्वियं प्रोक्ता संहाराद्वैष्णवी भवेत् ॥  
  
मध्यमा मध्यमारभ्य तदग्रात् परमेश्वरी ।  
अनामा मध्यकस्याथ प्रदक्षिण मनुव्रजन् ॥  
  
तर्जन्यग्रान्तकं देवी च सुपर्वाच्छिवाभिधा ।  
संहार भैरवीमाला तर्जन्यग्रान्तकं यदि ॥  
  
सौरमाला तु सम्प्रोक्ता संहाराद्गाणपी भवेत् ।  
अनामामध्यमारभ्य मध्यमा मध्यतः शिवे ॥  
  
अगक्रमेण देवेशि तर्जन्यग्रान्तकं शिवे ।  
गायत्रीमालिका प्रोक्ता संहाराद्वदुकाभिधा ॥  
  
अनामामध्यमारभ्य मध्यमामध्यमागतः ।  
मूलभाग क्रमेणैव प्रदक्षिण मनुं व्रजेत् ॥  
  
चीनमाला तु सम्प्रोक्ता संहारात् क्षेत्रपालजा ।  
मध्यमामध्यमारभ्य तर्जनीमध्यभागतः ॥  
  
अगक्रमेण देवेशि तर्जनी मूलतः शिवे ।  
गान्धर्वमालिका प्रोक्ता संहारद्वटवासिनः ॥  
  
तर्जनी मूलमारभ्य चाग्रभाग क्रमेण च ।  
प्रदक्षिण क्रमेणैव मध्यमामूलपर्वणि ॥  
  
मञ्जुघोषे मालिका तु संहारात् खेचरी विधौ ।  
कनिष्टाग्रं समारभ्य मूलाग्रान्तं क्रमेण च ॥  
  
तर्जनी मूलपर्यन्तं माला प्रोक्ता तु साम्भवी ।  
संहाराद्वारुणी माला धनदस्य प्रकीर्तिता ॥  
  
कनिष्ठा मूलमारभ्य सर्पदण्ड क्रमेण च ।  
तर्जन्यग्रान्तगं देवी यक्षिणी मालिकामता ॥  
  
संहारात् किन्नरीमालामहागानकरी परा ।  
कनिष्ठा मूलमारभ्य पङ्क्तिमार्ग क्रमेण च ॥  
  
कनिष्ठायान्तकं देवीजैनमाला प्रकीर्तिता ।  
संहाराज्जैनमालास्यादनामा मूलतः शृणु ॥  
  
प्रदक्षिण क्रमेणैव तर्जनी मध्यमाङ्ककम् ।  
मालाचान्द्री तु सम्प्रोक्ता संहाराद्विधिमालिका ॥  
  
नित्यं जपङ्करे कुर्यान्न तु काम्यं कदाचन ।  
काम्यमपि करे कुर्याद्यदि माला न विद्यते ॥  
  
अर्घपात्राज्जलं हस्ते गृहीत्वेदं पठेत् पुनः ।  
गुह्यातिगुह्यगोप्तात्वं गृहाणा स्मृत् कृतं जपम् ॥  
  
सिद्धिर्भवतुमे देवत्वत्प्रसादाज्जगत्पते ।  
देव्याः वामकरेदेयं सदाजपफलं शिवे ॥  
  
देवस्य दक्षिणे हस्ते तोयं दत्वा समर्पयेत् ।  
जपं च जपमालाथ स्थाप्या रहसिवेष्ठिता ॥  
  
ततस्तु वीरस्तुतिभिर्घण्ठावादनपुर्वकम् ।  
ब्राह्मणो वेदमन्त्राद्यैः क्षत्रियः सहितादिभिः ॥  
  
प्। १०२ब्)  
  
पौराणिकाद्यैर्वैश्यस्तु शूद्रस्तु प्राकृतादिभिः ।  
कौलिकैः शक्तिसहितैस्तदुच्छिष्टं च सेवयेत् ॥  
  
मोहाद्वाकामतः शूद्रः पुराणं संहितां स्मृताम् ।  
पठन्नरकमाप्नोति पितृभिः सहपापकृत् ॥  
  
यः शूद्रो वुद्धिपूर्वं तु शृणुयाछ्रावयेद्विजः ।  
वेदन्तौद्वौ दुःखितावस्मिन् भवेत् यत्र नारकौ ॥  
  
अधिकारमदाद्यस्तु धनस्य मदतोपि वा ।  
शूद्रस्तु शृणुयाद्वेदं स निर्वशश्च निर्द्धनम् ॥  
  
अज्ञानाच्चेच्छ्रुतो वेदः श्रापितो चाद्विजन्मना ।  
प्राजापत्यं त्रयं कृत्वा तौद्वौ श्रद्धौ भविष्यतः ॥  
  
ततोर्घ्य पात्रमादाय मूलमुच्चार्य मन्त्रवित् ।  
साधु वा साधु वा कर्मपद्यदा चरितं मया ॥  
  
तत्सर्वं भगवन्देव गृहाणाराधनं परम् ।  
इत्यर्घोदकसुत्सृज्य किञ्चिद्देवस्य दक्षिणे ॥  
  
करे समर्प्ययेद्विद्वान् कृतमाराधनं ततः ।  
भक्त्या प्रणम्य देवेशं श्लोकैरेभिः क्षमापयेत् ॥  
  
यद्दत्तं भक्तिमात्रेण पत्रं पुष्पं फलं जलम् ।  
निवेदितं च नैवेद्यं तद्गृहाणानुकम्पया ॥  
  
आवाहनं न जानामि न जानामि विसर्जनम् ।  
पूजां चैव न जानामि त्वं गतिः परमेश्वरः ॥  
  
कर्मणा मनसा वाचा त्वत्तोनान्यागतिर्मम ।  
अतश्चारेण भूतानाम् इष्टात्वं परमेश्वरः ॥  
  
नाथ योनि सहस्रेषु या सुयासु र्वजाम्यहम् ।  
तासु तासु सदाभक्तिरव्ययास्तु सदात्वयि ॥  
  
देवोदाता च भोक्ता च देवः सर्वमिदं जगत् ।  
देवो जयति सर्वत्रयो देवः सोहमेव हि ॥  
  
अथ प्रणाम प्रदक्षिणे च ॥  
  
नमनं मान सम्प्रोक्तं कायिकं वाचिकं तथा ।  
त्रिविधं च नमस्कारे कायिकं चोत्तमं स्मृतम् ॥  
  
पौराणिकैर्वेदिकैर्वा क्रियते वाचिकं पुनः ।  
मध्यमो सौ नमस्कारो भवेद्वाचनिकं पुनः ॥  
  
यत्स्वयं गद्यपद्याभ्यां घटिताभ्यां नमस्कृतिः ।  
क्रियते भक्तियुक्तो हि वाचिकस्तु ततः स्मृतः ॥  
  
जानुभ्यामवनीं गत्वा शिरसा स्पृश्यमेदिनीम् ।  
क्रियते यो नमस्कार उत्तमः कायिकः स्मृतः ॥  
  
पुटीकृत्य करौ शीर्षे दीयते पादयोस्तथा ।  
स्पृष्ट्वा च जानुशीर्षाभ्यां भवेदन्या नमस्कृतः ॥  
  
पद्भ्यां कराभ्यां जानुभ्यामुरसा शिरसादृशा ।  
वचसा मनसा चेति प्रणामोऽष्टाङ्ग ईरितः ॥  
  
वाहुभ्यां च स जानुभ्यां शिरसा वच सादृशा ।  
पञ्चाङ्गोयं प्रणामः स्यात् पूजासु प्रवराविमौ ॥  
  
भूमौ निषत्पयः कुर्यात् कृष्णेऽष्टाङ्गम तिष्टधीः ।  
सहस्रजन्मजं पापं त्यक्त्वा वैकुण्ठमाप्नुयात् ॥  
  
वेदविद्भ्योधरां दत्वा यत्फलं लभते नरः ।  
तत्फलं लभते भक्त्या कृष्णे कृत्वा प्रदक्षिणम् ॥  
  
प्। १०३अ)  
  
शङ्ख हस्ते च सर्वत्र दक्षिणं परिकीर्तितम् ।  
एकं चण्ड्यां रवौ सप्तत्रीणि दद्याद्विनायके ॥  
  
चत्वारि केशवे दद्यात् शिवे चार्द्धं प्रदक्षिणम् ।  
त्रिकोणाकार सर्वत्र न तिःशक्तेः समीरिता ॥  
  
अर्द्धचन्द्रं महेशस्य पृष्ठतश्च समीरिता ।  
शिवप्रदक्षिणे मन्त्री अर्द्धचन्द्र क्रमेण च ॥  
  
सव्यासव्य क्रमेणैव सोमसूत्रं न लङ्घयेत् ।  
प्रदक्षिण त्रयं कृत्वा नमस्कारं तु पञ्चकम् ॥  
  
पुनः प्रदक्षिणं कुर्यात् पुनर्जन्म न विद्यते ।  
वृषस्य वृषण स्पृष्ट्वा दक्षाङ्ग्रेङ्गुष्टतर्जनी ॥  
  
शृङ्गमध्ये शिवं दृष्ट्वा पुनर्जन्म न विद्यते ।  
वृषं चण्डं वृषं चैव सोमसूत्रं पुनर्वृषम् ॥  
  
खण्डं च सोमसूत्रं च पुनः खण्डं पुनर्वृषम् ।  
पदेपदान्तरं गच्छेत् कलौ शरल वर्जितः ॥  
  
वाचास्तोत्रं मनोध्यानं चतुरङ्गं प्रदक्षिणम् ।  
सोमसूत्रद्वयं यत्र यत्र वा विष्णुमन्दिरम् ॥  
  
अपसव्यं न कुर्वीत कृत्वा चान्द्रायणं चरेत् ।  
प्रसार्य दक्षिणं हस्तं स्वयं न मुशिरापुनः ॥  
  
दर्शयेद् दक्षिणं पार्श्वं मनसापि प्रदक्षिणम् ।  
त्रिधा वचेष्टयेत् सम्यक् देवतायाः प्रदक्षिणे ॥  
  
एकहस्त प्रमाणं तु एकं वापि प्रदक्षिणम् ।  
अकालेदर्शनं विष्णोर्हन्ति पुण्यं पुराकृतम् ॥  
  
प्रदक्षिणाद्वायवीं गत्वा दिशं तस्माच्च साम्भवीम् ।  
ततश्च दैक्षिणां दत्वा नमस्कारं त्रिकोणवत् ॥  
  
ब्रह्मार्पणस्य मनुना कुर्याद् ब्रह्मार्पणं ततः ।  
तारादितः पूर्वमिति प्राणवुद्धीति संवदेत् ॥  
  
देहधर्माधिकारेति जाग्रत्स्वप्नसुषुप्त्य च ।  
स्थासूत्का मनसा वाचा कर्मणाभ्यन्तरस्ततः ॥  
  
यच्छन्दोश्चादरेणेति शिष्णायच्च स्मृतं च यत् ।  
उक्तयेच्च कृतं तेच्च सर्वब्रह्मार्पणं भव ॥  
  
तुर्स्वाहेति च मन्त्रोयं षट्षडर्णः स समीरितः ।  
उद्वासयेत् ततो देवं परिवारगणैः सह ॥  
  
इति पुष्पाञ्जलिं दत्वा प्रणम्य परिभावयेत् ।  
देवस्याङ्गे विलीनं तद्रश्मि वृन्दमशेषतः ॥  
  
तेजोरूपं शिवं ध्यात्वा क्षमस्वेति पुनः पुनः ।  
क्षमाप्यारोपयेत्स्वीय हृतं भोजे तु देवताम् ॥  
  
अथ संहारमुद्रामाह ॥  
  
स्पृष्टलग्नौ करौ कृत्वा अङ्गुल्यान्योन्य मध्यतः ।  
परिवर्त्य ततः कुर्यात् तर्जन्यौ सरलाकृती ॥  
  
प्। १०३ब्)  
  
विसर्जनेनिगदितामुद्राः संहारसञ्ज्ञिका ।  
गच्छ गच्छ परं स्थानं स्वस्थानं परमेश्वर ॥  
  
एते ब्रह्मादयो देवा न विदुः परमं पदम् ।  
विषृज्यानेन मन्त्रेण ततः पूरकवायुना ॥  
  
ध्यायंश्च मन्त्रेणानेन ध्यात्वातां स्थापयेद्धृदि ।  
तिष्ठ तिष्ठ परेस्थाने स्वस्थाने परमेश्वर ॥  
  
यत्र ब्रह्मादयः सर्वे सुरा तिष्ठन्ति मे हृदि ।  
इति संस्थाप्य स्म्पूज्य स्वात्मानं तन्मद्यं स्मरेत् ॥  
  
ईशान्यां मण्डलं कुर्याद्वार पद्मविवर्जितम् ।  
निर्माल्य भोव्जः पूजार्थं पञ्चायतन पूजने ॥  
  
कर्तव्याणि तु पञ्चैव ईशादामध्यमर्चयेत् ।  
लम्बोदरो गणेशस्य तेजश्चण्डो विवस्वतः ॥  
  
विश्वक्तेनो हरेः प्रोक्तश्चण्डेश्वरी महेशि तुः ।  
चण्डेश्वरो भवान्याश्च मन्त्रोहं तादृशं चरेत् ॥  
  
लेह्य चोष्यान्तपानादि निर्माल्यं स्रग्विलेपनम् ।  
निर्माल्य भोजिने तुभ्यं दशमिश्री शिवाज्ञया ॥  
  
इति नैवेद्य शेषं तु दत्वा नत्वा विसर्जयेत् ।  
अथ ह्रीꣳ ह्रीꣳ सः बीजैस्तु सहिते नामुना पुनः ॥  
  
मन्त्रेण भास्करायार्चामछिद्रार्थन्ति वेदयेत् ।  
नमो विवस्वते तुभ्यं सास्वते विष्णुतेजसे ॥  
  
जगत्सवित्रे शुचये सवित्रे कर्मदायिने ।  
ततः कृत्यञ्जलिश्चित्ते स्थिरीकृत्य पठेदिति ॥  
  
यज्ञछिद्रं तपः छिद्रं यच्छिद्रं पूजने मम ।  
सर्वं तदछिद्रमस्तु भास्करस्य प्रसादतः ॥  
  
अर्घ्यन्तो येन च ततो गन्धं पूजावशेषितम् ।  
आलोड्य किञ्चिन्मूलेन मन्त्रयेदष्टधा पुनः ॥  
  
प्रोक्षयेतेन तोयेन स्वात्मानं मूलमन्त्रतः ।  
निर्माल्यं मस्तके धार्यं मूलमन्त्रेण मन्त्रिणा ॥  
  
प्राश्यपादोदकं पश्चान्नैवेद्यं विभजेत् पुनः ।  
तद्भक्तेभ्यः स्वयम्भुक्त्वा तन्मयो विहरेत्सुय ॥  
  
शैवस्तु शिवनिर्माल्य प्रसादस्याधिकारवान् ।  
अन्योनिरयमायाति न दोषः पञ्चसङ्गमे ॥  
  
स्वयम्भु लिङ्गतीर्थं वा प्रसादं वापि भक्तितः ।  
अशैवा वाथ वा शैवा मुच्यन्ते पापराशितः ॥  
  
शूद्रः संस्थापितं लिङ्गं पूजयेद्वानमेत वा ।  
तत्संवन्धि प्रसादादि गृह्नन्निरायमाप्नुयाप्नुयात् ॥  
  
अयं पूजाविधिर्मुख्यो युष्मभ्यः सम्प्रकाशितः ॥  
  
इति श्रीतन्त्रचिन्तामणौ साधारणनित्यार्चनायां   
तर्यजनादिविसर्जनान्तनिर्णयो नाम सप्तदशः प्रकाशः ॥ १७ ॥  
  
प्। १०४अ)  
  
अथ कौलवामिनोर्नित्यार्चनमाह ॥  
  
तत्रादौतन्मार्गोत्पतिमाह ।  
  
दक्षयज्ञे यदा देवि त्वया त्यक्तं कलेवरम् ।  
अहं गृहीत्वा तत्स्कन्धे चितां प्रवेष्टु मुद्यतः ॥  
  
वडवाग्नेर्गवेषार्थं यत्र यत्रा भवेत् स तु ।  
तत्र तत्र च शक्रेण तूर्णं निव्रापितो जलैः ॥  
  
एवं पर्यण्टतो वर्षं प्रस्वेदो मे महान भूत् ।  
तद्विन्दु पात्र निर्दग्धा धरणीयं भविष्यति ॥  
  
तदा सम्प्रार्थितो विष्णुर्द्धरणी रक्षणाय च ।  
तदाशु लघुभिर्वाणैस्त्वदङ्गानि समाच्छिनत् ॥  
  
चतुराशीति खण्डानि कृत्वासौ पातयद्भुवि ।  
वा तेन वीजिताश्चाहं प्रीतोहमखिलस्तदा ॥  
  
विष्णुश्च प्रकटी भूयः पादयोः परितो मम ।  
उत्थाप्य च परिष्ठक्तस्तवशोकश्च विस्मृतः ॥  
  
तावद् ब्रह्मादिका देवानारदाद्यामहर्षयः ।  
मान्तुष्टुवुस्तदा वाक्यं विष्णुः प्रोवाच पार्वती ॥  
  
ज्ञानदोसि महेशत्वं कथं मोहमुपागतः ।  
सत्याः शरीरेण सहप्रवेष्टुं हव्यवाहनम् ॥  
  
अनुगच्छेत्पतिं नारी न पुमानतां च गच्छति ।  
इति शास्त्रमनादृत्य कथं देव विमोहितः ॥  
  
एवं वदति देवेश ब्रह्मणामां हरिंस्तथा ।  
श्लेषालङ्कार वाह्यैश्च तुष्टुवुर्विधिना सह ॥  
  
आवाभ्यां तु तदा प्रोक्ता या च यध्वंवरं द्विजा ।  
तदातैर्बार्ह्मणैरुक्तं जातोयं धर्मविप्लवः ॥  
  
दक्षयज्ञाश्रितैः शैवा ब्राह्मण्याद्भ्रंशिता द्विजाम् ।  
यज्ञागताश्च सर्वेपि शैवैः शप्ताद्विजातयः ॥  
  
विष्णुनाकर्ततैरङ्गैः सत्याश्चेदं धरातलम् ।  
स्थले स्थले शवः स्पर्शाद् ब्रह्मकर्म विवर्जितम् ॥  
  
तस्माद्धरायाः संशुद्धिं विप्राणां चापि शुद्धताम् ।  
ब्रह्मवाक्यस्य सत्यत्वं यथा भवति तत्कुरु ॥  
  
ततो ध्यात्वा मया प्रोक्तं सम्मतीकृत्य विष्णुना ।  
यत्र वेदक्रियाध्वस्ता तत्र तन्त्र प्रवर्त्यताम् ॥  
  
ये विप्राः शापनिर्दग्धा ब्रह्मकर्म विवर्जिताः ।  
तेषां तु कौलधर्मोयं भुक्तिमुक्त्येस्तु साधनम् ॥  
  
ये विप्राः पीठसञ्जाताः शापनिर्दग्धविप्रताः ।  
तेषां कुलेधिकारोयं मार्गस्यास्य प्रजायते ॥  
  
तत्कुले एव पूज्यत्वात् कौलोयं मार्ग उच्यते ।  
वाममार्गस्ततो न्यूनस्तेषां क्षत्रिय वैश्यकौ ॥  
  
प्। १०४ब्)   
  
यजमानौ तयोस्वत्राधिकारः समुदाहृतः ।  
सिद्धान्तीयुस्ततोन्यूनस्तत्राशूद्राधिकारिता ॥  
  
ये पारम्पर्य यज्ञात्वा कौलधर्मे वितिते ।  
निःश्वासन्ततिहीनाश्चरोगिणो नात्र संशयः ॥  
  
कौलज्ञानेह्यसिद्धोयस्त द्र्वयं भोक्तमिच्छति ।  
स महापातकी देवी सर्वकर्म वहिः कृतः ॥  
  
समयाचारहीनस्य स्वैर्ववृत्तेर्दुरात्मनः ।  
न सिद्धयः कुलभ्रंशेस्तत्संसर्गं न कारयेत् ॥  
  
यः शास्त्रविधिमुत्सृज्य वर्तते कामचारतः ।  
स सिद्धिमिहमाप्नोति परत्र च परां गतिम् ॥  
  
कुलद्रव्याणि सेवन्त येन दर्शनमाष्रितः ।  
तदङ्गरो समङ्ख्यातं भूतयोनिषु जायते ॥  
  
मदप्रस्खलितात्मा च न किञ्चिदपि वेत्ति चेत् ।  
न ध्यानं न तपश्चर्चा न धर्मं च न सत्क्रियाम् ॥  
  
न देवं न गुरुन्मत्मविचारो यदि कौलिके ।  
केवलं विषयासक्तः पतत्येव न संशयः ॥  
  
श्रिगुरोः कुलशास्त्रेभ्यः सम्यग्विज्ञाय वासमोम् ।  
पञ्चमुद्रां निषेवेत चान्यथा पतितो भवेत् ॥  
  
आवृत्तिं गुरुपङ्क्तिं च वटुकादीन्न पूज्ययः ।  
वीरोप्येवं वृथायामाद्देवता शापमाप्नुयात् ॥  
  
अथ पूजा प्रकारस्तु कथ्यते कौलवासिनोः ।  
आत्मदान समुद्रव्य देवशुद्धिं प्रकल्पयेत् ॥  
  
स्नानसन्ध्या भूतशुद्धिः प्राणायामः प्रतिष्ठति ।  
प्राणानां मातृकान्यासादिकैः स्यादात्मशोधनम् ॥  
  
सम्मार्जनानुलेपाद्यैर्दर्पणोदरवत् कृअत्म् ।  
वितान धूपदीपाद्यैःस्थान शुद्धिरियम्मता ॥  
  
ग्रथिता मातृकावर्णै मूलमन्त्राक्षराणि च ।  
क्रमोत्क्रमत्रिरावृत्तिर्मन्त्रशुद्धिरियम्मता ॥  
  
पूजा द्रव्याणि सम्प्रोक्ष्य मूलास्त्रेण विधानवित् ।  
दर्शयेद्धेनु मुद्रां च द्रव्यशुद्धिरियम्मता ॥  
  
पीठे देवं प्रतिष्ठाप्य सकलीकृत्य प्रोक्षयेत् ।  
अर्घ्योदकेन मूलेन त्रिर्दीपनीं प्रदर्शयेत् ॥  
  
देवशुद्धिर्विधायेत्थं पश्चाद्यजनमारभेत् ।  
सा पूजा सफला ज्ञेयात्वन्यथा निष्फला भवेत् ॥  
  
आदौ जलमधिष्टायपादंयोर्क्षालनं ततः ।  
द्विराचम्य शिखां वध्वा कुर्याद्वारेशपूजनम् ॥  
  
प्। १०५अ)  
  
विप्रानुत्सारयित्वा च ततः पुष्पादि शोधनम् ।  
वीरासने तथा विश्य विजया भक्षयेत् ततः ॥  
  
शक्तिं पार्श्वे च संस्थाप्य न्यासजालं समाचरेत् ।  
कुलद्रव्यं च संशोध्य पात्राणां स्थापनं ततः ॥  
  
अथ वीरासनाति ॥  
  
मृदुकोमलमासीनं सङ्ग्राम पतितं च येत् ।  
जन्तुव्यापादितं वापि मृतं वानरमासनम् ॥  
  
गर्भच्युतं च तारीणामथवा योनिजं न वा ।  
त्वं च वातच्छरीरं वा शिवे कुर्यात् ततोर्चनम् ॥  
  
ऋतुरक्ताक्तवस्त्रं वा आसनाय प्रक्ल्पयेत् ।  
श्मशानकाष्ठाघटितं पीठ वा यज्ञदारुजम् ॥  
  
ना दिक्षितो विशेज्जातु कृष्णसाराजिने गृही ।  
एकहस्तं द्विहस्तं वा चतुरङ्गुलमुच्छ्रितम् ॥  
  
विशुद्धे आसने कुर्यात् स्थापनं पूजनं विधिः ॥  
  
श्रीदेव्युवाच ॥  
  
देवेश श्रोतुमिच्छामि रहस्याति रहस्यकम् ।  
मुण्डादि वीरपर्यन्तं संस्कारं साधनं वद ॥  
  
श्रीशिव उवाच ॥  
  
रहस्यातिरहस्यं च न कुत्रापि मयेरितम् ।  
तव प्रीत्या महेशानि कथ्यते शृणु साम्प्रतम् ॥  
  
मृद्वासनो भवेदादौ द्वितीयं स्यादचूडकम् ।  
कोमलं च तृतीयं स्यान् मुण्डप्रोक्तं चतुर्थकम् ॥  
  
मृतासनं पञ्चमं च षष्ठं वीरासनं मतम् ।  
महावीरासनं देवी सप्तमं परिकीर्तितम् ॥  
  
सप्तानां साधयेद्देवी मालापात्र विशोधनम् ।  
यन्त्र संशोधनं चैव सर्वं सङ्कथितं पुरा ॥  
  
इदानीमासनानां च साधनां शृणु पार्वती ॥  
  
अथ लक्षणमाह ॥  
  
अर्वाक् षण्मासतोगर्भः च्युतमाहुर्मृदुंवुधा ।  
चूडोपनयनैर्हीनैमृतं वा चूडकं विदुः ॥  
  
निवृत्त चूडको वालो हीनोपनयनः शिवे ।  
यो मृतः पञ्चमे वर्षे तमेव कोमलं विदुः ॥  
  
सामान्य मरणं प्राप्तं प्रोक्तं देवि मृतासनम् ।  
वीररूपेण सञ्जातं तच्च वीरासनं विदुः ॥  
  
आवेश शूलपाशादि महावीरासनं मतम् ।  
अखण्डाङ्गंशवं देवि स खण्डं मस्तके न यत् ॥  
  
तन्मुण्डं यत्र मालादि पात्रकर्मणि कीर्तितम् ॥  
  
अथासन संस्कारः ॥  
  
शवमानिय देवेशि गर्भजं यदि वासवम् ।  
सप्तमाष्टाममासीनं चूडकं वापि कोमलम् ॥  
  
स्थानं संशोध्य यत्नेन वीचवेषो मुदान्वितः ।  
ततः संस्कारमाचर्य संस्थाप्य विमले स्थले ॥  
  
प्। १०५ब्)  
  
गन्धाष्टकं समादाय प्रोक्षयेत् प्रथमं ततः ।  
पञ्चामृतैः पञ्चमव्यैः कलापञ्च स मन्त्रितैः ॥  
  
मूलेन स्थापयेत् तत्र पीठचक्रेधरण्यधः ।  
त्रिकोणं विन्दुमायां च चतुरस्रे विकोणकम् ॥  
  
त्रिकोणं तस्य वाह्ये तु पद्ममष्टदलं लिखेत् ।  
षोडशारं च तद्वाह्ये त्रिवृत्तं त्रिगुणान्वितम् ॥  
  
मूलदेवी च तन्मध्ये मूलेन परिपूजयेत् ।  
वृत्तं च त्रिगुणं चैव आदिमाद्य न योजयेत् ॥  
  
वाङ्माया कमलास्तत्र वर्णादौ सर्वकर्मसु ।  
वह्नेर्दशकलास्तत्रकोणे चाष्टदले तथा ॥  
  
षोडशारे त्रिवृत्ते च कला सोमस्य पूजयेत् ।  
तत्रैव स्थापयेद्वीरं मृद्वाख्यं वा प्रयत्नतः ॥  
  
स्वयन्त्रं विलिखेत् तत्र साधारशक्तिपूर्वकम् ।  
सुधासिन्धुम्मणिद्वीपं चिन्तामणि गृहं तथा ॥  
  
श्मशानं पारिजातं च तन्मूले शववेदिकाम् ।  
धर्मज्ञानं च वैराग्यमैश्वर्यं तदनन्तरम् ॥  
  
अधर्मादि ततो मन्त्रापाणिपादे च युग्मकम् ।  
अकारादिक्षकारान्तं मातृकान्यास रूपकम् ॥  
  
तत् स्थाने पूजयेन्मन्त्री हृदिन्यासादि पूजयेत् ।  
करन्यासं ततो मन्त्री कराभ्यां पूजयेत् ततः ॥  
  
अधोमुखं मृतं कृत्वा तन्मुखे मधुरं वदेत् ।  
हे वीर परमानन्द देवीपर्यङ्कशङ्करम् ॥  
  
अष्टसिद्धिं च मे देहि ममशान्तिः सदा कुरु ।  
एतद् व्रूहि च वीरेन्द्र वसुवर्णं मुखे क्षिपेत् ॥  
  
एलालवङ्गजातीं च फलतांवूल संयुतम् ।  
षडिराद्रकं च गुडं कर्पूरं रक्ततन्तुना ॥  
  
मूलेन भावयेत् तत्रजूटिकां दृढमुष्टिकाम् ।  
अर्केन्दुशित वाघालनिर्मितां दीपवर्तिकाम् ॥  
  
निमन्त्रयेत् ततः शाक्तः सप्त * * (?) ननु क्रमात् ।  
वन्दनागुरुपुष्पाद्यैर्मूर्द्ध्निदेवीं प्रपूजयेत् ॥  
  
जीवन्यासं ततो मन्त्री प्राणमन्त्रेण साधयेत् ।  
गुदेलिङ्गे तथानाभौ भूदरे गुह्यदेशके ॥  
  
ऊरुजानु तथा जङ्घा गुल्फपादतले तथा ।  
शिरे कन्थे नासिकायां चक्षुषोः कर्णयोरपि ॥  
  
शिखाकवचगण्डेषु ऊर्द्ध्वाधोष्ट * (?) के तथा ।  
तन्तयोश्चैव जिह्वायां शिरः पृष्टे च पार्श्वयोः ॥  
  
प्। १०६अ)  
  
हृदादिके च वाहुभ्यां पादाभ्यां च तथैव च ।  
सर्वाङ्गे विन्यसे देवपीठन्यासमनुत्तमम् ॥  
  
सूर्यस्यमण्डलं तत्र तपिन्यादि कलात्मकम् ।  
मृतकायशवायात्र नमश्चान्ते पदं ततः ॥  
  
स्नापयन् मूलमन्त्रेण पूजयेनाष्टवारिणा ।  
सूर्यसोमात्मकं पीठमग्निरूपं प्रकल्पयेत् ॥  
  
मेरुपृष्ट ऋषिः छन्दः सुतलं तदनन्तरम् ।  
कूर्मोदेव ततः पश्चाद्धर्मार्थ साधने ततः ॥  
  
मोक्षे पुनर्मनोश्चैव सिद्ध्यर्थे परिकीर्तितम् ।  
कूर्ममुद्रां दर्शयित्वा अस्त्रावगुण्ठने ततः ॥  
  
शक्तियोनिर्मत्स्यमुद्रां धेनुमुद्रां ततः शिवे ।  
प्रदर्शयेच्छोटिकायां चतुरस्रां प्रदर्शयेत् ॥  
  
धृत्वा विमर्शयेन् मूलं पृथ्वीत्वमिति वै क्रमात् ।  
ततो वज्रोदकेत्यादि मनुभिः कामसङ्ख्यकैः ॥  
  
प्रणवं पूर्वमुद्धृत्य सहस्रार पदे ततः ।  
हूꣳ फट् स्वाहा तदन्ते च रक्षरक्ष ततो वदेत् ॥  
  
महाप्रतिसरे सर्वे विघ्नान् छेदय युग्वदेत् ।  
हूं फडन्तं समुद्धृत्य वह्निजायां समुच्चरेत् ॥  
  
दिक्पाल यजनं कार्यमिन्द्रोदि क्रमयोगतः ।  
वीरार्गला घोरमन्त्रैस्तथा पाशुपतैरपि ॥  
  
महामण्डल मन्त्रैर्वादिग्वन्धं तत्र कारयेत् ।  
शिवा वलिं तत्र दद्याद्ग्रहणादावपि प्रिये ॥  
  
आदौ मध्ये तथा चान्ते त्रिवारं तु शिवा वलिः ।  
मुण्डग्रहणकाले तु सर्वथा तु शिवा वलिः ॥  
  
शिवां शक्तिं च वा पूज्यदिक्पालान् वलि संयुतान् ।  
पूजयेत् परमेशानि सायुधादि यथाक्रमम् ॥  
  
एवं क्रमेण वीरेन्द्र सर्वेषां वलिमाहरेत् ।  
वाङ्मायां कमलां प्रोच्य देव्यामुक एषवैद्यजुः ॥  
  
प्रवर्तते इमं भागवलिं गृह्नं तु युग्मकम् ॥ ८७ ॥  
  
तथा ॥  
  
अत्र तिष्ठ नमः प्रोच्य अस्तुते हूम्फट् स्वाहा ।  
अकारादि क्षकारान्तं विन्दुयुक् मातृकाक्षरान् ॥  
  
शिरादि पादपर्यन्तं वेष्टयेद् दक्षिण क्रमात् ।  
सार्द्धत्रिवलयैर्युक्तं वेष्टयेत् साधकोत्तमः ॥  
  
नानासुगन्ध द्रव्येण रक्तचन्दनचन्दनैः ।  
काश्मीरा गुरुकं दत्वा पीतसूत्रेण वेष्टयेत् ॥  
  
प्। १०६ब्)  
  
वन्धयेद्विविधैर्द्रव्यैः क्षारयुक्त हरिद्रया ।  
वध्नीयाद्रक्तसूत्रेण पट्टसूत्रेण वापि वा ॥  
  
अथाधिकारितामाह ॥  
  
निर्द्वन्द्वो निरहङ्कारः शुद्धनाडीगणावृतः ।  
पाखण्डोवुद्धिरहितः सर्वभूत हितेरतः ॥  
  
सर्वावयव संशुद्धः सर्वशास्त्र विशारदः ।  
कृताभिषेका विद्याज्ञो जपपूजादि तत्परः ॥  
  
मृद्वासने वसेत् सोहित्वन्यथा नरकं व्रजेत् ।  
अज्ञानान्मोहदम्भैश्च दृष्ट्वादृष्टं करोति यः ॥  
  
सयाति नरकं घोरं पिशाचत्व मवाप्नुयात् ।  
प्रयान्ति ते महामूढा व्याधिः त्वं स्वल्पजीविताम् ॥  
  
विशेद्वीरस्तु शास्त्रज्ञः समयाचार तत्परः ।  
मन्त्रज्ञस्तन्त्रदर्शी च यन्त्र मन्त्र विचक्षणः ॥  
  
निग्रहानुग्रहे शक्तश्चतुर्वर्ग विनोदकः ।  
ससिद्धः सिद्धिदो लोकेशायानु ग्रहनेक्षमः ॥  
  
अशक्तः कुरुते यस्तु मृत्युस्तस्य न संशयः ।  
मृद्वासनमिदं प्रोक्तं किमन्यछ्रोतु मिच्छसि ॥  
  
देव्युवाच ॥  
  
देवेश श्रोतुमिच्छामि अचूडक विशोधनम् ।  
अचूडकासने देवी सिद्धयः सकलास्थिताः ॥  
  
तमासनं समादायमकार पञ्चकान्वितम् ।  
भौमाष्टम्यां चतुर्दश्या ममायां दीपकोत्सवे ॥  
  
कुलऋक्षेपि देवेशि अचूडकासनं भवेत् ।  
दिग्वन्ध भूतशुद्धादीन् कृत्वा यत्नेन पार्वती ॥  
  
वज्रोदके समारभ्य रक्षान्तकं शिवे ।  
मन्त्रान्विज्ञाय यत्नेन साधयेदिष्टसाधनम् ॥  
  
अन्यत्सर्वं पूर्ववत् स्यात् कोमलेप्येव मेव तु ।  
सुण्डासनं प्रवक्ष्येहं शृणु सा वहितो भव ॥  
  
भौमाष्टम्यां चतुर्दश्यां मङ्गलेश निवासरे ।  
दीपोत्सवे च फाल्गुण्यां साष्टरात्रिदिनेपि च ॥  
  
पूर्वकृत्यं समाव्याथयाम मात्रं गते निशि ।  
वीरवेषो दयायुक्तो भक्त भक्तो जितेन्द्रियः ॥  
  
महावलो महाबुद्धिर्विजितेन्द्रिय शास्त्रवित् ।  
खड्गहस्तो मुक्तकेशः सिन्दूरतिलकान्वितः ॥  
  
वलिद्रव्याणि चादाय दृढभक्तौ महारुचिः ।  
वीरसाधनसामग्री संवृतः साधकोत्तमः ॥  
  
प्। १०७अ)  
  
शिवावलिं प्रदत्वा दौतदन्ते मुण्डसाधनम् ।  
शिवारूपा स्वयं देवी तत्र विघ्नहराद्ध्रुवम् ॥  
  
अन्यथा विघ्नकर्तारो देवा दैत्याश्च मानवाः ।  
सर्वविघ्नं विनाशार्थं सिद्ध्यर्थं फेरवीं यजेत् ॥  
  
श्मशाने गह्वरेनद्यां शुन्यगेहेपि साधयेत् ।  
श्मशाने चेन्महेशानि विधिस्तत्र श्मशानवत् ॥  
  
अन्यत्र वीरवत् कार्यं साधनं सर्वसाधनम् ।  
कादिरान् कीलकानष्टौ निखनेन्मन्त्रमुच्चरेत् ॥  
  
महामण्डल मन्त्रैश्च सर्वविघ्नान्विघातयेत् ।  
मुण्डमानीय यत्नेन पञ्चगव्यं विना क्षिपेत् ॥  
  
दुग्धेन स्नानमाचर्य ततः संविज्जलेन च ।  
तदन्ते सुरया स्नानं कृत्वा यत्नेन पार्वती ॥  
  
तैलं लाप्य च तन्मुण्डे सिन्दूरेकज्जलं तथा ।  
गन्धपुष्पैश्च सम्पूज्य खनेद्धस्तार्द्धमानतः ॥  
  
तारायां कालिकायां तु छिन्नायामपि पार्वती ।  
मुण्डकादि भवेत्पीठमाधारादिकमेव वा ॥  
  
तत्रापि दशशक्तौ तु त्रिधा भिन्ना महेश्वरी ।  
ऋटुमत्यां तथा शक्तौ यत्किञ्चित् पीठमर्चयेत् ॥  
  
अथासनकालस्यावधिर्यथा ॥  
  
ऋटुवस्त्रासनं देवि सूत्रां तं परिकीर्तितम् ।  
मुण्डासनं तु मज्जीतं तथा शवासने प्रिये ॥  
  
कुचासने जपात्तं च सुरतासनमेव च ।  
मृदुकोमलचूडादि चूर्णान्तं परिकीर्तितम् ॥  
  
तथा वीरासनं देवी समादाय प्रयत्नतः ।  
हृन्मलं दूरतस्त्यक्त्वा हृदयं शोधयेत् पुनः ॥  
  
वस्त्राच्छन्नं भूमयं वा कृत्वा स्थित्वा जपं चरेत् ।  
नरचर्मासनं तथा ॥  
  
वस्त्रासनं स भङ्गान्तं स लोमान्तं नृकेशरी ।  
संविद्रसं सगाजाख्यं तूर्णाख्यं त्रोटनान्तकम् ॥  
  
योनित्वगासनं देवी स लोमान्तं महेश्वरी ।  
योग्यासनं स जीवान्तं पातान्तं सुरतासनम् ॥  
  
विपरीतासनं देवी तत्पातान्तं प्रकीर्तितम् ।  
तदन्ते सन्त्यजेद्देवी यद्यन्यं चोत्तरोत्तरम् ॥  
  
विषरासनकं देवी छेदनां तं प्रकीर्तितम् ।  
क्रमात् सिद्धिप्रदे देवी सर्वकार्यकरं भुवि ॥  
  
व्याघ्रासनं स लोमीतं कः चिद्भङ्गातमंविके ।  
इति सङ्क्षेपतः प्रोक्तं कालसङ्ख्यां शृणु प्रिये ॥  
  
प्। १०७ब्)  
  
ऋतुमत्यासने देवी त्रिदिनात्त्रिगुणा कृतिः ।  
ऋतुवस्त्रासनं देवि त्रिसास्रात्फलदायकम् ॥  
  
मुण्डासनं तु षण्मासैर्दिनां तं तु शवासनम् ।  
नरचर्मासनं देवीमासात् सत्फलमुच्यते ॥  
  
कुचासने द्विमासेन फलं भवति सुन्दरि ।  
रतासने महेशानि पक्षान्तं तु फलं भवेत् ॥  
  
मृद्वासने तु मासने कोमलं तत्वमासिकम् ।  
फलं भवं तु देवेशि ऊर्णाख्ये दशवर्षतः ॥  
  
अचूडके विष्णुतत्वैर्वीरेपि मन्त्र एव च ।  
वस्त्रासने पञ्चवर्षैः सिंहासनं पञ्चमासकैः ॥  
  
मृगाख्ये षड्वर्षश्चैव ऊर्णाख्ये दशवर्षतः ।  
योनित्वगासने देवि सप्ताहे न फलं भवेत् ॥  
  
योन्यासने स पक्षान्ते सुरताख्ये दिनाष्टकम् ।  
विपरीते षट्दिनैश्चेज्जिह्वास्पर्शोद्विवेदकैः ॥  
  
सप्तचुंवनके देवी योजयेत् कालिकान्नरः ।  
तावत्सन्नारकी ज्ञेयो यावदा हुत सम्प्लवम् ॥  
  
अथ मृद्वासनाद्य भावे अनुकल्पमाह ॥  
  
मृताभावेकुशं रूपं विष्टरं परिकल्पयेत् ।  
पूज्यं पीठं विष्ठराख्यं पूज्याता संविकापरा ॥  
  
श्रीदेव्याविष्टरोदेविधारास्तस्यास्फटास्ति च ।  
विष्टरं साधकस्याथ कथ्यते शृणु साम्प्रतम् ॥  
  
भूतपत्राणि यस्मिन् वै स कुशेभ्यो विधीयते ॥  
  
हस्ते पादे दशदशसितादिक् युगं हृत्सरोजे विंशत् सङ्ख्या सकलवरदे   
मस्तके कीर्तिताश्च ।  
गुह्ये जिह्वा वद नरदने घ्राणकर्णस्तनेषु लिङ्गे चान्द्रे युगपरिमिता   
योजनीयाकुशाश्च ॥  
  
इत्येष विष्टरः ख्यातः सर्वसिद्धि प्रदायकः ।  
कुशैर्वा वन्धनं कार्यं नाड्यां वा परमेश्वरी ॥  
  
रक्तमिश्रितसूत्रेण पट्टसूत्रेण वा पुनः ।  
विष्टरं परिकल्प्याथ तस्योपरि जपं चरेत् ॥  
  
विधिविष्टरपद्मस्य विधिः प्रोक्तो मया तव ।  
शवरूपं प्रकल्प्याथ कविर्वाग्मी भवेन्नरः ॥  
  
स्वयम्भुवाक्तं सूत्रं स्वकर्तव्यं सर्वसिद्धये ।  
शवाभावे विष्टरस्तु शवरूपः प्रकीर्तितः ॥  
  
साक्षात्तु शिवरूपो हि विष्टरः परिकीर्तितः ।  
विष्टरः शिवरूपः स्यात् स्वस्य शक्तित्वकल्पना ॥  
  
शिवशक्ति समायोगोत् किं न सिद्ध्यति भूतले ।  
शववीरोत्तमं वस्त्रं द्वितीयो विष्टरः स्मृतः ॥  
  
प्। १०८अ)  
  
तृतीयं शृणु देवेशि सर्वसिद्धिप्रदायकम् ।  
विष्टरं शम्भुरूपः स्यात् स शिवाशिवविष्टरः ॥  
  
सिंहासनं च पर्यङ्को विष्टरस्तु तृतीयकः ।  
चतुष्पादे महादेवि ब्रह्मविष्णुमहेश्वराः ।  
  
ईश्वरस्तु चतुर्थः स्यात् तन्मध्ये तु सदाशिवः ।  
मध्ये तु आसनस्थानं महासमरसात्मकम् ॥  
  
हस्तौ पादौ प्रकल्प्याथ मस्तकं हृदयं तथा ।  
साङ्गं सा च वयं देवि शवं वा परिकल्प्य च ॥  
  
स पादे शतपात्रेण भूतपत्रे कुशैः क्रमात् ।  
अस्थिं वा तत्र संस्थाप्य शवांशं वापि सुन्दरि ॥  
  
नारी रजोन्वितं सूत्रं तेन वाग्रथनं चरेत् ।  
पट्टसूत्रेण सूत्रेण यथायोगेन वा पुनः ॥  
  
जीवन्यासं तत्र कृत्वा ध्यात्वा तारां जपं चरेत् ।  
अनेन क्रमे योगेन किन्नसिद्ध्यति भूतले ॥  
  
सदाशिव प्रेतरूपो विष्टरः कथितो मया ॥  
  
अथ विष्टरस्य संस्कारमाह ॥  
  
गायत्र्यात्रोटनं कार्यं मूलेन ग्रथनं चरेत् ।  
यत्र नोक्ता तु गायत्री तत् क्रमं शृणु तारिके ॥  
  
तन्नामपद देव्यं तां गायत्रीशं तु सा मता ।  
तन्नाम कर्म देव्यन्ता गायत्री तारिणी मया ॥  
  
कृतसङ्कल्पको मन्त्री कोमलं वामपाणिना ।  
कूर्चवीजेन सङ्गृह्य अस्त्रमन्त्रेण प्रोक्षणम् ॥  
  
प्रणवं तु वनेशीं च समुच्चार्यं तु तं वदेत् ।  
शवरूप महाप्रेत चाष्टसिद्धिं प्रयच्छमे ॥  
  
इति स्तुत्वा तु तं सम्यक् कुशमध्ये निधापयेत् ।  
तस्य गेहे त्रिकोणं तु रक्तचन्दन वै ॥  
  
मायां तन्मध्यगां लिख्य वहिर्मण्डलकं चरेत् ।  
प्रणवम् आः स रेरवे च वज्ररेरवे ततः ॥  
  
कूर्च चास्त्रं वह्नि वधूमयं च मण्डले मनूः ।  
ॐ आं कारं च ततो मायां क्रौङ्कारं हंस एव च ॥  
  
वह्निजायां समुच्चार्य शवः प्राणाः पदं वदेत् ।  
इह प्राणाः पदं प्रोक्ता शवजीव इहस्थितः ॥  
  
शवस्य सर्वेन्द्रियाणि पुनर्वाङ्मन चक्स्।उ च ।  
श्रोत्रघ्राण इहागत्य सुखं च विरमेव च ॥   
  
तिष्ठं तु स्वाहयायुक्तो प्रणवं स्थापनो मनुः ।  
प्रणवं पूर्वमुच्चार्य आधारशक्ति पदं ततः ॥  
  
कोमलासन पदं ङेन्तं नमोन्तेन तमर्चयेत् ।  
प्रणवं कामपीठाय नमः शब्दान्नमस्क्रिया ॥   
  
प्। १०८ब्)  
  
स्वर्णैर्मास त्रयै पट्टे कार्या मूर्तिः शवस्य च ।  
संस्थाप्य विष्टरः स्यान्ते सर्वं पूर्ववदाचरेत् ॥   
  
समयाशोधनं कृत्वा शक्तिशोधनमाचरेत् ।  
शक्तिः संशोधनं कृत्वा सुराशोधनमाचरेत् ॥  
  
सुराः संशोधनं कृत्वा शुद्धिशोधनमाचरेत् ।  
शुद्धिः संशोधनं कृत्वा मुद्रां मैथुनशोधयेत् ॥   
  
अथ द्विजयाङ्गीकारमाह ॥  
  
संविदा शवयोर्मध्ये संविद्देवीगरीयसी ।  
संवित् प्रयोगस्तेनेह पूजादौ साधकोत्तमैः ॥   
  
कर्तव्या च महापूजा करणीया सुमन्त्रितैः ।  
शुक्लपुष्पाभवेद्ब्राह्मी रक्तपुष्पा तु क्षत्रिया ॥  
  
पीतपुष्पा भवेद्वैश्या कृष्णपुष्पा तु शूद्रजा ।  
ऋषिरस्या महेशानि आनन्दभैरवा मतः ॥  
  
वालावीज त्रयेणैव वीजं शक्तिश्च कीलकम् ॥  
  
क्रमात् कार्यं महेशानि विनियोगस्तु शोधने ।  
द्विधा त्रिभिस्तुतैर्वीजैः षडङ्गानि क्रमाद्विदुः ॥   
  
अथ ध्यानम् ॥  
  
सिद्धायां शिववोधिनीं करलसत् पाशाङ्कुशो भैरवीं भक्ताभीष्ट   
वरप्रदान कुशलां संसारवन्धछिदाम् ।  
पीयूषां वुधिमन्थनोद्भवरसां संसारवन्धछिदां   
वीराराधितपादुकां सुविजयां ध्यायेज्जगन्मोहिनीम् ॥  
  
सप्ताभिमन्त्रितं कृत्वा पूतं सर्वं भवेद्ध्रुवम् ॥  
  
संविदे ब्रह्मसम्भूते ब्रह्मपुत्रि सदानघे ।  
भैरवानन्द दत्तात्वं पवित्रा भवसर्वदा ॥  
  
ॐ ब्राह्म्यै नमः स्वाहा ॥  
  
ब्राह्मणीं शोधयेदिति ॥  
  
सिद्धिमूल क्रिये देवि हीनबोध प्रवोधिनी ।  
राजा प्रजा वशङ्करी शत्रुकण्ठनिसूदिनी ॥   
  
ऐꣳ क्षत्रियायै नमः स्वाहा ॥  
  
शोधयेत् क्षत्रियां ततः ॥  
  
अज्ञानेन्ध न दीप्ताग्नेर्ज्वालाग्नेर्ज्ञानरूपिणी ।  
आनन्दस्यागमं प्रीतिं सम्यग् ज्ञानं प्रयच्छमे ॥  
  
ह्रीꣳ वैश्यायै नमः स्वाहा ॥  
  
शूद्रां च शोधयेत् ततः ॥  
  
नमस्यामि नमस्यामि योगमार्ग प्रदर्शिनी ।  
त्रैलोक्य विजये मातः समाधि फलदा भव ॥  
  
क्लीꣳ शूद्रायै नमः स्वाहा ॥  
  
कथ्यते मन्त्रमुत्तमम् ॥  
  
प्। १०९अ)  
  
अमृते अमृतोद्भवे अमृतवर्षिणि पदं ततः ।  
अमृतमाकर्षयद्वन्द्वं सिद्धिं देहि पदं ततः ॥  
  
सर्वमेथ ततो व्रूयाद्वशमानय तत्परम् ।  
द्विठान्तोयं मनुः प्रोक्तश्चतुर्णामपि शोधने ॥   
  
मूलमन्त्रं सप्तवारं तस्योपरि नियोजयेत् ।  
आवाहनादि मुद्राश्च धेनुयोनिं ततः परम् ॥   
  
दिग्वन्धनं छोटिकाभिस्तारत्रयपुरस्सरम् ।  
दिव्यदृष्ट्या तथा पार्ष्णिघातैर्विघ्नान्विघातयेत् ॥   
  
सप्तधा तर्पयेद्ब्रह्मरन्ध्रे मूलं समुच्चरन् ।  
गुरुं पद्मे सहस्रारे तथा तत्वाख्यमुद्रया ॥   
  
त्रिधैव तर्पयेद्भक्त्या साधकः सिद्धिमानसः ।  
ऐꣳ वदवदपदं व्रूयाद्वाग्वादिनि पदं ततः ॥   
  
मम जिह्वाग्रे स्थिरीभव सर्वं पदं ततः ।  
सर्व सत्ववशङ्करी स्वाहान्ते जुहुयान्मुखे ॥   
  
आनन्देन युतो देवी पूजा कार्या यथाविधिः ।  
समयाभक्षिता येन समयायोषिता तथा ॥   
  
स शिवः स च योगी च सत्तपस्वी सतांवरः ।  
स भवेन्मुक्तिमार्गस्थः समया येन भक्षिता ॥   
  
भक्षयित्वा च समयायं यं मन्त्रं जपेन्नरः ।  
समस्तफलमाप्नोति सत्यं सत्यं वराणने ॥   
  
अथ शक्तिशोधनम् ॥  
  
स शोधनम्मनाश्चर्य स्त्रिषुमयेषु साधकः ।  
कृतेपि सिद्धिहानिः स्यात् क्रुद्धा भवति चण्डिका ॥   
  
अभिषेकाद्भवेच्छक्तिर्मन्त्रस्योच्चारणाछ्रुतौ ।  
रतिकाल महेशानि दीक्षाकाले च कन्यका ॥   
  
कलाद्वा यत्नतो व्यर्थादभिषेकं समाचरेत् ।  
सुरया रेतसा वापि जलेन मनुना पुरा ॥  
  
आदौ वालां समुच्चार्य त्रिपुरायै समुच्चरेत् ।  
नमः शब्दं समुच्चार्य इमां शक्तिं ततो वदेत् ॥  
  
पवित्री कुरु शब्दान्ते मम शक्तिं कुरु प्रिये ।  
वह्निजायां समुच्चार्य शुद्धिमन्त्रः प्रकीर्तितः ॥  
  
अनेन विधिना देवी अभिसिक्ता स्त्रियः सदा ।  
रममाणोत्र सन्नित्यं सर्वसिद्धिमवाप्नुयात् ॥  
  
इहलोके सुखं भुक्तापरे मुक्तिमवाप्नुयात् ।  
अस्या कर्णेभेदवुद्ध्या मायावीजं समुच्चरेत् ॥  
  
प्। १०९ब्)  
  
तेन सुद्धा भवेन्नारी पूजा योग्या सदैव हि ॥  
  
अथ वाम कौलयोर्विशेषन्यासानाह ॥  
  
क्षमारभ्य अकारान्तो न्यासश्चेत्क्रियते यदि ।  
संहारन्यासनामा स्यात् विन्दुन्या स इतीरितः ॥  
  
वाममार्गे प्रवृत्तानां शक्तिसेवनकारिणाम् ।  
अन्तर्न्यासात् परं विन्दुन्यासैः स्याच्छुक्रधारणम् ॥   
  
यावत् क्लिन्ना भवेच्छक्तिस्तावद्भोगो विद्यीयते ।  
वामेन्न दक्षिणेमार्गे देवता ध्यानमुच्यते ॥  
  
अक्षस्रजं हरिणपोत मुदग्रटं।कं विद्याङ्कुरैरविरतं दधतीं त्रिनेत्राम् ।  
अर्द्धेन्दुमौलिमरुणासरविन्दवसां वर्णेश्वरीं   
प्रणमतस्तनभारनम्राम् ॥  
  
शक्तेर्मनोरथे पूर्णे विसर्गन्या समाचरेत् ।  
ततो विन्दुपतेत्तस्मादेतौ विन्दु विसर्गकौ ॥  
  
न्यासौ प्रोक्तौ यदा शुक्रं वामिनः कौलिकस्य वा ।  
शक्तं स्तृप्तिं विना सर्गन्यासेनापि विनाच्युतम् ॥   
  
तदासौ निरयं यान्ति यावच्चन्द्र दिवाकरौ ।  
इहलोकेप्यवंशःस्याद्विहीनो ब्रह्मतेजसा ॥   
  
भोगमोक्षधिया वामे पतितुं ये समुद्यताः ।  
विना मन्त्रं सर्पमणिं ते गृहीतुं समुद्यताः ॥  
  
विसर्गमातृकान्यासोभवे केवल मातृवत् ।  
विशेषस्तु विसर्गान्तो वर्णोच्चारो भवेदिति ॥  
  
विन्दुसर्गद्युतान् डादिव्यं तान् वर्णान्स्थितौ न्यसेत् ।  
पूर्वोक्ता एव मुत्पाद्याः षडङ्ग ध्यानमुच्यते ॥  
  
सिन्दूरकान्ति ममिताभरणां त्रिनेत्रां विद्याक्षसूत्र   
मृगपोत्तवरान्धानाम् ।  
पार्श्वस्थितां भगवतीमपि काञ्चनाभां ध्यायेत् कराब्ज   
घृतपुस्तकवर्णमालाम् ॥  
  
मातृकान्यास संस्थाने वामे कौलिक वर्त्मनि ।  
प्रपञ्चयोगनामानं न्यासं कुर्यात्तदुच्यते ॥   
  
श्रीप्रपञ्चेद्वीपमाये कमलाजलधी तथा ।  
गिरिविष्णुर्वल्लभे च यत्तनं पद्मधारिणी ॥  
  
समुद्रतनया पीठे क्षेत्रयुग्लोकमातृका ।  
वनं कमलवासिन्यौ इन्दिराचाश्रमस्तथा ॥  
  
मागृहेतुरमानद्यौ पद्माचत्वरकौ तथा ।  
नारायणप्रियोद्भिज्जौस्वेदजासिद्धिलक्ष्मिका ॥  
  
अण्डजश्च महालक्ष्मी जरायुराजलक्ष्मिका ।  
स्वरस्थाने षोडशैव युग्मानि स्पर्शजान्यथा ॥  
  
आर्यालवौत्रुटिर्मा च चण्डिका च कलान्विता ।  
काष्ठा दुर्गेनिमेवाख्य शिवश्चासौह्यपर्णिका ॥  
  
प्। ११०अ)  
  
अंविका घटिके चैव मुहूर्तश्च सनीयुतः ।  
ईश्वरी प्रहरश्चैव शाम्भवी दिवसान्विता ॥  
  
सर्वमङ्गलया युक्ता स्तितिन्यस्य ततः परम् ।  
दाक्षायिण्यो तथा वाराहैमवत्यायुतं न्यसेत् ॥   
  
नक्षत्रं च महामाया युक्तं योगेन्यसेत्ततः ।  
माहेश्वर्या च करणं मृडान्या पक्ष एव च ॥   
  
रुद्राणी माससंयुक्ता सर्वाणि राशि संयुता ।  
अथ तु परमेश्वर्यौ काली चानय संयुता ॥   
  
कात्यायणांवत्सरयुक् गौरीयुग समन्विता ।  
भवानी प्रलयौ वाथयादि स्थानेषु विन्यसेत् ॥  
  
पञ्चभूतयुता ब्राह्मी पञ्चतन्मात्रसंयुता ।  
वागीश्वरी ततो वाणी पञ्चकर्मेन्द्रियान्विता ॥  
  
सञ्ज्ञानेन्द्रिय सावित्री सा निलां च सरस्वती ।  
गायत्री गुणयुक्ता वाक् प्रकटः करणान्विता ॥   
  
अवस्थायुक् शारदा च धातुयुक्ता च भारती ।  
दोषयुक्ता प्रिया चेति व्यापकं विद्यया न्यसेत् ॥   
  
त्रितारमूलविद्यान्ते मातृकाक्षणतः परम् ।  
वदेत् प्रपञ्चरूपायैश्रियै नम इति क्रमात् ॥  
  
प्रपञ्चादिभिरापोह्य वर्णव्यक्तिं नियोजयेत् ।  
मातृकान्यास सम्प्रोक्त स्थानेषु तदनन्तरम् ॥  
  
त्रितालमूल सकल प्रपञ्चस्य स्वरूपतः ।  
आर्यावारां वा देव्यै च नमोक्त्या व्यापकन्यसेत् ॥  
  
प्रपञ्च न्यास एवं स्याद्भुवनान्या स उच्यते ।  
विना द्रव्याधिवासेन न स्मरेन्न जपेत् तथा ॥   
  
ये स्मरन्ति महामूढास्तेसां दुःखं पदे पदे ।  
नासवेन विनामन्त्रं विनामन्त्रेण नासवम् ॥  
  
परस्परविरोधित्वात् कथं पूजा विधीयते ।  
तत्संशय निवृत्तिं च ज्ञात्वा गुरुमुखाद्यजेत् ॥  
  
वीक्षणस्पर्शन ध्यानमन्त्र मुद्राविशोधनैः ।  
द्रव्यं तर्पणयोग्यं स्याद्देवता प्रीतिकारकम् ॥   
  
अथ द्रव्याङ्गीकारे अधिकारि विवेकमाह ॥  
  
द्रव्येण सात्विके नैव ब्राह्मणः पूजयेच्छिवाम् ।  
ब्राह्मणो मदिरां दत्वा ब्राह्मण्यादेव हीयते ॥   
  
ब्राह्मणस्त्वनुकल्पं च कृत्वा चाण्डालतामियात् ।  
एवं दद्यात्क्षितिंयोपि पैष्टिकीन्नो कदाचन ॥  
  
प्। ११०ब्)  
  
नारिकेलोदकं कांस्येताम्रेगव्यं तथा मधु ।  
राजन्यवैश्ययोर्दानं न द्विजस्य कदाचन ॥  
  
एवं प्रदानमात्रेण हीनायुर्ब्राह्मणो भवेत् ।  
ताम्रेगव्यं मधुसमन्दैवयैत्र्ये न दुष्यति ॥  
  
अत एव महेशानि होमे ताम्रे प्रगृह्यते ।  
ब्राह्मणेन तथा कार्यं ब्राह्मण्यं न विन्श्यति ॥  
  
वर्णानु क्रमभेदेन द्रव्यभेदा भवन्ति च ।  
क्षीरेण ब्राह्मणैस्तर्प्यं घृतेन नृपवंशजैः ॥  
  
माक्षिकैर्वैश्यवर्यस्तु आसवैः शूद्रजातिभिः ।  
यत्रावश्यं विनिर्दिष्टं मदिरादानमुत्तमम् ॥  
  
ब्राह्मणस्ताम्रपात्रे तु गव्यमद्यं प्रकल्पयेत् ।  
सत्यक्रमाच्चतुर्वर्णैः क्षीराज्ये मधुपिष्टजैः ॥  
  
त्रेतायां पुजिता देवी घृतेन सर्वजातिभिः ।  
मधुभिः सर्ववर्णैश्च पूजिता द्वापरेयुगे ॥  
  
पूजनीया कलौ देवी केवलैरासवैर्निशि ।  
ब्राह्मणैश्च सदापेयाक्षत्रियैश्चरणागमे ॥  
  
वैश्यैर्द्धन प्रयोगैश्च शूद्रेणैव कदाचन ।  
ब्राह्मणस्य मुखान्मद्य वासना प्रभवेद्यदि ॥  
  
चण्डालवद्वहिः कार्यो नासौ वा मीनकौलिकः ।  
ब्राह्मणो न स्पृशेन् मद्यं वैदिके वर्त्मनि स्थितः ॥  
  
पञ्चलक्षण संयुक्तो ब्राह्मणः काल एव स ।  
अहं ब्रह्मा तथा विष्णुस्तदाज्ञावशवर्तिनः ॥  
  
स चेद् वामपथं प्राप्तः पुनः श्वानोभिजायते ।  
चतुर्लक्षण संयुक्तो विप्रो ज्ञेयस्तु मध्यमः ॥   
  
ताभ्यां दत्तो भाग्यवशात्तान्त्रिकः कोपि चेन्मनुः ।  
सद्यः फलति वाग्यस्य क्रियया वापि तस्य तु ॥   
  
लक्षण त्रययुक्तोयस्तस्य वैदिक तान्त्रिके ।  
यथोक्ता चरणादेव फलदस्तु न वामकः ॥  
  
लक्षणद्वयसंयुक्तस्तस्य वामश्च दक्षिणः ।  
समतुल्य फलौ स्यातां न कदाचन वैदिकः ॥  
  
एकलक्षण संयुक्तो समस्तफलप्रदः ।  
सौत्रामिण्यां कुलाचारे ब्राह्मणः प्रपिवेत्सुराम् ॥  
  
अन्यत्र कामतः पीत्वा प्रायश्चित्ती भवेन्नरः ।  
ब्राह्मणैः कौलिकैः पेयं देवता तृप्तिहेतवे ॥  
  
वामिनां कौलिकानां च मुखेतिष्ठन्ति देवताः ।  
नयन्तितें तु तद्गन्धं स तु वन्द्यो हरेरपि ॥  
  
देवता यस्य न मुखे साक्षाच्चाण्डाल एव सः ।  
सेवेत मधुमांसानि तृष्णया चेत् स पातकी ॥   
  
प्। १११अ)  
  
मन्त्रपूतं कुलद्रव्यं गुरुदेवार्पितं प्रिये ।  
ये पिवन्ति जनास्तेषां स्तनपानं पुनर्नव ॥  
  
वहुनोक्तेन किं देवि यथा शक्त्या ददाति यः ।  
कुलाचार्याय पूजार्थं कुलद्रव्यं स धर्मवित् ॥  
  
शैवे तु वैष्णवे शाक्ते सौरे सु गतदर्शने ।  
वौद्वे पाशुपते साङ्ख्ये मन्त्रे कालामुखे तथा ॥  
  
सदक्ष वामसिद्धान्ते वैदिकादिषु पार्वती ।  
विनालिपिसिताभ्यां तु पूजनं निःफलं भवेत् ॥  
  
शृणु देवी प्रवक्ष्यामि कौलिका चरणं यथा ।  
पाणेर्भ्रान्ति भवेद्यस्य घृणास्याद्रक्तरेतसोः ॥  
  
शुद्धौ चाशुद्धिता वुधिः पापशङ्का च मैथुने ।  
स भ्रष्टः पूजयेदेवीं चण्डी मन्त्रं कथं जपेत् ॥  
  
अथ द्रव्याणामावश्यकतामाह ॥  
  
विनालिवलिदानाभ्यां न प्रसीदति कालिका ।  
मधुभाण्ड सहस्रैस्तुमांसभारशतैरपि ॥  
  
नैव तुष्टा भवेद्देवी भगलिङ्गामृतम् ऋते ॥  
  
अथ कामराणां क्रमेण फलमाह ॥  
  
यः करोति सुरापानं जीवन्मुक्तः स जायते ।  
मांसं कादतियोमर्त्यस्तस्य मृत्युभयं कुतः ॥  
  
यो भक्षयति मत्स्यांश्च स शिवो नात्र संशयः ।  
मुद्रां भक्षयतेद्यस्तु स सिद्धीनां पतिर्भवेत् ॥   
  
सुरतं यः प्रकुरुते त्रैलोक्य करणक्षमः ।  
एतस्य चार्थ त्रितयं सात्विको राजसस्तथा ॥  
  
तामसश्चेति तत्राद्यौरामादिभ्यो निरूपतः ।  
तं मार्गं ये विजानन्ति ते मुक्ता नात्र संशयः ॥  
  
अथाशवस्यत्रैविध्यमाह ॥  
  
मदिरात्रि विधा प्रोक्ता उत्तमामध्यमाधमा ।  
उत्तमा स्वगृहोत्यन्नामध्यमाचान्यगेहजा ॥  
  
अधमाहट्टसङ्क्रीता एवं सा त्रिविधामता ॥  
  
शिव उवाच ॥  
  
देवासुरैः पुराकल्पेमथ्यमाने महोदधौ ।  
तत्र श्यामा समुत्पन्ना सुराकलशधारिणी ॥  
  
गौराङ्गारुणचैला च भास्वद्धरितकञ्चुका ।  
श्वेतोत्तरपदादेवी त्रैलोक्यस्यापि मोहिनी ॥  
  
दृष्ट्वातां दानवाः सर्वे शुक्राचार्य वलात्सुरान् ।  
जित्वातां जगृहुस्तस्याः कलशाच्चपयुः सुराम् ॥  
  
देवान् पलायितान् दृष्ट्वा शक्तयस्तत्र संस्थिताः ।  
पयुस्ता अपितां पुण्यां सुरां दैवतमातरः ॥  
  
वरानपि वहून् दद्युः सुरायाः सुरमातरः ।  
अभयास्मात्तर्पयन्ति शेषं गृह्नन्ति ये नराः ॥  
  
ते स्मद्रूपा न सन्देहो भुक्तिक्त्यैकभाजनम् ।  
सुरागङ्गा सुरासिन्धुः सुरादेवी सरस्वती ॥  
  
प्। १११ब्)  
  
सुरा गोदावरी रेवासुरैव परमं पदम् ।  
सुरानिन्दन्ति ये मूढा मूढास्ते जन्मजन्मनि ॥  
  
गन्धर्वैस्तूयमानास्ता शक्तयस्ते च दानवा ।  
उत्पत्तिः कथिता देवी पानं च कथयाम्यहम् ॥  
  
जिह्वामूलं समारभ्य हृदयं या च सुन्दरी ।  
षोडशाङ्गुल विज्ञेया स्थाना स्वादोमृतं पदम् ॥  
  
षोडशैव कलायुक्तं षोडशाङ्गुलमायतम् ।  
पिवते दैवतैर्देवि मद्यममृतरूपिणम् ॥  
  
प्रथमं पिवते वह्नि द्वितीयं शशिना पिवेत् ।  
विष्णुना च तृतीयं तु चतुर्थं वरुणः पिवेत् ॥  
  
कुमारः पञ्चमं देवी षष्ठं तु वासवं पिवेत् ।  
सप्तमम् ऋषिभिः सर्वैः गणेश्वरोष्टमं पिवेत् ॥  
  
नवमं धर्मराजेन मरुतैर्दशमं पिवेत् ।  
एकादशमसंस्थाने ब्रह्मपुत्रा पिवेत् प्रिये ॥  
  
कौमार द्वादशं याति वैनायक्यः त्रयोदशम् ॥  
  
चतुर्दश्यां पशुपतिम् ॥  
  
एते पीत्वा दशैः पञ्चषोडशं न प्रकाशयेत् ।  
न पीतं मानुषैर्भद्रे देवैः पीत्वा तु सम्भवैः ॥  
  
पीत्वा च कथितैर्भद्रे अधुना देवता शृणु ।  
या रसा सा उमादेवी यो मद्यः स महेश्वरः ॥  
  
यो वर्णः स स्वयं ब्रह्मा यो गन्धः स जनार्दनः ।  
यः स्वादः स तु सोमोयं यो वेगः पवनः स्वयम् ॥  
  
ज्ञानविज्ञान सम्पन्नं यो मद्यं चित्सुरेश्वरी ।  
  
अथ पाकप्रकारमाह ॥  
  
अम्भसां द्वादशप्रस्थं च तण्डुला ।  
प्रस्थार्द्धं तण्डुलं प्रोक्तं तावन्मात्रास्तदङ्कुरान् ॥  
  
शीतादिरहिते स्थाने दिवसद्वयमास्य तत् ।  
पश्चात् भानौ समारोप्य जंवाल सदृशं पचेत् ॥  
  
पादप्रस्थं दण्डुलाश्च तन्मात्रानं कुराक्षिपेत् ।  
पुनर्दिनद्वयं स्थाप्य पुनरेवं प्रकल्पयेत् ॥  
  
अर्द्धं तस्य समादाय तण्डुलेषु विनिःक्षिपेत् ।  
कुनरेवं त्रिधा कुर्यात्ताण्डुली सा सुरा स्मृता ॥  
  
अयमेव भवेत् सोमः सोमयाग फलप्रदः ।  
दूतीयागो भवेद्योगः सोमपानं तु तत् स्मृतम् ॥  
  
यागतिः सोमयज्ञेन कौलिकानामनेन सा ।  
भोगः स्वर्गश्च भवति विनाकष्टें न वामिनाम् ॥  
  
एवं तु यवपिष्टोत्थो देवं सोम इति स्मृतः ।  
यच्च तण्डुल योगेन शक्ति सोमो निगद्यते ॥  
  
स्विन्नः कुट्टित गोधूमाः समक्लिष्टे न संयुताः ।  
स्त्यापितो द्वादशाहं च वारुण्यां परिपाचिताः ॥  
  
प्। ११२अ)  
  
तन्मद्यं सूर्यसञ्ज्ञं स्याद्योगिनी सदवर्द्धनम् ।  
पीतं तच्च पूजान्ते वाजपेय फलं लभेत् ॥  
  
इदमेव त्रिधा युक्तं दलं मद्यं च साधिकम् ।  
अग्निर्भवेत्तस्य पानादग्निहोत्र फलं लभेत् ॥  
  
अग्निर्यदा सप्तवारं वारुणीयन्त्रगः कृतः ।  
वडवानलमानो सौ महापातकनाशनः ॥  
  
दशःप्रस्थं गुडप्रोक्तस्तावद्धूत्तूलजात्व च ।  
जंवुत्वग्धातकी पुष्पं तदर्द्धं नारिकेरज ॥  
  
कुसुमं च तदर्द्धं स्यात् तदर्द्धं च हरीतकी ।  
तावद्विभीतकं प्रोक्तं चतुर्थांशं कटुत्रयम् ॥  
  
तावच्च चित्रेकं तस्माद्गुडो द्वादशभागिकः ।  
करेण भ्रामये सम्यक् अनुलोम विलोमतः ॥  
  
अष्टोत्तरशतावृत्त्या त्रिसन्ध्यं प्रतिवासरम् ।  
द्वादशाहेन पाकः स्याद्वारुणी यन्त्रगं पचेत् ॥  
  
एषागौडीति विख्याता महामदकरी मताः ।  
शिवेन निर्मिता पूर्वं स्वयं पीता च भैरवैः ॥  
  
द्विगुणं मकरन्दाख्यं वारि संयोजयेद्गुडे ।  
षोडशाहे न पाकः स्याच्छेषमन्यत्पुरोक्तवत् ॥  
  
सर्वदेवप्रियाचेयं वशीकरणीमद्भुतम् ।  
देवानां शक्तयोवश्यामानुषीणां तु काद्रथा ॥  
  
हरीतकी चित्रकं च मरीचं धातकी तथा ।  
मधूकपुष्पं क्षौद्रं च भागैकेन विवर्द्धितम् ॥  
  
अशीतिगुडसम्मिश्रं शेषमन्यत्पुरोक्तवत् ।  
इदं मनोहरं द्रव्यं योगिनी पानमुत्तमम् ॥  
  
मद्याभावे प्रवक्ष्यामि विन्दुमद्याधिकं सुराः ।  
माहिषं दधिसङ्ग्राह्यं चतुर्दशगुणां सुराम् ॥  
  
मोचा फलस्य पक्वस्य मर्दितस्य रसस्तथा ।  
ग्राह्यं दधि चतुर्थांशं तत्सम्मर्घ घटेक्षिपेत् ॥  
  
चत्वारिंशद्दिनान्यष्टौ पङ्के पङ्कज सङ्कुले ।  
निधायोद्धृत्य किरणैः सौरैः सम्यग्विशोषयेत् ॥  
  
यदा तत् कठिनी भावस्तथा कुर्याद्वण्टी शुभाम् ।  
गुञ्जाभां जलसम्पूर्णेतां पात्रे प्रणिधापयेत् ॥  
  
इदं सुरातोप्यधिकं ब्राह्मणानां प्रशस्यते ।  
गौडी साध्वी तथा पैष्टी त्रिविधा तु सुरा स्मृताः ॥  
  
शूद्राणामुचिता चेयं वंशा क्षत्रिय वैश्ययोः ।  
ब्रह्मानन्द सुरायैस्तु प्रीता विप्रैस्तु कौलिकैः ॥  
  
न चोन्मादकरी तेषां सुरेयं वुद्धिवर्धिनी ।  
सर्वसिद्धिकरी पैष्ठी गौडी भोगप्रदायिनी ॥  
  
माध्वी मुक्तिकरी ज्ञेया द्राक्षा राज्यप्रदामता ।  
विद्याप्रदैक्षरीहाला खार्जूरी रिपुनाशिनी ॥  
  
तालजा स्तम्भनेशस्तापनसाखा शुभप्रदा ।  
नारिकेलाद्भवा श्रीदानिंवजारोगनाशिनी ॥  
  
मधूकजा ज्ञानकरी वैलेया पापनाशिनी ।  
यत्सानन्दं रुचिकरं सामोदं च मनोहरम् ॥  
  
प्। ११२ब्)  
  
मद्यं तदुत्तमं देवा देवता प्रीतिकारकम् ।  
ब्रह्मा स्यात् सलिले विष्णुर्गन्धे रुद्रश्च तद्रुवौ ॥  
  
परमात्मा तदानन्दे तस्मात् सेव्यमिदं प्रिये ।  
दृष्ट्वा प्रणम्य प्रथमं तद्रूपां वारुणी कलाम् ॥  
  
वरुणेनार्चिता देवी वारुणी इति विश्रुता ।  
सुरैस्तु पिवते नित्यं सुरानाम इति स्मृता ॥  
  
मदनेनार्चिता नित्यं मदिरेयं प्रकीर्तिता ।  
परमार्थे तु उत्पन्ना पराशक्तिः प्रकीर्तिता ॥  
  
यथामृतं तथा मद्यं प्रोक्तः काले निषेवितम् ।  
अमृतेन सहोत्पन्नं स्थाने मद्यं सुधायते ॥  
  
विषेणापि सहोत्पन्नं तेन मद्यं विषायते ॥  
  
अथ निषिद्धमाह ॥  
  
नष्टैः पर्युषितोच्छिष्टै दुर्गन्धैर्गन्धवर्जितैः ।  
हेतुभिः परपात्रस्थैस्तर्पणं निःफलं भवेत् ॥   
  
स्वपात्रस्थं च हेतुं च न दद्यात् भैरवाय च ।  
दत्ते च सिद्धिहानिः स्यादित्याज्ञा शङ्करैः कृता ॥  
  
स्वादिष्टैश्च मदोत्सिक्तैर्द्रव्यैर्मृतसन्निभैः ।  
मनोहरैश्च देवीनां तर्पणं सफलं भवेत् ॥  
  
मांसं तु त्रिविधं प्रोक्तं जल खेचर भूचरम् ।  
जलेचरास्युः कूर्माद्या खेचराः कुक्कुटादयः ॥   
  
भूचरा तु मृगाद्यास्युः तेषं भेदाष्टकं भवेत् ।  
गोनरेभाश्वमहिषवराहाजमृगोद्भवम् ॥  
  
महामांसाष्टकं प्रोक्तं देवता प्रीतिकारकम् ।  
शशकं शतगुणं प्रोक्तं गोधायास्तच्चतुर्गुणम् ॥  
  
मयूरपक्षिणां मांसं तेषां चैवाधिकं भवेत् ।  
कूर्ममाहिषखड्गानां पुण्यं तच्चाप्यमुत्र च ॥  
  
हारिणं तु ततो देव पुण्यं मेषं तदाधिकम् ।  
मेषाच्चद्विगुणं छागं छागाद्वरि चतुर्गुणम् ॥  
  
हरेश्चाष्टगुणोऽनड्वानडुहान द्विगुणो गजः ।  
गजाच्च षड्गुणाचाश्व अश्वाच्चलशुनोधिकः ॥  
  
पलाण्डुनारजस्तुल्यं विशेषेणैव विद्यते ।  
मत्स्यं च त्रिविधं प्रोक्तमुत्तमाधममध्यमम् ॥  
  
उत्तमं त्रिविधं देवि शालपाठी न रोहिताः ।  
प्राचीशं कण्ठकैर्हीनं तैलाक्तं स्वादु संयुतम् ॥  
  
देव्याः प्रीतिकरं चैव मध्यमं तदुदाहृतम् ।  
क्षुद्राणि तानि सर्वाणि अधमान्याद्गुरुत्तमाः ॥  
  
व्रैहेयं मण्डलाकारं चन्द्रविंवनिभं शुभम् ।  
चारु पक्व मनोहारी शर्कराद्यैः प्रपूरितम् ॥  
  
प्। ११३अ)  
  
पूजाकाले च देवीनां मुद्रैया परिकीर्तिता ।  
भागद्वयं तण्डुलानां मैथिकां हिङ्गुजीरकम् ॥  
  
लवणं च यथा योग्यं सुरयामर्दितं दृढम् ।  
चक्री कृतं नागवल्ली दलैश्च परिवेष्टितम् ॥  
  
जलयन्त्रे विपक्वं तत् शक्तिमुद्रेय मुच्यते ।  
कालेखण्डं वर्करस्य वाद्ययन्त्र विपाचितम् ॥  
  
माषाढकी मसूराणां वटकानां समन्वितम् ।  
समभागेन चूर्णेन तच्च हिङ्ग्वादिभिर्युतम् ॥  
  
वटकाः कटुतैलेन पक्वाः स्यान्मुद्रिकापरा ।  
सर्वासामेव शुद्राणां करणे तु जलस्थले ॥  
  
सुरादेयाथ वा मद्यमासवं वामचेतरत् ।  
गोधूमचूर्णम्मासं च पक्वं सम्मेलये दृढम् ॥  
  
दिनत्रयं जलेस्थाप्यं यावदम्ल प्रजायते ।  
सूक्ष्माणि मत्स्यखण्डानि पक्वमन्त्र तु मेलयेत् ॥  
  
मध्ये तद्रोटिकायाश्च दत्वा पक्त्वा च रोटिकाम् ।  
इयं तु परमामुद्राशक्तीनामति तृप्तिदा ॥  
  
रतिमात्रे वामिनात्र कर्तव्या बुद्धिरीदृशी ।  
लिङ्गं शिवोभगः शक्तिंर्गाङ्गं वारिजलं मतम् ॥   
  
इति भावनया वामीरतं कुर्वन्निमुच्यते ।  
अन्यथा स्त्रीगमं कुर्वन्निरये परिपच्यते ॥  
  
सधयारति संहूतं कुण्डमुत्तमभूतिदम् ।  
विधवारति सम्भूतं गोलं सिद्धिप्रदं शुचि ॥  
  
कुलद्रव्यैर्विनाकुर्याज्जपपूजां तथा व्रतम् ।  
निष्फलन्त भवे देवि भस्मना च हुतं यथा ॥  
  
अथ मुख्याभावे एतेषा मनुकल्पमाह ॥  
  
नारिकेलोदकं कांस्ये ताम्रे वा विसृजेन् मधु ।  
गव्यं च ताम्रपात्रस्थं सुरातुल्यं घृतं विना ॥  
  
तक्रं क्षीरं गुडं क्षौद्रं दध्याज्य तिलशर्करा ।  
तैलं मार्जारवालं च द्रव्यं दशविधं स्मृतम् ॥  
  
अथवा ॥  
  
द्रव्याभावे तु वटकं जले संलोड्य तर्पयेत् ।  
गुडमिश्रेण तक्रेण तच्च वा मधुभाजनम् ॥  
  
सौवीरेणाथ वा कुर्यादे तत्कर्म न लोपयेत् ॥  
  
वटकं यथा ॥  
  
मद्यं मांसं च विजयामष्टगन्धैः सुमिश्रिताम् ।  
सम्मर्घवटकं कुर्यात् तर्पणार्थं च सञ्चयेत् ॥  
  
लवणार्द्रकपिण्याक पलाण्डुं मांसपञ्चकम् ।  
लशुनं च महादेवि मांस प्रतिनिधिः स्मृतः ॥   
  
प्। ११३ब्)  
  
मत्स्याभावे तु क्रमुकं तांवूल यद्यदामिषम् ।  
मुद्राभावे तण्डुलं वा भर्जितं च न कादिकम् ॥  
  
वामोलौ संलिखेद् रक्तचन्दनेन त्रिकोणकम् ।  
तन्मध्ये शक्तिवीजं हि विलेखेत् साधकोत्तमः ॥  
  
तत्र सम्पूजयेत् कान्तां मन्त्रेणानेन पार्वती ।  
अष्टोत्तरशतं वापि तदर्धं वा तदर्धकम् ॥  
  
त्रिकोणे सञ्जपेन् मन्त्री गायत्र्या शक्ति सञ्ज्ञया ।  
शक्तौ शक्त्यां प्रकुर्वीत कर्मलोपं न कारयेत् ॥  
  
यदि विप्रो भवेत् तत्र कुलपूजापरायणः ।  
तदानेन विधानेन कुर्यात् कुलरसोद्भवम् ॥  
  
अपरापुष्पगर्भे तु कुलस्थानं मनोहरम् ।  
हयारि कुसुमे देवि स्वयमस्ति सदाशिवः ॥  
  
तन्मध्यतौ तु ध्यात्यैव पुष्पमध्ये तु चन्दनम् ।  
रक्तं वा कुसुमं दत्वा ध्यात्वात्मानं कुलात्मकम् ॥  
  
योजयेत्तं शिवं शक्त्यामैक्यं सम्भावयन् धिया ।  
क्षणं विचिन्त्य तत्रैव सम्पूज्य परमेश्वरीम् ॥  
  
जप्त्वा तदेव कुण्डाख्यं द्रव्यं परमदुर्लभम् ।  
  
अथवा ॥  
  
कुण्डे गोलोद्भवं द्रव्यस्या भावे शृणु सुन्दरि ।  
कथं स्नानं च कुर्याच्चदेवतातोष हेतवे ॥  
  
यस्य कस्यतरोः पुष्पं गृहीत्वाशु प्रयत्नतः ।  
तेषां मध्य द्वयं ग्राह्यं हस्ताभ्यां मनसा तदा ॥  
  
उभयोः पञ्चमं तत्र कुर्वीत विधिवन्नरः ।  
रक्तचन्दन घृष्टेन जले चैव क्षिपेत् तदा ॥  
  
तज्जलेन प्रकुर्वीत देवता स्नानमुत्तमम् ।  
वाञ्छितं फलमाप्नोति सत्यं सत्यं वरानने ॥  
  
स्वयम्भू कुसुमाभावे रक्तचन्दनकं क्षिपेत् ।  
मकार पञ्चा भावे तु पञ्चमङ्कारयेत् प्रिये ॥  
  
अभावे पञ्चमे देवि मनसा पञ्चमं चरेत् ॥  
  
अथान्तरीयेमकारमाह ॥  
  
आमूलाधारमाब्रह्मरन्ध्रगत्वा पुनः पुनः ।  
चिच्चन्द्रकुण्डलीशक्ति मुद्रयास्यान्मुखोदयः ॥  
  
व्योम पङ्कज निःस्यन्द सुधापानरतो भवेत् ।  
मधुपानमिदं प्रोक्तमितरे मद्यपायिनः ॥   
  
पुण्यापुण्यवरुं हत्वा ज्ञान खड्गेन योगवित् ।  
परे लयं नयेच्चित्तं पलाशी स निगद्यते ॥  
  
मनसा स्वेन्द्रियगणं नियम्यात्मनियोजयेत् ।  
मत्स्याशी स जनः प्रोक्तः शेषाधीवरवृत्तयः ॥  
  
प्। ११४अ)  
  
अप्रबुद्धायशोः शक्तिः प्रबुद्धा कौलिकस्य च ।  
शक्तिं तां सेवयेद्यस्तु स भवेच्छक्ति सेवकः ॥  
  
इत्येवं पञ्चमुद्राणां गुप्तं तत्वं मयोदितम् ।  
ज्ञात्वा गुरुमुखात् सम्यग्यः सेवेत समुच्यते ॥  
  
अथैतेषां संस्कारवश्यकतामाह ॥  
  
असंस्कृता सुता पीत्वा कलहव्याधि दुःखदा ।  
आयुः श्रीकीर्ति सौभाग्य धर्मविद्याविनाशिनी ॥  
  
तस्मात् संस्कृत्य विधिवत् कुलद्रव्यैस्ततोर्चयेत् ।  
सुसंस्कृता सुरा रोग दुःखापत्ययहारिणी ॥  
  
आयुः श्रीकीर्ति सौभाग्य धर्मविद्याविवर्द्धिनी ।  
अन्यथा नरकं यान्ति दाता भोक्ता न संशयः ॥  
  
यथा सुरा वह्नि वर्णा महापातकनाशिनी ।  
तथा मन्त्र विशुद्धा सा दिव्यग्निः स्वर्गमोक्षदा ॥  
  
दत्तात्रेयेण मुनिना शुक्रेण च महात्मना ।  
धीमता बलभद्रेण सुराः पीतास्तु मन्त्रिताः ॥  
  
संस्कार संयुते हेतौ दत्ते तुष्यन्ति देवताः ।  
मन्त्राणां स्मरणादेव माहापातकनाशनम् ॥  
  
आयुः श्रीकान्ति सौभाग्यं ज्ञानं संस्कृतया ततः ।  
अष्टैश्वर्यं खेचरत्वं पतनं विधिवर्यनात् ॥  
  
मन्त्रैर्युतं कुलद्रव्यं गुरुदेवार्पितं प्रिये ।  
ये पिवन्ति जनास्तेषां पापलेशं न विद्यते ॥  
  
अथैषां क्रमेण संस्कारमाह ॥  
  
तत्रादौ कुलसंस्थापनं यथा ॥  
  
वामभागे महेशानि मण्डले चतुरस्रके ।  
याति द्वयं समालिख्य तदन्तर्ब्रह्मरन्ध्रकम् ॥  
  
वृत्तेनवेत्तुयित्वा तु चतुरस्रेण वेष्टयेत् ।  
अर्घ्योदकेन सम्प्रोक्ष्य तत्र संस्थाप्य यन्त्रिकाम् ॥  
  
कलाभिर्दशभिर्व्याप्तं यजेत् तत्राग्नि मण्डलम् ॥  
  
अथ कलशस्य व्युत्पत्ति लक्षणं चाह ॥  
  
कलां कलां गृहीत्वा च देवानां विश्वकर्मणी ।  
निर्मितोयं सुरैर्य स्मात् कलशस्तेन उच्यते ॥  
  
पञ्चाशदङ्गुल व्यास उच्छ्रायो द्वादशाङ्गुलः ।  
कलशानां प्रमाणं तु मुखमष्टाङ्गुलं तथा ॥  
  
आधारे स्थापयन् मन्त्री सौवर्णं चाथ राजतम् ।  
कांश्यजं मृण्मयं वापि घटं निर्व्रणशालिनम् ॥  
  
सौवर्णं भोगदं प्रोक्तं राजतं मोक्षदं स्मृतम् ।  
कांश्यं शान्तिकरं चैव मृण्मयं पुष्टिदं भवेत् ॥  
  
घटमूलेस्थितो ब्रह्मा घटमध्ये च केशव ।  
घटकण्ठे नीलकण्ठो घटाग्रे शक्तिदेवता ॥  
  
घटस्य स्थापने नैव देवता करगा भवेत् ।  
सर्वोक्तं सर्वरूपं च सर्वदेवमयं शिवम् ॥  
  
आनन्दभैरवं पश्यत् घठमध्ये निरन्तरम् ।  
तेजः स्वरूपी चाख्यातो मणिः कल्पलतामयः ॥  
  
प्। ११४ब्)  
  
सुधारसमयी व्राणी अमृतस्यन्दनिर्भरी ॥  
  
देवतानां निवेदेनम् ॥  
  
स्वयं करोति देवेशि स्वयं नीत्वा समोघटः ।  
तद्गेहे गमनादेव मूकोवदति सारदा ॥  
  
सहस्र शतधारी च सहाश्रुति धरोद्धतः ।  
घटसिद्धिरियं प्रोक्ता सर्वशास्त्रमयी भवेत् ॥  
  
सामान्यार्घ्य विशेषार्घ्यौ द्वौप्रोक्तौ यत्र पार्वती ।  
चक्षुः प्राणादि रूपत्वा घटस्त्वावश्यकामतः ॥  
  
यथा त्रिकोणं देवेशि विन्दुनावर्जितं भवेत् ।  
तथा घटं विना देवि पूजा सर्वत्र वर्जिता ॥  
  
क्षालयेदस्त्रमन्त्रेण कुम्भं सम्यक् सुरेश्वरी ।  
स्थापयेत् कलशाधारं कुम्भं गन्धाधिकसितम् ॥  
  
वेष्टितं रक्तवस्त्रेण रक्तमाल्येन भूषितम् ।  
स्थापयेत् कलशं तत्र सौवर्णादिभि भूषितम् ॥  
  
कलाद्वादशसंयुक्तं भानुविंवं यजेदिह ।  
शुद्धेन हेतुना मन्त्री मूलमन्त्रेण पूरयेत् ॥  
  
कलाषोडशसंव्याप्तमिन्दुविंवं यजेदिह ॥  
  
अथ कलानां वीजमुक्तमन्न्यत्र ॥  
  
मण्डले कलशे देव्या वह्न्येकशशिमण्डलम् ।  
तारभङ्गैस्त्रिभिर्मन्त्रीविंव त्रितयमर्चयेत् ॥  
  
रक्षयेदस्त्रमन्त्रेण तनुत्रेणावगुण्ठयेत् ।  
वीक्षयेन्मूलमन्त्रेण तेनैवाभ्युक्ष साधकः ॥  
  
गन्धादिना समभ्यर्च्य भावयेद् देवतात्मकम् ।  
अन्यच्च शृणु देवेशि यथा कुलादिकर्मणि ॥  
  
हानिर्न जायते देवि तान् वै मन्त्रान् श्र्णु प्रिये ।  
एकमेव परं ब्रह्मस्थूल सूक्ष्ममयं ध्रुवम् ॥  
  
कचोद्भवां ब्रह्महत्यां तेन तेनाशयाम्यहम् ।  
सूर्यमण्डलसम्बूते वरुणालयसम्भवे ॥  
  
अमावीजमयेदेवी शुक्रेशापाद्विमुच्यताम् ।  
वेदानां प्रणवो वीजं ब्रह्मानन्दमयं यदि ॥  
  
तेन सत्येन ते देवि ब्रह्महत्यां व्यपोहतु ।  
एवं मन्त्र त्रयेणैव चाभि मन्त्र्यकुलं शुभम् ॥  
  
प्रदद्यात् कालिकायै च नैवेद्य मुदरेहरेत् ।  
वेदादि वरुणान्तां च षड्दीर्घस्वरभेदितम् ॥  
  
शुक्रशापविमाचितायै सुधादेव्यै नमोस्तुते ।  
द्वादशधा जपेन्मन्त्रं शुक्रशाप विमुक्तये ॥  
  
मायया रमया वाला संवुध्यन्ता त्रिवर्णका ।  
शुक्रशापं विमोचाय पुनस्तद्वर्णकान्तिका ॥  
  
प्। ११५अ)  
  
यस्या उपासना तस्या वीजेन पुटितो मनुः ।  
षोडशार्णस्तयाख्यातो मन्त्रिताष्टोत्तरं शतम् ॥  
    
निःशापं कुरुते साध्यं भुक्तिमुक्त्यैक भाजनम् ।  
वेदादि वारुणं वीजं षड्दीर्घस्वरभेदितम् ॥  
  
ब्रह्मशापविमोचितायै सुधादेव्यै नमोस्तु च ।  
दशकृत्यं जपेन्मन्त्रं ब्रह्मशाप विमुक्तये ॥  
  
मायाश्रियाङ्कुशं चैव षड्दीर्घः स्वरभेदितम् ।  
सुराकृष्ण स्वरूपां ते पापं मोचय तत्परम् ॥  
  
अमृतं श्रावयद्वन्द्वं वह्निजाया ततः परम् ।  
अनेन मनुना मन्त्री कृष्णशापं विमोचयेत् ॥  
  
पवमानः परानन्दः पवमानः परोरसः ।  
पवमानं परं ज्ञानं तेन ते प्लावयाम्यहम् ॥  
  
श्लोकानेतान्पठेत्पश्चाद्दीपि मृतशीमनून् ।  
अखण्डैक रसानन्द कलेवर सुधात्मनि ॥  
  
स्वच्छन्दः स्फुरणाकारनिधेज्य मृतरूपिणी ।  
अकुलस्थामृताकारे शुद्धिज्ञानकरे परे ॥  
  
अमृतत्वं निधेह्य स्मिन् वस्तूनिं क्लिन्नरूपिणी ।  
तद्रूपिणिकरस्यर्शं कृत्वाह्येतत्स्वरूपिणी ॥  
  
भूत्वा मृतापराकारेमपि विस्फुरणं कुरु ।  
अथवा मूलमुच्चार्य सुषुम्णा मूलवर्त्मना ॥  
  
पापयित्वां कुण्डलिनीं द्रव्यशुद्धिरियं पुनः ।  
अनेनैव विधानेन वीरशुद्धिं समाचरेत् ॥  
  
द्रव्यमध्ये भैरवभैरव्योर्द्ध्यानम् ॥  
  
सूर्यकोटि प्रतीकाशं चन्द्रकोटि सुशीतलम् ।  
अष्टादशभुजं देवं पञ्चवक्त्रं त्रिलोचनम् ॥  
  
अमृतार्णवमध्यस्थं ब्रह्मपद्मो परिस्थितम् ।  
वृषारूढं नीलकण्ठं सर्वाभरणभूषितम् ॥  
  
कपालखट्वाङ्गधरं घण्ठाडमरुवादिनम् ।  
पाशाङ्कुशधरं देवं गदा मुशलधारिणम् ॥  
  
खड्गखेटकपट्टीशमुद्गरं शूलकुन्तकम् ।  
विचित्रखेटकं मुण्डं वरदा भयपाणिनम् ॥  
  
लोहितं देवदेवेशं भावयेत् साधकोत्तमम् ।  
एवं ध्यात्वा स्वमन्त्रेण पुष्पाञ्जलि त्रयं क्षिपेत् ॥  
  
ततो आनन्दभैरवीं ध्यायेत् ॥  
  
प्। ११५ब्)  
  
तस्योत्सङ्गे सुरां देवीं चन्द्रकोटि युतप्रभाम् ।  
हिमकुन्देन्दुधवलां पञ्चवक्त्रां त्रिलोचनाम् ॥  
  
अष्टादशभुजैर्युक्तां सर्वानन्दवरोद्यताम् ।  
प्रहसन्तीं विशालाक्षीं देवदेवस्य सम्मुखीम् ॥  
  
अथवा देवदेवेशमर्द्धनारीश्वरं स्मरेत् ।  
एवं ध्यात्वा स्वमन्त्रेण पूजयेत् साधकोत्तमः ॥  
  
शिवचन्द्रौ मातृकान्तं तथा क्षमलवह्नयः ।  
वायुश्च वामकर्णेन भूषितो विन्दुना ततः ॥  
  
वीजमे तत् समुच्चार्य तथा वा नन्दभैरवम् ।  
ङेन्तं शिखामस्त्रयुतं पूर्ववीजं तु संलिखेत् ॥  
  
चन्द्रहित्वादिमं कुर्यात् कर्णे वामाक्षि योजयेत् ।  
सुरादेव्यै ततो वौषडियमानन्दभैरवी ॥  
  
अनेन मनुयुग्मेन ध्यानपूर्वं यजेच्चतौ ।  
माꣳषयाचादि संयुक्तं वह्निमायेदु संयुतम् ॥  
  
परमस्वामिनि प्रान्ते परमाकाश शुन्य च ।  
वाहिनी चन्द्रपादान्ते सूर्याग्नि भक्षिणीति च ॥  
  
पात्रं विशविश स्वाहा दशधा प्रजपेन्मनुम् ।  
वाङ्माया कमला प्रान्ते आनन्देश्वरि विद्महे ॥  
  
सुरादेव्यैधीमहीति तन्नोर्द्धनारीश्वरीति ।  
प्रचोदयादिति जपेद्गायत्री दशधा सुधीः ॥  
  
ततश्च भावयेद्द्रव्यम् अमृतं रक्तभं प्रिये ।  
अकथादि त्रिपङ्क्त्या तु हरक्षत्रयमण्डितम् ॥  
  
पूर्वोक्त योनिमुद्रायां शिवशक्त्योस्तु सङ्गमे ।  
अमृतं चिन्तयेद्द्रव्यमष्टधा अमृतां जपेत् ॥  
  
अमृतामन्त्रः ॥  
  
ऐꣳ क्लीꣳ ह्रौꣳ जु स इत्युक्त्वा अमृते अमृतोद्भवे ।  
अमृतेश्वरी अमृतवर्षणीति पदं वदेत् ॥  
  
अमृतं प्रावय युगं स्वाहातो द्रव्यशुद्धये ।  
अमृतेशी मनः प्रोक्तः पञ्चत्रिंशद्भिरक्षरैः ॥  
  
दीपिनी मन्त्रो यथा ॥  
  
वाग्भवं वीजयुग्मं च वाग्वादिनी वाग्भवम् ।  
क्लीꣳ क्लिन्नेक्लेदिनीक्लेदय महाक्षोभयमित्यपि ॥  
  
कुरुयुग्मं कामवीजं सौ मोक्षं कुरु युग्मकम् ।  
प्रासादः पराप्रासादः सप्तत्रिंशदशाक्षरः ॥  
  
दीपिनी मनुराख्यातः द्रव्यशुद्धिर्विधीयते ॥  
  
अथ प्रकारान्तरशोधनम् ॥  
  
घटं हेतुश्च द्रव्येण पूरयेदित्यनुवृअत्तौ ।  
तत्र यन्त्रं विलिख्यादौ यद्यत् कुलसमुद्भवम् ॥  
  
ध्यात्वेष्ट देवतां तत्र जपेदष्टोत्तरं शतम् ।  
धेनुयोनी विचिन्त्याथ प्रसृतं तद्विचिन्तयेत् ॥  
  
दृष्ट्वा मृतमुपात्तं वै नृत्यन्ति योगिनीगणाः ।  
नृत्यन्ति भैरवाः सर्वे नृत्यन्ति भैरवीगणाः ॥  
  
यद्यत्कुल समुद्भूतं तत्तद्यन्त्रेषु पूजयेत् ।  
एवं ध्यात्वा जपेद्विद्या द्वयं च साधकोत्तमः ॥  
  
मायालक्ष्मी द्वयस्यान्ते नमो भगवतीति च ।  
महेश्वरी स्वरूपान्ते सर्वे पशुजनेति च ॥  
  
प्। ११६अ)  
  
मनश्चक्षु तिरस्कारं कुरु द्वन्द्वं च ठद्वयम् ।  
तथान्य तिरस्करिणी लज्जां कामेश्वरीं ततः ॥  
  
वाणीग्लौ तिरस्करणं सकलजनेति वै ततः ।  
वाग्वादिनीति सकल पशु व्रतजनेति च ॥  
  
मनश्चक्षु शोत्र जिह्वाघ्राणोक्षि तिरस्करणम् ।  
कुरु द्वयं ठद्वयञ्च स विसर्गं शिरो मनुः ॥  
  
तस्योपरि स्वमूलं च वरुणं सप्तधा जपेत् ।  
इत्यनेन विधानेन द्रव्यशुद्धिं समाचरेत् ॥  
  
अथ मांसशुद्धिः ॥  
  
प्रेतविष्णुरिति मन्त्रं सां स शुद्धौ नियोजयेत् ।  
त्र्यम्वकस्य तु मन्त्रेण मत्स्य शुद्धिं समाचरेत् ॥  
  
तद्विष्णोरिति मन्त्रेण तद्विप्रासो मुना तथा ।  
मुद्रां तु शोधयेन्मन्त्री देवता प्रीतिकारकम् ॥   
  
विष्णुर्योनि मनुम्मन्त्रं गर्भं धेहीति वै तथा ।  
कुण्डगोलोत्थयोः शुद्धौ साधको विनियोजयेत् ॥  
  
मांसशुद्धिं ततः कुर्यात् तेन सिद्धिमुपालभेत् ॥  
  
ॐ प्रतद्विष्णुस्तवतेवीर्येण मृगो न भीमः कुचरोगविघ्नाः ॥  
यस्योरुषु त्रिषु विक्रमणे शुद्धि भवन्ति भुवनानि विश्वा ॥  
  
अनेन मनुनामन्त्री त्रिधा मांसं विशोधयेत् ॥  
  
अथ मत्स्यशुद्धिः ॥  
  
ॐ त्र्यंवकं यजामहे सुगन्धिं पुष्टिवर्द्धनम्   
ऊर्वारुकमिववन्धनान्मृत्योर्मुक्षीयमामृतात् ॥  
  
मत्स्यशुद्धि मनेनैव त्रिवारं साधकश्चरेत् ।  
  
अथ न्द्राशुद्धिः ॥  
  
ॐ तद्विष्णोः परमं पदं सदापश्यन्ति सूरयः  
दिवीवचक्षुराततं तद्विप्रासो विपन्नवो जागृवांसः समिन्धते ॥  
  
विष्णोर्यत्परमं पदम् ॥  
  
मुद्राणां शोधनं कार्या त्रिवारं मनुनामुना ॥  
  
अथ कुलद्रव्यशोधनम् ॥  
  
स्वयम्भु कुसुमादीनां शोधने मनु उच्यते ॥  
  
ॐ विष्णुर्योनिं कल्पयन्तः त्वष्ट्रा रूपाणिपिंश तु ॥  
  
आसिञ्च तु प्रजापतिर्द्धाता गर्भं दधातु ते ।  
ग्रभन्धेहिसिनीवालि गर्भन्धेहि सरस्वती ॥  
  
गर्भं धेह्यश्विनौदेवावाधत्तां पुष्करस्रजौ ।  
तारं कूर्चास्त्रमुद्धृत्य शिवादि त्रयविन्दुयुक् ॥  
  
वह्निजाया रमामाया श्रीवीजं सुरतप्रिये ।  
तारमायारमास्त्रं च वह्निजायां चतुन्दिरम् ॥  
  
ततो मृतोद्भवाये अमृतवर्षिणी तत्परम् ।  
प्रिये देवि पदं युक्तं शापमोचय युग्मकम् ॥  
  
अमृतं च श्रावयद्वन्द्वममृतं कुरु युग्मकम् ।  
वह्निजायान्त मन्त्रेण शुक्रशुद्धिं समाचरेत् ॥  
  
प्। ११६ब्)  
  
ग्लूꣳ म्लूꣳ प्लूꣳ न्लूꣳ क्लूꣳ स्वाहा ।  
  
अमृते अमृतोद्भवे ॥  
  
अमृतवर्षिणि अमृतं श्रावय श्रावय स्वाहा ॥  
  
त्रिवृत्या पुष्पशुद्धिं च कारयेत् साधकोथवा ॥  
  
इति वज्र पुष्पशोधनम् ॥  
  
सवेषां शोधने मूलं सप्तवारं जपेन्मनुम् ।  
अनेनैव विधानेन कुर्यात् पञ्चमशोधनम् ॥  
  
असाध्यं साधयेत् सर्वं सम्पूज्य परदेवताम् ॥  
  
अथ पात्रासादनम् ॥  
  
श्रीपात्रघटयोर्मध्ये सर्वपात्राणि स्थापयेत् ।  
घटाते श्रीगुरोः पात्रं भोगपात्रन्तदन्तिके ॥  
  
तदन्ते शक्तिपात्रं च योगिनां तदन्तिके ।  
तदन्ते वीरपात्रं च वलेः पात्रं तदन्तिके ॥  
  
पाद्यमाचमनीयं च अर्घेण नवमं विदुः ।  
उत्तमं नवपात्राणि सप्तपात्राणि मध्यमम् ॥  
  
केचिद्वदन्ति मन्त्रज्ञा पञ्चपात्राणि मध्यम् ।  
अधमन्त्रीणि पात्राणि पात्रयुग्मं तथैव च ॥  
  
एकपात्रं न कुर्वीत यदि साक्षात् कुलेश्वरः ।  
मत्राः पराङ्मुखायान्ति क्रुद्धा भवति सुन्दरी ॥  
  
इहलोके च दारिद्र्यं मृते च नरकं व्रजेत् ।  
श्रीगुरोर्भोगपात्राणि त्रिषु पात्रेष्वयंविधिः ॥  
  
पूजापात्रं वलेः पात्रं पञ्चपात्रेष्वयंविधिः ।  
शक्तिपात्रं वीरपात्रं सप्तपात्रेष्वयंविधिः ॥  
  
पाद्यमानीयं च नवपात्रेष्ठयं विधिः ।  
पूजापात्रं च विज्ञेयं योगिनीनां च पूजयेत् ॥  
  
पाद्यमाचमनीयं च वलिपात्रात् प्रदापयेत् ।  
पाद्यादीनि च सर्वाणि भोगपात्रात् प्रदापयेत् ॥  
  
पात्रद्वये महेशानि निर्णयं यत्नतः शृणु ।  
भोगपात्रं शक्तिपात्रं वीरपात्रं च योगिनीम् ॥  
  
वलिपात्रं गुरोःपात्रं श्रीपात्रेण प्रकल्पयेत् ।  
सामान्यार्घ्यं च श्रीपात्रमेकमव्यन्महेश्वरी ॥  
  
सामान्यार्घ्येण देवेशि द्रव्याणां प्रोक्षणं भवेत् ।  
श्रीपात्रेन च पूजा स्यात् सर्वविज्ञापितं शिवम् ॥  
  
सामान्यार्घ्ये च द्वारार्घ्ये विशेषे तु विशेषता ।  
सामान्यार्घ्यं तु सामान्यां श्रीपात्रमेकमेव वा ॥  
  
तथापि देवदेवेशि घटपात्रेप्यवश्यके ।  
कपालं यदि देवेशि तदैकपात्रं माचरेत् ॥  
  
अन्यत्रैकैकपात्रत्वं कपाले सर्वपात्रता ।  
कपालपालपात्रे देवेशि कापाली सिद्धिरस्ति च ॥  
  
प्। ११७अ)  
  
यद्यद्वाञ्छति कामानि गुटिकाञ्जन सिद्धयः ।  
सिद्धद्रव्यं कामगतिं मनोरथमयीकलाम् ॥  
  
वाञ्छा भोगान्नव्यमृष्टिकरणं चैव दृश्यता ।  
चिन्तामणिं कालमतां यत्पात्रे सर्वमेव च ॥  
  
कापालिनि तुर्यसिद्धिः कपालसिद्धिगोचरा ।  
एकपात्रं समानीय खण्डत्रितयभेदतः ॥  
  
अथ मानमाहा ॥  
  
चतुरङ्गुलमुच्छ्राय मायामे द्वादशाङ्गुलम् ।  
अष्टाङ्गुलं स विष्तारिद्रोणग्राहि जलं यथा ॥  
  
तथा पात्रं पूर्णदीक्षा सूर्यार्घ्यादौ प्रकीर्तितम् ।  
विशेषार्घ्यं महेशानि मानसस्य पर्कीर्तितम् ॥  
  
षडङ्गुलं च विस्तीर्णं मुत्तानेन समाकृति ।  
अथ वा देवदेवेशि पात्रं च वर्तुली कृतम् ॥  
  
अश्वत्थ पत्राकारं वा कुतयाकारमेव वा ।  
त्रिकोणाकारपात्रं च त्रिस्त्रियोनि समन्वितम् ॥  
  
मध्ये विन्दुयुतं पात्रं ध्वजचिह्न समन्वितम् ।  
अथ वा तु भगाकारं ध्वजविन्दुः स केशरम् ॥  
  
एवं पात्रं समानीय महाचीनेश्वरीं यजेत् ॥  
  
अथ पात्रमाह ॥  
  
नारिकेल स्वर्णताम्रका च शक्तिः शिलोद्भवम् ।  
शङ्खसद्दारुकुर्मोत्थं कपालाजां च मृण्मयम् ॥  
  
उत्तमं मध्यमं हीनं विप्रादीनां प्रकीर्तितम् ।  
नाति स्थूलं नाति सूक्ष्मं छिन्नं विवर्जयेत् ॥  
  
ताम्रकांश्यादिभिर्लोहैः पात्रं नैव तु कारयेत् ।  
सर्वसिद्धिः सवर्णेस्यादुद्यमस्तालपात्रतः ॥  
  
शान्तिः शिलायां स्तम्भस्तु मृण्मयं नारिकेलजे ।  
वश्याद्यं कूर्मजे ज्ञानं भुक्तिमुक्ति प्रदायिनी ॥  
  
पुण्यवृक्षजपात्रं तु पापघ्नं मृत्युनाशकृत् ।  
कपाले वीरसंसिद्धिरलावौ योगसिद्धयः ॥  
  
कांस्यस्याप्यथ रूप्यस्य शैवे शङ्खचरी हरौ ।  
महाशङ्खो वाममार्गे स्फाटिकं ग्रहनायके ॥  
  
विश्वामित्रे कपालं तु सर्वपात्रोत्तमोत्तमम् ।  
ब्रह्महत्यादि पापानि तथा विश्वासघातकम् ॥  
  
दृष्ट्वापात्रं नारिकेलं सर्वमेव प्रणश्यति ।  
कन्याकोटि प्रदानानि तथा हेम शतानि च ॥  
  
यो ददाति महेशानि राहुद्यस्ते दिवाकरे ।  
तत् फलं कोटिगुणितं नारिकेलार्घ्यपात्रतः ॥  
  
अलाभे तस्य पात्रस्य अन्यपात्रेण पूजयेत् ॥  
  
इदमपि महाशङ्खेतरपरम् ॥  
  
तथा च ॥  
  
महाशङ्खमयं पात्रं ज्ञेयं सर्वोत्तमोत्तमम् ।  
नारिकेलाभिधं देवि ज्ञेयं चोत्तम मध्यमम् ॥  
  
रक्तपात्रं तु सुश्रोणि ज्ञेयं चोत्तमकल्पकम् ॥  
  
अथ महापात्रादानमाह ॥  
  
प्। ११७ब्)  
  
आदौ मुण्डविधानं च प्रोक्तं तत् कथ्यते शृणु ।  
सर्वमुण्डे विधिरयं शूला प्रोतादिके शृणुम् ॥  
  
तरुणं सुन्दरं शूरं सम्मुखे रणवर्तितम् ।  
परायण विशून्यं च ककाराष्टकवर्जितम् ॥  
  
यष्टि प्रभृत्यस्त्र विद्धं यदाशूलेन पातितम् ।  
चाण्डालाद्यभिभूतं च शीघ्रं सिद्धिप्रदायकम् ॥  
  
शनिभौमादिने वापि शरीरे मृतसम्भवे ।  
कालरात्र्यां वीररात्र्यां मोहरात्र्यामथांविके ॥  
  
महारात्र्यां चतुर्दश्यामष्टम्यां पक्षयुग्मके ।  
दीपोत्सव चतुर्दश्यां ग्रहणे सङ्क्रमेपि वा ॥  
  
वीरवेषं समासाद्यं मुक्तकेशो दिगंवरः ।  
सिन्दूर कूर्चतिलको सुरासंवित्प्रदायकः ॥  
  
गत्वा शूलस्थले देवि सर्वद्रव्य समन्वितः ।  
तांवूलं विजया खड्गं सिन्दूरं विजयां तथा ॥  
  
पाषाणमांसमद्यादि कारणादीधि पार्वती ।  
सामग्रीं स कलां कृत्वा स्थले गेहे विशोध्य च ॥  
  
कृत्वा यत्नेन देवेशि शिवा पूजापुरस्सरम् ।  
शिवामभ्यर्च्य यत्नेन ततो शूरं प्रपूजयेत् ॥  
  
शूलं सम्पूजयेद्देवि समादानं ततश्चरेत् ।  
शूलराज महाक्रूर सर्वभूतप्रियङ्करः ॥  
  
सिद्धिं सङ्कल्पितां देवि वज्रशूल नमोस्तुते ।  
कृत्वा वै जागृयाद्वीरं तदन्ते खड्गपूजनम् ॥  
  
तच्छूलस्थं शवं पूज्यं धूपदीपोपचारकैः ।  
तांवूलैलालवङ्गादि कर्पूरागुरुसंयुतैः ॥  
  
द्रव्यैः सम्पूज्य देवेशि खड्गं पूज्य प्रयत्नतः ।  
काली खड्ग समुद्भूत सर्वसिद्धि प्रदायकः ॥  
  
कविचिन्तामणित्वं च खड्गमुण्डनमोस्तुते ।  
वीरवीर महावीरः षष्ठिसिद्धिः प्रदर्शकः ॥  
  
कविकल्पलतात्वं च प्रसन्नो भवसत्वरम् ।  
अनेन मूलमन्त्रेण प्रार्थ्यकर्तनमाचरेत् ॥  
  
स्वयं च कर्तयेद्वीयं ब्रह्माण्ड वलिमर्पयेत् ।  
पञ्चगव्येन मिलितं मुण्डमाच्छाद्य वा हरेत् ॥  
  
गृहेवानीय देवेशि हस्तार्द्धमानतस्थले ।  
सर्वाः सामग्री कृत्वादौ मुण्डप्राणान् प्रतिष्ठयेत् ॥  
  
खादिरादीन् कीलकांस्तद्दशदिक्षु निखातयेत् ।  
तत्र स्थित्वा वलिं दत्वा जपपूजापरायणः ॥   
  
प्। ११८अ)  
  
स्तद्दर्शनाद्घोरमन्त्रौ यथा पाशुपतादि च ।  
जयदुर्गा महेशानि वीरार्दनमनन्तरम् ॥  
  
एतैरन्यैस्त्रयोदशभिःस्थान साधनपूर्वकम् ।  
भूमौ संस्थाप्य देवेशि यत्र न्यासः समानि च ॥  
  
स्थाप्य स्थित्वा जपं कृत्वा तत्र पूज्य महेश्वरी ।  
दिवारात्रि क्रमेणैव जपेल्लक्षद्वयं शिवे ॥  
  
होमतर्पणकं देविमार्जनं द्विजभोजनम् ।  
कृत्वा संसाधितं मुण्डं सिद्धमुण्डं भवेच्छिवे ॥  
  
एवं साधित मुण्डस्य फलं सिद्ध्यष्टकङ्करे ।  
संसाधिकेन मुण्डेन मालापात्रादिकं चरेत् ॥  
  
अन्यथा कुरुते यस्तु तस्य सिद्धिर्न जायते ।  
मालायन्त्रं तथा पात्रं तदन्ते सिद्धिमुण्डतः ॥  
  
कारयेद् यत् ततो देवि समयाचार तत्परः ।  
समिद्धः सिद्धिदोलोके कलिकल्पद्रुमो भवेत् ॥  
  
सर्वशास्त्रार्थ चेत्तास्यान्नात्र कार्या विचारणा ।  
सद्यः कृतं त्रिरात्रंस्यं सप्तरात्रस्थगं तथा ॥  
  
त्रिसप्तरात्र मध्यस्य तत्रवादि क्रमाछृणु ।  
उत्तमं मध्यमं चैव ह्यधमन्त्वधमाधमम् ॥  
  
सद्यः कृत्यं त्रयन्मुण्डमुत्तमं परिकीर्तितम् ।  
षड्रात्रोत्तरगं मुण्डमध्यमं परिकीर्तितम् ॥   
  
त्रिसप्तरात्रमध्यस्थं कीर्तितं ह्यधमाधमम् ।  
सद्यः कृत्तं तु यन्मुण्डं सर्वकार्ये प्रकीर्तितम् ॥  
  
त्रिरात्रमध्यमं मुण्डमाला यन्त्रः प्रकीर्तितम् ।  
षड्रात्रोत्तरगं मुण्डं पात्रे कार्यविनिर्दिशेत् ॥  
  
अथ माहापात्रलक्षणम् ॥  
  
माहापात्रस्य देवेशि लक्षणं शृणु साम्प्रतम् ।  
गोमुखं गजपृष्टं च गजकुम्भं तथैव च ॥  
  
कूर्मपृष्टो कटिश्चैव शक्तिपात्रं तथैव च ।  
खण्डपद्मसमाख्यातं लक्षणानिह्यतः शृणु ॥  
  
दीर्घाकारं तथा पृष्ठम् अग्रे तीक्ष्णं प्रजायते ।  
गोमुखं कथितं देवि कपालं नात्र संशयः ॥  
  
दीर्घं समुन्नतं मध्ये पार्श्वे नैव सुसंस्थितम् ।  
विस्तीर्णं च तथा पृष्ठे गजापृष्ठा कृतिं तव ॥  
  
मध्ये समुन्नतं यस्तु कपाल परिमण्डलम् ।  
कूर्मपृष्ट समाकारं कूर्मपृष्ठं तदुच्यते ॥  
  
ललाटाच्चौलकं यावद्रेखासन्ध्युः प्रजायते ।  
षट्खण्डस्तु भवेद्यस्तु शक्तिपात्रं तु तद्विदुः ॥  
  
प्। ११८ब्)  
  
समपृष्टेषु यच्छृगं विम्नं वापि तथोच्छ्रितम् ।  
मध्ये चैव समाख्यातं पद्मपात्रं न संशयः ॥  
  
शृषिरन्तर्गते यस्तु शिखायां वरवर्णिनी ।  
एकद्वित्रीणि चत्वारि जातयः स्युर्द्विजादितः ॥  
  
एकछिद्रं भवेद्विप्रोद्विक्षिद्रं क्षत्रियः स्मृतः ।  
त्रिछिद्रं वैश्यमित्युक्तश्चतुश्छिद्रं तु शूद्रकम् ॥  
  
छिद्रास्तु चान्यजातिश्च कपालानि भवन्ति हि ।  
अछिद्रं तु त्यजेच्चैव कपालं परिकीर्तितम् ॥  
  
चतुर्वर्णं तु यत्पात्रं तद्ग्राह्यं लक्षणान्वितम् ।  
अन्यजातीनि पात्राणि साधकैः परिवर्जयेत् ॥  
  
श्यामवर्ण महाव्याधिः कृष्णे च मरणं भवेत् ।  
सन्तापं रक्तवर्णेन मिश्रवर्णेन किञ्चन ॥  
  
रक्तवर्णं तु चाग्नेयं स्फटिकं सर्वतो भवेत् ।  
तद्ग्राह्य साधकं देशभुक्तिमुक्ति फलप्रदम् ॥  
  
गो नवनीत सङ्काशं स्निग्धः छाया तु मुक्तिदम् ।  
शुक्लवर्णं हि यदुक्ष्यं मुमुक्षूणां प्रकीर्तितम् ॥  
  
वर्तुलं स्त्रीकपालं स्यात् द्विपुटं मोक्षदायकम् ।  
एकपुटानि शस्तानि दुर्लभानि भवन्त्यपि ॥  
  
द्विपुटानि तु ग्राह्याणि लक्षणैस्तु युतानि वै ।  
एकखण्डं कपालेन्द्रं दुर्लभं त्रिदशैरपि ॥  
  
तेन हस्तस्थिते नैव विद्याधर पदं लभेत् ।  
द्विखण्डं च त्रिखण्डं च भुक्तिमुक्ति प्रकीर्तितम् ॥  
  
चतुःखण्डं च यत्पात्रं चतुर्वर्गप्रदं तु तत् ।  
पञ्चखण्डं च षट्खण्डं सप्तखण्ड मनुक्रमात् ॥  
  
शतखण्डान्तकं देवि भाग्ये नैव तु लभ्यते ॥  
  
अथ स्त्रीपात्रस्य् स्थापनमाह ॥  
  
साध्यसाधकयोर्मध्ये षट्त्रिंशदङ्गुलं भवेत् ।  
द्वादशाङ्गुलमूर्द्धं च अधोभागे तथाङ्गुलम् ॥  
  
द्वादशाङ्गुलमध्यस्थं तत्र संस्थापयेद्वुधः ।  
स्वार्थं च द्वादशान्त्यक्त्वा देवार्थं द्वादशं त्यजेत् ॥  
  
द्वादशाङ्गुल मध्यस्थं तत्रचार्घ्यं निधापयेत् ॥  
  
अथ मण्डलानामावश्यक पूर्वक लक्षणमाह ॥  
  
मण्डलेन विना पूजा विफलां परिकीर्तिता ।  
तस्मात् मण्डलमालिख्य विधिवत् तत्र पूजयेत् ॥  
  
प्। ११९अ)  
  
अखण्ड मण्डलाकारं विश्वव्याप्य व्यवस्थितम् ।  
त्रैलोक्यं मण्डितं येन मण्डलं तत् सदाशिवम् ॥  
  
उद्यानं चतुरस्रं स्यात् कामरूपं तु वर्तुलम् ।  
जालन्धरं चार्द्धचन्द्रं पूर्णं पूर्णगिरिर्मतः ॥  
  
अभ्यर्च्यमण्डलं पश्चादाधारं स्थापयेत् क्रमात् ॥  
  
अथ अर्घ्यं द्रव्यमाह ॥  
  
सुरयार्घ्य प्रदानेन योगिनीनां भवेत् प्रियः ।  
महायोगी भवेद्देवी पीठं प्रक्ष्याल्यतैर्जलैः ॥  
  
अथ माहापात्रशोधनम् ॥  
  
पात्राणां शोधनं देवि शृणु यत्नेन साम्प्रतम् ।  
इन्द्रो तदादितः सेन्दुर्मन्त्रेणानेन मार्जयेत् ॥  
  
ध्रुवं मण्डलमन्त्रेण भूगृहं वृत्त वह्नियुक् ।  
कुर्यात् तत्राधारशक्तिः कूर्मीतं तान् प्रपूजयेत् ॥   
  
व्योमाग्नि शक्तिसहित सस्तुमे तद्ध्रुवादिकम् ।  
अनेन मनुनाधारं स्थापयेत् तत्र मन्त्रवित् ॥  
  
वह्निमण्डलमेतस्मिन् पूजयेत् तदनन्तरम् ।  
क्रोधवीजास्त्र वीजाभ्यामाधारेक्षालितं शुभम् ॥  
  
महाशङ्खं महामन्त्री स्थापयेत् स्त्रीं पठनं तत् ।  
शिखां दीर्घत्रयोपेतां काली ब्रह्मारमाग्न्युताम् ॥  
  
दीर्घः शचीपतिर्चायु हृदयं मन्मथान्तिकम् ।  
दीर्घत्रय समोपेतं तारिणी पूर्ववत् पुनः ॥  
  
शिवं दीर्घत्रयोपेतं नीलाशब्दात्तु पूर्ववत् ।  
मायांशरान्तिमं शम्भु वामकर्णेन्दु संयुतम् ॥  
  
सर्वकामः कालरात्रिर्दीर्घाकाय पदात् ततः ।  
सर्वाधाराय सर्वाय सर्वोद्भवाय शब्दतः ॥  
  
सर्वशुद्धिमया याथ सर्वासुरपदात् ततः ।  
रुधिरारुणाय पदाछुभ्राय सुरभाजनम् ॥  
  
आयदेवी कपालाय हृदयान्तो मनुर्मतः ।  
एभिश्चतुर्भिर्मनुभिर्महाशङ्खं प्रपूजयेत् ॥  
  
तत्रासारलयं मन्त्री मण्डलं तिग्मरोविषम् ।  
मूलेन पूरयेत्तोयं सुधा वुध्या विधानवत् ॥  
  
गन्धपुष्पाक्षतान् क्षिप्त्वा त्रिखण्डां दर्शयेत् ततः ।  
पीयूष रोचितो देवि मण्डलं तत्र पूजयेत् ॥  
  
वाचशक्तिरमेशक्ति मनुस्वरसमन्वितम् ।  
मूलेतत्तीय भैरव्यां क्रोधवीजं सञ्ज्ज्वलम् ॥  
  
प्। ११९ब्)  
  
अनेन मनुनामन्त्री भावयेदष्टमोष्टतम् ।  
शक्त्या सुधां विनिःक्षिप्यशङ्खं योनिं प्रदर्शयेत् ॥  
  
विशेषार्घ्योक्त विधिना सर्वमेव पुरोक्तवत् ।  
एवं यथोक्तविधिना कपालं पात्रमुत्तमम् ॥  
  
अनेन पात्रवर्येण साधयेदिष्ट साधनम् ।  
वाञ्छा सिद्धिं खेचरीं च परकाय प्रवेशनम् ॥  
  
मनोरथो दिव्यदृष्टि वेतालगुतिके तथा ।  
रसं रसायनं चैव साधयेदिष्ट साधनम् ॥  
  
वापर्ण वीजसन्दि पादुका यक्षिणीगणम् ।  
खड्गसिद्धिः कुन्तसिद्धिं पाशं वा जनमेव च ॥  
  
सृष्टिसिद्धिर्भैरवाष्ट महाकपालिनी शिवे ।  
कपालार्घ्येण देवेशि सर्वाः सिद्ध्यन्ति निश्चितम् ॥  
  
अथार्घ्य स्थापनम् ॥  
  
ततोर्घ्यं स्थापयेन्मन्त्री स्ववामे सुरसुन्दरी ।  
कलशाद्दक्षिणे भागे त्रिकोणं वृत्तसंयुतम् ॥  
  
षट्कोणं चतुरस्रं च कृत्वा तन्मध्यभागतः ।  
विलसच्चन्द्र सकलं गन्धर्वं च समालिखेत् ॥  
  
ओजापूपादिकं पीठं तच्चतुर्दिक्षु पूजयेत् ।  
अङ्गमन्त्रैश्च षट्कोणे शक्तौ मूल त्रिभेदतः ॥  
  
आधारशक्तिं सम्पूज्य पूर्ववद्यं त्रिकामपि ।  
महाशङ्खं नारिकेलं सौवर्णं राजन्तं तथा ॥  
  
ताम्रं शक्त्युद्भवं वापि पात्रं तत्र निधापयेत् ।  
समर्च्य पूर्वयन्मन्त्री कुम्भद्रव्येण पूरयेत् ॥  
  
आधारं त्रिविधं प्राहुः षट्पदं वा चतुष्पदम् ।  
अथ वा वर्तुलाकारं कुर्याद्देवि मनोहरम् ॥  
  
पद्माभं वा त्रिकोणं वा योन्याभं धातुजन्तुतः ।  
आधारेण विनाभ्रंशो न हि तुष्यन्ति देवताः ॥  
  
तस्माद्विधिवदाधारं कल्पयेत् कुलनायिके ।  
दिक्षु चास्त्रं समभ्यर्च्य शङ्खाधारं प्रविन्यसेत् ।  
  
मूलेन क्षालितं शङ्खाधारं संस्थाप्ययामि च ।  
कालं स विण्डुकं तद्वद्भुजं शेशं समुद्धरेत् ॥  
  
वह्न्यन्ते मण्डलायेति तथा धर्मप्रदेति च ।  
दशकलात्मने चोक्त्वा नमो गन्धादिभिर्यजेत् ॥   
  
शस्त्रेणक्षालितं शङ्खं तत्रसंस्थाप्य पूजयेत् ।  
अर्घमानं तु प्रादेशं चतुरङ्गुलमुच्छ्रितम् ॥  
  
प्। १२०अ)  
  
अर्घपात्रमिति प्रोक्तं स्थापयामीति मन्त्रतः ।  
अमर्कमण्डलायेति वदेद्वादश इत्यथ ॥  
  
कलात्मने पदश्चोक्त्वा अर्घपात्रय हृन्मनुः ।  
अनेन शङ्खमभ्यर्च्यकलाः सूर्यस्य पूजयेत् ॥  
  
समर्च्य पूर्ववन्मन्त्री शङ्खं द्रव्येण पूरयेत् ।  
संस्पृष्ट्वार्चनपात्रं तु पूजयेद्धेतु मुद्रया ॥   
  
ब्रह्माण्डखण्डसम्भूतमशेष रसमम्मितम् ।  
आपूरितं महापात्रं पीयूषरसमावहेत् ॥  
  
जपन् विलोमतो वर्णान् मूलमन्त्रः समुज्ज्वलान् ।  
सम्पूज्य पूर्ववत् तत्र वृत्तं षट्कोणमालिखेत् ॥  
  
अकथादि त्रिरेखान्तं त्रिकोणं वृत्तमध्यतः ।  
मूलखण्डत्रयेणाथ त्रिकोणं परिपूजयेत् ॥  
  
षट्कोणे च षडङ्गानि ततस्तीर्थमयं स्मरेत् ।  
आनन्दभैरवं ध्यात्वा समभ्यर्च्य विधानतः ॥  
  
पूजयेत् पञ्चरत्नानि कुलद्रव्याणि निःक्षिपेत् ।  
तत्र माष प्रमाणं तु मांसमत्स्यादि निःक्षिपेत् ॥  
  
कुलामृतं समादाय तत्रार्घे निःक्षिपेद्बुधः ।  
ततः सोमकलाः पूज्या साधकैर्निर्मलाशयैः ॥  
  
रचयेत् पूर्ववच्छेषमयमर्घविधिः स्मृतः ।  
कुलामृता तदानं तु दुतं यजने वक्ष्यामः ॥  
  
भौवनेशीरमरामा कामा योगिन्यनन्तरम् ।  
शाकिनी च क्रमात् सप्तवीजानि स्थैर्यभाञ्जि हि ॥  
  
अष्टमं तु परिज्ञेयं वीजं त्रिभुवनेश्वरी ।  
तत्तल्लोकादिमो वर्णोह्यवत्षु परिविष्टितः ॥  
  
गमनं स्वर्गमर्त्यौ च पातालं नाग एव च ।  
विगृह्यरल शब्देन ङेन्तेन किल हृत्क्षुषा ॥  
  
धूम्रार्चिरुष्माज्वलिनी ज्वालिनी विस्फुलिङ्गिनी ।  
सः श्रीःसरूपा कपिलाहव्यकव्य वहेत्यपि ॥  
  
आग्नेय्यायादि वर्णाद्या दशधर्म प्रदाः कलाः ।  
तपिनी तापिनी धूम्रामरीचि ज्वालिनी रुचिः ॥  
  
सुषुम्णा भोगदा विश्वावोधिनी धारिणी क्षमाः ।  
कलाद्याः वसुदाः सौदाः फडन्ता द्वादशेरिता ॥  
  
अमृतामानदा पूषा तुष्टिपुष्टिरतिर्द्धृतिः ।  
शशिनी चन्द्रिका कान्ति ज्योत्स्ना श्रीःप्रीतिरङ्गदा ॥  
  
प्। १२०ब्)  
  
पूर्णा पूर्णामृता चेति कथिताः कुलवापिके ।  
सौम्याः कामप्रदायिन्यः षोडशस्वरजाः कलाः ॥  
  
प्राग्वत्तीर्थं समावाह्य तीर्थमन्त्रेण तत्र च ।  
संयोज्य नेत्रमन्त्रेण पुष्पन्यस्य शिखामुना ॥  
  
प्रदर्श्यगालिनी मुद्रां मुद्रया धेनु सञ्ज्ञया ।  
अमृतीकृत्य विधिवत् सुधावीजे च साधकः ॥  
  
ध्यात्वेष्ट देवतां तत्र सकली कृत्य साधकः ।  
अङ्गन्यासस्य चास्त्रेण कलयेच्च दिशोदशम् ॥  
  
नेत्रमन्त्रेण संवीक्ष्य मुद्रया शङ्ख सञ्ज्ञया ।  
गन्धपुष्पान्दिभिस्तत्र पूजयेदिष्टदेवताम् ॥  
  
षडङ्गानि च सम्पूज्य मन्त्रयेन् मूलमन्त्रतः ।  
अभिचारेषु कार्येषु विलोमेन जपेदिति ॥  
  
अष्टकृत्व तथा चार्घ्यं छादयेन् मत्स्यरूपिणी ।  
कनिष्ठाङ्गुष्ठकौ युक्तं करयोरितरेतरम् ॥  
  
तर्जनीमध्यमाभ्यां च संहताभुग्नवर्जिताः ।  
मुद्रैषागालिनी प्रोक्ता शङ्खस्यो परिचालिता ॥  
  
कलशोक्त विधानेन स्थापयेत् पात्रसन्ततिम् ।  
पुष्पादिना समुद्धृत्य विन्दुंशङ्खामृतस्य च ॥  
  
निःक्षिपेत् सर्वपात्रेषु सर्वं दिव्यविचिन्तयेत् ।  
एकं पात्राणि संस्थाप्य ते नैव तर्पणं चरेत् ॥  
  
अत्रादौ शरीरस्थं देवतर्पणम् ॥  
  
शुद्धे द्रव्येण तेनापि गन्धपुष्पाक्षन्तैरपि ।  
न्यासोक्त सर्वमन्त्रैश्च स्वात्मानं प्लावयेत् तथा ॥  
  
मूर्द्ध्नि श्रीगुरुपक्तिं च मूलाधारे तु पादुकाम् ।  
दिव्यौघं तर्पयेदादौ आदिनाथः सदाशिवः ॥  
  
ईश्वरो रुद्रविष्णुश्च ब्रह्मापत्नीयुतास्तिमे ।  
भवन्ति द्वादश च ते सिद्धौ घण्ठान् प्रतर्पयेत् ॥  
  
सनकाद्याश्च चत्वारः सु जातश्चारुभूषितः ।  
सनत्कुमारो व्यासश्च वामदेवः सकस्तथा ॥  
  
दत्तात्रेयो रैवतको द्वादशैतेथ मानवान् ।  
तर्पयेत् षट् नृसिंहं च महेशं भास्करं तथा ॥  
  
महेन्द्रं माधवं विष्णुं नामान्ते तु प्रयोजयेत् ।  
महाशिवं च सिद्धौघे मानवौघे सदाशिवम् ॥  
  
शिवं तु परमं दिव्यं पीठपूजां ततश्चरेत् ॥  
  
एते कौल वामयोः सामान्य गुरवः ॥  
  
ब्रह्मरन्ध्रे स्वकेमन्त्री मुद्रया तत्वसञ्ज्ञया ।  
तर्पयेद् गुरुपात्रीय द्रव्येणौघ त्रयं सुधीः ॥  
  
प्। १२१अ)  
  
स्वगुरूनपि सन्तर्प्य त्रिस्सकृद्वा विशेषतः ।  
आत्मनो हृदयाम्भोजे परिगणावृताम् ॥  
  
देवी पात्रामृतेनापि तर्पयेत् कुलनायिकाम् ।  
शुद्धिद्रव्यं समादाय तर्पणं तत्वमुद्रया ॥  
  
अङ्गुष्ठ तर्जनीमध्ये शुद्धिं सङ्गृह्य वामतः ।  
वामेन दक्षिणे वापि देवीं सन्तर्पयेत् सुधीः ॥  
  
अथ तत्वशुद्धिं कुर्यात् ॥  
  
ॐ प्राणायानव्यानोदान समानासे शुद्ध्यन्तां ज्योतिरहं विरजामि विपाप्मा   
भूया संस्वाहा ॥  
  
ॐ पृथिव्यप्तेजा वाय्वाकाशानि मे शुद्ध्यन्तां ज्योति ॥  
  
ॐ प्रकृत्य हङ्कार वुद्धिमनः श्रोत्राणि मे शुद्ध्यन्ताम् ॥  
  
ॐ त्वक् चक्षुः श्रोत्रजिह्वाघ्राणवचांसि मे शुद्ध्यन्ताम् ॥  
  
ॐ पाणिपादपाद्यूपस्थ शब्दा मे शुद्ध्यन्ताम् ॥  
  
ॐ स्पर्शरूपरसगन्धाकाशानि मे शुद्ध्यन्ताम् ॥  
  
ॐ वायुस्तेजः सलिलभूम्यात्मानो मे शुद्ध्यन्ताम् ॥  
  
सप्तमं त्रान् परामृष्य हस्ताभ्यां सप्तधा पुनः ॥  
सर्वाङ्गं संस्पृशेन्मन्त्री तत्वशुद्धिरियं मता ॥  
  
अथ वटुकादि वलिदानम् ॥  
  
अवश्यमादौ वामादौ कुर्याद् वटुकपूजनम् ।  
मार्गेस्मिन् वटुको मुख्यः सुराद्यन्तेनर्मिता ॥  
  
विना तन्तु न गृह्नन्ति देवास्तस्मात्तदर्चनम् ।  
अपूज्य वटुकं यं तु मोहाद्देवं प्रपूजयेत् ॥  
  
तस्य पूजाफलं नास्ति वटुकश्च कुप्यति ।  
स गणं पूजयेत् तस्माद्गन्धपुष्पा सवामिषैः ॥  
  
तत् तन्मन्त्रैर्विधानेन देवता प्रीतिमाप्नुयात् ।  
ईशान वह्नि नैर्-ऋत्य वायुकोणेषु पूर्ववत् ॥  
  
मण्डलानि विधायाथ पूर्ववत् पूजयेत् प्रिये ।  
पूर्ववद् वलिदानश्च दद्यात् सर्वसमृद्धये ॥  
  
वटुकाय महेशानि योगिनीभ्यश्च वल्लभे ।  
गणेशक्षेत्रपालाभ्यां पूर्ववद्वलिमुत्सृजेत् ॥  
  
दक्षिणे वटुके दद्यादुत्तरे योगिनी वलिम् ।  
सर्वभूत वलिं दद्यात् क्षेत्रपालाय पश्चिमे ॥  
  
अङ्गुष्ठानामिकाभ्यां तु वटुकाय वलिर्मतः ।  
कनिष्ठाङ्गुष्ठ योगेन योगिनी वलिमाहरेत् ॥  
  
प्। १२१ब्)  
  
अङ्गुष्ठा तर्जनीभ्यां च क्षेत्रपाल वलिं हरेत् ।  
तारत्रयं ततो देवी पुत्रोक्त्वा वटुकेति च ॥  
  
नाथेति कपिलजटाभारभास्वरपिङ्गल ।  
त्रिनेत्राग्निर्ज्वालामुख इमां पूजां वलिं वदेत् ॥  
  
गृह्न गृह्न हूꣳ फट् स्वाहा ॥  
  
षट् चत्वारिंशद्दर्शकः ॥  
  
मन्त्रमेवं समुच्चार्य ततः श्लोकपठेदिदम् ।  
वलिदानेन सन्तुष्टो वटुकः सर्वसिद्धिदः ॥  
  
शान्तिं करोतु मे नित्यं भूतवेतालसेवितः ।  
तारत्रयं सर्वपूर्वेत्त्यः सन्तानि वदेत् क्रमात् ॥  
  
योगिनी बूतभूताधिपतीथ च डाकिनी ॥  
  
शाकिनी त्रैलोक्यवासिनी इमां पूजां वलिं गृह्न गृह्न हूꣳ फट् तथा   
स्वाहा ।  
एकपञ्चाशदक्षरः याकाचिद्योगिनी रौद्रा सौम्या घोरतरापरा ॥  
  
खेचरी भूचरी व्योमचारी प्रीतिस्तु मे सदा ॥  
  
ऊर्द्ध्वं ब्रह्माण्डतोयादि गगनतले भूतले निष्कले पाताले वाऽनले वा   
सलिलपवनयोर्यत्र तत्र स्थितो वा ।  
क्षेत्रे पीठोपपीठादिषु च कृतपदाः पुष्पधूपादिके न प्रीता देव्यस्सदानः   
शुभवलि विधिनायां तु देवेन्द्रतुल्याः ॥  
  
एतदन्ते महेशानि यां वीजं योगिनी ततः ।  
भ्यः स्वाहा सर्ववर्णान्ते योगिनां पदमालिखेत् ॥  
  
कवचं चास्त्रमालिख्य वह्निजायां पुनर्लिखेत् ।  
अनुनमनुनादेवी योगिनी वलिमाहरेत् ॥  
  
तालत्रयं तथैह्ये हि देवीपुत्र वटूकना ।  
थोच्छिष्टहारिणे हूꣳ हूꣳ फं हूꣳ वां रद्वयं वदेत् ॥  
  
क्षेत्रपालेति सर्वेति विघ्नान्नाशय युग्मकम् ।  
सर्वोपचारः सहितामिमां पूजावलिं ददेत् ॥  
  
गृह्नगृह्न हूं फट् स्वाहा चतुःषष्ठ्यक्षरो मनुः ।  
क्षेत्रपालस्य सम्प्रोक्तः सर्वसिद्धिप्रदायकः ॥  
  
यस्मिन् क्षत्रनिवासी च क्षत्रपालस्य किङ्करः ।  
प्रीतोयं वलिदानेन सर्वरक्षां करोतु मे ॥  
  
अनेन मनुना देवी क्षेत्रपाल वलिं हरेत् ॥  
  
गाꣳ गीꣳ गूꣳ त्रयमालिख्य ङेन्तं गणपतिं वदेत् ।  
वरान्ते वरदान्ते च सर्वान्ते जनमालिखेत् ॥  
  
प्। १२२अ)  
  
मेवशं चानयेत् युक्त्वा वलिं गृह्न द्विधापदम् ।  
वह्निजायान्वितो मन्त्रोगणपस्य वलिं हरेत् ॥  
  
वामभागे कृतस्याथ मण्डलस्यो परिक्षिपेत् ।  
आधारं पूजयेत् तत्र पात्रं चान्नोदकान्वितम् ॥  
  
स्वकारणं मन्त्रयित्वा सर्वभूत वलिं हरेत् ।  
षोडशार्णेन मनुना त्रिवारं वीरवन्दिते ॥  
  
तारं च भुवनेशानि सर्वविघ्न पदं ततः ।  
कृद्भ्यश्च सर्वभूतेभ्यो हूङ्कारं वह्निवल्लभाम् ॥  
  
समुच्चरन् वलिं दद्यान् मुद्रया तत्व सञ्ज्ञया ।  
तात्रत्रयं वदेत् सर्वभूतेभ्यः सर्व एव च ॥  
  
पञ्चाद्भूतपतिभ्यो हृदुः सप्तदशाक्षरः ।  
भूता ये विविधाकारा दिव्यभौमान्तरीक्षगाः ॥  
  
पातातल संस्थाश्च शिवयोगेन भाषिताः ।  
ध्रुवाद्याः सत्यसन्धाशु इन्द्राद्याश्च व्यवस्थिताः ॥  
  
तृप्यन्तु प्रेतमानसो भूता गृह्नं त्विमं वलिम् ॥  
  
इति श्रीतन्त्रचिन्तामणौ कौलवामयोः सामान्यनित्यार्चनायां   
तन्मार्गोत्पत्तिपूर्वक श्रीपात्रादिस्थापनान्तनिर्णयो नामाष्टादशः   
प्रकाशः ॥ १८ ॥  
अथ पूजामाह ॥  
  
पशुवीरदिव्यभेदात् पूजास्थानं त्रिधा मतम् ।  
गौणं मुख्यं चोत्तमं च तदिदानीं निगद्यते ॥  
  
पशूनां कल्पिते यन्त्रे पूजागौणी प्रकीर्तिताम् ।  
वीराणां लिखिते यन्त्रे विन्दौ शक्तेश्च स्थापनम् ॥  
  
स्वेष्टरूपांवतां ध्यात्वा पूजनात् मुख्यतां गता ।  
दिव्यानां दिव्यचक्रे तु पूजनं चोत्तमं मतम् ॥  
  
जीव चक्रे महेशानि प्रसन्नास्ति निरन्तरम् ।  
जीवचक्रस्य विज्ञानी कलौ दुर्लभ एव च ॥  
  
वालुकाया भवेत्तैलं वन्ध्यापुत्रं प्रसूयते ।  
खेपुष्पमपि जायन्ते अयोनिर्मनुजो पिवा ॥  
  
जीवच्क्रस्य विज्ञानी कलौ क्वापि न भैरवेत् ।  
अग्रस्थानं परित्यज्य भिक्षामटतिदुर्मतिः ॥  
  
तथा जीवं परित्यज्य परिधावति धावति ।  
अहो जीवस्य विज्ञानी शिवतुल्यो नरो भवेत् ॥  
  
कल्पिते वा महादेवी साङ्गां सावरणां यजेत् ।  
सम्पूज्य पीठपूजान्तं तस्मिन् सिंहासनेथ वा ॥  
  
अभेदवुध्या देवेशि अक्षतां स्थाप्य पूजयेत् ।  
पीठपूजा समाचार्य पञ्चोपचारतोर्चयेत् ॥  
  
प्। १२२ब्)  
  
पूज्य सिंहासने स्थाप्य सुधासिन्धौ समर्चयेत् ।  
तत्पीठं तु भवेदेकं सर्वासां पीठमुत्तमम् ॥  
  
मुख्यं तु देवदेवेशि यन्त्रे पीठं समर्चयेत् ।  
तद्यन्त्रं सिंहपीठे तु स पीठां स्थापयेच्छिवे ॥  
  
सा पीठा तत्र देवेशि भवेदा वृत्तिदेवता ।  
पीठा वृत्तिश्च वा कार्या सर्वेषामतमीरितम् ॥  
  
तत्र पीठे महायन्त्रं स्वेष्ट देवात्मकं महत् ।  
जीवचक्रेथ वा यन्त्रं भाव्यं लिख्यं महेश्वरी ॥  
  
एतेषामभावे पूजास्थानमाह ॥  
  
लिङ्गेस्थन्त्रिलवह्योस्तु फलके मूर्द्ध्नि मण्डले ।  
मूर्तौ कुड्ये च हृदये पूजा दश सु कीर्तिता ॥  
  
अरूपं रूपिणं कृत्वा कर्मकाण्डरताजनाः ।  
गवां सर्वां गजं क्षीरं प्रसवेत् स्तन्मुखाद्यथा ॥  
  
तथा सर्वमतो देवः प्रतिमादौ विराजिते ।  
आभिमुख्यार्चि विंवस्य पूजायाश्च विशेषतः ॥  
  
साधकस्य च विश्वासात् सान्निध्यं देवता लभेत् ।  
गवां सर्वेशरीरस्थं न करोत्यात्मयोषणम् ॥  
  
सुकर्म रचितं दत्तं पुनस्तानेव पोषयेत् ।  
एवं सर्वशरीरस्थः सर्पिचेत् परमेश्वरः ॥  
  
उपासना विना देवि न ददाति फलं नृणाम् ॥  
  
अथ पीठपूजा ॥  
  
पीठपूजा विधानेन पीठं सम्पूजयेद्बुधः ॥  
  
तत आवाहयेद्देवीं मन्त्राभ्यां पूजयेत् तथा ।  
महापद्मवनान्तस्थे कारणानन्त विग्रहे ॥  
  
सर्वभूतहिते मातरेह्ये हि परमेश्वरी ।  
देवेशि भक्ति सुलभे सर्वावरण संयुते ॥  
  
यावत्त्वां पूजयामीह तावत्त्वं सुस्थिरा भव ।  
ध्यात्वा मुद्रां प्रदर्श्याथ गन्धपुष्पाक्षतादिभिः ॥  
  
चिन्मयस्या प्रमेयस्य निर्गुणस्या शरीरिणाः ।  
साधकानां हितार्थाय ब्रह्मणोरूपकल्पना ॥  
  
सकलीकृत्य तत्प्राणान्तदीयानीन्द्रियाणि च ।  
प्रतिष्ठाप्यार्चयेद्देवानन्यथा निःफलं मतम् ॥  
  
मन्त्रहीनं क्रियाहीनं तन्त्रहीनं च यद्भवेत् ।  
यद्यत् साधयते सर्वं हीनमङ्गं यथा तथा ॥  
  
देवस्य मन्त्ररूपस्य यन्त्रव्याप्ति स जानताम् ।  
कृतार्चनादिकं सर्वं व्यथां भवति शाम्भवि ॥  
  
षोडशैरुपचारैस्तु साङ्गां सावरणां यजेत् ।  
प्रणवादि नमों तेन तत्तन्नाम्नां समर्चयेत् ॥  
  
अथ क्रमेण षोडशोपचारमन्त्राः ॥  
  
इदं तु आसनं दत्तं मया सुरवरार्च्चिते ।  
भवैतस्मिन्निषणात्वं यावत् पूजां करोम्यहम् ॥  
  
प्। १२३अ)  
  
पाद्यगृह्न महादेवि सर्वदुःखापहारकम् ।  
त्रायस्व वरदे देवि घोरादस्माद्भवार्णवात् ॥  
  
स्नाने वस्त्रे च नैवेद्य दद्यादा चमनीयकम् ।  
तच्च स्वधायदैर्दद्यान् मधुपर्कं तथा प्रिये ॥  
  
अर्घ्यं स्वाहा पदेनैव सर्वमन्यन्तमः यदा ।  
दूर्वाक्षत समायुक्ते विल्वपत्र समन्वितम् ॥  
  
शोभनं शङ्खपात्रस्थं गृहाणार्घ्यं हरप्रिये ।  
चन्द्रजाती लवङ्गैला कक्कोल सहितं जलम् ॥  
  
गृहाणा चमनीयं त्वं मयाभक्त्या निवेदितम् ।  
मधुपर्कं महेशानि ब्रह्मणा परिकल्पितम् ॥  
  
मया निवेदितं तुभ्यं गृहाण जगदीश्वरी ।  
मधुपर्क प्रदानान्ते पुनराचमनीयकम् ॥  
  
दातव्यं प्राशनान्तेस्य यतदुच्छिष्टता भवेत् ।  
वारीदं हिममामोदि प्रासस्त्यं मध्यमेव च ॥  
  
मया निवेदितं भक्त्या स्नाह्यनेन सुरेश्वरी ।  
नानावर्ण समायुक्तं पट्टसूत्रादि निर्मितम् ॥  
  
वासः शुक्लं तथा रक्तं गृहाण त्रिदशेश्वरी ।  
देहशोभाकरं पूतं रञ्जितं रागवस्तुभिः ॥  
  
परिधत्स्वजद्धात्री वासो भक्त्या निवेदितम् ।  
वाससः परिधानान्ते पुनराचमनीयकम् ॥  
  
दातव्यं भक्तिभावेन स्मृत्युक्तत्वान् मनुष्यवत् ।  
दिव्यरत्न समायुक्तं वह्निभानु समप्रभम् ॥  
  
अलङ्कारात्स्वदङ्गानि शोभयं तु सुरेश्वरी ।  
अलिकाधिक शोभायाः कारकं नागसम्भवम् ॥  
  
अतिरागि समुत्यिञ्जं सिन्दूरं परिगृह्यताम् ।  
स्निग्धमुल्लं हृद्यतमं दृशां शोभाकरं तव ॥  
  
गृहीत्वा कज्जलं सद्यो नेत्राण्यं जयपार्वती ।  
त्वत्पादां भोजन खरद्युतिकारि मनोरमम् ॥  
  
अरक्तकमिदं देवि मयादत्तं प्रगृह्यताम् ।  
अनुलेपेन मे तत्ते महासुरभिशीतलम् ॥  
  
मया निवेदितं देवि गृहीत्वा लेपयाङ्गकम् ।  
इदं कुसुममामोदि ग्रामारण्य समुद्भवम् ॥  
  
घ्राण सन्तर्पणं हृद्यं मयादत्तं प्रगृह्यताम् ।  
कर्पूरागुरुसम्मिश्रोवनस्पति रसोद्भव ॥  
  
मया निवेदितो धूपो देवदेवि प्रगृह्यताम् ।  
त्वं सूर्यश्चन्द्रज्योतीषि विद्युदग्ध्नोस्तथैव च ॥  
  
त्वमेव जगतां ज्योतिर्दीपोयं प्रतिगृह्यताम् ।  
नानाविधानि रम्याणि स्वादूनि रसवन्ति च ॥  
  
मयादत्तानि गृह्यन्तं निवेद्यादि सुरार्चिते ।  
फलमूलानि सर्वाणि ग्रामकानजानि हि ॥  
  
नानाकार सुगन्धीनि गृहाणत्वं हरिप्रिये ।  
चतुर्विधमिदं भक्ष्यं देवि षड्भिरसंयुतम् ॥  
  
सदातृप्तकरं रम्यम्मिदमन्नं प्रगृह्यताम् ।  
गव्यं सर्पिः पयोयुक्तं नानामधुरमिश्रितम् ॥  
  
प्। १२३ब्)  
  
निवेदितं वेदि मया परमान्नं प्रगृह्यताम् ।  
अमृतै रचितं दिव्यं घृतखण्डविनिर्मितम् ॥  
  
पिष्टकं विविधं स्वादु गृहाण हरवल्लभे ।  
मोदकं स्वादु रुचिरं कर्पूरादिभिरन्वितम् ॥  
  
मिश्रं नानाविधैर्द्रव्यैः प्रतिगृह्या शुभुज्यताम् ।  
ताम्रपात्रे स्थितं सीधुम्पयोगव्यमथात्र वा ॥  
  
नारिके रोदकं कांस्ये गृह्यण शङ्कर प्रिये ।  
पानीयं शीतलं स्वच्छं प्रसन्नं घनसारयुक् ॥  
  
भोजने तृप्तिकृद्देवी कृपया परिगृह्यताम् ।  
भोजनान्ते प्रदातव्यं पुनराचमनीयकम् ॥  
  
पूर्वोक्ते नैव मन्त्रेण सर्वत्रैव शुचिस्मिते ।  
फलपत्रक संयुक्तं कर्पूरादि सुवासितम् ॥  
  
मुखकान्तिकरं हृद्यं ताम्वूलं प्रतिगृह्यताम् ॥  
  
अथागमोक्तमार्गेण तर्पयेदलि विन्दुभिः ।  
अङ्गुष्ठानामिकाभ्यां तु नखैर्निःशब्दमुत्क्षिपन् ॥  
  
त्र्यपात्रस्यन्दमुष्टौ च तर्पयेद्देवता मुखे ।  
सकृत्तर्पणमुत्सृज्य जप्त्वा मूलं च पादुकाम् ॥  
  
अन्तःशक्ति मनुस्मृत्य तर्पयेद्देह देवताम् ।  
अङ्गुष्ठो भैरवस्थानं चण्डिकायास्त्वनामिका ॥  
  
तस्मात्ताभ्यां तर्पणीयं यत्र एतत् तयोः प्रियम् ।  
अङ्गुष्ठ मध्यमाभ्यां च वश्यकर्मणि तर्पयेत् ॥  
  
तर्जन्यङ्गुष्ठयोगेन तर्पयेदाभिचारके ।  
कनिष्टाङ्गुष्ठयोगेन स्तम्भकर्मणि तर्पयेत् ॥  
  
एवं सन्तर्प्य देवाग्रे गुरुपङ्क्ति प्रपूजयेत् ॥  
  
कराभ्यां चिन्मुद्रां समुध्व नृकपालं च दधतींश्रित   
स्वर्णप्रख्यातरुणकुसुमालेपवसनाम् ।  
कृपापूर्णापाङ्गी मरुणनयनावर्वरकचामुपेतां सिद्धाद्यैर्यजति   
गुरुपङ्क्तिः कृतमतिः ॥  
  
एवं स्वम्पूज्य धूपं च दीपं नैवेद्यमेव च ।  
आसवं पिशितोपेनं भक्ष्यानि विविधानि च ॥  
  
कदल्पानि फलान्येवं तांवूलं च समर्पयेत् ।  
वटुकादीन् समुच्यैवं कुलदीपान् प्रदर्शयेत् ॥  
  
ईषत् पक्वः सुपिष्टेन कुर्याद्वेदाङ्गुलोन्नतम् ।  
दीपां डमरुकाकारान् त्रिकोणानति शोभनान् ॥  
  
कर्षाह्यग्रहिणः कुर्यान्नवसप्ताथ पञ्च वा ।  
अन्तस्तेजो वहिस्तेज एकीकृत्वामितः प्रभान् ॥  
  
त्रिधा देव्युपरिभ्राम्य कुलदीपं निवेदयेत् ।  
समस्तचक्र चक्रेशि युते देवि तवान्तिके ॥  
  
आरात्रिकमिदं देवि गृहाण ममसिद्धये ।  
कुलदीपान् प्रदर्श्याथ शक्तिपूजां समाचरेत् ॥  
  
अथाश्यावश्यकतामाह ॥  
  
प्। १२४अ)  
  
कौलिकावाप्य कौलावाये चैतन्मतवर्तिनः ।  
तेषा नित्या शक्तिपूजा प्राहैवं माम्पुरद्विषः ॥  
  
कृतायां शक्तिं पूजायां सफलं नित्यपूजनम् ।  
अकृतायां मनुष्यां तु निष्फलं नित्यपूजनम् ॥  
  
तस्माद् यत्येन सम्पूज्य शक्तिर्नित्यार्चनादनु ।  
देवीधियैव सम्पूज्या न सामान्य वधूधिया ॥  
  
अभ्यर्च्य देवता वुद्ध्या भोगपात्रं निवेदयेत् ।  
तदन्ते कण्यकाश्चापि प्रमदाश्च मनोहराः ॥  
  
सम्पूज्य देवता वुद्ध्या दद्यात् पात्रं पृथक् पृथक् ।  
अनिवेद्य तु यः शक्त्यै कुलद्रव्यं निषेवते ॥  
  
पूजनं निःफलं तस्य देवता न प्रसीदति ।  
मन्त्रमन्त्र समायुक्ता समयाचारपालिका ॥  
  
कुमारी वा व्रतस्था वा योगमुद्राधरापि वा ।  
पूजाकाले स्वतः प्राप्ता सा पूज्या सहसा वुधैः ॥  
  
ततोर्चनादिकं सर्वं मन्त्रोदकपुरःसरम् ।  
इतः पूर्वादि मनुनामन्त्री देव्यै समर्पयेत् ॥  
  
शेषं दक्षिणवत् कुर्यात् तदुच्छिष्टादिकं तथा ।  
शक्तिहीना वृथा पूजा शिवहीनं वृथार्चनम् ॥  
  
शिवशक्तिः समापूजा सा पूजा सर्वकामदा ।  
भक्त्याभावे द्रव्यलाभे मनः शक्तिं प्रपूजयेत् ॥  
  
शेषिका मन्त्रितो देयं शेषिकायै स कथ्यते ।  
ऐं हृदुच्छिष्ट चाण्डालिनि मातङ्गि पदं वदेत् ॥  
  
सर्वेवशङ्करी स्वाहा चैक विंशति वर्णकः ।  
मन्त्रेणानेन निर्माल्यं शेषिकायै समर्पयेत् ॥  
  
देवीमुच्छिष्ट मातङ्गी ध्यायेल्लोकैकमोहिनीम् ॥  
  
वीणावाद्य विनोद्गीत निरतां नीलांशुकोल्लासिनीं विंवोष्टीं   
नवयावकार्द्रचरणामाकर्णकेशांशुकाम् ।  
हृद्याङ्गीसितशङ्खकुन्दधवलां माणिक्य भूषोज्ज्वलां मातङ्गीं   
प्रणतोस्मिसुस्मितमुखीं देवीं शुकश्यामलाम् ॥  
  
कौलिकैः शक्तिसहितैस्तदुच्छिष्टं च सेवयेत् ।  
स्वशक्तिं वीरशक्तिं वा दीक्षितां गुरुरूपिणीम् ॥  
  
पापयित्वा पिवेन्मध्यमिति शास्त्रस्य निश्चयः ।  
ततः श्रीगुरुरूपाय साक्षात् परशिवात्मने ॥  
  
कराभ्यां पात्रमुद्धृत्य स द्वितीयं निवेदयेत् ।  
गुरोरभावे तत्पात्रं जलमध्ये च निःक्षिपेत् ॥  
  
पूज्यशक्तिं शक्तिपात्रं वीरेभ्यो वीरपात्रकम् ।  
अन्येभ्यो योगिनी पात्रं स्वार्थे स्याद्भोगपात्रकम् ॥  
  
प्। १२४ब्)  
  
कुण्डली तर्पणार्थं च भोगपात्रं समाचरेत् ।  
अन्तःशक्ति मनुस्मृत्य तर्पयेद्देह देवताम् ॥  
  
अथ येन प्रकारेण स्वीकुर्युः पात्रमुत्तमम् ।  
तत्तेहं व्याहरिष्यामि यथा रुद्रेण भाषितम् ॥  
  
प्राणायाम विधायानु तत् तन्मन्त्र षडङ्गकम् ।  
कुर्वीत भक्तिभावेन शक्त्या वृक्षादिकं तथा ॥  
  
ततोघ्राय तत् तत्पात्रं दक्षहस्ते निवेशयेत् ।  
वामहस्तानामिकायाङ्गुष्ठं समभियोजयेत् ॥  
  
इदं हि तर्पणी मुद्रा शुद्रूपा परिकीर्तिता ।  
एतया मुद्रया देवि संहारः क्रमतो खिलात् ॥  
  
पात्रा तु द्रव्यमादाय तर्पयेदुदितक्रैमैः ।  
अङ्गुष्ठस्यानामिकाया नखौ यावत् प्रलिम्यतः ॥  
  
वातन्निवेशनीया हि मुद्रा वै कौलिकाद्रवैः ।  
निमील्य चक्षुषी ध्यायेदे तद्रूपेण कालिका ॥  
  
ममान्तर्हृदयाम्भोजं प्रविष्टा सिद्धिदायिनी ।  
मूलमन्त्रं पठन् कुर्याल्ललाटे विन्दुचित्रकम् ॥  
  
पञ्चप्राणाहुती दद्यात् कर्षन्मांसलवं वदे ।  
आदौ तारः शिरः शेषे मध्ये तुर्यविभक्तिगान् ॥  
  
प्राणापान समानो दानव्या नानेकरूपिणः ।  
मन्त्रं पठन् वक्ष्यमाणं निःशब्दं तत् पिवेद्द्रवम् ॥  
  
स्वात्ममूल त्रिकोणोद्यत् सूर्यकोटि समप्रभे ।  
कुण्डल्या कृति चिद्रूपे हुनेद्रव्यं समन्त्रकम् ॥  
  
अनन्तपात्रभरितमिदं तत् परमामृतम् ।  
पराहन्ता मये वह्नौ होमस्वीकारलक्षणम् ॥  
  
इदं पवित्रममृतं पिवामि भवभेषजम् ।  
पशुपाश समुच्छेदकारणं भैरवोदितम् ॥  
  
अन्यं मन्त्रं पठिन्त्पत्र मौले या जगदीश्वरी ।  
धर्माधर्म हविर्दीप्तमात्मागनु मनसा श्रुवा ॥  
  
सुषुम्णा वर्त्मना नित्यमक्षवृत्तिं जुहोम्यहम् ।  
कापालिकानां मन्त्रोन्यस्तमपिव्याहरामिते ॥  
  
हृदं भोजगतां देवीं स्नापयामि सुधा रसैः ।  
तेनायं भववन्धो मे विनाशमुपगच्छतु ॥  
  
एवं मन्त्र त्रयं प्रोक्तं पात्रस्वीकारकर्मणि ।  
निर्मन्त्रं न पिवेद्द्रव्यं प्रायश्चित्तं विधीयते ॥  
  
न कदाचित् पिवेन्मद्यं निर्मन्त्रं न पिवेत् तथा ।  
विना मन्त्रं पिवेन्मद्यं समुरापो निगद्यते ॥  
  
पूर्णपात्रकरे धृत्वा जुहोमि साधकः पठेत् ।  
ततो वीरगणाः सर्वेजुषस्वेति मनुं वदेत् ॥  
  
अन्योन्यं चन्दनं कृत्वा पिवेत् तत् तदनुज्ञया ।  
यथाविधि द्वितीयेन गृह्नीयान् मन्त्रमुच्चरन् ॥  
  
पिशितं माषमात्रं तु मद्यं चुलुकसम्मितम् ।  
स्वीकार्यमादौ गुरुणा शिष्येभ्यः शेषदो भवेत् ॥  
  
प्। १२५अ)  
  
निस्सङ्कोनिर्मलो धीरो निर्लज्जानि कुतूहलः ।  
निर्णीत वेदशास्त्रार्थो वरन्दा वारुणीं पिवेत् ॥  
  
देवान् पितॄन् समभ्यर्च्य वेदीशास्त्रोक्तवर्त्मना ।  
गुरुं स्मरं पिवन्मद्यं षादन्मांसं न दोषभाक् ॥  
  
गुरुदैवतमन्त्राणाम्मैक्यं सम्भावयन्धिया ।  
आगलान्तं पिवेद्द्रव्यं ततश्च चर्वणं चरेत् ॥  
  
मांसं मत्स्यं च मुद्रां च मैथुनं वै क्रमार्चयेत् ।  
स्वसम्प्रदाय संयुक्तैर्वीरैश्च सहपूजयेत् ॥  
  
चित्तः स्वातन्त्र्यसारत्वात् तस्मानन्दमयेत्वतः ।  
तन्मयेत् वाच्च भावनां भावश्चान्तर्हिते रसे ॥  
  
स्वस्वातन्त्र्यविकाशाय सुरासस्तेन पीयते ।  
तस्मादिष्टा सुरादेवीं पूर्णाहन्ता जुहोम्यहम् ॥  
  
मन्त्रेणानेन देवेशि मूलमन्त्रेण मन्त्रवित् ।  
अनाकुलमनाः कुर्यान् मधुपानं शनिः श्नैः ॥  
  
यावदुल्ला स पर्यन्तमुपदंशैः पिवन्मधुः ।  
ततः पात्रगतं हालाविन्दु भूमौ प्रपातयेत् ॥  
  
उच्छिष्टं भैरवायेह दद्यान् मन्त्रमनुं पठन् ।  
मैधमायारमावीजे एह्येस्युच्छिष्ट भैरव ॥  
  
विसन्धि च वलिं गृह्य युगं स्वाहा च पश्चिमे ।  
निघृष्य तद्भूमितले पूर्ववच्चित्रकं चरेत् ॥  
  
येन्येपि पात्रं स्वीकुर्युस्तेषामप्येष हि क्रमः ।  
पानभेदफलोल्लासः प्रमाणस्थिति लक्षणम् ॥  
  
अविज्ञाय चरेद्यस्तु म भवेदा पदां पदम् ।  
पानपञ्चविधं प्रोक्तं महादिव्यादि भेदतः ॥  
  
महादिव्यं तथा दिव्यं वीरश्चैव महापशुः ।  
पशुवन्द्यः शुचिश्चेति पञ्चधा परिकीर्तितः ॥  
  
प्राणापानौ समाहारौ प्रत्याहारमनः स्थिरम् ।  
भानुमण्डलकं भीत्वा इन्दुमण्डलमध्यगम् ॥  
  
सुषुम्णा वर्त्मना नित्यं सुराधारा प्रकर्षणी ।  
महादिव्यमिदं प्रोक्तं शृणु दिव्यं महेश्वरी ॥  
  
दिव्यं देव्यग्रतः पानं वीरमृद्वासनोत्तमम् ।  
त्यक्तः सर्वपाश मूले वामनामल सञ्चये ॥  
  
कौलिकाचार योगेन पञ्चतत्वेन तर्पयेत् ।  
षट्चक्र क्रमभेदेन हुनेद्द्रव्यं स मन्त्रकम् ॥  
  
ध्यानार्चन परावस्थां वीरपानमनुत्तमम् ।  
उद्वासनोत्तरं देवि वीरपानं तदुच्यते ॥  
  
वीरपानं द्विधा प्रोक्त पशुपानं शृणु प्रिये ।  
वीरपाने पूर्वधीरो परस्तु पशुरित्यपि ॥  
  
आसक्त लोलुपादम्भो मन्त्रार्थे वा प्रसङ्गकः ।  
कार्मुकः कार्यनिर्देशे पशुपानं तदुच्यते ॥  
  
सर्वैः कुलीनैः स्थित्वा तु विना पूजां स गर्वितैः ।  
यत्पानं क्रीयते देवि पशुपानं तदुच्यते ॥  
  
अतोपि शृणु देवेशि पशुपाने क्रमः शिवे ।  
एकाकी मद्यपापीय एकाकी शक्तिभुक्प्रिये ॥  
  
प्। १२५ब्)  
  
महेश्वरस्य संसर्गं न कदापि करोति चेत् ।  
पशुपानमिदं प्रोक्तं महादारिद्र्यदायकम् ॥  
  
विना मन्त्रं विना दीक्षां विना गुरु मुखात्प्रिये ।  
यत्पानं क्रियते मूर्खैः पशुपानं विदुर्वुधाः ॥  
  
महापशुरिति प्रोक्तः कौलवामो शृणु प्रिये ।  
वामे रामा मनोहारी चोलिपात्रं तु दक्षिणे ॥  
  
पानपात्रान् महेशानि वामहस्तेन तर्पकः ।  
महाकौलो महेशानि भूमौस्थाप्य प्रतर्पयेत् ॥  
  
हस्तद्वयेन चेद्देवि कौल इत्यभिधीयते ।  
वामदक्षव्यत्पयेन वीरकौल प्रकीर्तितः ॥  
  
अलिपात्रं वामपाणौ दक्षहस्तेन तर्पयेत् ।  
कामगौडस्तु सम्प्रोक्तः चैतन्याख्यः स एव तु ॥  
  
भूमौ स्थाप्य महेशानि हस्तयुग्मेन तर्पयेत् ।  
आनन्दाख्यस्तु सम्प्रोक्तः वाम इत्यविधीयते ॥  
  
फलं तु ॥  
  
मन्त्र संस्कार संशुद्धोऽमृतपानेन पार्वती ।  
जायते देवता भावो भववन्ध विमोचकः ॥  
  
आनन्द ब्रह्मणो रूपं तच्च मोक्ष व्यवस्थितम् ।  
तस्याभिव्यञ्जकं द्रव्यं योगिभिस्तेन पीयते ॥  
  
दिव्यपानरतो वीरो देवी सायुज्य माप्नुयात् ।  
देशिको वीरपानेन देवीलोकं हि गच्छति ॥  
  
साधकः पशुपानेन रौरवं नरकं व्रजेत् ।  
आरम्भस्तरुणश्चैव यौवनः प्रौढ एव च ॥  
  
तदन्तश्चोन्मनास्थानांवस्थाश्चैव सप्तमः ॥   
  
अथैषां लक्षणम् ॥  
  
पात्रत्रयं स्यादारम्भः कथितः कुलनायिके ।  
तदन्ते तरुणश्चैव तरुणं सुखदं प्रिये ॥  
  
यौवनं मनसः सम्यगुल्लासः कथितः प्रिये ।  
स्खलनं दृङ्मनो वाचां प्रौढमित्वभिधीयते ॥  
  
स्वाभीष्टवेष्टावरणं प्रौढान्तः परिकीर्तितः ।  
ऊमनाः पतनोत्थान मूर्छनाच्च मुहुर्मुहुः ॥  
  
देहेन्द्रियानामवशश्चा नवस्थानि गद्यते ।  
भोजनान्ते विषं मद्यं मद्यान्ते भोजनं विषम् ॥  
  
अमृतं तद्विजानीयाद्यदन्तं सुरयासह ।  
चर्वणेन युतं मद्यममृतं कथितं सदा ॥  
  
चर्वणेन विनापानं केवलं विषभक्षणम् ।  
ततस्तुत्वा नमस्कृत्य कुर्यात् सम्भोगमेलनम् ॥  
  
देवताग्रे तु सम्भोगे देवता प्रीणनं भवेत् ।  
एतासुकां विदानीय ततश्च योनिमण्डले ॥   
  
पूजयित्वा महादेवी ततो मैथुनमाचरेत् ।  
धर्माधर्महविर्दीप्ते आत्माग्नौ मनसा श्रुवा ॥  
  
प्। १२६अ)  
  
सुषुम्णावर्त्मना नित्यमक्षवृत्तिर्जुहोम्यहम् ।  
स्वाहान्तोयं महामन्त्र आरम्भे परिकीर्तितः ॥  
  
ततो जपेत् प्रियं गच्छन् देवी त्रिभुवनेश्वरीम् ।  
प्रकाशाकाशहस्ताभ्यामवलं व्योमनी श्रुवा ॥  
  
धर्माधर्मकला स्नेहपूर्णमग्नौ जुहोम्यहम् ।  
स्वाहान्तोयं महामन्त्र शुक्लत्यागे प्रकीर्तितः ॥  
  
प्रमादाद्यदि लुप्येत देवता सा प्रकुप्यति ।  
विना भुक्त्वा विना पीत्वा विना कृत्वा तु पञ्चमम् ॥  
  
स पापिष्ठः कथं व्रूते कालीमन्त्रं जपाम्यहम् ।  
तस्मात् सर्वप्रयत्नेन साधयेत् पञ्चमं प्रिये ॥  
  
यदि चेत्क्रियते नैव तस्य दुःखं पदे पदे ।  
यदि योचिन्त सङ्गस्त्यात्तदानु कल्पयोगतः ॥  
  
कर्तव्यं कर्मसाङ्गार्थं नोचेद्विफलमीरितम् ॥  
  
इति श्रीतन्त्रचिन्तामणौ कौलवामयोः सामान्यनित्यार्चनायां   
पीठपूजादिकुलद्रव्यनिषेवनो नामैकोनविंशतितमः प्रकाशः ॥ १९ ॥  
निर्गत्य पूजां गृहतो विहरेत् स्वेच्छया ततः ।  
शृणु भोजन कालीयं कर्तव्य मधुना प्रिये ॥  
  
भुञ्जीत प्राच्यभिमुखश्चिरकाजि जीविषु ।  
याम्यदिग्वदनो देवी यशः कामं समश्रुते ॥  
  
पश्चिमाभि मुखो भुङ्क्ते ईहमानोधिकां श्रियम् ।  
सिद्धिमुक्तिमभिलसद्भक्षयेदुत्तरामुखः ॥  
  
एवं स्थिते धर्मपथे विशेषाच्छक्त्युपासकः ।  
सदोत्तराशाभिमुखेऽन्नमद्यात् सन्ध्ययोर्द्वयोः ॥  
  
वलिदानं तत्र हेतु नित्याह भगवाच्छिवः ।  
येन केनाध्यासनेन यस्मिन् कस्मिन् स्तथासने ॥  
  
उपविश्यान्नमश्नीयात्ततु भूमौ कदाचन ।  
आदावाच मनं कृत्वा दक्षे संस्था चोदकम् ॥  
  
वाच आचमनीय मत्रमन्त्रनिदधीत वै ।  
रात्रौपुरः प्रदीपं च दिवाग्निं यः सुरेश्वरी ॥  
  
तेनास्य जाठरो वह्निर्नित्य सिद्धो भवेदहे ।  
भूतप्रेत पिशाचानां सान्निध्यं न च जायते ॥  
  
रक्षांसिनोवलुप्यन्ति तदन्नं तद्धविस्तथा ।  
नैर्-ऋत्याग्रां मारुतान्ता रेखामुदकधारया ॥  
  
रोधंरावास्त्रमुच्चार्य कुर्याद् दक्षिणपाणिना ।  
वायव्यग्रां तथेशानां वसनां तदनन्तरम् ॥  
  
प्। १२६ब्)  
  
ऐशानकोणादारभ्याग्ने यान्तां तदनन्तरम् ।  
आग्नेयाग्रां निर्-ऋत्यं तां सर्वशेषे विभावयेत् ॥  
  
मण्डलं मध्यविन्द्वार्घरक्षः कोणे वहिर्लिखेत् ।  
वज्रं वायव्यकोणे च चन्द्ररेखां स विन्दुकाम् ॥  
  
ईशानकोणे विलिखेदं कुशं वह्निकोणगम् ।  
अर्वाच्योदीच्यगां रेखां मध्ये कुर्यात् ततः परम् ॥  
  
प्रतीची प्राच्यनुगतां पुनस्तदुपरिन्यसेत् ।  
रेखाग्रं चन्द्ररेखाभिः स विन्दुभिरुप स्पृशेत् ॥  
  
निर्मिते मण्डले वारि धारयैवं वरानने ।  
स्वयं वान्योथ वा तत्रन्यसेद्भोजनभाजनम् ॥  
  
तदुपस्करवस्तूनि चावन्तिरचितानि हि ।  
पृथक् पृथक्तया तत्र विन्यसेद्भाजनाग्रतः ॥  
  
ततो दक्षिणहस्तेन तदन्नं वारिणोक्षितम् ।  
शिरस्यं जलिमाधाय प्रणवेदिष्ट रूपिणम् ॥  
  
हविरक्तं विधायादौ ते मनालोडितं ततः ।  
गृहीत्वा दक्षहस्तेन किञ्चिदन्नं जलान्वितम् ॥  
  
घनवीजं समुच्चार्य पर्यन्यं चभ्यसन्तिमम् ।  
नमस्तस्यानु नैर्-ऋत्य कोणे पूर्वादिके न्यसेत् ॥  
  
तारात् प्रजापतिभ्योनु हृदुच्चार्यानि लाह्वये ।  
दद्यां दन्नन्तोय युतं तत्र ऐशानमण्डले ॥  
  
क्षुद्भ्यो नमस्तस्य वीजं पूर उक्त्वा वलिं न्यसेत् ।  
तद्वहृद्भ्योनमः प्रोच्य तद्वीजाद्यं सुरार्चीते ॥  
  
दद्यात् सृणु परिष्टान्नु सत्तोयान्नं च दाधकः ।  
ततः स्वदक्षे पूर्वस्यां कुर्याद्वर्तुल मण्डलम् ॥  
  
आरभ्य पूर्वरहितो यावत्स्युर्विदिगेश्वराः ।  
तावद्वाद्यात्सतोयान्नं पठेन्मन्त्रं पृथक् पृथक् ॥  
  
चैतन्यं प्रणवो मायापाशः कामश्च शाकिनी ।  
योगिनी कमला चेति वीजान्यष्टौ पृथक् पृथक् ॥  
  
पुष्टिः कान्तिर्वलं बुद्धिवीर्यं ज्ञानं तथैव च ।  
बुद्धिः सिद्धिरितिह्यष्टौ भिन्नभिन्नपदानि हि ॥  
  
दायै नमश्च सर्वेभ्यः क्रमेण परिकीर्तयेत् ।  
एकास्तु कालिका देव्याः शक्तिरूपास्तु मूर्तयः ॥  
  
परिवारतयाख्याता अन्नाधिष्टाद्य ईरिताः ।  
एतास्तत्तत् प्रदायिन्यः स्युरन्नेन प्रपूजिताः ॥  
  
ततो भोजनपात्राग्रेचितस्तिमित ईरितः ।  
षण्मण्डलानि कुर्वीत वारिणाक्षल्लकानि हि ॥  
  
प्। १२७अ)  
  
तेषामधस्तात् क्रमतो विन्दुस्तावत् समाचरेत् ।  
यावद्धस्तेनोत्पतति पिण्डी कर्तुं च शक्यते ॥  
  
तावत् तत्र पुरो दत्वा वारिणा तत् समुत्सृजेत् ।  
अधोगतिस्तदुपरितदष्टमनवस्ततः ॥  
  
अतः परं क्रमेणैव मन्त्रान् द्वादश तान्त्रिकान् ।  
वक्ष्यमाणान्मया देवि सावधाना निशामय ॥  
  
तारो माया चरावश्च कूर्चकुण्डे स कर्णिके ।  
सुरसश्चापि फेत्कारी घटी चेति न चैव हि ॥  
  
वीजानि पुरतो दत्वा हंसारादि त्रिकूटकम् ।  
एह्येहि सम्भाष्य ततो भगवत्यपि कीर्तयेत् ॥  
  
गुह्यकालि ततः प्रोच्य सर्वाख्याय न कारिणि ।  
इदमन्नं विसंह्युत्का गृह्नखादि युगं युगम् ॥  
  
बलं बुद्धिर्मेन्द्रियाणि ततो नन्तरमीरयेत् ।  
मयिधेहि द्वयं चापि सर्वान्तर्यामिनीति च ॥  
  
ततः सर्वमिदन्ते च स्वेदतां तदनन्तरम् ।  
प्रसीद द्वितयस्यानुरोषास्त्रे शिर एव च ॥  
  
मन्त्रेणानेन देव्यै तु वल्यन्नं विनिवेदयेत् ।  
अन्नपिण्डं पुनश्चान्यत्सम्परिस्थाप्य मण्डले ॥  
  
उदीर्यमाणमनुना समुत्सृज्य निवेदयेत् ।  
सारस्वतरमा कामप्रासादाङ्कुशकालिका ॥  
  
डाकिनी प्रेत भैरव्यः पुरो वीजानि वै नव ।  
कूटत्रयं च तदनु पैशाचः खेचरीकुलम् ॥  
  
योगिनी डाकिनीभ्योनुनुममन्नवलिं वदेत् ।  
निवेदयामि च ततः सौम्या भुक्त्वा भवं तु च ॥  
  
सिद्धिं ददत्वनु मयि कृपां ददतु कीर्तयेत् ।  
प्रभञ्जनादि वीजालिं ततः सप्तसमुल्लिखेत् ॥  
  
अडाकिनी महारात्रिं रोषमस्त्र त्रयं शिरः ।  
इदानीम वधे हित्वं विनायक वलिं शुभम् ॥  
  
पूर्ववन्मण्डले दत्वा वल्यन्नन्ते मनैर्युतम् ।  
जल्पिष्यमाण मन्त्रेण गणाऽधिपतयेपयेत् ॥  
  
वेदादि पाश गरुडयोगिनी चन्द्रदक्षिणाः ।  
वलिः पद्मेश्च तन्द्रा च कूटा सिद्धो प्रभानवाः ॥  
  
महागणाधिपतये विघ्नराजाय चेत्यपि ।  
इमं सोपस्थल वलिं ददेद् गृह्नयुगं ततः ॥  
  
भक्षय द्वितयं चापि सर्वान् विघ्नान् ततः परम् ।  
विनाश यद्वयं चारुममारिष्टं दहद्वयम् ॥  
  
वीजमाप्सरस चैव माश्चर्य वैश्वदेवकम् ।  
ऋषभं च प्रयोजं च पञ्चैतानी नयेत् क्रमात् ॥  
  
प्। १२७ब्)  
  
अस्त्र त्रयानु स्वाहा च तार्तीयोमतुरीरितः ।  
तुर्यं वटुकनाथस्य मन्त्रमाकर्णय प्रिये ॥  
  
पुरोक्तवत् पिण्डितान्नं मण्डले विनिधाय वै ।  
समुच्चरन्तिमं मन्त्रं वटुकाय समर्पयेत् ॥  
  
तारचैतन्य पाशह्नी भारुण्डा कूर्चकाकिनी ।  
कालादित्यै न वैतानि वीजानि चोच्चरेत् पुनः ॥  
  
रौद्रा नन्दा चलाख्यातान् कूटां स्त्रीं स्तदनन्तरम् ।  
एह्येहि तदनुप्रोच्य महावटुकनाथ च ॥  
  
इमं वलि गृहीणानु सर्वसिद्धि दद द्वयम् ।  
ममशत्रुं नाशय द्विर्देहद्विर्मारय द्वयम् ॥  
  
सर्वैश्वर्यदेहि युग्मं दापय द्वितयं तथा ।  
स सौरङ्गं चर्पटादि चतुष्कं तदनन्तरम् ॥  
  
रौषास्त्रयोस्त्रिस्त्रिरुक्त्वा सर्वशेषे शिरो वदेत् ।  
अधुना क्षेत्रपालस्य शृण्वं तु वलिमुत्तमम् ॥  
  
पुरो वत्सदलं दत्वा मन्त्रमेनं समुच्चरेत् ।  
चैतन्य मायाकमलाजम्भ साहसमेखलौ ॥  
  
ताटं कमन्दस्वार्णा च वीजानि पुरतो न च ।  
कूटत्रयं ततो ब्रूयान् मायामन्दारगह्वरम् ॥  
  
हेतुकादिपदं प्रोच्य भीषणान्तेभ्य इत्यपि ।  
सर्वेभ्यः क्षेत्रपालेभ्यः इमं वलिं मितीरयेत् ॥  
  
ददे सौम्या भवेन्मुक्त्वा ममसिद्धिं समुल्लिखेत् ।  
प्रयच्छं तु ततः शत्रुन्नाशयं तु च कीर्तयेत् ॥  
  
हूं फट् स्वाहा भवेच्छेष इत्युक्त्वा वारिणोत् सृजेत् ॥  
  
अथ षष्ठवले मन्त्रं कथयामि शुचिस्मिते ।  
दीयते परिवारेभ्योयमुच्चार्य फलार्थिभिः ॥  
  
चैतन्य तारकमला पाशरोष वधुस्मरा ।  
ततः त्रासाद शाकिन्यो पुरोवीजानि वै नवः ॥  
  
भगमालि कलामालि वेदवत्यस्ततः परम् ।  
रत्नकुम्भः पुष्पमाला चूडाकूटं ततः परम् ॥  
  
एकावली ततो वज्रकवचं ब्रह्मकर्परम् ।  
जगदा वृतित्वीजं च दशमं परिकीर्तितम् ॥  
  
महाकल्पस्थायि नाम ज्ञेय मेकादशैव हि ।  
पारिजाताह्वयं कूटं तद्वादशतमं भवेत् ॥  
  
एकविंशतिरेवस्यात् सङ्ख्या वै वीजकूटयोः ।  
गुह्यकाली सहचरं यावदेक पदादनु ॥  
  
परिवारपदं चापि द्वयमेवेत्यसम्मितम् ।  
ततः सन्धानसहितमिममन्नवलिं वदेत् ॥  
  
प्। १२८अ)  
  
गृह्न द्वयं मक्षयद्विःखाहि द्वितयमेव च ।  
उक्त्वा कृत्याभिचारांश्च दहद्विर्नाशयद्वयम् ॥  
  
सर्वसम्पदमाभाष्य दद देहि द्वयं द्वयम् ।  
शत्रून् द्विःसंहारयोच्चार्य शेषे कूर्चास्त्रकानि च ॥  
  
वलिमन्त्रा षडेवन्ते कथिता जगदीश्वरी ।  
ऊर्द्ध्वस्थ मण्डलेष्वेतैरुत्सृजेत् साधकोचलीन् ॥  
  
एषामधस्ताद्ये प्रोक्ताः विन्दवः षट्पुरो मया ।  
तद्देवांस्तस्य मन्त्रांश्च कथयाम्यधुना तव ॥  
  
जातवेदाचादुवश्चशन्यगस्त्यौ ततः परम् ।  
कालाग्नि रुद्रस्तदनु पञ्चमः परिकीर्तितः ॥  
  
कल्पान्तकाली षष्ठी तु विज्ञेया तदनन्तरम् ।  
तुर्येर्केषडिमेशब्दाः कर्तव्यः सुरवन्दिते ॥  
  
निधेया क्रमशः किन्तु वेदादि हृदयान्तरम् ।  
एतैर्म * (?) भिरुत्सृज्य तत् तद्देवेभ्य ओदनम् ॥  
  
मूलदेव्यैः सर्वमन्तमुत्सृजेत् तदनन्तरम् ।  
उक्तमन्त्र द्वयं तत्र वैदिकं तान्त्रिकं तथा ॥  
  
दद्यादु भयमुच्चार्य क्रम एष शिवोदितः ।  
तत्रादौ वैदिकं वच्मि वक्ष्ये तदनु तान्त्रिकम् ॥  
  
इदमन्न प्राण धनुर्द्धारणा कारणं सदा ।  
यथा विभव सम्भारसम्भारित सुरी कुरु ॥  
  
त्वमेवान्नं त्वमेवात्रीत्वं दात्री त्वं ग्रहीत्र्यपि ।  
त्वं भोक्त्री च विधात्री च संहत्र्यम्पिज नित्र्यपि ॥  
  
कल्पान्त कालनर्तक्त्वै महासंहार मूर्तये ।  
त्रिलोकी ग्रासकारिण्यै किमन्नं ते प्रदीयते ॥  
  
तथापि भक्तिभावेन यत्त देवि निवेदितम् ।  
तदन्नम्मयि वात्सल्यात् सादराद्भुङ्क्ष्वकालिके ॥  
  
निवेद्यानेन मन्त्रेण तान्त्रिकं समुदीरयेत् ।  
तारोमैधं च माया च प्रासादो मे च योगिनी ॥  
  
प्रेतः परोडाकिनी च फेत्कारी हारकर्णिके ।  
संहारादि त्रयं भोककूटाद्यं तदनन्तरम् ॥  
  
पदं सिद्धि करालीति सिद्धितो विकरालि च ।  
भगवत्पथ सङ्कीर्त्य गुह्यकाली ततो वदेत् ॥  
  
इदमन्नं विसन्ध्युक्त्वा भुञ्जखाहि युगं युगम् ।  
भक्षय द्वितयं चापि मांरक्षयुगलं ततः ॥  
  
लज्जा महाचण्डयोगेश्वरीति तदनन्तरम् ।  
वज्रकापालि तत्र खेचरी चक्रनायिके ॥  
  
हसद्वयं वल्गयुगं पेष्टिडिण्डिमदारुणः ।  
रोषस्यास्त्रस्य चे त्रिस्त्रि स्वाहाशेषे व्यवस्थितम् ॥  
  
पठित्वेमं मनुं सर्वं क्षिपेदत्वन्नमूर्द्धनि ।  
निमील्य नयने तिष्ठेत् क्षणं तदनु पार्वती ॥  
  
आपोशानं ततः कुर्यादिमं मन्त्रमुदीरयेत् ।  
इममन्नं हव्यशेषं देव्युच्छिष्ठं रसान्वितम् ॥  
  
प्। १२८ब्)  
  
अस्वामि स्वर्गकं वल्यधर्मकामार्थ सिद्धये ।  
इत्युच्चार्य मनुं नमः शिरो वाम कनिष्ठया ॥  
  
गण्डूषं ब्रह्मतीर्थेन स्पृशन् स्थाली चरेद्वुधः ।  
ततो दक्षकराङ्गुष्ठानामिके योजिते चरन् ॥  
  
हविरक्तं स्तोकमन्नं गृहीत्वा वदने न्यसेत् ।  
प्राणाहुतीभिर्जुहुयादन्याभिरपि पार्वति ॥  
  
नानामतीयान्तद्रीकथयाम्यवधारय ।  
ताराग्नि जाययोर्मध्ये विभक्त्या तुर्ययान्विता ॥  
  
क्रमेण वायवः पञ्च तेषां नामानि वै शृणु ।  
प्राणापान समानो दानव्यानाः परमेश्वरी ॥  
  
रान्त्यानयाभाण्डिकेरोजुद्वत्यन्यानपि प्रिये ।  
नागः कूर्मश्च कृकरो देवदत्तो धनञ्जयः ॥  
  
एतस्मादधिकं किञ्चित् कुर्युः कापालिका क्रमम् ।  
युक्तियुक्तं तमपिते कथयामि वरानने ॥  
  
तयोरेवान्तरेशब्दौ द्वौ द्वौ स्यादन्तिमौ सदा ।  
कृत्वा विग्रहितौ पूर्वोक्तरीत्या जुहुयाच्छनैः ॥  
  
क्षट् तृपौ च श्रमालस्य निद्रातन्द्रे तथैव च ।  
कामक्रोधौ लोभमोहौ मदमानौ ततः परम् ॥  
  
रोगशोकौ जन्ममृत्युर्द्धर्माधर्मौ कृता कृते ।  
पुण्यपापे दिवारात्रौ ज्ञानज्ञाने शुभाऽशुभे ॥  
  
जाग्रत् स्वप्नौ खलुः सुषुप्ति तुरीयं च ततोनु च ।  
भावाभावौ स्वर्गमर्त्यौ ततः सत्यानृते प्रिये ॥  
  
तस्मात् प्रकृति पुरुषौ तन्मात्रेन्द्रिय इत्यपि ।  
जीवात्मा परमात्मानौ वन्धमोक्षौ तथैव च ॥  
  
चतुर्विंशतिमौ विंशत् प्रतिविंवौ वरानने ।  
सर्वशेषे परिज्ञेयः शिवशक्तिश्च साधकैः ॥  
  
पञ्चविंशति सङ्ख्याकमेतत् तत्वमुदीरितम् ।  
तेभ्यस्त्वाहुति सम्प्रोक्ता यामलाधिपशस्तुता ॥  
  
अनित्यत्वेन वेदाध्वपापिनां सम्मतात्वियम् ।  
कौलाचारवतां किन्तु नित्यत्वेन प्रकीर्तिता ॥  
  
पञ्चत्रिंशाहुतिः श्रेष्ठा दशमध्याधमाततः ।  
एवं तिष्ठति सिद्धान्ते प्राणाहुत्यामतान्तरे ॥  
  
यावद्यस्य भवेच्छक्यं तावत् तेन विधीयते ।  
यावत् प्राणाहुतीः कुर्यात् तावद्भोजनभोजने ॥  
  
कनिष्ठा तिष्ठति तथा मौनं चापि विधीयते ।  
ततस्तदन्नं भुञ्जीत यद्देव्यै विनिवेदितम् ॥  
  
प्। १२९अ)  
  
न हसन् ग्रासमश्नीयान्नाति रिक्तं न वामनम् ।  
न स शब्दं पिवेत्तोयं नाधिकं भोजनान्तरा ॥  
  
न्यूनाधिके रसानां हि न विन्द्यात् किं च पूजयेत् ।  
नैवेद्य सम्भृतौ देव्यै यद्यद्द्रव्यं निवेदितम् ॥  
  
महाप्रसादभूतं तत्सर्वं भुञ्जीत तत्क्षणे ।  
नैकाक्यद्यात् साधकस्तु कौलान् वालांश्च वान्धवान् ॥  
  
सहोपवेशयेत् तत्र यत्र भुङ्क्ते स्वयं रहः ।  
एषा महावैकौलिक्यो भवेयुः स्थापिता अपि ॥  
  
भागत्रयं पूरयीत जठरस्या शनैः शनैः ।  
एको भागोवशोष्यः स्यात् सञ्चारो योनिलांवुना ॥  
  
तिक्ताद्यमम्लमध्यं हि मधुरान्तं च भोजनम् ।  
आयुर्वेदादिषु प्रोक्त मात्रेयादि महर्षिभिः ॥  
  
एवं निर्वात्य सकलं भोजनं साधकः स्वयम् ।  
उत्क्षिप्य भाजनो मन्त्रमन्यत्र स्थापयच्छनैः ॥  
  
अवशिष्टं किञ्चिदन्नमवश्य भाजने न्यसेत् ।  
तदन्नं पिण्डितं कृत्वा स जलं दक्षपाणिना ॥  
  
स्थाल्यधो वलिमादध्यादु भयत्र वरानने ।  
उच्छिष्ट भैरवायादौ पश्चिमायान्दिशि न्यसेत् ॥  
  
तथैवोच्छिष्ट चाण्डाल्यै पूर्वस्यामपि च क्रमात् ।  
एतयोर्मन्त्र युगलमिदानीमवधारयेत् ॥  
  
मैधं मायायोगिनी चरावरामास्मराशरुट् ।  
कुल्यायोटोमुन्ताला च वीजान्येतानि वै दश ॥  
  
उच्छिष्ट भैरवा योक्त्वा तथोच्छिष्ट वलिं वदेत् ।  
गृह्न द्वयं भुञ्जयुग्मं हूꣳ फट् स्वाहा च पश्चिमे ॥  
  
अथापरं शृणु मनुं पूर्वस्यां येन दीयते ।  
मैधं पाशः स्मरोरावः कूर्चः क्षेत्रपताकिनी ॥  
  
पूतनाशक्ति लिङ्गं च रावी चेति दशोद्धरेत् ।  
एह्येह्युच्छिष्ट चाण्डालिन्यनुघंसधि वर्जितम् ॥  
  
विरूपवेश उद्धृत्य मुमुक्षूक्त्वा पिशाचिनि ।  
इयमुच्छिष्ट सम्भाष्य वलिं गृह्न युगं ततः ॥  
  
खादद्वितयमस्यानु मुद्रां खेचर्यनन्तरम् ।  
युगं प्रकटयः प्रोच्यः सन्ध्यूनमभिचारिणी ॥  
  
सामर्थ्यं देवि युग्मं च पिशाचिन्यास्त्रयं ततः ।  
अत्रापि चरमेज्ञेया पूर्ववच्चतुरक्षरी ॥  
  
एवं मनुभ्यामेताभ्यां दत्वा वलियुगं प्रिये ।  
तत्रैवा च मनं कुर्यात् सडङ्गं तदनन्तरम् ॥  
  
प्। १२९ब्)  
  
प्रसाद यत् तांवूलं चास्य वासनम् ।  
तांवूलं चर्वयन् मर्त्यः पवित्रं श्रीकरं परम् ॥  
  
शुभदं सर्ववर्णानां मुखशुद्धिं करं परम् ।  
तांवूलं दीपनं रुच्यं सर्ववातक भापदम् ॥  
  
त्याज्यं पिक्त्व भ्रमे रक्तेनेत्रोक्त्वं पेक्षयेपि च ।  
पर्णाग्रं पर्णपृष्टं च चूर्णपर्णं विवर्जयेत् ॥  
  
पर्णमूले भवेद्व्याधि पर्णाग्रे पापवुद्धयः ।  
चूर्णपर्णं हरत्यायुः शिरावुद्धि विनाशिनी ॥  
  
तर्जन्या चूर्णमादाय तांवूलं न तु भक्षयेत् ।  
यदि खेदति मुढात्मा रौरवं नरकं व्रजेत् ॥  
  
पूगो ब्रह्मादलं विष्णुश्चूर्ण देवो महेश्वरः ।  
काष्ठायं तु भवेद्देवी तांवूलमतिदुर्लभम् ॥  
  
एतेषां सम्प्रदानेन वर्द्धते भाग्यसम्पदः ।  
तांवूल समयं देवी तत्र शृणु यथा क्रमम् ॥  
  
शतपर्णानि देवेशि चक्रवर्तितराय च ।  
गुरुभ्यः सम्प्रदातव्या द्वात्रिंशत्पर्णवीटिका ॥  
  
अष्टाविंशति भूपेभ्यो वान्धवेभ्यो दशाष्टकम् ।  
जामात्रे पक्वपर्णानि वसुद्वादश वा प्रिये ॥  
  
पञ्चविंशति शक्तिभ्यः पुत्रेभ्यस्तत्व सङ्ख्यकान् ।  
षट्पर्णानि च शत्रुभ्यस्तुरीयं दानमुत्तमम् ॥  
  
पर्णत्रयं शत्रुपक्षे दशपर्णानि वश्ययोः ।  
वीरेभ्यः षोडश शिवे दिव्यौघे वसु पीठयुक् ॥  
  
तदर्द्धं चैव सिद्धौघे मानवौघे तदर्द्धकम् ।  
मान्येभ्यः सप्तपर्णानि कन्यायै पञ्चविंशतिः ॥  
  
चन्द्रयुक्तं महेशानि पौत्रेभ्यो दशपञ्च च ।  
स्तुषायै त्रिंशति शिवेदास्ये चैव चतुर्दशः ॥  
  
अन्येभ्यः परमेशानि विंशत् पर्णानि दापयेत् ।  
परिपूत्री तथा दासी दासश्चैव चतुर्थकः ॥  
  
परिवेत्ता पारिवेत्ता षट्तांवूलदायकाः ।  
अग्रदानं च शत्रुभ्यो चक्रदानं सुमित्रके ॥  
  
तिर्यग्दानं सेवकादौ यथा योगेन योजयेत् ॥  
  
म्लेच्छहस्ता छत्रुहस्ताच्छङ्कि तस्य तथैव च ।  
अथ वैदग्ध हस्तस्य तांवूलं हि निषिध्यति ॥  
  
आद्यपीकोभियोक्तव्यो द्वितीयल्पज्यतां सतम् ।  
तृतीयो गृह्यतांवूलात् तृतयं तृतयं क्रमात् ॥  
  
पत्रं फलं कादिरं च चूर्णं चैव चतुर्थकम् ।  
पञ्चमं तु सुखं प्रोक्तं रागः षष्ठ उदाहृतः ॥  
  
षडङ्गमिति सम्प्रोक्तं षडैश्वर्ययुतायकम् ।  
॥  
  
प्। १३०अ)  
  
तद्गृहीत्वा वरारोहे स्वेच्छया विहरेत् ततः ।  
अथ वा सायन्तन भवं कृत्यं समवधारय ॥  
  
सन्ध्याह्नकालवत् सन्ध्यां वैदिकीं समुपास्य हि ।  
तान्त्रिकीमाचरेद्देवी त्रिवर्णस्थान चेतरः ॥  
  
तुर्यस्तु तान्त्रिकीमेवनो भावप्यवलाजघनः ।  
अस्तङ्गमनवेलायां मार्तण्डस्य निशा सु वा ॥  
  
अथ नित्य शिवावलिदानम् ॥  
  
विल्वमूले प्रान्तरे वा श्मशाने वापि साधकः ।  
स्थापिनो जयिनो नित्यं काम्ये चैव कुलाकुले ॥  
  
मांस प्रधान नैवेद्यं सन्ध्याकाले निवेदयेत् ।  
कालिकालीति वक्तव्ये तदा सा शिवरूपिणी ॥  
  
पशुरूपधरायाति परिवारगणैः सह ।  
भुक्त्वा रौति यदैशान्यां मुखमुत्तोल्यसुस्वरम् ॥  
  
तदैव मङ्गलं तस्य अन्यथा कुलदूषणम् ।  
अवश्यं चान्नदानेन नियतं तोषयेच्छिवाम् ॥  
  
नित्यश्राद्धं यथा सन्ध्या चन्दनं पितृतर्पणम् ।  
तथैव कुलसेव्यानां नित्यता कुलपूजन्म् ॥  
  
पशुरूपधरां देवीं यो नार्चयति निर्जने ।  
शिवारावेण तस्याशु सर्वं नश्यति निश्चितम् ॥  
  
जपपूजाविधानानि यत्किञ्चित् सुकृतानि च ।  
गृहीत्वा शापमादत्ते शिवारोदति निर्जने ॥  
  
एकया भुज्यते यत्र शिवया कुलभैरवि ।  
तत्रैव सर्वशक्तीनी प्रीतिः परमदुर्लभा ॥  
  
पशुशक्तिः पक्षिशक्तिर्नरशक्तिर्यथा क्रमात् ।  
पूजनाद् द्विगुणं कर्म सगुणं साधको यतः ॥  
  
तेन सर्वप्रयत्नेन कर्तव्यं पूजनं महत् ।  
राजादि भयमापन्ने देशान्तर भयादिके ॥  
  
शुभाशुभानि कर्माणि विचिन्त्य वलिमाहरेत् ।  
गृह्न देवि महाभागे शिवे कालाग्निरूपिणी ॥  
  
शुभाशुभफलं व्यक्तं व्रूहि गृह्न वलिं तव ।  
एवमुच्चार्यदातव्यो वलिः कुलजनै प्रिये ॥  
  
तदि नो भुज्यते देवि तदा नैव शुभं भवेत् ।  
शुभं यदि भवेत् तत्र भुज्यते तदशेषतः ॥  
  
एवं ज्ञात्वा महादेवि शान्तिं स्वस्त्ययनं चरेत् ॥  
  
इति शिवावलिदानम् ॥  
  
प्। १३०ब्)  
  
कृत शौचस्तथा चान्तः पुनः पूजालयं विशेत् ।  
पुष्पस्रग्धूपनैवेद्य वलिदीपादि सम्भृतिम् ॥  
  
पूजाकाली नवत् कुर्यात् साधयन्तं समर्चने ।  
आरात्रिकं विभवतो दीपवृक्षानपि प्रिये ॥  
  
क्षणं निमील्य नयने ध्यानं पूर्वोक्तवच्चरेत् ।  
ततो वद्धाञ्जलिः पद्मयुगलं समुदीरयेत् ॥  
  
योगिन्यो मातरः सिद्धाः क्षेत्रपालान् विनायकाः ।  
तथा वटुकनाथश्च चामुण्डा भैरवीगणाः ॥  
  
वेतालभूतकुम्भाण्डाये चान्ये कालिकानुमाः ।  
इह कुर्वन्तु सान्निध्यं कुर्वेहं नैशिकार्चनम् ॥  
  
पठित्वेत्थं ततः कुर्यादृष्यादिद्विषडङ्गकम् ।  
वक्त्रन्यासं ततः कुर्यादावश्यकतयाप्रिये ॥  
  
अन्यानपि स्वेच्छयैवयावच्छक्यान् समाचरेत् ।  
वक्त्रन्यासस्य नित्यत्वमितेरेषां च काम्यतः ॥  
  
इत्थं न्यासादिकं कृत्वा स्वेच्छया सुरवन्दिते ।  
वद्धाञ्जलिः पुनरपि श्लोकनेकं समुच्चरेत् ॥  
  
हे गुह्यकाली जगदीश्वरी विश्वमातश्चैतन्यरूपिणी सदाशिव जीवतुल्ये ।  
दैनन्दिन प्रचितया पचयापहत्यैसायन्तनं स्मरणमम्वकरोमितेहम् ॥  
  
पठित्वेमं ततः पुष्पं गृहीत्वां जलिना प्रिये ।  
त्रिखण्डा मुद्रया वापि ध्यानोन्मीलित दृक् चरेत् ॥  
  
अथ त्रिखण्डामुद्रा यथा ॥  
  
परिवर्त्यकरौ स्पृष्टावङ्गुष्ठौ कारयेत् समौ ।  
अनामान्तर्गते कृत्वा तर्जन्यौ कुटिलाकृती ॥  
  
कनिष्ठिके नियुञ्जीते निजस्थान महेश्वरी ।  
त्रिखण्डेयं समाख्याता त्रिपुराह्वान कर्मणि ॥  
  
पूर्वस्तोत्रोक्त पद्योभ्यां न तु ध्यायेदिति क्रमैः ।  
यावत्वर्ककलेतेकं ब्रह्मेन्द्रेति द्वितीयकम् ॥  
  
शक्तौ पूर्वोक्तवत् कुर्यादा वाहनपुरःसरान् ।  
उपचारान् षोडशभिर्मन्त्रैरेव पुरोदितैः ॥  
  
अशक्तौ कुसुमैः स्रग्भिर्द्धूपदीपैदिरात्रिकैः ।  
नैवेद्यैर्वलिभिस्तोत्रैः पाठैरपि जपैरपि ॥  
  
दण्डवत् प्रणमेच्चापि कुर्याच्चापि प्रदक्षिणम् ।  
काकूक्तिभिः प्रार्थपीतः स्वस्याभीष्टानि साधकः ॥  
  
यदि वेद्विद्यते देवि प्रतिमा यन्त्रमेव च ।  
कल्पयित्वा तदाकल्पं मृद्वास्तरण संवृतम् ॥  
  
प्। १३१अ)  
  
स्थापयित्वोपधानं च सा जपेत् तत्रकालिकाम् ।  
नैशार्चनोपयुक्तानि स्युर्वैद्यानि च यानि हि ॥  
  
अवश्यं तानि भुञ्जीत शक्तिभिः साधकैः सह ।  
गीतवाद्यादि नृत्यन्तं यथाशक्तिं ततश्चरेत् ॥  
  
सायन्तनीन स शनं कुर्यात् पूर्वोक्तवत् ततः ।  
स्वयं शयीत तदनुसहस्वाभिष्टयास्त्रिया ॥  
  
प्रच्छिरा वा दक्षशिरा मोदक् पश्चिममस्तकः ।  
प्राक् शिरेशयने विद्या आयुर्वित्तं च दक्षिणे ॥  
  
पश्चिमे प्रवला चिन्ताहानि मृत्युस्तथोत्तरे ।  
कृत शौचः करपदैराचान्तः सु समाहितः ॥  
  
दीपे ज्वलति नध्वान्तेना कृता पवनाशनः ।  
न च स्तिमितवत्पाणिर्ननग्नो नापि कञ्चुकी ॥  
  
पठेन्दुस्वप्ननाशाय वक्ष्यमाणान्मरुत्प्रिये ।  
जगन्मातर्महामायेकालिके कालनाशिनि ॥  
  
दुःस्वप्नं हररुद्राणित्वद्भक्तं पाहिमां सदा ।  
भूतप्रेतपिशाचाद्याये भीमादेव मानवः ॥  
  
रक्षो दानवदैत्याश्च ये निद्राभङ्गकारका ।  
दुःस्वप्नजाश्चये दोषा ममहिंसा कराश्चये ॥  
  
तेत्वत्स्मरणदम्भोलि निहितायां तु सङ्क्षयम् ।  
ये दन्दशूका विहगावृश्चिकाः शूकयोनयः ॥  
  
येषां विषं वाधतेङ्गं ये च शृङ्गविषास्तथा ।  
विषैर्वपुर्युता कीटाये चोद्वेगप्रदायिनः ॥  
  
श्रुत्वा ते कालिकानाम विद्रवं तु दिशोदशः ।  
कालीकराली चामुण्डा छिन्नमस्ता च भैरवी ॥  
  
हरसिद्धासिद्धिलक्ष्मीर्द्वामरी वाभ्रवी तथा ।  
महामारी तामसी च मातङ्गीशवरेश्वरी ॥  
  
चर्चिका शिवदूती च महामहिषमर्दिनी ।  
उग्रचण्डाकुब्जिका च फेत्कारी गुह्यकाल्यपि ॥  
  
एतास्ते मूर्तयो घोरायाश्च सौम्यासुरेश्वरी ।  
मातः शयानं रक्षं तु दुःस्वप्नं नाशयं तु च ॥  
  
चक्रपाशासि शूलर्ष्टि गदा परिघतोमराः ।  
वज्रमुद्गरकुन्तेषु भुशुण्डी पाशपट्टिशः ॥  
  
यान्यन्यापि च देवेशि करयोर्विधृतानि ते ।  
अस्त्राणि तानि रक्षं तु स्वयन्तं मां महेश्वरी ॥  
  
त्वदाज्ञया नारसिंही पूर्वस्यान्दिशि पातुमाम् ।  
वाराही पश्चिमायां च दक्षिणस्यां च कालिका ॥  
  
प्। १३१ब्)  
  
उत्तरस्यां च चामुण्डा महाघोरतरावतु ।  
उर्द्धं तथाधो दिग्विदिशोस्त्वं सर्वत्रैव पाहिमाम् ॥  
  
शक्तयोयाश्चते देवि परिवारगणाश्चये ।  
सर्वत्र सर्वदा पान्तु मां त्वच्चरणसेवकम् ॥  
  
त्वदाज्ञयैव देवेशि नानारूपधरावुभौ ।  
देवौ मामवतां विष्णुरुद्रौ सर्वसुरेश्वरौ ॥  
  
वराहो नारसिंहश्च वामनोनन्त एव च ।  
त्रिविक्रमो हयग्रीवः षडैते पान्तुमां सदा ॥  
  
मृत्युञ्जयो नीलकण्ठो दक्षयज्ञ विघातकः ।  
त्रिपुरप्नोहरिश्मश्रुः पिनाकी नीललोहितः ॥  
  
प्रमथेशः कीर्तिवासा विरुपाक्षो महेश्वरः ।  
एकादशैतेमां पातु रुद्रारौद्रः तनूधराः ॥  
  
सदा मामकृतं भीतिं कुरुस्त्वं गुह्य कालिके ।  
एवमष्टादश श्लोकैरक्षां कृत्वान् मनः प्रिये ॥  
  
शयितश्चिन्तयन् कालीं निर्विशं केन चेत सा ।  
सर्वा निशामयोगज्ञोगमयत्यैव निद्रया ॥  
  
उत्तिष्टेच्चोषसि पुनः प्रातःकृत्य चिकीर्षया ।  
आह्निकं पूर्ववत् कार्यं स्वस्वकल्पोक्त वर्त्मना ॥  
  
अथ मध्यमानां नित्यार्चनविधिः ॥  
  
अथान्यं सम्प्रवक्ष्यामियं विनादुःखमाप्नुयात् ।  
प्रातरुत्थाय गुर्वादि स्मृत्वा शौचं समाचरेत् ॥  
  
स्नानसन्ध्यां तर्पणं च वैदिकं तान्त्रिकं तथा ।  
आगत्य च गृहे पश्चात् प्राणायामत्रयं चरेत् ॥  
  
कुर्याच्च मातृकान्यासं तथा छन्दपि देवतम् ।  
तन्मन्त्रस्य कराङ्गाख्य न्यासं शङ्खार्घ संस्थितिः ॥  
  
मन्त्रस्नानं देवतायाः पूजापञ्चोरिका ।  
चन्दनां ते त्वावृतीनां पुष्पैरेव प्रपूजनम् ॥  
  
वैश्व देवोत्तरं तत्र ददन्नाहुति पञ्चकम् ।  
मूलेन होमयेत् तत् प्राग्जपश्चाष्टोत्तरं शतम् ॥  
  
वैदिकाकाशवल्यन्ते पूजा चोच्छिष्ट भोजितम् ।  
ततः सम्प्रार्थयेद्देवं सायं सन्ध्या समाचरेत् ॥  
  
देवागारं दीपदानं प्रोक्तं सङ्क्षेपमाह्निकम् ॥  
  
अथ प्रवास कारागृहाद्य शुभस्थानाह्निकम् ॥  
  
अथापराह्निकं वक्ष्ये तत्स्थान दशके भवेत् ।  
मार्गे प्रवासे दुर्गे च नान्तः प्राप्तौ मनोभये ॥  
  
कारागृहे शुभेस्थाने सर्पव्याघ्रादिजे भये ।  
परचक्रागमे कुर्याच्छौ चाद्यं तु यथा तथा ॥  
  
मन्त्रस्नानादिकं चिन्त्य कृत्वा मानसपूजनम् ।  
मनसा हृदयस्यान्तर्ध्यात्वा योगाख्य पीठकम् ॥  
  
प्। १३२अ)  
  
तत्रैव पृथिवीमध्ये पूजां देवस्य चाचरेत् ।  
यथा पुष्पादिभिः पूजा वहिर्देशे विधीयते ॥  
  
तथा हृद्यपि कर्तव्याः सर्वास्ताः प्रतिपत्तये ।  
मनसा जठरे होमे एतद्विपदि चाह्निके ॥  
  
अथ रोगिणामाह्निकम् ॥  
  
अथातुराह्निकं वक्ष्ये नित्यं स्वास्थ्याधिकस्य तत् ।  
यदि लङ्घनपर्यन्तो व्याधिरात्मनि दृश्यते ॥  
  
तदा पूजा न कर्तव्यास्थण्डिलं प्रतिमासु च ।  
न स्नानं दन्तकाष्ठं वा कुर्याद्धो न मथापि वा ॥  
  
रविमण्डलमालोक्य प्रतिमामथ वा पुनः ।  
मूलमन्त्रं सकृज्जप्त्वा पुष्पं साक्षतमुत्सृजेत् ॥  
  
श्रान्तो व्याधिभिरत्युग्रैर्जरया चेन्द्रियै शतः ।  
निजसामयकैर्वापि स्वकर्तव्यं समापयेत् ॥  
  
अग्निवृत्तस्ततः कृत्वा पूजयित्वाग्नि देवताः ।  
गुरुविद्यांस्तदग्रे च वाक्यं च तदुदीरयेत् ॥  
  
एतावत् कालविच्छिन्ना पूजायुष्मत् प्रसादतः ।  
न दोषोस्त्विति सम्प्राप्य पुनः पूर्ववदाचरेत् ॥  
  
यस्तु रोगवशाद्दोषो जातस्तत् क्षालनं चरेत् ।  
जपेन वाथ दानेन होमने धनतोपि वा ॥  
  
अथाणौ वाह्निकम् ॥  
  
अथ सूतकिनां नित्यं वैदिकं स्मृतीरितम् ।  
जातसूतकमादौ च तदन्ते मृतसूतकम् ॥  
  
द्विजस्य सूतके देवि न देवोच्चाटमाचरेत् ।  
सन्ध्यां च मानसीं कुर्यात् ध्यात्वैव परमेश्वरी ॥  
  
शालग्रामं च प्रतिमां न स्पृशेत् कर्हिचित् प्रिये ।  
स्पर्शात्पापी नरो भूयान्ना प्रकार्या विचारणात् ॥  
  
कृत्वा तान्त्रिकपूजादि मनसैव समाचरेत् ।  
कामनार्थं प्रयोगश्चेत् तदा पूर्ववदाचरेत् ॥  
  
मृतगेहं परित्यज्य वामाचारेणा सूत्रकम् ।  
स्पृहां हित्वा ज्ञान पूर्वं कुलतोधर्ममागतम् ॥  
  
ययालभेद्वामधर्मं देवतायां सजायते ।  
गुरूपदिष्टं यत्कर्म भक्त्या वामे करोति यः ॥  
  
शास्त्रतत्वं देवतत्वं नो वहिः स तु गुह्यकः ।  
ज्ञात्वा तमेवं भजते सुखार्था तत्र जायते ॥  
  
क्षुट् तृष्णा मोहितः प्रेतस्तस्याद्धर्मं विचारयेत् ।  
सन्तस्तेन न चेल्लस्याव्यर्घ्य यात्रादि साधनम् ॥  
  
प्। १३२ब्)  
  
पूजोदकेन कर्त्व्या तोय यन्नैव विद्यते ।  
तदा सम्पूजयेद्देवं भावना कुसुमादिभिः ॥  
  
भक्तिश्रद्धाभावना च पूजानां जीव उच्यते ॥  
  
अथ जडाह्निकम् ॥  
  
जडानामाह्निकं वक्ष्ये तथा सङ्क्षेप कर्मणि ।  
रत्नमण्डप धर्मादि चतुष्कमुरगों व्रजम् ॥  
  
मूलमूर्तिः षडङ्गानि तेषां पूजा विधीयते ॥  
  
सर्वेषामपि वस्तूनाम लाभे भावनैव हि ।  
निर्मलेनोदके नैव पूजयेत् स्थिरमानसः ॥  
  
सामान्यतस्त्रिधा पूजा चोत्तमा मध्यधमा ।  
अधिकारी निमित्ताभ्यां भिद्यते शतधा पुनः ॥  
  
या सोपकरणैः कृत्स्नैः क्रीयमाणोत्तमामताः ।  
यथा लब्धैर्विनिष्पाद्यैर्द्रव्यैः पूजा तु मध्यमा ॥  
  
यत्र पुष्पांवु निष्पाद्या पूजा चाधमसञ्ज्ञकाः ।  
विहिताखिल वेदाक्तैर्ब्रह्मर्षिभिरकल्मषैः ॥  
  
क्रियमाणा तु या पूजा सात्विकी सा विमुक्तिदा ।  
राजर्षिभिस्तयोनिष्टैर्भगवत्तत्ववेदिभिः ॥  
  
या पूजा क्रीयते सम्यग्राजसी सा सुखप्रदा ।  
स्त्रीवाल वृद्धमूर्खाद्यैर्भक्तैरक्षुद्रमानसैः ॥  
  
या पूजा क्रीयते नित्यं तामसी सा प्रकीर्तिता ॥  
  
अरण्ये स्वल्प कामानां सिद्ध्यर्थं पूजनं हितम् ।  
निष्कामानां गृहस्थानां हितं गेहे तु पूजनम् ॥  
  
कदाचिदपि रत्याजो वेदमार्गो द्विजैः सदा ।  
वेदच्युतानां विप्रत्वं देवत्वं चापि दुर्लभम् ॥  
  
इति श्रीतन्त्रचिन्तामणौ भोजनादिपूजायाः सात्विकादिभेदान्तनिर्णयो नाम   
विंशतितमः प्रकाशः ॥ २० ॥  
सर्वसाधारणन्धीरा उक्तमेवा पुरो मया ।  
कल्पानि दशविद्याया क्रमेण कथयामि तु ॥  
  
अथ श्यामा या विशेष क्रममाह ॥  
  
स्नानं सन्ध्यादिकं सर्वं पूर्ववत् समुपस्य च ।  
अवहिर्मान सा योगी यागभूमिं तथा विशेत् ॥  
  
अथ स्थानमाह ॥  
  
एकलिङ्गे श्मशाने च शून्यागारे चतुःपथे ।  
तत्रस्थः साधयेद्योगी विद्यां त्रिभवमोचिनीम् ॥  
  
एतेषां लक्षणमाह ॥  
  
पञ्चक्रोशान्तरे यत्र न लिङ्गान्तरमिष्यते ।  
तदा कलिगमाख्यातं तत्र सिद्धिरनुत्तमा ॥  
  
प्। १३३अ)  
  
गृध्रगोमायुकाकाद्यैर्मांसलुब्धैर्यदावृतम् ॥  
  
तछ्मशानमितिख्यातं पिशाच गणसेवितम् ।  
काकादि गृध्र संयुक्तं कृमिछत्रादि संयुतम् ॥  
  
नागरैर्दूरनिर्मुक्तं साध्वसोद्वेतकारणम् ।  
सौधसंरूढद्यासाढ्यं शून्यागारं तदुच्यते ॥  
  
चतुर्णां पथो यत्र संयोगो युगपद् भवेत् ।  
तच्चतुष्पथमित्युक्तं रजन्यामिष्टदायकम् ॥  
  
पूर्वपूर्वकमिशस्तं जघन्यं चोत्तरोत्तरम् ।  
उर्जटे पर्वते वापि निर्जने वा चतुष्पथे ॥  
  
देवागारे देवशून्ये विल्वमूले नदीतटे ।  
स्वगृहे निर्जना रामे तथा चाश्वत्थ सन्निधौ ॥  
  
तदभावे दिव्यगेहे सिन्दूरादिभिरङ्किते ।  
खड्गशूलगदाकर्त्री चामरव्यजनादिभिः ॥  
  
वितान धूपसङ्कीर्णे कृष्णा गुरु सुवासिते ।  
युवतीनां सुरापीनां वेश्यानांलास्य शोभिते ॥  
  
शङ्खघण्ठारवाकीर्णे दीपावलि विराजते ।  
एवं पुत्रगृहे पूजा कालिकायाः सुशोभना ॥  
  
अथ कालमाह ॥  
  
सर्व एव शुभः कालो ना शुभं विद्यते क्वचित् ।  
न विशेषो दिवारात्रौ सन्ध्यायामथ वा निशि ॥  
  
न विशेषो दिवारात्रौ सन्ध्यायामथ वा निशि ।  
वलि पूजादिकं सर्वं रात्रौ तु क्रियते यदि ॥  
  
तत्तदक्षयतां याति कालिकायाः प्रसादतः ।  
गते तु प्रथमेयामे तृतीय प्रहरावधि ॥  
  
कुलपूजां प्रकर्तव्या कुलशास्त्र विशारदैः ।  
जलशङ्खं करे कृत्वा गत्वा द्वारि महेश्वरी ॥  
  
क्षालयेद्धस्तपादौ च वक्ष्यमाणेन वर्त्मना ॥  
  
ॐ वज्रोदके हूं फट् स्वाहा मन्त्रेण मन्त्रवित् ।  
जलमानीय सव्येन आसनं शोधयेत् ततः ॥  
  
प्रणवं पूर्वमुद्धृत्य जज्जावीजं तथैव च ।  
ततो विशुद्धान्ते सर्वे पापानि शमयं च ॥  
  
अशेषान्ते विक्ल्पं स्याद पनयेति ततः परम् ।  
ततो आचमनं कृत्वा सामान्यार्घ्यं प्रकल्पयेत् ॥  
  
त्रिकोणवृत्तभूविवं त्रिकोण रचयेत् ततः ।  
आधारशक्तिं सम्पूज्य तत्राधारं विनिःक्षिपेत् ॥  
  
प्। १३३ब्)  
  
अस्त्रमन्त्रेण संशोध्य हृन्मन्त्रेण प्रपूरयेत् ।  
निःक्षिपेत् तीर्थमावाह्य गन्धाद्यं प्रणवेन तु ॥  
  
दर्शयेद्धनु मुद्रा वै सामान्यार्घमिदं स्मृतम् ।  
सामान्यार्घेण देवेशि पूजयेद्वारपार्श्वगान् ॥  
  
गणेशं क्षेत्रपालं च वटुकं योगिनीं तथा ।  
गङ्गां च यमुनां चैव लक्ष्मीं वाणीं ततो विशेत् ॥  
  
गां वीजाद्यं गणेशानं वा माद्यं वटुकं तथा ।  
क्षामाद्यं क्षेत्रपालं च यामाद्यं योगिनीं ततः ॥  
  
ऊर्द्ध्वे वामे दक्षिणे च अधश्चैवं प्रकीर्तिताः ॥  
  
प्रणवं पूर्वमुद्धृत्य सर्वविघ्नान्ततः परम् ।  
उत्सारय ततो हूं फट् स्वाहा च तदनन्तरम् ॥  
  
अनेनैव च मन्त्रेण विघ्नानुत्सारयेत्सुधीः ॥  
  
प्रणवं पूर्वमुद्धृत्य रक्षरक्ष तदन्तरम् ।  
हूं फट् स्वाहेति मन्त्रेण पूजा भूमिं च शोधयेत् ॥  
  
ततः प्रवृत्त वज्रादौ प्रणवं पूर्वमुद्धरेत् ।  
चर्मयं च ततश्चैव फट् स्वाहा तदनन्तरम् ॥  
  
अनेनैव च मन्त्रेण कुर्याद् भूम्यभिमन्त्रणम् ॥  
  
अधिष्टानेपि च पुष्यस्य प्रणवं पूर्वमुद्धरेत् ।  
ठाताभिषेकेति पदं ठाताभीति ततः पदम् ॥  
  
षेकेति च पदं प्रोक्तं हूं फट् स्वाहा ततः परम् ।  
अनेन मनुना देव्याः पुष्पाधिष्ठानमेव च ॥  
  
प्रणवं पुष्पकेतुश्च तथा राजार्हते तथा ।  
ठातायसस्यगित्युक्त्वा संवुद्धाय ततः परम् ॥  
  
पुष्पे पुष्पे महापुष्पे सुपुष्पे पुष्पसम्भवे ।  
पुष्पे च यावकीर्णे हूं फट् स्वाहा च ततः परम् ॥  
  
विशुद्धं पुष्पमे तेन जलं पूर्ववदा हरेत् ॥  
  
मृदुमचूडमासीनश्चान्येषु कोमलेषु वा ।  
विष्टरेषु समासीरः साधयेत् सिद्धमुत्तमा ॥  
  
मृतासनं विना देवि योजपेत् कालिकां नरः ।  
तावत् कालं नारकी स्यात् यावदा दूत सम्प्लवम् ॥  
  
ऋषिच्छन्दं विधायाथ कुशां तत्रैव दापयेत् ।  
मायावीजं समुच्चार्य आधारशक्ति पूर्वकम् ॥  
  
कमलासनमालिख्य ङेन्तमोन्तः प्रपूजयेत् ।  
आकारान्तं सुरेखे च वज्ररेखे ततः परम् ॥  
  
हूं फट् स्वाहेति कूर्याद् वै मण्डलं तु शवासने ।  
वीरासनेनोपविश्येत् सम्पूज्यासनमेव च ॥  
  
प्। १३४अ)  
  
अथ वीरासनं यथा ॥  
  
एकपादमथै कस्मिन् विन्यस्योरुणि संस्थितः ।  
इतरस्मिन्नथो चारुं वीरासन मुदाहृतम् ॥  
  
अथ मन्त्राचमनमाह ॥  
  
उपविश्यासने मन्त्रा चमनं सर्वसिद्धिदम् ।  
कालिभिस्त्रिभिः पीत्वा काल्यादिभिरूपस्पृशेत् ॥  
  
द्वाभ्यामोष्ठौ द्विरुन्मृज्य चैकेन क्षालयेत् करम् ।  
आस्यघ्राणे क्षण श्रोत्रनाभ्युरस्कं भुजो स्पृशेत् ॥  
  
आचम्यैवं भवेद्यस्तु वत्सरात्तां प्रपश्यति ।  
ततः षोडशवर्षीयान्नारीमानीय यत्नतः ॥  
  
युवतीं वामदोन्मत्तां सुवेषां चारुहासिनीम् ।  
सदा रसे साभिलाषीं सिन्दूराङ्कितभालिकाम् ॥  
  
साधके प्रेमशीलान्तां वामे संस्थापयेद्वुधः ॥  
  
विना हेतु कमाखाद्य क्षोभयुक्तो महेश्वरी ।  
न पूजान्नजपं कुर्यान्नध्यानं नापि चिन्तनम् ॥  
  
तस्माद्भुक्त्वा च पीत्वा च पूजयेत् परमेश्वरीम् ।  
कूर्चं वियद्विन्दुयुतं शक्त्यस्त्राय फडित्यपि ॥  
  
अनेन मनुना कुर्याद् दिग्वन्धं छोटिकादिभिः ।  
प्रणवं पूर्वमुद्धृत्य तदनन्तरमेव च ॥  
  
हूं फट् स्वाहा मनुः प्रोक्तः कायवाहचित्तशोधने ।  
रक्षरक्ष हूꣳ फट् स्वाहा मन्त्रस्यादात्मरक्षणे ॥  
  
ततः कृताञ्जलि पुटो वामदक्षिणपाश्वयोः ।  
गुरुं गणपतिं मत्वा पुरतः स्वेष्ट देवताम् ॥  
  
सुगन्धपुष्पाण्यादाय चन्दनाक्तानि मन्त्रवित् ।  
ह्यौꣳ मन्त्रेण करयोरस्त्र मन्त्रेण मर्दयेत् ॥  
  
तत् पुष्पं वाम हस्तेन समादाय च मस्तकम् ।  
भ्रामयेत् परितस्तारं जपन्नाघ्राय तत्पुनः ॥  
  
हौꣳ ॐ पूर्वपठे छ्लोकमिमं स च निगद्यते ।  
ते सर्वे विलयं यातुं येमां हिंसन्ति हिंसकाः ॥  
  
मृत्युरोग भयक्लेशाःपतन्तु रिपुमस्तके ।  
अस्त्रमन्त्रेण नारा च मुद्रयेश दिशि त्यजेत् ॥  
  
भूतशुद्धिं ततः कुर्यादात्मानं कुण्डलीयुतम् ।  
जीवं हंसेन संयोज्य शिवे च मध्यमाद्यया ॥  
  
पापं कुक्षिस्थितं क्रूरं वाय्वग्निमनिलाक्षरैः ।  
शोषयेदाहयेदन्तः प्रक्षाल्य रेचयेद्वहिः ॥  
  
सोहमन्त्रेणतामेव यथा स्थानं समानयेत् ।  
ततः शुद्धशरीरो सौ जीवन्यासं समाचरेत् ॥  
  
अथास्याः मन्त्रभूत शुद्धिमाह ॥  
  
भूतशुद्धिं ततः कुर्यात् स्वमन्त्राक्षरयोगतः ।  
यथा काली तथा तारा यथा तारा तथोन्मुखी ॥  
  
प्। १३४ब्)  
  
भूतशुध्यादिकं सर्वं तारिणीवत् समाचरेत् ॥  
  
प्राणायामत्रयं कुर्याद्विघतया तदनन्तरम् ॥  
  
भैरवोस्या ऋषिः प्रोक्त उष्णिक् छन्द उदाहृतः ।  
देवता कालिका प्रोक्ता लज्जावीजं तु वीजकम् ॥  
  
शक्तिस्तु कूर्चवीजं स्यात् कीलकं चोद्यवीजकम् ।  
विनियोगो महेशानि चतुर्वर्गस्य सिद्धये ॥  
  
अङ्गन्या स करन्यासौ यथावदभिधीयते ।  
षड्दीर्घभाजा वीजेन प्रणवाद्येन कल्पयेत् ॥  
  
प्रणवं चाद्यवीजं च षड्दीर्घस्वरभेदितम् ।  
कुर्यात् षडङ्गविन्यासं मूलखण्डत्रयेण च ॥  
  
वर्णन्यासं ततः कुर्याद् दिव्यभाव फलप्रदम् ।  
हृद्वाहु पादयुग्मेषु स विन्दून् मातृकाक्षरान् ॥  
  
पङ्क्तिशो विन्यसेत् पश्चाद्व्यापकन्यासमाचरेत् ।  
दोर्भ्यां च व्यापकं कुर्यान् मूलविद्यां समुच्चरन् ॥  
  
पादादि च शिरो अन्तं शिर आदि पदान्तकम् ।  
सकृदेवं प्रविन्यस्य साधकस्तन्मयो भवेत् ॥  
  
अथ वर्णन्यासः ॥  
  
हृदयेविन्यसेद्वापि अकारादि दशाक्षरम् ।  
एकारादि दशच्चैव परं तु दक्षिणे भुजे ॥  
  
भुजे वामे प्रविन्यस्य ङकारादि दशाक्षरम् ।  
परं तु दक्षिणे जङ्घेणकारादि दशन्यसेत् ॥  
  
मकारादि क्षकारान्तं वामजङ्घे प्रविन्यसेत् ॥  
  
इति वर्णन्यासः ॥  
  
अथ षोढान्यासः ॥  
  
वक्ष्ये षोढात्मकं न्यासं दुर्लभं भुवनत्रये ।  
यं कृत्वा साधक श्रेष्ठो भवेद्भैरव सन्निभः ॥  
  
विन्यसेन् मातृकां पूर्वं न्यासोयं प्रथमः स्मृतः ।  
श्रिया सम्पुटितं वर्णं वर्ण सम्पुटितां श्रियम् ॥  
  
एवं क्रमेण विन्यस्य द्वितीयश्च समीरितः ।  
कामसम्पुटितं लक्ष्मीं लक्ष्मी सम्पुटितं च तम् ॥  
  
विन्यसेन् मातृकास्थाने तृतीयोयं समीरितः ।  
लज्जया सम्पुटी लक्ष्मीं श्रिया सम्पुटितां ह्रियम् ॥  
  
पूर्ववद् विन्यसेन् मन्त्रीन्यासस्तूर्य उदाहृतः ।  
मुखवृत्त समारूढ लज्जा द्वन्द्वनमोद्वयम् ॥  
  
शशाङ्कशकलारूढं कामशक्रपदे स्थितम् ।  
मूलसम्पुटितं कृत्वा तत्पुटं च मनुं तथा ॥  
  
विन्यसेदुक्तमार्गेणन्यासोयं पञ्चमो भवेत् ।  
अनुलोमविलोमेनेलिपि स्थानेषु केवलम् ॥  
  
प्। १३५अ)  
  
मूलं विन्यस्य मेधावी मूलमष्टोत्तरं शतम् ।  
सञ्जप्य व्यापयेद्देहेन्यासः षष्ठोयमीरितः ॥  
  
कालिकामन्त्रराजस्य षोढान्यासोयमीरितः ।  
एवं न्यासं ततः कुर्यात् स मन्त्री भैरवोपमः ॥  
  
विषोप मृत्युहरणं ग्रहरोगविनाशनम् ।  
दुष्टाः सर्वेविनश्यन्ति शत्रवोयान्ति मित्रताम् ॥  
  
कवितालहरीतस्य द्राक्षारस परम्परा ।  
अणिमाद्यष्टसिद्धिस्तु तस्य हस्ते व्यवस्थिता ॥  
  
कायिकं वाचिकं वापि मानसं यच्चदुष्कृतम् ।  
सर्वं तस्य विनाशत्वं याति न्यासस्य चिन्तनात् ॥  
  
ब्रह्महत्या क्षयं यान्ति यत्किञ्चिदुपपात्कम् ।  
यद्रूपं दृश्यते यैस्तु स तद्रूपं च गच्छति ॥  
  
यं नमन्ति महादेवि षोढा पुटितविग्रहाः ।  
अल्पायुः स भवेत् सद्यो देवता कम्पतेभिया ॥  
  
स हरः स हरिः साक्षात् स देवी नात्र संशयः ।  
तारायाश्च तथोन्मुख्या इदं न्यासं समाचरेत् ॥  
  
अणिमाद्यष्ट सिद्धिनामीश्वरश्च भवेन्नरः ॥  
  
अथ गुह्य षोढान्यासः ॥  
  
ईश्वर उवाच ॥  
  
शृणु देवी प्रवक्ष्यामि गुह्य षोढामिमां प्रिये ।  
न प्रकाश्यमिदं क्वापि यदीछेदात्मनो हितम् ॥  
  
कर्पूरं मातृकावर्णैः पुटितं मातृका स्थले ।  
तेनैव पुटितं वर्णं न्यसेदत्रैव पार्वति ॥  
  
कूर्चवीजयुगं देवि विन्यस्तव्यं प्रयत्नतः ।  
शक्तिवीजं तथा देवी विन्यसेन् मूलमादितः ॥  
  
दक्षिणे कालिकेभ्यां तु पूर्ववीजत्रयं न्यसेत् ।  
कूर्च वीजत्रयं देवी लज्जावीज द्वयम् ॥  
  
विन्यस्तव्यं तथा देविमीलितं वह्निजा यया ।  
ततस्तत्सकलन्यस्य व्यापकत्वेन देवते ॥  
  
द्वाविंशत्पक्षरेमन्त्रे षोढान्यास इहोदितः ।  
अयं तु सिद्धिदो लोके तथा देवासुरेषु च ॥  
  
अवश्यं प्रत्यहं कार्यं न पूजा न जपस्तथा ।  
कृतेपि साधकः श्रेष्ठो महादेव समो भवेत् ॥  
  
इति ते कथितं किञ्चिद् रहस्यं घोरदक्षिणे ।  
न प्रकाश्यं कदाचित्तु देवेषु च तथा नरि ॥  
  
अथ तत्वन्यासः ॥  
  
आत्मविद्या शिवैस्तत्वैस्तत्वं न्यासं समाचरेत् ॥  
  
प्। १३५ब्)  
  
अथ वीजन्यासः ॥  
  
अथ ब्रह्मभ्रुवोर्मध्ये ललाटे नाभिदेशके ।  
गुह्ये वक्त्रे तु सर्वाङ्गे सप्तवीजानि विन्यसेत् ॥  
  
अथ मन्त्रवर्ण न्यासः ॥  
  
शिरसि नयने भाले भ्रूयुग्मे कर्णगण्डयोः ।  
वदने रदने जिह्वास्कन्धदेशे गलेषु च ॥  
  
भुज हृदय स पार्श्वे पृष्टनाभौ च रुद्रे कटि उदरकपादे सर्वतो मन्त्र   
वर्णान् ॥  
  
मूलेन व्यापकं न्यासं नवधा कारयेत् प्रिये ।  
पञ्चधा नवधा वापि मूलेन सप्तधा तथा ॥  
  
ततः स्त्रीवेषधारी स्यात् सिन्दूराङ्कितभालकः ।  
शृङ्गारो ज्वलवेशाद्य तांवूलपूरिताननः ॥  
  
एवं वेशादिकं सर्वं वनितामपि कारयेत् ।  
पीठन्यासस्ततः पश्चादाधारशक्ति पूर्वकम् ॥  
  
प्रकृतिं कजठं चैव शेषं पृथ्वीं तथैव च ।  
सुधांवुधिं मणिद्वीपं चिन्तामणि गृहं तथा ॥  
  
श्मशानं पारिजातं च तन्मूले रत्नवेदिकाम् ।  
तस्योपरिमणेः पीठं न्यसेत् साधकपुङ्गवः ॥  
  
चतुर्दिक्षु मुनीन् देवान् शवांश्च शवमुण्डकान् ।  
धर्मान्दीश्चापि धर्मादीन् पादगात्र चतुष्टये ॥  
  
हृदिपद्मे तथा पद्मं सूर्यसोमौ महेश्वरि ।  
वैश्वानरं तथा सत्वं रजश्चैवतमस्तथा ॥  
  
आत्मानं चैव विन्यस्य शक्ति हृत्पद्मके न्यसेत् ।  
इच्छाज्ञान क्रिया चैव कामिनी कामदायिनी ॥  
  
रतीरतिप्रियानन्दा कर्णिकाया मनोन्मनी ।  
वाग्भवं प्रथमं चोक्त्वा परायै तदनन्तरम् ॥  
  
यै ह्यौꣳ वाच्यमतः परम् ॥  
  
सदाशिव महाप्रेत ङेन्तं पद्मासनं ततः ।  
नम इत्येव मन्त्रोयं पीठ न्यास उदाहृतः ॥  
  
पीठपूजां ततः कुर्यात् प्रधानं तु स्वशक्तिभिः ।  
उग्रोग्र चण्डा चामुण्डा प्रचण्डा विकटोत्कटा ॥  
  
सङ्कटा चैव चण्डोग्रा तथा मङ्गल चण्डिका ॥  
  
अत्रान्तर्यजनम् ॥  
  
एवं देहमयेपीठे चिन्तयेदिष्ट देवताम् ॥  
  
अथ वहिर्यायः ॥  
  
एवं विन्यस्तदेहः सन् यन्त्रराजं समुद्धरेत् ।  
ताम्रपात्रे कपाले वा श्मशान काष्ठनिर्मिते ॥  
  
प्। १३६अ)  
  
शनिभौमदिने चापि शरीरे मृत सम्भवे ।  
स्वर्णे रुप्ये तथा लोहे चक्रमर्च्यं विधानतः ॥  
  
आसुरेखे वज्ररेखे हूꣳ फट् वह्निवल्लभा ।  
मन्त्रेणानेन विलिखेद्यन्त्रराजं मनोहरम् ॥  
  
स्वयम्भू कुसुमं कुदगोलोत्थं रोचना गुरुः ।  
कश्मीर मृगनाभी च पद्मं च मलयोद्भवम् ॥  
  
एस गन्धः समाख्यातः सर्वदा चण्डिके प्रिये ।  
एतेन गन्धयोगेन योनिचक्रं समालिखेत् ॥  
  
मन्त्रभेदेन श्रीकाल्याः यन्त्राणि संशृणु प्रिये ।  
आदौ शक्तिं समुत्पाद्य शक्तीनां तु चतुष्टयम् ॥  
  
वाह्यावाह्य क्रमेणैव मध्ये विन्दुं लिखेच्छिवे ।  
इदं विलिख्य देवेशि भूपुरैकेन संयुतम् ॥  
  
क्वचिद् भूपुरशब्देन चतुरस्रं प्रकीर्तितम् ।  
अत्र भूपुरशब्देन चतुर्द्वारात्मकं भवेत् ॥  
  
त्रिकोण त्रयमालिख्य षट्कोणं च ततोपरि ।  
वृत्ताष्टदलवृत्तं च भूपुरेण समन्वितम् ॥  
  
विन्दुमध्ये तु श्रीमायाकाली यन्त्रं सुसिद्धिदम् ॥  
  
मन्त्रमन्य छृणु प्राज्ञे योनिचक्रं लिखेत् सुधीः ।  
योनिद्वयं ततोलिख्य षट्कोणं च ततो भवेत् ॥  
  
ततश्चाष्टदलं पद्मभूगृहेण समन्वितम् ।  
यन्त्रमेतन् महेशानि महासाम्राज्यदायकम् ॥  
  
आदौ योनिं समालिख्य योनिं च तद्वहिर्लिखेत् ।  
योनित्रयं तद्वहिस्तु ततो वृत्तं समालिखेत् ॥  
  
ततश्चाष्टदलं पद्मवृत्तं चैव ततोपरि ।  
धरणी गृहमालिख्य यन्त्रमेतन्मयेरितम् ॥  
  
शक्तिमाद्यां समुत्पाद्य ततः शक्तिद्वयं लिखेत् ।  
वह्नि शक्तिं समुत्पाद्य वाह्यशक्तिं विभेदयेत् ॥  
  
ग्रन्थिभेद क्रमेणैव वह्निं प्रस्तारयेदधः ।  
अग्निभेद क्रमेणैव शक्त्यूर्द्धं चापि भेदयेत् ॥  
  
ऊर्द्ध्वं वह्नि विभेदेन अधोग्निं च विभेदयेत् ।  
त्रयं योने द्वयं वह्नेः कालीयन्त्रं सुसिद्धिदम् ॥  
  
षट्कोण वृत्ताष्टदलं षडस्रं वज्रलाञ्छितम् ।  
तद्वहिर्भूपुरं यन्त्रमावृत्ति त्रयसंयुतम् ॥  
  
शक्त्याग्निभ्यां च षट्कोणं तत्र योनि त्रयं भवेत् ।  
वृत्तमष्टदलं पद्मं भू चतुर्द्वारभूषितम् ॥  
  
यन्त्रं श्रीदक्षिणाकाल्याः मध्ये माया विभूषितम् ।  
मन्त्रभेदेन वीजानां निर्णयः कथ्यते शृणु ॥  
  
नादविण्डु युतं चेत्स्याच्चिच्छक्तिः परिकीर्तिता ।  
विराद्वीजं क्रमेणैव वीजयन्त्रे विभावयेत् ॥  
  
प्। १३६ब्)  
  
पीठपूजां ततः कुर्यादाधारशक्तिपूर्वकाम् ।  
ततो हृदय पद्मान्त स्फुरन्ती विद्युदा कृतिम् ॥  
  
देवेशीत्यादि मन्त्रेण विन्द्वा वा वाहयेत् सुधीः ।  
ततः कामकलाध्यानादा वाह्यकालिकां शिवाम् ॥  
  
कूर्माख्य मुद्रया पुष्पैश्चक्रमध्ये निधापयेत् ॥  
  
कामकला ध्यानम् ॥  
  
मुखं विन्दुवदाकारं तदधः कुचयुग्मकम् ।  
सर्वविद्यामृतापुर्णं सर्वरोगो भवप्रदम् ॥  
  
सर्वार्थसाधकं सर्वजन रञ्जनकारकम् ।  
तदधः स परार्द्धं च सुपरिस्कृतमण्डलम् ॥  
  
सर्वदेवादि भूतं च सर्वदेव नमस्कृतम् ।  
सर्वाह्रादन सम्पूर्णं सर्वरञ्जनकारकम् ॥  
  
सर्वार्थसाधकं सर्वं देववश्य प्रवर्तकम् ।  
एतत् कामकलां ध्यानं सुगोप्यं साधकोत्तमैः ॥  
  
कूर्ममुद्रा यथा ॥  
  
वामहस्ताथ तर्जन्या दक्षिणस्य कनिष्ठया ।  
तथा दक्षितर्जन्या वामाङ्गुष्ठं नियोजयेत् ॥  
  
उन्नतं दक्षिणाङ्गुष्ठं वामस्य मध्यमादिकाः ।  
अङ्गुली योजयेत् पृष्ठ दक्षिणस्य करस्य च ॥  
  
वामस्य पितृतीर्थेन मध्यमानामिका तथा ।  
अधोमुखे च ते कुर्याद् दक्षिणस्य वहस्ततः ॥  
  
एवं विधः सर्वसिद्धिं ददाति करकच्छपः ।  
कुर्या तु हृदयासन्नं निमील्य नयनद्वयम् ॥  
  
समङ्काय शिरोग्रीवं कृत्वा स्थिरतरोवुधः ।  
ध्यानं समारभेन् मन्त्री सर्वपाप प्रनाशनम् ॥  
  
अथ ध्यानम् ॥  
  
देव्या ध्यानमथो वक्ष्ये सर्वदेवोपशोभितम् ।  
अञ्जनादिनिभां देवीं करालवदनां शिवाम् ॥  
  
मुण्डमाला वलीकीर्णां मुक्तकेशीं स्मिताननाम् ।  
महाकाल हृदम्भोज स्थितां पीनपयोधराम् ॥  
  
विपरीतरता सक्ता घोरदंष्ट्रां शिवेन वै ।  
नागयज्ञोपवीतं च चन्द्रार्द्धकृतशेखराम् ॥  
  
सर्वालङ्कारयुक्तां च मुक्तामणि विभूषिताम् ।  
मृतहस्त सहस्रैस्तु वद्धकाञ्ची दिगंवराम् ॥  
  
शिवाकोटि सहस्रैस्तु योगिनीभिर्विराजिताम् ।  
रक्तपूर्णमुखाम्भोजां मद्यपान प्रमत्तिकाम् ॥  
  
वह्न्यर्क शशिनेत्रां च रक्तविस्फुरिताननाम् ।  
विगतासु किशोराभ्यां कृतवर्णावतंसिनीम् ॥  
  
करालवदनां घोरां मुक्तकेशीं चतुर्भुजाम् ।  
कालिकां दक्षिणां दिव्यां मुण्डमालां विभूषिणाम् ॥  
  
प्। १३७अ)  
  
सद्यश्छिन्नः शिरः खड्गवामोर्द्धाधः करांवुजाम् ।  
अभयं वरदं चैव दक्षिणाधोर्द्धपाणिकाम् ॥  
  
महामेघप्रभां श्यामां तथैव च दिगंवराम् ।  
कण्ठावसमुण्डालीगलद्रुधिरचर्चिताम् ॥  
  
कर्णावतं सतां नीत शवयुग्म भयानकाम् ।  
घोरदष्ट्रां करालास्यां पीनोन्नत पयोधराम् ॥  
  
शवानां करसंव्यातैः कृतकाञ्ची हसत्मुखीम् ।  
सृक्कद्वयगलद्रक्तधारा विस्फुलिताननाम् ॥  
  
घोररूपां महारौद्रीं श्मशानालयवासिनीम् ।  
दन्तुरां दक्षिणां दिव्यां मुक्तलंवकचोच्चयाम् ॥  
  
शवरूप महादेव हृदयो परिसंस्थिताम् ।  
शिवाभिर्घोरनादादिश्चतुर्दिक्षु समन्विताम् ॥  
  
महाकालेन च सममुपरिष्टरतातुराम् ।  
मुखप्रसन्ननयनां स्मेरानन सरोरुहाम् ॥  
  
एवं सञ्चिन्त्य कालीं तु श्मशानालयवासिनीम् ॥  
  
ध्यात्वा देवी समावाह्य योनिमुद्रां च दर्शयेत् ।  
खड्गमुण्डवराभीति महायोनिं तु दर्शयेत् ॥  
  
अथ क्रमेण खड्गादि मुद्रामाह ॥  
  
कनिष्ठानामिके वद्ध्वास्याङ्गुष्ठे नैव दक्षतः ।  
शेषाङ्गुली तु प्रसृते संस्पृष्ठे खड्गमुद्रिकाम् ॥  
  
अन्तराङ्गुष्ठमुष्ठिं च कृत्वा वामकरस्य च ।  
मध्यमाभ्यां दक्षिणस्य तथा लंव्य प्रयत्नतः ॥  
  
मध्यमे नाथ तर्जन्यामङ्गुष्ठाग्राग्रिमोह्य तु ।  
दक्षिणं योजयेत् पाणिं वाममुष्टौ तु साधकः ॥  
  
दर्शयेद् दक्षिणेभागे मुण्डमुद्रेयमुच्यते ।  
अधः स्थितो दक्षहस्तः प्रसृतो वरमुद्रिका ॥  
  
ऊर्द्ध्वः कृतो वामहस्तः प्रसृतोऽभयमुद्रिका ।  
तर्जन्यनामिका मध्ये कनिष्ठे चक्रमादपि ॥  
  
करयोर्योजयेच्चैव कनिष्ठा मूलभेदतः ।  
अङ्गुष्ठाग्रं तु निःक्षिप्य महायोनिः प्रकीर्तिताः ॥  
  
अथ विश्वस्यो भयात्मकत्वा छक्तिं विना शिवस्य शिवं   
विनाशक्तेश्चोपासनायां फलाभावादुभयोरेक दैवयजनमाह ॥  
  
तथा च ॥  
  
प्रकृत्या तु विना देवि न संसारः क्वचिद्भवत् ।  
पुरुषं च विना देवि न विद्या सिद्धिदायिनी ॥  
  
कालिकायां महाकालः सुन्दर्यां ललितेश्वरः ।  
तारायां च तथा क्षोभ्यश्छिन्नायां विकरालकः ॥  
  
प्। १३७ब्)  
  
भुवनायां महादेवो धूम्रायां कालभैरवः ।  
नारायणो महालक्ष्म्यां भैरव्यां वटुकः स्मृतः ॥  
  
मातङ्ग्यां तु मतङ्गः स्यादथवा स्यात् सदाशिवः ।  
मृत्युञ्जयस्तु वगला विद्यायां परिकीर्तितः ॥  
  
तस्मात् कारणतो देवी द्वितीयं पूजयेच्छिवे ।  
महाकालं यजेत् पूर्वं पश्चाद्देवीं प्रपूजयेत् ॥  
  
महाकालं यजेद्देव्या दक्षिणे धूम्रवर्णकम् ।  
विभ्रतं दण्डषट्काङ्ग दंष्ट्रा भीममुखं शिशुम् ॥  
  
व्याघ्रचर्मावृत कटिं तुन्दिलं रक्तवाससम् ।  
त्रिनेत्र मूर्द्धकेशं च मुण्डमाला विभूषितम् ॥  
  
जटाभास्लसच्चन्द्र खड्गमुग्रं ज्वलन्निव ।  
इति ध्यात्वा महाकाल मन्त्रेणैव च प्रपूजयेत् ॥  
  
कवचं स्फौꣳ समुद्धृत्य यालारावां चक्रौं मतः ।  
महाकाल भैरवेति सर्वविघ्नाशयेति च ॥  
  
नाशयति पुनः प्रोच्य मायां लक्ष्मीं समुद्धरेत् ।  
फट् स्वाहया समायुक्तो मन्त्रः सर्वार्थसाधकः ॥  
  
ततो देविं पुनर्द्ध्यात्वा सर्वोपचारतः सुधी ।  
पूजयेत् मूलमुच्चार्य दक्षिणां कालिकांवुधः ॥  
  
तांवूलां ते त्रिसन्तर्प्य नत्वा योनिं प्रदर्शयेत् ।  
देवी वामोर्द्धाधो हस्ते खड्गं मुण्डं च पूजयेत् ॥  
  
देव्या दक्षहस्तोर्द्धाधः पूजयेद भयं वरम् ॥  
  
विज्ञाप्य च ततो देव्याः परिवारांस्तथार्चयेत् ।  
ततः षडङ्ग पूजान्ते गुरुपक्तिं प्रपूजयेत् ॥  
  
पाद्यादिना तथा पश्चात् पूजयेदङ्गदेवता ।  
सर्वमन्त्रेषु पुरतः सर्वत्र सिद्धिदायकाः ॥  
  
दिव्यौघा गुरवोदेव सिद्धौघा गुरवस्तथा ।  
मानवौघाः समासेन कथयामित वाग्रतः ॥  
  
तत्रासौ कालिकादेवी तस्याः शृणु गुरुक्रमम् ।  
महादेवी महादेव स्त्रिपुराचैव भैरवः ॥  
  
दिव्यौघा गुरवः प्रोक्ताः सिद्धौघान् कथयामिते ।  
ब्रह्मानन्दश्च पूर्णश्च चलचित्तश्चलाचलः ॥  
  
कुमारः क्रोधनश्चैव वरदः स्मरदीपनः ।  
माया मायावती चैव मानवौघान् शृणु प्रिये ॥  
  
विमलः कुलश्चैव भीमसेनः सुधाकरः ।  
मीना गोरक्षनाथश्च भोजदेवः प्रजापतिः ॥  
  
मूलदेवोरन्तिदेवो विघ्नेशो वै हुताशनः ।  
समयानन्द सन्तोषौ कालिका गुरवः स्मृताः ॥  
  
प्। १३८अ)  
  
दिव्या देवीतिके नित्यं सिद्धाभूमाविहायि च ।  
मानवौघा मानवेषु ममरूपधराः सदा ॥  
  
आनन्दनाथ शब्दान्ता गुरवः सर्वसिद्धिदा ।  
स्त्रियोपि गुरुरूपाश्चेदत्वान्ताः परिकीर्तिताः ॥  
  
मानवौघान्तिके देवी स्वगुरुं परिपूजयेत् ।  
निजं गुरुं पुरा ध्यात्वा ततो गुरु चतुष्टयम् ॥  
  
पूजयित्वा यजेद्देवं नवसङ्कोचमाचरेत् ।  
गुरुं परमगुरुं चैव परापर गुरुं तथा ॥  
  
परमेष्ठी गुरुं चैव कथिता गुरवस्तव ॥  
  
अथ गुरुणां स्थानमाह ॥  
  
विद्या पृष्ठे महेशानि गुरवः सन्ति सर्वदा ।  
कल्पा त्रिपङ्क्तिमार्गेण देवीपृष्ठ क्रमेण च ॥  
  
दिव्यादि क्रमयोगेन तदधः स्वगुरुत्रयम् ।  
दक्षोदीच्यः प्रतीच्यां च रेखा त्रितयकं चरेत् ॥  
  
दिव्यौघा देवता पृष्ठे तदन्यौ तु स्थले हृद्ये ।  
विद्यायाः भेदभागे तु स्वगुरुं पूजयेच्छिवे ॥  
  
सर्वत्वयि महेशानि गुरुस्थानं प्रकीर्तितम् ॥  
  
अथ एतस्यावश्यकतामाह ॥  
  
गुरुपूजां विना वत्सद्यदि पूजां समारभेत् ।  
तद्दोषशमने वत्सशक्तिं पूजां समारभेत् ॥  
  
विगुणं यत्र यद्वास्यात् सगुणं कुलपूजनात् ।  
कुलावलोकने चैव स्यात्क्व च प्रोक्तमार्जनम् ॥  
  
क्व स्नानं क्व च वाक्शुद्धिः क्व च मासविशोधनम् ।  
दीक्षा प्रभुः कुलीनाश्चेत् कुलं वा वटुकेश्वरः ॥  
  
तद्देहे गुरुमानीय कुलरूपं गुरुं स्मरेत् ।  
कुलं यथा गुरुस्तत्र न तथा कुलसाधकः ॥  
  
गुरुक्रमं च कथितं गोपनीयं प्रयत्नतः ।  
यगोरग्रेन चैवैषां नामग्राह्यं कथञ्चन ॥  
  
अथावरण देवताः पञ्चदशकोणेषु ॥  
  
तथा च ॥  
  
ततश्च सर्वकोणेषु देवीमावाह्य पूजयेत् ॥  
  
ततः पूर्वादि कोणेषु वामावर्तेन पूजयेत् ॥  
  
काली कपालिनीं हुल्लां प्रथमे तु त्रिकोणके ।  
नीलाङ्घनां वलाकां च द्वितीये तु त्रिकोणके ॥  
  
कुरुकुल्ला विरोधिन्यौ विप्रवित्तां तृतीयके ।  
उग्रामुग्रप्रभां दीप्तां चतुर्थे तु त्रिकोणके ॥  
  
मात्रां मुद्राम्मितां चैव त्रिकोणे पञ्चमं यजेत् ।  
सर्वाः श्यामा असिकरामुण्डमाला विभूषणा ॥  
  
प्। १३८ब्)  
  
तर्जनी वामहस्तेन धारयन्त्यश्चसम्मिताः ।  
त्रिस्त्रिः पूजाप्रकर्तव्या सर्वासामपि साधकैः ॥  
  
अथाष्टदले ॥  
  
ब्रह्माद्याः पूजयेत् पत्रे पत्राग्रे भैरवान् यजेत् ।  
लोकपालां स्ततो वाह्ये तदस्त्राणि च तद्वहिः ॥  
  
वहिर्मण्डलतश्चापि ब्राह्मी नारायणी तथा ।  
माहेश्वरी च चामुण्डा कौमारी चापराजिता ॥  
  
वाराही च तथा पूज्या नारसिंही तथैव च ।  
तारं पाशां तथा श्री च ब्राह्मी श्रीपादुकां ततः ॥  
  
पूजयामित तश्चैव ध्यायेत्तां ब्रह्मणप्रियाम् ।  
ब्रह्माणी हंसमारूढां स्वर्णवर्णां चतुर्भुजाम् ॥  
  
चतुर्वक्त्रां त्रिनेत्रां च कूर्चं च पङ्कजं तथा ।  
दण्डं पद्माक्ष सूत्रं च दधतीं चारुहासिनी ॥  
  
जटाजूटधरां देवीं भावयेत् साधकोत्तमः ।  
एवं ध्यात्वा ब्रह्मपत्नीं यथाशक्त्याय यत्प्रिये ॥  
  
ॐ इस्मृत्वा नारायणी श्रीपादुकां ततः परम् ।  
पुजयामीति चोद्धृत्य ध्यायेत्तां वैष्णवी प्रिये ॥  
  
नारायणी महादीप्तां श्यामां गरुडवाहिनीम् ।  
नानालङ्कार संयुक्तं चारुकेशीं चतुर्भुजाम् ॥  
  
घण्ठां शङ्खं कपालं च चक्रं सन्दधतीं पराम् ।  
मधुमत्तमदोल्लोल दृष्टिं सर्वाङ्गसुन्दरीम् ॥  
  
इति द्यात्वा महेशानि यत्नतो भावयेत्ततः ।  
पूजयित्वा महादेवीं माहेश्वरीं यजेत् पुनः ॥  
  
सविन्दुम् उं समुच्चार्य माहेश्वरीं ततः प्रिये ।  
श्रीपादुकां ततश्चोक्त्वा पूजयामि ततः शिरः ॥  
  
ध्यानमस्यावरारोहे व्रवीमिते निशामय ।  
माहेश्वरीं वृषारूढां शुक्लां त्रिनयनान्विताम् ॥  
  
कपालं डमरुं चैव वरदा भयशूलकम् ।  
टङ्कं च दधतीं देवीं नानाभरणभुषिताम् ॥  
  
पूजयेच्च यथा शक्त्या ध्यानं कृत्वा महेश्वरीम् ॥  
  
ऋं वीजं चामुण्डा मुक्त्वा श्रीपादुकां पूजयामि ।  
पूजयित्वा महादेवीं ततो ध्यानं समाचरेत् ॥  
  
चामुण्डो चण्डहासां प्रकटित वदनां भीमवक्त्रां त्रिनेत्रां   
नीलाम्भोजप्रभाभां प्रमुदित वपुषं नारमुण्डालि मालाम् ।  
खड्गं शूलं कपालं नरशिरघटितं खेटकं धारयन्ती प्रेतारूढां   
प्रमत्तां मधुमदमुदितां भावयेच्चण्डरूपाम् ॥  
  
प्। १३९अ)  
  
एवं ध्यात्वा यजेद्देवीं चामुण्डां जगदीश्वरीम् ।  
ऋङ्कारेण च कौमारीं सम्पूज्य ध्यानमाचरेत् ॥  
  
कौमारीं कुङ्कुमा भाभां त्रिनेत्रां शिखि संस्थिताम् ।  
चतुर्भुजां शक्तिपाशाम्मङ्कुशा भयदायिनीम् ॥  
  
नानालङ्कार संयुक्तां प्रमत्तां प्ररिचिन्तयेत् ।  
ध्यानं कृत्वा कौमारीं च यथा शक्त्या प्रपूजयेत् ॥  
  
वाग्भवेन महादेवीं पूजयेद पराजिताम् ।  
सर्वं पूर्वेण विधिना ततो ध्यानं समाचरेत् ॥  
  
अपराजितां च पीताहामक्षमुद्रा वरप्रदाम् ।  
कमलं मातुलिङ्गं च दधतीं परिचिन्तयेत् ॥  
  
एवं सम्पूज्य विधिवत् साधको भक्तितो यजेत् ।  
औकारेण सुरेशानि वाराहीं पूजयेत् तदा ॥  
  
ध्यानमस्यानिवोधत्वं वाराह्याः परमेश्वरी ।  
वाराही धूम्रवर्णाभां वराहवदनां शुभाम् ॥  
  
फलकं खड्गमुशले फलं वेदभुजैर्वृताम् ।  
विधिना पूजयेदेनां वाराहीं परमेश्वरीम् ॥  
  
विसर्गेण नारसिंहीमर्चयेत् साधकाग्रणीः ।  
नारसिंही नृसिंहस्य विभ्रती सदृशं वपुः ॥  
  
ध्यानमस्याः प्रवक्ष्यामि देवि ते तन्निशामय ॥  
  
कोपादालोलजिह्वा विवृत निजमुखां सोमसूर्याग्नि नेत्रां पादानां   
वाभिरक्तामुपरि हृदितां भिन्नदैत्येन्द्रगात्रीम् ।  
चक्रं शङ्खं च पाशाङ्कुशकुलिशगदावारणानुद्धृहन्ती भीमां   
तीक्ष्णाग्रदंष्ट्रां मणिमयमुकुटां नित्यमीडे नृसिंहीम् ॥  
  
एवं ध्यात्वा पूजयेत्तु यथा शक्त्या महेश्वरी ॥  
  
अथाष्टदलाग्रे भैरवान् भैरवश्च ॥  
  
असितां गोरुरुश्चण्डः क्रोध उन्मत्त भैरवः ।  
कपाली भीषणश्चैव संहारश्चाष्टमः स्मृतः ॥  
  
अथैषाध्यानम् ॥  
  
दथतां जनपुञ्जनीलवर्णान् वरवेताल कपालशूलदण्डान् ।  
लघुदुन्दुभि संयुक्तां स्त्रिनेत्रान् करदण्डैःकरि हस्तदण्ड चण्डैः ॥  
  
गजकृत्ति निवर्त्तितो तुरीयान् भ्रकुटी सङ्घटितैर्ललाटपट्टैः ।  
ललितालिकुलाभकुन्तलाग्रान् मुदितान्तः करणान् च यौवनाद्यान् ॥  
  
एतेषां मन्त्रो यथा ॥  
  
ह्रस्वार्णा विन्दुसंयुक्तां वाङ्माया पूर्वभूषिता ॥  
  
प्। १३९ब्)  
  
अथ भैरवाणां स्थाने भैरव्यश्च पूज्याः ॥  
  
भैरवी च महासिंह धूम्रभीमादिकां चताम् ।  
उन्मत्तभैरवीं पश्चाद् वशीकरण भैरवीम् ॥  
  
पत्राग्रेषु यजेन्मन्त्री मोहनाख्यां च भैरवीम् ।  
त्रिधा त्रिधा यजेदेता रक्तमालानु लेपनैः ॥  
  
अथ ध्यानमासाम् ॥  
  
उद्यद्भानु सहस्रकान्ति मरुणक्षौमां शिरोमालिकां रक्तालिप्त पयोधरां   
जपवटीं विद्यामभीतिंवरम् ।  
हस्ताब्जैर्धतीं त्रिनेत्र विलसद्वक्त्रा रविन्दश्रियं देविं वद्धहिमांशु   
रत्नमुकुटां वन्दे समन्दस्मिताम् ॥  
  
अथ भूपुरस्योर्द्धे लोकपालान् पूजयेत् ॥  
  
पूर्वारभ्य ईशानान्तं दिक्पालान् पूजयेत् सुधीः ।  
इन्द्रवीजं समुच्चार्य इन्द्राय तदनन्तरम् ॥  
  
सुराधिपतये चोक्त्वा साङ्गाय तदनन्तरम् ।  
सपरिवाराय च ततः सायुधा यत तोप्यनु ॥  
  
स वाहनाय च ततो नमस्ते न प्रपूजयेत् ॥  
  
लꣳ रꣳ यꣳ क्षꣳ वꣳ यꣳ शꣳ हꣳ अꣳ कꣳ एवं स्वस्व वीजादीनां   
दिक्पालान् पूजयेत् ॥  
  
ध्यानं तु ॥  
  
इन्द्रं सुराधिपं पीतमैरावतगतं विभुम् ।  
सहस्रनेत्रं द्विभुजं पीतं वज्रधरं भजे ॥  
  
अग्निं तेजोधिपं रक्तं श्वेतशक्तिकरं प्रभुम् ।  
सुभूषणं मेषवाहं वन्दे रक्तान्तलोचनम् ॥  
  
यमं प्रेताधिपं कृष्णं महिषो परिसंस्थितम् ।  
कालदण्डधरं क्रूरं वृत्तं दूतैर्भयानकैः ॥  
  
रक्षोधिपं च निर्-ऋतं शवासनमास्थितम् ।  
धूमाभं खड्गहस्तं च पिङ्गश्मश्रुः सुकूर्चकम् ॥  
  
मकरे संस्थितं विद्युन्निभपाशकरांवुजम् ।  
शुभ्राङ्गतुं दिलं वन्दे वरुणं यादसाम्पतिम् ॥  
  
वायुप्राणाधिपं धूम्रं रक्तां कुशकरं परम् ।  
वातप्रमी समारूढं ध्यावन्ते वेगतो भजे ॥  
  
यक्षपतिं कुवेरं च शुक्लं शूलगदाधरम् ।  
नरसिंहासनारूढं मेदलं चित्रिणी युतम् ॥  
  
विद्याधिपं नीलशूलधरं वृषभवाहनम् ।  
त्रिनेत्रं भालचन्द्रं च जटाजूटधरंसितम् ॥  
  
गौरं नागाधिपं मूर्द्ध्नि फणामण्डलभूषितम् ।  
पीनोत्तुङ्गं चक्रधरमनन्तं विसगं भजे ॥  
  
लोकाधिपं विधातारं रक्तं पद्मकरं शुभम् ।  
हंसारूढं वेदपाठं कुर्वन्तन्तमहम्भजे ॥  
  
तथा ॥  
  
प्। १४०अ)  
  
इन्द्रोक्त विधिना सर्वं पूजयेत् परमेश्वरी ।  
रक्षो वरुणयोर्मध्ये शेषनागं प्रपूजयेत् ॥  
  
ईशान शक्रयोर्मध्ये ब्रह्माणं पूजयेत् ततः ॥  
  
अथ लोकपालानां मुद्रा यथा ॥  
  
पाणिमूलेसु संलग्ने शाखाः सर्वाः प्रसारिताः ।  
लोकेशानामियं मुद्रा तेषामर्चा सुदर्शयेत् ॥  
  
अथ भूपुरस्य वहिर्दिक्पालास्त्राणि ॥  
  
तद्वहिरर्चये देवि वज्रं शक्तिं च दण्डकम् ।  
खड्गं पाशमङ्कुशं च गदां त्रिशूलमेव च ॥  
  
कुवरो वरुणयोर्मध्ये चक्रं पूज्यं तथैव च ।  
ईशानशक्रयोर्मध्ये पद्मं सम्पूजयेत् ततः ॥  
  
अथ विशेषाभावे साधारण मन्त्रमाह परिवाराणाम् ॥  
  
नामाद्य वर्णवीजाश्च ङेन्तास्तास्तु नमोन्तिकाः ।  
श्रीपदं पूर्वमुद्धृत्य पादुका पदमुद्धरेत् ॥  
  
पूजयामि नमः पश्चात् पूजयेद्ङ्गदेवताः ।  
ततः पूर्वोक्त रूपां तु धायैच्चैव हि दक्षिणाम् ॥  
  
योगिनी चक्रसहितां महाकाल समन्विताम् ॥  
  
देव्यास्तु दक्षिणेभागे महाकालं पुनर्यजेत् ।  
पाद्याभिर्मूलदेवीं सम्पूज्य तर्पयेत् ततः ॥  
  
ततो देव्यैर्धूपदीपौदद्यान्नै वेद्यकं तथा ।  
पुष्पाञ्जलि त्रयं भक्त्या विशेषार्घ्योदकाक्षतैः ॥  
  
देवी वामोर्द्धाधोहस्ते खड्गं मुण्डं च पूजयेत् ।  
देव्यादक्षहस्तोर्द्धाधः पूजयेद भयं वरम् ॥  
  
पुनर्मूलं समुच्चार्य साङ्गायै स परेति च ।  
वारायै नामदेव्याश्च चतुर्थ्यन्तमुदीरयेत् ॥  
  
अथ वलिदानम् ॥  
  
पूजान्ते भोजनादौ च वलिन्दद्यान् महेश्वरि ॥  
  
तत्रादौ महाकाल वलिदानं तस्य मन्त्रो यथा ॥  
  
हुमन्ते च महाकालाछ्मशानाधिप इत्यपि ।  
इममन्ते सामिषान्नं वलिं गृह्नयुगं ततः ॥  
  
गृह्नापय पदद्वन्द्वं विघ्ननिवारणं ततः ।  
कुरु सिद्धिं च मे चैव प्रयच्छ स्वाहयायुतः ॥  
  
महाकालाय देवाय प्रणवाद्येन दापयेत् ॥  
  
अथ देव्या वलिदानं मन्त्रोपि ॥  
  
एह्येहि जगतां मातर्जगतां जननी तथा ।  
गृह्न गृह्न इमं नित्यं वलिदान मतः परम् ॥  
  
सिद्धिं देहि पदद्वन्द्व ततः शत्रुक्षयं कुरु ।  
वायुशब्दं समुच्चार्य कूर्चयुग्मं पुनः पुनः ॥  
  
हृल्लेखा द्वितयं पूर्वमन्ते च ठद्वयं पुनः ।  
तदा मन्त्र समुद्धृत्य फडन्ते वह्नि सुन्दरी ॥  
  
प्। १४०ब्)  
  
वलिदानमिदं चित्रं सर्वतन्त्रेषु गोपितम् ।  
सर्वासु काली विद्या सु यथा नाम्ना क्षिपेद्वलिम् ॥  
  
वलिभिः साध्यते मुक्तिर्वलिभिः साध्यते दिवम् ।  
वलिदानेन स ततं जपेच्छत्त्र नृपान्नृपः ॥  
  
एवं पूजां पुरा कृत्वा मूले नैव यथा विधिः ।  
नैवेद्यादि यथाशक्त्या दद्याद्दैव्यै पुनः पुनः ॥  
  
ततो नीराजनं कुर्याद्दशवारं प्रदीपकैः ।  
ततः समाहितं मन्त्री गुरुं नत्वा शिरः स्थितम् ॥  
  
महाकाल महामन्त्रं जपेदष्टोत्तरं शतम् ॥  
  
श्री-ईश्वर उवाच ॥  
  
कुल्लुकां मूर्द्ध्नि सञ्चिन्त्य हृदि सेतुं विचिन्तयेत् ।  
महासेतुं विशुद्धौ च सहस्रारे समुद्धरेत् ॥  
  
मणिपूरे तु निर्वाणं महाकुण्डलिनीमतः ।  
स्वाधिष्ठाने कमराजं काकिनी मूर्द्ध्नि संस्थिताम् ॥  
  
विचिन्त्य विधिवद्देवी मूलाधारान्तिकाच्छिरे ।  
विशुद्धान्तं स्मरेद्देवी विसतन्तु तनीयसीम् ॥  
  
वेदस्थानाद्विजिह्वान्तं मूलमन्त्रा वृतां विभुः ॥  
  
अथ दीपनी विद्या ॥  
  
कान्तां तं जीवनीवीजं त्रिपदो परिभूषितम् ।  
कलामनुस्वरोपेतं वीजत्रयमुदाहृतम् ॥  
  
तुंवुरुं च ततो दद्यात् संहारं च ततः परम् ।  
विद्यादौ योजयेद्देवी विन्दुत्रय कलान्वितम् ॥  
  
एषा तु दीपनी विद्या सर्वाम्नायै नमस्कृता ।  
तत्प्रभापटहैर्जिह्वां प्रदीप्तां च विभावयेत् ॥  
  
अज्ञात्वा दीपनीं विद्यां योजयेत् कालिकां पराम् ।  
सोचिरान्मृत्युमाप्नोति मृते च नरकं व्रजेत् ॥  
  
अथ मन्त्र ध्यानम् ॥  
  
मन्त्र ध्यानं प्रवक्ष्यामि जपात् सार्वज्ञदायकम् ।  
मन्त्रध्यानान्महेशानि सिद्ध्यते ब्रह्मयतः ॥  
  
मूलादि ब्रह्मरन्ध्रान्तं सर्वां विद्यां विभावयेत् ।  
सूर्यकोटि प्रतीकाशां योगिभिर्दृष्ट पूर्विकाम् ॥  
  
देवता गुरुमन्त्राणामैक्यं सम्भावयन् धिया ।  
स वासनां जपेन्मन्त्रं सन्तुष्टः स्थिरमानसः ॥  
  
दन्ताक्षमालया चैव राजदन्ते नमेरुणा ।  
मूलमन्त्रेणाथ पूर्वन्यासान् सर्वान् समाचरेत् ॥  
  
अष्टोत्तर सहस्रं तु तदर्द्धं त्रिदशं तु वा ।  
अष्टोत्तरशतं वापि जपेन्नित्य मनन्यधीः ॥  
  
तेजोमयं जपफलं देव्या हस्ते समर्पयेत् ।  
स्तुवन्प्रदक्षिणीकृत्य दण्डवत् प्रणमेद्भुवि ॥  
  
प्। १४१अ)  
  
श्रीजगलन्मङ्गलन्नाम कवचं प्रपठेस्ततः ॥  
  
अथ दक्षिणम् ॥  
  
ततो वै शिरसि पुष्पं दत्वाष्टाङ्गं प्रणम्य च ।  
प्रसार्यं दक्षिणं हस्तं स्वयं नम्राननं पुनः ॥  
  
दर्शयेद् दक्षिणं पार्श्वं मनसापि प्रदक्षिणम् ।  
त्रिधा च वेष्टयेत् सम्यक् कालिकायाः प्रदक्षिणम् ॥  
  
स च प्रदक्षिणो ज्ञेयः सर्वदेवौघ तुष्टिदः ।  
अष्टोत्तरशतं यस्तु कालिकायाः प्रदक्षिणम् ॥  
  
सर्वान् कामानवाप्नोति पश्चान् मोक्षमवाप्नुयात् ।  
तथैव मनसा प्रोक्तं वाचिकं कायिकं तथा ॥  
  
सकलं पूर्ववत् कार्यं वामदक्षिणभेदतः ।  
अयं विशेषः कथितः सामान्यं पूर्वमीरितम् ॥  
  
इति श्रीतन्त्रचिन्तामणौ श्रीदक्षिणकालिकायाः नित्यार्चननिर्णयो   
नामैकविंशतितमः प्रकाशः ॥ २१ ॥  
अथ कर्पूरस्तवमाह ॥  
  
कर्पूरं मध्यमान्ताः स्वरपररहितं सेन्दुवामाक्षियुक्तं वीजं ते   
वामातरेतत्त्रिपुरहरवधूत्रिः कृतं ये जपन्ति ।  
तेषां गद्यानि पद्यानिजमुखकुहरादुल्लसन्त्येव वाचः स्वच्छन्दं   
ध्वान्तधाराधररुचिरुचिरे सर्वसिद्धिङ्गतानाम् ॥  
  
ईशानः सेन्दुवामश्रवण परिगतो वीजमन्मन्महेशि द्वन्द्वान्ते मन्दचेता   
यदि जपति जनोवारमेकं कदाचित् ।  
जित्वा वाचामधीशं धनदमपि चिरं मोहयन्नम्वुजाक्षी वृन्दं   
चन्द्रार्द्धचूडे प्रभवति सममहाघोररावावतंसे ॥  
  
ईशो वैश्वानरस्थः शशधरविलसद्वामनेत्रेणयुक्तो वीजन्ते   
द्वन्द्वमन्यद्विगलित चिकुरे कालिके ये जपन्ति ।  
द्वेष्टारन्ध्रन्तिते च त्रिभुवनमपितेवश्यभावं नयन्ति सृक्कद्वन्द्वा   
प्रधाराद्वयधरवदने दक्षिणे त्र्यक्षरे च ॥  
  
ऊर्द्ध्वं वामे कृपाणे करकमलतले छिन्नमुण्डं ततोधः सव्येभीतिं   
वरं च त्रिजगद्यफलेदक्षिणे कालिके च ।  
जप्त्वैतं वामये वा तव मनु विभवं भावयत्तस्तदर्थं   
तेषामष्टौकरस्थाः प्रकटितरदने सिद्धयस्त्र्यम्वकस्य ॥  
  
वर्गाद्यं वह्नियुक्तं विधुरति ललितं तन्त्रयं कूर्चयुग्मं लज्जाद्वन्द्वं   
च पश्चात् स्मितमुखं तदधष्ठद्वयं योजयित्वा ।  
मातर्येये जपन्ति स्मरहरमखिले भावयन्तः स्वरूपन्ते लक्ष्मीलाक्ष्य   
लीलाकमलदलदृशः कामरूपा भवन्ति ॥  
  
प्। १४१ब्)  
  
प्रत्येकं वा द्वयं वा त्रयमपि च परं वीजमत्यन्तगुप्तं त्वन्नाम्ना   
योजयित्वा सकलमपि सदाभावयन्तोजपन्ति ।  
तेषां नेत्रा रविं देवि रहति कमलावक्त्र शुभ्रां शुविम्व वाग्देवी   
देविमुण्डस्रगतिशयलसत् कण्ठपीनस्तनाढ्ये ॥  
  
गतासूनां वाहु प्रकरकृत काञ्ची परिलसन्नितं वां दिग्वस्त्रां त्रिभुवन   
विधात्रिं त्रिनयनाम् ।  
श्मशानस्थेतल्येसेव हृदि महाकालसुरतः प्रसक्तां त्वां ध्यायेत् जननि   
जडचेता अपि कविः ॥  
  
शिवाभिर्घोराभिः शवनिवहमुण्डास्थिनिवहैः परं सङ्कीर्णायां प्रकटित   
चितायां हरवधुम् ।  
प्रविष्टां सन्तुष्टामुपरिसुरतेनाति युवतीं सदात्वां ध्यायन्ती क्वचिदपि न   
तेषां परिभवः ॥  
  
वदामः किंवात्वां जननिवयमुच्चैर्जडधियोन धातानापीशोन हरिरपिते   
वेत्ति परमम् ।  
तथापि त्वद्भक्तिर्मुखरयति चास्माकमसि ते तदेतत्क्षन्तव्यं न खलु   
पशुंरोसः समुचितः ॥  
  
समन्तादापीनस्तनजघनधृक् यौवनवतीरतासक्तो नक्तं यदि जपति   
भक्तस्तव मनुम् ।  
पिचासास्त्वां ध्यायन् गलितचिकुरस्तस्य वशगाः समस्ताः सिद्धौघा   
भुविचिरतरं जीवति कविः ॥  
  
समाः स्वस्थी भूतां जपति विपरीतां यदि सदा विचिन्त्यत्वां ध्यायन्नतिशय   
महाकालसुरताम् ।  
तदा तस्य क्षोणीन्तल विरहमाणस्य विदुषः कराम्भोजे वश्या हरवधू   
महासिद्धिनिवहाः ॥  
  
प्रसूतेः संसारं जननि भवती पालयति यत्समस्तं क्षित्यादि प्रलयसमये   
संहरति च ।  
अतस्त्वान्धातापि त्रिभुवनपतिः श्रीपतिरहो महेशोपि प्रायः सकलमपि   
संस्तौति भवतीम् ॥  
  
अनेकाः सेवन्ते भवदधिक गीर्वाणनि वहान् विमूढास्ते मातः किमपि न हि   
जानन्ति परमम् ॥  
  
समाराध्यामाद्यां हरिहरविरिञ्च्यादि विवुधैः ।  
प्रपन्नोस्मि स्वैरंरतिरस महानन्दनिरताम् ॥  
  
धरित्री कीलालं शुचिरपि समीरोपि गगणं त्वमेका कल्याणी गिरिशरमणीकालि   
सकलम् ।  
स्तुतिः कातेमातस्तवचरणयोर्मामगतिकं प्रसन्नास्त्वं   
भूयाद्भवमनुरभूयान्ममजनुः ॥  
  
प्। १४२अ)  
  
श्मशानस्थः सुस्थोगलित चिकुरोदिक् पटधरः सहस्रं त्वर्काणां   
निजगलितवीर्येण कुसुमम् ।  
जपन् त्वत् प्रत्येकं मनुमपि विध्वान निरतो महासालिखैरं स भवति धरित्री   
परिदृकः ॥   
  
गृहे सम्मार्जन्या परिगलित वीर्य हि चिकुरं समूलं मध्याह्ने   
वितरनिचितायाङ्कुज दिने ।  
समुच्चार प्रेक्ष्णायनुमपि सकृत् कालि स ततं गजारुढो याति क्षिति परिवृतः   
सत्कविवरः ॥  
  
स्वपुष्पैराकीर्णं कुसुमधनुषो मन्दिरमहापुरोध्यायन् यदि जपति   
भक्तस्तव मनुम् ।  
स गन्धर्वः श्रेणईपतिरिव कवित्वा मृतनदी नदीनः पर्यन्तं   
परमपदलीनः प्रभवति ॥  
  
त्रिपञ्चारे पीठे शवशिवहृदिस्मेस्वदनां महाकालेनोच्चैर्मदन   
रसलावण्यनिरताम् ।  
समायुक्तो नक्तं स्वयमपिरतानन्दनिरताजनोयोध्यायेत्वां जननिकिलसस्यात्   
स्मरहरः ॥  
  
स लोमास्थिस्वैरं पललमपि मार्जारमपि वा परं मौषं मेषं   
नरमहिषयोश्छागमपि वा ।  
वलिं ते पूजायां मयि विरलवक्त्रे वितरन्तां न किं सिद्धिः सर्वाप्रति   
पदमपूर्वा प्रभवति ॥  
  
वशीलक्षं मन्त्रं जपति हविष्याशनरतो दिवामातर्युष्मच्चरण   
कमलध्याननिरतः ।  
परं नक्तो नग्नो निधुवन विनोदेन च मनुञ्जनोर्लक्षं सम्यक् परहर   
समानः क्षितितले ॥  
  
इदं स्तोत्रं मातस्तव मनुसमुद्धारण जपस्वरूपाख्यं पादांवुज युगल   
पूजाविधियुतम् ।  
निशार्द्धं वा पूजासमयमधिवायस्तु पठति प्रलापस्तस्यापि प्रसरति   
कविस्वामृतरसः ॥  
  
कुरङ्गाक्षी वृन्दन्त मनुसरति प्रेमतरलं वशस्तस्य क्षोणीपतिरपि कुवेर   
प्रतिनिधिः ।  
रिपुः कारागारं कलयति च तत्केलि कलया चिरञ्जीवन्मुक्तं प्रभवति सुभक्तः   
प्रतिजनिः ॥  
  
इति श्रीमहाकालकृतं कर्पूरस्तोत्रं समाप्तम् ॥  
  
अथास्यपुरश्चरणम् ॥  
  
कपूराख्यमिदं स्तोत्रं यदुक्तं भवता पुरा ।  
षट्कर्मसाधनं तस्य प्रयोगं वद शङ्कर ॥  
  
श्रीशिव उवाच ॥  
  
शृणु देवि प्रवक्ष्यामि कर्पूरस्तवसाधनम् ।  
सकृत् कृतेपि देवेशि काली तुष्टा भवेत् सदा ॥  
  
प्। १४२ब्)  
  
शनिभौमदिने देवि स्नात्वा प्रयतमानसः ।  
सम्पूज्य कालिकां देवीं सङ्कल्पं सम्यगा चरेत् ॥  
  
कृत्वा षोढादिकं देवि पठेत् स्तोत्र मनुत्तमम् ।  
अयुतैक प्रमाणेन तद्दशांशं हुनेत् सुधीः ॥  
  
तर्पणं चाभिषेकं च ब्राह्मणान् भोजयेत् ततः ।  
पश्चात् स्वकार्य सिद्ध्यर्थं प्रयोगाना चरे तदा ॥  
  
प्रयोगमात्रे देवेशि अष्टोत्तर सहस्रकम् ।  
योजयेत् सर्वकार्यार्थं कामनाभेदभावितः ॥  
  
आकर्षणे वशीकारे मारणोच्चाटने तथा ।  
राज्ञो भये समुत्पन्ने दुर्भिक्षे शत्रुसङ्कटे ॥  
  
त्रासोत्पन्ने महेशानि रोगशोक भये तथा ।  
पठेत् स्तोत्रं महाकाल्याः सर्वशान्तिं प्रयच्छति ॥  
  
कुमारी पूजनं चान्ते कर्तव्यं सुसमाहितः ।  
एवं कृते महेशानि सम्यक् सिद्धिर्भवद्ध्रुवम् ॥  
  
अथ जगन्मङ्गलकवचम् ॥  
  
भैरव्युवाच ॥  
  
कालीपूजा श्रुतानाथ विद्याश्च विविधाः प्रभो ।  
इदानीं श्रोतुमिच्छामि कवचं पूर्वसूचितम् ॥  
  
त्वमेव शरणं नाथ त्राहिमां दुःखसङ्कटात् ॥  
  
श्रीभैरव उवाच ।  
  
रहस्यं शृणु वक्ष्यामि भैरव प्राणवल्लभे ।  
श्रीजगन्मङ्गलं नामकवचं मन्त्रविग्रहम् ॥  
  
पठित्वा धारयित्वा च त्रैलोक्यं मोहयेत् क्षणात् ।  
नारायणोपिय कृत्वा नारी भूत्वा महेश्वरम् ॥  
  
योगः सङ्क्षोभमनयद्यद्धृत्वा च रघूद्वहः ।  
वरदृप्तान् जघानेव रावणादीन् निशाचरान् ॥  
  
यस्य प्रसादादीशोपि त्रैलोक्यविजयी विभुः ।  
धनाधिपः कुवेरोपि सुरेशो भुच्छवीपतिः ॥  
  
एवं हि स कला देवाः सर्वसिद्धीश्वराः प्रिये ।  
श्रीजगन्मङ्गलस्यास्य कवचस्य ऋषिः शिवः ॥  
  
छन्दोनुष्टुप् देवता च कालिका दक्षिणेरिताः ।  
जगतां मोहनें दुष्टविजये भुक्तिमुक्तिषु ॥  
  
योषिदाकर्षणे चैव विनियोगः प्रकीर्तितः ।  
शिरो मे कालिकापातु क्रीङ्कारैकाक्षरीपरा ॥  
  
क्रीꣳ क्रीꣳ क्रीꣳ मे ललाटं च कालिका खड्गधारिणी ।  
हूꣳ हूꣳ पातु नेत्रयुग्मं ह्रीꣳ ह्रीꣳ पातु श्रुती मम ॥  
  
प्। १४३अ)  
  
दक्षिणे कालिके पातु घ्राणयुग्मं महेश्वरई ।  
क्रीꣳ क्रीꣳ क्रीꣳ रसनां पातु हूꣳ हूꣳ पातु कपालकम् ॥  
  
वदनं सकलं पातु ह्रीꣳ ह्रीꣳ स्वाहा स्वरूपिणी ।  
द्वाविंशत्यक्षरीस्कन्धौ महाविद्या शुभप्रदा ॥  
  
खड्गमुण्डधराकाली वरदाऽभयकारिणी ।  
विद्याभिः सकलाभिश्च सर्वाङ्गमेभितोऽवतु ॥  
  
क्रीꣳ हूꣳ क्रीꣳ त्र्यक्षरी पातु चामुण्डा हृदयं मम ।  
ऐꣳ हूꣳ ॐ ऐꣳ स्तनद्वन्द्वं ह्रीꣳ फट् स्वाहा ककुस्थलम् ॥  
  
अष्टाक्षरी महाविद्या भुजौ पातु सकर्तृका ।  
क्रीꣳ क्रीꣳ हूꣳ हूꣳ ह्रीꣳ ह्रीꣳ करौ पातु षडक्षरी मम ॥  
  
क्रीꣳ नाभि मध्यदेशं च दक्षिणे कालिके च तु ।  
क्रीꣳ स्वाहा पातु पृष्ठं तु कालिका सा दशाक्षरी ॥  
  
हूꣳ ह्रीꣳ दक्षिणे कालिके क्रीꣳ हूꣳ पातु कटिद्वयम् ।  
कालिका द्वादशक्षरी स्वाहा ममोरु युग्मकम् ॥  
  
ॐ ह्रीꣳ क्रीꣳ मे स्वाहा पातु कालिका जानुनां सदा ।  
काली हृन्नाम विद्येयं चतुर्वर्ग फलप्रदा ॥  
  
क्रीꣳ हूꣳ ह्रीꣳ पातु मे गुल्फं दक्षिणे कालिकेपि च ।  
क्रीꣳ हूꣳ ह्रीꣳ स्वाहा पातु चतुर्दशाक्षरी मम ॥  
  
खड्गमुण्डधरा काली वरदाऽभयधारिणी ।  
विद्याभिः स कलाभिः सा सर्वाङ्गमभितोऽवतु ॥  
  
काली कपालिनी कुल्ला कुरु कुल्ला विरोधिनी ।  
विप्रचित्ता तथा ग्रोग्र प्रभादीप्ताघनत्विषः ॥  
  
नीलाघनवलाका च मात्रामुद्रामिता च माम् ।  
एताः सर्वाः खड्गकरा मुण्डमाला विभूषणा ॥  
  
रक्षं तु मां दिग्विदिक्षु ब्राह्मी नारायणी तथा ।  
माहेश्वरी च चामुण्डा कौमारी चापराजिता ॥  
  
वारीही नारसिंही च सर्वाश्चामितभूषणा ।  
रक्षं तु सायुधैर्दिक्षु विदिक्षुमां यथा तथा ॥  
  
इति ते कथितं दिव्यं कवचं परमाद्भुतम् ।  
श्रीजगन्मङ्गलं नामकवचं मन्त्रविग्रहम् ॥  
  
त्रैलोक्याकर्षकं ब्रह्मकवचं मन्मुखोदितम् ।  
गुरुपूजां विधायाथ विधिवत् प्रपठेत् ततः ॥  
  
कवचं त्रिःसकृद्वापि यावज्जीवं च वा पुनः ।  
एतच्छतार्द्धमावर्त्य त्रैलोक्यविजयी भवेत् ॥  
  
त्रैलोक्यं क्षोभयत्येव कवचस्य प्रसादतः ।  
महाकवि भवेन्मासात् सर्वसिद्धीश्वरो भवेत् ॥  
  
पुष्पाञ्जलीन् कालिकायै मूले नैव पठेत् सकृत् ।  
शतवर्ष सहस्राणां पूजायाः फलमाप्नुयात् ॥  
  
भूर्जे विलिखितं चैतत्स्वर्णस्थं धारयेद्यदि ।  
शिखायां दक्षिणे वाहौ कण्ठे वा धारयद्वुधः ।  
  
त्रैलोक्यं मोहये क्रोधात् त्रैलोक्ये चूर्णयेक्षणात् ।  
पुत्रवान् धनवान् श्रीमान् नानाविद्या निधिर्भवेत् ॥  
  
प्। १४३ब्)  
  
ब्रह्मास्त्रादीनि शस्त्राणि तद्गात्र स्पर्शनात् ततः ।  
नाशमायान्ति देवेशि नात्र कार्या विचारणा ॥  
  
काकवन्ध्या च या नारी वन्ध्या चामृत पुत्रिणी ।  
कण्ठे वा नामहस्ते वा कवचस्य वधारणा ॥  
  
वहुपत्या जीववत् साद्भवत्येव न संशयः ।  
न देयं परशिष्येभ्यो अभक्तेभ्यो विशेषतः ॥  
  
शिष्येभ्यो भक्तियुक्तेभ्यश्चान्यथा मृत्युमाप्नुयात् ।  
स्पर्द्धातुद्धूय कमला वाग्देवी मुखमन्दिरे ॥  
  
पौत्रां तस्थैर्यमास्थाय निवसत्येव निश्चितम् ।  
इदं कवचम ज्ञात्वा यो भजेत् कालिदक्षिणा ॥  
  
शतलक्ष प्रजप्तापि तस्य विद्या न सिद्ध्यतिः ।  
स शस्त्रघातमाप्नोति सोऽचिरान्मृत्युमाप्नुयात् ॥  
  
इति श्रीभैरवतन्त्रे भैरवभैरवीसंवादे श्यामाकवचं समाप्तम् ।  
  
अथ शतनाम ॥  
  
भैरव उवाच ॥  
  
महाकाल प्रवक्ष्यामि देव्या अष्टोत्तरं शुभम् ।  
यद्गुह्यं परमं पुण्यं सर्वत्र भयनाशनम् ॥  
  
महती चेतनां मायां महादेवीं महेश्वरीम् ।  
महाबुद्धिर्महाचण्डां महाकालीं महाकलाम् ॥  
  
महामुद्रां महावुद्धां महानिद्रां महोद्भवाम् ।  
महाशुर्भ्रा महालक्ष्मींर्महाभागां महोदयाम् ॥  
  
महामोहां मोहदृष्टिर्महापुष्टिर्महाजयाम् ।  
महाधृतिर्महाघोरां महादंष्ट्रां महाद्युतिः ॥  
  
महाकान्तिर्महापद्मां महासिद्धां महातपाम् ।  
महास्वधां महोत्स्यहां महावोधां महासुधाम् ॥  
  
महावन्धन संहर्त्रीं महाभयविनाशिनीम् ।  
महानेत्रां महावक्त्रां महाजिह्वां महाभुजाम् ॥  
  
महामहीरुहापाणिर्महाजोवां महानकाम् ।  
महाकान्तिर्महाक्षान्तिर्महाप्रीतिर्महामतिः ॥  
  
महाश्वासां महासुज्ञां महापर्वतवासिनीम् ।  
महाब्रह्ममयीं माता महाकाया महारवाम् ॥  
  
महास्वरा श्रीर्महती पार्वती चण्डिका शिवाम् ।  
महाकुलां महालोलां महामतां महाधनाम् ॥  
  
महानीलां महाशैलां महावाहां महावलाम् ।  
महाचिन्तां महाचित्तां महाहेतुर्यशस्विनी ॥  
  
महाविद्यां महासाध्या महामेधां महामतीम् ।  
महाशूलीं महादर्यां महादुःस्वप्ननाशिनी ॥  
  
प्। १४४अ)  
  
महामोक्षप्रदां मोक्षां महादक्षासहायनीम् ।  
महादक्षां महावार्णी महाश्वेकविनाशिनीम् ॥  
  
महाकाला महाधारा महामाया च खेचरी ।  
महाक्षेमङ्करीख्यस्या महैश्वर्य प्रदायिनीम् ॥  
  
महाविषघ्नां विषहां महादुर्ग प्रणाशिनीम् ।  
महादुर्गा महामतत्वां महाकैलासवासिनीम् ॥  
  
महासुतत्वीसुभगा महेज्या च महासतीम् ।  
महाप्रत्यङ्गिरो नित्या महाप्रेत करालिनी ॥  
  
महाशान्तिर्महामुक्तिर्महामङ्गलकारिणीम् ।  
य इदं कीर्तयेद् भक्त्या विषमस्थो भवेद्यदि ॥  
  
लोहपञ्जर मध्यस्थ तस्य नश्यति वन्धनम् ।  
राजानोदासतां चान्ति भवेत् सर्वजनप्रियः ॥  
  
अचला श्रियमाप्नोति तस्य नश्यन्त्युपद्रवाः ।  
सङ्ग्रामे विजये छत्रून् खगवन्तगानि च ॥  
  
न विषं क्रमते देहेन मृत्युः पावके जले ।  
ना काले मरणं तस्य कदाचित् सम्भविष्यति ॥  
  
यं यं कामयते कामं तं तं प्राप्नोति नित्यशः ।  
वहुना किमिहोक्तेन सर्वसिद्धिप्रदं नृणाम् ॥  
  
इति श्रीरुद्रयामले भैरवसंवादे श्यामाष्टोत्तरशतनामस्तोत्रं सम्पूर्णम्   
॥  
  
अथ ककारादि सहस्रनाम ॥  
  
कैलाशशिखरेरम्ये नानादेवगणावृते ।  
नानावृक्ष लताकीर्णे नानापक्षिरवैर्युते ॥  
  
चतुर्मण्डल संयुक्ते शृङ्गार मण्डपस्थिते ।  
समाधौ संस्थितं शान्तं क्रीडन्तं योगिनी प्रियम् ॥  
  
तत्र मौनधरं दृष्ट्वा देवी पृच्छति शङ्करम् ॥  
  
देव्युवाच ॥  
  
किं त्वया जप्यते नाथ किं त्वया स्मर्यते सदा ।  
सृष्टिः कुत्रविलीनास्ति पुनः कुत्र प्राजापते ॥  
  
ब्रह्माण्ड कारणं किन्तेत् किमाद्यं कारणं महत् ।  
मनोरथमयी सिद्धिर्वाञ्छा सिद्धिस्तथा शिव ॥  
  
तृतीया कल्पनासिद्धिः कोटि सिद्धीश्वरत्वकम् ।  
शक्तिपाताष्ट दशकं चराचर पूरीगतिः ॥  
  
महेन्द्रजालमिन्द्रादि जालानां रचना तथा ।  
अनिमा खेचरत्वं च परकाय प्रवेशनम् ॥  
  
नवीन सृष्टिकरणं समुद्रशोषणं तथा ।  
अमाया चन्द्रसन्दृश्योदि वा चन्द्रप्रकाशनम् ॥  
  
चंराष्टकं चाष्टदिक्षु तथा चन्द्राष्टकं शिव ।  
जलेजलमयत्वं च वह्नौ वह्निनयत्वकम् ॥  
  
ब्रह्मविष्ण्वादि निर्माणमिन्द्राणां करणं परम् ।  
पादुका गुटिका पक्षिवेताल पञ्चकं तथा ॥  
  
प्। १४४ब्)  
  
रसायनं तथा गुप्तिस्तथैव च विलां जनम् ।  
महामधुमती सिद्धिस्तथा पद्मावती शिव ॥  
  
तथा भोगवती सिद्धिर्यावत्यः सन्ति सिद्धयः ।  
केन मन्त्रेण तपसा कलौ पाप समाकुले ॥  
  
आयुष्य पुण्यरहिते कथं भवति तद्वद ॥  
  
शिव उवाच ॥  
  
विना मन्त्रं विना स्तोत्रं विनैव तपसा प्रिये ।  
विना वलिम् विनाभ्यासं भूतशुद्धिं विना प्रिये ॥  
  
सिद्धिराशुभवेद्येव तदेव कथ्यते महः ।  
अन्ये ब्रह्माण्डगोले तु पञ्चाशच्छुभ मध्यगे ॥  
  
पञ्चशून्ये स्थितात्तारा सर्वान्ते कालिका स्थिता ।  
अनन्तकोटि ब्रह्माण्डं राजदन्ताग्रके शिवे ॥  
  
स्थाप्य शून्यालयं कृत्वा कृष्णवर्णं विधाय च ।  
महानिर्गुण रूपा तु वाचा तीता परा कला ॥  
  
क्रीडया शून्यरूपं तु भर्तारं तु प्रकल्पयेत् ।  
सृष्टेरारम्भ कार्यार्थं छाया दृष्टा तदा तया ॥  
  
इच्छाशक्तिस्तु सा जाता तया कालो विनिर्मितः ।  
प्रतिविंवं तत्र दृष्टं जाता ज्ञानाभि धातु सा ॥  
  
इदमे तत् किं विशिष्टं ज्ञानविज्ञानकं यदा ।  
तदा क्रिया द्विधा जाता तदिच्छाते महेश्वरि ॥  
  
ब्रह्माण्डगोलं देवेशि राजदन्त्त स्थितं तु यत् ।  
सा क्रिया स्थापयामासस्वस्वस्थान क्रमेण च ॥  
  
तत्रैव स्वेच्छया देवी सामरस्य परायणा ।  
यदिच्छा कथ्यते देवि यथा वदवधारय ॥  
  
युगादि समये देवि शिवं परगुणोत्तरम् ।  
तदिच्छानिर्गुणं शान्तं सच्चिदानन्द विग्रहम् ॥  
  
सास्वतं सुन्दरं शुद्धं सर्वदेव युतं परम् ।  
आदिनाथं गुणातीतं काल्यसंयुतमीश्वरम् ॥  
  
विपरीतरतं देवं सामरस्य परायणम् ।  
पूजार्थमागतान् देवगन्धर्वाप्सरसाङ्गणान् ॥  
  
यक्षिणी किन्नरीमर्त्या सर्वास्याद्या तिलोत्तमा ।  
वीक्ष्य तन्मायया प्राह सुन्दरि प्राणवल्लभे ॥  
  
त्रैलोक्यसुन्दरि प्राणस्वामिनि प्राणरञ्जनि ।  
किमागतं भवत्पाद्य ममभाग्यार्णवो महान् ॥  
  
उक्त्वा मौनधरं शम्भूं पूजयत् यप्सरोगणाः ॥  
  
गन्धर्वा ऊचुः ॥  
  
संहारात्तारितं देवत्वया विश्वजनप्रिय ।  
सृष्टेरारम्भ कार्यार्थ मद्युक्तोसि महाप्रभो ॥  
  
प्। १४५अ)  
  
वश्या कृत्यमिदं देवमङ्गलार्थ प्रगायणम् ।  
प्रयाणोत्सुव काले तु समारम्भे प्रगायणम् ॥  
  
युगाद्यारम्भ काला हि वर्तते मृडशङ्कर ।  
इन्द्राणी कोटयः सन्ति तस्या प्रश्रग्वविन्दुतः ॥  
  
ब्रह्माणी वैष्णवीणां च माहेशी कोटिकोटयः ।  
तवसामरसानन्दं दर्शनार्थं समुद्भवाः ॥  
  
सञ्जाताश्चागता देवचात्माकं सौखसागर ।  
रतिं हित्वा कामिनीनां नान्य सौख्यं महेश्वर ॥  
  
सारतिर्दृश्यते स्माभिर्महत् सौख्यार्थकारिका ।  
एवमेव तु चास्याभिः कर्तव्यं भर्तृणा सह ॥  
  
एवं श्रुत्वा महादेवो ध्यानावस्थितमानसः ।  
ध्यानं हित्वा मायया तु प्रोवाच कालिकां प्रति ॥  
  
कालिकालि रुण्डमाले प्रिये भैरवनादिनी ।  
शिवारूपधरे क्रूरे घोरदंष्ट्रा भयानके ॥  
  
त्रैलोक्या भक्षणकरि सुन्दर्याः सन्तितेग्रतः ।  
सुन्दरी वीक्ष्यणं कर्म कार्यकाल प्रिये शिवे ॥  
  
ध्यानं मुञ्च महादेवी ना गच्छन्ति गृहं प्रति ।  
तव रूपं महाकालि ममकाल प्रियं करम् ॥  
  
एतासां सुन्दरं रूपं त्रैलोक्य प्रियकारकम् ।  
एवं माया भ्रमाविष्टो महाकालो वदन्निति ॥  
  
ईदृक्कालवचः श्रुत्वा कालं प्राह च कालिका ।  
माययाच्छाद्य चात्मानं निजस्त्रीरूपधारिणी ॥  
  
इतः प्रभृति स्त्रीमात्रं भविष्यति युगे युगे ।  
कल्पाद्यौषधयो देवि दिवावल्ली स्वरूपताम् ॥  
  
रात्रौ स्त्रीरूपमासाद्य क्रीडन्ती च परस्परम् ।  
अज्ञान चैव सर्वेषां भविष्यति युगे युगे ॥  
  
एवं शाप प्रदत्वा तु पुनः प्रोवाच कालिका ।  
विपरीतरतं कृत्वा चिन्तयन्ति भजन्ति ये ॥  
  
तेषां वरं प्रदास्यामि तत्र नित्यं वशाम्यहम् ।  
इत्युक्त्वा कालिका विद्या तत्रैवान्तरधीरयत ॥  
  
त्रिंशन्निखर्वे षड्वृन्दनवत्यर्वुदकोटयः ।  
दर्शनार्थं तपस्तेपे सा वै कुत्रगता प्रिये ॥  
  
मम प्राणप्रिया देवि महाप्राणप्रिया मम ।  
किं करोमिक गच्छामि इत्येवं भ्रमसङ्कुलः ॥  
  
तदा काल्याः कृपा जाता ममचिन्ता परः शिवः ।  
यन्त्र प्रस्तार वुद्धिस्तु काली ददाति सत्वरम् ॥  
  
प्। १४५ब्)  
  
यन्त्रं क्षातं तदारभ्य पूर्वं सिद्ध न गोचरा ।  
श्रीचक्रराज प्रस्तार रचनाभ्यास तत्परः ॥  
  
इतस्ततो भ्राम्यमाणस्त्रैलोक्यं चक्रमध्यगम् ।  
चक्रपारं दर्शनार्थं कोद्यर्वुदयुगं गतम् ॥  
  
भक्त प्राण प्रिया देवी महाश्रीचक्रनायिका ।  
तत्र विन्दौ परं रूपं सुन्दरं सुमनोहरम् ॥  
  
रूपं जातं महेशानि जाग्रत्त्रिपुरसुन्दरी ।  
रूपं दृष्ट्वा महादेवो राजराजेश्वरोह्य भूत् ॥  
  
तस्याः कटाक्ष मात्रेण तस्या रूपधरः शिवः ।  
विना शृङ्गार संयुक्तां तदा जाता महेश्वरी ॥  
  
विना काल्यं शतो देवी जगत्स्थावरजङ्गमम् ।  
न शृङ्गारो न शक्तित्वं क्वापि नास्ति महेश्वरी ॥  
  
सुन्दर्या प्रार्थिता काली तुष्टा प्रोवाच कालिका ।  
सर्वेषां नेत्रकेशेषुममां श्रोत्र भविष्यति ॥  
  
पूर्वावस्थासु देवेशि ममांशस्तिष्ठति प्रिये ।  
सावतस्थोरुणाख्यातु तदं ते नैव तिष्टति ॥  
  
मद्भक्तानां महेशानि सदा तिष्टति निश्चितम् ।  
शक्तिस्तु कुण्ठिता जाता तथा रूपं न सुन्दरि ॥  
  
चिन्ताविष्टाति मलिना जाता तत्र तु सुन्दरी ।  
क्षणं स्थित्वा ध्यान पराकालं चिन्तन तत्परा ॥  
  
तदा काली प्रसन्ना भूत् तत्क्षणा देव निश्चितम् ।  
वरं व्रूहिवरं व्रूहिवरं व्रूहीतिसादरम् ॥  
  
सुन्दर्युवाच ॥  
  
मम शक्तिं परां देहि वरोयं प्रार्थितो मया ।  
तादृगुपायं कथय येन शक्तिर्भविष्यति ॥  
  
काल्युवाच ॥  
  
ममनाम सहस्रं च मयापूर्वं विनिर्मितम् ।  
मत्स्वरूपं ककाराख्यं महासाम्राज्यनायकम् ॥  
  
वरदानाभिधं नाम क्षणार्द्धाद्वरदायकम् ।  
तत्पठस्वमहामाये तव भक्तिर्भविष्यति ॥  
  
ततः प्रभृति श्रीर्विद्या तन्नाम पाठ तत्परा ।  
तदेव नाम साहस्रं सुन्दरी शक्तिदायकम् ॥  
  
कथ्यते परया भक्त्या साधयः स्वमहेश्वरी ।  
मद्यैर्मासैस्तथा शुक्रैः सर्वैरक्तैस्तथा प्रिये ॥  
  
तर्पयेत् पूजयेत् कालीं विपरीतरतिं चरेत् ।  
विपरीतरते देवि काली तिष्ठति नित्यशः ॥  
  
माध्वीक शुक्रपुष्पा तु मैथुनानु विरागिनी ।  
वैष्णवी व्यापका विद्या श्मशानेवासिनी परा ॥  
  
वीरसाधन सन्तुष्टा वीरास्फालनि नादिनी ।  
शिवावलि प्रहृष्टात्मा शिवारूपादि चण्डिका ॥  
  
प्। १४६अ)  
  
कामानन्दा परास्तोत्र प्रिया मत्युग्रमानसा ।  
ब्रह्मानन्द परासान्द्र मैथुनानन्दतोषिणी ॥  
  
योगीन्द्र हृदयागारा दिवा निशि विपर्यया ।  
विपरीता दिवा निशि विपरीतरता सुरा ॥  
  
क्षणात्तुष्टा च प्रत्यक्षा दन्तामाला जपप्रिया ।  
खड्गहस्तौ मुक्तकेशो दिगम्वर विभूषितः ॥  
  
शय्यास्थो चुम्वना नन्दी वेश्यासङ्ग परायणः ।  
पठेत् सहस्रनामाख्यं मेधा साम्राज्यनामकम् ॥  
  
यथा दिव्यामृतैर्दिव्या प्रसन्ना क्षणमात्रतः ।  
तथानेन समाकाली प्रसन्ना पाठमात्रतः ॥  
  
कथ्यते नाम साहस्रं सावधान मना शृणु ।  
सर्वसाम्राज्य मेधाख्यनाम साहस्रकस्य च ॥  
  
महाकालो ऋषिः प्रोक्त उष्णिक् छन्दः प्रकीर्तितः ।  
देवता दक्षिणाकाली मायावीजं प्रकीर्तितम् ॥  
  
हूꣳ शक्तिः कालिकं वीजं कीलकं परिकीर्तितम् ।  
कालिका वरदानाभिः स्वेष्टार्थे विनियोगताः ॥  
  
कर्पूरेण षडङ्गानि षड्दीर्घाद्येन कारयेत् ।  
ध्यानं च पूर्ववत् कृत्वा साधयेत् स्वेष्टसाधनम् ॥  
  
ॐ क्रीं काली क्रूꣳ कराली च कल्याणी कमलाकला ।  
कलावती कलाख्या च कला पूज्या कलात्मिका ॥  
  
कला हृष्टा कला पुष्टा कला कष्टा कलाकरा ।  
कलाकोटि समासाभा कलाकेलि प्रपूजिता ॥  
  
कलामयी कलाधारा कलापारा कलागमा ।  
कलाधारा कमलिनी ककारा करुणाकरी ॥  
  
ककारवर्ण सर्वाङ्गी कलाकोटि विभूषिता ।  
ककारकोटि गुणिता ककारकोटि भूषणा ॥  
  
ककारवर्ण हृदया ककार मनुमण्डिता ।  
ककारवर्ण मुकुटा ककारवर्णभूषिता ॥  
  
क क क क वर्णरूपा क क शब्दपरायणा ।  
क क वीरास्फालरता कमलाकरपूजिता ॥  
  
कमलाकरनाथा च कमलाकर रूपधृक् ।  
कमलाकर सिद्धिस्था कमलाकरपारदा ॥  
  
कमलाकर मध्यस्था कमलाकरतोषिता ।  
कथङ्कारपरालापा कथङ्कार परायणा ॥  
  
कथङ्कार पदान्तस्था कथङ्कार पदाद्यभूः ।  
कमलाक्षी कमलजा कमलाक्ष प्रपूजिता ॥  
  
कमलाक्ष वरोद्युक्ता ककारा कर्वुराक्षरा ।  
करतारा करच्छिन्ना करश्यामा कलार्णवा ॥  
  
करपूज्या कररता करदा करपूजिता ।  
करतोया करामर्शा कर्मनाशा कनप्रिया ॥  
  
करप्राणा करकजा करकाकरकान्तरा ।  
करकावलरूपा च करकावलशोभिनी ॥  
  
प्। १४६ब्)  
  
ककारचलपुत्री च करका च तोषिणी ।  
करका चल गेहस्था करकाचल रक्षणी ॥  
  
करकाचल सन्मान्या करकाचलकारिणी ।  
करकाचल वषाढ्या करकाचल रञ्जिता ॥  
  
करकाचल कान्तारा करकाचलमालिनी ।  
करकाचल शोभाढ्या कराकमलरूपिणी ॥  
  
करामलक संस्था च करामलक सिद्धिदा ।  
करामकेले सम्पूज्या करामलकतारिणी ॥  
  
करामल ककारी च करामलक लोचनी ।  
करामलकमाता च करामकल सेविनी ॥  
  
करामलकवद्ध्ये या करामलकदायिनी ।  
कञ्जनेत्रा कञ्जगतिः कञ्जस्थाकञ्जधारिणी ॥  
  
कञ्जमाला प्रियकरी कञ्जरूपा च कञ्जजा ।  
कञ्जजातिः कञ्जगतिः कञ्जहोमपरायणा ॥  
  
कञ्जमण्डल मध्यस्था कञ्जाभरणभूषिता ।  
कञ्जसम्माननिरता कञ्जोत्पत्तिः परायणा ॥  
  
कञ्जराशि समाकारा कञ्जारण्य निवासिनी ।  
करञ्ज वृक्षमध्यस्थाकरञ्ज वृक्षवासिनी ॥  
  
करञ्जफलभूषाढ्या करञ्जारण्यवासिनी ।  
करञ्जमालाभरणाकवन्ध शशिमध्यगाः ॥  
  
कवन्ध कूटसंस्थानाकवन्धानतभूषणा ।  
कवन्धनाद सन्तुष्टा कवन्धासनकारिणी ॥  
  
कवन्ध गृहमध्यस्थाक वन्धचरवासिनी ।  
कवन्धकाञ्चिकरिणी कवन्ध शशिभूषणा ॥  
  
कवन्ध माला जयदा कवन्ध देहवासिनी ।  
कवन्धासनमाल्या च रूपालमालधारिणी ॥  
  
कपालमालामध्यस्था कपालव्रततोषिता ।  
कपालदीपसन्तुष्टा कपालदीपरूपिणी ॥  
  
कपालदीपवरदा कपालकज्जलस्थिता ।  
कपालमाल जयदा कपालजपतोषिणी ॥  
  
कपालसिद्धि सन्तुष्टा कपालभोजनोद्यता ।  
कपालव्रतसंस्थाना कपालकमलालया ॥  
  
कवित्वा मृतसारा च कवित्वा मृतसागरा ।  
कवित्व सिद्धि संहृष्टा कवित्वदानकारिणी ॥  
  
कविपूज्या कविगतिः कविरूपा कविप्रिया ।  
कवि ब्रह्माण्डरूपा च कवित्व व्रततोषिता ॥  
  
कविमानससंस्थाना कविवाञ्छा प्रपूरणी ।  
कविकण्ठस्थिताकं ह्रीं कं कं कं कविपूर्तिदा ॥  
  
प्। १४७अ)  
  
कज्जलाकज्जला दानमानसा कज्जलप्रिया ।  
कपालकज्जल समाकज्जलेश प्रपूजिता ॥  
  
कज्जलार्णव मध्यस्था कज्जलानन्दरूपिणी ।  
कज्जलप्रियसन्तुष्टा कज्जलप्रियतोषिणी ॥  
  
कपालमालाभरणा कपालकरभूषणा ।  
कपालकरभूषाढ्या कपाल चक्रमण्डिता ॥  
  
कपालकोटि निलया कपालदुर्गकारिणी ।  
कपालगिरिसंस्थाना कपालाचलवासिनी ॥  
  
कपालपात्र सन्तुष्टा कपालार्घ्य परायणा ।  
कपालार्घ्य प्रिय प्राणा कपालार्घ्य वरोद्यता ॥  
  
कपाल चक्ररूपा च कपालरूपमात्रगा ।  
कदली कदलीरूपा कदली वनवासिनी ॥  
  
कदली पुष्पसम्प्रीता कदलीफलमानसा ।  
कदली होमसन्तुष्टा कदलीदलनोद्यता ॥  
  
कदली गर्भमध्यस्था कदलीवनसुन्दरी ।  
कदंवपुष्पनिलया कदंव वनमध्यगा ॥  
  
कदंव कुसुमामोदा कदंववनतोषिणी ।  
कदंव पुष्पसम्पूज्या कदंव पुष्पहोमदा ॥  
  
कदंव पुष्पमध्यस्था कदंव फलभोजिनी ।  
कदंव काननान्तस्था कदंवा चलवासिनी ॥  
  
कच्छपाकच्छपाराध्या कच्छपासनसंस्थिता ।  
कर्णपूरा कर्णनाशा कार्णाटी कालभैरवी ॥  
  
करप्रीता कलहदा कलहा कलहातरा ।  
कर्णयक्षी कर्णवार्ता कथनी कर्णसुन्दरी ॥  
  
कर्णपिशाचिनी कर्णमञ्जरी कपिकच्छुदा ।  
कपिकच्छुपि रूपाढ्या कपिकच्छु स्वरूपिणी ॥  
  
कस्तूरी मृगसंस्थाना कस्तूरी मृगरूपिणी ।  
कस्तूरी मृगसन्तोषा कस्तूरीमृगमध्यगा ॥  
  
कस्तूरी रसनीलाङ्गी कस्तूरीगन्धतोषिता ।  
कस्तूरी पूजक प्राणा कस्तूरी पूजक प्रिया ॥  
  
कस्तूरी प्रेमसन्तुष्टा कस्तूरी प्रेमधारिणी ।  
कस्तूरी पूजकानन्दा कस्तूरीगन्धरूपिणी ॥  
  
कस्तूरीमालिकारूपा कस्तूरीपूजनप्रिया ।  
कस्तूरी तिलकानन्दा कस्तूरी तिलकप्रिया ॥  
  
कस्तूरी होमसन्तुष्टा कस्तूरी तर्पणोद्यता ।  
कस्तूरीमार्जनोद्युक्ता कस्तूरी चक्रपूजिता ॥  
  
प्। १४७ब्)  
  
कस्तूरी पुष्पसम्पूज्या कस्तूरी चर्वणोद्यता ।  
कस्तूरीगर्भमध्यस्था कस्तूरीवस्त्रधारिणी ॥  
  
कस्तूरिकामोदरता कस्तूरीवनवासिनी ।  
कस्तूरी वनसंरक्षा कस्तूरीप्रेमधारिणी ॥  
  
कस्तूरी शक्तिनिलया कस्तूरी कुण्डमध्यगा ।  
कस्तूरी कुण्डसंस्नाता कस्तूरी चुम्वमज्जना ॥  
  
कस्तूर्यर्घ्येण सन्तुष्टा कस्तूरी जीवधारिणी ।  
कस्तुरी परमामोदा कस्तूरी जीवनक्षमा ॥  
  
कस्तूरी जातिभावस्था कस्तूरीगन्धचुम्बना ।  
कस्तूरीगन्धसंशोभिर्विराजित कपालभूः ॥  
  
कस्तूरीदमनान्तस्था कस्तूरीमदहर्षदा ।  
कस्तूरिकावितानाद्या कस्तूरी गृहमध्यगा ॥  
  
कस्तूरी स्पर्शक प्राणा कस्तूरी निन्दकान्तका ।  
कस्तूर्यामोदरसिका कस्तूरी क्रीडनोद्यता ॥  
  
कस्तूरीदाननिरता कस्तूरीवरदायिनी ।  
कस्तूरीस्थापनाशक्ता कस्तूरीस्थानरञ्जनी ॥  
  
कस्तूरी कुशलप्रश्नकस्तूरीस्तुतिवन्दिता ।  
कस्तूरीवन्दकाधारा कस्तूरीस्थानवासिनी ॥  
  
कहरूपा कहाढ्या च कहानन्दा कहात्मभूः ।  
कहपूज्या कहेत्याख्या कहहेषा कहात्मिका ॥  
  
कहमाला कण्ठभूषा कहमन्त्र जपोद्यता ।  
कहनाम स्मृति पराकहनामपरायणा ॥  
  
कहपारायणरता कहदेवी कहेश्वरी ।  
कह हेतुः कहानन्दा कहनाद परायणा ॥  
  
कहमाता कहान्तस्था कहमन्त्रा कहेश्वरा ।  
कहगोत्रा कहाराढ्या कहध्यानपरायणा ॥  
  
कहतन्त्राꣳ कहहाकहचर्चापरायणा ।  
कहाचारः कहगतिः कहताण्डवकारिणी ॥  
  
कहारण्या कहगतिः कहशक्तिः परायणा ।  
कहराज्यरताकर्म साक्षिकर्म सुन्दरी ॥  
  
कर्मविद्या कर्मगतिः कर्मतन्त्रपरायणा ।  
कर्ममात्रा कर्मगात्रा कर्ममर्मपरायणा ॥  
  
कर्मरेखानाशकर्त्री कर्मरेखा विनोदिनी ।  
कर्मरेखा मोहकरी कर्मरेखा विनोदिनी ॥  
  
कर्मरेखा मोहकरी कर्मकीर्तिपरायणा ।  
कर्मविद्या कर्मसारा कर्मधारा च कर्मभूः ॥  
  
कर्मकारी कर्मकरी कर्मकौतुक सुन्दरी ।  
कर्मकोली कर्मतारा कर्मछिन्ना च कर्मदा ॥  
  
प्। १४८अ)  
  
कर्मचाण्डालिनी कर्मवेदमाता च कर्मभूः ।  
कर्मकाण्डरतानन्ता कर्मकाण्डानुमानिता ॥  
  
कर्मकाण्डपरीणाहा कमठीकमठा कृतिः ।  
कमठाराध्य हृदन्या कमठाकण्ठसुन्दरी ॥  
  
कमठासन संसेव्या कमठीकर्म तत्पराः ।  
करुणाकरकान्ता च करुणाकरवन्दिता ॥  
  
कठोरा करमाला च कठोरकुचधारिणी ।  
कपर्दिनी कपटिनी कठिनी कङ्कभूषणा ॥  
  
करभोरुः कठिनदाकरभाकरमालया ।  
कलभाषामयी कल्पाकल्पना कल्पदायिनी ॥  
  
कमलस्या कलामाला कमलास्या कणप्रभा ।  
ककुद्मिनी कष्टवती कच्छाकच्छार्चिताकजा ॥  
  
कचार्चिता करतनुः कचसुन्दरधारिणी ।  
कठेर कुच संलग्ना कटि सूत्रविराजिता ॥  
  
कणभक्षप्रिया कन्दा तथा कन्दगतिः कलिः ।  
कलिघ्नी कलिदूती च कविनायकपूजिता ॥  
  
कशाकक्षाणि यन्त्रा च कश्चित् कविवरार्चिता ।  
कर्त्री च कर्त्रिका भूषा करणी कर्णशत्रुपा ॥  
  
करणेशी करणदा कलनाञ्जनभूषिता ।  
करणेशी करणदाकर्णां वा कलानिधिः ॥  
  
कलदा चलनाधारा करिकाकरकाकरा ।  
कलगे वा कर्कराशिः कर्कराशि प्रपूजिता ॥  
  
कन्याराशिः कन्यका च कन्यका प्रियभाषिणी ।  
कन्यादानकरानन्दा कन्यादान शृहेष्टदा ॥  
  
कन्यकादान सन्तुष्टा कन्यादान प्रतोषिणी ।  
कर्षणाकक्ष दहनाकमिताकमितासना ॥  
  
करमाला नन्दकर्त्री करमाला प्रतोषिता ।  
करमालाशवानन्दा करमाला समागमा ॥  
  
करमाला सिद्धिदात्री करमाला करप्रिया ।  
करप्रिया करलता करदानपरायणा ॥  
  
करनन्दा कलिगतिः कलिपूज्या कलिप्रसू ।  
कलनादनिनादस्था कलनाद वरप्रदा ॥  
  
करनाद समाजस्था कहोला च कहोलदा ।  
कहोरगेहसंस्था च कहोरवरदायिनी ॥  
  
कहोरकविताधारा कहोल ऋषिमानन्ता ।  
कहोलमानसाराध्या कहोल वाक्यकारिणी ॥  
  
कहोलगेहमध्यस्था कहोलवरकारिणी ।  
कर्तृस्तया कर्तृमयी कर्तृमाता च कर्तरी ॥  
  
कनीया कनकाराध्या कनीनकमयीकथा ।  
कनीयानन्द निलया कनकानन्दतोषिता ॥  
  
प्। १४८ब्)  
  
कनीन ककराकष्टा कथार्णव करीकरिः ।  
करिगम्या करिगतिः करि ध्वजपरायणा ॥  
  
कलिनाथप्रिया कण्ठा कथानक प्रतोषिता ।  
कमनीया कमनका कमनीय विभूषणा ॥  
  
कमनीय समाजस्या कमनीय व्रतप्रिया ।  
कमनीय गुणाराध्या कपिला कपिलेश्वरी ॥  
  
कपिलाराध्य हृदया कपिलावरदायिनी ॥  
  
क ए ई ल ह्रीं स्वरूपा च क ए ई ल ह्री वरप्रदा ॥  
  
क ए ई ल ह्रीं सिद्धिदात्री कलह ह्रीं स्वरूपिणी ।  
कहलह्रीं मन्त्रवर्णा च कलह ह्रीं प्रसूकला ॥  
  
कवर्गा च कपाटस्था कपाटोद्घाटन क्षमा ।  
कङ्काली च कपाला च कङ्काल प्रियभाषिणी ॥  
  
कङ्काल भैरवाराध्या कङ्कालमानसस्थिता ।  
कङ्कालमोहनिरतो कङ्कालमोहदायिनी ॥  
  
कलुषोघ्नी कलुषहाकलुषार्ति विनाशिनी ।  
कलिपूज्या कलादानाकशिपुः कश्यपार्चिता ॥  
  
कश्यपाकश्यपाराध्या कलिं पूर्णकलेवरा ।  
कलेवरा करिकचा कटवर्गा करालिका ॥  
  
करालभैरवाराध्या करालभैरवेश्वरी ।  
करालाकरणाधाराकपर्दीश वरप्रदा ॥  
  
कपर्दीश प्रेमरता कपर्दी मालिकायुता ।  
कपर्दी जपमालाढ्या करवीर प्रसूनदा ॥  
  
करवीर प्रियप्राणा करवीर प्रपूजिता ।  
कर्णिकार समाकारा कर्णिकार प्रपूजिता ॥  
  
करीषाग्नि स्थिता कर्षाकर्षमात्र सुवर्णदा ।  
कलशाकलशाराध्या कषाया करिगानन्दा ॥  
  
कपिला कलकण्ठी च कलिकल्पलता मता ।  
कल्पलता कपमाता कल्पकारी च कल्पभूः ॥  
  
कर्पूरामोदरुचिरा कर्पूरामोदधारिणी ।  
कर्पूरमाला भरणा कर्पूर वा स पूर्तिदा ॥  
  
कर्पूरमाला जपदा कर्पूरार्णवमध्यगा ।  
कर्पूरतर्पणरता कर्पूरवरधारिणी ॥  
  
कपटेश्वर सम्पूज्या कपटेश्वर रूपिणी ।  
कदुःकपिध्वजाराध्याकलाप पुष्परूपिणी ॥  
  
कलाप पुष्परुचिरा कलाप पुष्पपूजिता ।  
क्रकवाच कचाराध्या कथं द्रूमा करालता ॥  
  
कथं कालविनिर्मुक्ता कालीकालप्रिया क तु ।  
कामिनी कामिनी पूज्या कामिनी पुष्पधारिणी ॥  
  
प्। १४९अ)  
  
कामिनी पुष्पपूजार्हा कामिनी पुष्पभूषणा ।  
कामिनी पुष्पतिलका कामिनी कुण्डचुंवना ॥  
  
कामिनीयोग सन्तुष्टा कामिनी योगदायिनी ।  
कामिनीकुन्द सम्मग्ना कामिनीकुण्ड मध्यगा ॥  
  
कामिनी मानसाराध्या कामिनीमानतोषिता ।  
कामिनीमानसञ्चारा कालिकालिका कालकालिका ॥  
  
कामा च कामदेवी च कामेशी कामसम्भवा ।  
कामभावा कामरता कामार्ता काममञ्जरी ॥  
  
काममञ्जीररणिता कामदेव प्रियान्तरा ।  
कामकाली कामकलाकाली कामकलाभिधा ॥  
  
कालि कामकलाकालि कालानल समप्रभा ।  
कल्यान्तदहनाकान्ता कान्तारप्रियभाषिणी ॥  
  
कालपूज्या कालरता कालमाला च कालिनी ।  
कारवीरा कालघोरा कालसिद्धा च कालदा ॥  
  
कालाञ्जन समाकारा कालिञ्जननिवासिनी ।  
कालऋद्धिः कालवृद्धिः कारागृह विमोचिनी ॥  
  
कादिविद्या कादिमाता कादिस्था कादि सुन्दरि ।  
काशीकाञ्ची च काञ्चीशाकाशीश वरदायिनी ॥  
  
क्रां वीजा चैव कांवीजा क्रां हृदयाय नमस्मृता ।  
काम्याकाम्यगतिः काम्यसिद्धिदात्रीकसिद्धिभूः ॥  
  
कामाक्षा कामरूपा च कामचाप विमोचिनी ।  
कामदेव कलारामा कामदेव कलालया ॥  
  
कालरात्री कामदात्री कान्ताराचलवासिनी ।  
कालरूपा कालगतिः कामयोग परायणा ॥  
  
कामसम्मर्दनरता कामगेह विकाशिनी ।  
कालभैरव भार्या च कालभैरवकामिनी ॥  
  
कालभैरव योगस्था कालभैरव भोगदा ।  
कामधेनुः कामदोग्ध्री काममाता च कान्तदा ॥  
  
कामुका कामुकाराध्या कामुकानन्दवर्द्धिनी ।  
कार्तवीजा कार्तिकेया कार्तिकेयः प्रपूजिता ॥  
  
कार्या कारणदा कार्याकारिणी कारणान्तरा ।  
कान्तिगम्या कान्तिमयी कान्त्या कात्यायनीवका ॥  
  
कामसारा च कास्मीरा कास्मीराचार तत्परा ।  
कामरूपाचाररता कामरूप प्रियंवदा ॥  
  
प्। १४९ब्)  
  
कामरूपा कामसिद्धा कामरूप मनोमयी ।  
कार्तिकी कार्तिकाराध्या काञ्चनारप्रसूनभूः ॥  
  
काञ्चनारप्रसूनाभा काञ्चनाल प्रपूजिता ।  
काचरूपा काचभूमिः कांश्यपात्रप्रभोजिनी ॥  
  
कांश्यध्वनिमयी कामसुन्दरी कामचुंवना ।  
काशपुष्पप्रतीकाशा कामद्रुम समागता ॥  
  
कामपुष्पा कामभूमि कामपूज्या च कामदा ।  
कामदेहा कामगेहा कामराग परायणा ॥  
  
कामध्वज समारूढा कामध्वज समास्थिता ।  
काश्यपीकाश्यपाराध्या काश्यपानन्ददायिनी ॥  
  
कालिन्दीजलसङ्काशा कालिन्दी जलपूजिता ।  
कादेवपूजानिरता कोदेव परमार्थदा ॥  
  
कर्मणा कार्मणाकारा कामकार्मणकारिणी ।  
कार्मण त्रोटनकरी काकिनी कारणाह्वया ॥  
  
काव्यामृता च कालिङ्गां कालिङ्गमदनोद्यता ।  
कालागुरु विभूषाढ्या कालागुरु विभूतिदा ॥  
  
कालागुरु सुगन्धा च कालागुरुप्रतर्पणा ।  
कावेरी नीलसम्प्रीता कावेरी तीरवासिनी ॥  
  
कालचक्र भ्रमाकारा कालचक्र निवासिनी ।  
काननाकाननाधाराकारुः करुणिकामयी ॥  
  
काम्पिल्यवासिनीकास्था कामपत्नी च कामभूः ।  
कादंवरी पानरता तथा कादंवरीतला ॥  
  
कामवन्द्या च कामेशी कामराज प्रपूजिता ।  
कामराजेश्वरी विद्या कामकौतुक कौमुदी ॥  
  
कांवोजजाकाङ्क्षि तदाकाश्या काञ्चनकारिणी ।  
काञ्चनाद्रि समाकारा काञ्चनाद्रि स प्रदारदा ॥  
  
कामकीर्तिः कामकेशी कालिका कान्तरश्रया ।  
कामभेदी च कामार्तिनाशिनी कामभूमिका ॥  
  
कालरिर्नाशिनी काव्यवनिता कामरूपिणी ।  
कामस्था काष्ठ सन्दीप्तिः काव्यदा कामसुन्दरी ॥  
  
काष्ठेशी कारणवराकामारि पूजनोद्यता ।  
काञ्चीनूपुरभूषाढ्या कुङ्कुमाभरणान्विता ॥  
  
कालचक्रा कालगतिः कालचक्र मनोभवा ।  
कुञ्जमध्या कुञ्जपुष्पा कुञ्जपुष्प प्रियाकुशा ॥  
  
कुञ्जमाता कुजाराध्या कुठार वरधारिणी ।  
कुञ्जरस्था कुशरता कुशेशय विलोचना ॥  
  
प्। १५०अ)  
  
कुनठी कुररी क्रुद्धा कुरङ्गी कुटजाह्वया ।  
कुम्भी नद्य विभूषा च कुम्भी नमवधोद्यता ॥  
  
कुम्भकर्ण मनोल्लासा कुलचूडामणिः कुला ।  
कुलाल गृहकन्या च कुलचूडामणि प्रिया ॥  
  
कुलपूजा कुलाराध्या कुलपूजापरायणा ।  
कुच भूषा तथा कुक्षिः कुरवीगणसेविनी ॥  
  
कुलपुष्पा कुलरता कुलपुष्प परायणा ।  
कुलवस्त्रा कुलाराध्या कुण्डः कुलसमप्रभा ॥  
  
कुलकुण्ड समुल्लासा कुण्डपुष्प परायणा ।  
कुण्डपुष्प प्रसेहेना कुण्डगोलोद्भवात्मिका ॥  
  
कुण्डगोलोद्भवाधारा कुलगोलमयी कुहुः ।  
कुण्डगोल प्रियप्राणा कुण्डगोल प्रपूजिता ॥  
  
कुण्डगोल मनोल्लासा कुण्डगोल वरप्रदा ।  
कुलदेवरता क्रुद्धा कुलसिद्धिकरी परम् ॥  
  
कुलकुण्ड समाकारा कुलकुण्ड समानभूः ।  
कुण्डसिद्धिः कुण्डऋद्धिः कुमारी पूजनोद्यताः ॥  
  
कुमारी पूजकप्राणा कुमारीकुजकालया ।  
कुमारीकालसन्तुष्टा कुमारी पूजकात्मिका ॥  
  
कुमारीव्रतसन्तुष्टा कुमारीरूपधारिणी ।  
कुमारीभोजना प्रीताकुमारी च कुमारदा ॥  
  
कुमारमाता कुलदाकुलयोनि कुलेश्वरी ।  
कुललिङ्गा कुलानन्दा कुलरम्या कुतर्कदृक् ॥  
  
कुन्ती च कुलकान्ता च कुलमार्गपरायणा ।  
कुल्ला च कुरु कुल्ला च कुल्लुका कुलकामदा ॥  
  
कुलिशाङ्गी कुब्जिका च कुब्जिका नन्दवर्द्धिनी ।  
कुलीना कुञ्जरगतिः कुञ्जरेश्वरगामिनी ॥  
  
कुलपाली कुलवती तथैव कुलदीपिका ।  
कुलयोगीश्वरी कुण्डा कुङ्कुमारुण विग्रहा ॥  
  
कुङ्कुमानन्द सन्तोषा कुङ्कुमार्णववासिनी ।  
कुङ्कुमा कुसुमप्रीता कुलभूः कुलसुन्दरी ॥   
  
कुन्ददन्ती कुमुदिनी कुशलाकुलटालया ।  
कुलयोगीश्वरी कुण्डा कुलटा कुलतोषिता ॥  
  
कुलटा चुम्वनोद्युक्ता कुशावर्ता कुलार्णवा ।  
कुलार्णवा चाररता कुण्डली कुण्डलाकृतिः ॥  
  
कुमतिश्च कुलश्रेष्ठा कुलचक्र परायणा ।  
कुटस्थां क्रूरदृष्टिश्च कुन्तलाकुन्तलाकृतिः ॥  
  
कुशलाकृति रूपा च कूर्चवीजधरा कुचः ।  
कुकुः कुकुः शब्दरता क्रूꣳ क्रूꣳ क्रूꣳ क्रूꣳ परायणा ॥  
  
प्। १५०ब्)  
  
कु कु कुं शब्द निलया कुक्कुरालयवासिनी ।  
कुक्कुरासङ्ग संयुक्ता कुक्कुरानन्द विग्रहा ॥  
  
कूर्चरम्भा कूर्चवीजा कूर्चजाप परायणा ।  
कुलिनी कुलसंस्थाना कूर्चकुण्ड परागतिः ॥  
  
कूर्चवीजा भालदशा कूर्चमस्तकभुषिता ।  
कुलवृक्षगता कूर्माकूर्माचल निवासिनी ॥  
  
कुलविन्दुः कुलशिवा कुलशाक्त परायणा ।  
कुलविन्दुमणि प्रख्या कुङ्कुमद्रुमवासिनी ॥  
  
कुचमर्दन सन्तुष्टा कुच जाप परायणा ।  
कुच स्पर्शन सन्तुष्टा कुचालिङ्गनः तत्परा ॥  
  
कुगतिघ्नी कुचेरार्च्या कुचभूः कुलनायिका ।  
कुगायना कुचधरा कुगीता कुन्ददन्तिका ॥  
  
कुगेया कुहराभासा कुशोषा कुघ्नदारिका ।  
कीर्तिः किरातिनी क्लिन्ना किरणा किन्नरीप्रिया ॥  
  
क्रीन्तारी क्रीञ्जपासक्ता क्रीꣳ हूꣳ स्त्री मन्त्ररूपिणी ।  
किम्मीरित दृशापाङ्गी किशोरार्चा किरीटिनी ॥  
  
कीटभाषा कीटयोनिः कीटमाता च कीशदा ।  
किंशुका कीटभाषा च क्रियासारा क्रियावती ॥  
  
की की शब्दपरा क्राꣳ क्रीꣳ क्रूꣳ क्रैꣳ क्रौꣳ मन्त्ररूपिणी ।  
काꣳ कीꣳ कूꣳ कैꣳ स्वरूपाचक फट् मन्त्र स्वरूपिणी ॥  
  
केतकीभूषणानन्दा केतकी भरणान्विता ।  
केकराकेशिनी केशी केशी सूदन तत्परा ॥  
  
केशरूपा केशमुक्ता कैकेयी केशिकी तथा ।  
कैरवा कैरवा ह्लादा केशरा केतुरूपिणी ॥  
  
केशवाराध्य हृदया केशवासक्तमानसा ।  
क्लैव्य निर्नाशिनी क्लैव क्लैवीज जपतोषिता ॥  
  
कोशला कोमलाक्षी च कोशा च कोमला तथा ।  
कोलापुर निवासी च कोलासुर विनाशिनी ॥  
  
कोटरूपा कोटरता क्रोधिनी काकरूपिणी ।  
केकाचकोकिला कोटिः कोटिमन्त्रपरायणा ॥  
  
कोट्यनन्तमन्त्रयुताकरूपा केरलाश्रया ।  
कैरलाचार निपुणा केरलेन्द्र गृहस्थिता ॥  
  
केदाराश्रमसंस्था च केदारेश्वर पूजिता ।  
क्रोधरूपा क्रोशपादा क्रोधमाता च कौशिकी ॥  
  
प्। १५१अ)  
  
कोदण्डधारिणी क्रौꣳचा कौशल्या कोमलाङ्गणा ।  
कौलिनी कौलिकाधारा कौलिकानतवासिनी ॥  
  
कौतुकी कौमुदी कौलाकौमारी कौरवार्चिता ।  
कौण्डिन्या कौशिली क्रोधा ज्वाला भास्वररूपिणी ॥  
  
कोटिकालानलज्वाला कोटिमार्तण्ड विग्रहा ।  
कृर्त्तिका कृष्णवर्णा च कृष्णा कृत्या क्रियातुरा ॥  
  
कृशाङ्गी कृत कृत्या चक्रः फट् स्वाहा स्वरूपिणी ।  
क्रोꣳ क्रोꣳ हूꣳ फट् मन्त्रवर्णा क्रीꣳ क्रीꣳ हूꣳ फट् नमः स्वधा ॥  
  
क्रीꣳ क्रीꣳ ह्रीꣳ ह्रीꣳ तथा हूꣳ फट् स्वाहा मन्त्र स्वरूपिणी ॥  
  
इति श्रीसर्वसाम्राज्यमेधानाम सहस्रकम् ॥  
  
सुन्दरी शक्तिदानाख्यं स्वरूपाभिधमेव च ।  
कथितं दक्षिणा काल्या सुन्दर्यै प्रीतियोगतः ॥  
  
वरदान प्रसङ्गेन रहस्यमपि दर्शितम् ।  
गोपनीयं सदा भक्त्या पठनीयं परात्परम् ॥  
  
प्रातर्मध्याह्नकाले च सन्ध्यार्द्ध रात्रयोरपि ।  
पूजाकाले जपान्ते च पठनीयं विशेषतः ॥  
  
यः पठेत् साधकाधीशः कालीरूपो हि वर्षतः ।  
पठित्वा पाठयेद्वापि शृणोति श्रावयेदपि ॥  
  
वाचकं तोषयेद्वापि स भवेत् कालिका तनुः ।  
सहेलम्वा सलीलं वायः कश्चिन् मानवः पठेत् ॥  
  
सर्वदुख विनिर्मुक्तं स्त्रैलोक्यविजयी कविः ।  
मृतवन्ध्या काकवन्ध्या कन्यावन्ध्या च वन्ध्यका ॥  
  
पुष्पवन्ध्या शूलवन्ध्या शृणुयात् स्तोत्रमुत्तमम् ।  
सर्वसिद्धि प्रदातारं सत् कविं विरजीविनम् ॥  
  
पण्डितेन्द्रं कीर्तियुतं लभते नात्रसंशयः ।  
यद्यत् काममुपस्कृत्य कालीं ध्यात्वा जपेत् स्तवम् ॥  
  
तं तं कामकरे कृत्वा मत्रां भवति नान्यथा ।  
योनि पुष्पैर्लिङ्गपुष्पैः कुण्डगोलोद्भवैरपि ॥  
  
संयोगामृतपुष्पैश्च वस्तुदेवी प्रपूरकैः ।  
कालीपुष्पैः पीठतोयैर्योनिक्षालन विन्दुभिः ॥  
  
कस्तूरी कुङ्कुमैर्देवी नखकाला गुरु क्रमात् ।  
अष्टगन्धैर्द्धुपदीपैर्जवायावक संयुतैः ॥  
  
रक्तचन्दन सिन्दूरैर्मत्स्यमांसादि मूषकैः ।  
मधुभिः पायसैः क्षीरैः शोधितैः शोणितैरपि ॥  
  
प्। १५१ब्)  
  
महोपचारैरक्तैश्च नैवेद्यैः षडुसान्वितैः ।  
पूजयित्वा महाकालीं महाकालेन लालिताम् ॥  
  
विद्याराज्ञीं कुल्लुकां च जप्त्वा स्तोत्रं पठेच्छिवे ।  
कालीभक्तस्त्वेक चित्तः सिन्दूर तिलकान्वितः ॥  
  
ताम्वूलपूरितमुखो मुक्तकेशो दिगंवरः ।  
शवयोनिस्थितो वीरः श्मशान सुरतान्वितः ॥  
  
शून्यालये विन्दुपीठे पुष्पाकीर्णे शिवावने ।  
प्रयानेथ प्रभूं जानः कालीदर्शन माप्नुयात् ॥  
  
तत्र यद्यत् कृतं कर्म तदनन्त फलं भवेत् ।  
ऐश्वर्ये कमला साक्षात् सिद्धौ श्रीकालिकान्विका ॥  
  
कवित्वेतारिणी तुल्यः सौन्दर्यसुन्दरी समः ।  
वसोर्द्धारा समः काव्य श्रुतौ श्रुति धरो यथा ॥  
  
ब्रह्मास्त्र इव दुर्द्धर्व्सस्त्रैलोक्य विजयास्त्रवत् ।  
शत्रुहर्ता कार्यकर्ता भवेच्छिव समः कलौ ॥  
  
दिग्विदिक्चन्द्रकर्ता च दिवा रात्रि विपर्ययाम् ।  
महादेव समोयोगी त्रैलोक्य स्तम्भकः क्षणात् ॥  
  
गाणे चतुंवुरुः साक्षाद्वाने कर्ण समो भवेत् ।  
गजाश्वरथ पत्तीनां मत्राणामधिपः कृती ॥  
  
आपुष्पे तु भुशुण्डी च जलापलित नाशकः ।  
वर्ष षोडशवान् भूयात् सर्वकालं महेश्वरी ॥  
  
ब्रह्माण्ड गोलदेवेशि न तस्य दुर्लभं क्वचित् ।  
सर्वं हस्तगतं भूयान्नात्र कार्या विचारणा ॥  
  
कुलपुष्पयुतं दृष्ट्वा तत्र कालीं विचिन्त्य च ।  
विद्याराज्ञीं च सम्पूज्य पठेन्नाम सहस्रकम् ॥  
  
मनोरथमयी सिद्धिस्तस्य हस्ते सदा भवेत् ।  
परदारां समालिङ्ग्य सञ्चुंव्य परमेश्वरी ॥  
  
हस्ताहस्तिकयोर्योगं कृत्वा जप्त्वा स्तवं पठेत् ।  
योनिं वृक्ष जपेत् स्तोत्रं कुवेरादधिको भवेत् ॥  
  
कुण्डगोलोद्भवं गृह्य पर्णाक्तं होमयेन्निशि ।  
पितृभूमौ महेशानि विधिरेखा विमार्जयेत् ॥  
  
तरुणीं चञ्चला रम्यां सुन्दरीं कामगर्विताम् ।  
समानीय प्रयत्नेन संशोध्यन्यास योगतः ॥  
  
प्रसूनमञ्चे संस्थाप्य पृथ्वीं विकसितां चरेत् ।  
मूलचक्रं तु सम्भाव्य देव्यावरण संयुतम् ॥  
  
सम्पूज्य परमेशानि स वल्यन्तं महेश्वरी ।  
जप्त्वा स्तुत्वा महेशानि द्राविणीं संस्मरेच्छिवे ॥  
  
प्। १५२अ)  
  
अष्टोत्तरशतैर्योनिं स मन्त्र्य चुंव्य यत्नतः ।  
स योगी भूय जप्तव्यं सर्वविद्याधियो भवेत् ॥  
  
शून्यागारे शिवारण्ये शिवदेवालये तथा ।  
शून्यदेशे तडागे च गङ्गागर्भे चतुःपथे ॥  
  
श्मशाने पर्वते प्रान्ते एकलिङ्गे शवे मुखे ।  
मुण्डे योनौ ऋतुस्नाता गेहे वेश्यागृहे तथा ॥  
  
कुट्टिनी गृहमध्ये वा कदली मण्डपे सदा ।  
पठेत् सहस्रनामाख्यं स्तोत्रं सर्वार्थसिद्धये ॥  
  
अरण्ये शून्यदुर्गेषु रणे शक्ति समागमे ।  
कालीं सञ्चिन्त्य प्रजपेत् पठेन्नाम सहस्रकम् ॥  
  
सर्वसिद्धीश्वरो भूयाद्वाञ्छा सिद्धिं स विन्दति ।  
मृडु चूडकयोर्योनिं त्वविवा कोमलेपि च ॥  
  
विष्टरेश च वस्त्रे वा पुष्पवस्त्रासनेपि वा ।  
कालीं सञ्चिन्त्य प्रजपेत् ततो नाम सहस्रकम् ॥  
  
पञ्चानन्दमयो भूत्वा पठित्वा कालिका स्वयम् ।  
मुक्तकेशो दिशा वासः मैथुनी शयनस्थितः ॥  
  
जप्त्वा कालीं पठेत् स्तोत्रं खेचरी सिद्धिभाग्भवेत् ।  
चिकुरं योगमासाद्य शुक्रोत् सारणमेव च ॥  
  
जप्त्वा श्रीदक्षिणा कालीं शक्तिपातशतं लभेत् ।  
लतां स्पृशन् जपित्वापि कालिकां चिन्तयन्नपि ॥  
  
आलोकयन्दिशा वासां परशक्तिं विशेषतः ।  
स्तुत्वा श्रीदक्षिणाकालीं योनिं स्वकरगां चरेत् ॥  
  
पठेन्नाम सहस्रं यः शिवादप्यधिको भवेत् ।  
लतारतेषु जप्तव्यं स्तुत्वा कालीं निराकुलः ॥  
  
दशावधानो भवति मासमात्रेण साधकः ।  
कालरात्र्यां महारात्र्यां वीररात्र्यां विशेषतः ॥  
  
चतुर्दश्या मथाष्टम्यां सङ्क्रमेपि महेश्वरी ।  
कुहुः पूर्णेन्दु शुक्रेषु भौमरव्यां निशामुखे ॥  
  
नवम्यां मङ्गलदिने तथा कुलतिथौ शिवे ।  
कुलऋक्षे तु यत्नेन पठेन्नाम सहस्रकम् ॥  
  
सोदर्शनो भवेदाशु किन्नरी सिद्धिभाक् भवेत् ।  
पश्चिमाभिमुखं लिङ्गं वृषशून्यं पुरातनम् ॥  
  
तत्र स्थित्वा जपेत् स्तोत्रं सर्वकामाप्तये शिवे ।  
भौमवारे निशीथे च अमावास्यां दिने शुभे ॥  
  
माष भक्त वलिं छागं कृशरान्नं च पायसम् ।  
दग्धमीनं शोणितं च दधि दुग्धं गुडार्द्रकम् ॥  
  
प्। १५२ब्)  
  
वलिं दत्वा जपेत् तत्र त्वष्टोत्तर सहस्रकम् ।  
देवगन्धर्व सिद्धौघैस्सेवितः पुरसुन्दरीम् ॥  
  
लभेद्देवेशि मासेन तस्य वासन संहतिः ।  
हस्तत्रयं भवेदूर्धानात्र कार्या विचारणा ॥  
  
हेलया लीलया भक्त्या कालीं स्तौति नरस्रुयः ।  
ब्रह्मादीन् स्तम्भयेद्देवी माहेशी मोहयेत् क्षणात् ॥  
  
ध्रुवमुच्चाटये नूनं सृष्टिं च नूतनी चरेत् ।  
मेषमाहिषमार्जारछागः खरतरादिकैः ॥  
  
खड्गशूकरकापोतैष्टिट्टिभैः शशकैः पलैः ।  
शोणितैः सास्थिमांसैश्च कारणैर्दुग्धपायसैः ॥  
  
कादंवरी सिन्धुमद्यैः सरारिष्टैश्च सा सवैः ।  
योनिक्षालन तीरैश्च योनिर्लिङ्गामृतेन च ॥  
  
स्वजात कुसुमैः पूज्य जपान्ते तर्पयेच्छिवम् ।  
सर्वाः साम्राज्य नाम्नातु स्तुत्वा नत्वा स्वशक्तितः ॥  
  
शक्त्यालापे पठेत् स्तोत्रं कालीरूपो दिनत्रयात् ।  
दक्षिणा कालिका तस्य गेहे तिष्ठति नान्यथा ॥  
  
वेश्या लतागृहे गत्वा तस्याश्चुम्वन तत्परः ।  
तस्या योन्यै मुखं दत्वा तद्रसंविलिहन् जपेन् ॥  
  
तदं ते नाम साहस्रं पठेद् भक्तिपरायणः ।  
कालिकादर्शनं तस्य भवत्येव त्रियामतः ॥  
  
नृत्यपात्र गृहे गत्वा मकार पञ्चमानितः ।  
प्रसूचमं च संस्थाप्य शक्तिन्यस परायणः ॥  
  
पात्राणां सादनं कृत्वा दिग्वस्त्रां तां समाचरेत् ।  
चक्र तन्मूल सम्भाव्य तत्र सावरणं यजेत् ॥  
  
शतम्भालेशतं केशेशतं सिन्दूरमण्डले ।  
शतद्वयं कुचद्वन्द्वेशतं नाभौ महेश्वरी ॥  
  
शतं योनौ महेशानि उत्थाय च शतत्रयम् ।  
जपेत् तत्र महेशानि तदन्ते प्रपठेत् स्तुतिम् ॥  
  
शतावधाना भवति मासमात्रेण साधकः ।  
मातङ्गिनीं समानीय किं वा कापालिकीं शिवे ॥  
  
दन्तमाला जपे कार्या गलेधार्या तृमुण्डजा ।  
नेत्रपद्मेयोनि चक्रं शक्तिं चक्रं स्ववक्त्रके ॥  
  
कृत्वा जपेन् महेशानि मुण्डयन्त्रं प्रपूजयेत् ।  
मुण्डासनस्थितो वीरोमकार पञ्चकान्वितः ॥  
  
अन्यामालिङ्ग्य प्रजपेदन्यासं चुंव्यवैः पठेत् ।  
अन्यां सम्पूजयेत् तत्रत्वन्यासम्मर्दयन् पठेत् ॥  
  
प्। १५३अ)  
  
अन्ययोनौ शिवं दत्वा पुनः पूर्ववदाचरेत् ।  
अवधान सहस्रेषु शक्तिपातशतेषु च ॥  
  
राजा भवति देवेशि मासपञ्चक योगतः ।  
युवती शक्तिमानीय गाणशक्तिपरायणः ॥  
  
कुलाचार क्रमेणैव तस्या योनिं विकाशयेत् ।  
तत्र जिह्वां प्रदत्वा च जपेन्नाम सहस्रकम् ॥  
  
नृकपाले तत्र दीपं लाप्ययत्नेन वै पठेत् ।  
महाकवि वरो भूयान्नात्र कार्या विचारणा ॥  
  
कालार्तां शक्तिमानीय योनौ तु मूलचक्रकम् ।  
विलिख्य परमेशानि तत्र मन्त्रं लिखेच्छिवे ॥  
  
तल्लिहन् प्रजपेद्देवि सर्वशास्त्रार्थ तत्ववित् ।  
अश्रुतान्यपि शास्त्राणि वेदादीन् पाठयेद्ध्रुवम् ॥  
  
विनाभ्यासैर्विनायासैर्विनापाठादिभिः प्रिये ।  
चतुर्वेदाधियो भूत्वा त्रिःकालज्ञ स्त्रिवर्षतः ॥  
  
चतुर्विधं च पाण्डित्यं तस्य हस्तगतं क्षणात् ।  
शिवावलिः प्रदातव्यः सर्वदा शुन्यमण्डले ॥  
  
कालीध्यानं मन्त्रर्चितानील साधनमेव च ।  
सहस्रनाम पाठश्च कालीनाम प्रकीर्तितम् ॥  
  
भक्तस्य कृत्यमेतावदन्य दत्यदयं विदुः ।  
वीरसाधनकं कर्म शिवापूज्या वलिस्तथा ॥  
  
सिन्दूरतिलको देवि वेश्यालापो निरन्तरम् ।  
वेश्यागेहे निशाचारो रात्रौ पर्यटनं तथा ॥  
  
शक्तिपूजा योनिदृष्टिः खड्गहस्तो दिगंवरः ।  
मुक्तकेशो वीरवेषी तांवूल पूरिताननः ॥  
  
कालीभक्ता भवेद्देवी नान्यथा क्षोभमाप्नुयात् ।  
दुग्धस्वादी योनि लेही संविदा सवघूर्णितः ॥  
  
वेश्यालता समायोगान् मासासात् कल्पलता स्वयम् ।  
वेश्या चक्र समायोगात् काली चक्र समः स्वयम् ॥  
  
वेश्यादेह समायोगात् कालीदेहमयः स्वयम् ।  
वेश्या मध्यगतं वीरं कदा पश्यामि साधकम् ॥  
  
एवं वदति सा काली तस्माद् वेश्या वराङ्गणा ।  
वेश्या कन्या तथा पीठ जातिभेद कुल क्रमात् ॥  
  
अकुलक्रमभेदेन ज्ञात्वा चैव कुमारिकाम् ।  
कुमारी पूजयेद् भक्त्या जपान्ते देववत् प्रिये ॥  
  
प्। १५३ब्)  
    
पठेन्नाम सहस्रं यः कालीदर्शन भाग्भवेत् ।  
भक्त्या पूज्या कुमारीं तु वेश्या कुलसमुद्भवाम् ॥  
  
वस्त्रहेमादिभिस्तोष्य जप्त्वा स्तोत्रं पठेच्छिवे ।  
त्रैलोक्यविजयी भूयादमा चन्द्रप्रदर्शकः ॥  
  
यद्यद्दत्तं कूमार्यै तु तदनन्त फलं भवेत् ।  
कुमारी पूजनफलं मया वक्तुं न शक्यते ॥  
  
चाञ्चल्याद्गदितं किञ्चित् क्षम्यतां न यमञ्जलिः ।  
एकाचेत् पूजिता वाला द्वितयं पूजितं भवेत् ॥  
  
कुमार्यश्च शक्तयश्च सर्वमेतच्चराचरम् ।  
शक्तिमानीय तद्गात्रेन्यासजालं प्रविन्यसेत् ॥  
  
स्ववामभागे संस्थाप्य पठेन्नाम सहस्रकम् ।  
सर्वसिद्धीश्वरो भूयान्नात्र कार्या विचारणा ॥  
  
श्मशानस्थो भवेत् सुस्थोगलितं चिकुरं चरेत् ।  
दिगंवरः सहस्रं च सूर्यपुष्पं समानयेत् ॥  
  
स्ववीर्येण युतं कृत्वा प्रत्येकं प्रजपेन् हुनेत् ।  
पूज्य ध्यात्वा महाभक्त्या क्षमापालोनरः पठेन् ॥  
  
नखं केशं स्ववीर्यं च यद्यत् सम्मार्जनी गतम् ।  
मुक्तकेशो दिशावासो मूलमन्त्र पुरःसरम् ॥  
  
कुजवारे मध्यरात्रौ होमं कृत्वा श्मशानके ।  
पठेन्नाम सहस्रं यः पृथ्वीशाकर्षणं चरेत् ॥  
  
पुष्पयुक्ते भगे देवि संयोगोनन्द तत्परः ।  
पुनश्चिकुरमासाद्य मूलमन्त्रं जपेच्छिवे ॥  
  
चिता वह्नौ मध्यरात्रे वीर्यमुत्सार्य यत्नतः ।  
कालिकां पूजयेत् तत्र पठेन्नाम सहस्रकम् ॥  
  
पृथ्वीशाकर्षणं कुर्यान्नात्र कार्या विचारणा ।  
कदलीवनमासाद्य लक्षमात्रं जपेन्नरः ॥  
  
मधुमत्याः स्वयं देव्या सेव्यमानः स्मरोपमः ।  
श्रीमधुमती त्युक्त्वा तथा स्थावरजङ्गमा ॥  
  
कर्षणीति समुच्चार्यठठ स्वाहां समुच्चरेत् ।  
त्रैलोक्याकर्षणी विद्या तस्य हस्ते सप्त भवेत् ॥  
  
नदीं पुरी च रत्नानि हे मन्त्री शैलभूरुहान् ।  
आकर्षयत्यंवुनिधेस्सुमेरोश्चदिगं ततः ॥  
  
अलभ्यानि च वस्तूनि दूराभूमितलादपि ।  
वृत्तां तं च पुरस्थानां रहस्यं विद्विषामपि ॥  
  
प्। १५४अ)  
  
राज्ञां च कथयत् येषा सत्यं सत्वरमाविशेत् ।  
द्वितीयवर्षपाठेन भवेत् पद्मावतीपतिः ॥  
  
ॐ ह्रीꣳ पद्मावति पदं तत्र स्त्रैलोक्य नाम च ।  
वार्ता च कथय द्वन्द्व स्वाहान्तो मन्त्र ईरितः ॥  
  
ब्रह्मविष्ण्वादिकानां च त्रैलोक्ये यादृशी भवेत् ।  
सर्वं वदति देवेशि त्रिकालज्ञः कविः शुभः ॥  
  
त्रिवर्गपाठतो देवि लभेद्भोगवटीं कलाम् ।  
महाकालेन दृष्टोपि विना धूमगतोपि च ॥  
  
तस्य दर्शनमात्रेण चिरञ्जीवी नरो भवेत् ।  
वं मृतसञ्जीवनी सुक्त्वा मृतयुत्थाय द्वयम् ॥  
  
स्वाहान्तो मनुराख्यातः स्वप्नसिद्धा भवेत् ततः ।  
ॐ ह्रीं स्वप्न वाराही काली स्वप्ने कथयचोद्धरेत् ॥  
  
अमुकस्यामुकन्देहि क्रीं स्वाहान्तो मनुर्मतः ।  
स्वप्नसिद्धा चतुर्वर्षात् तस्य स्वप्नेत् यदा स्थिता ॥  
  
चतुर्वर्षस्य पाठेन चतुर्वेदाधियो नरः ।  
तद्वक्त्र जलसंयोगाद्वृक्षः काव्यं करोति च ॥  
  
तस्य वाक्यः वयान्मूर्तिर्वदति भारतीम् ।  
प्रस्तरे तु करं दत्वा वदवाणीमिति ब्रुवन् ॥  
  
साधको वाञ्छया कुर्वन् तत् तथैव भविष्यति ।  
ब्रह्माण्डगोलके याचयाकाचिज्जगतीतले ॥  
  
समस्ता सिद्धयो देवी कलामूलक वद्भवेत् ।  
साधकः स्मृतिमात्रेण यावन्त्यःमित सिद्धयः ॥  
  
स्वयमायान्ति पुरतो जपादीनां तु काकथा ।  
निदेशवर्तिनो भूत्वा वर्तन्ते चेटका इव ॥  
  
अमायां चन्द्रदर्शश्च चन्द्रग्रहणमेव च ।  
अष्टम्यां पूर्णचन्द्रत्वं चन्द्रसूर्याष्टकं तथा ॥  
  
अष्टदिक्षु तथा चाष्टौ करोत्येव महेश्वरी ।  
अनिमा खेचरत्वं च चराचर पूरीगतिः ॥  
  
पादुका खड्गवेताल यक्षिणी गुह्यकादयः ।  
तिलको गुप्तता दृश्य चराचर कथानकम् ॥  
  
मृतसञ्जीवनी सिद्धिर्गुटिका च रसायणम् ।  
उड्डाद सिद्धिर्देवेशि षष्ठिसिद्धीश्वरत्वकम् ॥  
  
प्। १५४ब्)  
  
तस्य हस्ते भवेद्देवि नात्र कार्या विचारणा ।  
केतौ वा दुन्दुभौ वस्त्रेवितानेवेष्टने गृहे ॥  
  
भित्तौ च फलके पीठे लेख्यं पूज्यं प्रयत्नतः ।  
मध्य चक्रं दश्यङ्गाक्तं परितो नामलेखनम् ॥   
  
तद्वारणा महेशानि त्रैलोक्य विजयी भवेत् ।  
एको हि शतसाहस्रां निर्जिते चरणाजिरे ॥  
  
पुनरायाति च सुखं स्वगृहं प्रतिपार्वती ।  
एको हि शतसन्दर्शी लोकानां भवति ध्रुवम् ॥  
  
कलशं स्थाप्य यत्नेन नामसाहस्रकं पठेत् ।  
एषः कार्यो महेशानि सर्वापत्तिर्निवारणम् ॥  
  
भूतप्रेत ग्रहादीनां राक्षसां ब्रह्मराक्षसाम् ।  
वेतालानां भैरवाणां स्कन्द वै नायिकादिकान् ॥  
  
नाशयेत् क्षणमात्रेण नात्रकार्या विचारणा ।  
भस्माभिमन्त्रितं कृत्वा ग्रहग्रस्तं विलेपयेत् ॥  
  
भस्म संलापनाद्देवि सर्वग्रह निवारणम् ।  
नवनीतं चाभि मन्त्र्य स्त्रीणां दद्यान् महेश्वरी ॥  
  
वन्ध्यात्वा पुत्रवती देवि नात्र कार्या विचारणा ।  
कण्ठे वा वामवाहौ वा योनौ वा धारणाच्छिवे ॥  
  
वहुपुत्रवती नारी शुभगा जायते ध्रुवम् ।  
पुरुषो दक्षिणाङ्गे च धारयेत् सर्वसिद्धये ॥  
  
कण्ठे वाहौ च शिरसि हृदयेनाभिगोचरे ।  
कटिस्थाने शिखायां च धारयेत् सर्वसिद्धये ॥  
  
बलवान् कीर्तिमान् धन्यो धार्मिकः साधकः कृती ।  
वहुपुत्री रथानां च गजानामधिपः सुखी ॥  
  
कामिनीकर्षणोद्युक्तः क्रीं च दक्षिणकालिके ।  
क्रीं स्वाहा प्रजपेन् मन्त्रमयुतं नामपाठकः ॥  
  
आकर्षणं चरेद्देवी जलखेचर भूगता ।  
वशीकरण कामो हि हूꣳ हूꣳ ह्रीꣳ ह्रीꣳ च दक्षिणे ॥  
  
कालिके कूर्चवीजानि पूर्ववत् प्रजपेन् पठन् ।  
उर्वशीमपि वशयेन्नात्रकार्या विचारणा ॥  
  
क्रीꣳ दक्षिणे कालिके चेति स्वाहा युतं जपेन्नरः ।  
पठेन्नाम सहस्रं च त्रैलोक्यं मारयेद्ध्रुवम् ॥  
  
प्। १५५अ)  
  
सत्पुत्राय प्रदातव्यं विद्याराज्ञीं प्रवेदिने ।  
सुविनीताय शान्तायदान्तायाति गुणाय च ॥  
  
भक्ताय ज्येष्ठपुत्राय गुरुभक्ति पराय च ।  
भक्तभक्ताय योग्याय शक्ति भक्तापराय च ॥  
  
देयं सहस्रनामाख्यं स्वयं काल्या प्रकाशिते ।  
वैष्णवाय विशुद्धाय शिवा वलिरताय च ॥  
  
वेश्या पूजन युक्ताय कुमारी पूजकाय च ।  
दुर्गाभक्ताय शैवाय महाकाल प्रजापिने ॥  
  
अद्वैतभावयुक्ताय कालीभक्तपराय च ।  
गुरुदैवत मन्त्राणां महेशस्यापि पार्वती ॥  
  
अभेदेन स्मरेन् मन्त्रं स शिवो नात्र संशयः ।  
यो मन्त्रं भावयेन् मन्त्री स शिवः स च गानयः ॥  
  
स शाक्तो वैष्णवः सोत्र स एव पूर्णदीक्षितः ।  
अयोग्याय न दातव्यं सिद्धिरोधः प्रजायते ॥  
  
वेश्या स्त्री निन्दकायाथामुरासंवित् प्रनिन्दके ।  
सुरामुखीं मनुं स्मृत्वा सुराचावतरिष्यति ॥  
  
वाग्वृत्ताघोरे आः सः परमघोरे च हूꣳ वदेत् ।  
घोररूपेहश्च घोरमुखी भीम पदं वदेत् ॥  
  
भीषण्यमुकषष्ठ्यन्तं हेतुं च मयुतं पिवा ।  
शिवं वह्नि युगास्त्रं च हूꣳ हः फट् च मनुर्भवेत् ॥  
  
एतस्याः स्मरणादेव दुष्टानां च मुखे सुरा ।  
अवतीर्णा भवेद्देवि नात्र कार्या विचारणा ॥  
  
खलाय परतन्त्राय परनिन्दा पराय च ।  
भ्रष्टाय दुष्टसत्वाय परिवादपराय च ॥  
  
शिवा भक्ताय दुष्टाय परदाररताय च ।  
न स्तोत्रं दर्शयेद्देवि शिवहत्या करो भवेत् ॥  
  
कलिकानन्द हृदयः कालिकासक्त मानसः ।  
कालीभक्तो भवेत् सो हि धन्यरूपः स एव तु ॥  
  
कलौ कालीकलौ कालीकलौ काली तु केवला ।  
कलौ काली कलौ काली कलौ काली वरप्रदा ॥  
  
विल्वपत्र सहस्राणि करवीराणि वै तथा ।  
प्रतिनाम्ना पूजयेद्धितेन काली वरप्रदा ॥  
  
प्। १५५ब्)  
  
कमलानां सहस्रं च प्रतिनाम्ना समर्पयेत् ।  
चक्रं सम्पूज्य देवेशि कालिका वरमाप्नुयात् ॥  
  
मन्त्रक्षोभयुते देविकलशस्थ जलेन च ।  
नाम्नाप्रसे च येद्देवि सर्वक्षोभ विनाशकृत् ॥  
  
तथा दमनकं देवि सहस्रमाहरेद्व्रती ।  
सहस्रनामा सम्पूज्य कालिका वरमाप्नुयात् ॥  
  
चक्रं विलिख्य देहस्थं धारयेत् कालिका तनुम् ।  
काल्यै निवेदितं यद्यत्तच्छेषं भक्षयेच्छिवे ॥  
  
दिव्यदेहधरो भूत्वा काली देहस्थिता भवेत् ।  
नैवेद्य निन्दकान् दुष्टान् दृष्टा नृत्यन्ति भैरवाः ॥  
  
योगिन्यश्च महावीराः रक्तपानोद्यताः सदा ।  
मांसास्थि चर्वणोद्युक्ता भक्षयन्ति न संशयः ॥  
  
तस्मान्न निन्देन् मनसा कर्मणा वचसा किमु ।  
अन्यथा कुरुते यस्तु तस्य पातो भविष्यति ॥  
  
क्रमाद्दीक्षा विहीनानां सिद्धिर्भवति नान्यथा ।  
मन्त्रक्षोभश्च वा भूयात् क्षीणायुर्वा भवेद्ध्रुवम् ॥  
  
पुत्रहारी च स्त्रीहारी राज्यहारी भवेद्ध्रुवम् ।  
क्रमदीक्षायुतो देवि क्रमाद्राज्यमवाप्नुयात् ॥  
  
एकवारं पठेद्देवि सर्वपाप विनाशनम् ।  
द्विवारं प्रपठेद्यो हि वाञ्छां विन्दति नित्यशः ॥  
  
त्रिवारं प्रपठेद्यस्तु वागीशः समतां व्रजेत् ।  
चतुर्वारं पठेद्देवि चातुर्वर्ण्याधिपो भवेत् ॥  
  
पञ्चवारं पठेद्देवि पञ्चकामाधिपो भवेत् ।  
षड्वारं प्रपठेद्देवि षडैश्वर्यमयो भवेत् ॥  
  
सप्तवारं पठेद्देवि कामानां चिन्तितं लभेत् ।  
वसुवारं पठेद्देवि दिगीशो भवति ध्रुवम् ॥  
  
नववारं पठेद्देवी नवनाथ समो भवेत् ।  
दशवारं कीर्तयेद्योदाशार्हखचरेश्वरः ॥  
  
विंशद्वारं कीर्तयेद्यः सर्वैश्वर्य मयो भवेत् ।  
पञ्चविंशति वारैस्तु सर्वचिन्ता विनाशकः ॥  
  
पञ्चाशद्वारमावृत्य पञ्चभूतेश्वरो भवेत् ।  
शतवारं कीर्तयेद्यः शतानन्द समानधीः ॥  
  
शतपञ्चकमावृत्य राजराजेश्वरः कलौ ।  
सहस्रावर्तनाद्देवि लक्ष्मी मावृणुते स्वयम् ॥  
  
त्रिसहस्रं समावृत्य त्रिनेत्र सदृशद्युतिः ।  
पञ्चसहस्रावर्तनात्तु कामकोटि विमोहनः ॥  
  
प्। १५६अ)  
  
दशसहस्रावर्तनात्तु भवेद्दशमुखेश्वरः ।  
पञ्चविंशत् सहस्रेण चतुर्विंशति सिद्धिभुक् ॥  
  
लक्षावर्तन मात्रेण लक्ष्मीपति समो भवेत् ।  
लक्षत्रयावर्तनात्तु महादेवं विजेष्पति ॥  
  
लक्षपञ्चकमावृत्य कलापञ्चक संयुतः ।  
दक्षलक्षावर्तनात्तु दशविद्याप्तिरुत्तमा ॥  
  
पञ्चविंशति लक्षैस्तु दशविद्येश्वरो भवेत् ।  
पञ्चाशल्लक्षमावृत्य महाकाल समो भवेत् ॥  
  
कोटिमावृत्तयेद्योहि कालीं पश्यति चक्षुषा ।  
वरदानोद्युक्तपरां महाकाल समन्विताम् ॥  
  
प्रत्यक्षं पश्यति शिवे तस्य देहे वसेद्ध्रुवम् ।  
श्रीविद्याकालिकातारा त्रिशक्तिविषये पठेत् ॥  
  
त्रिशक्ति विषयेद्देवि क्रमदीक्षा प्रकीर्तिता ।  
क्रमदीक्षायुतो देवीराजा भवति निश्चितम् ॥  
  
विधेर्लिपिं तु सम्मार्ज्य किं करत्वं विसृज्य च ।  
महाराज्य मवाप्नोति नात्र कार्या विचारणा ॥  
  
क्रमदीक्षा विहीनस्य फलं पूर्णमयेरितम् ।  
क्रमदीक्षायुतोद्देवि शिव एव न वा परः ॥  
  
क्रमदीक्षा समायुक्तः कल्पोक्तसिद्धिभाग्भवेत् ।  
क्रमदीक्षा विहीनस्य सिद्धिहानिः पदे पदे ॥  
  
अहोधन्यवर्ता मध्ये धन्यः क्रमयुतः कलौ ।  
तत्रापि धन्यो देवेशिनाम साहस्र पाठकः ॥  
  
दशकालीविधौ देवी स्तोत्र मे तत् सदा पठेत् ।  
सिद्धिं विन्दति देवेशि नात्र कार्या विचारणा ॥  
  
कलौकाली महाविद्या कलौकाली तु सिद्धिदा ।  
कलौकाली सुसिद्धा च कलौकाली वरप्रदा ॥  
  
कलौकाली साधकस्य दर्शनार्थं समुद्यता ।  
कलौकाली केवलास्यान्नात्र कार्या विचारणा ॥  
  
नान्यविद्या नान्यविद्या नान्यविद्या कलौ भवेत् ।  
कलौकालीं विहायाथ यः कश्चित् सिद्धिकामुकः ॥  
  
स तु शक्तिं विना देवि रतिं सम्भोगमिच्छति ।  
कलौकालीं विना देवी यः कश्चित् कार्यमिच्छति ॥  
  
स नील साधनं त्युक्त्वा परिभ्रमति सर्वतः ।  
कलौकालीं विहायाथ यः कश्चिन्मोक्षमिच्छति ॥  
  
प्। १५६ब्)  
  
गुरुध्यानं परित्यज्य सिद्धिमिच्छति साधकः ।  
कलौकालीं विहायाथयः कश्चिद्राज्यमिच्छति ॥  
  
सभोजनं परित्यज्य क्षुन्निवृत्तिमभीप्स्यति ।  
स धन्यः स च विज्ञानी स एव सुरपूजितः ॥  
  
स दीक्षितः सुखी साधुः सत्यवादी जितेन्द्रियः ।  
स वेदवक्ता स्वाध्यायी सर्वानन्द परायणा ॥  
  
स्वस्मिन् कालीं तु सम्भाव्य पूजयेज्जगदंविकाम् ।  
त्रैलोक्यविजयी भूयान्नात्र कार्या विचारणा ॥  
  
गुरुरूपं शिवं ध्यात्वा शिवरूपं गुरुं स्मरेत् ।  
सदाशिवः स एवस्यान्नात्र कार्या विचारणा ॥  
  
गोपनीयं गोपनीयं गोपनीयं प्रयत्नतः ।  
रहस्यातिरहस्यं रहस्यातिरहस्यकम् ॥  
  
श्लोकार्द्ध पादमात्रं वा पादार्द्धं च तदर्द्धकम् ।  
नामार्द्धं वा पठेद्देवि न वन्ध्यं दिवसं चरेत् ॥  
  
पुस्तकं पूजयेद् भक्त्यात्वा वृत्ति फलसिद्धये ।  
नवनारी भयं तत्र नवाग्नि वातसम्भवम् ॥  
  
न भूतादि भयं तत्र सर्वत्र सुखमेधत्ते ।  
कुङ्कुमारक्तके नैव रोचना गुरुयोगतः ॥  
  
भूर्जपत्रे लिखेत्युस्तं सर्वकामार्थसिद्धये ।  
इति गदितमशेषं कालिकावर्णरूपम् ॥  
  
प्रपठति यदि भक्त्या सर्वसिद्धीश्वरः स्यात् ।  
अभिनव सुखकामं सर्वविद्याभिरामम् ॥  
  
भवति सकलसिद्धिः सर्ववीरा समृद्धिः ।  
इति सङ्क्षेपतः प्रोक्तं किमन्यं छ्रोतुमिच्छसि ॥  
  
इति श्रीमदादिनाथविरचितायां महाकालसंहितायां कालीकालसंवादे   
सुन्दरीवरदानाख्यं ककारादि सहस्रन्नामस्तोत्रं सम्पूर्णम् ॥  
  
इति श्रीतन्त्रचिन्तामणौ श्रीदक्षिणकालिकाया नित्यार्चनायां   
स्तवकवचादिनिर्णयो नाम द्वाविंशतितमः प्रकाशः ॥ २२ ॥  
  
अथ श्रीदक्षिणकाङ्गत्वेन महाकालादि नित्यानां प्रत्येकोपासनामाह ॥  
  
श्रीदेव्युवाच ॥  
  
महाकालादिनित्यानान्निर्णयद्वितयं वद ॥  
  
श्रीशिव उवाच ॥  
  
महाकाल समारभ्य नित्यानां निर्णयं शृणु ।  
महाकालो महाभीमः प्रलयानलसन्निभः ॥  
  
प्। १५७अ)  
  
कालीमायासमुद्भूतः कालीमानसिकः शिव ।  
महाकाल परं शम्भुः परतीत गुणाकरः ॥  
  
तस्य मन्त्रं प्रवक्ष्यामि येन रक्षे जगत्त्रयम् ।  
कूर्चयुग्मं महाकालं प्रसीदेति पदद्वयम् ॥  
  
लज्जायुग्मं वह्निजाया संयुक्त षोडशार्णकः ।  
षोडशार्णा यथा मुख्या सर्वश्रीचक्रमण्डले ॥  
  
तथायं सर्वकालीषु महाकालः प्रकीर्तितः ।  
कालिकास्य ऋषिः प्रोक्तः विराट् छन्द प्रकीर्तितः ॥  
  
देवता तु महाकालः सर्वरूपी निरञ्जनः ।  
कूर्चवीजं तथा मायाशक्तिरत्र प्रकीर्तितः ॥  
  
स्वाहा कीलकमुद्दिष्टं काल्यर्थे विनियोगता ।  
मायया तु षडङ्गा नि ध्यानं शृणु वरानने ॥  
  
कोटिकालान लाभासं चतुर्भुजं त्रिलोचनम् ।  
श्मशानाष्टक मध्यस्थं मुण्डाष्टक विभूषितम् ॥  
  
पञ्चप्रेत स्थितं देवं त्रिशूलं डमरुं तथा ।  
खड्गं च खर्परं चैव वाम दक्षिणयोगतः ॥  
  
विभ्रतं सुन्दरं देहं श्मशानभस्मभूषितम् ।  
नानाशवैः क्रीडमानं कालिका हृदयस्थितम् ॥  
  
लालयन्तं रतासक्तं घोरचुंवन तत्परम् ।  
गृद्ध्रगोमायुसंयुक्तं फेरवीगण संयुतम् ॥  
  
जटापटल शोभाढ्यं सर्वशूत्पालयेस्थितम् ।  
सर्वशून्यं मुण्डभूषं प्रसन्नवदनं शिवम् ॥  
  
भावयेत् परमेशानि रतियन्त्रं तु यन्त्रकम् ।  
त्रिकोण सञ्ज्ञा योनिः स्यात् तच्चक्रं कालचक्रकम् ॥  
  
योनौ वा हृदये भाले कामिन्यास्तन मण्डले ।  
महाकालं यजेद्देवं पञ्चावरण संयुतम् ॥  
  
त्रिकोणे पूजयेद्देवि त्रिकोणे कालिकादिकम् ।  
षट्दले तु षडङ्गानि नाभौदिक् शक्तयोमताः ॥  
  
हृदयो द्वादशादित्यं कण्ठे षोडश नित्यकाः ।  
द्विपत्रे परमेशानि कालकाली प्रपूजयेत् ॥  
  
विपरीतरतौ देवी रतौ देवीं प्रपूजयेत् ।  
शक्तिं स्वाभिमुखीं कृत्वा पूजयेत् कालिकां पराम् ॥  
  
मूलाधारा द्विपत्रान्तं तथा चक्राणि कारयेत् ।  
पूजयेत् परमेशानि गुरुपूजा पुरःसरम् ॥  
  
पात्रासादनकं कृत्वा कालीवत् परिपूजयेत् ।  
एवं पूजांविधायाथ लक्षसङ्ख्यं जपेच्छिवे ॥  
  
तद्दृशांशेन हवनं करवीर प्रसूनकैः ।  
स्वयम्भुवाक्तैर्वीजाक्तैः कारणाक्तैश्च वाहुनेत् ॥  
  
प्। १५७ब्)  
  
नित्यं नैमित्तिकं काम्यं कालीवत् सर्वमाचरेत् ॥  
  
अज्ञानान्तकरी काली विद्याया विधिरुच्यते ।  
मूर्तिध्यानोदितां कृत्वा सर्वावयवशोभिताम् ॥  
  
मूलेधारे गणपतिं लिङ्गे गणपति वल्लभाम् ।  
नाभौ वटुकनाथं च हृदि वटुकवल्लभाम् ॥  
  
कण्ठे उद्यानपीठं च भ्रूवि प्रदीप्तमङ्गलम् ।  
ललाटे करवीरं च अलके क्षेत्रपालकम् ॥  
  
मूर्द्ध्नि वै कालिका चैव चतुर्थ्यन्तां प्रपूजयेत् ।  
मूर्द्ध्नि व्योमैश्वर्यवां च ललाटे खेचरी तथा ॥  
  
भ्रूमध्ये दिक्चरीं चैव हृदये गोचरीं तथा ।  
नाभौ च भूचरीं चैव लिङ्गे च खगमूर्तिकाम् ॥  
  
मूलपत्रे विचित्रं च पूजयेत् साधकोत्तमः ।  
तथा ललाटे सूर्यं च दक्षनेत्रे कलाधिपम् ॥  
  
वैश्वानरं वामनेत्रं कण्ठे च कालिकां तथा ।  
हृदये दासयोनिं च नाभौ च ताससिद्धकै ॥  
  
ब्राह्मी माहेश्वरीं च कौमारी वैष्णवी तथा ।  
वाराह्यैन्द्रै च चामुण्डा महालक्ष्मी परामता ॥  
  
मन्थान भैरवश्चैव षट्चक्र भैरवस्तथा ।  
षट्कालभैरवश्चैव रविभक्षक भैरव ॥  
  
वीरेश भैरवश्चैव श्रीमन्त्रेश्वर भैरवः ।  
हेमगर्भ भैरवश्च चण्डिकेश्वर भैरवः ॥  
  
मूर्द्ध्नि ललाटे कण्ठे च हृदये नाभिमण्डले ।  
लिङ्गे च मूलाधारे च सर्वाङ्गे पूजयेत् सुधीः ॥  
  
यथाशक्ति जपेद्विद्वान् वलिं दद्याद् यथाविधिः ।  
ॐ क्षौच क्षेत्रपाला च इमं वलिपदं वदेत् ॥  
  
गृह्न गृह्न द्वयं युक्तः क्षेत्रपाल वलिर्मतः ।  
इति पूजाविधिर्देवि श्रीकालीकालयोर्मताः ॥  
  
अन्तर्ध्यान विधानेन विपरीत रतिर्मता ।  
महाकाल प्रसङ्गेन रहस्यमपि दर्शित ॥  
  
गोपनीयं त्वया भद्रे रहस्याति रहस्यकम् ।  
गोपनीयं गोपनीयं स्वयोनिरपरैर्यथा ॥  
  
कालीनित्या च तन्मन्त्रः कथ्यते शृणु साम्प्रतम् ।  
विषवीजं ततो मायां कालीति युगलं वदेत् ॥  
  
महाकाली पदं प्रोच्य कौमारीति पदं वदेत् ।  
भगं देहि पदं देहि ठठयुक्तो मनुर्मतः ॥  
  
प्। १५८अ)  
  
उरविंशाक्षरी विद्या काली नित्या प्रकीर्तिताः ॥  
  
परशुरामो ऋषिः प्रोक्तश्छन्दोनुष्टुप् प्रकीर्तितः ।  
देवता कालिका प्रोक्ता मायावीजं प्रकीर्तितम् ॥  
  
कालिका च भवेच्छक्तिः ठयुग्मं कीलकं भवेत् ।  
कालिका प्रीणताद्यर्थे विनियोगः प्रकीर्तितः ॥  
  
षडङ्गमाचरेद्देवी जातियुक्तेन मायया ।  
ततो ध्यायेन् महेशानि चितानिर्वाणमण्डले ॥  
  
श्यामवर्णो महाभीमा घोररावा करालिनी ।  
मुण्डमाला विभूषाढ्या दक्षे खड्गं प्रविभ्रती ॥  
  
तर्जनी धारयेन् वामे नृत्यन्ती प्रेतभूमिषु ।  
एवं ध्यात्वा महेशानि तद्यन्त्रं शृणु पार्वती ॥  
  
त्रिकोण युग्मं देवेशि वृत्ताष्टदलभूपुरम् ।  
विन्दौ कालीं समाराध्य त्रिकोण युग्मके पुनः ॥  
  
गुणत्रयं तत्पुरस्थास्तच्छक्तयः क्रमान्मताः ।  
ब्राह्म्यादिमातरश्चाष्टौ लोकपालाः सशस्त्रकाः ॥  
  
भूपुरे पूजयेद्देवि धूपदीपोपचारकैः ।  
नैवेद्यं विविधं खाद्यं पञ्चखाद्यं विशेषतः ॥  
  
निवेदयेत् कालिकायै ततस्तुष्टा भविष्यति ।  
नीराजनीतं कृत्वाथ प्रजपेत् लक्षमात्रकम् ॥  
  
दशांशं पायसेनैव होमं कुर्याद्विधानतः ।  
अथवा करवीरेण होमयेत् सर्वसिद्धये ॥  
  
सर्वसिद्धीश्वरो देवि भवत्येव न संशयः ॥  
  
मन्त्रभेदान् प्रवक्ष्यामि यथावदवधारय ।  
नाममात्रं महेशानि प्रत्येकं प्रणवक्रमात् ॥  
  
मन्त्र त्रयं महेशानि वीजत्रय नियोजयेत् ।  
विद्या त्रयं पुनर्देवी ध्रुवमाया नियोजनात् ॥  
  
विद्या त्रयं महेशानि प्रत्येकं नवधा मनुः ।  
दुर्भगानां च दीनानां क्रूराणां पापकर्मिणाम् ॥  
  
मन्त्रमेनं प्रकथयेत् सर्वैश्वर्य मयो भवेत् ।  
लक्ष्मीवान् कीर्तिवान् धन्यो भवत्येव न संशयः ॥  
  
सुनारीं कामिनीं दृष्ट्वा तस्याश्चैव भगं वदेत् ।  
भगशब्दे तद्भगं च सा दासी मन्त्रजापतः ॥  
  
व्याकुला सम्भवत्येव स्वेच्छया भोगमिच्छति ।  
ललाटे हृदये विद्यां योनिमध्ये यथाक्रमम् ॥  
  
यस्याः सञ्चिन्तयेद्विद्यान्तन्नाम स्मृति पूर्वकम् ।  
तामाकर्षयति प्राज्ञः किमन्यैर्वहुजल्पितैः ॥  
  
प्। १५८ब्)   
  
साक्षात् स कालीपुत्रः स्यान्नात्र कार्या विचारणा ।  
देवेशि कथ्यते गोप्यं यत्न कुत्रापि कीर्तितम् ॥  
  
कपालिनी महाविद्या द्वितीया तन्मनुं शृणु ॥  
  
आदौ समकलं प्रोच्य कामं वह्नि पदेस्थितम् ।  
इन्दिरां विन्दुभूषाढ्यं वीजं काली स्वरूपकम् ॥  
  
कपालिनी महाकपालप्रिय मानसे वदेत् ।  
कपाल सिद्धिं मे देहि हूꣳ फट् स्वाहाय को मनुः ॥  
  
त्रिंशद्वर्णार्द्ववर्णाद्योमन्त्रराजा महोत्तमः ।  
भैरवस्य ऋषिः प्रोक्तो त्रिष्टुप् छन्द उदाहृतम् ॥  
  
कपालिनी देवतानुकालिका वीजमीरितम् ।  
स्वाहा शक्तिः समाख्याता हूꣳ फट् कीलकमीरितम् ॥  
  
कपालिनी सिद्धयेत्र विनियोगः प्रकीर्तितः ।  
षट्दीर्घभाजा वीजेन कूर्चादङ्गानि षट् क्रमात् ॥  
  
ध्यायेदञ्जन पूजाभाम्मापीनस्तन युग्मकाम् ।  
चन्द्रवक्त्रा च विञ्चोष्ट मुक्तकेशीं दिगंवराम् ॥  
  
चतुर्मुण्डापरिगतां शङ्खकङ्कणभुषिताम् ।  
खड्गत्रिशूलवरदाभयान् हस्त चतुष्टयम् ॥  
  
क्रमात् संविभ्रतीं देवीं गीतहास्य परायणाम् ।  
एवं सञ्चितयेद्देवी महाकापालिनीं पराम् ॥  
  
त्रिकोण त्रितयं वृत्तं दलाष्टक विभूषितम् ।  
भूपुरेण समाकीर्णं चतुर्वारोपशोभितम् ॥  
  
यन्त्रं कापालिनी देव्याः सर्वसाम्राज्यदायकम् ।  
महाकालीं महालक्ष्मीं महासरस्वतीं तथा ॥  
  
रतिं प्रीतिं तथा कान्तिं द्वितीयेत्थ तृतीयके ।  
इच्छां ज्ञानां क्रियां चैव त्रिकोणे तु तृतीयके ॥  
  
मध्ये कपालिनीं पूज्यदलेष्टौ मातृकार्चनम् ।  
ततोष्टौ भैरवाश्चैव दिगीशान् शास्त्रकां यजेत् ॥  
  
पञ्चोपचारैः सम्पूज्य कुलाचारपरायणः ।  
साधकः प्रजपेल्लक्षं हयारि कुसुमैर्हुनेत् ॥  
  
मासेन मधुनां वापि जुहुयादिष्ट साधये ।  
तदा कापालिनी देवी सिद्धिर्भवति निश्चितम् ॥  
  
पुरश्चर्यां विना देवी कथं सिद्धिः कपालिनी ।  
मुण्डासने नरः स्थित्वा सदा तद्गतमानसः ॥  
  
प्। १५९अ)  
  
महामाला महापात्रं महासन्त्रासनादिकम् ।  
कृत्वा तु विधिवद्देवी तदा भवति साधकः ॥  
  
अथान्यदपि वक्ष्यामि कापालिन्याः पराक्रमम् ।  
रणवीराकपालानि कुजवारे निशामुखे ॥  
  
समाहृत्य महेशानि पञ्चपञ्च समन्वितः ।  
दिग्वन्ध भूतशुद्ध्यादि दिक्पालाद्युपहारकैः ॥  
  
साधकः सहितो भूत्वा सिन्दूरतिलकाङ्कितः ।  
खड्गहस्तो दिशावासो मुक्तकेशो मुदान्वितः ॥  
  
ईदृशः साधकः सोहं कृतिभावः समन्वितम् ।  
सुदूरेसाधन्स्थाप्य पुष्पवर्त्या घृताक्तया ॥  
  
दीपं संलापयेद्देवी जपेत् तत्र कपालिनीम् ।  
भाग्यात् कपालिनी सिद्धिः कदाचित् प्रभविष्यति ॥  
  
तथापि कालिका भक्ते भविष्यति भविष्यति ।  
कपालं भाग्ययोगेन कदाचिद् यदि लभ्यते ॥  
  
तदा कपालिनीं सिद्धिः कज्जलं तद्धिसङ्ग्रहम् ।  
तत् कज्जलं कपाले तु कज्जलं स्थाप्य वै जपेत् ॥  
  
सम्मोहनाञ्जनं नाममहदं जनमीरितम् ।  
तत् कपाले महेशानि किन्तद्यन्नकरे स्थितम् ॥  
  
एषा कपालिनी नित्या द्वितीया कालिका च वत् ।  
इति सङ्क्षेपतः प्रोक्तं कुल्लां शृणु तृतीयकम् ॥  
  
कालिका कुल्लुका कुल्ला त्रिधा नाम्ना तु या मता ।  
तस्मात् कुल्लेति नाम्ना च कुलपूज्यत्वं तां गता ॥  
  
विद्यानां कुलपूज्यत्वा कुल्लुका परिकीर्तिता ।  
कुल्लुका कुलपूज्यत्वात् कुलनाम्ना कुलेश्वरी ॥  
  
तस्या मन्त्रं प्रवक्ष्यामि यथावदवधारय ॥  
  
प्रणवं पूर्वमुद्धृत्य कालिका वीजमुद्धरेत् ।  
कुल्लायै हृन्मनुर्देवी प्रोक्तः सप्ताक्षरो मनुः ॥  
  
भैरवोस्य ऋषिः प्रोक्तो गायत्री छन्दमीरितम् ।  
कुल्लाकाली देवतात्र कालिकावीजमीरितम् ॥  
  
कुल्लाशक्तिरितिख्याता नमः कालकमीरितम् ।  
सर्वार्थसाधने चैव विनियोगः प्रकीर्तितः ॥  
  
कालिकोक्ते यजेत्पीठे कुमारी यन्त्रमेव हि ।  
कुमार्यां पूजयेद्देवी कुल्ला सिद्धा भवेद्ध्रुवम् ॥  
  
प्। १५९ब्)  
  
लक्षद्वयं जपेन्मन्त्रं हविष्यासी दिवा शुचिः ।  
अशुचिश्च तथा रात्रौ श्रीकुल्लादर्शनोत्सुकः ॥  
  
कदाचिदभ्र सदृशां कदाचिज्ज्योति सन्निभाम् ।  
चतुर्भुतां त्रिनयनां मुकुटाटोपमण्डिताम् ॥  
  
शवासनगतां कुल्लां दशमुण्डोपरिस्थिताः ।  
वराभयकरे वामे पुस्तस्रक् दक्षिणेकरे ॥  
  
नानाविलास कुशलां कुल्लां वा परिचिन्तयेत् ।  
एवं चिन्तयस्तस्य दशविद्यामयी कला ॥  
  
भवत्येव महेशानि कुल्लां वायाः प्रभावतः ।  
करवीरैर्जवापुष्पैर्हुनैजपदशांशतः ॥  
  
तद्दशांशं गन्धतोयैस्तर्पयेन्मार्जयेदपि ।  
ब्राह्मणान् भोजयेद्देवी तदन्ते तु कुमारिकाम् ॥  
  
पूजयेत् परमेशानि कुल्ला विद्या प्रसिद्ध्यति ।  
कुल्ला विद्या महेशानि सर्वविद्या प्रकाशिनी ॥  
  
यन्त्रमस्यास्ति देवेशि वै मित्येकाम्य कर्मणि ।  
त्रिकोण द्वयमुद्धृत्य वृत्ताष्टदलभूषिताम् ॥  
  
चतुर्द्धार समायुक्तं भूपुरैकेन संयुतम् ।  
मध्ये वीजन्यसेत् काल्याः वीजयुक्तं महोत्तमम् ॥  
  
धृतिं पुष्टिं तथा मेधां प्रज्ञां चैव तथा जपाम् ।  
त्रिकोण द्वितये पूज्यदलेष्ट मातृभैरवौ ॥  
  
लोकपालान् शास्त्रयुक्तान् कुल्लुकावरणे यजेत् ।  
अथवा देवदेवेशि कालिकावत् समस्तकम् ॥  
  
नवरात्र द्वये चैव ग्रहणस्य द्वये तथा ।  
सङ्क्रमे चोत्तम तिथौ पूजयेद्यन्त्रमद्भुतम् ॥  
  
यदैव कार्यमुत्पन्नं दतैव कुल्लुकार्चनम् ।  
न विद्या सिद्धिमाप्नोति कुल्लुकार्चनमन्तरा ॥  
  
आदिमां समायुक्तः स विद्या सिद्धिमाप्नुयात् ।  
आदिमान्त्यं न जानाति यो गुरुः स तु शिष्यहा ॥  
  
आदिमान्त्यः क्रिया युक्तो नित्या मन्त्रो हि सिद्ध्यति ।  
आदिमान्त्य विहीनस्य तस्याद्देवस्यदर्शनम् ॥  
  
प्रीतिभयं द्वयमिति द्वाभ्यां सन्ध्यापितं जगत् ।  
अयं प्रयोगो गोप्तव्या न कुत्रापि मयेरितः ॥  
  
कुल्ला देव्यादि नित्यासु जपो हि द्वितयावधि ।  
द्वितयाभ्यां न सिद्धो सौ स मन्त्रो न जपक्षमः ॥  
  
कुल्ला नित्या मया प्रोक्ता यस्या मे तत् प्रतिष्ठितम् ।  
समस्ते जगतीसारं कुल्ला सङ्क्षेपपूजनम् ॥  
  
श्र्णु देवि प्रवक्ष्यामि रहस्यातिरहस्यकम् ।  
विद्यानां कुलपूज्यत्वात् कुरु कुल्ला कुलाधिकान् ॥  
  
प्। १६०अ)  
  
कुल्लाया अपि पूज्यत्वात् कुरु कुल्ला महोदया ।  
तस्या मन्त्रो महेशानि सर्वमन्त्रोत्तमोत्तमः ॥  
  
कालीं ध्रुवं समुद्धृत्य कुरु कुल्ले पदं वदेत् ।  
कालीं माया मम पदं सर्वजनपदं ततः ॥  
  
वशमान चोच्चार्य काली च कुरु कुल्लुके ।  
पदमुद्धृत्य देवेशि माया स्वाहान्त गो मनुः ॥  
  
सप्तविंशत्पर्ण सङ्ख्या मन्त्रोस्याः सुरपादपः ।  
एतस्य हृन्मनुर्देवि कुरु कुल्लानवाक्षरी ॥  
  
श्रीविद्याविषयेभिन्ना कुरु कुल्ला महेश्वरी ।  
काल्यङ्ग विद्या देवेशि श्रीविद्या कुरुकुल्लुकाम् ॥  
  
इयं विद्या महाभिन्ना काली नित्या चतुर्थिका ।  
विना तु हृन्मनुं देवि कुरुकुल्ला न सिद्ध्यति ॥  
  
हृन्मनुं कुरुकुल्लाया ज्ञात्वा यत्नेन पार्वती ।  
प्रणवं पूर्वमुद्धृत्य कुरुकुल्ले पदं वदेत् ॥  
  
ह्रीꣳ स्वाहान्तो मनुर्देवि कुरुकुल्ला कुमारिकाम् ।  
हृन्मनुत्वेन कथितः सर्वमन्त्रो तमोत्तमः ॥  
  
कालभैरव ऋषिश्चास्य वृहती छन्द ईरितम् ।  
देवता कुरुकुल्ला च सर्वविद्यामयी परा ॥  
  
क्रीꣳ वीजं हीꣳ तथा शक्तिः स्वाहा कीलकमीरितम् ।  
कुरुकुल्ला कुमार्यस्तु भैरवो विपरीततः ॥  
  
विराट् छन्दो निगदितं कूर्चवीजं प्रकीर्तितम् ।  
स्वाहा शक्तिं समुद्दिष्टा विनियोगो यथेच्छया ॥  
  
कुरुकुल्लां मित्रकुल्लां कुरुकुल्लां हृदङ्गमाम् ।  
काली ध्रुवश्च कुरुकुल्ले क्रीꣳ ह्रीꣳ ह्रूꣳ मम सर्वतः ॥  
  
जनवशं क्रीꣳ कुरु युक् कुरुकुल्ले त्रिविष्टया ।  
स्वाहान्तोयं मनुर्दिष्टा भैरवो हि विराट् ततः ॥  
  
ह्रीꣳ वीजं च तथा स्वाहा शक्तिः क्लीं कीलकं मतम् ।  
सर्वार्थ विनियोगः स्यात् पूर्ववत् क्वापि कीर्तितम् ॥  
  
विनियोगः पूर्ववत्स्याच्छृणुध्वङ्गादि कल्पना ।  
षट्दीर्घ कालीवीजेन षडङ्गानि क्रमाच्चरेत् ॥  
  
ततो ध्यायेन् महाविद्यां कुरुकुल्लां महेश्वरीम् ।  
शवोपरि समासीनां मुण्डमालां विभूषिताम् ॥  
  
कपालकर्तृकां हस्तां खड्गखेटकधारिणीम् ।  
अञ्जनाद्रि निभां दिव्यां मुक्तकेशीं चतुर्भुजाम् ॥  
  
प्। १६०ब्)  
  
पीनोन्नत कुचद्वन्द्वां पीनवक्षो नितंविनीम् ।  
भक्तानन्दकरोद्युक्तां साधकाभीष्टदायिनीम् ॥  
  
आसवापूर्णनयनां कामिनी जनमोहिनीम् ।  
एवं सञ्चिन्तयेद्देवीं कुरुकुल्लां महोदयाम् ॥  
  
एवं ध्यात्वा जपेल्लक्ष सङ्ख्यं त्रिमधुरान्वितः ।  
होमयेद् विल्वपत्रैश्च विल्वपुष्पैरपि प्रिये ॥  
  
दशांशं तर्पणं कुर्याद्दशांशेन तु मार्जनम् ।  
दशं विप्र भोज्यं च तेन सिद्धो मनुर्भवेत् ॥  
  
पूजयेत् कालिकापीठे त्रिकोण त्रयसोज्ज्वले ।  
वृत्ताष्टदलभूषाढ्ये भूपुरद्वयशोभिते ॥  
  
विन्दौ वीजं लिखेत् काल्यास्त्रिशक्ति त्रयमर्चयेत् ।  
कालीं तारां छिन्नमस्तां वालां वा वगलां रसाम् ॥  
  
उग्र प्रभा मुग्रवीर्यां तृतीयां तु तृतीयकाम् ।  
त्रिकोण त्रितये पूजा क्रमेण परिकीर्तिताम् ॥  
  
ब्राह्म्याद्यष्टौ भैरवा च पूजयेद्द्विदलाष्टके ।  
लोकपालान्तदस्त्राताः पूजयेत् परमेश्वरी ॥  
  
शवश्मशानो विपिने अरण्य भूतसङ्कुले ।  
पूजयेत् कुरुकुल्लां वा सर्वसिद्धिं स विन्दति ॥  
  
यद्यत् प्रार्थयते चित्ते तत् तदाप्नोति साधकः ।  
समस्तान्पूजयेद्देवी ब्राह्मणांश्च सुवासिनाम् ॥  
  
विप्राराधन मात्रेण किं तद्यन्तकरे स्थितम् ।  
तण्डुलेन जयावाप्तिर्गोधूमेन धनागमः ॥  
  
माषैः शत्रुमृतिं याति मुद्गैर्मोक्षकलां लभेत् ।  
तिलतण्डुलहोमेन महाप्रीतिं स विन्दति ॥  
  
राजी लवणहोमेन कामिनीं कर्षयेद्ध्रुवम् ।  
सर्षपैर्लवणैर्देविकामिनि मनभञ्जनम् ॥  
  
सर्पिर्लवणहोमेन कामिनीमनरञ्जनम् ।  
हरिद्रया दरिद्राणि नश्यन्त्येव न संशयः ॥  
  
रहस्यादति गोप्या हि नित्या प्रोक्ता विरोधिनी ।  
पञ्चमी सञ्ज्ञिकां नित्या यथावदवधारय ॥  
  
प्रणवं पूर्वमुद्धृत्य कालि प्रणवमुद्धरेत् ।  
माया कामस्ततः कूर्चः प्रोक्तो विरोधिनी पदम् ॥  
  
शत्रुनुच्चाटयं पदं विरोध यद्वयं वदेत् ।  
शत्रु क्षयकरी प्रोच्य हूꣳ फट् स्वाहान्वितो मनुः ॥  
  
द्वात्रिंशद्वर्ण संयुक्तो मन्त्रराजो महोत्तमः ।  
महामन्त्रो यमाख्यातो ऋषिर्भैरव ईरितः ॥  
  
प्। १६१अ)  
  
गायत्री छन्द आदिष्टं देवता तु विरोधिनी ।  
कालीवीजं वीजमस्याः मायाशक्तिः प्रकीर्तिता ॥  
  
कामवीजं कीलकं स्यात् विनियोगो यथेच्छया ।  
काली षट्दीर्घवीजेन षडङ्गयुग्ममाचरेत् ॥  
  
ध्यायेदं जनगिरिनिभां द्विरष्टवर्षदेशिनी ।  
पीनोन्नत कुचद्वन्द्वां सर्पाच्छिमालिकां युताम् ॥  
  
चतुर्भुजां त्रिनयनां शवपद्मोपरिस्थिताम् ।  
त्रिशिखं नागपाशं च घण्टां च डमरुं तथा ॥  
  
स विभ्रतीं महादेवीं क्रमाद्भुज चतुष्टये ।  
धूम्रांवरां पीतगात्रीमीषत् प्रहसिताननाम् ॥  
  
माभैर्वीर वरं व्रूहि सर्वतत्वं ददाम्यहम् ।  
उपस्थितं ते यत् कार्यं तत् तत्कार्यं करोम्यहम् ॥  
  
एवं संवदतीं देवीं चारुहासां मनोहराम् ।  
विरोधकरणोद्युक्तां शत्रूणां नाशकारिणीम् ॥  
  
कालिकोक्ते यजेत्पीठे त्रिकोण त्रय शोभिते ।  
वृत्ताष्टदल भूषाढ्ये भूपुरैकेशोभिते ॥  
  
चतुर्द्वार विभूषाढ्ये श्रीवीजोज्ज्वलकर्णिके ।  
विरोधिनी कर्णिकायां त्रिकोणे त्रितय क्रमात् ॥  
  
धूमां च पूष्णां ज्वलिनीं ज्वालिनीं विस्फुलिङ्गिनीम् ।  
सुश्रीं सुरूपां कपिली ततो हव्यवहां यजेत् ॥  
  
विरोधिनीं मस्तके तु ततो हि दशमीं यजेत् ।  
दलाष्टके भैरवाष्टौ भैरवेण समन्विताम् ॥  
  
भूपुरे लोकपालांश्च तदस्त्राणि च तद्वहिः ।  
तनो नीराजनं कृत्वा लक्षसङ्ख्यं जपेन्मनुम् ॥  
  
दशांशं जुहुयाद् वह्नौ निंव वह्नौ यथाविधि ।  
अरिष्टमालां कृत्वा च महामुण्डासनीनरः ॥  
  
जुहुयादरिनाशाय अरिष्टफलमादरात् ।  
विभीतकेन जुहुयात् सर्वशत्रु निवर्हणम् ॥  
  
धुत्तूरकुसुमैर्द्धीमान् शत्रु विद्वेषयेन्नरः ।  
काकोलूकस्य मांसेन शत्रून्मारयति क्षणात् ॥  
  
राजसुवृक्ष प्रसूनैश्च तत्काष्टाग्नौ हुनेत्सुधीः ।  
विरोधिनी भवेत्सिद्धा धूमावत्यादि संयुता ॥  
  
अर्ककाष्ठादि संयुक्ता शत्रुविद्वेषकारिणी ।  
वायव्याभिमुखो भूत्वा वदुजीरकजञ्जलम् ॥  
  
कोष्णं पिवेन्महेशानि शत्रुर्ज्वरयुतो भवेत् ।  
पराभिचारनाशार्थं स्वरक्षार्थं यथाविधिः ॥  
  
प्। १६१ब्)  
  
एकान्ते मातृगेहे वा मृतहट्टे शिवालये ।  
विरोधिनीं जपेद्विद्यान्द्ययुतं चोक्तमार्गतः ॥  
  
विबीतकस्य समिधा हुनेच्छत्रु निवारणम् ।  
नाभिमात्रोदके गत्वा मरी च जलयोगतः ॥  
  
तर्पयेद्देवता नीरैस्त्रैलोक्य द्वेषणं चरेत् ।  
अथाकर्षणमन्विच्छन्वल्मीकमृत् समानयेत् ॥  
  
श्मशाने मृत्समादाय गोधूमहिङ्गुजीरकैः ।  
पुत्तरीं साध्यरूपां च कारयेत् परमेश्वरीम् ॥  
  
नासायाण्डोरकं दत्वा प्राणस्थापनपूर्वकम् ।  
विरोधिनीं जपेत् तत्र करवीरैस्समर्चयेत् ॥  
  
दुग्धेन पुत्तलिं कृत्वा तापयेत् वदिरानले ।  
अनेन क्रमयोगेनदिनानि च चतुर्दश ॥  
  
यः करोति नरः श्रेष्ठः सर्वाकर्षणकारकः ।  
वनित्ताम्मदनर्भाढ्यां समाकर्षति योगतः ॥  
  
विचार्याकर्षणं कार्यं भवेद्वान भविष्यति ।  
ध्यात्वा माध्यगले पाशं मस्तके त्वरिताङ्कुशम् ॥  
  
एवं सञ्चिन्त्य देवेशि त्रैलोक्याकर्षको भवेत् ।  
रहस्यमपि ते देवि तव प्रीत्या निगद्यते ॥  
  
विप्रचित्तादि दुष्टानां वधार्थं पूर्वमुद्धृता ।  
विप्रचित्तेति विख्याता वै प्रवित्त विनाशिनी ॥  
  
षष्ठी नित्या महाविद्यातन्मन्त्रं शृणु पार्वती ।  
प्रणवं कमलाकामं चामुण्डारावमुच्चरेत् ॥  
  
विप्रचित्तेपदं प्रोच्य दुष्टघातिनि चोच्चरेत् ।  
शत्रून्नाशयचोच्चार्य एतद्दिनावधि प्रिये ॥  
  
सिद्धिं मे देहि चोच्चार्य हूꣳ फट् स्वाहान्त गो मनुः ।  
चतुस्त्रिंशद्वर्णयुतो विप्रचित्तामनुर्महान् ॥  
  
ईश्वरोस्य ऋषिर्देवी जगती छन्द ईरितः ।  
विप्रचित्ता देवता हि चामुण्डा वीजमीरितम् ॥  
  
कमलाशक्तिराख्याता कामवीजं तु कीलकम् ।  
षट्दीर्घाद्येन कामेन षडङ्गन्या समाचरेत् ॥  
  
सिंहोपरि समारूढां शवपञ्जरमध्यगम् ।  
चतुर्भुजां त्रिनयनां पीनोन्नतपयोधराम् ॥  
  
दिगंवरां मुक्तकेशीं ललजिह्वां भयानकाम् ।  
भीमदंष्ट्रां करालास्यां सृक्किणीं रक्तवाहिनीम् ॥  
  
खड्गमुण्डकपाल त्रिशूलहस्तां महोदरीम् ।  
नीलोत्पलनिभां श्यामां भक्तानु ग्रहकारिणीम् ॥  
  
दैत्य संहारणोद्युक्तां साधकानामभीतिदाम् ।  
एवं सञ्चिन्त्य देवेशीं विप्रचित्तां शिवप्रियाम् ॥  
  
प्। १६२अ)  
  
लक्षमान्त्रं जपेन्मन्त्रं दशांशं कुमुदैर्हुनेत् ।  
अथाष्टगन्धनीरेण तद्दशांशं प्रतर्पयेत् ॥  
  
मार्जनं तद्दशांशेन दशांशेनाभिषेचनम् ।  
तद्दशांशं विषभोज्यं विप्रचित्तासु सिद्धये ॥  
  
त्रिकोणवृत्त षट्कोणं वृत्ताष्टदल भूषितम् ।  
वृत्तभूपुरसंयुक्तं विन्दुवीज विभूषितम् ॥  
  
विन्दौ यजेद्विप्रचित्तां त्रिकोणे त्रिगुणां यजेत् ।  
षट्कोणे तु षडङ्गानि तद्दले मातृभैरवौ ॥  
  
भूपुरे लोकपालांश्च तदस्त्राणि च तद्वहिः ।  
ततो नीराजनं कृत्वा जपं देव्यै समर्पयेत् ॥  
  
पुरश्चर्या समायुक्तः प्रयोगार्हो न चान्यथा ।  
साकल्यैर्जुहुयाद्देवि शान्तिकर्मणी साधकः ॥  
  
मालत्या जुहुयाद्वश्ये केतक्या वाक् विभूतये ।  
करवीरैर्वशीकारः किंशुकैस्तम्भनं भवेत् ॥  
  
मोहनं चोड्रु पुष्पेण धुत्तूरैर्मारणं दिशेत् ।  
वृहत्पातु रिपूच्चाटोगिरि कर्श्यां धनागमः ॥  
  
काशपुष्पैरिपूच्चाटो विद्वेषे कर्णिकारजैः ।  
नीवारैर्जुहुयाद्देवीधान्य सिद्ध्यर्थमेव हि ॥  
  
कलापपुष्पैर्जुहुयात्तुलस्या सर्वसम्पदः ।  
कौसुम्भ कुसुमैर्देवी कामिनी वाञ्छितां लभेत् ॥  
  
मधुपुष्पैश्च जुहुयादभीष्टसिद्धये ध्रुवम् ।  
धोतक्या जुहुयाद्देवी धनैर्धन पतिर्भवेत् ॥  
  
यद्रोगेभेषजं यच्च तेन तद्रोगनाशनम् ।  
रहस्यातिरहस्यं च तथापि कथ्यते शृणु ॥  
  
प्रणवं च वधूवीजं हूꣳ वीजं भुवनां ततः ।  
पुनः पूर्वं ततो हूꣳ फट् उग्रा सप्ताक्षरो मनुः ॥  
  
भैरवोस्य ऋषिः प्रोक्तो वृहती छन्द ईरितम् ।  
उग्रा तु सप्तमी नित्या देवता परिकीर्तिता ॥  
  
कूर्चवीजं च फट् शक्तिर्वधूलीलकमीरितम् ।  
सर्वाभीष्टादि सिद्ध्यर्थे विनियोगः प्रकीर्तितः ॥  
  
षट्दीर्घाद्येन वीजेन मायाख्येन षडङ्गकम् ।  
ततो ध्यायेत् परा मुग्रां प्रत्यालीढ पदस्थिताम् ॥  
  
चतुर्भुजां त्रिनयनां मुण्डमाला विभूषिताम् ।  
दिगंवरां करालास्यां घोरदंष्ट्रा भयानकाम् ॥  
  
प्। १६२ब्)  
  
शवोत्सङ्गे क्रीडमानां श्मशानालयवासिनीम् ।  
श्यामवर्णां मुक्तकेशीं खड्गेन्दीवरधारिणीम् ॥  
  
कपालकर्तृकां हस्तां वरदान परायणम् ।  
उग्रां ध्यायेन् महाविद्यां लक्षयुग्मं जपं चरेत् ॥  
  
तद्दशांशेन जुहुयात् कमलैर्घृत संयुतैः ।  
तद्दशांशं तर्पणं च तद्दशांशेन मार्जनम् ॥  
  
विप्रभोज्यं दशांशेन तेनोग्रासिद्धिदा ध्रुवम् ।  
पर्वते प्रान्तरेघोरे विपिने तटिनी तटे ॥  
  
एकलिङ्गे श्मशाने वा पुरश्चरणवान् भवेत् ।  
अथास्याः पूजा यन्त्रं च यथावत् कथ्यते श्र्णु ॥  
  
त्रिकोणवृत्ताष्टदलं वृत्तं भूपुरभूषितम् ।  
दलाष्टक विभूषाढ्यं किं वा वज्रविभूषितम् ॥  
  
त्रिकोणवृत्ते विलिखेत् कूर्चवीजं महोत्तमम् ।  
तारां नीलामेकजटां तत्त्रिकोणं प्रपूजयेत् ॥  
  
ततो दलाष्टके देवि उग्रा घोराष्टकं यजेत् ।  
वैरोचनाष्टकं पूज्य तथा पद्मान्तकान्यजेत् ॥  
  
लोकपालान् तदस्त्राणि यथावद् विधिना यजेत् ।  
ततो नीराजनं कृत्वा जपं देव्यै समर्प्य च ॥  
  
शवासने सुरपते स्थित्वा च सर्वदा जपेत् ।  
सिन्दूरतिलको नित्यं संविदासवचूर्णितः ॥  
  
मुक्तकेशो दिशावासो भक्तियुक्तो जितेन्द्रियः ।  
महाचीन द्रुमलतां सम्पाद्य परमेश्वरी ॥  
  
त्रिकोणं चैव संवीक्ष्य सदा तद्गतमानसः ।  
लक्षमात्रं जपेन्मन्त्र मुग्रासिद्ध्यति निश्चितम् ॥  
  
अन्यत् सर्वतु तारावत् कीर्तितं जगदीश्वरी ।  
न्यास पूजादिकं ध्यानं पुरश्चर्या विधानकम् ॥  
  
महोग्रतारावद्ज्ञेयं किं भूयः श्रोतुमिच्छसि ।  
प्रणवं पूर्वमुद्धृत्य शिववीजं समुद्धरेत् ॥  
  
वह्न्यारूढं नादविन्दु षष्ठः स्वरविभूषितम् ।  
वीजद्वयं समुच्चार्य उग्रप्रभे स्वरूपकम् ॥  
  
देवी काली महादेवी स्वरूपं दर्शयेति च ।  
हूꣳ फट् स्वाहा समायुक्तं प्रोक्त मुग्रप्रभा मनुः ॥  
  
पञ्चविंशति तत्वाद्यः प्रोक्तश्चोग्र प्रभा मनुः ।  
महाकालो ऋषिः प्रोक्त स्त्रिष्टुप्छन्दः प्रकीर्तितम् ॥  
  
उग्र प्रभा महाकाली देवता परिकीर्तिता ।  
रं वीजं ॐ तथा शक्तिः फट् कीलकम् उदाहृतम् ॥  
  
प्। १६३अ)  
  
कालिका दर्शनाद्यर्थे विनियोगः प्रकीर्तितः ।  
उग्र प्रभाख्या वीजेन षड्दीर्घेण षडङ्गकम् ॥  
  
ध्यायेद् उग्रप्रभां दिव्यां दिव्यनीलोत्पलप्रभाम् ।  
चतुर्भुजां त्रिनयनां शवपद्मो परिस्थिताम् ॥  
  
दिगंवरां मुक्तकेशीं पीतोन्न तपयोधराम् ।  
सुप्रसन्नमुखां भोजाशवोमांस प्रभोजनीम् ॥  
  
शवानाङ्कर सङ्घातैः कृतकाञ्ची हसन्मुखीम् ।  
खड्गमुण्डधरां वामे दक्षे खर्परकर्तृके ॥  
  
विभ्रती परमानन्द जननीं कालवञ्चिनीम् ।  
एवं ध्यात्वा महाविद्यां लक्षयुग्मं जपेच्छिवे ॥  
  
कालिकोक्ते यजेत्पीठे त्रिकोणद्वयकोज्वले ।  
वृत्ताष्टदलभूषाढ्ये भूपुरेद्वयभूषिते ॥  
  
उग्रप्रभा विन्दुमध्ये कालीतारां च रोचनीम् ।  
प्रथमे प्रयजेद्देवी द्वितीयेतारिणीगणः ॥  
  
तारामेकजठां नीलां तु द्वितीये त्रिकोणके ।  
दलाष्टके मातृकाष्ठौ दलाग्रे भैरवाष्टकम् ॥  
  
बूपुरे लोकपालांश्च तदस्त्राणि च तद्वहिः ।  
त्रिस्त्रिः पूजा प्रकर्तव्या सर्वेषामपि देशिकैः ॥  
  
एवमुग्र प्रभामिष्ट्वा लक्षयुग्मं जपं चरेत् ।  
दशांशं वज्रपुष्पाणि मैरेयाक्तानि होमयेत् ॥  
  
तर्पयेत् तद्दशांशेन दुग्धेन मधुनाथ वा ।  
दध्नाचेक्षु रसेनापि पीठतो येन वा पुनः ॥  
  
तद्दशांशं मार्जनं च दशांशं विप्रभोजनम् ।  
कुमारीं पूजयेत् पश्चाछक्तिं चापि प्रपूजयेत् ॥  
  
उग्र प्रभां पताकायां मूर्ति कृत्वा विधारयेत् ।  
रणे देवान् सुरां जित्वा त्रैलोक्य विजयी भवेत् ॥  
  
दुन्दुभौ फलके खड्गे जप्त्वा चोग्र प्रभां शिवाम् ।  
सर्वसिद्धिं समासाद्य कालीरुपो नरो भवेत् ॥  
  
मालिनीमण्डलं दृष्ट्वा जपेदुग्र प्रभा मनुम् ।  
कालिका सिद्धिदा भूयान्नात्र कार्या विचारणा ॥  
  
योनि स्वरेत सा लिप्त्वा जपेदुग्र प्रभां पराम् ।  
तत्र सञ्चिन्त्य देवेशि साधकः किन्न्न साधयेत् ॥  
  
प्। १६३ब्)  
  
उग्र प्रभाभ्यां कालीं तु कृत्वा मासं जपेच्छिवे ।  
मासमात्र प्रयोगेन कालिका वरदा भवेत् ॥  
  
सर्वतन्त्रेषु सङ्गुप्ता दीप्ता नित्या महोदया ।  
नवमी सङ्ख्यका नित्या नित्या सारा महोदया ॥  
  
तस्या मन्त्रं प्रवक्ष्यामि यथावदवधारय ।  
प्रणवं कालिका वीजं कौलिनी मेव च ॥  
  
कूर्चवीजं समुद्धृत्य दीप्तायै तदनन्तरम् ।  
सर्वमन्त्रफलं चोच्यदायै शब्दं समुच्चरेत् ॥  
  
हूꣳ फट् स्वाहान्तको मन्त्रस्तून विंशाक्षरः परः ।  
अर्द्धसङ्ख्या विहीनेन वीति सङ्ख्यः प्रकीर्तितः ॥  
  
महादेवो ऋषिश्चास्य उष्णिक् छन्दः प्रकीर्तितः ।  
दीप्ताख्या नवमी नित्या देवताः परिकीर्तिता ॥  
  
कालीवीजं वीजमस्याः कौलिनी शक्तिरेव हि ।  
स्वाहा कीलकमित्युक्तं काल्यर्थे विनियोगता ॥  
  
काल्याः षट्दीर्घयुक्तेन षडङ्गन्या समाचरेत् ।  
ध्यायेद्दीप्तां महानील मणिप्रख्यां महोदरीम् ॥  
  
चतुर्भुजां त्रिनयनां मुण्डमालां विभूषिताम् ।  
दिगंवरां मुक्तकेशीं घोरदंष्ट्रां करालिकाम् ॥  
  
शवपद्मे समासीनां पीनोन्नत पयोधराम् ।  
शवास्थि कृत केयूरशङ्खकङ्कण भूषिताम् ॥  
  
लेलिहानां शवं क्वापि प्रहसन्तीं मदातुराम् ।  
भक्तानां वरदा नित्यां कालिका ध्यानकारिणीम् ॥  
  
न रात्रं योगपट्टेन भूषितां योगमार्गणाम् ।  
खड्गमुण्डधरां वामे सव्येऽभय वरप्रदाम् ॥  
  
सु दन्तुरां महारौद्री श्मशान लयवासिनीम् ।  
एवं सञ्चिन्त्य दीप्ताभां लक्षमेकं जपेच्छिवे ॥  
  
दशांशं नारिकेरेण हवनं समुपाचरेत् ।  
कदल्या हवनं कार्यं सर्वदीप्ति प्रसिद्धये ॥  
  
दशांशं पीठतो येन हवनं समुपाचरेत् ।  
तद्दशांशं मार्जनं च गन्धाष्टक जलेन वै ॥  
  
तद्दशांशं विप्रभोज्यं भोजयेद्धि कुमारिकाम् ।  
ततः सिद्धमनुर्मन्त्री प्रयोगार्होन चान्यथा ॥  
  
प्। १६४अ)  
  
ब्राह्मे मुहूर्ते चोत्थाय गुरुस्मरण पूर्वकम् ।  
गुरुं ध्यात्वा सहस्रारे पूर्वोक्त ध्यानयोगतः ॥  
  
मुलाधारात् स्वजिह्वातां मूलविद्यां परां स्मरेत् ।  
सरस्वतीं दीपरूपां मूलवीजस्वरूपिणीम् ॥  
  
सम्पूर्णा मातृकां प्रोच्य मूलविद्यां समुच्चरत् ।  
पुनर्वै मातृकां प्रोच्य पुनर्विद्यां समुच्चरेत् ॥  
  
त्रिधाभि मन्त्रतो यस्तु क्रमेणानेन सुन्दरि ।  
मूलविद्यां ततो ध्यात्वा जिह्वाया दीपरूपिणी ॥  
  
तेजोरूपी सायुधां वै तज्जलं पिवेच्छिवे ।  
योगेनानेन देवेशि त्रिकालज्ञा नरो भवेत् ॥  
  
विनायासैर्विनाभ्यासैर्विना पाठादिना प्रिये ।  
चतुर्विधं तु पाण्डित्य तस्य हस्ते व्यवस्थिताम् ॥  
  
जाती पुष्पेण देवेशि कविता वशवर्तिनी ।  
कन्दपुष्पेण देवेशि सर्वशास्त्रवशी कृतिः ॥  
  
दुर्वया शान्तिके होमेः गुडूच्या मृत्युवारणे ।  
सुरया मोहनं प्रोक्तं रम्भास्तम्भनमीरितम् ॥  
  
आम्रेण वश्यसिद्धिः स्याद्धुत्तूरेण महोदयः ।  
उच्चाटन करवीरेण विद्वेषः कर्कटी फलैः ॥  
  
स्मरणं नीलपुष्पेण मरीचेन तु कर्षणम् ।  
एवमादि क्रियाः सर्वासिद्धमन्त्री समाचरेत् ॥  
  
अञ्जनं गुठिकां खड्गधातुवादं रसायनम् ।  
चरुकं तिलकं वा सा दुन्दुभिश्च कपाकलम् ॥  
  
एवमाद्धि क्रिया सिद्धिदीप्ता मन्त्रेण वै भवेत् ।  
मन्त्रोद्धारं शृणु प्राज्ञे येन सिद्धिं स विन्दति ॥  
  
कूर्चयुग्मं महादेवि काली वीजद्वयं तथा ।  
माया द्वयं समुद्धृत्य हसकलरी स्वरूपकम् ॥  
  
अथ नीलपताके च हूꣳ फडन्ता महेश्वरी ।  
नीलानीलपताके च सर्वसिद्धीकरी परा ॥  
  
उग्रचण्डाल लज्जिद्वाया सा सिद्धकरालिका ।  
पञ्चधा कथिता नीला महानीलपताकिका ॥  
  
भैरवोस्य ऋषिः प्रोक्तो वृहती छन्द ईरितम् ।  
कूर्चवीज स्वरूपं हि शक्तिरित्यभिधीयते ॥  
  
प्। १६४ब्)  
  
हूꣳ फट् च कीलकं भद्रे काल्यार्थे विनियोगता ।  
काली षट्दीर्घवीजेन षडङ्गन्या समाचरेत् ॥  
  
अथ ध्यायेन् महानीलां नीलाञ्जनगिरि प्रभाम् ।  
चतुर्भुजां त्रिनयनां मुण्डमालां विभूषिताम् ॥  
  
शवोपरि समासीनां मेदिराघूर्णलोचनाम् ।  
मृगणावक नेत्रां च प्रसन्नवदनांवुजाम् ॥  
  
करकाञ्ची शोभनानां शवकर्णावतंसिनीम् ।  
ललजिह्वां करालास्यां घोरदंष्ट्रां भयानकाम् ॥  
  
पापिनां सर्वदा नीला क्रूरा पुण्यवतांवराम् ।  
दुष्टसंहरणोद्युक्तां साधकस्य वरप्रदाम् ॥  
  
फेरुवर्गैर्गृध्र गणैश्चतुर्दिक्षुनिनादिताम् ।  
ईदृशीमादि रूपां तां नीलाम्भोज वरप्रदाम् ॥  
  
जपेल्लयं देवि हविष्याशी जितेन्द्रियः ।  
कुलाचार क्रमेणैव यथोक्त क्रमयोगतः ॥  
  
करवीरैर्जवा विल्वैर्मल्लिकाद्यैर्घृतान्वितैः ।  
त्रिकोणकुण्डे जुहुयात् सुपरिस्कृत भूतले ॥  
  
दशांशं तर्पणी कार्यं दुग्धेन सुरयापि च ।  
मार्जयेद्रक्तनीरैश्च ब्राह्मणान् भोजयेत् ततः ॥  
  
सुवासिनीं कुमारीं च शक्तिं वा त्रितयां शुभाम् ।  
पुरश्चरण सम्पन्नो मन्त्रः सर्वार्थदायकः ॥  
  
यथाद्रव्यं नृपादीनीं पुरश्चर्या तु मन्त्रिणाम् ।  
पुरश्चरण सम्पन्नः प्रयोगार्हो नवान्यथा ॥  
  
यन्त्रमस्याः प्रवक्ष्यामि येन सिद्धीश्वरो भवेत् ।  
विन्दुमध्ये लिखेत् कूर्चं त्रिकोणं च ततोपरि ॥  
  
वृत्तं षट्कोण वृत्ताष्टदलवृत्तं च भूपुरम् ।  
चतुर्द्वारोप शोभाढ्यं यन्त्रं नीलामनोः शुभम् ॥  
  
वटुकाद्याश्चतुर्द्वारि परेषु द्वारदेवताः ।  
तदस्त्राणि च तद्वाह्ये दलेष्टो भैरवान् प्रिये ॥  
  
केशरे मातृकाष्टौ च वृत्तेष्ठ सिद्धयः क्रमात् ।  
षट्कोणे तु षडङ्गानि त्रिकोणदेवता त्रयम् ॥  
  
कालरात्रिर्महारात्रिर्मोहरात्रिः क्रमात्त्रिके ।  
मध्ये नीलां समाराध्य ततो नैवेद्य तर्पयेत् ॥  
  
नीराजनं ततः कृत्वा स्तुत्वा नत्वा विसृज्य च ।  
नीलां संसाध्य यत्नेन षट्त्रिंषद्यक्षणीगणम् ॥  
  
यद्यदा ज्ञापयेत् साध्यं षट्त्रिंशद्यक्षिणी गणम् ।  
कालीकूर्च वधूमाया अमुक यक्षिणी मध्यतः ॥  
  
प्। १६५अ)  
  
अन्ते इमानि वीजानि हूꣳ फट् स्वाहान्विताङ्गणः ।  
षट्त्रिंशच्चैव यक्षिण्यः क्रमेण चोद्धृताः प्रिये ॥  
  
तथैव वलिनो यक्ष स्फेꣳ क्रीꣳ हूꣳ ह्रीꣳ पुटेन च ।  
सर्वयक्षा हूꣳ फडन्ता चतुराशिति कीर्तिताः ॥  
  
यक्षिणी सिद्धिमासाद्य साधकः सुखमाप्नुयात् ।  
राजा भवति लोकेस्मिन् वोनाराज्येन पार्वती ॥  
  
अल्पज्ञमपि विद्वांसं मूर्खं च पण्डितं तथा ।  
यः करोत्येवमादीनिदीवाराणां शतान्यपि ॥  
  
यो वै ददाति साध्याय यक्षिणी नात्र संशयः ।  
देवयोनिर्मानवी च द्विधा योनिः प्रकीर्तिता ॥  
  
तत् तद्रूपं समासाद्य तत्सिद्धिमधिगच्छति ।  
फलं तु यक्षिणी सिद्धेर्यक्ष सिद्धेश्च किं फलम् ॥  
  
तन्मे वदया पारपरापर नमोस्तुते ।  
दीनारङ्गुटिकां खड्गं वेतालं पादुकाञ्जने ॥  
  
रसं रसायनं गुप्तिस्तिलकोऽदृश्यता तथा ।  
कपालं च पठः शङ्खस्त्रिशूलण्डमरुं तथा ॥  
  
आकर्षणं वश्यता च मोहनोच्चाटनं तथा ।  
माहेन्द्र जालमिन्द्रादि जालानां रचना तथा ॥  
  
ऊर्द्ध्वोत् क्रमणकर्मादि खेचर्याद्या हि सिद्धयः ।  
गोपनीयं गोपनीयं किमन्यच्छ्रोतुमिच्छति ॥  
  
देवेश श्रोतुमिच्छामि घना नित्या क्रमार्चनम् ।  
उद्यद्घनघनाकाराघना नित्या महोदया ॥  
  
घनालया घोषवती घटिकोदय रूपिणी ।  
तस्या मन्त्रार्चनं नित्यं च दत्वं करुणानिधे ॥  
  
प्रणवं पूर्वमुद्धृत्य कालिकाद्व्यक्षरं तथा ।  
घनालये घनाघने ह्रीꣳ हूꣳ मनुर्मतः ॥  
  
भुवनाक्षरोघनायास्तु मन्त्रोयं सुरपादपः ।  
अघोरभैरव ऋषिर्विराट् छन्दः प्रकीर्तितम् ॥  
  
कालीं वीजं तथा माया शक्तिं हूꣳ फट् च कीलकम् ।  
कालिका प्रीतये देवी विनियोगः प्रकीर्तितः ॥  
  
षट्दीर्घभाजा वीजेन कर्पूरेण षडङ्गकम् ।  
घनां नित्यां महाविद्यां नीलजीमूत सन्निभाम् ॥  
  
मत्तकोकिल नेत्राभां पक्व जंवु फलप्रभाम् ।  
सुदीर्घ प्रपदालं विमुक्त लंवकचोच्चयाम् ॥  
  
चतुर्भुजां त्रिनयनीं दिगंवर विनोदिनीम् ।  
करालास्यां घोरदंष्ट्रां पीनोन्नत पयोधराम् ॥  
  
ओष्ठप्रान्तद्वालद्रक्तधारा विस्फुरिताननाम् ।  
वीराणां करकाञ्च्यां तु भूषितां भीमविग्रहाम् ॥  
  
प्। १६५ब्)  
  
खड्गखेटकपट्टीशमुद्गरान् विभ्रतीं क्रमात् ।  
ध्यातव्या स ततं वीरैर्महावीरघनालयाम् ॥  
  
लक्षमात्रं जपेन्मन्त्रं यथोक्तैः कमलैर्हुनेत् ।  
तद्दशांशं तर्पणं तु गन्धादुग्धादिभिः प्रिये ॥  
  
तद्दशांशं मार्जनं तु शीतलेन जलेन च ।  
तद्दशांशं ब्राह्मणानां भोजनं समुपाचरेत् ॥  
  
एवं क्रिया समायुक्तो मन्त्र सिद्धिं स विन्दति ।  
घना यन्त्रं प्रवक्ष्यामि पूजनं यादृशं भवेत् ॥  
  
षट्कोण वृत्ताष्टदलं भूपुरेणोपशोभितम् ।  
षट्कोणे तु षडङ्गानि * * (?) तु देवता अपि ॥  
  
दलाष्टके मातृकाष्टौ ततो भैरव पूजनम् ।  
लोकपाला भूपुरेषु तदस्त्राणि च तद्वहिः ॥  
  
यथाशक्ति जपित्वा तु ततो नीराजयेदमुम् ।  
नीराजनान्तं देवेशि स्तुत्वा नत्वा विसृज्य च ॥  
  
देवेशि शृणु वक्ष्यामि वलाकापूजनं क्रमम् ।  
वलाका द्वादशा नित्या सर्वनित्या वशङ्करी ॥  
  
यज्ञानान् स कला विद्याः स्वस्वस्थान पदं गता ।  
तस्या मन्त्रो महेशानि कथ्यते शृणु साम्प्रतम् ॥  
  
प्रणवं कालिका वीजं कूर्चमाये समुद्धरेत् ।  
वलाका कालिशब्दान्ते अत्यद्भुत पराक्रमे ॥  
  
अभीष्टसिद्धिं मे देहि हूꣳ फट् स्वाहा मनुर्मतः ।  
कालिकास्या भवेद्वीजं कूर्चं शक्तिः प्रकीर्तिता ॥  
  
मायाकीलकमुद्दिष्टं कीलकेन षडङ्गकम् ।  
षडङ्गन्यासमासाद्य ध्यानं कुर्यान् महेश्वरी ॥  
  
अञ्जनानन्त सदृशीं कोटि कालानल प्रभाम् ।  
चतुर्भुजां त्रिनयनां मुण्ड दुर्गनिवासिनीम् ॥  
  
दिगंवरीं करालास्यां पीनोन्नत पयोधराम् ।  
शवानां करसंहत्या कृतकाञ्ची शवासनाम् ॥  
  
मुक्तकेशीं महाघूर्णां प्रसन्नमुख पङ्कजाम् ।  
सूर्यकोटि समाभासां मुण्डमालां विभूषिताम् ॥  
  
खड्गमुण्डधरां वामे सव्ये कर्परतर्जनीम् ।  
संविभ्रतीं महाकालीं वलाकारूपधारिणी ॥  
  
श्मशाननिरयां भीमां भूतप्रेत समन्विताम् ।  
शिवाभिर्घोररावाभिर्वेष्टिता घोरनादिनीम् ॥  
  
प्। १६६अ)  
  
माभैर्वीरवरं व्रूहि हृद्गतन्ते करोम्यहम् ।  
एवं ध्यात्वा जपेल्लक्षं मन्त्रसिद्धो भवेद्ध्रुवम् ॥  
  
दशांशं विल्वपत्रैश्च घृताक्तैर्जुहुयात्सुधीः ।  
तर्पणं तद्दशांशेन तद्दशांशेन मार्जयेत् ॥  
  
तद्दशांशं ब्राह्मणानां भोजनं परिकीर्तितम् ।  
विप्राराधनमात्रेण सर्वाङ्गं पूर्णतामियात् ॥  
  
यद्यदङ्गविहीनं च तत्साङ्गे द्विजभोजनम् ।  
अन्यत् सर्वं महेशानि कालिकावत् समाचरेत् ॥  
  
मात्रा नित्या तु या प्रोक्ता सर्वनित्योत्तमोत्तमा ।  
तस्या मन्त्रं महेशानि यथा वदवधारय ॥  
  
प्रणवं कालिकावीजं माया कूर्चं च मातृका ।  
स विन्दुं मातृकावर्णं चतुर्वीजानि वै पुनः ॥  
  
पुनश्च मातृकावर्णं चतुर्वीजं पुनश्च तत् ।  
एवं क्षान्तां महेशानि महामात्रा प्रकीर्तिता ॥  
  
चतुर्वीजं तथा मात्रे सिद्धिं मे देहि सत्वरम् ।  
हूꣳ फट् स्वाहेति देवेशि मात्रामन्त्रो परोमतः ॥  
  
प्रणवं कालिकावीजं कूर्चमाये ततः शिव ।  
मध्ये नित्यानाम दद्यात् संवुद्ध्यन्ता च केवला ॥  
  
नित्या मन्त्राश्च जायन्ते भिन्नरूपाश्च पार्वती ।  
पुनर्वीजानि हूꣳ फट् च स्वाहान्ताः परिकीर्तिता ॥  
  
आद्यायोगात् सम्पुटाद्वा हूꣳ फडन्तः प्रयोगतः ।  
एवं नवति नित्यानां मन्त्रभेदा भवन्ति हि ॥  
  
भैरवोस्य ऋषिः प्रोक्तो उष्णिक् छन्दः प्रकीर्तितम् ।  
मात्रा देवीति विख्याता देवता परिकीर्तिता ॥  
  
क्रीꣳ वीजं हूꣳ तथा शक्तिः ह्रीꣳ कीलकमुदाहृतम् ।  
विनियोगो महेष्टार्थे कालिकार्थे प्रकीर्तितः ॥  
  
माया षट्दीर्घ युक्तेन षडङ्गन्या समाचरेत् ।  
तथा ध्यायेन् महाविद्यां नीलाञ्जनगिरि प्रभाम् ॥  
  
चतुर्भुजां त्रिनयनां मुण्डपद्मोपरिस्थिताम् ।  
कपालकर्तृकां हस्तां खड्गमुण्डधरां पराम् ॥  
  
दन्तुरां च महारौद्रीं चण्डनादाति भीषणाम् ।  
शववक्षः समारूढां लेलिहानां शवासनाम् ॥  
  
एवं विधातां श्रीमात्रां महाघोर निनादिनीम् ।  
इति सञ्चिन्त्य देवेशि लक्षमात्रं जपं चरेत् ॥  
  
दशांशं जुहुयाद् विल्वैरथ वा कदलीफलैः ।  
द्राक्षाभिर्पायसैर्वापि दशांशं हवनं चरेत् ॥  
  
तर्पणं मार्जनं विप्र भोज्यं यत्नेन कारयेत् ।  
यद्यदङ्ग विहीतेत तत् सङ्ख्या द्विगुणो जपः ॥  
  
प्। १६६ब्)  
  
जप पूजा प्रयोगादि कालीवल्लिपि मातृवत् ।  
रहस्यमपि ते देवि कथ्यते शृणु साम्प्रतम् ॥  
  
मुद्रा नित्या विधानं च सर्वं सारोत्तमोत्तमम् ।  
मुद्रिणीनामका नित्या श्रीविद्यायां तु मुद्रिणी ॥  
  
मुद्रिणी दण्डिनी नाम्नी देवी मौदार्य विग्रहाम् ।  
महाविद्यादिकादीनां मनोर्मुद्रेण कारिणी ॥  
  
तेनेयं मुद्रा नित्याख्या सर्वसिद्धिः परांविका ।  
प्रणवं कालिकावीजं मया कूर्चक्रमेण च ॥  
  
प्रोक्तं वीजयुगं प्रोच्य मुद्रां वा पदमुद्धरेत् ।  
मुद्रां सिद्धिं मे देहि भोजपं मुद्रा स्वरूपिणी ॥  
  
हूꣳ फट् स्वाहा समायुक्तो वीति वशोमनुः शुभः ।  
महादेवो ऋषिश्चास्य गायत्री छन्द ईरितः ॥  
  
मुद्रा नित्या महादेवी देवता परिकीर्तिता ।  
कालीवीजं वीजनस्या मायाशक्तिः प्रकीर्तिता ॥  
  
कूर्चं कीलकमित्युक्तं काल्याः षड्दीर्घयुक्तया ।  
षडङ्गन्या समाचर्य मात्रां ध्यायेन् महेश्वरी ॥  
  
अञ्जनाद्रि निभां मुद्रां मुण्डमाला विभूषिताम् ।  
दिगंवरां घोरदंष्ट्रां चण्डनादाति भीषणाम् ॥  
  
दक्षिणां मुक्तकेशालीं दिगंवर विनोदिनीम् ।  
पिङ्गाक्षीं प्रज्वल जिह्वां घोरदंष्ट्रां भयानकाम् ॥  
  
शवानां करसङ्घातैः कृतकाञ्चि हसन्मुखीम् ।  
सृक्कद्वयगलद्रक्ता धारा विस्फुरिताननाम् ॥  
  
कपाल कर्तृकां हस्तां खड्गखेटकधारिणीम् ।  
महाकालेन च समं रत्तासक्तां क्षुधातुरा ॥  
  
वरं व्रूहि वरं व्रूहि वरं व्रूहीति वा प्रदन् ।  
एवं सञ्चिन्त्य देवेशि पूजयेद् यन्त्र मादरात् ॥  
  
त्रिकोणवृत्त षट्कोणं वृत्ताष्टदलभूपुरम् ।  
चतुर्द्वारोपशोभाढ्यां तद्वारि गणपस्तथा ॥  
  
योगिनी क्षेत्रपालश्च वटुको हि चतुर्थकः ।  
लोकपालास्त्र लोकेशो भूपुरे क्रमणो यजेत् ॥  
  
दलेष्ट मातृकां पूज्य केशरे भैरवाष्टकम् ।  
दलाष्टाग्रेत्वष्टसिद्धिः षट्कोणेषु षडङ्गकम् ॥  
  
राज्यदां भोगदां मोक्षजयदां भयदा तथा ।  
षष्ठी तु सिद्धिदां प्रोक्त्वा षट्कोणेषु क्रमाद् यजेत् ॥  
  
इच्छां ज्ञानां क्रियां चैव त्रिकोणे परिपूजयेत् ।  
मध्ये मुद्रां च सम्पूज्य सर्वपञ्चोपहारकैः ॥  
  
इति पूजां समासाद्य ततो नीराजनं चरेत् ।  
नीराजनान्ते देवेशि प्राणायाम पुरःसरम् ॥  
  
प्। १६७अ)   
  
रक्ष द्वयं जपेन्मन्त्रं सुश्वेतैः करवीरजैः ।  
दशांशं हवनं कृत्वा तद्दशांशं च तर्पणम् ॥  
  
मार्जनं ब्राह्मणानां च भोजनं समुपाचरेत् ।  
एवं सिद्धिर्मनुर्मन्त्री प्रयोगार्होन चान्यथा ॥  
  
यद्यद्धृदि समाधत्ते तत् तत् कृत्यं करोति हि ।  
सर्वं तु कालिवत् प्रोक्तं विशेषः कथिता मया ॥  
  
इति सङ्क्षेपतः प्रोक्तं किमन्यच्छ्रोतुमिच्छसि ॥  
  
श्रीदेव्युवाच ॥  
  
देवेशि श्रोतुमिच्छामिमिता नित्या विधिक्रमम् ।  
सर्वविद्या वरारोहे मितां मे व्रूहि सादरम् ॥  
  
श्रीशिव उवाच ॥  
  
शृणु वष्यामि देवेशि रहस्यातिरहस्यकम् ।  
सर्वविद्या महाराज्ञीमिता नाम्नी महोदया ॥  
  
तस्या मन्त्रं प्रवक्ष्यामि काली सर्वाङ्गमद्भुतम् ।  
प्रणवं पूर्वमुद्धृत्य कालिकावीज मुद्धरेत् ॥  
  
कूर्चवीजं तथा मायां वाग्भवं वीजमुद्धरेत् ।  
मिते पदं समुच्चार्य तथा परिमिते पदम् ॥  
  
पराक्रमाय च पदं पुनर्वीजानि चोद्धरेत् ।  
सोहं हूꣳ फट् तथा स्वाहा सप्तविंशति वर्णकान् ॥  
  
मन्त्रोयं कथितो देवि ऋषि छन्दादिकं शृणु ।  
महाकालो ऋषिश्चास्य त्रिष्टुप्छन्दः प्रकीर्तितम् ॥  
  
मितानित्या देवता च कालिका वीजमीरितम् ।  
कूर्चं शक्तिं महेशानि मायाकीलकमीरितम् ॥  
  
कीलकेन षडङ्गानि षट्दीर्घाद्येन कारयेत् ।  
ध्यायेन् नीलाद्रि सङ्काशान्नीलजीमूत सन्निभाम् ॥  
  
रक्तावस्त्रां शवासीनां मुण्डमालां विभूषिताम् ।  
पीनोन्न तपयोद्वन्द्वां पीनवक्ष नितंविनीम् ॥  
  
दक्षिणां मुक्तकेशानीं दिगंवर विनोदिनीम् ।  
महादेव हृदं भोजमध्यस्थां शङ्खकङ्कणाम् ॥  
  
कोटिकालानल प्रख्यां श्मशानालयवासिनीम् ।  
खड्गमुण्डधरां वामे सव्ये भयवरप्रदाम् ॥  
  
साधकाकाङ्क्ष हृदयां साधकस्य वरप्रदाम् ।  
मुखसान्द्र स्थिता मोदमोदिनीमद विह्वलाम् ॥  
  
आरक्त मुखसान्द्राभिर्नेत्रादिभिर्विराजिताम् ।  
दक्षिणां सम्मितां दिव्यां दीननाथां विभावयेत् ॥  
  
एवं ध्यात्वामितां देवि लक्षत्रयं जपं चरेत् ।  
किंशुकैर्हवनं कार्यं ज्योतिष्मत्याथवा प्रिये ॥  
  
ज्योतिष्मती प्रसूनेन फलं किंशुकवन्मतम् ।  
आरक्त करवीरेण जुहुयान् मन्त्रसिद्धये ॥  
  
प्। १६७ब्)  
  
त्रिकोण कुण्डे जुहुयात् संस्कृते खादि वा नले ।  
तांवूलपत्र होमेन कालिका वशमानयेत् ॥  
  
पुष्पाक्तनागवल्यां च नागिनी सिद्धिमाप्नुयात् ।  
वज्रपुष्पेण जुहुयात् डाकिन्या वा महेश्वरी ॥  
  
धुमूरेणारिनिधनं कुन्दैश्च कवितां लयेत् ।  
जातिपुष्पैर्जयावाप्तिस्तिलपुष्पैर्वलोन्नतिः ॥  
  
पुन्नागैः पुरुषार्थाय केतक्या कामिनी लभेत् ।  
आसूर्यारिपुनाशश्च चन्दनेन जयी सदा ॥  
  
तथैवा गुरुणा देवि राजराजपदं लह्बेत् ।  
रक्तचन्दन होमेन सर्वमोहनमाचरेत् ॥  
  
गिरिकर्न्याकन्यकाप्तिः सेवन्त्या शिवरूपताः ।  
पुडूच्या रिपुनाशश्च मरीचिना कृष्टिरुत्तमा ॥  
  
पूगीफलैर्महाभाग्यं तथा जातीफलैर्धेनम् ।  
स्तम्भनं चम्पकेनैव जङ्घाजन्मार्तिनाशनम् ॥  
  
एवं नानाविधानेन काममुद्दिश्य साधकः ।  
ततो होमं दशांशेन तर्पणं पीठरीरतः ॥  
  
अष्टगन्धोदकेनापि तथा केशरनीरतः ।  
तर्पणं तद्दशांशेन मार्जनं समुपाचरेत् ॥  
  
तद्दशांशं विप्रभोज्यं शक्तयश्च कुमारिका ।  
पूजयेद्भोजयेद्देवि सर्वसिद्धिं स विन्दति ॥  
  
अथ पूजाविधानेन यन्त्रं सं कथ्यते शृणु ।  
त्रिकोण त्रितयं लिख्य वृत्तः षट्कोण संयुतम् ॥  
  
वृत्ताष्टदल भूषाढ्यं भूपुरेण समन्वितम् ।  
चतुर्द्वारोप शोभाढ्यं मध्ये विन्दु विभूषितम् ॥  
  
कालीं करालां श्रीघोरां प्रथमे तु त्रिकोणके ।  
द्वितीये तु त्रिकोणे तु वामे ज्येष्ठां च रौद्रिकाम् ॥  
  
तृतीये तु त्रिकोणे तु इच्छा ज्ञानां क्रिया तथा ।  
अथ वृत्ते यजेद्देविं वार्तालीं प्रथमं यजेत् ॥  
  
द्वितीयभागे देवेशि लघुवाराहिकां यजेत् ।  
तृतीयभागे देवेशि स्वप्ना वाराहिकां यजेत् ॥  
  
तिरस्काराणिकां पूज्य चतुर्थभागके शिवे ।  
षट्कोणे वृत्तदेवेशि चतुर्द्वारं प्रपूजयेत् ॥  
  
षट्कोणे तु षडङ्गानि वृत्ते सिद्ध्यष्टकं तथा ।  
दलेष्टौ मातृकाः पूज्यास्तदन्तेष्टौ च भैरवाः ॥  
  
भूपुरे लोकपालांश्च तदस्त्राणि च तद्वहिः ।  
एवमिष्ट्वामितां नित्यां विद्यामित्रां निरञ्जनीम् ॥  
  
एवमाराधरो युक्तो मन्त्रसिद्धि लभेन्नरः ॥  
  
प्। १६८अ)  
  
अथवान्य प्रकारेण ध्याननित्या क्रमे शृणु ।  
अञ्जनाद्रिनिभाः सर्वामुण्डमाला विभूषणा ॥  
  
दक्षहस्ते देवि खड्गं वामहस्ते च तर्जनीम् ।  
धारयन्त्य शुभः काल्योवराभयलसत्करा ॥  
  
एतत् सामान्यतो ध्यानं नाममन्त्रविधौ स्मृतम् ।  
रहस्यमन्त्रकथितं सिद्धयोर्विविधाकर ॥  
  
अञ्जनं गुटिकां खड्गं वेतालं यक्षिणीगणम् ।  
चरुकं तिलकं वासः कपालं पादुकां तथा ॥  
  
लगुडः किन्नरी सिद्धीजामिर्यादि महाकला ।  
चराचरगतिश्चैव अणुत्वं लघिमादिकम् ॥  
  
परकाय प्रवेशश्च सर्वं रसरसायनम् ।  
स्पर्श चिन्तापहारश्च भूतसञ्चरणं तथा ॥  
  
मृतकोत्थापनं दिव्यः सिद्धयस्तत्करे स्थिता ।  
महापीठं समुद्धृत्य नित्यास्थाप्या यथा क्रमम् ॥  
  
अथवा मूलमन्त्रेण जपन्मध्ये स्वदेवताः ।  
यथोक्त मन्त्रसिद्ध्यर्थं ध्यायेच्च कुलवस्तुभिः ॥  
  
यजेत् सन्तर्पयेच्छक्तिर्भोजनाच्छादनादिभिः ।  
धूपयेद् दशगन्धेन देवतावतरेत्तदा ॥  
  
रक्ताक्षीस्तच्चनेत्राङ्गी प्रसन्नमुखपङ्कजा ।  
काचिदेका भवेच्छक्तिरितरास्तन्मुखस्थिताः ॥  
  
तस्मिन् क्षणे तु प्रकृतिं कृत्वा माषमयीं शुभाम् ।  
घृतपक्वा मांसमयीमुपयोगान् प्रकल्पयेत् ॥  
  
ग्रासे ग्रासे सुरां दद्यान् मत्स्य क्षुधा कनकानि च ।  
आद्यं वीजं समुच्चार्य नित्ये क्रूरमुखे तथा ॥  
  
क्रूरदंष्ट्रे ललजिह्वे मुखस्तेयं प्रकल्पितम् ।  
आहारो भक्षययुगं स्वाहान्तं ठद्वयं पुनः ॥  
  
आद्यं वीजं समुच्चार्य मृतं ध्यायेद् रिपुं तथा ।  
तत् कालमेव हरते मिताप्राणान् सुरेश्वरि ॥  
  
श्रूयते सौमृत इति तावत् सम्भोजयेत्मिताम् ।  
पश्चात् पञ्चाङ्ग धूपेन धूपयेत्तां वरप्रदाम् ॥  
  
हासं कृत्वा वरं दत्वा व्रजेत् सा शक्तिदेहतः ।  
श्मशाने वाथ सम्पूज्या वडवाग्नि समप्रभा ॥  
  
स सैन्यराज्ञो नाशाय नृमांसैः कुलवस्तुभिः ।  
उद्यानेषु वशीकर्तु मुच्चाटे तु नदी तटे ॥  
  
नातः परतरा विद्या सद्यः प्रत्ययकारिणी ।  
विख्याता नूतनाम्नाये शतधा पूजितामया ॥  
  
गोप्याद्गोप्यतराप्येषां मया तुभ्यं प्रकाशिता ॥  
  
प्। १६८ब्)  
  
इति श्रीतन्त्रचिन्तामणौ महाकालादिमितानित्यान्तकर्मनिर्णयो नाम   
त्रयोविंशतितम प्रकाशः ॥ २३ ॥  
  
अथोग्रतारैकजटानीलसरस्वतीनामेकतमक्रममाह ॥  
  
आदौ जलमधिष्ठाय पादयोः क्षालनं मतम् ।  
द्विराचम्य शिखां वद्धा ब्रह्मग्रन्थिं प्रकल्पयेत् ॥  
  
अर्घ्यं द्वारि परिस्कृत्य द्वारमभ्युक्ष्यतज्जलैः ।  
गणेशं वटुकं क्षेत्रं पालं च योगिनीं तथा ॥  
  
पूजयित्वा गृहे गत्वा ब्रह्माण वास्त्वीशं यजेत् ।  
प्रणवाद्य नमोन्तेन नैर्-ऋत्यां साधकोत्तमः ॥  
  
विशोध्य वाचं चित्तं च भूमिं सम्यक् विशोधयेत् ।  
विघ्नानुत्सारयित्वातु कुर्याद्भूम्यभि मन्त्रणम् ॥  
  
आसने मण्डलं कृत्वा तत्समर्च्यारुहेत्सुधीः ।  
यन्त्रं लिखित्वाधिष्ठाय पुष्पशोधनमाचरेत् ॥  
  
मृद्वासनं समासाद्य मायां पूर्वदले लिह्केत् ॥  
  
अथैषां क्रमेण मन्त्रामाह ॥  
  
प्रणवो वह्निजायान्तो मनुरम्भ परिग्रहे ॥  
  
तारो वज्रोदके हूꣳ फट् स्वाहा जलमधिष्ठितम् ।  
तारं लज्जा विशुद्धान्ते सर्वे पापानि चैव हि ॥  
  
समयान्ते अशेषान्ते विकल्प पदमुद्धरेत् ।  
अपनयान्ते वर्म फट् स्वाहा पाद विशुद्धयेत् ॥  
  
ॐ माया वह्निजाया च स्मृत आचमने मनुः ।  
प्रणवं मणिधरणीनि वज्रिणी सर्वशब्दतः ॥  
  
वशङ्करीति हूꣳ फट् स्वाहेति वन्धयेच्छिखाम् ।  
तारं मुनिपदं चैव धरण्यन्ते च वज्रिणी ॥  
  
महाप्रतिसरे रक्षद्वन्द्वान्ते मां ततश्च हूꣳ ।  
फट् स्वाहा मनुनानेन रक्षां ग्रन्थिं च कारयेत् ॥  
  
फडाभ्युक्ष्य हृदापूज्या तारेण दशमन्त्रयेत् ।  
फट्कारैः प्रोक्षयेद्धारं गन्धपुष्पैः प्रपूजयेत् ॥  
  
द्वारोर्द्धगां गणेशं च वामे वां वटुकं तथा ।  
दशमेक्षां क्षेत्रपालमधोयां योगिनीं यजेत् ॥  
  
अथैषां मन्त्रे विशेषश्च सर्वाते ध्रुवदीर्घाढ्या ॥  
  
शक्तिवीजपुरःसरः चतुर्थ्यन्ता नमोन्ताश्चनामाद्य वीजसंयुताः ॥  
  
भूतशुद्धिं न वार्णेन ततः कूर्वीत साधकः ॥  
  
ॐ रक्षरक्ष हूꣳ चास्त्रं स्वाहा मन्त्रो नवाक्षरः ।  
त्रयोदशार्ण मन्त्रेण विघ्नानुत्सारयेत् ततः ॥  
  
ॐ दारय दारय हूꣳ फट् स्वाहा विघ्नदारणम् ॥  
  
ॐ सर्वविघ्नानुत्सारय हूꣳ फट् वह्नि गेहिनी ।  
त्रयोदशार्णकोमन्त्रः पार्ष्णिघातेन विघ्नहा ॥  
  
प्रणवं पूर्वमुद्धृत्य आःकारं तदनन्तरम् ।  
हूꣳ फट् स्वाहा मनुः प्रोक्तः कायवाक् चित्तशोधने ॥  
  
ततस्तु देव्याः पूजार्थं मन्त्रयेत् काश्यपीं ध्रुवम् ।  
पवित्र वज्र मे हूꣳ स्वाहा मन्त्रो भवाक्षरः ॥  
  
भूमौ त्रिकोणमालिख्याधारशक्तिः प्रपूजनम् ।  
मायावीजं समुच्चार्य आधारशक्तये ततः ॥  
  
प्। १६९अ)  
  
कमलासनमालिख्य ङेनमोन्तश्च पूजयेत् ।  
आःकारान्ते सुरेखे च वज्ररेखे ततः परम् ॥  
  
हूꣳ फट् स्वाहेति कुर्यासु मण्डलं वै शवासने ।  
तत्र मृद्वासनं देवि पीठमन्त्रेण पूजयेत् ॥  
  
ॐ ऐं क्लीं कामपीठाय हृदयां तोयमीरितम् ।  
तत्र वध्वासनं वीर आत्मानं शोधयेत् ततः ॥  
  
चतुर्दशार्ण मनुना कुसुमानि सुशोधयेत् ।  
यथा गताभिषेकेति समाश्रिमे पदं वदेत् ॥  
  
तारादि हूꣳ फट् स्वाहान्तो मनुक्तो मनुवर्णकः ।  
श्यामावद परं ज्ञेयं पुष्पशोधनकं वुधः ॥  
  
अथातः सम्प्रवक्ष्यामि भूतशुद्धिं विशेषतः ।  
ह्रीꣳ वीजं तु जवापुष्पं निभं नाभौ विचिन्तयेत् ॥  
  
तदुत्थेनाग्निना देहं दहेत्सार्द्धं स्वयाप्मना ।  
स्त्रीं वीजं तु सुवर्णाभं चिन्तयेद्धृदि मन्त्रवित् ॥  
  
पवनेन तदुत्थेन पापभस्म क्षिपेद्भुवि ।  
हूꣳ वीजमिन्दुकन्दाभं भाले ध्यायेच्च भावतः ॥  
  
तदुत्थ सुधया देहं वचयेद्देवतानिभम् ।  
अनया भूतशुद्ध्या तु देवी सादृश्यमाप्नुयात् ॥  
  
अथास्या ध्यानम् ॥  
  
भूतशुद्धिं विधायेत्थं शून्यं विश्वं विचिन्तयेत् ।  
निर्लेपं निर्मलं सूक्ष्ममात्मानं देवतामयम् ॥  
  
अन्तरीक्षे ततो ध्यायेदाःकाराद् रक्तपङ्कजम् ।  
भूयस्तस्योपरि ध्यायेद्दां काराच्छुक्लपङ्कजम् ॥  
  
तस्योपरि ततो ध्यायेत् हूꣳकारं नीलसन्निलम् ।  
तस्योपरि ततो ध्यायेत् कर्तृकां वीजभूषिताम् ॥  
  
तस्योपरि महादेवीं खर्वान्नील घनप्रभाम् ।  
लंवोदरीं व्याघ्रचर्म समावृत नितंविनीम् ॥  
  
पीनोन्नत पयोभारां रक्तवर्तुल लोचनम् ।  
पिङ्गाक्षैक जटां नीलनाग यज्ञो विभूषिताम् ॥  
  
कलोत्पललसन्मौलीवद्धजूटां भयङ्करीम् ।  
श्वेतास्थिपट्टिकायुक्त कपालं पञ्चशोभिताम् ॥  
  
ललाटे रक्तनागेन कृत कर्णावतंसिनीम् ।  
अतिशुभ्रमहानाग कृतहार महोज्ज्वलम् ॥  
  
दूर्वादलश्यामनागकृत यज्ञोपवीतिनीम् ।  
चतुर्भुजां रक्तमांस खण्डमुणितमुष्टिना ॥  
  
जटाजूटेन सूत्रेण शोभितां तीक्ष्णधारया ।  
खड्गेन दक्षिणस्योर्द्धं शोभितां वीरनादिनीम् ॥  
  
तदधस्ताद्वीजरूप कर्तृकालं कृतां पराम् ।  
वामार्द्धे रक्तनालेनविक स्वरमनोहरम् ॥  
  
प्। १६९ब्)  
  
दधतीं नीलपद्मं च तदधस्त्वात् कपालजम् ।  
जगतां जाड्यसंयुक्तं दधतीं कुण्डसन्निभाम् ॥  
  
धूम्राभ नागसन्दोहकृत केयूर सद्भुजाम् ।  
सुवर्ण वर्णनागं च कङ्कणो ज्वलपाणिकाम् ॥  
  
शुभ्रवर्ण महादेव शवहृदि समासनाम् ।  
निर्यन्त्रेणाभिया तद्वत् सङ्कोच प्रपदाञ्चलाम् ॥  
  
शवपादहृयारूढ वामपादां हसन्मुखीम् ।  
कुन्दाभनागसंशोभि कटिसूत्रां त्रिलोचनाम् ॥  
  
ईषद्रक्तेन नागेन कृत नूपुर पल्लवाम् ।  
सद्यश्छिन्नगलद्रक्त नृमुण्डैरात्मभूषणैः ॥  
  
अन्योन्य केश ग्रथितैः पादपद्म प्रलंवितैः ।  
पञ्चाशद्भिर्महामाला शोभितां परमेश्वरीम् ॥  
  
ज्वलच्चितां मध्यगतां द्वीपि चर्मोत्तरांशुकाम् ।  
लाक्षाभनागसंवद्ध जटाजूटां वरप्रदाम् ॥  
  
सावैशस्मेरवदनां ललजिह्वां वरप्रदाम् ।  
एव ध्यात्वा पण्डितोहं भावयेच्च महाकविः ॥  
  
अथ ध्यान रहस्यमाह ॥  
  
वश्यार्थे नीलवर्णा भामा कृष्टौ पीतरूपिणीम् ।  
मारणोच्चाटने धूम्री कृष्णा तु तदपेक्षया ॥  
  
चिन्तयेत् परमेशानीं ध्यात्वा प्रेत कृतासनाम् ॥  
  
अथ मन्त्रा च मनमाहा ॥  
  
भूतशुद्धिं पुरा कृत्वा दिव्यमाचमनं चरेत् ।  
ताराभेदैस्त्रिभिः पीत्वा मायया क्षालयेत्करम् ॥  
  
स्त्रीꣳ हूꣳ ओष्टौद्विरुन्मृज्य फट्कारैः क्षालयेत् करम् ।  
आस्यनाथे क्षणश्रोत्र नाभिवक्षः शिरो भुजान् ॥  
  
वैरोचनादिभिः स्पृष्ट्वा सर्वपापैः प्रमुच्यते ।  
आचम्य भैरवो भूत्वावत्सरात्तां प्रपश्यति ॥  
  
अथ भूतशुद्धेरनन्तरं क्रममाह ॥  
  
भूतशुद्धिं विधायेत्थमर्घ्यादि स्थापनं चरेत् ।  
प्राणायामं ततः कुर्यादृष्यादिन्या समाचरेत् ॥  
  
न्यासैः कराङ्गयोः कुर्यादात्मानं तारिणीं स्मरेत् ॥  
  
अथ आसामान्यार्घ्य स्थापनमाह ॥  
  
ततश्चा चमनं कृत्वा सामान्यार्घ्यं प्रकल्पयेत् ।  
त्रिकोणवृत्त भूविंव मण्डलं रचयेत् ततः ॥  
  
साधारशक्तिं सम्पूज्य तत्राधारं विनिःक्षिपेत् ।  
अस्त्रेण पात्रं संशोध्य हृन्मन्त्रेण प्रपूरयेत् ॥  
  
प्। १७०अ)  
  
निःक्षिपेत्तीर्थमावाह्य गन्धादीन् प्रणवेन च ।  
दर्शयेद्धेनुमुद्रां वै सामान्यार्घ्य विधिर्मतः ॥  
  
न्यासं प्रवर्तते देवी षोढान्यास पुरःसरम् ॥  
  
अथास्या महाषोढामाह ॥  
  
तारा षोढां प्रवक्ष्यामि सर्वतन्त्रेषु गोपितम् ।  
सर्वविघ्नोपशमनीं सर्वपाप विनाशिनीम् ॥  
  
महादारिद्र्यशमनीं सर्वसम्प्रत्प्रदायिनीम् ।  
सर्वकामप्रदां नित्यां सर्वसाम्राज्यदायिनीम् ॥  
  
शिष्याय भक्तियुक्ताय विनीताय महात्मने ।  
वदान्याय कुलीनाय शुद्धाचाररताय च ॥  
  
एवं विधाय देवेशि साधकाय प्रवेशयेत् ।  
अन्यथा सिद्धिहानिः स्यादात्माज्ञा शम्भुना कृता ॥  
  
तथा च ॥  
  
न्यासं षट्कं ततः कुर्यात्तारायाः सर्वसिद्धिदम् ।  
तत्रादौ प्रथमोन्यासः श्रीकण्ठादिःपुरोदितः ॥  
  
मातृकाक्षरमुच्चार्य ह्रीꣳ स्त्रीꣳ हूꣳ पूर्वकं वदेत् ।  
श्रीकण्ठादि सपत्नीकं नमोन्तं मातृकास्थले ॥  
  
विन्यसेच्च चतुर्थ्यन्तं न्यासोयं प्रथमः स्मृतः ।  
अस्मिन्न्यासे क्रीयमाणे देवीमेवं विधां स्मरेत् ॥  
  
शवपीठे समासीनां नीलकान्तिं त्रिलोचनाम् ।  
अर्द्धेन्दु शेखरां नानाभूषणाढ्यां चतुर्भुजाम् ॥  
  
द्वितीयं ग्रहन्यासं कुर्यात्तां स मनुस्मरेत् ।  
त्रिवीजपूर्वकश्चायं ग्रहन्यासः समीरितः ॥  
  
स्वरादिकं रविं रक्तं हृदियवर्गपूर्वकम् ।  
सोमं श्वेतं भुवोन्यस्यकवर्गाद्यं च मङ्गलम् ॥  
  
रक्तं नेत्रत्रयन्यस्य च वर्गाद्यं च वक्ष्यसि ।  
वुधं श्यामं न्यसेत् पीतं ट वर्गाद्यङ्गले गुरुम् ॥  
  
त वर्गाद्यं श्वेतवर्णं घटिकायां तु भार्गवम् ।  
नीलवर्णं प वर्गाद्यं नाभिदेशेशनैश्वरम् ॥  
  
श वर्गाद्यं धूम्रवर्णं ध्यात्वा राहुन्यसेन्मुखे ।  
लक्ष्म्याद्यं धूम्रवर्णाभङ्कतुं नाभौ पुनर्न्यसेत् ॥  
  
न्यासं तृतीयं वक्ष्यामि वीज त्रितयपूर्वकम् ।  
समानवर्णानुच्चार्य प्रागिन्द्राय नमोस्तुते ॥  
  
न सिसन्ध्यक्षराण्युक्त्वाचाग्नेय्यामग्नये नमः ।  
दक्षिणेयमाय नमः क वर्गाद्यं ललाटके ॥  
  
च वर्गाद्यं च नैर्-ऋत्यां नैर्-ऋत्याय नमो मुखे ।  
ट वर्गाद्यङ्गले पश्चाद्वरुणाय नमस्त्विति ।  
  
प्। १७०ब्)  
  
न्यसेद्धृदि त वर्गाद्यं वायव्यां वायवे नमः ।  
प वर्गाद्यं कुवेराय नमोन्तं दक्षिणे करे ॥  
  
वामहस्ते य वर्गादीशाण रुद्राय हृद्भवेत् ।  
शवर्गाद्युर्द्धकामाय नमो नाभौ तु विन्यसेत् ॥  
  
हूꣳ रक्षाद्य पृथिव्यै हृद्यादयोरिति विन्यसेत् ।  
शिवशक्त्यभिधान्यासश्चतुर्थ कथ्यतेधुना ॥  
  
ह्रीꣳ स्त्रीꣳ हूꣳ पूर्वकः कार्य इन्द्रियाद्य हरः परम् ।  
ब्रह्माणं डाकिनीयुक्तं वादिस्यं तार्णपूर्वकम् ॥  
  
मूलाधार प्रविन्यस्येच्चतुर्दल समन्वितम् ।  
श्रीविष्णुंशाकिनी युक्तं वादिलां तार्णपूर्वकम् ॥  
  
स्वाधिष्टानाभिधे वक्रे लिङ्गस्थे षट्दले न्यसेत् ।  
रुद्रं तु लाकिनी युक्तं डादिफान्तार्णपूर्वकम् ॥  
  
चक्रे दशदलं न्यस्येन्नाभिस्थे मणिपूरके ।  
ईश्वरङ्कादिवातार्ण पूर्वकं काकिनीयुतम् ॥  
  
विन्यसेद् द्वादशदले हृदयस्थेत्वनाहते ।  
सदाशिवं शाकिनीं च षोडशस्वरपूर्वकम् ॥  
  
कण्ठस्थे षोडशदले विशुद्धाख्ये प्रविन्यसेत् ।  
आज्ञाचक्रे परशिवं हाकिनी संयुतं न्यसेत् ॥  
  
हक्षार्णं भ्रूमध्ये संस्थितेति मनोहरम् ।  
वक्ष्यस्थ पञ्चमन्यासं समस्तारिष्टनाशनम् ॥  
  
अꣳ आꣳ कवर्ग ह्रीꣳ स्त्रीꣳ हूꣳ तारायै नम उच्चरेत् ।  
विन्यसेद् ब्रह्मरन्ध्रेथ इꣳ ईꣳ चापि च वर्गकम् ॥  
  
ह्रीꣳ स्त्रीꣳ हूꣳ नम उग्रायै ललाटे चापि विन्यसेत् ।  
उꣳ ऊꣳ च वर्ग स्त्रीꣳ ह्रीꣳ हूꣳ महोग्रायै नमो वदेत् ॥  
  
विन्न्यसेच्च भ्रुवोर्मध्ये कण्ठ ऋꣳ ॠꣳ ट वर्गकम् ।  
ह्रीꣳ स्त्रीꣳ हूꣳ चापि वज्रायै नमोन्तं स कलेष्वपि ॥  
  
ऌꣳ ॡꣳ त वर्ग ह्रीꣳ स्त्रीꣳ हूꣳ नमः काल्यै हृदिन्यसेत् ।  
एꣳ ऐꣳ प वर्ग ह्रीꣳ स्त्रीꣳ हूꣳ सरस्वत्यै च नाभिगाम् ॥  
  
ॐ औं श वर्ग ह्रीꣳ स्त्रीꣳ हूꣳ वामुश्चर्य च लिङ्गके ।  
अꣳ अः रक्षौ च ह्रीꣳ स्त्रीꣳ हूꣳ चामुण्डायै नमोन्यसेत् ॥  
  
मूलाधारेन्यसेत्यश्चा स्वेष्टेन्यासं समाचरेत् ।  
आधारे कामरूपाक्षं वीज ह्रस्वा न पूर्वकम् ॥  
  
हृदि जालन्धरं पीठं दीर्घपूर्वं तु विन्यसेत् ।  
ललाटे पूर्णगिर्याख्यं क वर्गाद्यं न्यसेत् सुधीः ॥  
  
उड्डीयानं च वर्गाद्यं केशसन्ध्यैः प्रविन्यसेत् ।  
भुवोर्वाराणसीं पीठं ट वर्गाद्यं समाहितम् ॥  
  
प्। १७१अ)  
  
त वर्ग पूर्वकान्यस्येदवन्ति नयनद्वये ।  
प वर्ग पूर्वकं मायापूरिपीठं मुखन्यसेत् ॥  
  
कण्ठे तु मथुरापीठं य वर्गाद्यं प्रविन्यसेत् ।  
नाभावयोध्यापीठं तु श वर्गाद्यं प्रविन्यसेत् ॥  
  
कटौकाञ्चीपुरीपीठं दशमं तु प्रविन्यसेत् ।  
षोढान्यासस्तुतारायाः प्रोक्तोभीष्टप्रदायकः ॥  
  
अथ मन्त्रषोढाः ॥  
  
मन्त्रेणान्तरितां कृत्वा षड्वारां मातृकां न्यसेत् ।  
क्रमोत् क्रमाद्वरारोहे तारा षोढाः प्रकीर्तिताः ॥  
  
कृतेस्मिन् न्यासपर्ये तु सर्वपापं विनश्यति ।  
योगिनीनां भवेत् पूज्यः स देवो न तु मानुषः ॥  
  
यं नमन्ति महेशानि षोढाः पूतित विग्रहाः ।  
अल्पायुः स भवेत् सद्यो देवता कम्पते भयात् ॥  
  
न तस्य पूर्व्योलोकेस्मिन् पितृमातृ तु योजनः ॥  
  
अथ गुह्य षोढामाह ॥  
  
न प्रकाश्यमिदं क्वापि मन्त्रिणः कायरक्षणे ।  
प्रणवं मातृकावर्णं पूतितं मातृकास्थले ॥  
  
तेनैव पूटितं वर्णं न्यसेत् तत्रैव पार्वति ।  
मायावीजं तथा देवी विन्यस्तव्यं प्रयत्नतः ॥  
  
वधूवीजं तथा देवी विन्यसेत्तु समाहितम् ।  
कूर्चवीजं तथान्यसनीयं मशेषतः ॥  
  
अस्त्रें चैव मथान्यस्त्वा स करं तदनन्तरम् ।  
गुह्य षोढाह्ययं देवी न प्रकाश्या कदाचन ॥  
  
अवश्यं प्रत्यहं कार्यं न पूजा न जपस्तथा ॥  
  
अथास्याः सामान्यषोढा तु श्यामा प्रकरणेप्युक्ता ॥  
  
ताराविद्याविधौ देवी कार्यषोढा चतुष्टयी ॥  
  
अथ नक्षत्रकान्यासः ॥  
  
अकारादि क्रमतोन्यस्य रोहिण्यादि क्रमेण तु ।  
व्युत्क्रमेण च चत्वारिशेषं शेषं न योजयेत् ॥  
  
रोहिण्यादि महान्यासं कृत्वा नरवरत्सुधीः ।  
रोहिणी सुतवत् पृथ्व्यामाशोच्यो भवति ध्रुवम् ॥  
  
अकृत्वा तारकान्यासं तारिणीं प्रयजेद्यदि ।  
शतरक्ष प्रजप्तोपि न मन्त्रः सिद्धिदायकः ॥  
  
अथ ऋष्यादिन्यासः ॥  
  
अक्षोभ्य ऋषिरे तस्या वृहती छन्द ईरितम् ।  
नीरसरस्वती देवी त्रिषु लोकेषु गोपिता ॥  
  
हूꣳ वीजमत्रं शक्तिः स्यान्माया स्त्रीं कीलकं स्मृतम् ।  
विनायोगो भवेद्देवी चतुर्वर्ग फलाप्तये ॥  
  
अथ कराङ्गन्यासः ॥  
  
तत्रादौ सार्द्ध पञ्चाक्षरै विद्याया ॥  
  
षट्दीर्घ मायावीजेन षडङ्ग विधिरीरितः ॥  
  
प्। १७१ब्)  
  
अथ षडक्षरी त्र्यविद्ययोः ॥  
  
अखिलवाग्रूपिणीं प्रोच्य हृदयाय नमो वदेत् ।  
अखण्ड वाग्रूपिणीं च शिरसे वह्निवल्लभा ॥  
  
ब्रह्मवाग्रूपिणीं मुक्त्वा कवचाय हूं मुच्चरेत् ।  
रुद्रवाग्रूपिणी नेत्रत्रयाय वौषडित्यपि ॥  
  
सर्ववाग्रूपिणी मुक्त्वा अस्त्राय फडिति स्मरेत् ।  
षड्दीर्घ मायया वीजं वीजान्तेता नियोजयेत् ॥  
  
अथ सार्द्धवेदाक्षरी विद्यायाः ॥  
  
वीजान्ते एकजटायै हृदयं परिकीर्तितम् ।  
तारिण्यौ शिरसे तद्वद्वज्रोदके शिखा तथा ॥  
  
उग्र जटै च कवचं महापरिसने तथा ।  
पिङ्गाग्रैक जटे तद्वन्नेत्रास्त्रे परिकीर्तिते ॥  
  
अथ व्यापकन्यासः ॥  
  
मूलेन व्यापकं न्यासं नवधा कारयेत् प्रिये ।  
सप्तधा पञ्चधा चापि तत्तोनूनं च कारयत् ॥  
  
अत्रोक्त माचरेदत्र नान्यं सञ्चारयेद्बुधः ॥  
  
अथ यन्त्रलिखनमाहा ॥  
  
ततः कुङ्कुम सिन्दूरैः कार्यं यन्त्रं तु योगिना ।  
सौवर्णे राजते ताम्रे स्फाटिके वैद्रुमे तथा ॥  
  
चक्रे यथोक्त विधिना पूज्या देवी नरोत्तमैः ।  
विन्दु त्रिकोणाष्टदल भूपुरं वज्रचिह्नितम् ॥  
  
यन्त्र मे तन्महेशानि रहस्यातिरहस्यकम् ।  
विन्दु षट्कोण वृत्तं च पद्मभूगृहभूषितम् ॥  
  
यन्त्रं प्रोक्तं महाप्राज्ञ भूपुर द्वययुग्मकम् ।  
विन्दु त्रिकोण षट्कोणं वृत्त त्रयमनन्तरम् ॥  
  
चतुरस्रं ततो वृत्तं दलाष्टकं ततोपरि ।  
वृत्तत्रयं समालिख्य भूपुरत्रयकं ततः ॥  
  
त्रिशूलताङ्कितं यन्त्रं श्रीमहातारिणी मनोः ॥  
  
विन्दु त्रिकोण षट्कोणं वृत्ताष्टदलभूषितम् ।  
षोडशारं दन्तपद्मं चतुःषष्टान्दलं तथा ॥  
  
भूपुरत्रय संयुक्तं यन्त्रं श्रीतारिणी मनोः ॥  
  
अथ स वीजयन्त्रमाह ॥  
  
ततः कुलरसे नैव पीठं निर्माय यत्नतः ।  
ॐ आः सुरेखे वज्ररेखे हूꣳ फट् च वह्निवल्लभा ॥  
  
मत्रेणानेन विलिखेत्तारा यन्त्रं मनोहरम् ।  
षट्कोणान्तर्गतं पद्मं भूविं वद्वितयं पुनः ॥  
  
तन्मध्ये विलिखेन्मन्त्री तारा प्रणवमेव हि ॥  
  
अथवा ॥  
  
षट्कोणान्तर्गतं पद्मं भूविम्वद्युतयं पुनः ।  
मायापूर्वदले चैव द्वितयं दक्षिणे लिखेत् ॥  
  
अथोत्तरे पश्चिमे च हूꣳ फट् तारं च मध्यतः ।  
स योनिं गोमयेनाष्ट पत्रमब्जं सुशोभनम् ॥  
  
प्। १७२अ)  
  
भूपुरं च सु वज्राढ्यं यन्त्रमेक जटात्मकम् ।  
मायां पूर्वदलेन्यस्य याम्ये वीजं द्वितीयकम् ॥  
  
तथोत्तेरे पश्चिमे च फट्कारे विलिखेत् ततः ।  
मध्यवीजं लिखित्वा तु भूतशुद्धिं समाचरेत् ॥  
  
अस्त्रास्त्रवीजनिषनेमप्तभेदोस्ति ॥  
  
कुलेश्वरमतः प्रोक्तं फोत्तरे पश्चिमेतुत ।  
फट् पश्चिमेटोत्तरे च विकरालमते स्मृतम् ॥  
  
व्योमेन्दौ रसनार्ण कर्णिकमचां द्वन्द्वैः स्फुरत् केशवं वर्गोल्लासिव   
सुच्छदंव सुमती गेहेन संवेष्ठितम् ॥  
  
ताराधीश्वर वारिवर्ण विलसद्दिक्कोण संशोभितम् ।  
यन्त्रं नीरतनोः परं निगदितं सर्वार्थसिद्धिप्रदम् ॥  
  
शशून्यं कुसुमैः कुर्याच्छून्ये विघ्ने विनिर्दिशेत् ।  
ह्रस्वः साक्षी भयं श्वेतो भगवान्मदनोवकः ॥  
  
ताभिषेकं तथा चोक्त्वा भृगुः कालीमरुत्प्रिये ।  
कूर्चास्त्रं वह्निभार्येति यन्त्रे पुष्पाञ्जलिं क्षिपेत् ॥  
  
अथ पीठपूजामाह ॥  
  
महीगृहश्चतुर्दिक्षु गणेशं वटुकं तथा ।  
क्षेत्रपालं योगिनीं च ध्यात्वा सम्यक् प्रपूजयेत् ॥  
  
पाशाङ्कुशो त्रिशूलं च कपालं दधतं करैः ।  
कृष्णं दिगंवरं क्रूरं क्षेत्रपं पश्चिमे जयेत् ॥  
  
कपालशूलहस्ताभ्यां दधतं सर्पभूषणम् ।  
स्वयूथवेष्टितं रम्यं वटुकं दक्षिणे च येत् ॥  
  
डमर्वशि त्रिशूलांश्च कपालं दधती करैः ।  
रक्तमाल्यां रक्तवस्त्रां योगिनीमुत्तरे यजेत् ॥  
  
श्मशानं तत्र सञ्चिन्त्य तत् तत्कालेद्रुमं स्मरेत् ।  
तन्मूले मणिपीठं च नानामणि विभूषिताम् ॥  
  
नानारङ्कारभूषाढ्यं मुनिदेवैश्च भुषितम् ।  
शिवाभिर्वहुमांसास्थि मोडमानाभिरन्तरम् ॥  
  
चतुर्दिक्षु शवान् मुण्डान् विताङ्गारास्थि भूषितान् ।  
पीठशक्तिरथाभ्यर्च्या केशरेषु समं ततः ॥  
  
वरदा धारीण्याः पीठं पीठामुनायजेत् ॥  
  
तायथा ॥  
  
लक्ष्मी सरस्वती चैव रतिः प्रीतिस्तथैव च ।  
कीर्तिः शान्तिश्च पुष्टिश्चतुष्टिरित्यष्ट शक्तयः ॥  
  
तन्मध्ये पूजयेद्देव्या वाहनं शवमेव च ॥  
  
अथ पीठमन्त्रमाह ॥  
  
वियद्भृशं समुच्चार्य मनु विन्दु कलान्वितम् ।  
महाप्रेतपदं पश्चाद्धृदयान्त मयं मनुः ॥  
  
प्। १७२ब्)  
  
अथार्घ्य स्थापनम् ॥  
  
भूमिं पूर्वोक्त मन्त्रेण मण्डलस्य तु मण्डलम् ।  
कुर्यात् तत्राधारशक्तिं कूर्मशेषं च सञ्जपेत् ॥  
  
आधारं स्थापयेत् तत्र ॐ ह्रीꣳ फडिति मन्त्रतः ।  
आधारं पूजयेत् तत्रयं वह्निमण्डलाय च ॥  
  
नमोन्ते नमवार्णेन ततो नरकपालकम् ।  
हूꣳ फट् मन्त्रेण सङ्क्षाल्य स्त्रीꣳ वीजेन निवेशयेत् ॥  
  
ततोर्चयेन्नृकपालं जपेन्मन्त्रं चतुष्टयम् ॥  
  
कालीकपालाय नमो ह्रीꣳ ह्रीꣳ हूꣳ पुर्वकं वदेत् ।  
एकादशाक्षरो मन्त्रोऽनेन पूजादिमामता ॥  
  
स्त्रीꣳ स्त्रीꣳ स्त्रूꣳ तारिणीत्युक्त्वा कपालोय नमोन्तिकः ।  
द्वादर्शोनेन भवेत् कपालार्चा द्वितीयकै ॥  
  
हाꣳ हीꣳ हूꣳ प्रोच्य नीला कपालाये नम इत्ययम् ।  
एकादशार्णोनेनोक्ता कपालार्चा तृतीयका ॥  
  
माया स्त्रीꣳ हूꣳ स्वर्गकपालाय सर्वापदं वदेत् ।  
ततो धाराय सर्वाय तथा सर्वोद्भवाय च ॥  
  
सर्वशुद्धिमयायेति सर्वासुररुधीति च ।  
देवी कपालाय नमश्चतुर्थो मन्त्र ईरितः ॥  
  
षट्पञ्चाशत् कवर्णोयं कपालस्य तु पूजने ।  
ततस्तस्मिन् कपाले तु पूजयेदर्कमण्डलम् ॥  
  
ॐ सूर्यमण्डलायेति नमान्तोयं नवाक्षरम् ।  
सूर्यमण्डलपूजायां नृकपाले मनुर्मतः ॥  
  
मूलमन्त्रं पठं तस्मिन् सुधावुध्या सुलां क्षिपेत् ।  
गन्धपुष्पाक्षताः क्षिप्त्वा त्रिखण्डाख्यां प्रदर्शयेत् ॥  
  
मुद्रां सा तु कलौ व्यस्तावङ्गुष्टौ कारयत्समौ ।  
अनामान्तर्गते कृत्वा तर्जन्यौ कुटिला कृती ॥  
  
कनिष्ठिके निजस्थाने त्रिखण्डाह्वान कर्मणि ।  
ततस्तस्यां सुरायां तु पूजयेच्चन्द्रमण्डलम् ॥  
  
एकादशार्णेन ततः शङ्खतोयं तु मन्त्रयेत् ॥  
  
ह्रीꣳ श्रीꣳ ह्रौꣳ ॐ समुच्चार्य ह्रीꣳ स्त्रीꣳ हूꣳ फट् समुच्चरेत् ।  
ह्योꣳ हुमिति वाग्वीजादि मन्त्र एकादशाक्षरः ॥  
  
ह्रीꣳ वीजेन ततो मद्यं किञ्चिच्छेषांवु निःक्षिपेत् ।  
शङ्खमुद्रां योनिमुद्रां शङ्खतोयाय दर्शयेत् ॥  
  
तत्र वृत्त्यष्ट षट्कोणं ध्यात्वा देविं विचिन्तयेत् ।  
पूर्वोक्तां पूजयित्वैनां मूले नाथ प्रतर्पयेत् ॥  
  
तर्जनी मध्यमानामा कनिष्ठाभि महेश्वरम् ।  
साङ्गुष्ठाभिश्चतुर्वारं महाशङ्खस्थिते जले ॥  
  
पञ्चाक्षरोणुनापश्चात्तर्प्य आनन्दभैरवः ।  
तारो ह्रौꣳ ह्यौꣳ नम इति पञ्चार्णो भैरवो मनुः ॥  
  
प्। १७३अ)  
  
ततस्ते नार्घ्यतो येन प्रोक्षेत् पूजनसाधनम् ।  
योनिमुद्रां प्रदर्श्याथ प्रणमेद्भवतारिणीम् ॥  
  
अथ पूजामाह ॥  
  
आवाहस्थापयित्वा तु ध्यात्वा मुद्रां प्रदर्शयेत् ।  
मुद्रा प्रदर्श्य विधिवदुपचारैः प्रपूजयेत् ॥  
  
अथ ध्यानम् ॥  
  
प्रत्यालीढपदां घोरां मुण्डमालां विभूषिताम् ।  
खर्वां लम्वोदरीं भीमां व्याघ्रचर्मावृताङ्कटौ ॥  
  
नवयौवन सम्पन्नां पञ्चमुद्रां विभूषिताम् ।  
चतुर्भुजां ललजिह्वां महाभीमां वरप्रदाम् ॥  
  
खड्गकर्तृधरां सव्ये वामे मुण्डोत्पलान्विताम् ।  
पिङ्गाग्रैकं जटां ध्यायेन्मौला वक्षोभ्य भूषिताम् ॥  
  
वालार्कमण्डलाकारलोचन त्रयभूषिताम् ।  
प्रज्वलत् पितृभूमध्ये गता दंष्ट्रां करालिनीम् ॥  
  
सा वै सस्मेरवदनां सर्पालङ्कारभुषिताम् ।  
विश्वव्यापकतोयान्तः श्वेतपद्मोपरिस्थिताम् ॥  
  
अथ मुद्रामाह ॥  
  
तारार्चने विशेषेण दर्शयेत् पञ्चमुद्रिकाम् ।  
योनिश्च भूतिनी चैव वीजाख्यादैत्यधूमिनी ॥  
  
लेलिहा चेति सङ्गुप्ताः पञ्चमुद्राः प्रकीर्तिताः ।  
योनिर्मायाधराध्येनुर्वधूः कूर्चं क्रमाद्विदुः ॥  
  
वीजान्यासां लक्षणं तु क्रमेण कथयाम्यहम् ।  
तर्जन्य नामिके मध्ये कनिष्ठे चक्रमादपि ॥  
  
करयोर्योजयेच्चैव कनिष्ठा मूलभेदतः ।  
अङ्गुष्ठाग्रं तु निःक्षिप्य महायोनिः प्रकीर्तिता ॥  
  
अधोमुखीमिमां मुद्रां दर्शयेद्वीजपूर्विकाम् ।  
वद्ध्वा तु योनिमुद्रां वै मध्यमे कुटिले कुरु ॥  
  
अङ्गुष्ठे तु तदग्रे तु मुद्रेयं धूतिनी मता ।  
परिवर्त्यकरौ स्पृष्ट्वावङ्गुष्ठ तर्जनी युगम् ॥  
  
अर्द्धचन्द्राकृतिर्न्यायं युगपत् कारयेत् समम् ।  
अधः कनिष्ठामाकृष्य मध्यमे वीनियोजयेत् ॥  
  
मुद्रैषा कथिता देवी वीजाख्या ज्ञानरूपिणी ।  
परिवर्त्यकरौ कृत्वा कनिष्ठा कष्टमध्यमाम् ॥  
  
अनामयोर्युगं चाधस्तर्जनीयुगलं पृथक् ।  
अन्योन्यं निविडं वध्वा अङ्गुष्ठाग्रे अनामिके ॥  
  
दैत्यानां धूमकत्वाख्या मुद्रैषा कथिता प्रिये ।  
चक्रं विस्फारितं कृत्वाप्यधो जिह्वां च चालयेत् ॥  
  
पार्श्वेस्थ मुष्टियुगलं लेलिहानेति कर्तिता ॥  
  
अथास्याः पूजामाह ॥  
  
श्रीमदेकजटेत्युक्त्वा वज्र पुष्पं प्रतीच्छव ।  
तारादि वह्निजायान्तमुदीर्य यजनं चरेत् ॥  
  
सन्तर्प्य पञ्चमुद्राभिर्नमस्कुर्यादलक्षितः ॥  
  
पञ्चमुद्रा यथा ॥  
  
प्। १७३ब्)  
  
सम्मुखं चतुरस्रं च वृत्तं गोमुखमेव च ।  
योनि मुद्रेति कथिता मुद्रायं च नमस्कृतौ ॥  
  
अथासां रक्षणमाह ॥  
  
अञ्जलिं भूमौ संस्थाप्य तत्र दत्वा शिरः पुनः ।  
एषामुद्रा महेशानि ख्याता सम्मुखसञ्ज्ञकाः ॥  
  
उत्तानं च वामकरं भूमौ कृत्वा महेश्वरी ।  
दक्षं करतलं तत्र संयोज्य साधकोत्तमः ॥  
  
करयोरङ्गुलीभिश्च पृष्टदेशं परस्परम् ।  
स्पृष्ट्वा तत्र शिरोयोगान्मुद्रास्याच्चतुस्रिका ॥  
  
निधाय भूमावुत्तानाङ्गुष्ठ मुष्टिद्वयं शिवे ।  
मूर्द्ध्नि योगमहेशानि ख्यातेर्य वृत्तमुद्रिका ॥  
  
भूमौ करयुगं देवी सम्पुटं विस्तृताङ्गुलिम् ।  
कृत्वा तत्र शिरोयोगान्मुद्रा गोमुखसञ्ज्ञका ॥  
  
पूर्वोक्ता योनिमुद्राया सा भूमौ शिरसंयुता ।  
योनि मुद्रेति कथिता तारा देव्या नमस्कृतौ ॥  
  
अथास्याः मूर्द्ध्नि भैरवं यजेत् ॥  
  
तथा च ॥  
  
ततः सम्पूजयेद्देव्या मस्तकेऽक्षोभ्य सञ्ज्ञितम् ।  
मुनिद्वादशवर्णेन मनुना स निगद्यते ॥  
  
अक्षोभ्य वज्रपुष्पं च प्रतीच्छानलवल्लभा ॥  
  
अस्योपास्य मन्त्रध्यानादिकमग्रेवाच्यम् ॥  
  
अथ सम्पूजयेत् कोणं षट्के देव्याः षडङ्गकम् ॥  
  
अथ दिव्यौघाद्या गुरवः ॥  
  
अथ तारा गुरून् वक्ष्ये दृष्टादृष्ट फलप्रदान् ।  
ऊर्द्ध्वकेशो व्योमकेशो नीलकण्ठो वृषध्वजः ॥  
  
दिव्यौघान् कथितान् वत्स सिद्धौघान् पूजयेत् ततः ।  
वशिष्ठः कूर्मनाथश्च मीननाथो महेश्वरः ॥  
  
हरिनाथश्च मानौघान् शृणु वक्ष्यामि सद्गुरून् ।  
तारावती भास्वमती जया विद्या महोदरी ॥  
  
सुखानन्दः परानन्दः पारिजातः कुलेश्वरः ।  
विरूपाक्षः फेरवी च कथितं तारिणी कुलम् ॥  
  
त्रिकोण मध्ये देव्यग्रे स्वगुरुं पूजयेद्बुधः ।  
कामेश्वर्यादिकाः पूज्या स्त्रिकोणे वह्निमण्डले ॥  
  
कामेश्वरी दिक्करवासिनी च चण्डलायिका ॥  
  
अथाधो मुखत्रिकोणे ॥  
  
इन्द्रकोणे लसद्दण्डकुण्डिकाक्षगुनाभयाम् ।  
गायत्रीं पूजयेन्मस्त्रीं ब्रह्माणमपि तादृशम् ॥  
  
इति षट्कोणपक्षे त्रिकोणपक्षेतूपनिषदिविशेषः ॥  
  
प्। १७४अ)  
  
क्रमेण कोणत्रये वीजत्रयेण ब्राह्मी वैष्णवीं माहेश्वरीं पूजयेदिति ॥  
  
अथास्यावरणार्चा वामावर्तेनैव ॥  
  
तथा च ॥  
  
वामावर्ते क्रमेणैव पूजयेदङ्ग देवता ॥  
  
अथ पूर्वाद्यष्टदले मूल महाकाल्पाद्याः पूज्या ।  
ततोष्टौ योगिनी वाह्ये सम्पूज्या दलमूलतः ॥  
  
महाकाल्यथ मुद्राणी उग्रा भीमा तथैव च ।  
घोरा च भ्रामरी चैव महारात्रीश्च सप्तमी ॥  
  
भैरवी चाष्टमी प्रोक्ता योगिनीस्ताः प्रपूजयेत् ॥  
  
अथ पूर्वादि दल चतुष्टये वै रोचनादीन् पूजयेत् ॥  
  
वैरोचनं तथा शङ्खपाण्डरं पद्मनाभकम् ।  
असिताभं यजेन्मन्त्री ऐन्द्रीतश्च चतुर्दले ॥  
  
अथाग्न्यादि दल चतुष्टये नामकाद्याः इष्ट्याः ॥  
  
विदिक्षु पूजयेत् पश्चादग्नि कोणादितः क्रमात् ।  
नामकां नामकां चैव पाण्डरान्तारिकां तथा ॥  
  
अथ वैरोचनादीनां ध्यानमाह ॥  
  
वैरोचनं द्विहस्तं च यष्टि टोमरधारिणम् ।  
पीतं वृषासनगतं त्रिनेत्रं रक्तवत्सलम् ॥  
  
शङ्खं त्रिशिरसं देवमसिताभं हिरण्मयम् ।  
पुस्तकाभीति वरदं विमलं शशवाहनम् ॥  
  
पद्मनाभं दन्ति वक्तुं पुस्तकं वरदा भयम् ।  
पाशं च विधृतं देवं त्रिनेत्रं वरदं शुभम् ॥  
  
श्वेतां त्रिनेत्रवरदां पुस्तकाभयधारिणीम् ।  
मामकां वलदेवेन संयुक्तेन विभाविताम् ॥  
  
कृष्णां करालवदनां तामका नवयौवनम् ।  
गोधिकायां समारूढां शिखिरूढां च तालकाम् ॥  
  
पाण्डुरां श्वेतवीजेन चतुर्वाहुः समन्विताम् ।  
रक्तां लम्वोदरीं ध्यायेत् पञ्चप्रेतासनस्थिताम् ॥  
  
अथ वैरोचनादि नरकान्तकां तायां पूजायां मन्त्र विशेषमाह ॥  
  
आदौ प्रणवमुच्चार्य नामाद्य वीजमुच्चरेत् ।  
संवुद्ध्यन्तंवतन्नाम वज्र पुष्पं प्रतीच्छ च ॥  
  
स्वाहान्तो मनुराख्यातो द्वादशानामयं क्रमः ॥  
  
अथ पूर्वाद्यष्ट दलाग्रेषु ब्राह्माद्यष्ट मातरः पूजनीया ॥  
  
दलाग्रे च महेशानि ब्राह्मादि परिपूजयेत् ॥  
  
प्। १७४ब्)  
  
अथ पूर्वादि द्वारे चतुष्टये पद्मान्तकादीन् जयेत् ॥  
  
द्वारे पूर्वादितः पश्चात् पद्मान्तकयर्मात्तकौ ।  
विघ्नान्तकं समभ्यर्च्य पूजये नरकान्तकम् ॥  
  
अथ भूपुरस्य दशदिक्षु दिग्पालान् सम्पूज्य तद्वह्यष्टदलानि समभ्यर्च्य   
भूपुर पूर्वदिशि भूपुरयं कलयोरन्तराले सूर्यं सम्पूज्य देव्योत्तरभागे   
गुरुपङ्क्त्यन्तरे वौर्द्ध जयेत् ॥  
  
भूपुरे चैव तद्वाह्ये दशदिक्षु यथा क्रमम् ।  
शक्रादींश्चापि वज्रादीन् पूजयेतदनन्तरम् ॥  
  
भूविंवाभ्यन्तरे सूर्यं गुरुपङ्क्त्युत्तरे ततः ।  
उत्तरे पूजयेद्वौद्धं पुनर्देवी प्रपूजयेत् ॥  
  
पुष्पाञ्जलि त्रयं दद्याद्यथा सङ्ख्यं जपेद्बुधः ॥  
  
अथ सर्वावरण साधारण यजनमस्त्रमाह ॥  
  
प्रणवं पूर्वमुच्चार्य नाम संवोधनान्वितम् ।  
वज्रपुष्पं प्रतीच्छेति हूꣳ फट् स्वाहेति मन्त्रितः ॥  
  
एतन्मन्त्रेण्यासमात्रं भिन्नमेव न संशयः ।  
अनेन मनुना सर्वान् परिवारान् समर्चयेत् ॥  
  
वैरोचनादिषु पुनर्नामाद्यक्षरपूर्वकम् ॥  
  
अथ बलिदानम् ॥  
  
ततोश्च नित्या पूजान्तेऽन्वहं देव्यै वलिं हरेत् ।  
वामभागे त्रिकोणे च वृत्तं भूपुरमेव च ॥  
  
विधाय रकतमाल्यादौ अर्चयित्वा यथाविधिः ॥  
  
श्रीमदेक जटेनील सरस्वती महोग्र च ।  
तारादेवी खखेत्युक्त्वा सर्वभूतपिशाचरा ॥  
  
क्षसान् ग्रसग्र सममजाड्यं छेदय छेदय ॥  
  
श्रीꣳ ह्रीꣳ फट् वह्नि जायान्तस्तार मायादि को मनुः ।  
भवेद् द्विपञ्चशदशः पूजैवं पूर्णतामियात् ॥  
  
अथ जपमाह ॥  
  
तत्रादौ भैरवस्य ततः कुल्लुकायाः ततः स्वेष्टदेवतायाश्च ॥  
  
अक्षोभ्यस्य मनुं त्यक्त्वा देवीं तारां जपेद्यदि ।  
सिद्धिहानिर्भवेत्तस्य रौरवं नरकं व्रजेत् ॥  
  
अक्षोभ्यस्य मनुं विप्र कवचं सारमुत्तमम् ।  
अतिगुह्यं महाध्यानं सर्वध्यानेषु चोत्तमम् ॥  
  
अग्रे मनुं प्रवक्ष्यामि ध्यानं चैव ततः परम् ।  
कवचं च ततः पश्चात् कथयामि क्रमेण तु ॥  
  
प्। १७५अ)  
  
अनुत्तरं समुद्धृत्य प्रपञ्चम विभूषितम् ।  
अक्षोभ्येति च स्वाहेतिरमाद्यन्तं महामनुः ॥  
  
स्वयम् ऋषिश्च सम्प्रोक्तो विराट् छन्द उदीरितः ।  
अक्षोभ्यो देवता प्रोक्तस्त्रिमूर्तिर्नागरूपधृक् ॥  
  
विनियोगस्तु नियतं पुरुषार्थ चतुष्टये ॥  
  
अथ ध्यानं प्रवक्ष्यामि सर्वसौभाग्यदायकम् ।  
सहस्रादित्य सङ्काशं नागरूपधरं शुभम् ॥  
  
विद्युटि समं वक्त्रं वह्निभास्वरलोचनम् ।  
सार्द्ध त्रिवलयोपेतं जटाकोद्यग्र संस्थितम् ॥  
  
महारावण्य संयुक्तं सुरासुर नमस्कृतम् ।  
सूर्य विद्युत् समं भास्वन्महामणि शिरोपरि ॥  
  
एतद्यूयं महाकायं देवीरपि सुपूजितम् ॥  
  
श्रीशिव उवाच ॥  
  
अक्षोभ्य कवचस्यास्य ब्रह्मविष्णुश्च रुद्रकाः ।  
ऋषयश्च समाख्याता विराट् छन्द उदाहृतम् ॥  
  
अक्षोभ्य देवता चैव श्रीवीजं वीजमेव च ।  
स्वाहा शक्तिर्विनियोगः पुरुषार्थ चतुष्टये ॥  
  
श्रीवीजं शिरसे अव्यादादि विजिअं च भारके ।  
अकारः स्कन्धमे अव्यात् क्षकारो हृदि रक्ष तु ॥  
  
भकारो नाभि मे अव्यादेकारो गुह्यदेशके ।  
मन्त्रशक्तिश्च सर्वाङ्गं वीजं नेत्रत्रयेऽवतु ॥  
  
सर्वभावैश्च अक्षोभ्यो वाहु द्वौरक्षयेत् सदा ।  
ब्रह्मारक्ष तु पादौ द्वौविष्णुरक्ष तु जानुनी ॥  
  
मूलाधारं शिवोमेव्यात् स्वाधिष्टानं वृषोऽवतु ।  
मणिपूरे सदा अव्यात् शिवस्य गृहिणी च मे ॥  
  
अनाहताम्वुजं मेऽव्यादिन्द्रादि दशदेवताः ।  
विशुद्धचक्रेष्ट ततं रक्षां करो मे रविः ॥  
  
महेश्वरः सदा रक्षेदाज्ञा चक्रं सुशोभनम् ।  
ब्रह्मशुक्रं च मे रक्षेन्नाभिं रक्ष तु भैरवी ॥  
  
दिव्यादौ गुरुपङ्क्तौ च सर्वत्राक्षोभ्य उच्यते ।  
एवं क्रमविधानेन कवचं च जपेच्छुविः ॥  
  
त्रिसन्ध्यं यः पठेन्नित्यं श्रधाभक्तिः समन्वितः ।  
सिद्ध्यहानिर्भवेत् तस्य नात्रकार्या विचारणा ॥  
  
अथ कुल्लुकायाः आवश्यकतामाह ॥  
  
अजप्त्वा कुल्लुकामन्त्रम स्मृत्वा श्रीपतिं हरिम् ।  
योजयेत् तारिणी मन्त्र नरकेशरिणीयते ॥  
  
जपित्वा कुल्लुकामन्त्रमष्टोत्तरशतं सुधीः ।  
प्रजपेत्तारिणीं पश्चान्नान्यथा सिद्धिमाप्नुयात् ॥  
  
प्। १७५ब्)  
  
धृत्वा तु कुल्लुका हस्ते महादेवीं समर्चयेत् ।  
अथवा मूर्द्ध्नी विन्यस्य पूजयेत् प्रजपेदपि ॥  
  
अनित्य जपसङ्ख्यामाह ॥  
  
अष्टोत्तर सहस्रं वा अष्टोत्तर शतं च वा ।  
रहस्य मालया मन्त्री जपेन्नित्य मनन्यधीः ॥  
  
तथा च ॥  
  
सहस्रं शतं विंशति वा जपेन्द्रस्य मारयेति श्रुतौ ।  
रहस्य मालयातता तारिणी सिद्धिदा भवेत् ॥  
  
अतस्तया प्रजप्तव्या मारया सिद्धिमिच्छता ।  
महाशङ्खमयीमाला पञ्चाशन्मणिनिर्मिता ॥  
  
रहस्यमाला सम्प्रोक्ता गोपनीया प्रयत्नतः ।  
चलमालास्थि खण्डे नरचिता जपमालिका ॥  
  
महाशङ्खमयी ज्ञेया तदभावे स्फाटिकीमता ॥  
  
अथ मन्त्रध्यानम् ॥  
  
मन्त्रध्यानं प्रवक्ष्यामि जपा सर्वार्थसाधकम् ।  
मन्त्रध्यानां महेशानि शुद्ध्यते ब्रह्महायतः ॥  
  
मूलचक्रे च हृल्लेखां सूर्यकोटिं समप्रभाम् ।  
स्वाधिष्टाने पीतवर्णं द्वितीयं च विभावयेत् ॥  
  
सूर्यकोटि प्रतीकाशं कूर्चवीजं महाप्रभम् ।  
अष्टमन्त्रं हृदि ध्यायेत् कालाग्नि सदृश प्रभम् ॥  
  
मूलादि ब्रह्मरन्ध्रान्तं सर्वां विद्यां विभावयेत् ।  
सूर्यकोटि प्रतीकाशां योगिभिर्दृष्ट पूर्विकाम् ॥  
  
जिह्वायान्यसनादेव मूकोपि सु कविर्भवेत् ।  
इत्थं जपं समर्प्याथ घण्ठावादनपूर्विकाम् ॥  
  
स्तुत्वा ता स्तुतिभिः सम्यक् साधकोभक्ति संयुतः ॥  
  
अथ स्तोत्रं यथा ॥  
  
स्वयं लीलयाया परं विष्णुमूर्तिर्वभौ चेन्न चैवं कथं चन्द्रचूडः ।  
तदङ्घ्रि पद्मोद्गतांवु प्रवाही जगन्नित्य वीजं भजेतां त्रिनेत्राम् ॥  
  
पराया न चेत् कृष्ण आसीत् कथं स स्ववक्त्रा रविन्दद्युतेर्नेत्रभङ्ग्या ।  
स्मरानेर्वहुव्रीहिता कृछुनाम्नि जगन्नित्य वीजं भजेतां त्रिनेत्राम् ॥  
  
लसत्या देहस्ताननाक्तेषु यस्या मधूनिच्छुरांशोन पञ्चास्यको भूत् ।  
अतस्तेन लब्ध्वा सदानन्द सञ्ज्ञां जगन्नित्य वीजं भजेतां त्रिनेत्राम् ॥  
  
यदीयं रसं सन्निपीयश्चरेण स्मरीये मुखे चामृते चन्दनादौ ।  
घृणां किं वृतत्याशित कालकूटो जगन्नित्य वीजं भजेतां त्रिनेत्राम् ॥  
  
प्। १७६अ)  
  
विधाता यदा या न चास्ते स्वयं सः स्वयम्भूः कथं स्यात् तदा तोति तूर्णम् ।  
नुताराभिधेयो न जातः द्युलौलेः जगन्नित्य वीजं भजेतां त्रिनेत्राम् ॥  
  
तदंशं समायं द्विवीजं ततः स्यात् त्रिपादेति वेदान्तिनोयां वदन्ति ।  
विदेकाङ्क्षरं ब्रह्मवीजं कूर्चं जगन्नित्यवीजं भजेतां त्रिनेत्राम् ॥  
  
ततोस्त्रं यदा सार्द्ध पञ्चाक्षरां सा जगत्तारणादुग्रतारा प्रसिद्धा ।  
विना तारकं सा परैका जटास्याज्जगन्नित्यवीजं भजेतां त्रिनेत्राम् ॥  
  
विनास्त्रं पञ्चाक्षरैः कुल्लुकेयं स्वयं नीरवाणी परं चित्स्वरूपा ।  
स्मृताप्येकवालंरं सदामुक्ति हेतुं जगन्नित्य वीजं भजेतां त्रिनेत्राम् ॥  
  
इदं ये जनास्तोत्रराजं विवन्ति प्रसिद्धाश्चते गद्यपद्य प्रसङ्गे ।  
जगद्रूप पापादि मुक्तो हि तूर्णं शरीरान्तरे यान्ति तारा समीपम् ॥  
  
विपत्तौ निशार्द्धे जपान्ते प्रभाते पठेद्यस्तु भक्त्या तदर्थं विचिन्त्य ।  
भवेन्नीलवान्याद्विरेफाङ्घ्रिपद्मे सजीवस्तु हंसः सजीवो न जीवः ॥  
  
इति श्रीअद्वैतनिरूपणेमन्त्रार्थविवरणात्मकतात्मकस्तोत्रराजनामस्तोत्रं   
सम्पूर्णम् ।  
  
अथ कवचमाह ॥  
  
पुरा कैलाशशिखरे तारां पप्रच्छ शङ्करः ।  
गुप्तभावेन देवेशि कथयस्व तु सादरम् ॥  
  
केनोपायेन सहसा शरीरं सुदृढं भवेत् ।  
कथं वा सिद्धिरतुला तवर्मत्र विदां प्रिये ॥  
  
श्रीतारोवाच ॥  
  
अस्ति गुह्यतरं ह्येतन्निः सृतं मुखपङ्कजान् ।  
इदं रहस्यं परमं कथयामित्वयि प्रिये ॥  
  
श्रूयतां सावधानेन कवचं तन्मुखात्सृतम् ।  
मधुकैटभयोर्युद्धे कथितं पद्मजन्मना ॥  
  
तत्प्रभावोत्तु देवेशनाशं विष्णुर्नगच्छति ।  
भवत् सु कथितं पूर्वं तन्नस्मरसि मायया ॥  
  
उद्धृतं सारभूतानां कवचं योगिनां सते ।  
न कस्मैचित् प्रवक्तव्यं न प्रकाश्यं कथञ्चन ॥  
  
शपथं कुरु देवेश यदि स्नेहोस्ति साम्प्रती ।  
श्रूयतां सावधानेन कवचं सारसङ्ग्रहम् ॥  
  
सत्यं सत्यं पुनः सत्यं सत्यं सत्यं पुनः पुनः ।  
कवचेन विना देवयोनामर्चयति क्षणात् ॥  
  
तमश्नामि महोग्राहं योगिनीभिः सुनिश्चितम् ॥  
  
ब्रह्मविष्णुमहेशानां वीजं रक्ष तु मूलकम् ।  
तदूर्द्ध शक्तिवीजं तु लिङ्गं रक्ष तु यत्नतः ॥  
  
मणिपूरं सदा पातु वधू वीजं विशेषतः ।  
अनाहतं वर्मवीजं पातु मे सर्वसर्वतः ॥  
  
अस्त्राणि सर्वदा पातु विषुद्धं कण्ठभूषितम् ।  
शेषस्तु पातु मे नित्यमाज्ञास्थानं द्विपत्रकम् ॥  
  
प्। १७६ब्)  
  
शीर्षं पातु तथा तारा जटापातु सदाननम् ।  
नीलसरस्वती पातु हृदयं मे सदापुनः ॥  
  
अक्षोभ्यः पातु सर्वागं वृहती पातु भालकम् ।  
उग्रतारादेवता मे गह्वरं पातु सर्वदा ॥  
  
चरणै मे सदा पातु मायावीजमशेषतः ।  
उरूमे सर्वदा पातु वधूवीजं सदैव हि ॥  
  
स्तनद्वयं सदापातु कूर्चं विघ्नविघातकम् ।  
रसनामसनापातु लक्ष्मी देवी च सास्वती ॥  
  
रसाग्रं सदा पातु सरस्वती प्रयत्नतः ।  
रतिः पातु सदावीजं प्रीतिर्मे वदनं सदा ॥  
  
कीर्तिः कीर्तिः सदा पातु शान्तिः शान्तिं सदावतु ।  
पुष्टिर्मेया तु पुष्टिं च पुष्टितुष्टिः सदावत् ॥  
  
वैरोचनं पातु शङ्खं शङ्ख पूर्वस्तथैव च ।  
पाण्डरो मे सदागण्डं पातु नित्यं च सर्वशः ॥  
  
पद्मनाभः सदा पातु नाभिर्मेदशपत्रकम् ।  
असिताभः पातु लिङ्गं नामकः पातु चक्षुषि ॥  
  
मामकोम तथा हस्तौ ग्रीवां मे पातु पाण्डरः ।  
तारकः पातु हृदयं द्रष्टिं पद्मान्तको मम ॥  
  
पार्श्वद्वन्द्वं सदा पातु यमान्तक नरान्तकौ ।  
चरणौ मे पातु नित्यं विघ्नान्तक समाह्वयः ॥  
  
तारा मे पातु सततमष्टाङ्गं परमेश्वरी ।  
इदं तु कवचं देव कथितं तन्मुखात् सृतम् ॥  
  
प्रमादाद्यदि देवेश यत्र कुत्र प्रकाश्यते ।  
योगिनीभिस्तदाहं तु स्वयं च वधकारिणी ॥  
  
यदि भाग्यवशाल्लब्धं केनचित् साधकीलवै ।  
तदा तस्य महासिद्धिर्वपुषा जायते ध्रुवम् ॥  
  
निषिद्धेभ्यो न दातव्यं न प्रकाश्यं कथञ्चन ।  
यदि दद्यान्निषिद्धेभ्यस्तदाहं वधकारिणी ॥  
  
दद्याच्छान्ताय शिष्याय तन्त्र मन्त्र युताच्य च ।  
गुरुपङ्क्तिपुटा चैव तदा सिद्धिरनुत्तमा ॥  
  
रहस्यं कथितं सर्वमनन्त फलदायकम् ।  
गोपितव्यं तदा देव न प्रकाश्यं कदाचन ॥  
  
इति श्रीयोगिनीतन्त्रोक्तैकजटाकवचं समाप्तम् ॥  
  
इति श्रीतन्त्रचिन्तामणौ ताराभेदत्रितयसाधारणनित्यार्चननिर्णयो नाम   
चतुर्विंशतितमः प्रकाशः ॥ २४ ॥  
२५थ् प्रकाशः नोत् अवैलब्ले   
  
अथ श्रीवैरोचनीविद्यायाः क्रमोल्लिख्यते ॥  
  
जलपात्रं करे कृत्वा पूजास्थानं ततो व्रजेत् ।  
प्रक्षाल्य पादौ हस्तौ च वाससी परिधाय च ॥  
  
आचम्य विधिवद्देवी देशिकेन्द्र सुखासने ।  
प्रागास्य मुखगास्यं वा दक्षिणास्यं विशेषतः ॥  
  
स्वगेहाद्वामतो रम्यं देवीवेश्म समाचरेत् ।  
प्रणवैश्चैव लज्जां च सकारश्च विसर्गवान् ॥  
  
असुरक्षयाय रक्षमाये फट् च द्विठान्तिकः ।  
अनेनाङ्घ्री च प्रक्षाल्य जलमीशानतस्त्यजेत् ॥  
  
अथ मन्त्राचमनम् ॥  
  
मन्त्रैराचमनं कुर्याद्देवीं ध्यायन् हृदंवुजे ।  
लक्ष्मीमाया कूर्चवीजैस्त्रिभिः पीत्वांवु साधकः ॥  
  
प्। १७७अ)  
  
लक्ष्मीमाया कूर्चवीजैस्त्रिभिः पीत्वांवु साधकः ।  
वाग्भवेनाष्ट सम्पूज्य मायाभ्यां वद्विरुन्मृजेत् ॥  
  
कूर्चेन क्षालयेत् पाणिमेभिर्मन्त्रैश्च विन्यसेत् ।  
श्रीमाया कूर्चवाक् काम त्रिपुटा भगवर्णकैः ॥  
  
कामकलां कुशाभ्यां च वक्त्रनासाक्षि कर्णयोः ।  
नाभि हृन्मस्तकं चाष्टौ कृत्वाशस्तुर्भवेत्क्षणात् ॥  
  
आचम्यैवं छिन्नमस्तां वत्सरातां प्रपश्यति ।  
पुण्याहं वाचयेद्धीमान्सामान्यार्घ्यं ततो दिशेत् ॥  
  
द्वारमभ्युक्ष्यते नैव द्वारदेवान् प्रपूजयेत् ।  
धातारं च विधातारं क्षेत्रपालं ततः परम् ॥  
  
विघ्नराजं महेशानि गङ्गा च यमुनां ततः ।  
वसुधारां शङ्खनिधिं पद्मनिधिं वसुमतीम् ॥  
  
द्वारश्रियं नमस्कृत्य पूजयं क्रमतः सुधीः ॥  
  
ओङ्कारादि नमोन्तेन पूजयेद्देशिकोत्तमः ।  
किञ्चित् सङ्कुच्य वामाङ्गे वामपाद पुरःसरम् ॥  
  
पूजास्थानं विशेद्धीमान् अस्त्राय फट् समुच्चरन् ॥  
  
अद्यपात्रं विधायाथ क्षेत्रपालं नमत्सुधीः ।  
ऊर्द्ध्वं ब्रह्मा अधोनन्तः आधारः शक्तिं ततः परम् ॥  
  
कूर्ममनन्तं पृथिवीं कल्पवृक्षं ततः परम् ।  
मणिदेवीं स्वर्ण सिंहमष्ट शक्तिस्ततः परम् ॥  
  
आनन्दकन्दं प्रणमेत् संविन्नालं ततः परम् ।  
ततः प्रकृति पत्राणि विकारमय केशरम् ॥  
  
कमलं सर्वतत्वैक गुणाः सत्वं रजस्तमः ।  
सूर्यविम्वं चन्द्रविंवंह्निविंवं ततः परम् ॥  
  
पञ्चाशद्वीजसंयुक्तां कर्णिकां प्रणमेत्सुधीः ।  
आत्मानं परमात्मानमन्तरात्मानमेव च ॥  
  
विकारं केशरं धीमान् प्रणमेद्दण्डवद्भुवि ।  
दिव्यदृष्ट्यादिव्यविघ्नान् दूरयेत् न पूर्वकम् ॥  
  
अस्त्राय * (?) च मन्त्रेण हूꣳ मन्त्रेणापि सुन्दरी ।  
आत्मानं रक्षयेद्धीमान् वह्निप्राकारयोगतः ॥  
  
शवं वा गजचर्माणि नरचर्म महेश्वरी ।  
व्याघ्राजिनं कुचे लंवाभूतिकाङ्गार सम्भव ॥  
  
शवचैलं महेशानि आसने कल्पयेत्सुधीः ।  
आत्मानं नीलचोलेन नीलयद्यत्नपूर्वकः ॥  
  
विशेषेण महेशानि पूजयेत् साधकोत्तमः ।  
कूर्मचक्रे विशेद्धीमान् मुखे सर्वसमृद्धये ॥  
  
पूजयित्वा विधानेन विशेद्धीमान् तदा शुचिः ।  
उपरिचासनेद्धीमान् शोधयित्वा विशेषतः ॥  
  
पूजयित्वासनं धीमान्नाधारः शक्तियोगतः ।  
श्वेतसर्षपमादाय विघ्नान्निः सारयेत्सुधीः ॥  
  
स्वर्गमर्त्य च पाताले विघ्नाविघ्नविनायकाः ।  
नश्यं तु मम कूर्मेस्मिन् ते सर्वे च शिवाज्ञया ॥  
  
प्। १७७ब्)  
  
तारत्रयं ततो दद्यादस्त्राय फडिति स्मरम् ।  
विन्यस्त हस्तयुगलं मूर्द्धोर्द्ध क्रमयोगतः ॥  
  
ध्यात्वा गुरुं सहस्रारे प्रणम्यनतिमादिशेत् ।  
गुरुवामेन मेद्धीमान् तत्रैव गुरुपादुकाम् ॥  
  
गणेशं दक्षिणे ध्यात्वा प्रणमे विघ्नशान्तये ।  
सम्मुखे प्रणमेद्देवीं छिन्नमस्तां वसुन्धराम् ॥  
  
रतिकामोपरिस्थातां प्राणायाम तथा चरेत् ।  
भूतशुद्धिं ततः कुर्याद्धं स मन्त्रेण साधकम् ॥  
  
ओङ्कारेण पुरोजीव मूर्द्धमुत् क्षिप्य यत्नतः ।  
निर्जीवं देहमाकारैर्वह्निवीजेन दाहयेत् ॥  
  
तेनैव वायुवीजेन तद्भस्मायगमं भवेत् ।  
तेनैव मेघरूपेण तत्र विष्टिं विचिन्तयेत् ॥  
  
तेनैवामृत वृष्टिं च ध्यात्वा देहनवीकृतम् ।  
पूर्वोक्त देवतारूपं सर्वकल्मष वर्जितम् ॥  
  
करकच्छपिका पुष्पं हस्ते मूलेन धारयेत् ।  
इतीयं भूतशुद्धिस्तु लोकानां हितकारिणी ॥  
  
भूतशुद्धिं समासाद्य मातृकान्य समाचरेत् ।  
षोडशार्णेन मूलेन प्राणायामं समाचरेत् ॥  
  
चन्द्रावेदाग्नि सङ्ख्याभिर्मायया वा समाचरेत् ।  
विकार विद्या दशनैर्विद्यासु सकलाष्वपि ॥  
  
मन्त्रन्यासं ततः कुर्यादृष्यादीन् पूर्वसूचिताम् ।  
आसाम् ऋषिर्भैरवोहं नाम्ना तु क्रोधभूपतिः ॥  
  
सम्राट् छन्दो देवता च छिन्नमस्ताः प्रकीर्तिता ।  
मायावीजं स्वाहा शक्तिः कथिता पद्मयोगिना ॥  
  
धर्मार्थ काममोक्षेषु विनियोगः प्रकीर्तिताः ।  
उच्चरेत् प्रणवं पूर्वम् आकारं विन्दु संयुतम् ॥  
  
खड्गाथ हृदयायेति स्वाहा युक्तं कनीयसि ।  
इकारं प्रणवाद्देवी चन्द्रविन्दु समन्वितम् ॥  
  
सुखद्गायततो वाच्यं शिरसे तदनन्तरम् ।  
स्वाहा युक्तं ततो वाच्यं पवित्राङ्गुलि संयुतम् ॥  
  
ऊकारं प्रणवाद्देवी विन्दुलाछितमस्तकम् ।  
श्रीवज्राय समायुक्तं शिखायै च ततः परम् ॥  
  
स्वाहान्तं विन्यसेद्देवी मध्यमायां ततः परम् ।  
मात्रां द्वादशिकामुक्त्वापासाय तदनन्तरम् ॥  
  
कवचाय ततो वाच्यं स्वाहा च तदनन्तरम् ।  
तर्जन्यां विन्यसेद्देवी सम्भुवित्सु समाहितम् ॥  
  
प्। १७८अ)  
  
औकारं प्रणवाद्देवी अङ्कुशाय ततः परम् ।  
नेत्रत्रयाय संयुक्तं स्वाहा च तदनन्तरम् ॥  
  
अङ्गुष्ठे विन्यसेद्देवी प्रणवाद्यं ततः परम् ।  
त्र्यःकारं च विसर्गोक्तं सुरक्षयाय सुंयुतम् ॥  
  
असुरक्षयाय संयुक्तं विन्यसे करयोर्द्वयोः ।  
हृदि मूर्द्ध्नि शिखायां च कवचे नेत्रयोर्द्वयोः ॥  
  
न्यसेदस्त्राख्य पर्यन्तं दिग्विदिक्षु यथाक्रमम् ॥  
  
अथ षोढान्यासः ॥  
  
मन्त्रषोढां ततः कुर्यात् त्रैलोक्यवशकारिणीम् ।  
श्रीवारात्रिपुटोयोनिः प्रासादं प्रणवस्तथा ॥  
  
कारिध्वङ्कुशैः कामकला कूर्चास्त्रकैः क्रमात् ।  
षोडशी मन्त्रवर्णैश्च पृथगष्टा दशाक्षरैः ॥  
  
एभिर्वीजैर्मातृकार्णान्स्वेषुस्थानेषु विन्यसेत् ।  
एषा ब्रह्मस्वरूपा हि वीजषोढाः प्रकीर्तिताः ॥  
  
अन्याश्चन्यसनात् सर्ववज्रदेहा भवन्ति हि ।  
सर्वैश्वर्ययुतास्ते हि जीवन्मुक्ता दशाब्दतः ॥  
  
अथास्याः यन्त्रमाह ॥  
  
अथास्याः मण्डलं वक्ष्ये यथा वदवधारयेत् ।  
दीक्षा करं महादेविं सर्वकर्म प्रयोजकम् ॥  
  
सितं कुर्याद्दलं पूर्वमाग्नेयं रक्तवर्णकम् ।  
याम्ये कृष्णं ततः पीतं शुक्लं चैव ततोऽसितम् ॥  
  
ततः पीतं प्रकुर्वीत कर्णिका तस्य मध्यगा ।  
तत्र मध्ये प्रकुर्वीत मण्डलं चण्डरोचिषम् ॥  
  
रजः सत्वतमोरेखारक्त शुक्लसितां क्रमात् ।  
मायायुगं च तन्मध्ये फडक्षर समन्वितम् ॥  
  
वाह्यान्तरं च चक्रस्य कुर्यात् त्रिद्वार संयुतम् ।  
पूर्वं रक्तं ततः पीतं शुक्लं रक्तं यथा क्रमम् ॥  
  
चतुर्द्वार समायुक्तं क्षेत्रपालैरधिष्ठितम् ॥  
  
अथोच्यते यन्त्रराजो वैरोचन्या महेश्वरी ।  
षट्कोण प्रथमं सख्यमध्यदेशे त्रिकोणकम् ॥  
  
सूर्यविम्वं ततो दद्याच्चतुरस्रं ततः परम् ।  
भूगोलं च ततो दद्याच्चतुरस्रं ततः परम् ॥  
  
अष्टपत्रं ततो दद्याद्यथा स्थानेन देशिकः ।  
चन्द्रविंवं ततो दद्याद् वह्निविंवं ततः परम् ॥  
  
भूगोलं च ततो दद्याद् भूपुर त्रितयं ततः ।  
वज्रशूलं समायुक्तं कोणेतङ्कण् नियोजयेत् ॥  
  
किञ्जल्कं केशरे दद्यान् मन्त्रवर्णात् त्रिकोणके ।  
दूतिः कामोपरि ध्यायेद्देवीं वैरोचनीं शुभाम् ॥  
  
प्। १७८ब्)  
  
भैरवोक्तं महं वक्ष्ये यन्त्रं समृद्धितम् ।  
त्रिकोणं प्रथमं लेख्यं षट्कोणैर्वष्टयेच्चतम् ॥  
  
त्रिविम्वं च ततो दद्याद् गुणानां परिणामकम् ।  
भूपुर त्रितयं कुर्याद् वज्रशूलसमन्वितम् ॥  
  
कोणदेशे ततो दद्यात् टङ्कास्त्रं सुमनोहरम् ।  
यथास्थाने लिखेद्धीमान् कर्तृखर्परकं शुभम् ॥  
  
रतिः कमोपरि ध्यायेद्देवीं वैरोचनीं शुभाम् ॥  
  
अथास्याः यन्त्रलिखनान्नन्तरमर्घ्यादि स्थापनं कार्यम् ॥  
  
तथा च ॥  
  
अर्घ्यपात्रादिकं कुर्यान् मण्डलं पुरतश्चरेत् ॥  
  
अथ पीठपूजामाह ॥  
  
आधारशक्तिमारान्य परतत्वान्त पूजिते ।  
पीठे जयाख्या विजयाजिता चापि पराजिता ॥  
  
नित्या विलासिनी षष्टीदोग्धी घोरा च मङ्गला ।  
दिक्षु मध्ये च सम्पूज्या पीठवस्येन शक्तयः ॥  
  
अथ स्वनाभिमण्डलं देवीं ध्यात्वा मानसैरुपचारैः सम्पूज्य यथोक्त   
परित्या योनिमुद्रान्तस्थ पुष्पाक्षते समानीय पुनर्ध्यात्वा यन्त्र मध्ये   
चावाह्य यजेत् ॥  
  
अथ ध्यानम् ॥  
  
स्वनाभौ नीरजं ध्यायछुद्धं विकशितंशितम् ।  
तस्य केशर मध्ये तु मण्डलं चण्डरोचिषम् ॥  
  
जपाकुसुम सङ्काशं रक्तवन्धूक सन्न्निभम् ।  
रजः सत्व तमो रेखा योनिमण्डलमण्डितम् ॥  
  
विपरीत रतिःस्थौ च ध्यायेद्रति मनोभवौ ।  
रतिः कामोपविस्थौ च ध्यायेद्देवीं मनोहराम् ॥  
  
मध्येतां च महादेवीं सूर्यकोटिः समप्रभाम् ।  
छिन्नमस्ताङ्करे वामे धारयन्तिं स्वमस्तकम् ॥  
  
प्रसारित मुखी भीमां लेलिहानोग्र जिह्विकाम् ।  
पिवन्तिं रक्तधारां च निजकण्ठ समुद्भवाम् ॥  
  
विकीर्ण केशपाशां तां नानापुष्प समन्विताम् ।  
दक्षिणे च करे कर्तृं मुण्डमालां विभूषिताम् ॥  
  
दिगंवरीं महाघोरां प्रत्यालीढ पदस्थिताम् ।  
अस्थिमालां धरां देवी नागयज्ञोपवीतिनीम् ॥  
  
सदा षोडशवर्षीयां पीनोन्न तपयोधराम् ।  
डाकिनी वर्णिनी युक्तां वामदक्षिणयोगतः ॥  
  
दक्षिणेवर्णिनीं ध्यायेद् वामपार्श्वे तु डाकिनीम् ।  
वर्णिनीं लोहितां सौम्यां मुक्तकेशीं दिगंवराम् ॥  
  
प्। १७९अ)  
  
कपालकर्तृकां हस्तां वामदक्षिण योगतः ।  
देवीगलोच्छलद्रक्तधारापानं प्रकुर्वताम् ॥  
  
अस्थिमालां धरां देवीं नागयज्ञोपवीतिनीम् ।  
डाकिनी वामपार्श्वे तु कल्पान्त ज्वलनोपमाम् ॥  
  
विद्युच्छटाभनयनां दन्तपङ्क्तिवलाकिनीम् ।  
दंष्ट्रा करालवदनां पीनोन्न तपयोधराम् ॥  
  
महाघोरां महादेवीं मुक्तकेशीं दिगंवराम् ।  
लंवोदरीं कालरात्रीं नागयज्ञोपवीतिनीम् ॥  
  
लेलिहान महाजिह्वां मुण्डमालां विभूषिताम् ।  
कपालकर्तृकां हस्तां वाम दक्षिणयोगतः ॥  
  
देवीगलोच्छलद्रक्तधारापानं प्रकुर्वतीम् ।  
करस्थित कपालेन भीषणेनातिभीषणाम् ॥  
  
आभ्यां निषेच्यमानां तु ध्यायेद्देवीं विचक्षणः ।  
एवं ध्यात्वा यजेद्देवी वामना भक्ति योगतः ॥  
  
वाह्यार्चां तु ततः कुर्यात् पुष्पं नैवेद्य धूपकैः ॥  
  
अथ ध्यानान्तरमाह ॥  
  
भैरवोक्तमहं वक्ष्ये ध्यानं सर्वसमृद्धिदम् ।  
स्वनाभौ नीरजं ध्यायेत् सम्यक् विकशितं सितम् ॥  
  
पूर्ववत् सङ्करं ध्यात्वा रतिकं दर्पसंयुतम् ।  
रतिकामोपरिस्थां तु ध्यायेद्देवीं मनोहराम् ॥  
  
तन्मध्येतां महादेवीं मकारजलदोपमाम् ।  
छिन्नमस्तां करे वामे धारयन्तिं स्वमस्तकम् ॥  
  
प्रसारित मुखीं देवीं लेलिहान्नोग्र जिह्विकाम् ।  
पिवन्तीं रक्तधारां च निजकण्ठ समुद्भवाम् ॥  
  
विकीर्ण केशपाशान्तां नानापुष्प विभूषिताम् ।  
दक्षिणे च करे कर्तृं मुण्डमालां विभूषिताम् ॥  
  
शतार्द्धेन नृमुण्डेन मालास्रक् परिकल्पिताम् ।  
अन्योन्य केशपाशेन ग्रथितां सुमनोहराम् ॥  
  
दिगंवरां महारूपां प्रत्यालीढ पदास्थिताम् ।  
अस्थिमालां धरां देवीं नागयज्ञोपवीतिनीम् ॥  
  
सदा षोडशवर्षीयां पीनोन्नतपयोधराम् ।  
नानाङ्गदा नागकाञ्चीनागनूपुरसङ्गताम् ॥  
  
नागकुण्डल संयुक्ताम् अष्टनाग समन्विताम् ।  
अनन्तो वासुकिश्चैव तक्षकर्कोटपद्मकौ ॥  
  
महापद्म तथा शङ्खः कुलिकोष्टौ प्रकीर्तिता ।  
अनन्तकुलिकौ चित्रौ कर्णमूले नियोजितौ ॥  
  
वासुकी शङ्खपालश्च क्षत्रियौ पीतवर्णकौ ।  
प्रत्येकं तु फलासप्तशनसङ्ख्या विराजितौ ॥  
  
प्। १७९ब्)  
  
नागहारां नागकीञ्ची यथास्थान नियोजिताम् ।  
तक्षकश्च महापद्मो वैश्यावेतौ उदाहृतौ ॥  
  
नीलवर्णौ फणा पञ्चशत युक्तौ तु साङ्गकौ ।  
अङ्गदं कथितं देव्यास्ताभ्यां युक्तं मनोहराम् ॥  
  
पद्मकर्कोटकौ शूद्रौ रक्तवर्णामुदाहृतौ ।  
फणात्रिंशतसंयुक्तौ नूपुरौ सुमनोहरौ ॥  
  
ताभ्यां धृतां छिन्नमस्तां ध्यायेध्यान समाधिना ।  
डाकिनीवणिनीयुक्तां वामदक्षिण पार्श्वतः ॥  
  
दक्षिणे वर्णिनीं ध्यात्वा येतृवामपार्श्वे तु डाकिनी ।  
वर्णिनी श्यामलां ध्यायेत् मुक्तकेशीं दिगम्वराम् ॥  
  
कपालकर्तृका हस्तां वामदक्षिणयोगतः ।  
देव्या दक्षिण नामास्तुधायपानं प्रकुर्वती ॥  
  
मुण्डमालाधरां देवीं नागयज्ञोपवितिनीम् ।  
देव्याः सन्दृश रूपेण भूषणेन च भूषिताम् ॥  
  
डाकिनीं वामपार्श्वे तु कल्पान्तज्वलनोपमाम् ।  
विद्युदग्नि समुद्भूतां त्रिनेत्रां सुनोहराम् ॥  
  
दाडिमी वीजसदृश दन्तपङ्क्ति विराजिताम् ।  
द्रष्ट्रा करालवदनां पीनोन्न तपयोधराम् ॥  
  
महादेवीं मुक्तकेशीं महाघोरां दिगंवराम् ।  
लम्वोदरीं कालरात्रिं नागयज्ञोपवीतिनीम् ॥  
  
लेलिहानागुरसनीं मुण्डमाला विभूषणाम् ।  
कपालकर्तृकाहस्तां वामदक्षिणयोगतः ॥  
  
वामनाड्योगुलद्रक्तधारापानं प्रकुर्वतीम् ।  
करस्थित कपालेन भीषणेनाति भीषणाम् ॥  
  
आभ्यां निषेव्यमानां तु ध्यायेद्ध्यान समाधिना ।  
एवं ध्यात्वा यजेद्देवीं मनसा भक्तियोगतः ॥  
  
वाह्यार्चां तु ततः कुर्यान्नैवेद्यपुष्पधूपकैः ।  
भैरवोक्तम्मिदं ध्यानं कुर्याद् यत्नेन देशिकः ॥  
  
सर्वसिद्धिप्रदं साक्ष्यान्महापातकनाशनम् ॥  
  
यः स्मरेत् प्रातरुत्थाय देव्याः पूजनकेपि वा तस्य सिद्धिर्भवेद्देवी   
वाञ्छितार्थ प्रदायिनी धनन्धान्यं सुतं जायां द्वयं हस्ति न मेव च ॥  
  
वसुवन्धरां महाविद्याम्मष्टसिद्धिलभेत्तु सः ॥  
  
प्। १८०अ)  
  
अथ वीजविशेषादि मन्त्रपक्षेमावर्णविशेषेणध्येया ॥  
  
तथा च ॥  
  
येनं वीजेन चाद्यैन यद्य ध्यानं तदुच्यते ।  
कामादौ निशदा ध्यायेल्लजादौ लोहितां तथा ॥  
  
मायादौ च भवेत् कृष्णावागादौ वैद्युत प्रभा ॥  
  
अथ योनि मुद्रां वद्ध्वा तन्मध्ये रक्तचन्दनाक्षतजवापुष्पन्निधाय तत्र   
पुनर्ध्यायेत् ॥  
  
योनिमुद्रां गतं कृत्वा साक्षतं रक्तपुष्पकम् ।  
ध्यायेदेवीं महामायां सर्वकल्याणकारिणीम् ॥  
  
सुधासागर द्वीपे च स्मरेदुद्यानमद्भुतम् ।  
तस्मिन्नवसरस्तीरेशोभनं रक्तमण्डपम् ॥  
  
चतुर्द्वार समोपेतं स्तम्भराजिविराजितम् ।  
गवाक्षमार्गे दशकवायुयुक्त स केसरम् ॥  
  
सुधासंविसत् ततं कल्पवृक्ष चतुष्टयम् ।  
निविष्टि रत्नस्तम्भे च संस्मरेन्निज देवताम् ॥  
  
शवासनगतां ध्योयेत् छिन्नमष्टां महोदरीम् ।  
चतुर्भुजां शवारूढा रक्तवस्त्रां त्रिलोचनाम् ॥  
  
मुकुटाटोप सम्पन्नां दक्षिणे खड्गधारिणीम् ।  
सोत्पलावा महस्तेन दोर्भ्यां पुस्तकधारिणीम् ॥  
  
निकृत्य स्वशिरः खड्गैः पिवन्ति रुधिरं वहु ।  
उपद्दिनकराभां च चन्द्रार्द्धकृतशेखराम् ॥  
  
योगिभिः सेव्यामनिशं नागयज्ञोपवीतिनीम् ॥  
  
अथावाहनमन्त्रस्तु ॥  
  
तत्र चावाहनं कुर्यानान् मन्त्रेणानेन साधकः ।  
सर्वसिद्धिप्रदे पूर्वमुच्चरेत् साधकोत्तमः ॥  
  
वर्णनीये ततो वाच्य सर्वसिद्धिप्रदे ततः ।  
डाकिनीय ततो वाच्यं देवीनाम ततः परम् ॥  
  
एह्येहीति ततो वाच्य महेति तदनन्तरम् ।  
तिष्टतिष्टेति वाच्यं च मायायुग्मं ततः परम् ॥  
  
फडक्षर समायुक्तं स्वाहेति तदनन्तरम् ।  
इत्यावाहनमुद्दिष्ट स्थापनेन समन्वितम् ॥  
  
अथासनदाने मन्त्रविशेषमाह ॥  
  
अथावाह्यासनं दद्यात् मन्त्रेनानेन साधकः ।  
प्रणवं प्रथमं कृत्वा सर्वसिद्धिप्रदे ततः ॥  
  
प्। १८०ब्)  
  
वर्णनीये ततो वाच्यं प्रणवं च ततो वदेत् ।  
डाकिनीय ततो वाच्य प्रणवं च ततो वदेत् ॥  
  
इहशब्दास्तिष्टतिष्टमाये फट् स्वाहयायुतम् ।  
ततो ध्यात्वा यजेद्देवीं युवतीं चन्द्ररूपिणी ॥  
  
अथ पूजामाह ॥  
  
मूलमन्त्रेण सम्पूज्य मण्डलंस्यामहेश्वरी ।  
उपचारैः प्रपूज्याथ प्रसूनै रञ्जनैस्ततः ॥  
  
तदनुजां गृहीत्वा च अङ्गदेवां प्रपूजयेत् ।  
ततो दक्षिणदेशस्थां वर्णिनीं पूजयेत् तथा ॥  
  
प्रणवात् सरस्वतीवीजं प्रकृत्यै नामनामतः ।  
ततश्च वामपार्श्वस्थां डाकिनीं पूजयेन्नरः ॥  
  
पूर्ववत् प्रणवादिस्तु डाकिन्यै नम इत्यपि ॥  
  
त्रिकोणे पूजयेदादौ फडन्त कवचेन तु ।  
कालिकां भुवनेशीं च मातङ्गीमीश देशतः ॥  
  
उत्तरादि ततः पश्चात् पुटेषु च यथाक्रमम् ।  
कामाख्यां चैव भेरुडां तथा नीलसरस्वतीम् ॥  
  
मायावीजेन प्रयजेत् महाविभव विस्तरैः ।  
भैरवं पूजयेद्देवं सम्मुखे विधिना मुना ॥  
  
सम्राट् छन्दो दक्षिणे च मन्त्रवर्णान् तथौत्तरे ।  
वीजशक्ती रक्षोदिशि पूजयेत् क्रमतः सुधीः ॥  
  
मातरः पद्ममध्ये च ब्राह्म्याद्याः सर्वसिद्धिदा ।  
इन्द्रादि लोकपालान्ताः पूज्या अस्त्र समन्विताः ॥  
  
भूपुरे पूजयेत्तांश्च पूर्वादि क्रमयोगतः ।  
पीठोपरि यजेद्रुद्रं परितश्च मनोहरम् ॥  
  
पूर्वादिषु चतुर्द्वारे पूजयेत् साधकोत्तमः ।  
द्वारोपरि महालक्ष्मी ब्रह्माणं चाग्रतो यजेत् ॥  
  
क्।एत्रपालं करालं च विकरालं तथा पुनः ।  
प्रणवादि नमान्तेन चतुर्थ्यं तपदेन च ॥  
  
पूर्वोक्तमस्त्वनुलोमेनोक्तः पुनरस्थापि लोमेकमान्तरमाह ॥  
  
प्। १८१अ)  
  
बाह्यावरणमारभ्य पूजयेन् प्रतिलोमतः ।  
भूपुराद्वाह्यभागेषु वज्रादीनि प्रपूजयेत् ॥  
  
तदन्तर सुरराजादीन्द्वारेषु द्वारयान्यजेत् ।  
कराले विकरालं चाति कालं महाकालकम् ॥  
  
एकलिङ्गां योगिनीं च डाकिनीं भैरवजेन्द्राक्षीह्यसिताङ्गीं संहारिणीम् ॥  
  
षड्कोणेषु षडङ्गानि त्रिकोणे छिन्नमस्तका ।  
डाकिनीं वर्णिनीं तारावाग्भ्यातत्पार्श्वयोर्यजेत् ॥  
  
एवं पूजाप्रकर्तव्या वलिदानं ततश्चरेत् ॥  
  
अथादौ भूपुरस्य वाह्ये वज्रादीनि उर्द्ध्वे चन्द्रादीन् सम्पूज्य पूर्वादि   
क्रमेण द्वारपालान् पूजयेत् ॥  
  
पूर्वद्वारे करालं च विकरालं च दक्षिणे ।  
पश्चिमे चाति कालं च महाकालं तथोत्तरे ॥  
  
प्रणवादि नमोन्तेन पूजामेषां समाचरेत् ॥  
  
अथैतेषां ध्यानमाह ॥  
  
करालं रक्तवर्णं च द्विभुजं द्वीपसंस्थितम् ।  
पश्चिमे विकरालं च नीलनीरज सन्निभम् ॥  
  
अङ्कुशं पुष्टकं वामे जवापुष्प छविं स्मरेत् ।  
गरुडस्थं महाकायं त्रिनेत्रं चन्द्रशेखरम् ॥  
  
महाकालं तथा चैव द्विभुजं पीतवाससम् ॥  
  
अथ पूर्वादि क्रमेणाष्टदले चैक लिङ्गाद्या भैरव्यः पूज्या ॥  
  
एकलिङ्गां महादेवी ढाकिनी योगिनीं तथा ।  
भैरवीं च महापूर्वां भैरवीमथ सुव्रते ॥  
  
इन्द्राषी मसिताङ्गी च ततः संहारिणी क्रमात् ।  
पूर्वादिके दले पूज्याः शक्तयः क्रमयोगतः ॥  
  
प्रणवादि नमोन्तेन लज्जा वीजयुतेन च ॥  
  
अथामाक्रमेण ध्यानमाह ॥  
  
रक्तां गौरीं तथा कृष्णा तथा रक्तां च पिङ्गलम् ।  
पीतां मुक्तां च धूम्राभां कथयामि पुनः क्रमम् ॥  
  
प्। १८१ब्)  
  
त्रिशूलवरदामाद्यां व्याघ्रचर्म समन्विताम् ।  
त्रिलोचनां च तन्वङ्गी नागयज्ञोपवीतिनी ॥  
  
द्वितीयां सुन्दरालोकां दण्डशङ्खधरां करे ।  
रक्तवस्त्रपरीधातां रक्तनागोपवीतिनीम् ॥  
  
अस्थिमालाधरां देवीं वद्धपद्मासनस्थिताम् ।  
तृतीयां भीषणाकारां ललजिह्वां महोदरीम् ॥  
  
कपालकर्तृकाहस्तां कृष्णनागोपवीतिनीम् ।  
घोरदंष्ट्रां महाघोरामत्तिमत्तो सुदारुणाम् ॥  
  
चतुर्थी पावकाभासां मुण्डमाला विभूषिताम् ।  
कपालकर्तृकाहस्तां खड्गशूलसमन्वितम् ॥  
  
आपिङ्गकेशनिचयों प्रचण्डाट्टाट्टहासिनी ।  
पञ्चमीं वालसूर्याभां षड्भुजां द्विपदा तथा ॥  
  
त्रिमुखिं च महोग्राञ्च्च रक्तपीतासिप्ताननाम् ।  
कपालकर्तृकाहस्तां खड्गशूल समन्विताम् ॥  
  
जटाजूटार्द्ध चन्द्रां च प्रतिवक्त्रं त्रिलोचनाम् ।  
शवोपरिस्थितां देवीमानीयस्थानमाश्रिताम् ॥  
  
द्वीपि चर्मपरीधानां वीरघण्ठा समन्विताम् ॥  
  
षष्टीसुवर्णवर्णाभां सहस्रनयनोज्वलाम् ।  
शङ्ख चक्र गदा पद्म व्यग्रहस्तां मनोहरम् ॥  
  
पद्मोपरि समासीनां कृत पद्मासनस्थिता ।  
पीतवस्त्र परीधानां स्निग्धनेत्रां सुदारुणाम् ॥  
  
अष्ठमी च प्रवक्ष्यामि कालजीमूत सन्निभाम् ।  
त्रिनेत्रां डाकिनी देवीं संहारकारिणीम् ॥  
  
स्वाभियुक्तां सदा ध्यायेद्देवीं त्रैलोक्यमातरम् ।  
पूर्वादीशानपर्यन्तं पूजयेद्विधिवत्क्रमात् ॥  
  
अथ वलिदानम् ॥  
  
एवं पूजां विधायाथ वलिदानं प्रकल्पयेत् ।  
दद्याद् वलिं पायसं च कृशरं मधुसंयुतम् ॥  
  
स कोषं मधुसंयुक्तं रम्भा पुष्पं तथैव च ।  
अन्तरान्तरतो देवि पशुदानं विधीयते ॥  
  
प्। १८२अ)  
  
समभ्यर्च्य वलिं पूर्वेगन्ध पुष्पान्दिन्वन्दनै ।  
धेनुमुद्रां प्रदर्श्याथ वामागुष्टेन संस्पृशेत् ॥  
  
यं मन्त्रेशोधनं कृत्वारं मन्त्रे दारुयेत्ततः ।  
ठं मन्त्रेणामृतं भाव्यं वं मन्त्रे प्लावयेच्चत ॥  
  
त्र्यष्टधा प्रजपेन्मन्त्रं मूलं ङेन्तं निवेदयेत् ।  
प्रदर्श्य सम्मुखे तन्तु पुनराचमनं ततः ॥  
  
अथ वलिदानमन्त्र ॥  
  
संवुद्ध्यन्त पदं व्रूयाद्देहि एहि पदं ततः ।  
गृह्न गृह्न इमं व्रूयाद्वलि शब्दस्ततः परम् ॥  
  
ममशब्दं समाभाष्य सिद्धिं देहि पदद्वयम् ।  
कवच द्वितयं चोक्त्वा करालिके पदं ततः ॥  
  
फट् स्वाहान्तो महामन्त्रो वलिदानं विधौ स्मृतः ॥  
  
अष्टोत्तरशतं चापि सहस्रं वा महेश्वरि ।  
जपं समाचरेन्मन्त्री कुल्लुकाद्यं यथाविधि ॥  
  
जपान्ते च स्तुतिं कुर्यान्मालिकां शिरसि क्षिपेत् ।  
जपपूजां समाप्यैवं स्तुत्वा च कवचं पठेत् ॥  
  
तत्रादौ क्रोधभैरवस्य मन्त्रो जप्तव्यः ॥  
  
स्तथा च ॥  
  
आदौ जप्त्वा भैरवस्य क्रोधस्यास्य मनुं जपेत् ।  
अस्थिमालां समादाय वज्र वैरोचनी मनु ॥  
  
अथ क्रोधभैरवस्य मन्त्रमाह ॥  
  
अथ क्रोध मनुं वक्ष्ये असाध्यं येन सिद्ध्यति ।  
वीजं हालाहलं गृह्य क्रोध वीजमतः परम् ॥  
  
भयङ्करार्णमाभाष्याशिताङ्गक्षतजस्थितम् ।  
प्रलयाग्निर्महाज्वालामाभाष्य मनुमुद्धरेत् ॥  
  
एवमुच्चारितः क्रोधः स्वयमेव प्रसिद्ध्यति ॥  
  
अथ षडङ्गन्यासः ॥  
  
ततस्तु क्रोध मन्त्रेण षडङ्गन्या समाचरेत् ।  
विषं वज्रयुतं वोधि महाकालं न्यसेद् हृदि ॥  
  
प्। १८२ब्)  
  
विषंहनयुगं वज्र कूर्चाद्यं विन्यसेद्वहि ।  
हालाहले देहयुतं वज्रकालन्यसेच्छिखाम् ॥  
  
विषमन्त्रयुतं वज्रमायुधं कवचन्यसेत् ।  
तारवीजयुतं वज्रमायुधं कवचन्यसेत् ॥  
  
तारवीजयुतं वज्रमहाकालाय नेत्रयो ।  
विषं हनयुतं गृह्य दह गृह्य पदान्वितम् ॥  
  
क्रोधं वज्रयुगं तद्वत् सर्वदुष्टानथापरम् ।  
तलोमारय वर्मास्त्रं दिग्वन्धान्तं षडगकम् ॥  
  
अथ ध्यानमाह ॥  
  
तत्र मध्येन्यसेद्भीमं तप्तज्वाला समाकुलम् ।  
साट्टहासं महारौद्रं भिन्नाञ्जन च योपमम् ॥  
  
प्रत्यालीढं चतुर्वाहुं दक्षिणे चक्रधारिण ।  
तर्जनं वामहस्तेन तीक्ष्णदंष्ट्राकरालिनम् ॥  
  
कपालरत्नमुकुटं त्रैलोक्यस्य विनायकम् ।  
आदित्यकोटिसङ्काश अष्ठनाग विभूषितम् ॥  
  
अपराजित पदाक्रान्त मुद्रा वाललविष्टितम् ।  
अनामिका द्वयं वध्वा आकुञ्च्य तर्जनीद्वयम् ॥  
  
कनिष्ठां मध्यमा चैव ज्येष्टाङ्गुष्ठेन च क्रमात् ।  
एष मुद्राधरः श्रीमान् त्रैलोक्या साध्यसाधकः ॥  
  
अथ स्तुति ॥  
  
इति पूजार्विधीं कृत्वा च यथा वलम् ॥  
  
वाञ्छितार्थ प्रसिद्ध्यर्थभिमंस्तवमुदीरयेत् ॥  
  
नाभौ शुद्धसरोजमध्यविलसद्वन्धूक पुन्यारुणम् ।  
भास्वद्भास्करमण्डलं तदुदरं यद्योनिचक्रं महत् ॥  
  
तन्मध्य विपरित मैथुन परप्रद्युम्न तत्कामिनी ।  
पृष्ठस्थां तरुणार्ककोटि विलसत्तेजस्वरूपां शिवाम् ॥  
  
वामे छिन्नधरां शिरोत्तरे पाणौ वृहत्कर्तृकाम् ।  
प्रत्यालीढ पदां दिगन्तवसनोमायुक्तकेशम्रजाम् ॥  
  
प्। १८३अ)  
  
छिन्नात्मीय शिरः समुच्छलदसृग्धारां पिवन्तीं परावालादित्य   
समप्रकाशविलसन्नेत्र त्रयोद्भासिनीम् ॥  
  
वामादन्यत्र नाडी वहुवहलगलद्रक्तधाराभिरुच्चैः   
पायन्तीमस्थिभूषाङ्करकमललसत् कर्तृकामुग्ररूपाम् ।  
रक्तामारक्तकेशीमपगतवसनांवर्णिनीमात्मशक्तिं प्रत्यालीढोग्र   
पादामरुणितमयनां योगिनीं योगमुद्राम् ॥  
  
दिग्वस्त्रांस्रस्तकेशीं प्रलयघनघटा घोररूपां प्रचण्डाम् ।  
दंष्ट्रादुःप्रेक्ष्यवक्त्रोदरविवरलसल्लोलजिह्वोग्रभासाम् ॥  
  
विद्युल्लोल जिह्वोग्रभासाम् ॥   
  
विद्युल्लोलाक्षिगुग्मां हृदयतटलसद्भोगिभीमां स्वमूर्तिम् ।  
सद्य छिन्नात्मकण्ठप्रगलित रुधिरैर्डाकिनीं वर्द्धयन्तीम् ॥  
  
ब्रह्मेशानाच्युताद्यैः शिरसि विनिहिता मन्दपादारविन्दाः ।  
मात्माज्ञेर्योगिमुख्यैः पतिदिनमविशं चिन्तिनां चित्यरूपाम् ॥  
  
संसारे सारभूतां त्रिभुवनजननीं छिन्नमस्तां प्रशस्ता ।   
विष्टान्ताअमिष्टदात्रीं कलिकलुषहरां चेतसा चिन्तयामि ॥  
  
उत्पत्तिस्थिति संहृतीर्घटयतुं धत्ते त्रिरूषां तनुम् ।  
त्रैगुण्याज्जगतो यदीय विकृतिर्ब्रह्माच्युतं भूलभृत् ॥  
  
माताद्यां प्रकृतिं स्मरामि स ततं सर्वार्थ संसिद्धये ।  
यस्या स्मरेपदारविन्दयुगलंसन्तो भजेन्ते सदा ॥  
  
अलिपिशितपुरन्ध्री योगपूजापरोहं वहुविध कुलभारारम्भ सम्भावितोहम् ॥  
  
पशुजनविरतोह भैरवी संस्थितोहम् ।  
गुरुचरण परोहं भैरवोहं शिवोहम् ॥  
  
इमं स्तवं महापुण्यं ब्रह्मणाभाषितं पुरा ।  
यः पठेत् प्रातरुत्थाय देव्याः सन्निहितोपि वा ॥  
  
तस्य सिद्धिर्भवेद्देवी वाञ्छितार्थ प्रदायिनी ।  
धनधान्यं सुतं जाया हयं हस्ति नमेव वा ॥  
  
प्। १८३ब्)  
  
वसुन्धरां महाविद्यामष्टौ सिद्धिर्ल्लभेद्ध्रुवम् ॥  
  
इति भैरव प्रोक्तो देव्याः स्तवः समाप्तः ॥  
  
अथ कवचम् ॥  
  
भैरव्युवाच ॥  
  
कथिता छिन्नमस्तायाद्याया विद्या सुगोपिता ।  
त्वया नाथेन जीवेन श्रुता च गदिता मया ॥  
  
इदानीं श्रोतुमिच्छामि कवचं पूर्वसूचितम् ।  
त्रैलोक्यविजयं नाम कृपया कथ्यतां विभौ ॥  
  
भैरव उवाच ॥  
  
शृणु वक्ष्यामि देवेशि सर्वदेव नमस्कृते ।  
त्रैलोक्य विजयं नाम कवचं सर्वमोहनम् ॥  
  
सर्वविद्यामयं साक्षात् सुरासुर जयप्रदम् ।  
धारणात् पठनादीशस्त्रैलोक्यविजयीवितुः ॥  
  
ब्रह्मानारायणा रुद्रो धारणात् पठनाद्यतः ।  
कर्ता पाता च संहर्ता भुवनान्नां सुरेश्वरि ॥  
  
न देयं परशिष्येभ्यो अभक्तेभ्यो विशेषतः ।  
देयं शिष्याय भक्ताय प्राणेभ्योप्यधिकाय च ॥  
  
देव्याश्च छिन्नमस्तायाः कवचस्य च भैरवः ।  
ऋषिः सम्राट् विराट् छन्दो देवता छिन्नमस्तका ॥  
  
त्रैलोक्य विजय मुक्तौ विनियोगः प्रकीर्तितः ।  
हूꣳकारो मे शिरः पातु छिन्नमस्तानत्वप्रभा ॥  
  
ह्रीꣳ हूꣳ ऐꣳ त्र्यक्षरी पातु भालं रक्तादिगम्वरी ।  
श्रीꣳ ह्रीꣳ हूꣳ ऐꣳ दृशो पातु मुण्डकर्तृधरापिमा ॥  
  
सा विद्या प्रणवाद्यन्ता श्रुति युग्मं सदावतु ।  
वज्र वैरोचनी ये हूꣳ हूꣳ फट् स्वाहा ध्रुवादिकः ॥  
  
घ्राणं पातु छिन्नमस्ता स्वमुण्डकर्तृधारिणी ।  
श्रीमाया कूर्च वाग्वीजे वज्र वैरोचनीय हूꣳ ॥  
  
हूꣳ फट् स्वाहा महाविद्या षोडशी ब्रह्मरूपिणी ।  
स्वयाद्या द्वारमभ्युक्ष्य दक्षिण वाम पार्श्वयोः ॥  
  
प्। १८४अ)  
  
उपर्यधस्त्रितारान्ते स्वनामाद्यर्ण वीजतः ।  
गणेशं क्षेत्रपालं च तथा द्वारश्रियं पुन ॥  
  
देहली च समभ्यर्च्य प्रविशेद्यागमन्दिरम् ॥  
  
आग्नेयादिषु मध्ये दिक्षु यथा क्रमम् ।  
त्रितारना स वीजान्ने पूजयेद्गणपादिकान् ॥  
  
गणेश दुर्गा वटुक क्षेत्रपाल चतुष्टयम् ।  
रत्नमण्डपमभ्यर्च्य कामवंरतियुतम् ॥  
  
वसन्तप्रीति सहितं तन्नोदेवि सरस्वतीम् ।  
श्रियं पश्चात् समभ्यर्च विकिरेत् कुसुमाञ्जलि ॥  
  
अथवा दशदिक्षु दशशक्ति समभ्यर्च्य मध्ये वागीश्वरीं पुष्पाञ्जलि मा   
दीपनाथं यजेत् ॥  
  
सरस्वतीं श्रियं मायां दुर्गां च तदनन्तरम् ।  
भद्रकालिं तथा स्वस्तीं स्वाहा चैव शुभङ्करीम् ॥  
  
गौरीं च लोकधात्रीं च तथा वागीश्वरीमपि ।  
रक्त द्वादश शक्तिद्भिः सहितं दीपनाथकम् ॥  
  
त्रितारयोगः सर्वत्र विज्ञेयः साधकोत्तमैः ।  
सामान्य क्रमवत्कार्यमपरं साधकोत्तमैः ॥  
  
भूतशुद्धिं विधायेत्थं मातृकान्या समाचरेत् ।  
प्राणायाम त्रयं कृत्वान्यासानन्यान् समाचरेत् ॥  
  
अथ वक्ष्ये महेशानि श्रीविद्यान्यासमुत्तमम् ॥  
  
अथादौ ऋष्यादिन्यास ॥  
  
ऋषिरस्य महेशानि दक्षिणामूर्तिरव्ययः ।  
पङ्क्तिः छन्दः समाख्यातो देवी त्रिपुरसुन्दरी ॥  
  
वाग्भवं वीजमित्युक्तं शक्तिस्तु शक्तिकूटकम् ।  
कामराजः कीलकं स्याद्रिष्यादिन्यास ईरितः ॥  
  
अथ कराङ्गन्यासः ॥  
  
अꣳ आꣳ सौꣳ रितिप्रोक्तं वीजं विविधमुत्तमम् ।  
एतद्वीजं द्विरावृत्य मध्यमान्द्यङ्गुलीषु च ॥  
  
शुद्धिं करस्य कुर्वीततलयोः पृष्ठयोरपि ।  
चतुर्थीनति संयुक्तानाम मन्त्रैः पृथक् पृअथक् ॥  
  
प्। १८४ब्)  
  
मध्यमानामिका चैव कन्यष्ठाङ्गुष्ठ तर्जनी ।  
क्रमेण नामव्याख्यातमङ्गुलीनां महेश्वरी ॥  
  
अथात्मरक्षां दिग्वन्धनंवाह ॥  
  
वालीवीजं त्रयः पूर्वं तथा त्रिपुरसुन्दरि ।  
आत्मानं रक्षरक्षेति कुर्याद्रक्षां हृदि स्पृशन् ॥  
  
तथैवास्त्रेण मुद्रायाः कुर्यादिग्वन्धनं ततः ॥  
  
अथासनन्यासः ॥  
  
अमृतार्णव शब्दपूर्व आसनाय ततो मनुः ।  
पादयोर्विन्यसेत् पश्चाद्वालान्त त्रिपुरेश्वरी ॥  
  
पोतांवुजासनायान्ते नमोजानूविनिन्यसेत् ॥  
  
ऐꣳ क्लीꣳ सौꣳ त्रिपुरेत् युक्त्वा सुन्दरीति पदं ततः ।  
ङेन्तं देव्यासने चान्तेन मद्दुरु द्वयं न्यसेत् ॥  
  
हैꣳ ह्व्रीꣳ ह्सौꣳः तेꣳ त्रिपुरवासिनीति च ॥  
  
चक्रासना इत्यमुना स्फिगद्वय प्रविन्यसेत् ॥  
  
ह्यैꣳ ह्स्त्रीꣳ ह्स्त्रौꣳ * * * * * * * * *   
  
सर्वमन्त्रासनायान्ते नमोगुह्य प्रविन्यसेत् ।  
ह्रीꣳ क्लीꣳ त्रिपुरमालिन्यन्ते ततः साध्य पदं वदेत् ॥  
  
ततस्मिद्धासनं ङेन्तं नाभिदेशे प्रविन्यसेत् ।  
ह्स्रैꣳ ह्श्रीꣳ ह्स्रौꣳ मन्त्रे त्रिपुराम्वा पदं ततः ॥  
  
पर्यङ्क शक्तिपीठासनाय नमो वक्षसि विन्यसेत् ।  
त्रीकूटविद्या वीजान्ते महात्रिपुरभैरवी ॥  
  
सदाशिव महाप्रेत यदा पद्मासनाय च ।  
नम इत्यमुना ब्रह्मरन्ध्रस्थाने प्रविन्यसेत् ॥  
  
अथ षडङ्गन्यासः ॥  
  
सर्वज्ञता नित्य सु तृप्तिता च अनादि बोधश्च स्वतन्त्रता च ।  
अलुप्तता शक्तिमनन्तता च षडाद्गरङ्गानि शिवयोः शिवाद्याः ॥  
  
वीजान्ते नाम संयोज्य जातियुक्तं षडङ्कम् ॥  
  
सम्पूर्णां चिन्तयेद्विद्यां ब्रह्मरन्ध्रेरुण प्रभाम् ।  
स्रवत्सुधां षोडशार्णां महासौभाग्यदां स्मरेत् ॥  
  
वामाङ्गदेशे सौभाग्यदण्डिनी भ्रामयेत् ततः ।  
विश्वजिह्वाग्रहम्मुद्रां पादान्मूलेन्यसेत् प्रिये ॥  
  
त्रैलोक्यस्यत्वहं कर्ता ध्यात्वैवं कीलकन्यसेत् ।  
सम्पूर्णामेव वदने वेष्टनत्वेन विन्यसेत् ॥  
  
पुनः सम्पूर्णं वदने गलार्द्धं विन्यसेत्तया ।  
पुनः सम्पूर्णजा देहे व्यापकत्वेन विन्यसेत् ॥  
  
व्यापकान्ते योनिमुद्रां मुखे क्षिप्त्वाभिनन्द्य च ।  
श्रीविद्यापूर्णरूपोयं न्यासः सौभाग्यवर्द्धनः ॥  
  
प्। १८५अ)  
  
त्रैलोक्यं क्षोभवेत्या शुन्यासं सन्नद्धविग्रहः ॥  
  
अथ दण्डिनीमुद्रा ॥  
  
मुष्टिं धृत्वा चरन्मन्त्री तर्जनी दण्डवत् तदा ।  
सौभाग्यदण्डिनीनाम रिपून् दण्डयते क्षणात् ॥  
  
अथ रिपु जिह्वाग्रहाः ॥  
  
अङ्गुष्टं मुष्टिगं कुर्याद् रिपुजिह्वाग्रहा भवेत् ॥  
  
अथ योनिमुद्रा यथा ॥  
  
संयोज्य हस्तौ देवेशि तर्जन्याः नामिकां यजेत् ।  
तद्वद्वामेन संसृज्ययोन्याकारेण योजयेत् ॥  
  
परिभ्राम्या नामिकास्तु मुर्द्धानं परितः प्रिये ॥  
  
अथ सम्मोहन न्यासः ॥  
  
ब्रह्मरन्ध्रे जयेद्देवी मणिवन्धे न्यसेत् ततः ।  
ललाटे मालिकां कुर्यात् षोडशार्णाः स्मरेद्बुधः ॥  
  
त्रैलोक्यमरुणं ध्यायन् श्रीविद्यां मनसि स्मरेत् ।  
सम्मोहनाख्या देवेशि न्यासोयं क्षोभकारकः ॥  
  
अथ संहारन्यासः ॥  
  
पादयोर्जङ्घयोर्जान्वोः कद्योलं धूनिपृष्टके ।  
नाभौ पार्श्वद्वयोश्चैव स्तनयोरंशयोस्तथा ॥  
  
कर्णयोर्ब्रह्मरन्ध्रे च वदनेऽन्धूनि पार्वती ।  
ततः कर्मप्रदेशे तु नरवेष्टनतः क्रमात् ॥  
  
संहारोयं महान्यासो बीजैः षोडशभिः क्रमात् ।  
श्रीविद्यायाः षोडशार्णैर्न्यासैर्विश्वेश्वरो भवेत् ॥  
  
सृष्ट्यर्थं विन्यसेद्देवी मातृकां पूर्ववत् प्रिये ॥  
  
अथ वसिन्यादिन्यासः ॥  
  
मातृकार्णः स्वरूपां च वर्णाष्टक समन्विताम् ।  
वेशिनीं मातृकान् यस्य बीजाष्टक समन्विताम् ॥  
  
अवर्गान्ते लिखेद्वीजं वह्नि फान्ते समन्वितम् ।  
वामकर्णे विशोभाढ्यं विन्दुनादाङ्कितं प्रिये ॥  
  
वेशिनी पूजयेद् वाचां देवतां देवसुव्रते ।  
कवरान्ते महेशानि कामेशी वीजमुत्तमम् ॥  
  
मेरुभृतं समुच्चार्य वाग्देवीं पूजयेत् ततः ।  
च वर्गान्ते ध्वान्तरां तक्षमातुर्य स्वरान्वितम् ॥  
  
मादिनीं पूजयेद् वाचां देवतां तदनन्तरम् ।  
ट वर्गान्ते वायुवीजं भूमिसंस्थं महेश्वरी ॥  
  
वामकर्णेन्दु विन्द्वाद्यं विमलां वागधीश्वरीम् ।  
त वर्गान्ते यमक्ष्माद्यं वामनेत्रं विभूषितम् ॥  
  
बिन्दुनादाङ्कितं वीजं वाग्देवी मनुना यजेत् ।  
प वर्गान्ते व्योमचन्द्रक्ष्याताजानिल संयुतम् ॥  
  
प्। १८५ब्)  
  
ऊकारस्वर संयुक्तं विन्दुनाद कलात्मकम् ।  
जयन्तीं पूजयेद् वाचां देवतां सुरवन्दिते ॥  
  
य वर्गान्ते यान्तकालरेफ वायुसमन्वितम् ।  
वामकर्णेन्दु विन्द्वाढ्यं सर्वेशीं परिपूजयेत् ॥  
  
क्षमा वह्निगतं सूर्यं वीजेन परिवेष्टितम् ।  
विन्दुनादकलाक्रान्तं कौलिनीं वाचमर्चयेत् ॥  
  
श वर्गान्ते महादेवीं न्यसेत् सर्वार्थसिद्धये ।  
शिरो ललाटे भ्रूमध्ये कर्णहृन्नाभि मण्डले ॥  
  
आधारदेहकं यावन्न्यसेद्देवीं परा प्रिये ॥  
  
अथ षोढान्यासः ॥  
  
षोढान्यासं ततः कुर्याद्येन ब्रह्माण्डरूप धृक् ।  
विराट् स्वरूप वर्णात्मा शिवः साक्षान्न संशयः ॥  
  
गणेशः प्रथमोन्यासः सर्वविघ्नविनाशकः ।  
तरुणादित्य सङ्काशान् गजवक्त्रां त्रिलोचनाम् ॥  
  
पाशाङ्कुश वराभीति कराल्शक्ति समन्वितान् ।  
एतास्तु विन्यसेद्देवी मातृकान्यासवत्प्रिये ॥  
  
विघ्नेश्वर श्रियामुक्तो विघ्ननाथः ह्रियान्वितः ।  
विनायकस्तथा तुष्टिः शान्तियुक्तः शिवोत्तमः ॥  
  
विघ्नहृत् पुष्टियुक्ता च विघ्नकर्ता सरस्वती ।  
विघ्नराट् रतियुक्ताश्च मेधा च गणनायकः ॥  
  
एकदन्तश्चकान्तिश्च द्विदन्तःकामिनीपतिः ।  
गजवक्त्रो मोहनी च निरञ्जन जटा तथा ॥  
  
कपर्द्दभृत् तथा तीव्रा दीर्घवक्त्र ततः प्रिये ।  
ज्वालिनी सहितः पश्चान्नन्दा सङ्कर्षणस्तथा ॥  
  
वृषध्वजश्च सुरसा गणनाथेन संयुता ।  
कामरूपानिकां पश्चाद्गजेन्द्रश्च गुहा युतः ॥  
  
शूपकर्णस्तु जपिनी त्रिनेत्रः सत्यया युतः ।  
लम्बोदरश्च विघ्नेशि महानाद स्वरूपिणी ॥  
  
चतुर्मूर्तिः कामदा च सदाशिवयुता ततः ।  
मदविह्वला महानाद आमोदो विजया तथा ॥  
  
दुर्मुखश्च तथा घूर्णा सुमुखा भूमिदा तथा ।  
प्रमोदश्च तथा भूमिरेक पादस्तथा सती ॥  
  
द्विजिह्वश्च रमायुक्तः शूलश्च ध्वजिनीयुतः ।  
वीरश्च कर्णयुक्तं च शैलाश्च मकरध्वजा ॥  
  
षण्मुखश्च विकर्णं हि वरदो भ्रुकुटी तथा ।  
वामदेवस्तथा लज्जा वक्रतुण्डस्ततः परम् ॥  
  
दीर्घघोणान्वितः पश्चात् द्विरण्डक धनुर्द्धरौ ।  
सेनानीयामिनीयुक्तो ग्रामिणीरात्रि संयुतः ॥  
  
प्। १८६अ)  
  
तमश्च चन्द्रिकायुक्तो विमलेश्च शशीयुतः ।  
मत्तवाहन लोला च जटी च चपलाक्षिणी ॥  
  
मुण्डि ऋद्धियुतः पश्चात् खड्गी च शुभगायुतः ।  
वरेण्यश्चैव गर्भा च वृषके तु स्तथा शिवा ॥  
  
भक्तप्रियः सत्वदा च मेघनादश्चकारिणी ।  
गजेशः कालकुब्जा च गणेशो विघ्नहारिणी ॥  
  
मातृकार्णैर्न्यसेद्देवी ग्रहन्यासस्ततो भवेत् ।  
रक्तं श्वेतं तथा रक्तं श्यामं पीतं तु पाण्डुरम् ॥  
  
धूम्रं कृष्णं तथा धूम्रं रक्तधूम्रं विचिन्तयेत् ।  
रविमुख्यान् कामरूपान् सर्वाभरणभूषितान् ॥  
  
स्वरैरर्कं हृदीन्यस्येद्यवगेणशशीततः ।  
भूमध्ये च कवर्गेण भौमं नेत्रं त्रयन्यसेत् ॥  
  
च वर्गेण बुधः कुक्षीट वर्गेण वृहस्पतिम् ।  
हृदयोपरिविन्यस्यत्तवर्गेण गले भृगुम् ॥  
  
प वर्गेण शनिं नाभौ राहुवक्त्रेशवर्गतः ।  
लक्षाभ्यां तु गुडेकेतुं न्यसेदे वरानने ॥  
  
अथ नक्षत्र वृन्दानां न्यासं कुर्यात् सुखप्रदम् ।  
ज्वलत् कालाग्निसङ्काशाः सर्वाभरणभूषिताः ॥  
  
मतिपाण्याश्विनी मुख्या वरदा भयपाणयः ।  
युग्मं युग्मं तथा युग्मं युग्मं युग्मेन रोहिणी ॥  
  
एकमेवं तथा द्वन्द्वमेक पुष्पाभमुच्यते ।  
ललाटे रोचने पश्चाद् वामदक्षिणकर्णयोः ॥  
  
नास्याद्वये च देवेशि तथा कण्ठे न्यसेत् क्रमात् ।  
पुष्पाभं तु प्रविन्यस्य खगाभ्यां श्लेष्मनामकम् ॥  
  
दक्षं स्कन्धे घडाभ्यां तु मघास्कन्धे द्वितीयके ।  
चा पूर्वफाल्गुणी दक्षे कूर्परेच्छज संस्थिता ॥  
  
उत्तरा फाल्गुणीं वामे कूर्परे विन्यसेत् प्रिये ।  
ऊ ञवर्णस्थितो हस्तो मणिवन्धे च दक्षिणे ॥  
  
चित्राटढ परात्मा च मणिवन्धे न्यसेत् प्रिये ।  
ड वर्णान्ते तथा स्वाती विशाषाढ स वर्णगाः ॥  
  
विन्यसेत् क्रमतो देवी दक्ष वामे स्तनद्वये ।  
तथदस्थानुराधाः च नाभौ न्यसेत् तु पार्वती ॥  
  
धकारेण युतां ज्येष्टां न्यसेद् दक्षकटौ प्रिये ।  
न पफद्यां तथा मूलां न्यसेद् वामकटौ प्रिये ॥  
  
पुर्वाषाढां वकारेण दक्षोरौ विन्यसेत् ततः ।  
भकारेणोत्तराषाढां वामोरौ तदनन्तरम् ॥  
  
मकारयुक्तां श्रवणां दक्षजानुनि विन्यसेत् ।  
परस्थितां धनिष्ठां तु वामजानूनि विन्यसेत् ॥  
  
लकारेण महादेवीन्यसेच्छतभिषां प्रिये ।  
दक्षजङ्घा गतां पश्चात् पूर्वभाद्रपदां ततः ॥  
  
वशवर्णः स्थितां न्यसेद्वाम जङ्घागतः क्रमात् ।  
षसहोत्तर भाद्रपदां तथा दक्षिणपादके ॥  
  
प्। १८६ब्)  
  
रक्षाभ्यां विन्दुसर्गाभ्यां रेवतीं च तथा प्रिये ।  
क्षकारेण ततो विन्दु विसर्गाभ्यां च रेवतीम् ॥  
  
वामपादे प्रविन्यस्य योगिनीन्या समाचरेत् ।  
सितासितारुणां च भ्रुश्चित्रापीताश्च चिन्तयेत् ॥  
  
चतुर्भुजाः समैर्वक्त्रैः सर्वाभरण भूषिताः ।  
डाण्डीं वीजद्वयं चोक्त्वा डमरवरयेत्प्रिये ॥  
  
वामकर्णेन्दु नादाढ्यो डाकिनीं नम इत्यपि ।  
स्वनान्ते तु प्रवक्तव्यं चान्ते रक्षपद द्वयम् ॥  
  
त्वगत्मने कण्ठदेशे विशुद्धौ विन्यसेत् प्रिये ।  
ककाराद्यैराकिनीं तु रकाराद्यैक्षरैः क्रमात् ॥  
  
पूर्ववद्वीजसंयुक्तैरसृगात्मां च सन्न्यसेत् ।  
अनाहतं न्यसेत् पश्चाद्दकारादि फकारगैः ॥  
  
राकिनी च तथा देवी सांसान्मामणिपूरके ।  
वरवर्णैः काकिनीं तु स्वाधिस्थाने तथाभिधाम् ॥  
  
मदः स्वरूपां विन्यसेत् षसवर्णैश्च किङ्किनीम् ।  
मूलाधारेस्थि रूपां तु विन्यसेद् वीरवन्दिते ॥  
  
हक्षवर्णैः सितां चैव मज्जा हाकिनीकां यजेत् ।  
ब्रह्मरन्ध्रे महेशानि न्यासोयं योगिनी क्रमात् ॥  
  
राशिन्यासं ततः कुर्यात् सर्वरक्षाकरं सदा ।  
रक्ताश्वेत हरिद्वर्णः पाण्डुश्चित्रासितान्यसेत् ॥  
  
पिशङ्गं पिङ्गलौ वभ्रुवर्वुराशित धूमताम् ।  
अकारादि चतुःकेन विन्यसेत् सुरवन्दिते ॥  
  
मेष दक्षिण गुल्फे तु ततो द्वन्द्वेन वै वृषम् ।  
न्यसेज्जानू निवेदस्तु मिथुनं वृषणे ततः ॥  
  
द्वाभ्यां कर्कट सङ्कुक्षौ द्वाभ्यां स्कन्धे तु सिंहकौ ।  
अनुस्वार विसर्गाभ्यांश वर्गेण च कन्यकाम् ॥  
  
दक्षिणे तु शोरोभागे विन्यसेद् वीरवन्दिते ।  
तथा वामशिरोभागे कवर्गेण तुलान्यसेत् ॥  
  
च वर्गेण तथा स्कन्धे वृश्चिकं विन्यसेत् प्रिये ।  
ट वर्गेण तथा सन्धौ धन्विनं विन्यसेत् प्रिये ॥  
  
मकरं तु त वर्गेण वृषणे विन्यसेत् प्रियेत् ।  
प वर्गेण तथा कुम्भे वामजानूनि विन्यसेत् ॥  
  
य वर्गेण क्षकारेण मीनं गुल्फे तुलात्मके ॥  
  
अथ पीठानिविधिनाविन्यसेत् सुरवन्दिते ।  
सितासिताऽरुणः श्यामहरित्यान्तान्यवु क्रमात् ॥  
  
पुनः पुनः क्रमाद्देवी पञ्चाशत् पीठपङ्क्तयः ।  
पीठानि संस्मरेविद्वान् सर्वकामार्थसिद्धये ॥   
  
प्। १८७अ)  
  
कामरूपं महापीठं वाराणसीं ततः ।  
नेपालं च तथा पीठं तथा वै पौण्डुवर्द्धनम् ॥  
  
पुरः स्थितं तथापीठं चरस्थितं ततः परम् ।  
पूर्णशैलं महापीठं नर्वुदं च ततः परम् ॥  
  
आम्राटकेश्वरं पीठमेकामं च ततः परम् ।  
तिस्रोतं पीठमनघं कामकोटि मतः परम् ॥  
  
कैलाशं भृगुपीठं च केदारं चन्द्रपूरकम् ।  
श्रीपीठं च तथोङ्कारं जालन्धर मतः परम् ॥  
  
मालवं च तथा पीठं कुलान्तं देवकोटकम् ।  
गोकर्णं च महापीठं मारुतेश्वरमेव च ॥  
  
अट्टहासं च विरजं पीठं राजगृहं तथा ।  
महापीठं कोल्लगिरि मेलापुरमतः परम् ॥  
  
कोलेश्वरं महापीठं महापीठं जयन्तिकाम् ।  
पीठमर्जयिनी चैव विचित्रं क्षीरिकाभिधम् ॥  
  
हस्तिनापूरपीठं च उड्डीशं च प्रयागकम् ।  
षष्ठीशं च तथा पीठं मायुःपुरं जलेश्वरम् ॥  
  
मलयं च महापीठं श्रीशैलं मेरुकङ्गिरिम् ।  
महेन्द्रं वामनं चैव हिरण्यपुरमेव च ॥  
  
महालक्ष्मीमयं पीठम् ओड्डीयानमतः परम् ।  
छायाछत्रपरं पीठं तथैव परमेश्वरी ॥  
  
पञ्चाशत् पीठविन्यासं मातृकां विन्यसेत् प्रिये ॥  
  
गणेशैः प्रथमोन्यासः द्वितीयस्तु ग्रहैः स्मृतः ।  
नक्षत्रैस्तु तृतीयः स्याद्योगिनीभिश्चतुर्थकः ॥  
  
राशिभिः पञ्चमो ज्ञेयः षष्ठः पीठैर्निगद्यते ।  
एवं त्रिपुरसुन्दर्याः षोढान्यासः प्रकीर्तितः ॥  
  
षोढान्यासं महादेवीन्यसेत् साक्षात् सदाशिवः ॥  
  
अथ त्रिपुरान्यासः ॥  
  
त्रिपुराख्यं ततो न्यासं कुर्यात् कामार्थ सिद्धये ।  
त्रिवीजपूर्वा मातृकाद्या ङेनमोन्ता महेश्वरी ॥  
  
त्रिपुराख्यान्न्यसेद्देवी मातृकायाः स्थले क्रमात् ।  
अस्यास्तुन्यास मात्रेण जीवन्मुक्तो भवेन्नरः ॥  
  
अथ कामरतिन्यासः ॥  
  
अथ कामान्न्यसेद्देवी दाडिमी कुसुम प्रभान् ।  
वामाङ्गशक्ति सहितान् पुष्पवाणेक्षुकार्मुकान् ॥  
  
शक्तिस्तु कुङ्कुमनिभाः सर्वाभरणभूषिताः ।  
नीलोत्पलकराध्येया त्रैलोक्याकर्षणक्षमाः ॥  
  
न्यसेत् कामं रतीं पश्चात् कामप्रीतिपरेश्वरी ।  
कान्तेशः कामिनी युक्तो भ्रान्तो वै मोहिनी युतः ॥  
  
कामुकः कमलायुक्तः कामचारो विलासिनी ।  
कर्णकल्पलते तद्वत् कोमलस्यामले ततः ॥  
  
कामवर्द्धन संयुक्ता विजया चण्डविस्मृता ।  
तारास्तु विद्यया युक्तो विशालाक्षी युतो नमः ॥  
  
प्। १८७ब्)  
  
विमलो ललितायुक्तो रात्रिनाथ दिगंवरे ।  
रतिप्रियश्च रामाश्च रतिनाथश्च कुब्जिका ॥  
  
मलश्च कान्तया युक्तो रमणः सत्ययायुतः ।  
निशाकरश्च कल्याणी मण्डनो भोगिनी तथा ॥  
  
नन्दीशः कामदायुक्तो मदनश्च सुलोचन ।  
सुलावण्यायुतो देवी तथा नन्दायिताभिधः ॥  
  
निशाचरश्चमेदिन्या रहिताङ्ग ततः परम् ।  
कलहप्रिययायुक्तः पुष्पधन्वाचकाङ्क्षिणी ॥  
  
महाधनुश्च सुमुखी ग्रामिणी नलिनी युतः ।  
भीमश्च जटिनी युक्तो भ्रामणे यामिनी युतः ॥  
  
भ्रमणः शिखिनी युक्तः श्याममुग्धे ततः परम् ।  
भ्रामणी रमया युक्तो भृगुर्भूमी ततः परम् ॥  
  
भ्रान्तभ्रामरलोला च भ्रामावहसुयञ्चरे ।  
मोहनो दीर्घजिह्वा च सेवकश्च तथा सती ॥  
  
तथा च मुग्धलोलाक्षी मोहवर्ण न भृङ्गिनी ।  
मोहनश्च च पेटा च मन्मथो नाथयासह ॥  
  
मतङ्गो मारिणी युक्तो भृङ्गना पङ्क हंसिनी ।  
गायकेन समायुक्तो तथा वै विश्वतो मुखी ॥  
  
गज नन्दिकयायुक्तो गीती च मदनन्तरम् ।  
नर्तकः सहरञ्जिन्या लेखः कान्तिः समन्वितः ॥  
  
उन्मत्त करकण्ठी च मत्तश्चैव वृकोदरी ।  
मेघः श्यामान्वितो देवी विलंविनी क्रमात् प्रिये ॥  
  
अकाराद्यैर्मातृकाया स्थानेषु विन्यसेत् प्रिये ।  
अनेन न्यास योगेन त्रैलोक्य क्षोभको भवेत् ॥  
  
अथ नवयो विन्यासः ॥  
  
नवयोन्यात्मकन्यासंवारावीजैस्त्रिभिः क्रमात् ।  
त्रिषु त्रिषु च स्थानेषु वक्ष्यमाण क्रमेण च ॥  
  
कर्णयोश्चिवुके भूयो मण्डपो वेदने तथा ।  
नेत्रयोर्नासि विन्यस्येदंशयोर्जठरे पुनः ॥  
  
ततः कूर्परयोः कुक्षौ जानूनोर्लिङ्गमूर्द्धनि ।  
पादयोर्गुह्यदेशे च पार्श्वयोर्हृदयाम्बुजे ॥  
  
स्तमद्वये कण्ठदेशे बीजं प्रत्येककं न्यसेत् ।  
नवयोन्यात्मकं न्यासः प्रोक्तोयं परमेश्वरिः ॥  
  
अथ क्रमेण पीठतत्व श्रीचक्रन्यासः ॥  
  
पुनर्वालां समुच्चार्य चतुरस्रं तु चिन्तयेत् ॥  
  
पुनर्वालां समुच्चार्य गोलकत्वेन चिन्तयेत् ।  
गोलकन्यास योगेन श्रीचक्रं परिचिन्तयेत् येत् ॥  
  
षट्चक्रेषु ललाटेषु सीमन्ते च शिरोविले ।  
नवस्थानेषु सङ्कल्पान्यसेद्देवि ततः परम् ॥  
  
प्। १८८अ)  
  
अथ श्रीविद्यागुरुन्यासाश्च ॥  
  
शिरो ललाट भ्रुवक्त्र जिह्वायत् सन्धिकोटिषु ।  
षोडशार्णान्यसेद्वक्त्रे स्वरस्थानेषु च क्रमात् ॥  
  
ललाटगलहृन्नाभि मूलाधारे च पञ्चकम् ।  
ब्रह्मरन्ध्रे मुखे स्वान्ते वीजत्रयमथो न्यसेत् ॥  
  
आधार हृदये ब्रह्मरन्ध्रे वीजत्रयं ततः ।  
करपादेषु हृदयं पञ्चवीजानि विन्यसेत् ॥  
  
व्यापकं पालकं कुर्यान् महासौभाग्यहेतवे ।  
श्रीविद्यां हृदये देवी सम्पूर्णां विन्यसेत्सुधीः ॥  
  
श्रीविद्यायां ब्रह्मरन्ध्रेषु पृष्ठतो गुरवः क्रमात् ॥  
  
अथ तिथि नित्यान्यासः ॥  
  
तिथि नित्या ततो देवी मातृका स्वरसंयुता ।  
मातृकाविन्यसेद्वक्त्रे सर्वसौभाग्यदायिका ॥  
  
अथ षोडशी नित्यान्यासः ॥  
  
प्रथमा सुन्दरी विद्या महात्रिपुरसुन्दरी ।  
कामेश्वरी समाख्याता तथैव भगमालिनी ॥  
  
नित्य क्लिन्ना च भेरुण्डा तथैव वह्निवासिनी ।  
वज्रेश्वरी च दूती च त्वरिता कुलसुन्दरी ॥  
  
नित्या नीलपताका च विजया सर्वमङ्गला ।  
ज्वालामालिनी चिन्त्रान्ता पञ्चदशः प्रकीर्तिताः ॥  
  
अथैतासां क्रमेण मन्त्रानाह ॥  
  
शृणु देवी प्रवक्ष्यामि नित्यामण्डलमुत्तमम् ।  
कामेश्वरी महाविद्या सर्वलोकवशङ्करी ॥  
  
वालावाग्भव हृच्चान्ते कामेश्वरी पदं लिखेत् ।  
इच्छामफलप्राप्तान्ते प्रदे सर्वप्रदं लिखेत् ॥  
  
ततः सत्ववशं व्रूयात् कलि सर्वजगत्प्रदम् ।  
क्षोभनान्ते करं ब्रूयात् हूꣳकार त्रितयं लिखेत् ॥  
  
पञ्चवाणान् समालिख्य विलोमेन कुमारिकाम् ।  
एषा कामेश्वरी विद्या प्रसङ्गा कथिता प्रिये ॥  
  
वाग्भवं भगशब्दान्ते भगेभगिनि चालिखेत् ।  
भगोदरी भगान्ते च भगमारे भगावहे ॥  
  
भगगुह्य भगप्रान्ते योनिप्रान्ते भगाङ्किते ।  
निपातीनि च सर्वान्ते ततो भगवशङ्करी ॥  
  
भगरूपे ततो लिख्य नीरजायतलोचने ।  
नित्यक्लिन्न भगप्रान्ते स्वरूपे सर्व चालिखेत् ॥  
  
प्। १८८ब्)  
  
भगानिमेह्यानयेति वरदेथ समालिखेत् ।  
रते सुरते सुभगे क्लिन्ने क्लिन्न द्रवे ततः ॥  
  
क्लेदये द्रावयेद्वे च सर्वसत्वान् भगेश्वरी ।  
अमोघे भगविच्चे चक्षु भयक्षोभ सर्व च ॥  
  
सत्वान् भगेश्वरी व्रूयाद् वाग्भवं प्लूꣳ जन्मादिकम् ।  
भेꣳ प्लूꣳ भोꣳ व्लूꣳ हेꣳ व्लूꣳ हैꣳ व्लूꣳ क्लिन्ने चैव ततः पुनः ॥  
  
सर्वाणि चे भगान्यन्ते मेवशं चानयेति च ।  
स्त्रीवीजं चाहरप्रान्ते बलमात्मकमक्षरम् ॥  
  
भुवनेशीं समालिख्य विद्येयं भगमालिनी ।  
प्रसङ्गात् कथिता विद्या सर्वलोकवशीकरी ॥  
  
परावीजं समुच्चार्य नित्यक्लिन्ने मदद्रवे ।  
वह्निजायान्वितोर्मन्त्रो नित्यक्लिन्नेयमीरिता ॥  
  
सर्वसौभाग्यदा नित्यं सर्वैश्वर्य प्रदायिनी ॥  
  
प्रणवं पूर्वमुद्धृत्य तथाङ्कुशयुतं लिखेत् ।  
तन्मध्ये विलिखेद्देवी भवोयान्मकमक्षरम् ॥  
  
च वर्गमन्त्यहीनं तु विलिखेद् वह्निसंस्थितम् ।  
चतुर्द्दश स्वरोपेतं विन्दुनादात्मकं पृथक् ॥  
  
वह्निं जायान्वितो मन्त्रो भेरुण्डायाः फलप्रदः ।  
भुवनेशीं समुच्चार्य ङेन्ता च वह्निवासिनी ॥  
  
हृदतोय मनुर्देवि विद्येयं वह्निवासिनी ॥  
  
प्रणवं भुवने शान्तीं फलमान्मकमक्षरम् ।  
स विसर्ग शशीपश्चान्नित्यक्लिन्ने मदद्रवे ॥  
  
वह्निजायान्विता विद्या सर्वैश्वर्यप्रदायिनी ।  
महावज्रेश्वरी विद्या प्रसङ्गा च मयेरिता ॥  
  
परावीजं समुच्चार्य शिवदूती च ङेयुताम् ।  
हृदन्ते च मनुं देवी दूतीग्रा सर्वकामद ॥  
  
ओङ्कारवीजमुच्चार्य परान्ते वहुमालिखेत् ।  
खेचछेखं समालिख्य स्त्रीवीजं च समालिखेत् ॥  
  
हूꣳकारं क्षेपराचास्त्रं विद्येयं षोडशाक्षरी ॥  
  
अथवा ॥  
  
खेꣳ च स्त्रीꣳ चैꣳ छꣳ हूꣳ चैꣳ च क्षेꣳ विसर्ग समोलिखेत् ।  
हूꣳकारं च परादेवीं विद्येयं द्वादशाक्षरी ॥  
  
त्वरितानाम विद्येयं त्रिषु लोकेषु दुर्लभा ।  
सर्वसिंहासनमयी वालैव कुलसुन्दरी ॥  
  
वालयापुटितां कुर्यात् तथा चैतन्य भैरवीम् ।  
पञ्चवाणाश्च देवेशि नित्या शक्राक्षरी भवेत् ॥  
  
त्रैलोक्य विमला विद्या नित्या स्यात् परमेश्वरी ।  
पञ्चाक्षरं वाणवीजं नित्ययेन पराप्रिये ॥  
  
प्। १८९अ)  
  
प्रणवं भुवनेशानीं फलमात्मकमक्षरम् ।  
सुमात्रकं द्वितीयश्च भुवनेश्यं कुशं ततः ॥  
  
नित्यशब्दं समुद्धृत्य सम्बुद्ध्या तु मदद्रवे ।  
कवचं चाङ्कुशं देवी विद्या नीलपताकिनी ॥  
  
वान्तं समायुक्तं ततः शक्रस्वरान्वितम् ।  
विजयायै नमोदेवी नित्यायं विजयाप्रिये ॥  
  
अथवा ॥  
  
वान्ते कालाग्नि वायुश्च ततः शक्रविभूषितः ।  
नादविन्दु कलायुक्ता विद्येयं विजया भवेत् ॥  
  
चन्द्रं वारुणसंयुक्तं तारवीजं समालिखेत् ।  
तारहृद्भगवत्यन्ते ज्वालामालिनि देवि च ॥  
  
द्विरुच्चार्य च सर्वान्ते भूतसंहारकालिके ।  
जातवेदसि संलिख्य ज्वलन्ती पदयुग्मकम् ॥  
  
ज्वालेति प्रज्वल द्वन्द्वं हूꣳकार द्वितयं लिखेत् ।  
चतुर्थ्यां तु ततो देवी लिखेच्च सर्वमङ्गलाम् ॥  
  
हृदयन्तो मनुर्देवी नित्येयं सर्वमङ्गला ॥  
  
अथवा ॥  
  
चन्द्रं वारुण संयुक्तं तारवीजं समालिखेत् ।  
चतुर्थ्यन्तां ततो देवी विलिखेत् सर्वमङ्गलाम् ॥  
  
हृदयन्तो मनुर्देवि नित्येयं सर्वमङ्गला ।  
वह्निवीजत्रयं हूꣳ च अस्त्रं स्वाहान्वितो मनुः ॥  
  
इयं नित्या महादेवी ज्वालामालिनिकापरा ।  
कवर्गान्तं स्वरान्तं च शरस्वर विभूषितम् ॥  
  
विन्दुनादकलाक्रान्तं विचित्रा परमेश्वरी ।  
अकारादिषु सर्वासु स्वरेषु क्रमतो यजेत् ॥  
  
विश्वमातृका ॥  
  
स्वरवद्विन्यसेन्नित्यां नीरजायत लोचने ॥  
  
अथ प्रकटयोगिनीन्यासः ॥  
  
आधारादिषुनादेव नादान्ते ब्रह्मरन्ध्रेके ।  
प्रकटाद्यान्यसेत् पश्चान्न्यासः प्रकटयोगिनी ॥  
  
अथ रहस्ययोगिनीन्यासः ॥  
  
शिरोललाटे भ्रूमध्ये कण्ठ हृन्नाभिशेखरे ।  
आधारव्यापकं यावद्रहस्य योगिनीं न्यसेत् ॥  
  
अथ स्थितिन्यासः ॥  
  
स्थितिं न्यासं ततः पश्चाच्छ्री विद्या षोडशाक्षरैः ।  
पञ्चाक्षलीषु करयोर्ब्रह्मरन्ध्रे मुखे हृदि ॥  
  
एवं विन्यस्यनात्यादि पादान्ते चैव मद्रिजे ।  
गलादि नाभिपर्यन्तमपरं हि ततः परम् ॥  
  
ब्रह्मरन्ध्रादि कण्ठान्ते मेकं विन्यस्य पादयोः ।  
अङ्गुलीषु च विन्यस्य न्यासोऽयं स्थिरकारकः ॥  
  
प्। १८९ब्)  
  
अथ सृष्टिन्यासः ॥  
  
सृष्टिन्यासं ततः कुर्यात् सर्वसिद्धिप्रदायकम् ।  
ब्रह्मरन्ध्रान्तिके भाले घ्राणे नेत्रे श्रुतौष्टके ॥  
  
दन्तान्तोर्द्ध्वरधोदेवि जिह्वायाङ्गल कूचके ।  
पृष्ठे सर्वाङ्ग हृदयेस्तन कुक्षिषु लिङ्गके ॥  
  
श्रीविद्यार्णेन्यसेद्देवी मन्त्री सर्वसमृद्धये ॥  
  
अथ स्वदेहे अव्या अभेदवुध्या यथोक्त कामकलां ध्यात्वा आयुधन्यासः   
कार्यस्तथा च ॥  
  
एवं कामकलारूपं देवतामयमात्मनः ।  
वपुर्विचिन्त्य शिवयोःऽरायुधान्या समाचरेत् ॥  
  
द्राꣳ द्रीꣳ क्लीꣳ प्लूꣳ सः इत्येते कामवाणाः प्रकीर्तिताः ।  
याꣳ राꣳ लाꣳ वाꣳ माꣳ इदं कामेश्वर्याश्च वाणपञ्चकम् ॥  
  
द्रादिपञ्चयादि पञ्चयं सम्मोहनसप्तमः ।  
ङेन्तात् कामेश्वरधनुः ङेनमोन्तं समुद्धरेत् ॥  
  
अनेन च शरानाधो हस्ते सन्धारयेद्धनुः ।  
वामदेव्यास्तथा मन्त्री धारयेदैक्ष वन्धनुः ॥  
  
द्रादियादिजं जं हं नेत्यं कामेश्वरि पदान्तिके ।  
वाणेभ्यो नम इत्येतां दक्षिणाधः करे निजे ॥  
  
देव्याः प्रविन्यसेद्वाणान्यौष्यात्यंव च साधकः ।  
द्रादियादीनि भूयोपि मुख आतं स विन्दुकम् ॥  
  
स्याद् वशीकरणायन्ति कामेश्वरिप्रदं ततः ।  
पाशाय नम इत्यन्तं वामोर्द्ध विन्यसेत् करे ॥  
  
यादि द्रावीनि गगणं वह्निवामाक्षि विन्दुमत् ।  
स्याद् वशीकरणायेति ततः कामेश्वरीति च ॥  
  
पाशाय नम इत्येवं वामोर्द्ध्व विन्यसेत् करे ।  
द्रादियादीनिक्रां सर्वस्तम्भनाय पदं ततः ॥  
  
कामेश्वरी पदं पश्चादङ्कुशाय नमो लिखेत् ।  
दक्षिणोर्द्धे करे देव्या विन्यसेदं कुशं ततः ॥  
  
द्रादियादीनिक्रों सर्वस्तम्भनाय पदं ततः ।  
कामेश्वरि पदादूर्द्ध्वमङ्कुशाय नमो लिखेत् ॥  
  
दक्षिणोर्द्धे करे देव्या विन्यसेदङ्कुशं ततः ।  
मूलेन व्यापकं कृत्वा न च मुद्राः प्रदर्शयेत् ॥  
  
अथ व्यापकन्यासः ॥  
  
सर्वाङ्गे विन्यसेद् विद्यां व्यापकतेन सुन्दरी ॥  
  
अथ न्यास समयमाह ॥  
  
प्रातःकालेऽथवा पूजासमये होमकर्मणि ।  
जपकालेपि वा तेषां विनियोगः पृथक् पृथक् ॥  
  
प्। १९०अ)  
  
पूजाकाले समस्तं वा कुर्यात् साधकसत्तमः ॥  
  
अथ नवमुद्रा प्रदर्शयेत् ॥  
  
तथा च ॥  
  
एवं विन्यस्तदेहः सन् मुद्रा सन्धारयेत् क्रमात् ।  
अनामाभ्यां कनिष्ठाभ्यां मध्यमाभ्यां करेण तु ॥  
  
अङ्गुष्टावनुजाग्नौ च दण्डवत् तर्जनी द्वयम् ।  
क्षोभिणीयं महामुद्रा द्राविणी तु निगद्यते ॥  
  
एतस्या एव विद्याया मध्यमे तर्जनीयुते ।  
सर्वविद्राविणीनाम द्वितीया परिकीर्तिता ॥  
  
एतस्या एव विद्याया तर्जनी मध्यमायुगम् ।  
अङ्कुशाकाररूपेण योजयेत् परमेश्वरी ॥  
  
त्रैलोक्याकर्षणी विद्या तृतीया परिकीर्तिता ।  
पुटाकारौकरौ कुर्यात् तर्जन्यौ चाङ्कुशाकृती ॥  
  
परिपृष्ट क्रमेणाथ मध्यमे तदधो गते ।  
क्रमेण तेन मनुचि कनिष्ठानामिकाद्वयम् ॥  
  
संयोज्यघर्षयेत् सर्वामङ्गुष्ठा चाग्रदेशगौ ।  
सर्वावशकरी मुद्रा चतुर्थी परमेश्वरी ॥  
  
सम्मुखौ तु करौ योज्यौ मध्यमागर्भगेनुगे ।  
तर्जनीभ्यां वहिर्युक्त अनामे सरले कुरु ॥  
  
मध्यमानख देशे तु ततोङ्गुष्ठौ च दण्डवत् ।  
उन्मादिनीनाम मुद्रा पञ्चमी परिकीर्तिता ॥  
  
क्रमेण पञ्चवाणानां मनवः परिकीर्तिता ।  
एतस्या एव विद्यायास्तर्जन्यौ मध्यमावुजे ॥  
  
कुर्यान्महाङ्कुशाकारौ मुद्रेयं तु महाङ्कुशा ।  
अङ्कुशाख्यं महाबीजं मनुरस्याः प्रकीर्तिताः ॥  
  
वामदक्षिणवाहुं तु दक्षिणं सव्यहस्तगम् ।  
वाहुं कुर्यात् ततो देवी हस्तौ सङ्घर्षयेत् क्रमात् ॥  
  
कनिष्ठानामिका द्वन्द्वं मध्यमा पृष्टगं ततः ।  
तर्जनी मध्यमं कुर्यादुभयत्र महेश्वरी ॥  
  
अङ्गुष्टौ सकलौ कृत्वा पार्थिवे योजयेदिमाम् ।  
खेचरीयं महामुद्रा त्रैलोक्य क्षोभकारिणी ॥  
  
विजयाद्यं महावीजं मनुरस्याः प्रकीर्तितः ।  
एषा समय मुद्रे च सर्वेषां परिकीर्तिता ॥  
  
परिस्पृष्टौ करौ देवित्वर्द्ध चन्द्राकृती ततः ।  
तर्जन्यङ्गुष्ठयुगलं युगपत् योजयेत् तथा ॥  
  
त्र्यधः कनिष्टावष्टष्वे मध्यमेन तु योजयेत् ।  
अनामिके च कुटिले सर्वाधस्तान्नि योजयेत् ॥  
  
वीजमुद्रेय विख्याता मनुरस्या हसौमिति ।  
पूर्वोक्ता योनिमुद्रा तु नवमी परिकीर्तिता ॥  
  
शक्ति वृन्दे स्फुरन्तीयं तस्मात् साधारणी भवेत् ।  
वाग्भवं मनुरेतस्या यतो विश्वस्य मातृका ॥  
  
एवं विन्यस्त देहः सन्मुद्रासन्नद्ध विग्रहः ।  
अन्तर्यागविधिं कुर्याद् येन साक्षात् स्वयं विभुः ॥  
  
प्। १९०ब्)  
  
अन्तर्यागविधिं क्ट्वा वहिर्यजनमाचरेत् ।  
अर्घ्यादि स्थापनं कृत्वा श्रीचक्रं वै समुद्धरेत् ॥  
  
अथ श्रीचक्रमाह ॥  
  
विन्दुत्रिकोण वसुकोण दशारयुग्ममन्वश्र नागदल संयुत षोडशारम् ।  
वृत्तत्रयं च धरणी सदनत्रयं च श्रीयन्त्रराजमुदितं परदेवतायाः ॥  
  
एतद्यन्त्रं त्रिवृत्त रहितमिति केचित् तथा च ।  
चतुर्वह्निं समुत्पाद्य पञ्चशक्तिं ततः शिवे ॥  
  
प्राक् प्रत्यत् क्रममार्गेण मर्मसन्ध्यादिकं भवेत् ।  
अष्टादशं तु मर्माणि चतुर्विंशति सन्धयः ॥  
  
चतुर्भिश्चैव श्रीकर्णैः पञ्चकैः शिवशक्तिभिः ।  
चक्र क्रमेण युक्ताभिः संवद्धाभिः परस्परम् ॥  
  
नवचक्रस्वरूपेण शम्भोस्तु भव शक्तिभिः ।  
चत्वारिंश त्रयः कोणाः वृत्तं चाष्टदलं तथा ॥  
  
पुनर्वृत्तं कला पत्रं त्रिवृत्तं भूपुरत्रयम् ।  
चतुर्द्दशीतमारभ्य भूपुरान्तं महेश्वरी ॥  
  
चत्वारि शिव चक्राणि शक्ति चक्राणि वै शृणु ।  
चतुर्द्दशारमारभ्य त्रिकोणान्तं महेश्वरीम् ॥  
  
पञ्च वै शक्ति चक्राणि दक्षिणामूर्ति सम्मते ॥  
  
अथवा ॥  
  
आनन्दभैरवमते चक्राणि शृणु यत्नतः ।  
चतुर्दशारमारभ्य भूपुरान्तं महेश्वरी ॥  
  
चत्वारि शिवचक्राणि शाक्तानि शृणु यत्नतः ।  
वहिर्दशारमारभ्य विन्द्वन्तं परमेश्वरी ॥  
  
पञ्च वै शक्ति चक्राणि त्रिवृत्तरहितं प्रिये ॥  
  
अथ लिखनप्रकारमाह ॥  
  
तत्रादौमानं यथा ॥  
  
रचयेत् स्थण्डिले यन्त्रं हस्तमात्रं तथा भुवि ।  
रत्नादिषु विनिर्माणे मानमिच्छावशाद् भवेत् ॥  
  
भेदः सङ्कथितो देवि रचनां शृणु यत्नतः ।  
तत्र प्राङ्मुख आसीनश्चक्रराजं समालिखेत् ॥  
  
भूप्रदेशे समेरम्ये सिन्दूररजसाथ वा ।  
कुङ्कुमाद्य रजोभिश्च भूमौ चक्रं समालिखेत् ॥  
  
ऋजुरेखं नेत्ररम्यं सन्धिं भेद समं कुरु ।  
अथ वाहेन रौप्याभ्यां ताम्रे वा वहुधातुभिः ॥  
  
पट्टं विरच्य श्रीखण्डरक्तचन्दन निर्मिते ।  
पट्टे संस्थाप्य विलिखेल्लेखन्या हेमया प्रिये ॥  
  
रोचना कुङ्कुमाभ्यां तु कस्तूरीचन्दनादिभिः ॥  
  
प्। १९१अ)  
  
ईशानादग्निपर्यन्तमृजुरेखां समालिखेत् ।  
ईशानादग्नेस्तदग्राभ्यां रेखे चाकृष्य देशिकः ॥  
  
एकीकृत्य च चारुण्यां शक्तिरेखा पराप्रिये ।  
त्रिकोणाकार रूपास्तु तस्या उपरि संलिखेत् ॥  
  
त्रिकोणाकाररूपां तु शक्तिद्वय मुदाहृतम् ।  
पूर्वशक्त्यग्रभागेष्ट मानयष्टि वदा चरेत् ॥  
  
रेखां तु परमेशानि वायुराक्षस कोणगाम् ।  
सन्धिभेद क्रमेणैव तयोः शक्त्योः ततः परम् ॥  
  
रेखे चाकृष्य कोणाभ्यां तदग्रात् पूर्वगे कुरु ।  
वह्निमण्डलमेतं तु पूर्वागां वीरवन्दिते ॥  
  
चक्रद्वयम भूदन्ते ततः शृणु वरानने ।  
पूर्वशक्तिः स वह्निभ्यां कोणाभ्यां सुरवन्दिते ॥  
  
पूर्वरेखास्तु विस्तार्य तथा पश्चिमवह्नितः ।  
वायुराक्षस कोणाभ्यां रेखां पश्चिमगां तथा ॥  
  
विस्तार्य योजयेद्देवी सन्धिभेद क्रमेण तु ।  
योन्यग्रहां पूर्वदेशे दक्षिणोत्तरतः क्रमात् ॥  
  
तथा रेखे योनिसंस्थं पश्चिमस्या दिशि क्रमात् ।  
कोणाभ्यां योजयित्वा तु दशकोणं तदा भवेत् ॥  
  
तथैव देवदेवेशि द्वितीयं दशकोणकम् ।  
ईशान वह्निगे रेखे पूर्वयोन्याग्रयोः क्रमात् ॥  
  
वायुराक्षस कोणाग्रे रेखे विस्तार्य सुन्दरि ।  
पश्चिमाग्रे ततो देवी योजयेदिन्द्र दिग्पते ॥  
  
एकत्र पूर्वकोणाग्रे चुंविनीं तु मनोहरीम् ।  
योजयेद् देवदेवेशि यथा पङ्क्त्यमुकं भवेत् ॥  
  
दशकोणस्य देवेशि त्यक्त्वा कोण चतुष्टयम् ।  
दशकोणान्तरे देवि मध्ये रेखां प्रवासयेत् ॥  
  
तद्वद्दक्षिणभाते तु तथा चोत्तभागके ।  
षट्कोणस्य ततो देवी सन्धिभेदः क्रमेण तु ॥  
  
योनिं वह्निं च संयोज्य शक्रारं जायते यथा ।  
कक्षा मध्ये गतां रेखाम् ऋजुरूपां तु योजयेत् ॥  
  
ऋज्वा कृतिर्यथा देवि जायतेति मनोहरम् ।  
सम्मुखं पञ्चशक्त्यग्रं प्राङ्मुखं चतुरग्निकम् ॥  
  
विन्दुं त्रिकोणमध्यांश चक्रमेतद्वरानने ।  
मध्ये चक्रं तु जानी हि दशारयुगरं तथा ॥  
  
शक्रकोणाङ्कितं देवि वाह्यमध्यान्तकं भवेत् ।  
एतच्चक्रं महेशानि सर्वसौभाग्यवर्द्धनम् ॥  
  
सर्वसाम्राज्यवं देवी सर्वोपद्रवनाशनम् ।  
अनेक हयमाणिक्य सुवर्ण परिपूरकम् ॥  
  
महामोक्षपदं देवि वाग्विलासकलं महत् ।  
एतद्वाह्य महेशानि वृत्तं पूर्णेन्दु सन्निभम् ॥  
  
प्। १९१ब्)  
  
तद्युतं कुरुमीनाक्षि वसुपत्रं मनोहरम् ।  
ततः षोडशपत्रं तु विलिख्य सुरवन्दिते ॥  
  
चतुरस्रं चतुर्द्वारसहितं परमेश्वरि ।  
चतुःषष्टिर्यतः कोट्यो योगिनीनां महामते ॥  
  
चक्रेस्मिन् स विशेषास्तु साधकं मानयन्ति हि ॥  
  
अथास्यावयवभेदेन सञ्ज्ञावर्णा फलान्याह ॥  
  
चतुरस्रं मातृकार्णैर्मण्डितं सिद्धिहेतवे ।  
मुक्तामाणिक्य घटितं समस्तरविराजितए ॥  
  
त्रैलोक्यमोहनं नाम कल्पद्रुम फलम्प्रदम् ।  
षोडशारं चन्द्रविंवरूपं तु सकलालयम् ॥  
  
सर्वाशापूरकं भद्रे स्रवेत् पीयूषवर्द्धितम् ।  
अष्टपत्रं महेशानि जवाकुसुमसन्निभम् ॥  
  
सर्वसङ्क्षोभणं नाम सर्वकाम प्रपूरकम् ।  
एतद्द्वयं वरारोहे सृष्टिचक्रं शुभप्रदम् ॥  
  
सर्वाम्नायादि देव्यास्तु मण्डितं सर्वसिद्धिदम् ।  
चतुर्दशारं देवेशि दाडिमी कुसुमप्रभम् ॥  
  
अनन्तफलदं भद्रे सर्वसौभाग्यदं सदा ।  
दशारं तप्तहेमाभं सिन्दूरं सदृशं प्रिये ॥  
  
सर्वार्थसाधकं चक्रं चिन्तितं मनसा सदा ।  
द्वितीयमपि पङ्क्त्यग्रं जवा कुसुमसन्निभम् ॥  
  
सर्वरक्षाकरं चक्रं न * * * * * (?) शिवे ।  
एतत् त्रयं महेशानिस्थिति चक्रं सुखप्रदम् ॥  
  
दक्षिणाम्नाय पूजां च यथेप्सित फलप्रदम् ।  
अष्टकोणं वरारोहे वालार्क किरणारुषम् ॥  
  
पद्मराग समप्रख्यं सर्वरोगहरं सदा ।  
उद्यत् सूर्य सहस्राभं वन्धूक कुसुमप्रभम् ॥  
  
सर्वसिद्धिप्रदं चक्रं स कलालयमीश्वरी ।  
त्रिकोणं सर्वसम्भूतं कारणं भूतिदं सदा ॥  
  
विन्दुचक्रं वरारोहे सर्वानन्दं मयं प्रिये ।  
सदाशिवमयं चक्रनायकं परमेश्वरी ॥  
  
एतच्चक्रं तु संहाररूपं ब्रह्ममयं सदा ।  
पश्चिमाम्नाय संसेव्यं त्रयमत्र प्रपूजितम् ॥  
  
श्रीकैवल्यप्रदानाच्च * * * * * * * *   
(?) ।  
चतुर्वर्ग प्रदानाच्च श्रीचक्रमिति कथ्यते ॥  
  
अथास्य मेरुरूपमन्त्रात्मकत्वमाह ॥  
  
श्रीचक्रमपि देवेशि * * (?) रूपं न संशयः ।  
लकारः पृथिवी वीजं तेन भूविंवमुच्यते ॥  
  
प्। १९२अ)  
  
सकारश्चन्द्रमा भद्रे कलाः षोडश रूपधृक् ।  
तस्मात् षोडशपत्रं तु हकारः शिव उच्यते ॥  
  
अष्टमूर्तिः सदाभद्रे तस्मादष्टदलं भवेत् ।  
इकारस्तु समादामाया भुवनानि चतुर्दशः ॥  
  
पालयन्ति परातस्माच्छक्रकोणं भवेत् प्रिये ।  
शक्तिरेखा दशस्थाने स्थित्वा सूत्रे जगत्त्रयम् ॥  
  
विश्वज्योतिरितिख्याता सा विष्णुर्दशरूपिणी ।  
रकारात् परमेशानि चक्रं व्याप्य विजृम्भते ॥  
  
दशकोणकरी तस्मात् प्रकारो ज्योतिरव्ययम् ।  
कलादशान्वितो वह्नि दशकोण प्रवर्तकः ॥  
  
ककारान्मादनं देवी शिवं चाष्ट स्वरूपकम् ।  
योनिरम्य तदा चक्रं वसुयोन्यङ्कितं भवेत् ॥  
  
अर्द्धमात्रागुणान् भूतानागरूपाद्यतः स्थिता ।  
त्रिकोणरूपा योनिस्तु विन्दुना वैन्दवं भवेत् ॥  
  
कामेश्वर स्वरूपं च विश्वाधार स्वरूपकम् ॥  
  
अथ दर्शनफलम् ॥  
  
सम्यक् क्रतुशतं कृत्वा यत्फलं समवाप्नुयात् ।  
तत्फलं लभते भक्त्या कृत्वा श्रीचक्रदर्शनम् ॥  
  
महाषोडशदानानि कृत्वायल्लभते फलम् ।  
तत्फलं समवाप्नोति कृत्वा श्रीचक्रमुत्तमम् ॥  
  
सार्द्धत्रिकोटि तीर्थेषु स्नात्वा यत् फलमश्नुते ।  
तत्फलं लभते बक्त्या कृत्वा श्रीचक्रदर्शनम् ॥  
  
अथ पूजाफलम् ॥  
  
कोटिलिङ्ग प्रतिस्थायां यत्फलं समुदाहृतम् ।  
तत्फलं लभते नूनं श्रीचक्रस्य च पूजनात् ॥  
  
अथ दानफलम् ॥  
  
श्रीचक्रं कारयित्वा तु यो दद्यात् साधकाय च ।  
भूचक्रं तेन दत्तं हि स शैलवन सागरम् ॥  
  
अथ श्रीचक्रपादोदकफलम् ॥  
  
गङ्गापुष्करनर्मदा च यमुना गोदावरी गोमती गङ्गाद्वार गया प्रयाग   
वदरी वाराणसी सिद्धिषु ।  
रेवासेतु सरस्वती प्रभृतिषु ब्रह्माण्ड भाण्डोदरे तीर्थस्नान सहस्रकोटि   
फलदं श्रीचक्रपादोदकम् ॥  
  
अथ सामान्यपीठे पुनरस्याः यो विशेषस्तमाह ॥  
  
महाचक्रस्य संस्थानं बावयेत् स्थिरमानसः ।  
उद्यच्चन्द्रोदयाक्षुध्व रक्तपीयूषवारिधेः ॥  
  
मध्ये हैममयीं भूमिं स्मरेन्माणिक्यमण्डिताम् ।  
नवरत्नमयं द्वीपं स्वप्रभा पटलैर्दिशाम् ॥  
  
प्। १९२ब्)  
  
मुखानि शोणियन्त्रं च लेलिहानं नभस्थलम् ।  
इति साहस्रसङ्ख्याभिर्योजनानां सुविस्तरम् ॥  
  
तन्मध्ये नन्दनोद्यानं मदनोन्मादनं महत् ।  
करुणातोय परिखं स्वर्णप्राकारवेष्टितम् ॥  
  
नित्याभ्युदित पूर्णेन्दु ज्योत्स्नामाला विराजितम् ।  
सदा सहवसन्तेन कामदेवेन रक्षितम् ॥  
  
प्रान्तेवकुल पुन्नाग नागकेशरपञ्चकैः ।  
पारिजातां मुनारङ्गनागरङ्गाति मुक्तिकैः ॥  
  
एलालवङ्ग कक्कोलमालती मल्लिकादिभिः ।  
जम्वीर मधुजम्वीर दाडिमी मातु लिङ्गकैः ॥  
  
सेफालिका नारिकेलैः कदली पूगपादपैः ।  
नागवल्लीमुरलता चक्रवल्ली लतादिभिः ॥  
  
कालागुरु महेन्द्रेन्दु कपित्थ पणसादिभिः ।  
खर्जूरीताल श्रीतालीहिन्ताली देवदारुभिः ॥  
  
पाटली यूथिकाजाती सल्लती लतिकादिभिः ।  
स तोमर च निष्पन्दी कदम्बं च उडुंवरैः ॥  
  
वृत्तं मधुकमृद्वीकशामकुन्द्धा दलैरपि ।  
अतिस्फुरन्महोदार दिव्यकल्पद्रुमादिभिः ॥  
  
सर्वदा फलसम्पन्नैः सर्वत्र कुसुमोज्ज्वलैः ।  
ह्रीङ्कारमुखरैर्भृङ्गैर्मायद्भिः कोकिलैर्वृतम् ॥  
  
माद्यत् कोकिलसल्लापवाचालि तदिगन्तरम् ।  
उन्मत्तशुकसंवाधकत्व कूजितजृम्भितम् ॥  
  
सारिकामधुरालाप सम्पूरित नमोन्तरम् ।  
चकोर चक्रकारन्दुसारसाली विराजितम् ॥  
  
मकरन्दुरसोन्मत्तमराल मिथुनोज्वल ।  
जातीपुन्नागसम्मिश्र परागपटलोत्करैः ॥  
  
मरुद्भिर्मद्ध सञ्चारैराचेष्टित जगत्त्रयम् ।  
नानापुष्पलताकल्प सेवितं वृक्ष खण्डकैः ॥  
  
पर्यङ्क दीर्घकोत् फुल्लकमलोत्पलसम्भवैः ।  
रजोभिर्धूसरैः सम्यक्सेवितं मलयानिलैः ॥  
  
ध्यात्वैवं नन्दनोद्यानन्तदन्तः प्रणवं स्मरेत् ।  
शुद्धकाञ्चन कर्पूरवालुकाभिरलङ्कृतम् ॥  
  
सेवार्थमुत्सुकोनेक सुरसिद्ध निषेवितम् ।  
तन्मध्ये मण्डपं ध्यायेद् व्याप्तं ब्रह्माण्ड मण्डलम् ॥  
  
तरुणादित्य सङ्काशं चतुरस्रं सुशोभनम् ।  
रत्नतेजः प्रभापुञ्जः पिञ्जरीकृत दिङ्मुखम् ॥  
  
मध्येस्तम्भ विनिर्मुक्तं कोणस्तम्भ विराजितम् ।  
महामाणिक्य वैडूर्य रत्नकाञ्चन निर्मितम् ॥  
  
प्। १९३अ)  
  
मुक्तादामवितानाढ्यं रत्नसोपान मण्डितम् ।  
समं वायुसमाक्रान्तं गन्धधूपतरङ्गितम् ॥  
  
जातीचम्पक पुन्नागकेतकी मल्लिकादिभिः ।  
गन्धोत्पलसिताम्भोजमाधवी हिमवेदिभिः ॥  
  
रत्नकाञ्चन वैडूर्य मुक्ता निर्मितपक्षकैः ।  
रत्नचामरघण्टादि विमानैरूपशोभितम् ॥  
  
वद्ध्वाभिश्चित्र मालाभिः संसृताभिरलङ्कृतम् ।  
रत्नपुत्तलिका कोटिभूषितं परमाद्भुतम् ॥  
  
नानारत्नादिभिर्दिव्यैश्चित्रितैं विश्वकर्मणा ।  
तन्मध्ये वेदिकां ध्यायेत् विपुलां शतभोजनाम् ॥  
  
सहस्रादि सङ्काशामेक माणिक्यनिर्मिताम् ।  
चतुर्द्वार समोपेतां मणिक्यद्वारतोरणाम् ॥  
  
प्रदीपैः पूर्णकुम्भैश्च सर्वतः समलङ्कृताम् ।  
ध्यात्वैवं वेदिका मध्ये पीठः चन्द्रकलामयम् ॥  
  
चन्द्रकान्त शिलाकॢप्तश्चतुश्चरणशोभितम् ।  
नानामाणिक्य रत्नादि चित्र यत्र मनोहरम् ॥  
  
जपारुण लसद्वस्त्र समाकीर्ण महामृदु ।  
तल्पं महोपधानेन मण्डितं पाटलावरम् ॥  
  
एव्ऽम् श्रीचक्रसंस्थानं ध्यात्वा पूजां समारभेत् ॥  
  
पश्चिमादि तु मध्यान्तं विलोमेन महेश्वरी ।  
नवरत्नमयं द्वीपं नवखण्ड विराजितम् ॥  
  
मातृकाद्यन तन्नाम्ना नमों तेन समर्चयेत् ॥  
  
अथोक्तरीत्या पीठमभ्यर्च्य कामकला पूर्विकां देवीं ध्यात्वा श्रीयन्त्र   
विन्दा वा चाहयेत् अन्यासा त्रिपुरविन्दु त्रयं नास्त्यैव शास्त्रतः ॥  
  
विन्दु त्रयोर्द्ध मात्राभिः केवलं विश्वमातृका ।  
तत्तस्मात् कारणाद्देवी त्रिपुराशक्तिरुच्यते ॥  
  
विन्दुत्रय समायोगां त्रिविन्दौ त्रिपुरास्थिता ॥  
  
विन्दुं सङ्कल्पयेद्वक्त्रं तदधस्थां कुचद्वयम् ।  
तदधस्त्व परार्द्धं च चिन्तयेत् तदधो मुखम् ॥  
  
एवं कामकलारूपा साक्षादक्षररूपिणी ।  
तत्रस्थे वैन्दवे पीठे तत्र नित्यकलांवुजे ॥  
  
तत्र कामेश्वरे पीठे निष्णां तत् सधर्मिणी ।  
आज्ञालोक त्रयेशानीं ब्रह्मविक्लीश शासनी ॥  
  
अकारादि क्षकारान्ता वर्णावयव सुन्दरी ।  
मूलादि ब्रह्मरन्ध्रान्तं विशतं तु स्वरूपिणीम् ॥  
  
उद्यद्भास्वत् समाभासां जवा कुसुमसन्निभाम् ।  
सद्यः सतप्त हेमाभां दाडिमी कुसुमोज्वलाम् ॥  
  
प्। १९३ब्)  
  
सुगन्धोद्वामकुसुम पूर्वधम्मिल्लराजिताम् ।  
तनुकेतकसंराजन्नीलं भ्रमरकुन्तलाम् ॥  
  
भृङ्गरेखा स्फुरन्मुक्तो माणिक्य तिलकोज्वलाम् ।  
स्फुरद्रत्नावलीरम्या मुकुटोज्वलकिङ्किणीम् ॥  
  
आरक्तक स्फुरच्चन्द्रवदनां विद्रुमाधमाम् ।  
राजच्चन्द्रकला स्फूर्ति तिलकां च समुज्वलाम् ॥  
  
कर्णंयुं विस्फुरन्नीललोक्षिक्षेपसुन्दरीम् ।  
हारमुक्तावली राजत्स्वर्णताटङ्कराजिताम् ॥  
  
कर्णभूषण तेजोभिः कपोलस्थलमञ्जिराम् ।  
मुखचन्द्रोज्वलछुक्राकरमौक्तिकनासिकाम् ॥  
  
स्मितमाधूर्यविजित ब्रह्मविद्या रसप्रदाम् ।  
राजद्विद्रुमवल्लीभ वाहुवल्ली विराजिताम् ॥  
  
रक्तोत्पलदलाकार सुकुमार कराम्बुजाम् ।  
करांवुज नखज्योत्स्ना विराजित नभस्थलाम् ॥  
  
सुवृत्त निविडोत्तुङ्ग कुचभारालसां शिवाम् ।  
नवमुक्ता महाहारपतनोन्नत वक्षसम् ॥  
  
शातोदरी निम्नचाभिङ्क्षाभ मध्यम सुन्दरीम् ।  
अनर्घ्य रत्नघटित मेखला लग्नकिङ्किणीम् ॥  
  
नितंवविंव सुभगां रोमराजि विराजिताम् ।  
रक्तांशुक स्फुरत्तेजो व्याप्त त्रैलोक्यमण्डलीम् ॥  
  
दिव्यकञ्चुकसंराजद्रत्न चित्रविचित्रिताम् ।  
कदली ललितस्तम्भ सुकुमारोरुजाजिताम् ॥  
  
नवरत्न स्फुरत्तेजो मञ्जीरव्याप्त देवताम् ।  
ब्रह्मविष्णुमहेशानि स्फुरन्मौलि पदांवुजाम् ॥  
  
कर्पूर सकलोन्मिश्र ताम्बूल पूगिताननाम् ।  
प्रवालवल्लीघटितवांशङ्क्षौम गुणान्विताम् ॥  
  
द्वितीया चन्द्ररेखाङ्कशृणीमाकर्षणक्षमम् ।  
सद्दीप्त्या भ्रामरी भूतगुणमिक्षु शरासनम् ॥  
  
कमलाकारसंराजत्पञ्चवाणाश्च विभ्रतीम् ।  
महन्मृगमदोदाम कुङ्कुमारुण विग्रहाम् ॥  
  
सर्वाभरण शोभाढ्य सर्वालङ्कारराजिताम् ।  
स्र्वदेवमयी देवीं सर्वाचारः स्वरूपिणीम् ॥  
  
सर्वसौभाग्यजननीं सर्वसौभाग्यसुन्दरीम् ।  
एवं ध्यायन् महादेवी कदम्ववन मध्यगाम् ॥  
  
अथवा पादादारभ्य शिरोन्तं ध्यायेत् ॥  
  
उद्यत् सूर्य सहस्राभां वन्धूक कुसुमप्रभाम् ।  
जवाकुसुमसङ्काशां पद्मराग समप्रभाम् ॥  
  
तडित्पुञ्जनिभां तप्तां काञ्चनाभां परेश्वरीम् ।  
रक्तोत्पलदलाकार पादपल्लवराजिताम् ॥  
  
प्। १९४अ)  
  
अनर्घ्य रत्नरचित मञ्जीर चरणद्वयाम् ।  
पादाङ्गुलीयकक्षिप्त रत्नतेजो विराजिताम् ॥  
  
कदली ललितस्तम्भ सुकुमार उरुद्वयाम् ।  
नितंव विंव विलसद्रक्तवस्त्र परिस्कृताम् ॥  
  
मेखलावद्धमाणिक्य किङ्किणी नादविभ्रमाम् ।  
अरक्षमध्यमा निम्ननाभीच्छातोदरीं परीम् ॥  
  
रामराजीलतो भूतमहाफल इवान्विताम् ।  
संवृत्त निविडोत्तुङ्ग कुचमण्डल राजिताम् ॥  
  
अनर्घ्य मौक्तिक स्फारहाराभाराधरार्जिताम् ।  
नवरत्नमयोदीप्तग्रैवेय वरभूषणाम् ॥  
  
श्रुतिभूषा मनोहारी कपोलस्थल मञ्जरी ।  
उद्यदादित्यसङ्काशाताटङ्क सुमुखप्रभाम् ॥  
  
पूर्णचन्द्रमुख प्रक्षवदनाम्भोजलोहिताम् ।  
स्फुरन्मदनकोदण्ड सुभ्रवां पद्मलोचनाम् ॥  
  
ललाटे पट्टसंराजसद्रत्न लतिकाङ्किताम् ।  
मुक्तामाणिक्य घटित मुकुटस्थल किङ्किणीम् ॥  
  
स्फुरच्चन्द्रकलाराजन्मुकुटां लोचनत्रयाम् ।  
प्रवालवल्ली विलसद्वाहुवल्ली चतुष्टयम् ॥  
  
इक्षुको दण्ड पुष्पेषु पाशाङ्कुश चतुष्टयाम् ।  
सर्वदेवमयीमम्वां सर्वसौभाग्यसुन्दरीम् ॥  
  
सर्वतीर्थमयीं देवीं सर्वदेवस्वरूपिणीम् ।  
सर्वशास्त्रमयीं नित्या सर्वामर नमस्कृताम् ॥  
  
सर्वाम्नायमयीं देवीं सर्वाय तनसेविताम् ।  
सर्वानन्दमयीं ज्ञानमातृकां सिद्धिदां पराम् ॥  
  
अथावाहनमन्त्र त्रिखण्डा मुद्रेवाह ॥  
  
महापद्मवनान्तस्थे कारणानन्द विग्रहे ।  
सर्वभूतहिते मातरेह्येहि परमेश्वरी ॥  
  
पूर्वोक्त योनिमुद्राया पृथक् खण्डत्रयं कुरु ।  
अङ्गुष्टाभ्यां कनिष्टाभ्यां मध्यमाभ्यां करेण तु ॥  
  
त्रिखण्डनाम मुद्रेयं त्रिपुराह्वानकर्मणि ।  
वहन्नाडीपुटद्वारे नागतां चिन्तयेत् ततः ॥  
  
कामेश्वर शिवस्याङ्के स्थापयेत् कुलसुन्दरि ।  
विद्यायाह्वानरूपिण्या मुद्रया च त्रिखण्डया ॥  
  
संस्थितां चिन्तयेत् तत्र श्रीपीठां तन्निवासिनीम् ।  
मुद्राः सन्दर्शयेद्देवी तर्पणैस्तु त्रिधा यजेत् ॥  
  
साङ्गं सङ्कल्पयेद्देह देव्यास्तु परमेश्वरी ।  
गन्धपुष्पाक्षतादीनि देव्यैः सम्यक् निवेदयेत् ॥  
  
उपचारैः षोडशभिः सम्पूज्य परदेवताम् ।  
रर्पणानि पुनर्दद्यात् त्रिवारं मूलविद्यया ॥  
  
प्। १९४ब्)  
  
एतस्मिन् समये देवी तिथि नित्याः समर्चयेत् ॥  
  
कामेश्वर्यादिका नित्या विचित्रान्ता महेश्वरी ।  
प्रतिपत्यौर्णमास्यान्तं तिथिरूपाः प्रपूजयेत् ॥  
  
विभाव्य च महान्न्यासमग्रदक्षोत्तरं क्रमात् ।  
रेखा सुविलिखेत् तत्र पञ्चपञ्च क्रमेण तु ॥  
  
अकारादिक्षकारान्तं दक्षिणास्यां विचिन्तयेत् ।  
ततः स्वपूर्वरेखायां दीर्घकर्णा विपञ्चकम् ॥  
  
विलिख्योत्तर रेखायां शक्त्यादि विलिखेत् ततः ।  
अनुस्वारान्त मात्रास्तु विसर्गा षोडशीं यजेत् ॥  
  
वामावर्तेन देवेशि नित्या षोडश कीर्तिताः ।  
प्रतिपत्तिथिमारभ्य पौर्णमास्यं तमद्रिजे ॥  
  
एकैकां पूजयेन्नित्यां महासौभाग्यमाप्नुयात् ।  
कृष्णपक्षे महेशानि पूजयेत् तिथिमण्डले ॥  
  
विचित्राद्या वरारोहे यावत् कामेश्वरी भवेत् ।  
पूजनीया विलोमेन क्रमेणापि महेश्वरी ॥  
  
कला षोडश देवेशि यावच्चन्द्रकलाः क्रमात् ।  
स सौभाग्यं महादेवी प्राप्नोति गुरुणा सनात् ॥  
  
कामेश्वर्यादिका नित्या पूजयित्वा ततः क्रमात् ।  
तिथि नित्या त्रिधा देवी पूजयेद्भाग्य हेतवे ॥  
  
पुनः श्रीत्रिपुरानित्यां यजेत् सौभाग्य हेतवे ॥  
  
एतस्मिन् समये देवि गुरून् सम्पूजयेद्वुधः ।  
पुष्पसङ्कोच योगेन कथयामितवानघे ॥  
  
रश्मि वृन्द * * * * (?) गुरुणां च   
शताधिकम् ।  
ज्ञात्वा सङ्कोचयेत् पुष्पं ममिहासिद्धिहानिदा ॥  
  
पुष्पसङ्कोचयेन्नाचेनष्टं द्वादश सन्ततिम् ।  
सन्तत्या नष्टरूपा च न भवेद्देवता प्रिये ॥  
  
अत एव महापुष्पः सम्यक् सङ्कुचितं प्रिये ।  
कामराजाख्य विद्याया गुरुवस्तु समृद्धिता ॥  
  
मध्ये प्राक् त्र्यस्र मध्येपि गुरुपङ्क्तिं त्रिधा यजेत् ।  
पराख्या न्यूजयेदादौ परापर विभक्तिकान् ॥  
  
ततः परान्देवदेवि गुरुत् सम्पूजयेत् प्रिये ।  
दिव्यौघास्तु परा सिद्धिः सप्तसङ्ख्या वरानने ॥  
  
आनन्दनाथ शब्दान्ता विज्ञेयो वीरवन्दिते ।  
परप्रकाशो देवेशि ततः परशिवोमतः ॥  
  
पराशक्तिस्तथा देवी कौलेश्वर इति प्रिये ।  
शुक्ला देवी कुलेशान कामेश्वर्यादिकाः क्रमात् ॥  
  
प्। १९५अ)  
  
मुनिसङ्ख्यास्तु गुरवः पराख्या दिव्यरूपिणः ।  
भोगाः किं नस्तु समयोः वेदाख्या सहजास्तथा ॥  
  
परापराख्याः सिद्धौघं मानवौघं शृणु प्रिये ।  
गगणो विश्वकमलौ मदनाभुवनस्तथा ॥  
  
लीलस्वात्ममये पश्चान्नाग सङ्ख्या तु मानवः ।  
अपरा परमेशानि अक्षराणि यता इमे ॥  
  
एतत् त्रयं तु नियतं देशिकान्यं हिताय च ।  
मयोद्धतं महेशानि पुष्प सङ्कुचितं प्रिये ॥  
  
मानवौघान्तिकं पश्चात् स्वगुरुत्रितयं यजेत् ।  
परमेष्ठी गुरुः पश्चाद्गुरुः परमसञ्ज्ञकम् ॥  
  
स्वगुरुश्च महेशानि पूजयेच्च गुरुत्रयम् ।  
अथवा मानवौघान्ते एकं स्वगुरुमर्चयेत् ॥  
  
अयं प्रकारः कथितः प्रकारान्तरमुच्यते ॥  
  
अन्त्यं सर्वप्रकाराणां मानवौघास्तकं तथा ।  
गुरवो नवसङ्ख्याता एव सङ्ख्या भवन्ति हि ॥  
  
नवचक्रेश्वरी यस्मात् तावत् पुष्पं प्रकाशयेत् ।  
मानवौघे तदा देवी दशसप्त भवन्ति हि ॥  
  
पश्चात् सङ्कोचयेत् पुष्पं नवमं श्रीगुरुं यजेत् ॥  
  
आज्ञात्त गुरुशिष्याणां कथयामितवानघे ।  
गुरुभ्यो नम उच्चार्य पादुकाभ्यां नमो लिखेत् ॥  
  
गुरुं तु परमान्ते च परमेष्ठ्यान्तके तथा ।  
एतेषां पादुकांस्तद्वदाचार्येभ्यो नमो भवेत् ॥  
  
गुरुपङ्क्ति प्रपूज्याथ स्वयं श्रीत्रिपुरा भवेत् ।  
गुरुपङ्क्ति विहीनस्तु पुरुषः पङ्क्तिवर्जितः ॥  
  
पुष्पसङ्कोचमार्गेण मया सिद्धिः कृता प्रिये ।  
कृपया परमेशानि साधकानां हिताय च ॥  
  
गुरुक्रमं प्रपूज्याथ यजेदाम्नाय देवता ।  
त्रैलोक्यमोहने चक्रे सर्वाशा परिपूरके ॥  
  
सर्वसङ्क्षोभके चक्रे पूर्वाम्नायं प्रपूजयेत् ।  
सर्वसौभग्यके चक्रे तथा सर्वार्थसाधके ॥  
  
सर्वरक्षाकरे चक्रे दक्षिणाम्नायमर्चयेत् ।  
नवचक्रेषु देवेशि कुवेरोम्नायमर्चयेत् ॥  
  
वैन्दवः परमेशानि मध्ये सिंहासनं यजेत् ।  
अनेनैव प्रकारेण पूजयेच्च परांविकाम् ॥  
  
श्रीविद्या च तथा लक्ष्मीर्महालक्ष्मीस्तथैव च ।  
त्रिशक्तित्वरिता चैव लक्ष्मीः पञ्चप्रकीर्तिताम् ॥  
  
प्। १९५ब्)  
  
श्रीविद्या च परं ज्योतिर्परानिह्वलशाम्भवी ।  
अजपा मातृका चेति पञ्चकोषाः प्रकीर्तिताः ॥  
  
श्रीविद्यापारिजातेशी पञ्चवाणेश्वरी तथा ।  
त्रिकूटा पञ्चवाणेशी पञ्चकल्पलताः स्मृताः ॥  
  
श्रीविद्या मूलपीठेशी सुधा श्रीरमृतेश्वरी ।  
सिद्धि लक्ष्मीति विख्याता पञ्चकामदुघास्मृताः ॥  
  
श्रीविद्या अन्नपूर्णा च मातङ्गी भुवनेश्वरी ।  
वाराहीं च महादेवी पञ्चरत्नाः प्रकीर्तिताः ॥  
  
श्रीविद्यापूजनस्थाने चक्रराजो महेश्वरी ।  
महालक्ष्मीश्वरी वृन्दमण्डितासनसंस्थिता ॥  
  
सर्वसौभाग्यजननी श्रीविद्या पूजयामि च ।  
इत्युच्चार्य परं ज्योतिः कोणाश्च पूजयेत् सुधीः ॥  
  
अनेनैव प्रकारेण पूजयेत् पञ्चपश्चिकाम् ॥  
  
अथ क्रमेणासां मन्त्रानाह ॥  
  
मूलविद्या महेशानि श्रीविद्याः परिकीर्तिता ॥  
  
वारुणान्तं वह्निसंस्थं विन्दुनाद समन्विताम् ।  
लक्ष्मी देव्यै पदं प्रोक्ता लक्ष्मी वीजमुदाहृतम् ॥  
  
प्रणवं पूर्वमुच्चार्य ह्रीमात्मक समर्चयेत् ।  
श्रीपुटं चानु कमलेकमलाय प्रसीद तु ॥  
  
लाय मध्ये गतां भूमिं रुद्रस्थाने नियोजयेत् ।  
प्रसीद युगलं दद्याच्छ्रीवीजं भुवनेश्वरीम् ॥  
  
श्रियो वीजां ततो दद्यान्महालक्ष्मी वहृन्मनः ।  
सप्तविंशति वर्णान्ना महालक्ष्मी मनुर्मतः ॥  
  
श्रीवीजं च परावीजं कामवीजं समालिखेत् ।  
इयं त्रिशक्तिर्देवेशि त्रिषु लोकेषु दुर्लभा ॥  
  
चन्द्रेण सादरं लक्ष्मी देवी दीर्घाक्षि मण्डिताम् ।  
विष्णुकूलेश्वरी विद्या प्रसङ्गात् कथिताप्रिये ॥  
  
त्रिवीजं च परावीजं सकामि त्रिपुटोदिता ।  
पञ्चकामेश्वरी विद्यावाणाभ्यासे समीरिता ॥  
  
वाग्भवं वामनेत्रं च ध्रुवान्तं विन्दुसंयुतम् ।  
मूलपीठेश्वरी विद्या सुगुप्ता कथिता मया ॥  
  
परावीजं तु श्रीवीजं वलेमान्मकमक्षरम् ।  
राज्यदेराज्यलक्ष्मीति चन्द्रः सर्गविभूषितः ॥  
  
विलोमनाद्यवीजानि सुधाः श्रीसम्प्रमाशिता ।  
वाग्भवं भुवनेशानीं श्रीवीजं तदनन्तरम् ॥  
  
प्। १९६अ)  
  
विपत्तदादि खफरे नित्यवस्तु समालिखेत् ।  
वियत्तदादिकान्तं च फ्रोमित्येव मनुर्मतः ॥  
  
चवर्ग तृतीयतुर्यं मायारेफेन्दु संयुतम् ।  
महामखं समुद्धृत्य सङ्कर्षणि पदं लिखेत् ॥  
  
कालि महादिरुक्त्वा च विपदिन्दुः समन्विताम् ।  
मायावीजं च कथितं सिद्धिलक्ष्म्याः महामनुम् ॥  
  
अन्नपूर्णा च देवेशि उत्तराम्नीय कीर्तिता ।  
मातङ्गिन्यै द्विठान्तं च वाङ्मायाः श्रीपुटां लिखेत् ॥  
  
इयमातङ्गिनीं विद्या द्वादशार्णा समीरिता ।  
वियदग्नि समायुक्तं वामनेत्रेन्दु भूषिताम् ॥  
  
भुवनेशी महेशान्तिदुर्लभा भुवनत्रयम् ॥  
  
वाङ्मायां पूर्वमुद्धृत्य संवुद्ध्या भगवत्यपि ।  
वार्तालि देशवाराहि युग्मवाराहि मुख्यति ॥  
  
अन्धेअन्धिनि नश्यन्ति रुन्धेरुधिनि तत्परम् ।  
जम्भेजम्भिनि नह्यन्तं मोहेमोहिनि न हृतम् ॥  
  
स्तम्भेस्तम्भिनि हृद्युक्तं ममुकं स्तम्भयेद्वयम् ।  
सर्वदुष्ट प्रदुष्टानां सर्वेषां सर्वमुद्धरेत् ॥  
  
जिह्वास्तम्भं कुरुद्वन्द्वं शीघ्रवश्यं कुरु द्वयम् ।  
वाग्लुण्ठ त्रयविन्दुं च मन्त्रं पावकवल्लभा ॥  
  
महाविद्या महाख्याता सर्वतन्त्रेषुगोपिता ॥  
  
श्रीविद्यापूजने स्थाने चक्रराजे महेश्वरी ।  
महाकामेश्वरी वृन्दमण्डितासनं संस्थिताम् ॥  
  
सर्वसौभाग्यजननी पादुकां पूजयामि च ।  
इत्युच्चार्य परं ज्योतिः कोषान्तं पूजयेत् सुधीः ॥  
  
अनेनैव प्रकारेण पूजयेत् पञ्चपञ्चिकाम् ॥  
  
शैवं तु दर्शनं देवीवैन्दवेषु प्रपूजयेत् ।  
परितो दर्शनं शाक्तं चक्रस्य परमेश्वरी ॥  
  
शौरं तु दर्शनं देवि भूविंवे प्रथमे प्रिये ।  
शिवस्य वामतो देवी वैष्णवं दर्शनं यजेत् ॥  
  
सृष्टिचक्रे भवेत् सूर्यदर्शनं कमलेक्षणे ।  
स्थिति चक्रे च सम्पूज्यवौद्ध दर्शनमुत्तमम् ॥  
  
एवं सम्पूज्य सकलं श्रीविद्यां परितो यजेत् ।  
तर्पणानिषु नर्द्दद्यात् त्रिवारं तत्वमुद्रया ॥  
  
सर्वोपचारैराराध्य मुद्राः सन्दर्शयेत् क्रमात् ॥  
  
अथाङ्गावरणं कुर्याच्छी विद्यामनु सम्भवम् ।  
अग्नीशासुरवायव्या मध्ये दिक्षाङ्ग पूजनम् ॥  
  
मायालक्ष्मीमयं वीजं युग्मात् पूर्वक्रमेण तु ।  
कथितं योजयेद्देवी त्रयं वा परमेश्वरी ॥  
  
सम्पुट क्रमयोगेन चाथ वा वीरवन्दिते ।  
संयोज्य पूजयेत् सर्वाः क्रमादेवं वरानने ॥  
  
त्रैलोक्यमोहने चक्रे प्रकटां योगिनीं यजेत् ॥  
  
सद्यः सन्तप्त हेमाभाः सिद्धयेदशसुन्दरी ।  
सद्यः सन्तप्त हेमाभाः पाशाङ्कुशधरा प्रिये ॥  
  
प्। १९६ब्)  
  
महाभाण्डीररत्नानिसुः सुवर्णाङ्किता निधिम् ।  
प्रयच्छत्यः साधकेभ्यः पद्महस्तास्तु पूजयेत् ॥  
  
सिद्धिनीध्यानम् ॥  
  
चित्रांवरा भयकरां चन्द्रभासां त्रिलोचनाम् ।  
अणिमादि महासिद्धि मनुणां चिन्तयेच्छिवे ॥  
  
चतुरस्रे चतुर्द्वारे योगिन्यः सिद्धिदायिकाम् ।  
अणिमां पश्चिमेद्वारे दक्षकोणे प्रपूजयेत् ॥  
  
लघिमामुत्तरेदेवि पश्चिमे पूजयेत् ततः ।  
पूर्वद्वारे तु महिमामुत्तरे पूजयेच्छिवे ॥  
  
ईशित्वं सिद्धिं देवेशि दक्षिणद्वारि पूजयेत् ।  
वशित्वं सिद्धिं वायव्ये तेनैव क्रमतो जयेत् ॥  
  
भुक्ति सिद्धिं तथाग्नेय तेनैव क्रमभावतः ।  
इच्छासिद्धिं पूर्वभागे नैर्-ऋत्ये च प्रपूजयेत् ॥  
  
प्राप्तिः सिद्धिः सर्वकामा सिद्धिदा परमेश्वरी ।  
अधोर्द्ध्व क्रमयोगेन ज्ञातव्या सुरवन्दिते ॥  
  
ब्राह्मी माहेश्वरी चैव तथेन्द्राणी तृतीयके ।  
कौमारी वैष्णवी चैव षष्टी वाराहिका भवेत् ॥  
  
चामुण्डा च महालक्ष्मीरपरेण च भागतः ॥  
  
ब्रह्माण्याद्यास्तु तत्रैव यष्टव्याः क्रमशः प्रिये ।  
ब्रह्माणी पीतवर्णा च चतुर्भिः शोभितामुखैः ॥  
  
वरदाभयहस्ता च पुस्तकाक्षर सत्करा ।  
माहेशी श्वेतवर्णा च त्रिनेत्रा सूत्रधारिणी ॥  
  
कपालमालां परशुं दधानापाणिभिः प्रिये ।  
कौमारी रक्तवर्णा च शक्तितोमरधारिणी ॥  
  
वरदाभयहस्ता च ध्यातव्या परमेश्वरी ।  
वैष्णवी श्यामवर्णा च शङ्खचक्रगदाब्जकान् ॥  
  
हस्तपद्मैश्च विभ्राणा दिव्यभूषणभूषिता ।  
वाराही श्यामलछाया कोलवक्त्र समुज्वला ॥  
  
हलं च मुशलं खड्गं फेतकं दधतीं करैः ।  
ऐन्द्री तु श्यामवर्णा च रक्तोत्पललसत्करा ॥  
  
चामुण्डा कृष्णवर्णा च शूलं डमरुकं तथा ।  
खड्गं वेतालकं चैव दधाना दक्षिणैर्भुजैः ॥  
  
महालक्ष्मी तु पीताभा पद्मदर्पणमेव च ।  
मातुलुङ्ग फलं चैव दधां परमेव च ॥  
  
पश्चिमादि क्रमेणैव प्रकटाश्चतुरस्रके ॥  
  
प्। १९७अ)  
  
क्षोभणा द्रावणाकर्ष वश्योन्माद महाङ्कुशा ।  
खेचरी वीरयोन्यश्च त्रिखण्डा चक्रमाद् यजेत् ॥  
  
वामावर्तेण सम्पूज्य वायव्यादिषु पूर्ववत् ।  
एतां सम्पूज्यदेवेशीं त्रिपुरां पूजयेत् पराम् ॥  
  
अणिमासिद्धिपुरतः सर्वकामार्थसाधकीम् ।  
सर्वसङ्क्षोभणीं मुद्रां दर्शयेत् कमलालये ॥  
  
सर्वासापूरकं चक्रं गुह्य योनिन्यधिस्थिताम् ।  
षोडशारं ततो देवी पूजयेत् कार्यसिद्धये ॥  
  
काभाकर्षणिका देवी वुद्ध्याकर्षण रूपिणी ।  
अहङ्काराकर्षणी च शब्दाकर्षणरूपिणी ॥  
  
स्पर्शाकर्षण रूपा च रूपाकर्षणरूपिणी ।  
रसाकर्षण रूपा च गन्धाकर्षणरूपिणी ॥  
  
चिन्ताकर्षणरूपा च धैर्याकर्षणरूपिणी ।  
स्मृत्वाकर्षणरूपा च नामाकर्षणरूपिणी ॥  
  
पश्चिमादि क्रमेणैव षोडशारे स्वरान्विता ।  
एता नित्या कलादेवि चन्द्रमण्डलमध्यगाः ॥  
  
स्वरलग्नाः स्मरेन्नित्यां स्मरे पीयूषवर्षिणी ।  
पाशाङ्कुश सुधापूर्ण काश्मीरघटदानदा ॥  
  
चक्रेश्वरीं यजेद्देवीं त्रिपुरेशीं समृद्धिदाम् ।  
कामाकर्षणरूपायापुरतः पूरयेत् प्रिये ॥  
  
सर्वविद्राविणी मुद्रां दर्शयित्वा निवेदयेत् ॥  
  
सर्वसङ्क्षोभवे चक्रे यजेद्गुप्ततरां वुधेः ।  
अनङ्ग कुसुमां प्राच्यां क वर्गेण प्रपूजयेत् ॥  
  
दक्षिणे च चवर्गेण तथा चानङ्ग मेखलाम् ।  
अनङ्गमदनां पश्चात् टवर्गेण च पश्चिमे ॥  
  
तवर्गेणोत्तरे पश्चादनङ्गमदनातुराम् ।  
वह्निकोणेङ्ग रेखां च पवर्गेण प्रपूजयेत् ॥  
  
राक्षसेनङ्गवेगां च यवर्गेण प्रपूजयेत् ।  
वायव्ये तु शवर्गेण तथानङ्गाङ्कुशां यजेत् ॥  
  
ऐशान्यां लक्षवर्गेण सम्पूज्यानङ्गमालिनी ।  
देविगुप्ततरा एता वन्धूक कुसुमप्रभा ॥  
  
पाशाङ्कुशनालनीलोत्पलकरां स्मरेत् ॥  
  
चक्रेश्वरी ततो देवी यजेत् त्रिपुरसुन्दरीम् ।  
अनङ्गकुसुमाद्ये तु सर्वसाम्राज्यदायिनीम् ॥  
  
सर्वाकर्षण मुद्रां च दर्शयेत् मुरवन्दिते ॥  
  
चक्रपूज्यां प्रपूज्याथ चतुर्थं चक्रमर्चयेत् ।  
महासौभाग्यदे चक्रे कटवर्णविराजिते ॥  
  
प्। १९७ब्)  
  
सम्प्रदायाख्ययोनिन्यः सर्वाभरणभूषिता ।  
पाशाङ्कुशौदर्पणं च पानपात्रं सुधामयम् ॥  
  
वित्रन्त्यः सर्वसुभगाः पश्चिमादि विलोहितः ।  
सर्वसङ्क्षोभिणी शक्तिः सर्वविद्राविणी तथा ॥  
  
सर्वाकर्षण शक्तिश्च सर्वाह्लदनकारिणी ।  
सर्वसम्मोहनी शक्तिः सर्वस्तम्भनरूपिणी ॥  
  
सर्वजम्भन शक्तिश्च सर्वतो वशकारिणी ।  
सर्वरञ्जन शक्तिश्च सर्वात्मा वशकारिणी ॥  
  
सर्वार्थसाधकी शक्तिः सर्वसम्पत्तिरूपिणी ।  
सर्वमन्त्रमयी शक्तिः सर्वदुःख क्षयङ्करी ॥  
  
चक्रेश्वरीं सिद्धिदात्रीं परां त्रैपुरवासिनीम् ।  
योगिनीं पूजयेत् तत्र सम्प्रदायमिदां पराम् ॥  
  
वश्यमुद्रां प्रदर्श्याथ निवेद्य तदनन्तरम् ।  
सर्वार्थसाधके चक्रेण भवर्णविशोभिते ॥  
  
जवाकुसुमसङ्काश स्फुरन्मणि विभूषिताः ।  
महासौभाग्य गम्भीरापीन वृत्तघनस्तनी ॥  
  
रत्नपेटी विनिःक्षिप्त साधके सितमानसः ।  
नानारत्नमयां दिव्या च दधतीर्हसिताननाः ॥  
  
पाशाङ्कुशौ च दधतीः संस्मरेत् तत्र योगिनीः ॥  
  
पश्चिमादि विलोमेन पूजयेत् सर्वसिद्धिदा ।  
सर्वसिद्धिप्रदा देवी सर्वसम्पत्प्रदा तथा ॥  
  
सर्वप्रियकरी चैव सर्वमङ्गलकारिणी ।  
सर्वकामप्रदा देवी सर्वदुःख विमोचनी ॥  
  
सर्वमृत्यु प्रशमनी सर्वविघ्न विनाशिनी ।  
सर्वाङ्गसुन्दरी देवी सर्वसौभाग्यदायिनी ॥  
  
पश्चिमादि विलोमेन दशारे पूजयेदिमाः ।  
सर्वसिद्धिप्रदा देवी पुरतः क्रमनायिकाम् ॥  
  
सर्वसिद्धिप्रदां देवीं पूजयेत् त्रिपुरां प्रिये ।  
सर्वान्मादिनि मुद्रां च दर्शयित्वा निवेद्य च ॥  
  
सर्वरक्।आकरे चक्रे मक्षवर्ण विराजिते ।  
पश्चिमादि विलोमेन निगर्भयोगिनीं यजेत् ॥  
  
उद्यद्भास्वत् सहस्राभा मुक्तालङ्कारभूषिताः ।  
पाशटङ्कायुध ज्ञानमुक्तावरदसत्कराः ॥  
  
देव्यः प्रपूजयेदेता पथेप्सित फलप्रदा ।  
सर्वज्ञा सर्वशक्तिश्च सर्वैश्वर्यप्रदा तथा ॥  
  
सर्वज्ञानमयी देवी सर्वव्याधि विनाशिनी ।  
सर्वाधार स्वरूपा च सर्वपापहरा तथा ॥  
    
प्। १९८अ)  
  
सर्वानन्दमयी देवि सर्वरक्षा स्वरूपिणी ।  
सर्वेप्सितप्रदा देव्यः गुह्या सर्वार्थसिद्धिदा ॥  
  
पश्चिमादि क्रमेणैव पूजयेत् पक्तियोनिके ।  
सर्वज्ञापुरतो देवी चक्रेशीं मालिनीं यजेत् ॥  
  
महाङ्कुशां महामुद्रां दर्शयित्वा निवेद्य च ॥  
  
मध्ये चक्रे महेशानि योगिनीं पूजयेत् प्रिये ।  
सर्वरोगहरे चक्रे वसुकोणे सुरेश्वरी ॥  
  
सर्वरोगहरे चक्रे वर्गाष्टक विजृम्भते ।  
पश्चिमादि विलोमेन रहस्या योगिनीं यजेत् ॥  
  
श्रीकण्ठपरितोधस्ताद्दाडिमी कुसुमप्रभा ।  
रक्तवस्त्रपरीधाना रक्तगन्धानुलेपना ॥  
  
रक्तपुष्पाक्षतैः सम्यक् पूजयेत् सर्वसिद्धिदा ।  
नानाभरण गम्भीराः पञ्चवाण धनुर्द्धराः ॥  
  
पुस्तकं वरदानं च दधती वर्ग संस्थिता ।  
वर्गाष्टक महावर्णा विन्दुनादाङ्कितां लिखेत् ॥  
  
अवर्गान्ते फलं वक्ष्या वामकर्णेन्दु विन्दुमान् ।  
देवी वा देवता पूज्यावेशिनीनाम सुन्दरी ॥  
  
कवर्गान्ते कलयुतां परां कामेश्वरीं लिखेत् ।  
च वर्गां तेन वक्ष्याढ्यं वामनेत्र शशीशमम् ॥  
  
अनेनमादिनी पूज्या ठवर्गान्ते ततः परम् ।  
वायुक्ष्मा वामकर्णे तु विन्दुमद्विकलां यजेत् ॥  
  
तवर्गान्तेजकालक्ष्या वामाक्षीन्दु कलात्मकम् ।  
अरुणां पूजयेद्देवी पवर्गान्तेथ कथ्यते ॥  
  
व्योमवीज महीनीर वायुचन्द्रेश भूषितम् ।  
अनेन जयनी पुज्यायवर्गान्तेथ लिख्यते ॥  
  
स रेफकार पवनप्रणवां केन पूजयेत् ।  
सर्वेश्वरीं लवर्गान्ते क्षमवह्नीश विन्दुमत् ॥  
  
अनेन कौलिनीं देवीं पूजयेदष्टमीं वुधः ।  
अष्टकान्ते महेशानि एताः वाग्देवता यजेत् ॥  
  
पञ्चवाणान् समुच्चार्य कामकामेश्वरीमयान् ।  
भञ्जनाख्या महेशानि पूजयेच्चाप देवताः ॥  
  
धर्मार्थकं कामवीणं द्वितीयं त्वथमात्मकम् ।  
कामेश्वर्या मोहनाख्यां पूजयेच्चापदेवताम् ॥  
  
द्वितीयं भुवनेशानि पाशयुग्मं वशङ्करम् ।  
कामेशस्य च कामस्यास्त्रैलोक्यकर्षणं प्रिये ॥  
  
अङ्कुशं च समुच्चार्य स्तम्भनाय समुच्चरेत् ।  
कामेश्वरस्य कामेस्याश्चाङ्कुशं पूजयेत् क्रमात् ॥  
  
प्। १९८ब्)  
  
षडङ्गावरणाद्वाह्ये आयुधाष्टकमर्चयेत् ।  
कोणत्रयेषु सम्पूज्यास्त्रिस्रः कूटात्रयान्विताः ॥  
  
पश्चिमादि क्रमेणैव चतुर्दिक्षु प्रपूजयेत् ।  
कामेश्वरी रुद्रशक्तिमाद्यः कूटेन चार्चयेत् ॥  
  
द्वितीयेन च कूटेन रुद्राख्यां शक्तिवैष्णवीम् ।  
दक्षकोणे समभ्यर्च्य तृतीये नैव पूजयेत् ॥  
  
भगमालां ब्रह्मशक्तिमुत्तरे विश्वमातृकाम् ।  
चक्रेश्वरीमं विकाख्यां कामेशीं पुरतो यजेत् ॥  
  
वीजमुद्रां प्रदर्श्याथ चक्रपूजां निवेदयेत् ।  
कामेश्वरी शुक्लवर्णा शुक्लमाल्यानुलेपना ॥  
  
मुक्तास्फुरस्फुरभूषा नानाभरणभूषिता ।  
पुस्तकं चाक्ष सूत्रं च वदनं चाभय क्रमात् ॥  
  
दधती चाग्रतः पूज्याः रुद्रशक्तिः प्रकीर्तिताः ॥  
  
वज्रेश्वरी कुङ्कुमा स्फुरद्रत्नविभूषिता ।  
वालार्कवसना नीलकर्णचुंवितलोचना ॥  
  
इक्षुको दण्डपुष्पेषु वरदाभयशोभिता ।  
वज्रेश्वरी दक्षभागे विष्णुशक्ति महेश्वरी ॥  
  
उत्तरे भगमालां वा सद्यः सन्तप्त हेमभा ।  
अनर्घ्य रत्नखचिता भूषणा भुवनेश्वरी ॥  
  
पाशाङ्कुश ज्ञानमुद्रा वरदा नदकलांवुजा ।  
ब्रह्मशक्ति महेशानि तापत्रय निकृन्तनी ॥  
  
सर्वानन्दमये चक्रे राजवैन्दव सञ्ज्ञके ।  
ब्रह्मरूपं विष्णुरूपे साम्भवं शृणुसुन्दरि ॥  
  
परापर रहस्याख्यां योगिनीं त्रिपुरां यजेत् ।  
कूटत्रयं समुच्चार्य सर्वविद्या स्वरूपकम् ॥  
  
समस्त देवता रूपं वस्तुवस्तुमयं यजेत् ।  
चक्रे समर्पितामेव महात्रिपुरसुन्दरीम् ॥  
  
सम्पूज्य पूजयेत् तत्र परापर रहस्यगाम् ।  
उपचारैः समभ्यर्च्य गन्धपुष्पाक्षतादिभिः ॥  
  
योगिनीं सिद्धिदां नित्यां भोगकामार्थसिद्धये ।  
श्रीविद्या षोडशार्णं तु भुक्तिमुक्ति फलप्रदाम् ॥  
  
समस्तचक्र चक्रेशीं सर्वाम्नाय नमस्कृताम् ।  
सर्वाम्नायेश्वरी विद्यालङ्कृता ब्रह्मरूपिणीम् ॥  
  
उपचारैः समभ्यर्च्य गन्धपुष्पाक्षतादिभिः ।  
तर्पणानि पुनर्दद्यात् त्रिवारं मूलविद्यया ॥  
  
योनिमुद्रां प्रदर्श्याथ मुद्राः सन्दर्शयेत् क्रमात् ।  
त्रिपुरा स्फटिकाभासामुक्ता रत्नविभूषिता ॥  
  
प्। १९९अ)  
  
पुस्तकं चाक्षमालां च कलशं पद्ममुत्तमम् ।  
दधतीं चिन्तयेन्नित्यं महापातकनाशिनीम् ॥  
  
त्रिपुरेशीं सर्वरूपा सुन्दरी कुङ्कुमप्रभा ।  
सर्वालङ्कार सम्पन्नां पुस्तकं चाक्षमालिकाम् ॥  
  
वरदाभयौ च दधतीं सामर्थ्यं हसितानना ।  
अनया सदृशी देवी ध्येया त्रिपुरवासिनी ॥  
  
आरक्तलोचनां प्रान्ते महामदविघूर्णिताम् ।  
त्रिपुरा श्रीमहेशानि पीनवृत्तघनस्तनीम् ॥  
  
उद्यद्भास्वत् सहस्राभां दिव्यालङ्कारमण्डिताम् ।  
पुस्तकं जपमालां च वरदा चा भयङ्करैः ॥  
  
दधती सकलानन्दामालिनीं कथ्यतेधुना ।  
इन्द्रगोपप्रभादेवी पाशाङ्कुश कपालिनी ॥  
  
महाभीतिहरा सम्यक् साधकानां क्षणादियम् ।  
सिद्धां वा परमेशानीं ध्यायेद् भयविनाशिनीम् ॥  
  
सम्पत्प्रदा भैरवीवत् महासिद्धप्रदायिनीम् ।  
चक्रेण सिद्धिसहिता प्रति चक्राधि देवता ॥  
  
अतिगह्वरमेवेदं ज्ञात्वा चक्रं समर्चयेत् ।  
पादुकां पूजयामीति नमस्कारोथ वा भवेत् ॥  
  
स्वाहा होमे तर्पणे तु तर्पयामीति सष्मरेत् ॥  
  
अथवा रश्मयः सर्वादेवीरूपेण चिन्तयेत् ।  
श्रीचक्रे परमेशानि स्वतन्त्रे स्वस्वसन्निभा ॥  
  
गोपितव्यं त्वया भद्रे स्वयोनिरिव पार्वती ।  
नैवेद्यं षड्रसोपेतं कामधेनुः पवित्रिकम् ॥  
  
दत्वा कर्पूरसहितं ताम्बूलं परशक्तये ।  
नित्य होमं प्रकुर्वन्ति पूर्वोक्त विधिना प्रिये ॥  
  
पूर्ववद् वलिदानं च दद्यात् सर्वसमृद्धये ।  
वटुकाय महेशानि योगिनीभ्यश्च वल्लभो ॥  
  
गणेशः क्षेत्रपालाभ्यां पूर्ववद् वलिमुत्सृजेत् ।  
वामभागे तु तस्याथ मण्डलस्यो परिक्षिपेत् ॥  
  
आधारं पूजयेत् तत्र वलिमन्नोदकान्वितम् ।  
सकारणं मन्त्रयित्वा सर्वभूत वलिं हरेत् ॥  
  
षोडशार्णेन मनुना त्रिवारं वीरवन्दिते ।  
तारं च भुवनेशानि सर्वविघ्नपदं ततः ॥  
  
कृत्यः सर्व च भूतेभ्यो हूꣳकारं वह्निवल्लभाम् ।  
समुच्चार्य वलिं दद्यान्मुद्रया तत्व सञ्ज्ञया ॥  
  
वलिपञ्चकमाख्यातं सदारक्षाकरं परम् ।  
यथाशक्ति जपं कुर्यात् स्तुतिं च परमेश्वरी ॥  
  
प्। १९९ब्)  
  
अथ मकरन्द स्तोत्रम् ॥  
  
श्रीवीजे नादविन्दु द्वितयशशिकला कालरूपस्वरूपेमातर्मेदेहि वृद्धिं   
जहिजहि जडतान्त्रा हिमान्दीननाथे ।  
अज्ञानध्वान्तनाशक्षमविरुचिरसत्प्रोल्लसत्पादपद्मब्रह्मेशाद्यैः   
सुरेन्द्रैः सुरगणविवुते शम्भुकान्ते नमामि ॥  
  
लज्जावीजस्वरूपा त्रिजगति वरदे क्रीडया संस्थितायातां नित्यं शम्भु शक्तिं   
त्रिभुवनजननीं पालयन्तीं जगच्च ।  
संसाराद्यां निदानां सकलगुणमयीं सच्चिदानन्दरूपां तेजोरूपां   
त्रिनेत्रां त्रिभुवन तिमिराज्ञानहन्त्रीं नमामि ॥  
  
क्लीं वीजे कामराज्यं धृत कुसुम्मधनुर्वाण पाशाङ्कुशाढ्यां वन्दे   
भास्वत् स्वरूपे रविनिभवपुषो मोहयन्तीं त्रिलोकान् ।  
कीचीमञ्जीरहाराङ्गदमुकुटलसत्स्वर्णमाणिक्यभूषैर्भास्वन्तीमिन्दु##-  
  
वाणीवीजस्वरूपे त्रिभुवन जडताध्वान्त विध्वंसिनी त्वं त्वं शब्द   
ब्रह्मरूपा श्रुतिरपि च सदागीयमाना त्वमेव ।  
मातर्भेदेहि वुद्धिं मम सदसि महाद्वन्द्व सङ्क्षोभकर्त्रीदात्री   
वाचस्पतेरप्यतिर्विविधपदं त्वत्पदाम्भोजमीडे ॥   
  
सौः शक्तिः कार्यजातौ घटपत विकृतौद्दृष्ट हेतौ सहायामाया   
केचिन्महत्वप्रभृति परिणतौ मूलभूता त्वमेव ।  
  
किञ्चिद्वाक्य प्रपञ्च भ्रममति निवृत्तौ हेतु भूतासिविद्या ।  
विद्याविभ्रान्त वृन्दक्षयगति जगतां मे निरे शुद्धभावम् ॥  
  
ॐ मातस्ते नमोस्तु श्रुतिमथित गुरुत्र्यक्षर ब्रह्मरूपे मिथ्याज्ञानान्ध   
कूपे पतितमनुदिनं पाहिमामक्षहीनम् ।  
मोहक्रोध प्रलोभ प्रथमगतिचयः शत्रुभिः पीड्यमानं   
पत्नीपुत्रादिभृत्यैर्नत विविधजनैः शृङ्खलाभिर्निवद्धम् ॥  
  
ह्रीꣳकाराख्यः स्वरूपे मम दह दुरितं व्याधि दारिद्र्य वीजं   
मातस्त्वत्पादपद्मे हृदयपरिसरे प्रार्थये भक्तिरूपाम् ।  
त्वं वा नित्यं च लक्ष्मीस्त्वमसि गिरिसुता ब्रह्मविष्ण्वादिरूपा चिन्तन्नित्यं   
शरण्ये कृतमिह जननीत्वत् कटाक्षैक वृन्दैः ॥  
  
प्। २००अ)  
  
श्रीकारे श्रीस्वरूपे वितरमयि कृपां ध्यानयुक्सत्यरूपे स्वर्णं माणिक्य   
रत्नादिकधनमखिलं त्वत्पदार्चा सुयोग्यम् ।  
विद्यां त्वं देहि मोक्षं भवभव दहनैर्देवि दन्दह्यमानं योगीन्द्रैः   
सेव्यमानैरमृतरुचिवयैर्मोक्षयत्वं च दीनम् ॥  
  
कामोयोनिश्चतुर्थः स्वरदशपतितेर्भौवनेशिं च वीजं तावद्वर्णावलित्वं   
न तज न वरदेत्वत्पदे बक्तिमीडे ।  
त्वत्पादाम्भोजयुग्मं हृदयसरसिजे सन्निधायैक चिन्ताध्यायन्तः   
कर्मवन्धां द्विगतकलिमलामुक्तवन्तो मुनीन्द्राः ॥  
  
ब्रह्मेन्दुः कामदेवो वियदमरगुरुर्भौवनेशाख्यवीजं तावद्वर्णः   
स्वरूपैर्घटित तनुलतान्त्वं प्रपन्नोस्मिमातः ।  
विष्णुर्ब्रह्मेक्षमूर्द्ध्नि मणिमुकुटरुचिः   
प्रोल्लसत्यादपद्मेयोगीन्द्रैर्धैर्यमानं प्रपदन खचयद्योतविद्योतमाने ॥  
  
इन्दुः कामः सुरेशौ विपदनलयुतं वामनेत्रार्द्ध चन्द्रैर्युक्तं   
यद्वीजमेतत्तदपि तव वपुः सच्चिदानन्दरूपम् ।  
वालात्वं भैरवीत्वं त्रिभुवन जननीतारिणी नीलवाणीत्वं गौरीत्वं च काली   
सकलगुणमयीत्वं महामोक्षदात्री ॥  
  
सौङ्कारे वीरराजे त्रिभुवनज्ञनिते शक्तिराद्या त्वमेवत्वं युक्तः   
शम्भुरेषः प्रभवति चलितुं त्वां विनाजाड्यवान्सः ।  
ब्रह्माविष्णुः कपर्दी जननी तव कृपालेश मात्राच्छशीरान् गृह्नन्तः   
सृष्टिरक्षा प्रलयमविरतं चक्रिरेत्वत्पदस्था ॥  
  
ऐं वीजं वाग्भवाख्यं त्वमिह जडमति ध्वान्त चन्द्रप्रकाशं मातः   
कारुण्य धारामृतकलिं तदृशा रक्षमां नाथहीनम् ।  
मोह्यन्ते मोहितास्ते तव जननि महामाययावद्धचित्ता ।  
कारुण्यं प्रार्थयन्तस्तवपदयुगलज्ञानवन्तो मुनीन्द्राः ॥  
  
क्लीꣳकारं वीजरूपं तव सुदति मनुश्रेष्ठ मध्येप्रदेशे   
साक्षाद्ब्रह्मस्वरूपी मदनतनुरियं ब्रह्मणो मोहकर्त्री ।  
आज्ञान्तः स्मेरवक्त्राम्वुज कुहरलसत्साक्ष पीयूषधारावेदाः   
साङ्गादियन्ते तु हिनगिरिसुतेप्राप्त माहेन्द्ररूपे ॥  
  
ह्रीꣳकारे कालरूपेत्वमिहशशिमुखीं ह्रीः स्वरूपात्वमेव ।  
त्वं क्षान्तिस्त्वं च कान्तिर्हरिहर कमलो भूतरूपा त्वमेव ॥  
  
प्। २००ब्)  
  
त्वं सिद्धिस्त्वं च ऋद्धिः स्मररिपु महिषीत्वं च सम्मोहयन्ती विद्यात्वं   
मुक्तिहेतुर्भव जलधिगतां दुःखहन्त्री त्वमेव ।  
श्रीवीजे श्रीकलाढ्ये मधुरिपुमनसा   
मध्यमध्याद्यभेद्यामातस्त्वदृष्टिलेशादमरपतिरसौ प्राप्तवान्स्वः   
पतित्वम् ॥  
  
इत्येवं षोडशार्णः प्रथितमनुवरः स्वर्गमोक्षैःक हेतुः ।  
सिद्धेरष्टौ लभन्तेय इव मनुवरं सर्वदा चेद् भजन्ते ॥  
  
पूजयित्वा विधानेन महात्रिपुरसुन्दरीम् ।  
इदं स्तोत्रं पठित्वा तु देवी सायुज्य माप्नुयात् ॥  
  
इति श्रीरुद्रयामलेमहातन्त्रे उमामहेश्वरसंवादे शिववक्त्रांवुजविनिर्गत   
श्रीमहात्रिपुरसुन्दरी मकरन्दाख्यस्तवः समाप्तः ॥   
  
अथ महात्रिपुरसुन्दरी कवचमाह ॥  
  
श्रीदेव्युवाच ॥  
  
भगवन् देवदेवेश लोकानुग्रहकारकः ।  
त्वत् प्रसादान् महादेव श्रुता मन्त्रास्त्वनेकधा ॥  
  
साधनं विविधं देवकीलकोद्धारणं तथा ।  
शापादिदूषणोद्धार श्रुतस्त्वत्तो मया प्रभो ॥  
  
राजराजेश्वरी देव्याः कवचं सूचितम्मपि ।  
श्रोतुमिच्छामि त्वत्तस्तत् कथयस्वमपि प्रभो ॥  
  
श्री ईश्वरोवाच ॥  
  
लक्षवार सहस्राणि वारितासि पुनः पुनः ।  
स्त्रीस्वभावान् महादेवि पृच्छसित्वं मयि प्रिये ॥  
  
अत्यन्तगुप्तकवचं सर्वकाम वरप्रदम् ।  
प्रीतये तव देवेशि कथयामि शृणुष्व तत् ॥  
  
अस्य श्रीषोडशीविद्या कवचस्य ऋषिस्मृतः ।  
महादेवस्य प्रस्तारः पञ्छिश्छन्द उदाहृतम् ॥  
  
राजराजेश्वरी देवी देवता परिकीर्तिताः ।  
सर्वार्थसाधने देवि विनियोगः प्रकीर्तितः ॥  
  
पूर्वेमां भैरवीपातु वाला मां पातु दक्षिणे ।  
नालिनी पश्चिमे पातु त्रासिनी तु उत्तरेव तु ॥  
  
ऊर्द्ध्वं पातु महादेवी महात्रिपुरसुन्दरी ।  
अधस्तात्पात्तु देवेशि पातालतलवासिनी ॥  
  
आधारे वाग्भवः पातु कामराजस्तथा हृदि ।  
भ्रामरः पातु सां नित्यं मस्तके सर्वकामदः ॥  
  
ब्रह्मरन्ध्रे सर्वगात्रे छिद्रस्थाने च सर्वदा ।  
महाविद्या भगवती पातु मां परमेश्वरी ॥  
  
प्। २०१अ)  
  
ऐꣳ क्लीꣳ ललाटे मां पातु पायात् ॥  
  
ह्रीꣳ क्लीꣳ व्लूꣳ सश्वनेत्रयोः नासायां कर्णयोश्चैव द्राꣳ द्रेꣳ द्रीꣳ चिवुके   
तथा ॥  
  
सौꣳः पातु गले हृदये मम सः ह्रीꣳ नाभिदेशके ।  
कल ह्रीꣳ क्लीꣳ स्त्रीꣳ गुह्यदेशे स ह्रीꣳ पातु पादयोः ॥  
  
स ह्रीꣳ मां पातु सर्वत्र स क्लीꣳ पातु मे सन्धिषु ।  
जलेस्थले तथाकाशे दिक्षु राजगृहे तथा ॥  
  
हूꣳ खेमां त्वरिता पातु स ह्रीꣳ स क्लीꣳ नमो भवम् ।  
हंसश्च पायां महादेवि परं निष्कल देवताः ॥  
  
विजया मङ्गलादूती कल्याणी भगमालिनी ।  
ज्ञाना च मालिनी विद्या सर्वदा पातु मां शिवा ॥  
  
इत्येवं कवचं देवि देवानामपि दुर्लभम् ।  
तव प्रीत्या मयाख्यातं गोपनीयं प्रयत्नतः ॥  
  
इदं रहस्यं परमं गुह्याद्गुह्यतरं प्रिये ।  
धन्यं यशस्य मायुष्यं भोगमोक्षप्रदं शुभम् ॥  
  
दुःस्वप्ननाशनं पुंसां नरनारीवशङ्करम् ।  
आकर्षणकरं देविस्तम्भोच्चाटकरं शिवे ॥  
  
इदं कवचम ज्ञात्वा राजराजेश्वरीं शिवाम् ।  
योऽर्चयेद्योगिनी वृन्दैः स भक्षो नात्र संशयः ॥  
  
न तस्य मन्त्रसिद्धिः स्यात् कदाचिदपि शाङ्करि ।  
इहलोके च दारिद्र्यं रोगदुःखभयानि च ॥  
  
परत्र नरके गत्वा पशुयोनि मवाप्नुयात् ।  
तस्मादेत सदाभ्यासादधिकारी भवेत् ततः ॥  
  
मद्वक्त्रनिर्गतमिदं कवचं सुपुण्यं पूजाविधेश्च पुरतो विधिना   
पठेद्यः ।  
सौभाग्यभोग ललितानि शुभानि भुक्त्वा देव्याः पदं भजति तत्पुनरन्तकाले ॥  
  
इति कुलान्त संहितायां श्रीमहात्रिपुरसुन्दरी षोडशीकवचं सम्पूर्णम् ॥  
  
अथ त्रिपुरभैरवस्य मन्त्रमाह ॥  
  
मायालक्ष्मीस्तथा हंसः प्रासाद वीज एव च ।  
वह्निजायान्तको मन्त्रो भवेत् त्रिपुरभैरवः ॥  
  
षडङ्गं मूलमन्त्रेण वलि पूजादिके तथा ॥  
  
अथ ध्यानम् ॥  
  
एकवक्त्रं त्रिनयनं चतुर्वाहुः समन्वितम् ।  
दक्षिणेचाङ्कुशं खड्गं वामखेटकपाशकौ ॥  
  
धारयन्तं रक्तवर्णं वृषासनगतं विभुम् ।  
ऊर्द्ध्वकेशं हादुहारं कपालमालयान्वितम् ॥  
  
प्। २०१ब्)  
  
एवं विधं सरादेविध्याय त्रिपुरभैरवम् ॥  
  
इति श्रीतन्त्रचिन्तामणौ श्रीविद्यानित्यार्चननिर्णयनामाषड्विंशतितमः   
प्रकाशः ॥ २६ ॥  
  
अथ त्रिपुरभैरव्याक्रमो लिख्यते ॥  
  
अथ पूजाविधिं वक्ष्ये सर्वतन्त्रेषु गोपितम् ।  
देव्यास्त्रिपुरभैरव्या विशेष्ययन्निरूपितम् ॥  
  
पीठं न्यासान्तं विधायन्सव्यादिन्यासं कुर्यात् ।  
ऋषिरस्य महेशानि दक्षिणामूर्तिरव्ययः ॥  
  
न्यसेच्छिरसि पूज्यत्वात् पङ्क्तिः छन्दोमुखे प्रिये ।  
देवता हृदये वालात्रिपुरा परमेश्वरी ॥  
  
वीजं वाग्भवमित्युक्तं शक्तिस्तार्तीय मूहयेत् ।  
नाभेराचरणं न्यस्य गलादानाभि चापरम् ॥  
  
मूर्धादि गलपर्यतं त्र्यक्षरं विन्यसेत् क्रमात् ॥  
  
अथ विद्यान्यासः ॥  
  
विद्यान्यासं ततः कुर्यात्रिभिर्वीजैः क्रमाच्छिवे ।  
करयोर्विन्यसेदादौ मणिवन्धे तलेग्रके ॥  
  
दक्षवामे च विन्यस्य कुक्षु कूर्परपाणिषु ।  
पुनर्दक्षे तु वामे तु पादयोश्च तथा न्यसेत् ॥  
  
नादान्ते हृदयलिङ्गे न्यसेद्देवि ततः परम् ।  
एतेष्वङ्गेषु देवेशि संहारक्रमतो न्यसेत् ॥  
  
विद्यासृष्ठि क्रमेणैव जानीहि परमेश्वरि ।  
नवयोन्यात्मकन्यास कुर्याद् वीजैस्त्रिभिस्ततः ॥  
  
श्रीविद्यायाः क्रमेणैव पूर्वमेव समीरितम् ॥  
  
अथ रभ्यादिन्यासः ॥  
  
मूलेरतिं हृदि प्रीतिं भ्रुवोर्मध्य मनोभवाम् ।  
वालावीजैस्त्रिभिर्न्यस्येत् स्थानेष्वेषु विलोमतः ॥  
  
अमृतेशिञ्चयोगेशीं विश्वयोनिं क्रमादिमाः ।  
विलोमवीजैर्विन्यस्य मूर्तिन्यासमथाचरेत् ॥  
  
प्रविन्यसेत् पथा पूर्वं भृगुवामाग्नि संयुतम् ।  
सद्यादि पञ्चहस्वाद्यं वीजन्यासे प्रकीर्तितम् ॥  
  
अथ वाणन्यासः ॥  
  
पञ्चवाणां क्रमेणैव कराङ्गुलिषु विन्यसेत् ।  
अङ्गुष्टादि कनिष्टान्तं क्रमेण परमेश्वरि ॥  
  
ततस्तेषु च स्थानेषु न्यसेत् कामान्यथा क्रमम् ॥  
  
अथ कराङ्गन्यासः ॥  
  
षड्दीर्घयुक्तेनाद्येनं वीजेनाङ्ग क्रिया मता ।  
मूर्द्ध्नि पादे तथा वक्त्रे गुह्ये हृदय पङ्कजे ॥  
  
थान्त द्वयं समालिख्य वह्निसंस्थे क्रमेण हि ।  
मुखवृत्तेन नेत्रेण वामेन परिमण्डितम् ॥  
  
प्। २०२अ)  
  
वाणद्वयमिदं प्रोक्तं मादनं भूमिसंस्थितम् ।  
चतुर्थस्वरविन्द्वाद्यनादरूपं वरानने ॥  
  
कान्तं शक्रसमारूढं वामकर्ण विभूषित ।  
विन्दुनाद समायुक्तं सर्गवान् चन्द्रमा प्रिये ॥  
  
पञ्चवाण महेशानि नामानि शृणु पार्वति ।  
द्रावणो क्षोभनो देवि वश्याकर्षण सञ्ज्ञकौ ॥  
  
तथान्मादः क्रमेणैव नामानि परमेश्वरि ।  
द्रामाद्यां द्राविणीं मूर्द्ध्नि द्रीमाद्यां क्षोभिनीं पदे ॥  
  
क्लीꣳ वशीकरणीं वक्त्रे गुह्ये हूꣳ वीजपूर्विकाम् ।  
आकर्षणीह्यदि पुनः सर्गान्त भृगु संस्थिताम् ॥  
  
सम्मोहिनीं क्रमादेवं वाणन्यासोयमीरितः ।  
परावीजं मध्यवाणं वाग्भवं परमेश्वरि ॥  
  
हूꣳ वीजं क्रमात् प्रिये ॥  
  
पञ्चकामा इमे देविनामानि शृणु वल्लभे ।  
काममन्मथ कन्दर्प्य मकरं ध्वजसञ्ज्ञकाः ॥  
  
मीनकेतु महेशानि पञ्चमः परिकल्पिताः ॥  
  
अथ सुभगादिन्यासः ॥  
  
भालभ्रूमध्य वदने लंविका कण्ठहृत्सुन ।  
नाभ्यधिष्टानयोः पञ्चताराद्या सुभगादिकाः ॥  
  
वाक्कामवीजं व्रूꣳ स्त्रीꣳ सस्ताराः पञ्चोदितास्त्वमी ॥  
  
अथ भूषणं न्यासः ॥  
  
न्यसेच्छिरसि भालभ्रुकर्णाक्षि युगवोनपि ।  
गडयोराष्टर्यो दन्तपङ्क्त्योरास्येन्यसेत्स्वरान् ॥  
  
चिवुके च गले कण्ठे पार्श्वयोस्तन युग्मके ।  
दोर्मूलयोः कूर्परयोः पारोपास्तत्पृष्ट देशयोः ॥  
  
नाभौ गुह्ये पुनर्श्चोवोजन्वोर्वैजङ्घयोस्ततः ।  
स्फिचोः मत्तलयोः पश्रात् चरणाङ्गुष्ठ पृष्टयोः ॥  
  
कादिरां नान्यसेत्त्वर्णान् स्थलेष्वेषु समाहितः ।  
काञ्च्याग्रैवेयके पश्चात् कटके हृदिगूह्यके ॥  
  
कर्णयोर्गण्डयोमोलौलवशक्षलषान्हसौ ।  
अष्टाविम्मान् प्रविन्यस्येदेवं देशिक सप्तमः ॥  
  
अथ ध्यानम् ॥  
  
ॐ उद्यद्भानु सहस्रकान्तिमरुणक्षौमां शिरामालिकां   
रक्तालिप्तपयोधरां जपवण्टी विद्यामभीतिवरम् ॥  
  
हस्ताक्षैर्दधन्ती त्रिनेत्रविलसद्वक्त्रारविदश्रियम् ।  
देवीवह्न हिमांशु रत्नमकुटां वन्दे समं दक्षिणाम् ॥  
  
योन्याख्या हृदिविख्याता त्रैलोक्यरक्षणा भवेत् ।  
त्रैलोक्यद्रावणन्नाम मुखस्थापरमेश्वरी ॥  
  
भ्रूमध्यस्था महेशानि त्रैलोक्याकर्षणी भवेत् ।  
ललाटस्था महेशानि त्रैलोक्यवशकारिणी ॥  
  
प्। २०२ब्)  
  
ब्रह्मरन्ध्रस्थिता सैव सर्वाह्लादकरीपरा ।  
पञ्चमुद्रामयी देवी योनिमुद्रा प्रदर्शयेत् ॥  
  
अथ पात्रादि संस्थापनविधाय यन्त्र विलिखेत् ।  
ततोन्तर्यजनं कृत्वा वाह्यपूजां समाचरेत् ॥  
  
तत्र प्राङ्मुख आसीनो यन्त्रोद्धारं प्रकल्पयेत् ।  
ईशानादग्नि पर्यन्तम् ऋजुरेखां समालिखेत् ॥  
  
ईशादग्नेस्तदग्राभ्यां रेखे आकृष्य देशिकः ।  
एकीकृत्य च वारुण्यां शक्तिरेखा परा शिवे ॥  
  
त्रिकोणाकाररूपं तु शक्तिद्वयमिदं शिवे ।  
पूर्वशक्त्याग्र भावे तु मणियष्टिवदा लिखेत् ॥  
  
रेखां तु परमेशानि वायुराक्षस कोणगाम् ।  
सन्धिभेद क्रमेणैव तयोः शक्त्योस्ततः पराम् ॥  
  
रेखे आकृष्य कोणाभ्याम् उदग्रान् पूर्वगां कुरु ।  
वह्निमण्डल मे तत् स्यात् पूर्वाग्रं सुरवन्दिते ॥  
  
नवद्योनि विशोभाढ्यं चक्रराजमिदं भवेत् ।  
एतद् वाहे तु संलेख्यं वृत्तं पूर्णेन्दु सन्निभम् ॥  
  
तल्लग्नमष्टपत्रं तु रस्रं लिखेच्छिवे ।  
चतुर्द्वार विशोभाढ्यं सर्वानन्दकरं सदा ॥  
  
विलिख्य पूजयेद् यन्त्र हेमरूप्यादि पट्टके ।  
भूमौ चन्दनपीठेषु कुङ्कुमा गुरुचन्दनैः ॥  
  
सिन्दूररजसा वापि कस्तूरी पुसृणादिभिः ।  
सुवर्णरत्न लेखन्या कल्पितं मृण्मये यथा ॥  
  
विलिख्य यन्त्रं देवेशि पूजा द्रव्याणि साधयेत् ॥  
  
अथ आध्वार शक्त्यादि ह्रीꣳ ज्ञानात्मने नमः ॥  
  
इत्यन्तं सम्पूज्य पूर्वादि केशरेषु मध्ये च इच्छादि नवशक्तिं यजेत् ॥  
  
इच्छाज्ञाना क्रिया चेति कामिनी कामदायिनी ।  
रतीप्रिया तथा नन्ता मदनोन्मादिनीति च ॥  
  
एता त्रिपुरभैरव्या पीठशक्तिः प्रकीर्तिता ।  
वाग्भवं लौहितंरायै श्रीकण्ठलोहितोनलः ॥  
  
दीर्घराव ऐ परापश्चादयरायै ह्रौꣳ पुन ।  
सदाशिव महाप्रेतं ङेन्तं पद्मामनं नमः ॥  
  
अनेन मजुनादद्यादासनं श्रीगुरुक्रम ।  
पूर्वमध्यम योनेश्चान्तराले पूजयेत् ततः ॥  
  
पञ्चभिः प्रणवैर्मूर्तिर्तस्यामावाह्य देवताम् ।  
ततो वाक्शक्ति कमला हसख फꣳससौ पुनः ॥  
  
अथ मूलमन्त्रान्ते विन्दुमध्ये देव्यामूर्ति सङ्कल्प ॥  
  
प्। २०३अ)  
  
त्रिखण्डा मुद्रया पूर्ववद्देवीं ध्यात्वा चा वाह्य यथा शक्तरीत्या   
सर्वौपचारैराराध्यावरणार्चनमाचरेत् ॥  
  
तथा च ॥  
  
अभीशासुर वायव्य मध्यादिष्वङ्ग पूजनम् ।  
उत्तरस्यां द्वयें देवी दक्षिणस्यां द्वयं तथा ॥  
  
अग्रे चैव क्रमेणैकं पञ्चवाणान् ततो यजेत् ।  
पञ्चकामांस्तथादेवि वाणद्यत् परिपूजयेत् ॥  
  
मध्ये योनि त्रिकोणेषु तेनैव क्रमयोगतम् ।  
वालावीज क्रमेणैव रतिः प्रीतिर्मनोभवा ॥  
  
ततोष्टयोनिषु पूर्वादि क्रमेण स्वमन्त्र पूर्विका शुभगाद्यष्ट शक्तयः ॥  
  
स्वमन्त्रान्ते महेशानि पूजनीयाष्ट योनिषु ।  
शुभगा च भगा चेति तथा च भगसर्पिणी ॥  
  
भगमालिन्यनङ्गा च अनङ्गकुसुमा तथा ।  
अनङ्गरेखा चानङ्गमदना परिकीर्तिताः ॥  
  
ततोष्टपत्रेषु पूर्वादि क्रमेण असिताङ्गादिभिः सहब्राह्म्याद्यष्टमातरः ॥  
  
मातरो भैरर्वाकस्थामद विभ्रम विह्वलाः ।  
अष्टपत्रेषु सम्पूज्या यथावत् कुसुमादिभिः ॥  
  
तद्वहिः चतुरस्रेषु इन्द्रादींस्तद्वहिः पुनः ।  
तेषा मन्त्राणि सम्पूज्य यथा शक्त्या जपं चरेत् ॥  
  
अथ भैरवि स्तोत्रम् ॥  
  
रक्तत्पानया श्रीत्रिपुरेस्तोष्यन्तीष्ट फलाप्तये ।  
यया व्रतन्तितां लक्ष्मीं मनुजाः सुरपूजिताम् ॥  
  
ब्रह्मादयस्तुति शतैरपि सूक्ष्मरूपां जानन्ति नैव जगदादिमनादिमूर्ति ।  
तस्मात् द्वयं कुच नतान्तर कुङ्कुमाभां स्तूलांस्तुभः   
सकलवाङ्मयमातृभूताम् ॥  
  
सद्यः समुद्यत सहस्र दिवाकराभां विद्याक्षसूत्रवरदाभय चिह्नहस्ताम् ।  
नेत्रोत्पलैस्त्रिभिरलङ्कृत चक्र पद्मान्त्वान्तारहाररुचिरात्रिम्पुरेभजामि ॥  
  
सिन्दूरपूररुचिरं कुचभार नमूं जन्मान्तरे सुकृत पुण्यफलैकगम्य ।  
अन्योन्यभेदकलहाकुलमानसास्ते जानन्ति किं जडधियस्तवरूपमम्व ॥  
  
स्थूलां वदन्ति मुनयः श्रुतयोगृणन्ति सूक्ष्मां वदन्ति वचसामधि वा   
समन्ये ।  
त्वां मूलमाहुर परे जगतां भवानिमत्यामहेवयमपारकृपांवुराशिम्   
॥  
  
चन्द्रावतं शकलतां शरविन्दु शुभ्रां पञ्चादशाक्षरमयीं   
हृदिभावयामि ।  
त्वां पुस्तकं जपवटीममृताढ्य कुम्भं व्याख्यां च   
हस्तकमलैर्दधती त्रिनेत्राम् ॥  
  
प्। २०३ब्)  
  
शम्भुस्त्वमद्रितनया कलितार्द्धं भागो विष्णुस्त्वमेव   
कमलापरिवद्धदेहः ।  
पद्मोद्भवस्त्वमसि वागधिवास भूमिस्तेषां त्रिया च जगति त्रिपुरेत्वमेव ॥  
  
आश्रित्य वाग्भवभवांश्चतुरः परादीन् भारान् पदेष्व विहितान् समुदीरयन्ती ।  
कण्ठादिभिश्च करणैः परदेवतां त्वां मम्विमयीं हृदि कदापि न   
विस्मरामि ॥  
  
आकुञ्च्य वायुमवजित्य च वैरिषट्कः मालोक्यनिश्चलधियानिजनासिकाग्रम् ।  
ध्यायन्ति मूर्द्ध्नि कलितेन्दु   
करावतंशन्त्वद्रूममम्वकृतिनस्तरुणार्कमित्रम् ॥  
  
त्वं प्राप्यमन्मथ रिपोर्वपुरर्द्धभागं सृष्टिं करोषि जगतामिति   
वेदवादः ।  
सत्यं तदद्रितनयेजगदेकमातर्न्यचेदशेषजगतांस्थितिरेव न स्यात् ॥  
  
पूजांविधाय कुसुमैः सुरपादपानां पीठेतवाम्व कनकावलगह्वरेषु ।  
गायन्ति सिद्धवनिताः सहकिन्नरीभिरास्वादिता समरणारुण नेत्रपद्माः ॥  
  
द्विद्युद्विलास वपुषःश्चियमुद्वहन्तीः यान्ती सुवास भवनाच्छिव   
राजधानीम् ।  
शम्भोश्च वक्त्र कमलानि विकाशयन्ती देवीं भजे हृदिपरामृतसिक्त   
गायत्रीम् ॥  
  
आनन्त्यजन्मभवसम्भव संश्रुतीनां चैतन्य मात्र वपुर्यन्त   
वचाश्रयामि ।  
ब्रह्मेन्द्र विष्णुभिरुपासित पादपद्मां सौभाग्य जन्मवसतीं त्रिपुरे   
यथावत् ॥  
  
शब्दार्थभावित वनंसृजतीन्द्रुरूपायातद्विभर्ति पुनरर्क तनुः स्वशक्त्या   
।  
वह्न्यात्मिका हरति तत्सकलं युगान्तेतां शारदां मनसि जातु न विस्मरामि ॥  
  
नारायणीति नरकार्णवतारिणीति गौरीति खेदशमनीति सरस्वतीति ।  
ज्ञानप्रदेति नयनत्रयभूषितेतित्वामद्रिराजतनयेति वुधावदन्ति ॥  
  
येस्तुवन्ति जगन्मातः श्लोकैर्द्वादशभिः क्रमात् ॥  
  
त्वामनुप्राप्ययुस्ते पराङ्गतिम् ॥  
  
इति भैरवीस्तवराजः समाप्तः ॥  
  
अथ त्रिपुरभैरवीकवचम् ॥  
  
नमः त्रिपुरभैरव्यै ॥  
  
श्रीपार्वत्युवाच ॥  
  
देवदेव महादेव सर्वशास्त्र विशारद ।  
कृपां कुरु जगन्नाथ धर्मज्ञोसि महामते ॥  
  
सुन्दरीया पुराप्रोक्ता विद्या त्रिपुरपूर्विका ।  
तस्यां तु कवचं दिव्यं मह्यं कथय तत्वतः ॥  
  
प्। २०४अ)  
  
तस्यांस्तद्वचनं श्रुत्वा जगाद जगदीश्वरः ।  
अद्भुतं कवचं देव्याः सुन्दर्यादि विरुइपिवै ॥  
  
श्री-ईश्वर उवाच ॥  
  
कथयामि महाविद्या कवचं सर्वदुर्लभम् ।  
शृणुष्वत्वं च विधिना श्रुत्वा गोप्यन्त्व पापि तत् ॥  
  
यस्याः प्रसादात् सकलं विभर्मि भुवनत्रयम् ।  
न्यस्या सर्वं समुत्पन्नं यस्या मद्यापि तिष्टति ॥  
  
मातापिता जन्मान्या जगद्रक्षा स्वरूपिणी ।  
सिद्धिदात्री च सिद्धास्याद सिद्धा दुष्टजन्तुषु ॥  
  
स्वरूपिणी ।  
ककारः पातुमां देवी कामिनी कामदायिनी ॥  
  
ऐꣳकारी पातुमां देवी मूलाधार स्वरूपिणी ।  
ईकारी पातुमां देवी रविसर्वस्तु स्वःप्रदा ॥  
  
लकारी पातुमां देवी इन्द्राणी वरवल्लभा ।  
ह्रीꣳकारी पातुमां देवी सर्वत्र शम्भुसुन्दरी ॥  
  
एतैर्वर्णेर्महामायाणम्भवीपातु मस्तकम् ।  
ककारे पातुमां देवी सर्वाणी हरगेहिनी ॥  
  
मकारे पातुमां देवि सर्वपाप प्रणाशिनीम् ।  
ककारे पातुमां देवी कामरूपधरा सदा ॥  
  
ककारे पातुमां देवी शम्वरारि प्रिया सदा ।  
लकारी पातुमां देवी धराधरणि रूपधृक् ॥  
  
ह्रीꣳकारी पातुमां देवी शङ्करार्द्ध शरिरिणी ।  
ऐतैर्वर्णैर्महामाया कामराज प्रियावतु ॥  
  
मकारी पातुमां देवी सावित्री सर्वदायिनी ।  
ककारी पातु सर्वत्र कलास्वर स्वरूपिणी ॥  
  
लकारी पातुमां देवी लक्ष्मीः सर्वसुलक्षणा ।  
ह्रीꣳकारि पातु सर्वत्र देवी त्रिभुवनेश्वरी ॥  
  
एतैवर्णैर्महामाया पातु शक्तिस्वरूपिणी ।  
वाग्भवं मस्तकं पातु वदनं कामराजिका ॥  
  
शक्ति स्वरूपिणी पातु हृदयं मन्त्रसिद्धिदा ।  
सुन्दरी सर्वदा पातु सुन्दरी परिरक्षतु ॥  
  
रक्तवर्णा सदा पातु सन्दरी सर्वदायिनी ।  
नानालङ्कार संयुक्ता सुन्दरी पातु सर्वदा ॥  
  
सर्वाङ्गसुन्दरी पातु सर्वत्र शिवदायिनी ।  
जगदाह्लाद जननी शम्भूरूपां च मां सदा ॥  
  
सर्वमन्त्रमयी पातु सर्वसौभाग्यदायिनी ।  
सर्वलक्ष्मीमयी देवी परमानन्ददायिनी ॥  
  
पातुमां सर्वदा देवी नानाशङ्खनिधिः शिवा ।  
ततः पद्मनिधिर्देवी सर्वाणी सर्वदायिनी ॥  
  
प्। २०४ब्)  
  
दक्षिणामूर्ति मां पातु ऋषिः सर्वत्र मस्तके ।  
पङ्क्ति छन्दः स्वरूपा तु सर्वसङ्क्षोभिणी सदा ॥  
  
सर्वसिद्धिप्रदा पातु सर्वाकर्षणकारिणी ।  
क्षोभिणी सर्वदा पातु वशिनी मां सदावतु ॥  
  
आकर्षिणी सदा पातु सम्मोहिनी सदावतु ।  
रतिर्देवी सदा पातु भगा मां सर्वदावतु ॥  
  
माहेश्वरी सदा पातु कौमारी सर्वदावतु ।  
सर्वाह्लादनकारीयां पातु सर्ववशङ्करी ॥  
  
क्षेमङ्करी सदा पतू सर्वाङ्गसुन्दरी सदा ।  
सर्वाङ्ग युवतिः पातु सर्वसौभाग्यदायिनी ॥  
  
वाग्देवी सर्वदा पातु * * * * (?) सदावतु ।  
वशिनी सर्वदा पातु महासिद्धिप्रदा सदा ॥  
  
सर्वविद्राविणी पातु गणनाथः सदावतु ।  
दुर्गादेवी सदा पातु वटुःका सर्वदावतु ॥  
  
क्षेत्रपालः सदा पातु पातु चाधारशक्तिका ।  
अनन्तः सर्वदा पातु वराहः सर्वदावतु ॥  
  
पृथिवी * (?) सदा पातु स्वर्णसिंहासनं तथा ।  
रक्तामृतं च सततं पातु मा सर्वकालतः ॥  
  
सुधार्णवः सदा पातु कल्पवृक्षः सदावतु ।  
मदनोद्यान सततं पातु मां सर्वसिद्धये ॥  
  
दिक्पालाः सर्वदा पातुम् इन्द्राद्याः सकलास्तथा ।  
वाहनानि सदा पातु अस्त्राणि पातु सर्वदा ॥  
  
अस्त्राणि सर्वदा पातु योगिन्यः पातु सर्वदा ।  
सिद्धाः पातु सदा देवी सर्वसिद्धिप्रदावतु ॥  
  
सर्वाङ्गसुन्दरी देवी सर्वत्र सर्वदावतु ।  
आनन्दरूपिणी देवि नित्स्वरूपा चिदात्मका ॥  
  
सर्वाङ्गसुन्दरी पातु सुन्दरी भव सुन्दरी ।  
पृथग्देवालये घोरे सङ्कटे दुर्गमे गिरौ ॥  
  
अरण्ये प्रान्तरे वापि पातु मां सुन्दरी शिवा ।  
इदं कवचमित्युक्तं मन्त्रोद्धारश्च पार्वति ॥  
  
यः पठेत् प्रयतो भूत्वा त्रिसन्ध्यं नियतः शुचिः ।  
तस्य सर्वार्थसिद्धिः स्याद्यद्यन्मनसि वर्तते ॥  
  
गोचना कुङ्कुमेन रक्तचन्दन केन वा ।  
स्वयम्भू कुसुमैः शुक्लैर्भूमिपुत्रेशनैश्चरे ॥  
  
श्मशाने प्रान्तरे वापि शून्यागारे शिवालये ।  
सशक्त्या गुरुणा यन्त्रं पूजयित्वा कुमारिकाः ॥  
  
तन्मनुं पूजयित्वा च गुरुपङ्क्तिं विशेषतः ।  
पूजयित्वा यथा शक्त्यास्तुत्वा च विधिनामुनाम् ॥  
  
प्। २०५अ)  
  
धारयेद् गुरुणा यन्त्र पूजयित्वा कुमारिका ।  
  
तथैव च ॥  
  
देव्यै वलिं निवेद्याथ नरनार्जार सूकरैः ।  
न कुलैर्महिषैः पूजयित्वा विधानतः ॥  
  
धृत्वा सुवर्ण मध्यस्थं कण्ठे वा मस्तके भुजे ।  
सुतिथौ शुभनक्षत्रे सुर्यस्योदयने तथा ॥  
  
धारयित्वा च कवचं सर्वसिद्धिं लभेन्नर ।  
कवचस्य च माहात्म्यं नाहं वर्ष शतैरपि ॥  
  
शक्रोमि तु महेशानि वक्तुं तस्य फलं च यत् ।  
नास्ति चौरभयं तस्य न तत्र व्याधिपीडनम् ॥  
  
न दुर्भिक्ष भयं तत्र न चापि पीडनं सदा ।  
विघ्न प्रशमने सर्वं सर्वव्याधि विनाशनम् ॥  
  
सर्वरक्षाकरं तन्तोश्चतुर्वर्ग फलप्रदम् ।  
यत्र तत्र न वक्तव्यं न दातव्यं कदाचनम् ॥  
  
मन्त्र प्राप्य विधानेन पूजयेत् सनतं सुधी ।  
तत्रापि दुर्लभं मन्ये कवचं देवि रूपिणम् ॥  
  
गुरोः प्रसादं मासाद्य विद्यां प्राप्य सुगोपिताम् ।  
तत्रापि कवचं दिव्यं दुर्लभं भुवनत्रये ॥  
  
श्लोकं वास्तवमेनं वायः पठेत् प्रयतः शुचिः ।  
तस्य सर्वार्थसिद्धिः स्याच्छङ्करेण प्रभाषितम् ॥  
  
गुरुः देवो हरः साक्षात् पत्नी तस्य च पार्वती ।  
अभेदेन यजेद्यस्तु तस्य सिद्धिरदूरतः ॥  
  
इति विश्वसारतन्त्रे त्रिपुरभैरवीकवचं समाप्तः ॥  
  
अथ वटुकस्य ॥  
  
माया च वटुकं ङेन्तमापदुद्धारणाय च ।  
कुरु द्वयं वटुकाय ह्रीꣳ प्रकृतिवर्णकः ॥  
  
वृहदारण्यक मुनिञ्छन्दोनुष्टुप देवता ।  
भैरवो ह्रीꣳ वीजशक्तीभाः कीलकमुदाहृतम् ॥  
  
अथ षडङ्गन्यासः ॥  
  
षदीर्घयुक्तया शक्त्या च कारेण च तद्वये ।  
अन्यानि जाति युक्तानि प्रणवाद्यानि कल्पयेत् ॥  
  
एवन्यस्तत्तनुर्ध्यायेच्छुद्धस्फटिकसन्निभे ।  
दीप्तशुभ्रां वराभीतं किङ्किणी जालनूपुरे ॥  
  
युतं रत्नं मयैः स्मेरवदनं कुटिलालकम् ।  
दक्षशूलं परे दण्डं दधती वटुरूपिणम् ॥  
  
द्विभुजं संस्मरेदेवं कार्यार्थं सात्विकं द्विजैः ।  
वैष्णवस्तु चतुर्वाहुं जटामुकुटधारिणम् ॥  
  
त्रिशूलपाशदण्डांश्च दधन्तं च कमण्डलुम् ।  
वामी वामे कपालं च दक्ष दण्डं विचिन्तयत् ॥  
  
समाप्तश्चायं त्रिपुरेभैरव्याः क्रमः ॥  
  
अथ महालक्ष्मी क्रमोलिख्यते ॥  
  
ततः पीठन्यासान्तं कर्मविधाय ऋष्यादिन्या समाचरेत् ॥  
  
प्। २०५ब्)  
  
तद्यथा ॥  
  
ऋष्यादि ब्रह्मगायत्री महालक्ष्मीः प्रकीर्तिताः ।  
संशोध्य मनुना पाणिं प्रणवाद्यं हृदन्तकम् ॥  
  
अङ्गुलीषु क्रमान्न्मन्त्री विन्यसेद्वीज पञ्चकम् ।  
म्न्त्रशेषं न्यसेन्मन्त्री तलयोरुभयोरपि ॥  
  
मूर्द्धादि चरणं यावन्मन्त्रेण व्यापकन्यसेत् ।  
शेषं सप्तार्ण।कं मन्त्री विन्यसेद्धृदि धातुषु ॥  
  
पञ्चवीजैः पञ्चमन्त्री शेषैः षष्ठं तु कल्पयेत् ।  
चतुर्थ्यं तैर्ज्ञान मुख्यैर्युक्तं चापि षडङ्गकम् ॥  
  
ज्ञानैश्वर्यशक्ति वलेवीर्यं तेजश्च षट्क्रमात् ।  
एवं न्यस्य मनुर्मन्त्री चिन्तयेदिष्टदेवताम् ॥  
  
आदौ स्मरेत् समुद्यानं सर्वर्तु प्रतिशोभितम् ।  
मञ्जुलैर्भुर्जपत्रैश्चरसालैः श्रीद्रुमैरपि ॥   
  
तास्तैस्तमालैर्हिन्तालैः शालैश्च वकुलैरपि ।  
कर्कन्धु वन्धुजीवैश्च चम्पकैरूपशोभितम् ॥  
  
मन्दान्दोलित कर्पूरकदलीदलमण्डितम् ।  
अशोकशरलानागः कोविदार मनोरमम् ॥  
  
मल्लिका युथिकाकुन्द मदयन्ती सुगन्धिका ।  
द्राक्षावल्ली नागवल्ली माधवी देवदारुभिः ॥  
  
नमेरुभिलवङ्गैश्च वकुलैस्तिलकैस्तथा ।  
शोभितं कर्णिकारैश्च चन्दनै रक्तचन्दनैः ॥  
  
वञ्जुलैर्मात्तुलिङ्गैश्च दाडिमीलकुचैः शुभम् ।  
नारिकेलैश्च खर्जूरैः पूगैः कुरवकैर्वृत्तम् ॥  
  
मालती केतकी जाती पारन्ती तुलसी वृतम् ।  
सन्दावर्तैर्दमनकैः सर्वर्तु कुसुमोज्वलम् ॥  
  
प्रमदैः पिजुमर्दैश्च मन्दारैरुपशोभितम् ।  
शिरीषैः पणसैरुच्चैः शाखोटैः कुटजैर्घनैः ॥  
  
अवेग गमनः स्पृष्टं सुमनोगन्धवञ्जुलम् ।  
महासनं तस्य मध्ये स्मरेन्मन्त्री मनोरथम् ॥  
  
भ्रम भ्रमरमालाभीरलङ्कृत चतुर्दिशम् ।  
केकीकेकारवाकीर्णं लक्ष्मणासा रसावृतम् ॥  
  
वरव्य हंससङ्घातं चक्रकारण्डकोज्ज्वलम् ।  
फुल्लैः सरसिजैरन्यैः कह्लारैः कैरवैरपि ॥  
  
नीलेन्दीवरसङ्घैश्च सुगन्धि कुसुमैर्वृत्तम् ।  
सर्वर्तु शोभिकल्पद्रुवनमण्डितमुज्वलम् ॥  
  
प्। २०६अ)  
  
पूरितं तत्र तन्मध्ये रत्नमण्डप कुट्टिमम् ।  
समुद्यदर्क सन्दोह किरणद्युति भास्वरम् ॥  
  
हिमरश्मि करव्रातसिक्तामृत सुशीतलम् ।  
प्रोल्लसद्गालित स्वर्णप्राकार सुमनोहरम् ॥  
  
नवरत्नमय प्रोद्यत् कपालाघलिवृतम् ।  
नूतनोद्यन्महारत्नरचितोत्तुङ्ग गोपुरम् ॥  
  
तप्तगालित हेमौघ दण्डध्वज समूहकम् ।  
वैडूर्यादि महारत्नरचितं स्तम्भराजितम् ॥  
  
सन्तप्त स्वर्णरचित गवाक्ष शतसङ्कुलम् ।  
हेमरत्न स्फुरद्द्वीप सहस्र सुमनोहरम् ॥  
  
नानाविधक्षौमवस्त्र रचिताभिश्च काञ्चनैः ।  
स क्षुद्र घण्टिकायुक्तः पताकाभिरथावृतम् ॥  
  
शरद्राका सुधारश्मिदुकूलरचितैः शुभैः ।  
विचित्र वसनोद्भूतैर्युतं चन्द्रातपैरपि ॥  
  
काञ्चनोर्वीमणि प्रातकुट्टिमालङ्कृतं शुभम् ।  
घनसारा गुरुनख कस्तूरी कुङ्कुमैरपि ॥  
  
तमालैर्द्रव्यजातैश्च सुगन्धिभिरथेतरैः ।  
आमोदित चतुर्द्वारं मण्डपं प्रविचिन्तयेत् ॥  
  
तदन्तः पारिजातस्य मूलसिंहासनं नवम् ।  
नानारत्नगणाकीर्णे ततो देवी विचिन्तयेत् ॥  
  
वालभास्कर सत् कान्तिं शशिशेखरमण्डितम् ।  
मुक्ताहारोज्वलां रम्यां रत्नाकल्प विभूषिताम् ॥  
  
हस्ताम्भोजैश्च विभ्राणां नूतनां शालिमञ्जरी ।  
पद्मद्वयं कस्तुभं च सस्मितास्य सरोरुहाम् ॥  
  
विकचोत्पल संशोभि लोचन त्रय शोभिताम् ।  
क्वणन्नूपुर संस्फुल्ल रक्तोत्पल पदद्वयाम् ॥  
  
नितंव विंव विलसद्रसनादाममञ्जुलाम् ।  
वलित्रयलसद्देवी मध्ये देशे सुशोभिताम् ॥  
  
गम्भीरावर्त कृन्नाभिह्रदमण्डलमण्डिताम् ।  
यक्षकर्दम संलिप्त पीनोन्नत घटस्तनीम् ॥  
  
कुम्भीकुम्भोद्भवः प्राप्य मुक्तादाम विराजिताम् ।  
क्षौमोत्तरासङ्गवतीं पुष्पदाम सुभूषिताम् ॥  
  
माणिक्य स्वर्णखचित वैडूर्याद्यङ्गदोज्वलाम् ।  
काञ्चनोद्यत् पद्मराग मणिसंवद्धकङ्कणाम् ॥  
  
नानाविधलसद्रत्न मुद्रिका लङ्कृताङ्गुलिम् ।  
कञ्चुकण्ठ कलारावां स्वर्णग्रैवेद्यराजितम् ॥  
  
विचित्र नानालङ्कारालङ्कृताङ्गी सुविस्मिताम् ।  
उद्यदर्क प्रभाभास्वद्रत्नतातङ्कशोभिताम् ॥  
  
प्। २०६ब्)  
  
कर्णपूरी कृतः स्वर्णवद्धरत्नाङ्कुरां शुभाम् ।  
प्रवाल विलसत् कान्तिरुचिराधरपल्लवाम् ॥  
  
सिस्वरप्रोल्लसद्रम्य दशनावलिशोभिताम् ।  
निर्लाञ्छन शरद्राका ताराधिप शुभाननाम् ॥  
  
पञ्चसायककोदण्डविलास्यधिकचिल्लिकाम् ।  
विभ्राणानासिकां प्रोद्यत्तिल पुष्पोत्वलोद्यताम् ॥  
  
शीतांशु स कलाकार रुचिराजिकराजिताम् ।  
घनसौगन्ध्यसम्पन्न मृगनाभि विशेषताम् ॥  
  
मनाक्कुञ्चित स स्निग्ध नीलमञ्जुल मूर्द्धजाम् ।  
पारिजातद्रु कुसुम गन्धवाहि सुमूर्द्धजाम् ॥  
  
तप्तहाटक संवद्ध नानारत्नौघ शेखराम् ।  
सौन्दर्य भूमेरवधिं तेजसां जन्मभूमिकाम् ॥  
  
विलास लक्ष्मीभवनं महालक्ष्मीं विचिन्तयेत् ।  
वामाधः करमारभ्य ध्यायेद् दक्षकरावधि ॥  
  
आयुधानि महालक्ष्म्याः करांवुज गतानि च ।  
धर्मादि कल्पिते पीठे भूपुर द्वारशोभिते ॥  
  
दलाष्टके केशराढ्ये कर्णिकायां यजेदिमाम् ।  
विभूतिरुन्नतिः कान्तिः सृष्टिः कीर्तिश्च सन्नतिः ॥  
  
व्युष्टिरुत् कृष्टि ऋद्धिश्च सम्प्रोक्ता नवशक्तयः ।  
दद्याद्वीजेनासनं च स्वानुना मूर्तिकल्पनम् ॥  
  
दक्षभागे यजेद्देव्यागण पञ्चान्यतस्तथा ।  
सुमनोजालहस्तं च पुष्पाभरणमर्चयेत् ॥  
  
अङ्गानि पूजयेदादौ यथास्थानं च मन्त्रवित् ।  
अष्टपत्रेस्थिता पूज्या उमाश्री च सरस्वती ॥  
  
दुर्गाधरणि गायत्र्यौ देव्युषा चेति शक्तयः ।  
नानालङ्कारणाढ्या स्मरं भोजद्वय पाणयः ॥  
  
अङ्घ्रिप्रक्षालनार्थं च प्रोद्यते जह्नु सूर्यजे ।  
पूजनीय प्रयत्नेन कराभ्यां धृत चामरे ॥  
  
निधिपूज्यौ च वरुणं पश्चिमे छत्रधारिणीम् ।  
परितश्च यजेद्राशीन् ग्रहान्न च ततोर्चयेत् ॥  
  
चतुर्दन्तां दिग्गजांश्च यजेदाशा सुमन्त्रवित् ।  
लोकपालांस्तदस्त्राणि तत् तद्वाह्ये यजेत् पुनः ॥  
  
अथ लक्ष्मी स्तोत्रम् ॥  
  
अगस्तिरुवाच ॥  
  
प्। २०७अ)  
  
मातर्नमामि कमले कमलायताक्षी श्रीविष्णुहृत् कमलवासिनि विश्वमातः ।  
क्षीरोदजे कमलकोमल गर्भगौरी लक्ष्मी प्रसीद सततं नमतां शरण्ये ॥  
  
त्वं श्रीरूपेन्द्र सदने मदनैक मातर्ज्योत्स्नासि पूर्णतर चन्द्र मनोहरास्य ।  
सूर्यप्रभासि च जगत्त्रितये प्रभासि लक्ष्मीप्रसीद सततं नमतां शरण्ये ॥  
  
त्वं जातवेदसि सदा दहनात्म शक्तिर्वेधस्त्वया जगदितं सकलं विदध्यात् ।  
विश्वम्भरोपि विभृयादखिलं भवत्या लक्ष्मीः प्रसीद सततं नमतां   
शरण्ये ॥  
  
त्वद्भक्तमेतदमले हरते हरोपित्वं पाहि संसिविदधासि परापरासि ।  
इन्द्रोवभूव हरिरप्यमलेत्वदाप्त्या लक्ष्मी प्रसीद सततं नमतां शरण्ये ॥  
  
शूलः स एव स वुधः स गुणी स धन्योमान्यः स एव गुणरूप कलाकलापैः ।  
एकः शुचिः स हि पुमां सकलेपि लोके यत्रापतत्तव शुभे करुणा कटाक्षः ॥  
  
यस्मिन् वसेक्षण महोपुरुषे गजेश्वेस्त्रैण्ये तृणे सरसि देवकुले गृहेब्जे ।  
रत्नेपतत्त्रिणी पशौ शयने धरायां स श्रीकमेव कमले तदिहास्ति नान्यत् ॥  
  
त्वत्सृष्टमेव सकलं शुचितामुपैति त्वत् त्यक्तमेतदखिलं त्वशुचीहलक्ष्मी ।  
त्वन्नामयत्र च सुमङ्गलमेव तत्र श्रीविष्णुपत्नि कमलेकमलालयेति ॥  
  
लक्ष्मीं श्रियं च कमलां कमलालयां च पद्मां रमां नलिन   
युग्मकरां च मां च ।  
क्षीरोदजाममृतकुम्भकरेद्विरां च विष्णुप्रियामिति सदा जपतां   
क्वदुःखम् ॥  
  
इति स्तुत्या भगवतीं महालक्ष्मीं हरिप्रियाम् ।  
प्रणनाम सपत्नीकः साष्टाङ्गं दण्डवन्मुनिः ॥  
  
श्रीरुवाच ॥  
  
उत्तिष्ठोत्तिष्ठ भद्रन्ते मित्रावरुण सम्भवम् ।  
पतिते त्वं मुनिश्रेष्ठ लोपामुद्रे शुभव्रते ॥  
  
स्तुत्या नया प्रसन्नाहं प्रियतां यदभीप्सितम् ॥  
  
व्यास उवाच ॥  
  
इति श्रुत्वाथ स मुनिः प्रत्युवाचः श्रियं ततः ।  
प्रणिपत्य महावाहो भक्तिगर्भमिदं वच ॥  
  
अगस्त्य् उवाच ॥  
  
यदि देयो वरोमह्यं वरयोग्योस्म्यहं यदि ।  
ये पठिष्यन्ति ते स्तोत्रं त्वद्भक्ता सत्कृतं सदा ॥  
  
प्। २०७ब्)  
  
तेषां कदाचित् सन्तापो मास्तु मास्तु दरिद्रता ।  
मास्तुचेष्ट वियोगश्च विच्छेदोमास्तु सन्तते ॥  
  
सर्वत्र विजयश्चास्तु मास्तु सम्पत्ति सङ्क्षयः ॥  
  
श्रीरुवाच ॥  
  
एवमस्तुमुने सर्वं यत्त्वया परिभाषितम् ।  
एतत् स्तोत्रस्य पठनं मम सान्निध्यकारकम् ॥  
  
अलक्ष्मीः कालकर्णी च तद्गेहेन विशेत् क्वचित् ।  
गजाश्च पशुशान्त्यर्थेमेतत् स्तोत्रं सदा जपेत् ॥  
  
वालग्रहाभि भूतानां वालानां शान्तिकृत्परम् ।  
भूर्जपत्रे लिखित्वा च वध्नीयात् कण्ठदेशतः ॥  
  
इदं वीजं रहस्यन्ते रक्षणीयं प्रयत्नतः ।  
श्रद्धाहीने न दातव्यं न देयं चा शुचौ क्वचित् ॥  
  
इति लक्ष्मीस्तोत्रं सम्पूर्णम् ॥  
  
अथ लक्ष्मीकवचम् ॥  
  
अथ वक्ष्ये महेशानि कवचं सर्वकामदम् ।  
यस्य विज्ञान मात्रेण भवेत् साक्षात् सदाशिवः ॥  
  
अर्चनं पूजनं तस्या मन्त्रजापं जपेन्नरः ।  
स भवेत् पार्वतीपुत्रः सर्वशास्त्र पुरस्कृतः ॥  
  
विद्यावतार्थिना सेव्या विशेषे विष्णुवल्लभा ॥  
  
अस्य श्रीचतुरक्षरी विष्णुवनिता कवचस्य भगवान् श्रीशिव   
ऋषिरनुष्टुप्छन्दः वाग्भवीदेवता वाग्भवं वीजं लज्जाशक्तिः   
रमाकीलकं कामवीजात्मकं कवचं मम स्वकवित्व पाण्डित्य सर्वसिद्धि   
समृद्धये विनियोगः ॥  
  
ऐङ्कारो मस्तके पातु वाग्भवी सर्वसिद्धिदा ।  
ह्रीꣳ पातु चक्षुषोर्मध्ये चक्षुर्युग्मे च शाङ्करी ॥  
  
जिह्वायां मुखवृत्ते च कर्णयोर्दन्तयोरभि ।  
ओष्ठाधरे दन्तपङ्क्तौ तालुमूले हलौ पुनः ॥  
  
पातु मां विष्णुवनिता लक्ष्मीः श्रीवर्णरूपिणी ।  
कर्णयुग्मे भुजद्वन्द्वेस्तनद्वन्द्वे च पार्वती ॥  
  
हृदये मणिवन्धे च ग्रीवायां पार्श्वयोः पुनः ।  
पृष्ठदेशे तथा गुह्ये वामे च दक्षिणे तथा ॥  
  
उपस्थे च नितंवे च नाभौ जङ्घद्वये पुनः ।  
जानुचक्रे पदद्वन्द्वे गुटिकेङ्गुलिमूलके ॥  
  
स्वधातु प्राणधाक्त्यां मे सीमत्यां मस्तके पुनः ।  
सर्वाङ्गे पातु कामेशी महादेवी समुन्नति ॥  
  
पुष्टिः पातु महामाया उत्कृष्टिः सर्वदावतु ।  
च ऋड्धि पातु मे देवी सर्वत्र शम्भुवल्लभा ॥  
  
प्। २०८अ)  
  
वाग्भवी सर्वदा पातु पातु मं हरगेहिनी ।  
रमा पातु सदा देवी पातु मायास्वरात् क्षयम् ॥  
  
सर्वाङ्गे पातु मां लक्ष्मीर्विष्णु माया सुरेश्वरी ।  
विजया पातु भवने जया पातु सदा मम ॥  
  
शिवदूती सदा पातु सुन्दरी पातु सर्वदा ।  
भैरवी पातु सर्वत्र भारुण्डा सर्वदावतु ॥  
  
त्वरिता पातु मां नित्य मुग्रतरा सदावतु ।  
पातु मां कालिका नित्यं कालरात्रिः सदावतु ॥  
  
वनदुर्गा सदा पातु कामाख्या सर्वदावतु ।  
योगिन्यः सर्वदा पातु मुद्रा पातु सदा मम ॥  
  
पात्रा पातु सदा देव्याश्चक्रस्था योगिणीगणाः ।  
सर्वत्र सर्वकार्येषु सर्वकर्मसु सर्वदा ॥  
  
पातु मां देवदेवेशी लक्ष्मी सर्वसमृद्धिदा ।  
इति ते कवचं दिव्यं कथितं सर्वसिद्धये ॥  
  
यत्र तत्र न वक्तव्यं यदीच्छेदात्मनो हितम् ।  
शठाय भक्तिहीनाय निन्दकाय महेश्वरी ॥  
  
न्यूनाङ्गे नातिरिक्तेन दर्शयेन्न कदाचन ।  
न स्तवं दर्शयेद् दिव्यं सन्दर्श्य शिवहा भवेत् ॥  
  
कुलीनाय महेशाय दुर्गा भक्तिपराय च ।  
वैष्णवाय विशुद्धाय दद्यात् कवचमुत्तमम् ॥  
  
निजशिष्याय शान्ताय धर्मिणे ज्ञानिने तथा ।  
शनौ मङ्गलवारे च रक्तचन्दनकैस्तथा ॥  
  
यावकैश्च लिखेन्मन्त्रं सर्वमन्त्र समन्वितम् ।  
विलिखेत् कवचं दिव्यं स्वयम्भु कुसुमैः शुभैः ॥  
  
स्वशुक्रैः परशुक्रैश्च नानागन्ध समन्वितैः ।  
गोरोचना कुङ्कुमेन रक्तचन्दन केन वा ॥  
  
सु तिथौ शुभयोगे वा श्रवणायां रवेर्दिने ।  
अश्विन्यां कृतिकायां वा फाल्गुण्यां च मघासु च ॥  
  
पूर्वभाद्रपदा योगे स्वात्यां मङ्गलवासरे ।  
विलिखेत् प्रपठेत् स्तोत्रं शुभयोगे सुरालये ॥  
  
आयुश्मान् प्रीतियोगे च ब्रह्मयोगे विशेषतः ।  
इन्द्रयोगे शुभे योगे शुक्लयोगे तथैव च ॥  
  
कौलवे वालवे चैव वणिजे चैव सत्तमे ।  
शून्यागारे श्मशाने वा विजने च विशेषतः ॥  
  
कुमारि पूजयित्वा च यजेद्देवी सनातनीम् ।  
मत्स्यैर्मांसैः शाकसूर्पैः पूजयेत् परदेवताम् ॥  
  
प्। २०८ब्)  
  
घृताद्यैश्चोपकरणैर्धूपदीपैर्विशेषतः ।  
ब्राह्मणान् भोजयित्वा च पूजयेत् परमेश्वरीम् ॥  
  
आषेटकमुपाख्यानं तत्र कुर्याद्दिन त्रयम् ।  
तदा भवेन् माहारक्षा शङ्करेण च भाषितम् ॥  
  
मारणद्वेषणादीनिलम्भन्ते नात्र संशयः ।  
स भवेत् पार्वती पुत्रः सर्वशास्त्र वहिः कृतः ॥  
  
गुरुदेवे हरः साक्षात् पत्नी तस्य हरप्रिया ।  
अभेदेन यजेद्यस्तु तस्य सिद्धिर्नदूरतः ॥  
  
पठति य इहमर्त्यो नित्यमाद्रातरात्मा जपफल मनुमेनं लप्सते सौ   
विधायम् ।  
स भवति पदमुच्चैः सम्पदां पाद नम्रः क्षितिपमुकुट लक्ष्मी   
लक्षणानां विरायः ॥  
  
इति श्रीविश्वसारतन्त्रे लक्ष्मीकवचं सम्पूर्णम् ॥  
  
अथातः सम्प्रवक्ष्यामि नारायण महामनुम् ।  
नमो नारायणायेति ताराद्योष्ठाक्षरो मतुः ॥  
  
छन्दश्च देवीगायत्री साध्य नारायणो मुनिः ।  
देवता परमात्मास्य पञ्चागविधिरुच्यते ॥  
  
कुजोल्कश्च महोल्कश्च अवीचोल्कोद्युल्क एव च ।  
सहस्रोल्कश्चतुर्थ्यन्तः स्वाहान्ताहेति संयुतैः ॥  
  
पञ्चाङ्गमन्त्राः सम्प्रोक्ता अङ्गुष्ठादावपि न्यसेत् ।  
किरीटहारकेयूरमकराकृति कुण्डलम् ॥  
  
शङ्खचक्रगदापद्महस्तं पीतांवरा कृतिः ।  
श्रीवत्सालङ्कृतं वक्षः स्थल श्रीभूमि संयुतम् ॥  
  
आत्मज्योतिः सम्प्रदीप्तः सहस्रादित्य तेजसम् ॥  
  
समाप्तश्चायं महालक्ष्मीं क्रमः ॥  
  
अथ मातङ्गी क्रमो लिख्यते ॥  
  
अथ वक्ष्ये महादेवी मातङ्गीं सर्वसिद्धिदाम् ।  
अस्याः सेवनमात्रेण वाक्सिद्धिं लभते ध्रुवम् ॥  
  
ऋषिः स्याद्दक्षिणामूर्ति विराट् छन्द उदीरितः ।  
मातङ्गी देवता देवी सर्वसिद्धिः प्रदायिनी ॥  
  
अङ्गन्यास करन्यासौ कुर्यान्मन्त्री समाहितः ।  
षड्दीर्घमाजा वीजेन प्रणवाद्येन कल्पयेत् ॥  
  
प्। २०९अ)  
  
षट्कोणाष्टदलं पद्मं लिखेद्यन्त्रं मनोरमम् ।  
एतस्मिन् पूजेत् पीठे नवशक्तिः क्रमादिमाः ॥  
  
विभूतिरुन्नतिः कान्तिः सृष्टिः कीर्तिश्च सन्नतिः ।  
व्युष्टिरुत्कृष्टि ऋद्धिश्च मातङ्गी पदपश्चिमाः ॥  
  
सर्वान्ते शक्ति कमलासनाय नम इत्यथ ।  
वाक्शक्ति लक्ष्मी वीजाढ्यो मनुरासन सञ्ज्ञकः ॥  
  
तत्र पूजा प्रकर्तव्या जवापुष्पेण मन्त्रवित् ।  
अष्टशक्तिश्चाष्टदले प्रजपेत् सु समाहितः ॥  
  
रतिः प्रीतिर्मनोभवा क्रिया श्रद्धा च शक्तयः ।  
अनङ्गकुसुमानङ्ग मदनामदनालसा ॥  
  
इत्यष्ट शक्तीः सम्पूज्य उपहारः समन्वितः ।  
ततो देवीं परां ध्यायेत् साधकः स्थिरमानसः ॥  
  
श्यामाङ्गीं शशिशेखरां त्रिनयनां सद्रत्नसिंहासने संस्थां रत्न   
विचित्रभूषणयुतां सङ्क्षीणमध्यस्थलीम् ।  
आपीनस्तन मण्डलां स्मितमुखीं ध्यायेद् दधतीं   
क्रमाद्वेदैर्वाहुभिरङ्कुशासि लतिके पाशं तथा खेटकम् ॥  
  
एवं ध्यात्वा महादेवी गन्धपुष्पैर्मनोहरैः ।  
नैवेद्यं तु महादेव्यै पायसं शर्करान्वितम् ॥  
  
अथ मातङ्गी स्तोत्रम् ॥  
  
आराध्य मातश्चरणां व्रजन्ते ब्रह्मादयो विश्रुत कीर्तिमायुः ।  
अन्ये परं वाग्विभवं मुनीन्द्राः परां श्रियं भक्तिभरेण चान्ये ॥  
  
नमामि देवीं नवचन्द्रमौलीं मातङ्गिनीं चन्द्रकलावतंसाम् ।  
आम्नायवाग्भिः प्रतिपादितार्थं प्रवोधयन्तीं शुकमादरेण ॥  
  
विनम्र देवासुरमौलिरत्वैनीराजितं ते चरणारविन्दम् ।  
भाजन्ति ये देवि महीपतीनां भजन्ति ते सम्प्रतिमादरेण ॥  
  
मातग लेएलागमने भवत्यासिञ्जानमञ्जीरमिषाद्भजन्ते ।  
मातस्त्वदीयं चरणारविन्दम् अकृत्रिमाणां वचसां निगुम्फम् ॥  
  
पतात्पदंसिञ्जतनूपुराभ्यां कृतार्थयन्ती पदवीं पदाभ्याम् ।  
आस्फालयन्तीं करवल्लकीन्तां मातङ्गिणीमद्धृदयन्धुनोतु ॥  
  
नीलान्दुकावद्ध नितंवविंवान्ताली दलेनार्पित कणभूषाम् ।  
माध्वीमदाघूर्णित नेत्र पद्माङ्घनस्तनीं शम्भुवधुं नमामि ॥  
  
तडिल्लताकान्तम लक्ष्यभूषञ्चिरेण लक्ष्यं नवरोमराज्या ।  
स्मरामि भक्त्या जगतामधीशे वलित्रयाङ्कं तव मध्यविंवम् ॥  
  
प्। २०९ब्)  
  
नीलोत्पलानां श्रियमावहन्तीं कान्त्या कटाक्षैः कमलाकराणाम् ।  
कदम्वमालाञ्चितकेशपाशाम्मतङ्ग कन्यां हृदिभावयामः ॥  
  
ध्यायेयमारक्त कपोलकान्तं विंवाधरन्यस्तलनोमरन्याम् ।  
आलोललांलायतमायताक्षम्मर्द्धस्मितं ते वदनं महेशि ॥  
  
स्तुल्या तया शङ्कर धर्मपत्नीं मातङ्गिनीं वागधि देवतान्ताम् ।  
स्तुवन्ति ये भक्तियुता मनुष्याः परां श्रियं नित्यमुपाश्रयन्ति ॥  
  
इति मातङ्गीस्तोत्रं सम्पूर्णम् ॥  
  
अथास्याः कवचम् ॥  
  
श्रीभैरव उवाच ॥  
  
शृणु देवि प्रवक्ष्यामि मातङ्गी कवचं शुभम् ।  
विना ध्यानं विना मन्त्र विना होमं विना वलिम् ॥  
  
येन स्मरण मात्रेण साधको धरणीपतिः ॥  
  
श्रीभैरव उवाच ॥  
  
मातङ्गी कवचं दिव्यं सर्वरक्षाकरं नृणाम् ।  
कवित्वं च धनित्वं च गजवाजि सुखानि च ॥  
  
सुखदं शुभदं सत्यमणिमादि प्रदायकम् ।  
ब्रह्मविष्णु महेशानां तेषामाद्या महेश्वरी ॥  
  
श्लोकार्द्धं श्लोकमेकं वा यस्तु सम्यक् पठेन्नरः ।  
तस्य हस्ते सदैवास्ति राजलक्ष्मी न संशयः ॥  
  
उच्छिष्ट वदनो भूत्वा कमलासन संस्थितः ।  
योनिमुद्रां करे वध्वा शक्ति ध्यानपरायणः ॥  
  
ब्रह्मरन्ध्रं समानीय उच्छिष्ट नाम संस्थिताम् ।  
ललाटं लक्षयेन्नित्यं महाचाण्डालिनीति च ॥  
  
नेत्राभ्यां सुष्णुमुखी रक्षेद्देवी रक्षतु नासिकाम् ।  
महापिशाचिनी चास्मान् मुखे रक्ष तु सर्वदा ॥  
  
लज्जा रक्षतु मां दन्ते चोष्टः सन्मार्जने कराम् ।  
चिवुके कण्ठदेशे च ठकार त्रितयं ततः ॥  
  
स विसर्ग महादेवी हृदयं पातु सर्वदा ।  
नाभौ रक्ष तु मां नित्यं कालिका रक्तलोचना ॥  
  
उदरे पातु चामुण्डा लिङ्गे कात्यायनी तथा ।  
उग्र चण्डा गुदे पातु पादौ रक्ष तु चांविका ॥  
  
भुजौ रक्ष तु शर्वाणी हृदयं चण्डभीषणा ।  
जिह्वायां मातृका रक्षेत् पूर्वं रक्ष तु पुष्टिका ॥  
  
उत्तरे कृत्तिका रक्षेद् विद्या रक्ष तु पश्चिमे ।  
विजया दक्षिणे रक्षेन्मेधा रक्ष तु चाग्नेये ॥  
  
नैर्-ऋत्यां प्रज्ञया रक्षेद् वायव्यां पातु लक्षणा ।  
ईशान्यां रक्षयेद्देवी मातङ्गी शुभकारिणी ॥  
  
प्। २१०अ)  
  
ऊर्द्ध्वं पातु महादेवी देवानां हितकारिणी ।  
पाताले पातु मां नित्यं वासुकी विश्वरूपिणी ॥  
  
कण्ठदेश स्वरा पातु आज्ञाचक्रे तु भक्षकैः ।  
ककारादि ठकारान्तं द्वादन्ते हृअद्ये प्रियाम् ॥  
  
मणिपूरडादिफान्तं दशवर्ण स्वरूपिणी ।  
षट्पत्रे षडवर्णाभ्यां वादिलान्ता सदावतु ॥  
  
वादिसान्ते सदा देवी चतुष्पत्रेषु रक्ष तु ॥  
  
ॐ क्राꣳ श्रीꣳ प्रीꣳ छ्रीꣳ छ्रीꣳ ठः ह्रीꣳ ठः स्वाहा ।  
इमं मन्त्रं समुच्चार्य धारयेद्वामके भुजे ॥  
  
कण्ठे वा धारयेद्यस्तु स च देवो महेश्वरः ।  
तन्दृष्टा देवताः सर्वे प्रणमन्ति स दूरतः ॥  
  
तस्य तेजः प्रभावेन गन्तुं चैव न शक्यते ।  
इन्द्रादीनां भजेत् सत्वभूपतिः सेवकोपमः ॥  
  
इच्छा सिद्धिर्भवेत् तस्य अणिमादिस्तथैव च ।  
कीर्ति च कवितां लक्ष्मीमारणादीनि यानि च ॥  
  
संसदा भजते राज्ञां कदाचिद्भक्ति पूजनात् ।  
अज्ञात्वा कवचं देवि सुमुखी योजयेन्नरः ॥  
  
तस्य नश्यन्ति देवेशि योगिण्यो भक्षयन्तितम् ।  
इहलोके दुःखभागीपरं मूको भविष्यति ॥  
  
जन्मकोटि सदामूको मन्त्रसिद्धिं न विन्दति ।  
गुरुपादं नमस्कृत्य यदा मन्त्रं लभेत् सुधी ॥  
  
तदा तु कवचं देवि स कला गुरुसेवया ।  
इहलोके नृपो भूत्वा परेमुक्तिमवापुन्यात् ॥  
  
नवोध्योत् परशिष्याय दुर्जनाय सुरेश्वरी ।  
निन्दकाय कुशीलाय शक्तिहिंसा पराय च ॥  
  
यो ददाति स पापिष्ठो मातङ्गी कवचं शुभम् ।  
पिवं तु रुधिरं तस्य योगिन्यो भक्षयन्तितम् ॥  
  
तस्माद् रहस्य परमं सर्वसिद्धि लभन्तिते ।  
गोप्याद्गोप्यतरं गोप्यं गुह्याद्गुह्यतरमतम् ॥  
  
न प्रकाश्यमिदं भद्रे प्राणैः कन्थ गतैरपि ।  
पूजा कोटिसमं स्तोत्रं स्तोत्रकोटि समो जपह् ॥  
  
जपकोटि समं ध्यानं ध्यानकोटि समं लयः ।  
लयकोटि इमां विद्या न प्रकाश्या कदाचन ॥  
  
इति श्रीगुह्यकालीतन्त्रे मातङ्गी कवचं सम्पूर्णम् ॥  
  
अथ सदाशिवस्य ॥  
  
तारमायाधरा वीजपूर्वः पञ्चाक्षरो मनुः ।  
अष्टवर्णो भवेदस्य वामदेवी मुनिर्मतः ॥  
  
प्। २१०ब्)  
  
देवः सदाशिवः प्रोक्तः पङ्क्तिश्छन्द उदाहृतम् ।  
माया प्रासाद वीजाभ्यां भेदिताभ्यां च षट्स्वरैः ॥  
  
षड्भिस्तथा मन्त्रवर्णैः षडङ्गानि सजातिभिः ।  
ध्यायेत् ततश्चे सिन्दूरारुणं स्मेरं त्रिलोचनम् ॥  
  
टङ्कं मृगं तथा देवीमालिङ्गतं वरप्रदम् ।  
हस्तैश्चतुर्भिरारक्त पद्मं च दधतीं करैः ॥  
  
पीनवृत्त घनोत्तुङ्गस्तनां वामाङ्क संस्थिताम् ।  
रक्तपद्मसमासीनं रक्तस्रग्गन्धलेपनम् ॥  
  
समाप्तश्चायं मातङ्गी क्रमः ॥  
  
अथ भुवनेश्वरी क्रमो लिख्यते ॥  
  
तत्र पीठन्यासान्तं कर्मविधाय ऋष्यादिन्यासं कुर्यात् ॥  
  
ऋषिः शक्तिर्भवेच्छन्दो गायत्री देवता मनोः ।  
कथिता सुरस्ऽङ्घेन सेविता भुवनेश्वरि ॥  
  
षट्दीर्घयुक्तवीजेन कुर्यादङ्गानि षट्क्रमात् ।  
संहार सृष्टिमार्गेण मातृकान्यस्त विग्रहः ॥  
  
मन्त्रन्यासं ततः कुर्यात् देवताभावसिद्धये ।  
हृल्लेखां मूर्द्ध्नि वदने गगनां हृदयांवुजे ॥  
  
रक्तां करालिकां गुह्ये महोच्छूष्मां पदद्वये ।  
ऊर्द्ध्व प्राग्दक्षिणोदीच्य पश्चिमेषु मुखेषु च ॥  
  
सद्यादि ह्रस्व वीजाढ्यान्यस्तव्या भूत स प्रभा ।  
अङ्गानि विन्यसेत् पश्चाज्जाति युक्तानि षट्क्रमात् ॥  
  
ब्रह्माणं विन्यसेद्भाले गायत्र्या सहसंयुतम् ।  
सावित्र्या संयुतं विष्णुं कपाले दक्षिणे न्यसेत् ॥  
  
वागीश्वर्या समायुक्तं वामगण्डे महेश्वरम् ।  
श्रिया धनपतिन्यस्येद् वामकर्णाग्रके पुनः ॥  
  
रत्यास्मरं मुखेन्यस्य पुष्ट्या गणपतिं न्यसेत् ।  
सद्यः कर्णोपरिनिधिः कर्णगण्डान्तरांलयोः ॥  
  
न्यस्तव्यौ वदने मूलं भूयश्चेतान्तनौ न्यसेत् ।  
कन्थमूले स्तनद्वन्द्वे वामांशे हृदयाम्बुजे ॥  
  
सव्यांशे पार्श्वयुगले नाभिदेशे च देशिकः ।  
भालांश पार्श्वजठरपार्श्वांशा परके हृदि ॥  
  
ब्रह्माण्याद्यास्ततोन्यस्या विधिना प्रोक्त लक्षणा ।  
मूलेन व्यापकं देहे न्यसेद्देवीं विचिन्तयेत् ॥  
  
उद्यद्दिनद्युतिमिन्दुकिरीटां तुङ्गकुचां नयनत्रययुक्ताम् ।  
स्मेरमुखीं वरदां कुशपाशाम्भीति करां प्रभजे भुवनेशीम् ॥  
  
प्रजपेन्मन्त्रविन्मन्त्रं द्वात्रिंशल्लक्षमाणतः ।  
त्रिः स्वाहाक्तैः प्रजुहुयादष्टद्रव्यैर्दशांशतः ॥  
  
प्। २११अ)  
  
दद्यादर्घ्यं दिनेशाय तत्र सञ्चिन्त्य पार्वतीम् ।  
पद्ममष्टदलं वाह्ये वृत्तं षोडशभिर्दलैः ॥  
  
विलिखेत् कर्णिकामध्ये षट्कोणमति सुन्दरम् ।  
ततः सम्पूजयेत् पीठं नवशक्ति समन्वितम् ॥  
  
जयाख्या विजया पश्चादजिताह्वापराजिता ।  
दित्यविलासिनी दोग्ध्री अघोरामङ्गला नव ॥  
  
वीजाढ्यमासनं दत्वा मूर्तिं तेनैव कल्पयेत् ।  
तस्यां सम्पूजयेद्देवी मावाह्यावरणैः क्रमात् ॥  
  
मध्य प्राग्याम्य सौम्येषु पश्चिमेषु यथा क्रमात् ।  
हृल्लेखाद्याः समभ्यर्च्याः पञ्चभूत समप्रभाः ॥  
  
वरपाशाङ्कुशाभीति धारिण्यो मितभूषणाः ।  
स्थानेषु पूर्वमुक्तेषु पूजयेदङ्गदेवताः ॥  
  
षट्कोणेषु राजेन्मन्त्री पश्चान्मिथुनदेवताः ।  
इन्द्रं कोणे लसद्दण्ड कुण्डिताक्ष गुणाभयम् ॥  
  
गायत्रीं पूजयेन्मन्त्री ब्रह्माणम पिता दृशम् ।  
रक्षकोणे चक्रशङ्खगदापङ्कजधारिणीम् ॥  
  
सावित्रीं पीतवसनां यजेद्विष्णुं च तादृशम् ।  
वायुकोणेपरश्वक्षमाला भयवरान्विताम् ॥  
  
यजेत् सरस्वतीमच्छां रुद्रं तादृश लक्षणम् ।  
वह्निकोणे यजेद् रत्नकुम्भं मण्डिकरण्डकम् ॥  
  
कराभ्यां विभ्रतं पीतं तुण्डिलं धननायकम् ।  
आलिङ्ग्य सव्यहस्तेन वामेनांवुधधारिणीम् ॥  
  
धनदाङ्क समारूढां महालक्ष्मीं प्रपूजयेत् ।  
वारुणो मदनं वाणपाशाङ्कुशशरासनम् ॥  
  
धारयन्तञ्जपालकं पूजयेद्रत्नभूषणम् ।  
सव्येन प्रतिमाश्लिष्य वामेनोत्पलधारिणीम् ॥  
  
पाणिना रमणाङ्कस्थीरतिं सम्यक् समर्चयेत् ।  
ऐशाने पूजयेत् सम्यक् विघ्नराजं प्रियान्वितम् ॥  
  
शृणि पाशधरङ्कान्ता वराङ्गस्य क्रूराङ्गुलिम् ।  
माध्वी पूर्णकपालाढ्यं विघ्नराजं दिगंवरम् ॥  
  
पुष्कले विगलद्रत्न स्फुरच्चकषधारिणम् ।  
सिन्दूरसदृशाकारामुद्दाममदविभ्रमाम् ॥  
  
धृतरक्तोत्पलामन्यपाणिनाद्ध्वजो स्पृशाम् ।  
आश्लिष्ठकान्ता मरुणां पुष्टिमर्घे दिगंवराम् ॥  
  
कर्णिकायां निधीपूज्यौ षट्कोणो भयपार्श्वयोः ।  
अङ्गानि केशरेष्वेताः पश्चात् पत्रेषु पूजयेत् ॥  
  
अनङ्ग कुसुमा पश्चादनङ्ग कुसुमातुरा ।  
भुवनपाला गगणैर्वेगा चैव ततः परम् ॥  
  
शक्तिरेखा गणारेखा रेखा चैवाष्ट शुक्तयः ।  
पाशाङ्कुश वराभीति धारिण्यारुणविग्रहाः ॥  
  
प्। २११ब्)  
  
ततः षोडशपत्रेषु कराली विकराल्युमा ।  
सरस्वती श्रीदुर्गै वा लक्ष्मी श्रुत्वौ स्मृतिर्धृतिः ॥  
  
श्रद्धा मेधामतिः कान्तिः कुर्यात् षोडश शक्तयः ।  
खड्गखेटकधारिण्यः श्यामाः पूज्याश्चमातरः ॥  
  
पद्माद्वहिः समभ्यर्च्याः शक्तयः परिचारिकाः ।  
प्रथमानङ्ग रुपास्यादनङ्गमदना ततः ॥  
  
मदनातुरा भुवनवेगा तथा भुवनपालिका ।  
स्यात् सर्वशशिरानङ्गवेदनानङ्गमेखला ॥  
  
चषकं तालवृन्तं च ताम्बूलं छत्रमुज्वलाम् ।  
चामरे चाङ्कुशं पुष्पं विभ्राणाः करपङ्कजैः ॥  
  
सर्वाभरण सन्दिष्टान् लोकपालान् वहिर्यजेत् ।  
वज्रादीनि च तद्वाह्ये देवीमित्थं प्रपूजयेत् ॥  
  
अथ भुवनेश्वरी स्तोत्रम् ॥  
  
अथानन्दमयीं साक्षाच्छब्द ब्रह्मस्वरूपिणीम् ।  
इडेसकल सम्पत्यै जगत्कारणमंविकाम् ॥  
  
आद्यामशेष जननीमरविन्द योनेर्विष्णोः शिवस्य च वपुः प्रतिमादयित्रीम् ।  
सृष्टिं स्थितिः क्षयकरीं जगती त्रयाणां स्रुत्वा शिवं   
विमलयाम्यहमंविकेत्वाम् ॥  
  
पृथ्वी जलेन शिखिन्यमरुतांवरेण होत्रेन्दुनादिनकरेण च मूर्तिभाज ।  
देवस्य मन्मथ रिपोरपि शक्तिमत्ताहेतुस्त्वमेव खलु पर्वतराजपुत्री ॥  
  
त्रिः स्रोतशः सकललोक समर्चिताय वैशिष्टकारणमवैतितदेवमातः ।  
त्वत् पादपङ्कजपराग पवित्रतासुद्ध्यम्भोर्जटासु सततं परिवर्तेनं यत् ॥  
  
आनन्दयेत् कुमुदिनी मधिपः कलानां नान्यासिनः कमलिनी मथनेतराम्वा ।  
एकस्यमोदनविधौ परमेक ईष्टत्वं च प्रपञ्चमभिपन्नयसिः सुदृष्ट्या ॥  
  
अद्याप्य शेषजगतां नवयौवनासिशैलाधिराजतनाअप्यति कोमलासि ।  
एषां प्रसूरपितया न समीक्षिता सिध्येयासि गौरिं मनसा न पथिस्थितासि ॥  
  
आह्लाद्य जन्ममनुजेषु चिराद्दुरापं तत्रापि पाटवमवाप्य निजेन्द्रियाणाम् ।  
नाभ्यर्चयन्ति जगतां जनयित्रि येत्वां निःश्रेयं निकाग्रमधिरुह्य पुनः   
पतन्ति ॥  
  
कर्पूरचूर्ण हिमवारि विलोडिते नये चन्दनेन कुसुमैश्च सुजात गन्धैः ।  
आराधयन्तिहिमवानि समुत्सुकास्त्वां ते खल्वशेष भुवनापि भुवः प्रथन्ते   
॥  
  
प्। २१२अ)  
  
आविश्य मध्य पदवीं प्रथमे सरोजे सुप्ताभिराज सदृशीरिवचर्य विश्वम् ।  
विद्युल्लतावलयविभ्रममुद्भवन्ती पद्मानि पञ्चरिह न पृथुमश्रुवाना ॥  
  
तन्निर्गता मृतरसैरभिषिव्यगात्रं मार्गेण तेन विलयं पुनरप्यवाप्ता ।  
येषां हृदि स्फुरसि जातु न ते भवेयुर्मातर्महेश्वर कुन्दुं   
विनिगर्भभाजः ॥  
  
आलंविकुन्तलभवामभिरामवक्त्रामापीस्त वरनतटीं तनु वृत्तमध्याम् ।  
चिन्ताक्षसूत्र कलशा लिखिताद्य हस्तामावर्तयामि मनसा तव गौरमूर्ति ॥  
  
आस्थाय योगमवजित्य च वैरिषट्कमावध्य चेन्द्रियगणं मनसि प्रसन्ने ।  
पाशाङ्कुशा भयवराढ्यकारां सुवक्त्रामालोकयन्ति भुवनेश्वरि   
योगिनस्त्वाम् ॥  
  
उत्तप्तकाटकनिभैःकरिभिश्चतुर्भिरावर्तिता मृतघटैरभिषिच्यमाना ।  
हस्तद्वयेन नलिने रुचिरे वहन्ती पद्मापि सा भव्य वराभवसित्वमेव ॥  
  
अष्टाभिरुग्र विविधायुधवाहिनीभिर्देविल्लरीभिरधिरुह्य मृगाधिराजम् ।  
दूर्वादलद्युतिरमर्त्य विपक्षपक्षान्न्यक्कुर्वतीत्वमसि देवि भवानि दुर्गा ॥  
  
आविर्न्निदाघजलशीकरशोभिवक्त्रां गुञ्जागणेन परिकल्पितहारयष्टिम् ।  
शुभ्रांशुकाममितकान्तिमनङ्गतन्त्रामाद्यां पुलिन्द तरुणीम्मसकृत्   
स्मरामि ॥  
  
हंसैर्गतैरसित नूपुरदूरहस्तैर्मुर्तेरिवाप्यु वचनेरनुगम्यमानाम् ।  
पद्मादिवोर्द्धमुखरूढसु जातनालौ श्रीकण्ठपत्नि   
शिरसैवदधेतवाङ्घ्रीम् ॥  
  
द्वाभ्यां समी तु मति दृप्तिमतेन दृष्ट्यामुत्पाद्य भालनयनं   
वृषकेतनेन ।  
सान्द्रानुरागतरलेन निरीक्ष्यमाणे जङ्घे उभे अपि भवानितवानतोस्मि ॥  
  
उरूप्यनामिजितहस्ति करावलेपौस्थौलनमार्दवतया परिभूतलस्तौः ।  
श्रोणीभरस्य सहनो परिकल्प्यवर्तौस्तम्भाविरावय सा तव मध्यमेव ॥  
  
श्रोण्योस्तनौ च युगपत् प्रथयिष्यतोच्चैर्वाल्यात्यवचयसा परिहृष्टसारः ।  
रोमावली विलसितेन विभाव्य मूर्तिर्मध्यस्तवस्फुरतु मे हृदयस्य मध्ये ॥  
  
प्। २१२ब्)  
  
सख्यास्मरस्य हरनेत्र हुताशभीरोर्लावण्य वारितनयै नवयौवनेन ।  
आपाद्यदत्तनिवपल्ललमप्रधृष्यम्माभिः कदापि तव देवि न विस्मरेयम् ॥   
  
ईशोपगूहपि शुनम्भसितं दधान काश्मीरकुङ्कुम * (?)   
मू स्वं न पङ्कजेते ।  
स्नानोत्थितस्यकरिणः क्षणलक्षफेनौ सिन्दूररतौ स्मरयतः समदस्यौ   
कुम्भौ ॥  
  
कश्चातिरिक्तगलदुज्वलकान्तिधारः इमे भौतुजौ निजरिपोर्मकरध्वजेन ।  
कण्ठग्रहाय रचितौ किलदीर्घपाशौ मातर्ममश्रुतिपथं न विलङ्घयेते ॥  
  
नात्यायतं रचितमंवुभिलासचौर्ये भूषाभरेण विविधेन विराजमानम् ।  
कण्ठं मनोहरगुणं गिरिराजकन्ये सञ्चिन्त्य तृप्तिमुपयानि कदापि नाहम्   
॥  
  
अत्यायताक्षमभिजात ललातपट्टम्मन्द स्मितेनदरफुल्लकपोलरेखम् ।  
विद्याधरं वदनमुन्नतदीर्घनासंयस्ते स्मरत्य सकृतनुः स एव जातः ॥  
  
आदिस्तुषारवरलेख मनल्पगन्धपुष्पोपरिभ्रमदलिव्रजनिर्विशेषम् ।  
यश्चेत सा कलयते तव केशपाशं तस्य स्वयं गलति देवि पुराशपाशः ॥  
  
श्रुति सुचरितपाशन्धीमतां स्तोत्र मे तत् पठति य इहमर्त्यो   
नित्यमार्द्रान्तरात्मा ।  
  
स भवति पदमुच्चैः सम्पदां पादनम्रः   
क्षितिपमुकुटलक्ष्मीर्लक्ष्मणाचां चिरायः ॥  
  
इति श्री भुवनेश्वरी स्तोत्रं समाप्तम् ॥  
  
अथ भुवनेश्वरी कवचम् ॥  
  
देव्युवाच ॥  
  
भुवनेश्याश्च देवेशी याया विद्या प्रकाशिता ।  
एताश्चाधित्य गताः सर्वाः श्रोतुमिच्छामि साम्प्रतम् ॥  
  
त्रैलोक्य मङ्गलं नाम कवचं यत्पुरोदितम् ॥  
  
ईश्वरोवाच ॥  
  
पार्वती शृणु वक्ष्यामि सावधानावधारय ।  
त्रैलोक्यमङ्गलं नाम कवचं मन्त्र विग्रहम् ॥  
  
सिद्धविद्यामयं देवि सर्वैश्वर्य प्रदायकम् ।  
पठनाधारणान्मर्त्य स्त्रैलोक्यैश्वर्य भाग्भवेत् ॥  
  
त्रैलोक्य मङ्गलस्यास्य कवचस्य ऋषिः शिवः ।  
छन्दो विराट् जगद्धात्री देवता भुवनेश्वरी ॥  
  
धर्मकामार्थ मोक्षेषु विनियोगः प्रकीर्तितः ।  
ह्रीꣳ वीजं मे शिरः पातु भुवनेशी ललाटकम् ॥  
  
प्। २१३अ)  
  
ऐꣳ पातु दक्षनेत्रं मे ह्रीꣳ पातु वामलोचनम् ।  
श्रीꣳ पातु दक्षकर्णं मे त्रिवर्णात्मा महेश्वरी ॥  
  
वामकर्णं सदा पातु ऐं घ्राणं तु मे सदा ।  
ह्रीꣳ पातु वदनं देवी ऐं पातु रसना मम ॥  
  
वाक् त्रिपुटा त्रिवर्णात्मा कण्ठं पातु पराम्विकाम् ।  
श्रीꣳ स्कन्धौ पातु नियतं ह्रीꣳ पातु भुजौ सर्वदा ॥  
  
क्लीꣳ करौ त्रिपुटेशानी त्रिपुटैश्वर्य दायिनी ।  
आꣳ पातु हृदयं ह्रीꣳ मे मध्यदेशं सदावतु ॥  
  
क्रोꣳ पातु नाभिदेशं सा त्र्यक्षरी भुवनेश्वरी ।  
सर्ववीजं सदा पृष्टे पातु सर्ववशङ्करी ॥  
  
ह्रीꣳ पातु गुह्यदेशं मे नमो भगवती कटिम् ।  
माहेश्वरी सदा पातु शक्तिनी जानुयुग्मकम् ॥  
  
अन्नपूर्णे सदा पातु स्वाहा पातु पदद्वयम् ।  
सामां दशाक्षरी पायादन्न पुर्णाखिलं वपुः ॥  
  
तारं माया रसा कामः षोडशार्णा ततः परम् ।  
शिरस्थाः सर्वतः पातु विंशत्यन्नास्थिका मुदा ॥  
  
तारदुर्गे युगं रक्ष स्वाहेति च दशाक्षरी ।  
जय दुर्गा घनश्यामा पातु मां सर्वतो मुदा ॥  
  
माया वीजादिका चैषा दशार्णौ च ततः परा ।  
प्रतप्त काञ्चना भासा जयदुर्गाननेव तु ॥  
  
तारं ह्रीं दुं दुर्गायै नमोष्ट वर्णात्मिका परा ।  
शङ्खचक्रधनुर्वाणधरा मां दक्षिणेव तु ॥  
  
महिषमर्दिनी स्वाहा वसुवर्णात्मिका परा ।  
नैर्-ऋत्यां सर्वदा पातु महिषासुरनाशिनी ॥  
  
माया पद्मावती स्वाहा सप्तार्णा परिकीर्तिता ।  
पद्मावती पद्मसंस्था पश्चिमे मां सदावतु ॥  
  
पाशाङ्कुश पुटामायै हि परमेश्वरि स्वाहा ।  
त्रयोदशार्णा ताराद्या साश्वारूढाननेव तु ॥  
  
सरस्वती पञ्चशरो नित्यक्लिन्ने मदद्रवे ।  
स्वाहारत्पक्षरी नित्यामामुत्तरे सदावतु ॥  
  
तारं माया च कवचं खेचर क्षततो वधूः ।  
क्रूꣳ क्षे ह्री फट् महाविद्या द्वादशार्णा खिलप्रदा ॥  
  
अरिष्टोत्वादिभिः पायाच्छिवा कोणे सदा च माम् ।  
ऐꣳ क्लीꣳ सौꣳः सा ततो वाला मामूर्द्धदेशतोवतु ॥  
  
विन्द्वन्तां भैरवी वाला भूमौ मां सर्वदावतु ।  
इति ते कवचं पुण्यं त्रैलोक्यं मङ्गलं परम् ॥  
  
प्। २१३ब्)  
  
सारात् सारतरं पुण्यं महाविद्यौघ विग्रहम् ।  
अस्यापि पठनात् सद्यः कुवेरोपि धनेश्वरः ॥  
  
इन्द्राद्याः सकलाः देवाधारणात् पठनाद्यतः ।  
सर्वसिद्धीश्वराः सन्तः सर्वैश्वर्यमवाप्नुयुः ॥  
  
पुष्पाञ्जल्यष्टकं दद्यान्मूलेनैव सथक् पृथक् ।  
संवत्सरशतायास्तु पूजायाः फलमाप्नुयात् ॥  
  
प्रीतिमन्योन्यतः कृत्वा कमला निश्चला गृहे ।  
वाणी च निवसेद्वक्त्रे सत्यं सत्यं न संशयः ॥  
  
यो धारयति पुण्यात्मा त्रैलोक्य मङ्गलाभिधम् ।  
कवचं परमं पुण्यं सोपि पुण्यवतां वचः ॥  
  
सर्वैश्वर्य युतो भूत्वा त्रैलोक्यविजयी भवेत् ।  
पुरुषो दक्षिणे वाहौ नारी वा मनुजे तथा ॥  
  
वहु पुत्रवती भूत्वा वन्ध्यापि लभते सुतम् ।  
ब्रह्मास्त्रादीनि शस्त्राणि नैव दंशन्तितञ्जनम् ॥  
  
एतत् कवचम ज्ञात्वा यो भजेद् भुवनेश्वरीम् ।  
दारिद्र्यं परमं प्राप्यसो चिरान्मृत्युमाप्नुयात् ॥  
  
इति श्रीरुद्रयामले देवीश्वरसंवादे त्रैलोक्यमङ्गलन्नाम कवचं समाप्तम्   
॥  
  
अथ शिवस्य ॥  
  
नमः शिवायेति मन्त्रः पञ्चार्णस्तारापूर्वकः ।  
षडक्षरोयं विप्राणां भुक्तिमुक्ति प्रसाधकः ॥  
  
वामदेवो मुनिः पङ्क्तिश्छन्दो देवः सदाशिवः ।  
षड्वर्णैस्तु षडङ्गानि कल्पयेत् साधकोत्तमः ॥  
  
ततो ध्यायेत गोक्षीर रजताद्रि समप्रभम् ।  
चारुचन्द्र कलाराज जटामुकुटमण्डितम् ॥  
  
पञ्चवक्त्रधरं शम्भुं पञ्चवक्त्रं त्रिलोचनम् ।  
शार्दूल चर्मवसनं रत्नाभरणभूषितम् ॥  
  
दक्षोर्द्ध हस्ते टङ्कं च वरं च दधतः करैः ।  
वामोर्द्ध हस्ते हरिणं दधानमभयं पर ॥  
  
सुप्रसन्नमुखाम्भोजं निविष्टङ्कुशविष्टरे ।  
ब्रह्मविष्णुमहेशाद्यं स्तुतं भक्त्या सुरासुरैः ॥  
  
विश्वाद्यं विश्व वपुषं भवभीति हरं भवम् ॥  
  
समाप्तश्चायं भुवनेश्वरी क्रमः ॥  
  
अथ धूमावती क्रमः ॥  
  
अथातः सम्प्रवक्ष्यामि धूमावत्या मनुं परम् ।  
पिप्पलादो मुनिश्छन्दोनिवृज्ज्येष्ठास्य देवता ॥  
  
षट्दीर्घ विन्दुयुक्तेन धकारेण षडङ्गकम् ।  
आद्यवीजद्वयां तस्थैः षड्वर्णैर्न्या समाचरेत् ॥  
  
प्। २१४अ)  
  
अङ्गुष्ठादौ षडङ्गेषु पुनर्देवीं विचिन्तयेत् ।  
विवर्णा चञ्चला कृष्णा दीर्घा च मलिनांवरा ॥  
  
विमुक्त कुण्डला दीर्घा विधवा विरलद्विजा ।  
काकध्वजरथारूढा विलंवित पयोधरा ॥  
  
शूर्यहस्ताति रुक्षाक्षी धूतहस्तात्वरान्विता ।  
प्रवद्धरो मातु भृशं जटिला कुटिलेक्षणा ॥  
  
क्षुत्पिपासार्दिता नित्यं सदा कलह तत्परा ।  
एवं विधां सदा ध्यायेत् ततः कर्म समाचरेत् ॥  
  
पूर्वोक्ते पूजयेत् पीठे ज्येष्ठां शत्रु निवृत्तये ।  
केशरेषु षडङ्गानि पत्रस्था अष्टशक्तयः ॥  
  
क्षुधातृष्णरतिर्निद्रानिर्-ऋतिर्दुर्गातीरुषा ।  
अक्षमेति ततो देवा इन्द्राद्या आयुधान्विताः ॥  
  
एवं ज्येष्ठां समाराध्य सिद्धमन्त्रः प्रजायते ॥  
  
प्। २१४ब्)  
  
अथ धूमावती कवचम् ॥  
  
पार्वत्युवाच ॥  
  
देवदेव महादेव भक्तानुग्रहकारकः ।  
धूमावत्यास्तु कवचं ब्रूहि मे करुणानिधे ॥  
  
महादेव उवाच ॥  
  
अस्ति गुह्यतमं लोके कवचं शत्रुनिग्रहम् ।  
सर्वेप्सित प्रदं देवि तव स्नेहात् प्रकाश्यते ॥  
  
यच्छ्रुत्वा रामचन्द्रेणसङ्गरे रावणो हतः ।  
भार्गवेणाअपि यच्छ्रुत्वा जितं सर्वं चराचरम् ॥  
  
तमेव कवचं वच्मि सावधानावधारय ।  
कवचस्य महादेवि पिप्पलाद ऋषिः स्मृतः ॥  
  
छन्दो विराट् देवता च श्रीमद्धूमावती प्रिये ।  
शत्रूणां मारणे देवी विनियोगः प्रकीर्तितः ॥  
  
ॐ धूमावती सदा पातु शिरो मे शत्रुमर्द्दिणी ।  
चण्डरूपा महादेवी ललाटे पातु मां सदा ॥  
  
क्षुत्कामा नयने पातु पातु भीमा श्रुती मम ।  
काकध्वजा नासिकां मे सर्वशत्रुविनाशिनी ॥  
  
प्रलंवोष्ठी सदा पातु वदनं मुण्डमालिनी ।  
विकृतास्या सदा पातु गलं मे रिपुसूदिनी ॥  
  
धूꣳ वीजाख्या सदा पातु घाटं मे रिष्टतारिणी ।  
स्कन्धौ कङ्कालिनी पातु नृमुण्डस्रग्विभूषणा ॥  
  
शुष्कमांसा सदा पातु भीषणा मे भुजद्धयम् ।  
लम्वस्तनी सदा पातु धूमवर्णास्तन द्वयम् ॥  
  
सूर्यहस्ता च हृदयं पातु भैरवमादिनी ।  
शत्रु मांसप्रिया पातु पृष्ठं मे रुधिरप्रियाम् ॥  
  
मदिरा घूर्णनयना पातु पार्श्वे किरीटिनी ।  
करालिनी सदा पातु कुक्षिं मे शववाहिनी ॥  
  
वज्रतुण्डा पातु नित्यं कटिदेशं शिव प्रिया ।  
कराल वदना पातु गुह्यदेशं दिगंवराम् ॥  
  
घोराट्टहासिनी पातु जानुनी विरलद्विजा ।  
पादौ मे पातु सततं क्षुत्पिपासा कुला सदा ॥  
  
घोरघण्ठा सदा पातु सर्वाङ्गे शङ्कर प्रिया ।  
इति ते कथितं देवी कवचं रिपु निग्रहम् ॥  
  
यस्य प्रपठनाद्देवी सर्वसिद्धिकरे स्थिता ।  
न तस्य शत्रु पीडास्याद्दुष्टपीडा कदापि न ॥  
  
ग्रहपीडा भूतपीडा न भवेत् कुलसुन्दरी ।  
धूमावती समभ्यर्च्य कृष्णपुष्पेण साधकः ॥  
  
मत्स्यमांसा सवैर्देवीं पूजयित्वा यथा विधिम् ।  
महामांसस्य धूपेन धूपयेत्तान्त्र मन्त्रवित् ॥  
  
प्। २१५अ)  
  
अष्टोत्तर शतावृत्तिं पठेदेकमनां प्रिये ।  
पक्षमात्रेण देवेशि रिपुंहन्यान्न संशयः ॥  
  
एतत् सर्वं महेशानि मारणेषु नियोजयेत् ।  
कवचस्मरणाद्देवि रिपुर्याति यमालयम् ॥  
  
इति श्रीरुद्रयामले धूमावतीकल्पे धूमावतीकवचम् ॥  
  
अथाघोरस्य ॥  
  
अथातः सम्प्रवक्ष्यामि सा घोरास्त्राज्ञयं मनुम् ।  
माया स्फुरद्वयं चैव प्रस्फुरद्द्वितयं वदेत् ॥  
  
पश्चाद्वदेत्तुरुतुरुरूपां ते च चटद्वयम् ।  
प्रचट द्वितयं पश्चात् कहद्वयं वमद्वयम् ॥  
  
वन्धद्वयं घातय द्वि हूꣳ हूꣳ फट् शरवर्णकः ।  
मनुः प्रोक्तो घोरमुनिः तिर्ष्टुप्छन्दोस्य देवता ॥  
  
अघोररूपं वं वीजं ह्रीꣳ शक्तिः परिकीर्तिता ।  
शरं तु दशदिग्दन्ति दिवाकरमितैर्मनाः ॥  
  
वर्णैः कुर्यात् षडङ्गानि पदन्यासोथ वक्ष्यते ।  
कटौ च वक्त्रगल हृन्माभ्यं धूकरजानुषु ॥  
  
स जङ्घापादयोश्चैवं पदान्ये कादशन्यसेत् ।  
शरं तु नेत्रवस्वद्धिर संवेदाद्धि वेदकैः ॥  
  
रसनेत्रमितैर्वर्णैर्मृत्पदानि भवन्त्युमे ।  
ध्यायेत् ततो मेघकालं भीमदंष्ट्रं त्रिलोचनम् ॥  
  
भुजङ्गभूषणं रक्तवसना लेपशोभितम् ।  
परशुं करवालं च वाणीस्त्रिशिखमेव च ॥  
  
दधानां दक्षिणैर्हस्तैरुर्द्धादि क्रमतः परैः ।  
डमरुं खेटकं चापं नृकपालं च विभ्रतम् ॥  
  
समाप्तश्चायं धूमावती क्रमम् ॥  
  
अथ वगलामुखी क्रमः ॥  
  
अथातः सम्प्रवक्ष्यामि स्तम्भनीं वगलामुखीम् ।  
नारायणो मुनि स्त्रिष्टुप्छन्दश्च वगलामुखी ॥  
  
देवी वीजं तु हृल्लेखा स्वाहा शक्तिः समीरिता ।  
विनियोगास्य विख्यातः पुरुषार्थश्चतुष्टये ॥  
  
हृल्लेखा हृदयं प्रोक्तं शिवश्च वगलामुखी ।  
शिखा तु सवदुष्टानां ततो वाचं मुखं पदम् ॥  
  
स्तम्भयेति च वर्मोक्तं जिह्वां कीलय नेत्रकम् ।  
बुद्धिर्विनाशयास्त्रं स्यात् षडङ्गं न्यास ईरितः ॥  
  
मूर्ध्ह्नि भाले भ्रुवोर्मध्ये नेत्रयोः शोत्रयो रसोः ।  
गण्डद्वये तथा चोष्ठे धरास्य चिवुकेषु च ॥  
  
गले च दक्षदोर्मूले तन्मध्ये मणिवन्धके ।  
अङ्गुलीनां तथा मूले हस्ताग्रे चैव मेव हि ॥  
  
प्। २१५ब्)  
  
अन्येद् वामभुजादौ च दक्षोरु मूलके ततः ।  
दक्ष जानुनि गुल्फे चाङ्गुलि मूले पदाग्रतः ॥  
  
गम्भीरा च मदोन्मत्तां तप्तकाञ्चन सन्निभाम् ।  
चतुर्भुजां त्रिनयनां कमलासन संस्थिताम् ॥  
  
मुद्गरं दक्षिणे पाशं वामे जिह्वां च वज्रकम् ।  
पीतांवरधरा सान्द्र वृत्त पीतपयोधराम् ॥  
  
हेमकुण्डलभूषां च पीतचन्द्रार्द्धशेखराम् ।  
पीतभूषण भूषां च स्वर्णसिंहासन स्थिताम् ॥  
  
एवं ध्यात्वा च देवेशीं शत्रूस्तम्भनकारिणीम् ।  
भूःप्रदोश मनोरम्ये पुष्पामोद सुधूपिते ॥  
  
गोमयेनाथ संलिप्ते मण्डपेत्वासनं चरेत् ।  
सौवर्णे वाथरौप्ये वा पैत्तरे वाथ भूर्जके ॥  
  
कर्पूरागुरु कस्तूरी श्रीखण्ड कुङ्कुमैरपि ।  
लिपेद्यन्त्रं प्रयत्नेन लेखन्या हेमतारयोः ॥  
  
मध्ये योनिं समालिख्य तद्वाह्ये तु षडस्रकम् ।  
तद्वाह्येष्टदलं पद्मं तद्वाह्ये षोडशच्छदम् ॥  
  
चतुरस्र त्रयं वाह्ये चतुर्द्वारोपशोभितम् ।  
यत्र नोक्तां देवतायाः पीठन्दा पीठशक्तयः ॥  
  
तत्र मायोदितं पीठं ज्ञेयेता एव शक्तयः ।  
तद्वीजेन यजेत् पीठं यद्वा मायामुनाथ वा ॥  
  
तत्रावाह्य यजेद्देवीं सु पीतैरुपचारकैः ।  
यजेदङ्गानि षट्कोणे पूर्वद्वारादिषु क्रमात् ॥  
  
गणेशं वटुकं चापि योगिन्यः क्षेत्रपालकम् ।  
ईशानादि निऋत्यन्तं गुरुपङ्क्तिं समर्चयेत् ॥  
  
वगला पूर्वपत्रे तु स्तम्भिनी च ततः परम् ।  
जम्भिनी मोहिनी वल्या अचला चञ्चला तथा ॥  
  
दुर्द्धर्षाकल्मषा धीरा कल्पना कालकर्षिणी ।  
भ्रामिका मन्दगमना भोगाख्या चैव योगिका ॥  
  
एताः षोडशपत्रेषु गन्धपुष्पाक्षतैर्यजेत् ।  
षोडश स्वर संयुक्ता सम्प्रदायात् कुलागमे ॥  
  
यजेच्च पत्र मध्येषु कल्पिते चाष्टपत्रके ।  
ब्राह्म्याद्यष्टौ तु पूर्वादौ वाहनायुध संयुताः ॥  
  
लोकेशांश्च तदस्त्राणि पूजयेद् वाह्यतस्तथा ।  
योनिमध्ये मूलदेवीं त्रिपुष्पाञ्जलिभिर्यजेत् ॥  
  
धूपदीपै सु नैवेद्यैर्गन्धतांवूलदीपकैः ।  
नीराज्य विधिवत् पश्चाज्जप सङ्ख्यान्निवेदयेत् ॥  
  
प्। २१६अ)  
  
अथ वगलामुखी स्तोत्रम् ॥  
  
ॐ पीतवस्त्रां सु नेत्रां च द्विभुजां दाहद्धोज्वलाम् ।  
शिलापर्वतहस्तां च स्मरन्ती वगलामुखीम् ॥  
  
मध्य सुधाद्धि मणिमण्डप रत्नवेद्यां सिंहासनो परिगतां   
परिपीतवर्णाम् ।  
पीतांवराभरणमाल्यविभूषिताङ्गी देवी नमामि धृतमुद्गर वैरि जिह्वाम् ॥  
  
जिह्वाग्रमादाथकरेण देवीं वामेन शत्रुपरिपीडयन्ती ।  
गदाभिघातेन तु दक्षिणेन पीताम्वराढ्यां द्विभुजां नमामि ॥  
  
त्रिशूलधारिणीमम्वी सर्वसौभाग्यदायिनी ।  
सर्वशृङ्गारवेशाढ्यां देवीं ध्यात्वा प्रपूजयेत् ॥  
  
चलत् कनक कुण्डलोल्लसित चारुगण्डस्थलां लसत् कनकचम्पकद्युति विराजित   
चन्द्राननाम् ।  
गदाहत विपक्षकां कलित लोल जिह्वा चलां स्मरामि वगलामुखीं   
विमुखसन्मुखस्तम्भिनीम् ॥  
  
पीयूषो दधिमध्य चारु विलसद्रत्नोज्ज्वले मण्डपे तत् सिंहासन मौलि पाटित   
रिपु प्रेतासनाध्यासिनीम् ।  
स्वर्नाभां कलपीडितारि रसनां भ्राम्यद्गवा विभ्रमां यस्त्वां पश्यति   
यान्ति तस्य विलयं सद्योपि सर्वापदः ॥  
  
देवित्वच्चरणाम्वुजे वितनुतेयः पीतपुष्पाञ्जलिं मुद्रां वामकरे निधाय च   
पुनर्मन्त्री मनोज्ञाज्ञाक्षरम् ।  
पीतध्यानपरोपि कुम्भक वशाद्वीजे स्मरेत् पार्थिवं तस्या मित्रमुखस्य   
वाघृदयगो स्तम्भो भवेत् तत्क्षणात् ॥  
  
मन्त्रस्थानदलं विपक्षदलने स्तोत्रं पवित्रं च ते यन्त्रं वादि   
निमन्त्रिणां त्रिजगतां यन्त्रं पवित्रं च ते ।  
मातः श्रीवगलेनिनाम ललितं यः स्तूयते ते मुखे तन्नाम ग्रहणेन सम्पदि   
मुखस्तम्भो भवेद्वैरिणाम् ॥  
  
वादीमूकति शङ्कितः क्षितिपतिर्वैश्वानरः शीततिः क्रोधीशान्ततिदुर्जनः   
सुजनतिः क्षिप्रं मुखं खञ्जति ॥  
  
गर्वी खर्वति सर्व एव जगति त्वद्यन्त्र यन्त्रिताः ।  
श्रीनित्ये वगलामुखि प्रतिदिनं कल्याणि तुभ्यं नमः ॥  
  
दुष्टस्तम्भनकं च विघ्नशमनं दारिद्र्य विध्वंसनं   
भूभृत्सङ्गमनं च यन्मृगदृशां चेतः समाकर्षणम् ।  
सौभाग्यैक निकेतनं मम दृशो कारुण्य पूर्णे क्षणं   
मृत्योर्मारणमाविरस्तु परतो मातस्त्वदीयं वपुः ॥  
  
त्वं विद्या परमा त्रिलोक जननी विघ्नौघ सञ्छेदिनी योगाकर्षणकारिणी च सु   
महद्वन्दैक सञ्छेदिनी ।  
दुष्टोच्चाटनकारिणीं जनमनः सम्मोहथ सन्धायिनी जिह्वाकीलन वैभवा   
विजयते ब्रह्मास्त्रस्तु विद्या परा ॥  
  
प्। २१६ब्)  
  
मातः स्तम्भयमद्विपक्षवदनं जिह्वां चलं कीलय ब्राह्मीं   
मुद्रयमुद्रयासुधिषणां वह्नेर्गतिं स्तम्भयः ।  
शत्रूंश्चूर्णयचूर्णयाशुगदया गौराङ्गि पीतांवरे विघ्नौघं वगले   
हर प्रतिदिनं कारुण्य पूर्णेक्षणे ॥  
  
मातर्भैरवि भद्रकालि विजये वाराहि विश्वाश्रये श्रीनित्ये समये महेशि वगले   
कामेशि वामे रमे ।  
मातङ्गी त्रिपुरे परात्परतरे स्वर्गापवर्गप्रदेदासो हंशरणागतं करुणया   
विश्वेश्वरि त्राहिमाम् ॥  
  
शाङ्कघे चौरसङ्घे प्रहरणसमये वन्धने वारिमध्ये वह्न्यै वादे   
विवादे प्रकुपित्त नृपतौ दिव्य काले निशायाम् ।  
वाच्यात्वं स्तम्भने वा रिपु वधसमये निर्विपत्तौरणे वा गच्छंस्तिष्ठं   
स्त्रिकालंस्तव पठनमिदङ्कार्य सिद्धिप्रदं च ॥  
  
मातर्यश्चनरः सदास्तवमिदं देव्याः पठेत् साधनं धृत्वा   
यन्त्रमिदं तथैव समये वाहौ करे वा गले ।  
राजानो वरयोषितोपि करणः सर्पामृगेन्द्राः खलाः स्तम्भयान्ति निषीविते   
रिपुगता लक्ष्मीर्यथा सिद्ध्यति ॥  
  
अनुदिनमभिरासं साधकोय स्त्रिकाले पठति त्रिभुवनेशः पूज्यते देववर्गैः ।  
भवति सकलकृत्यं तस्य दृष्ट्वावलोके भवति परमसिद्धौ   
लोकमातस्तथैव ॥  
  
इति श्रीनारदविरचिते पीतां वगलास्तोत्रं सम्पूर्णम् ॥  
  
अथ वगलामुखी कवचम् ॥  
  
श्रीमहोग्रतारोवाच ॥  
  
राज्ञा मण्डलकादीनां मण्डलो परिसर्पताम् ।  
स गर्वाणां महादेव धनैर्विकृत चेतसाम् ॥  
  
गजसर्पारि जन्तूनां भजनं वद शङ्कर ॥  
  
श्रीभैर उवाच ॥  
  
पुरा कृत युगे देवि वा तक्षोभमुपस्थिते ।  
सप्तार्णवानामेकत्वगमक्षोभं ययुः सुरा ॥  
  
सेन्द्रास्सविष्णवेः सर्वेसुभयान् मामुपस्थिताः ॥  
  
देवा ऊचुः ॥  
  
शिवशङ्कररुद्रेश रक्षास्मान् शरणागतान् ।  
महावातादि विक्षोभ क्षुधानस्मान्महार्णवात् ॥  
  
तच्छ्रुत्वाहं सुरेशानि कवचं पूर्वनिर्मितम् ।  
दत्तवान् सर्वदेवेभ्यो महाभय निकृन्तनम् ॥  
  
कवचं वगलामुख्याः शिवप्राणप्रदं महत् ।  
पूर्वं भस्मासुरत्रासाद्भयविद्रावितः स्वयम् ॥  
  
पठते तच्च मत्प्राणान् रक्षत्वं परमेश्वरी ।  
शिवप्राणप्रदं तस्माद् विश्रुतं रक्षकं परम् ॥  
  
षट्त्रीशद्दक्षवामेध्याद् वगला परमाशिरः ।  
सहस्रारे गुरुः पातु शक्त्या परमयोज्ज्वलः ॥  
  
प्। २१७अ)  
  
चिद्रूपा परमाशक्तिर्ललाटं शिवगेहिनी ।  
भूयुगं मे महाकाली नेत्रयुग्मं परेश्वरी ॥  
  
कर्णयुग्मं पीतपुष्पप्रिया मेव्यात् कपोलयोः ।  
चिवुके परमाशक्तिरेष्टयोः परमाकलाः ॥  
  
वदनं सकला पातु परम्ब्रह्मस्वरूपिणी ।  
पीतपुष्पार्चिता कण्ठं स्कन्धौ स्कन्दस्तनप्रदा ॥  
  
पीतांवरा दक्षभुजं वामां वामाङ्गहारिणी ।  
हृदयं स स्तनद्वन्द्वं भानु विंवमुखैकधृक् ॥  
  
पृष्टं चन्द्रधरं मेव्यात् कटिं कन्दर्प्य रूपधृक् ।  
हृत्पङ्कजं सैव शक्तिर्विशुद्धं जीवरूपिणी ॥  
  
आज्ञा चक्रं विन्दुरूपा परम्ब्रह्मकुटुम्बिनी ।  
ब्रह्मरन्ध्र सहस्रारं पङ्कजाख्य स्वरूपधृक् ॥  
  
पातुमां परमाशक्तिश्चामरी कुटिलालका ।  
षट्त्रिंशदक्षराविद्या पीतापीत वपुर्द्धरा ॥  
  
पीतपुष्पार्चिता पीत नैवेद्यादि वलिप्रिया ।  
सर्वाङ्गं मे शुभा पातु वैरि स्तम्भनकारिणी ॥  
  
ब्रह्मरन्ध्रेषु परमासंसारार्णवतारिणी ।  
तारयेन् मां महादेवी मनोवाञ्छितदायिनी ॥  
  
आज्ञा चक्रे गुरौरूपा महाभयनिवाशिनी ।  
सर्वविद्या वरा पातु जिह्वा शास्त्र वपुर्द्धरा ॥  
  
विशुद्धौ षोडशदले जीवेश्वर वपुर्द्धरा ।  
षट्त्रिंशत् तत्वरूपाख्या कण्ठस्था मां सदावतु ॥  
  
हृत्पङ्कजे भवानीशरूपारूप परात्मिका ।  
इन्द्रियादि महाशत्रून् विदारयतु दारुणा ॥  
  
मणिपूरे दशदले महाविष्णु स्वरूपधृक् ।  
दारयन्नखिलान्मोहान् मां माया सा परावतु ॥  
  
प्रजापति स्वरूपेयं स्वाधिस्थाने षड्दले ।  
सृष्टिस्थिता पराविद्या मां मोहाद्वगलावतु ॥  
  
गणेशरूपधृक् पातुत्वाधारे मां चतुर्दले ।  
षोडश स्वररूपेयं पातु मां परमाकला ॥  
  
कꣳ खꣳ गꣳ घꣳ तथा ङ्ꣳ चꣳ छꣳ जꣳ झꣳ ञ्ꣳ तथा वतु ।  
टꣳ ठꣳ डꣳ ढꣳ त्वमाकाराणं तꣳ थꣳ दꣳ तथा वतु ॥  
  
धꣳ नꣳ पꣳ फꣳ तु शत्रुभ्यः पातु मां ध्यान तत्पराम् ।  
वꣳ भꣳ मꣳ यꣳ विदायार्थ शत्रून् मां वाक्त्वरूपिणी ॥  
  
रꣳ लꣳ वꣳ शꣳ तथा षꣳ सꣳ शत्रुजिह्वां विदार्य तु ।  
मे वाचं मे मुखं जिह्वां सदा रक्ष तु शाङ्करी ॥  
  
हꣳ लꣳ क्षꣳ सकलं पातु रक्षन् मे परमं यशः ।  
प्रणवं स्थिरमाया च तृतीयं त्रितयं तथा ॥  
  
य स्तृतीयं स्वराद्युग्मं यादाद्यं स्वरपञ्चमम् ।  
का द्वितीयं दक्षनेत्रे सर्वदुष्ट वहु स्मृतम् ॥  
  
षष्ठ्यन्तं च तथा वाचं स्तम्भयाथापि जिह्वया ।  
द्वितीयया कालयेति तथा बुद्धिं विनाशय ॥  
  
स्थिर माया तथा तारं चान्ते वह्नि वधूं प्रिये ।  
एषा विद्या महाविद्या शत्रुन्स्तम्भनकारिणी ॥  
  
प्। २१७ब्)  
  
त्रिधा मन्त्रं समुच्चार्य सर्वाङ्गे व्यापकं कुरु ।  
जयत्येव न सन्देहः शत्रून् शूरान्महाहवे ॥  
  
कुलालमृतिकाङ्गृह्य वामहस्तेन दीपकम् ।  
कृत्वा प्रज्वाल्य तैलेन वामे स्थाप्य मनुं जपेत् ॥  
  
त्रिरात्रं स्तम्भयत्येव शत्रुसेनां महाहवे ।  
गौरवर्णां पीतपुष्पैर्वालां सम्पूज्य भावतः ॥  
  
न्यासां विधाय देहेन भजन् योगी जपन्मनुम् ।  
पीतोपचारैस्तां शक्तिं सन्तोष्य परिवारणाम् ॥  
  
वशयत्येव लोकेशं किं पुनः क्षुद्रमानुषम् ।  
वाचस्तम्भन कारस्तु वीरशक्तिं शुभाननाम् ॥  
  
षोडशाब्दां सुवर्णां च अलङ्कृत्य यजेत् प्रिये ।  
सहस्र मूलमन्त्रं तु जप्त्वा वाचस्पतेरपि ॥  
  
स्तम्भयत्येव परमां वाचं किं क्षुद्रमानुषम् ।  
वशीकरण कामस्तु वद्वापरिकरं दृढम् ॥  
  
शक्तिं लिङ्गोपरि स्थाप्य त्रिसहस्रं जपेन्मनुम् ।  
इन्द्राणीं वशयत्येव किं पुनः क्षुद्रमानुषीम् ॥  
  
मण्डलाधीश वश कृदुत्तराभिमुखं स्थितः ।  
दक्षाननां सुन्दरीं तु सोडशाब्दां शुचिस्मिताम् ॥  
  
कुचयोस्तु करैर्दत्वा पीताद्यां हसिताननाम् ।  
लिङ्गे संस्थाप्य सञ्चुवन्मुखं पीता मनुं जपन् ॥  
  
त्रिसहस्रं महाराज वशयत्येव नान्यथा ।  
येन केनाप्युपायेन वगलाभक्ति तत्परः ॥  
  
स्तम्भयेत् सकलांल्लोकान्वशयत्येव शाङ्करी ।  
मारयेच्छत्रु सङ्घातमुच्चाटयति पर्वतान् ॥  
  
देवानां स्थपतिश्चन्द्रः छादयेत् किं परं जनम् ।  
अस्य पार्वति माहात्म्यं कवचस्य क्ववर्णितुम् ॥  
  
महाद्रौदारुणे चान्ते प्रलयादावुपस्थिते ।  
स्तम्भितं च तदा देवि वातसङ्घं सकृज्जपात् ॥  
  
एवं सा परमा विद्या महाशत्रुविदारिणी ।  
नास्तिके तस्करे दुष्टेन्मूढे पण्डितमानिनी ॥  
  
न देया हृदया विद्या ददन्वन्धमवाप्नुयात् ।  
सुशीलाय सुदान्ताय गुरुभक्तिपराय च ॥  
  
विशुद्धाय महामन्त्रजापिने देयमुत्तमम् ।  
कृत्वा पुरा सुकवचं जपेन्मन्त्रं समाहितः ॥  
  
नान्यथा स्तम्भिनी विद्या सिद्धास्यादिति निश्चयः ॥  
  
इति श्रीएकवीरातन्त्रे महोग्रतारासंवादे वगलामुखीकवचं सम्पूर्णम् ॥  
  
प्। २१८अ)  
  
अथ मृत्युञ्जय भैरवस्य ॥  
  
ॐ जूꣳसः इति मन्त्रस्य प्रोक्तो मृत्युञ्जयाभिधः ।  
ऋषिः कलाहो दैत्यादि गायत्रीछन्द ईरितम् ॥  
  
मृत्युञ्जयो महादेवो देवता परिकीर्तितः ।  
षड्दीर्घयु तृगुणा षडङ्गविधिरीरितः ॥  
  
पद्मद्वयस्थितं स्मेरं चन्द्रार्काग्नि विलोचनम् ।  
हस्तेषु ज्ञानमुद्रां च पाशमक्षाक्षिमालिके ॥  
  
कर्पूराभं शीर्षचन्द्रः कराद्वामृतधारया ।  
अर्द्धाङ्गं वहुभूषाढ्यं कान्त्या विश्वविमोहनम् ॥  
  
समाप्तश्चायं वगलामुखी क्रमः ॥  
  
इति श्रीतन्त्रचैन्तामणौ त्रिपुरभैरवी-महालक्ष्मी-मातङ्गी##-  
नाम सप्तविंशतितमः प्रकाशः ॥ २७ ॥  
  
अथ प्रत्येक नित्यार्चनं निर्णीय सकलाष्ट साधनोप युक्तत्वात् प्रथमतश्चक्र   
पूजामाह ॥  
  
चक्रपूजां प्रवक्ष्यामि सर्वतन्त्रेषु गोपितम् ।  
अभीष्ट सिद्धिदानातः परं किञ्चन विद्यते ॥  
  
सर्वेषामेव देवानां श्रिया प्रोक्तेप्सितप्रदा ।  
वैदिकैरपि कर्तव्या भीष्टसिद्ध्यै पुरोहितम् ॥  
  
कृत्वा तु कौलिकं देवि पूर्णाः स्युस्तन्मनोरथा ॥  
  
शान्तिके पौष्टिके वश्ये चाकृष्टौस्तम्भमारणे ।  
विद्वेषोच्चाटने माहे परसैन्य पराजये ॥  
  
आज्ञा सिद्धौ च मोक्षार्थे सिद्धिसाधन हेतवे ।  
उपसर्ग विनाशाय गुहदोष निवारणे ॥  
  
राज्यं भ्रंशे नरेन्द्राणा स लक्ष्मी हरणाय च ।  
अपत्यलाभे चानिष्टे उपव्याधि निवारणे ॥  
  
प्रजा शान्ता वनावृष्ट्यां मातृ चक्रं प्रतिष्ठिते ।  
दीक्षाकाले च मदने पवित्रे गुरु पर्वणि ॥  
  
विपत्तौ देशिकेन्द्राणामथ वा गोत्रमेलने ।  
प्रस्थाने च प्रवासे वा उत्सवा नन्दसम्पदौ ॥  
  
अपेक्षितं तदा कार्य मनुजैश्चक्र पूजनम् ।  
सर्वदेवप्रियं गोप्यं तद्विधिं कथयाम्यथ ॥  
  
समयश्चक्र पूजाया अष्टधा परिकीर्तितः ।  
सहसोत्यत्तिते कार्ये कार्ये वा पूर्णतां गते ॥  
  
देवतोत्साह दिवसे कौलिकस्यागमेपि वा ।  
उमामाहेश्वरे योगे योगे वा शक्तिसङ्गमे ॥  
  
वलिराज्यं कामदिने चक्रपूजाति हर्षदा ।  
प्रदोषे वा भिजिति वा निशीथे वाष्टमीयुता ॥  
  
नवम्यां चेद्भवेद्योग उमामाहेश्वराभिधः ।  
भौमाष्टम्यां चतुर्दश्यां योगोयं शक्तिसङ्गमः ॥  
  
आश्विनस्यासिते पक्षे त्रयोदश्यादि पञ्च च ।  
वलिराज्यमिदं प्रोक्तं यथेच्छ क्रीडनाय तु ॥  
  
तत् कामदिनमित्याहुः सोमवारे त्रयोदशी ।  
पूर्वस्मिन्दिवसे स्नात्वा देवीमभ्यर्च्य कामनाम् ॥  
  
प्। २१८ब्)  
  
कृत्वा सङ्कल्पयेच्चक्रपूजां दयाद् वलिं पशोः ॥  
  
बलिदानप्रकारस्तु आयवाच्यः ॥  
  
एवं दत्वा वलिं सम्यङ्नित्यकृत्यं विधाय च ।  
तृतीये प्रहरेरामानरान्श्चार्थे निमन्त्रयेत् ॥  
  
अमुक्त्याः प्रीतये देव्या मन्मनोरथ सिद्धये ।  
चक्रपूजोत् सवार्थं त्वंश्चोमयामन्त्रिताह्यसि ॥  
  
अथ निमन्त्रण प्रकारमाह ॥  
  
ततो निमन्त्रयेत् सर्वान् योगिन्यो योगिनामपि ।  
पुष्पं दत्वा करे सव्ये सम्भाषावरणं तथा ॥  
  
अद्यमे गृह्ण पूजार्थं निमन्त्रणं करोम्यहम् ।  
तत आगमनं कुर्यात् पादौ प्रक्ष्याल्य पाणिना ॥  
  
आचार्याय सुखं देवि मन्त्रेणैव निमन्त्रयेत् ॥  
  
अष्टाधिका निमन्त्रास्तु स्त्रियो न्यूनास्तु तत् कृते ।  
स्त्रीभ्यश्च पुरुषान्यूना अधिकास्ते तु हानिदा ॥  
  
सर्वे कौलव्रतस्था वा प्राग्दक्षाय च वर्जिताः ।  
भवन्ति दीक्षा निरता निमन्त्र्याश्चक्रपूजने ॥  
  
तस्यां रात्रौ तु सम्पूज्या देवं स्वयमतन्द्रितः ।  
कुलशब्द द्विधा प्रोक्ता कुलजेति पिशाचिनी ॥  
  
त्रयोदशार्णं स्वाहान्तमष्टोत्तर सहस्रकम् ।  
जपेन्निशि ततः पश्येच्चक्रे विघ्नं तथा शुभम् ॥  
  
विघ्ने दृष्टे न कर्तव्यं कार्यं वा शान्तिपूर्वकम् ।  
शान्तिर्गणेश्वरो होमो ग्रहाणां भैरवस्य च ॥  
  
ततो वहिर्वलिं दद्यादिमं मन्त्रमुदीरयन् ॥  
  
ॐ नमश्च त्रिरुच्चार्यह्यमुकक्षेत्रपालकम् ।  
एह्येहि भगवन् पूजां गृह्नयुग्मं वलिं तथा ॥  
  
भक्षयुग्मं चक्र विघ्नकरान् स्तम्भय युग्मकम् ।  
हूꣳ फट् स्वाहा सप्तचतुर्वर्णोन्मन्त्रः प्रकीर्तितः ॥  
  
दिनस्य कृत्यं निर्वर्त्य सायं चक्रं प्रपूरयेत् ॥  
  
श्रीदेव्युवाच ॥  
  
साम्प्रतं श्रोतुमिच्छामि निर्णयं मेलकस्य तु ।  
कस्मिन् स्थानेषु कुर्वीत कुलचक्रं समुद्भवम् ॥  
  
केन चक्रं प्रकर्तव्यं कथयस्व महेश्वरः ॥  
  
श्रीभैरव उवाच ॥  
  
कथयामि वरारोहे चक्रस्थान परं शृणु ।  
श्मशाने एकवृक्षे च पर्वते मातृका गृहे ॥  
  
प्रासादे शून्य वासेषु नदीतीरे अरण्यके ।  
एतेष्वेकं च सम्मार्ज्य प्रलिप्तं गोमयेन तु ॥  
  
तुषकेशादिकं शोध्यं किङ्करी किङ्करेण वा ।  
श्मशानं तु प्रयोगं च वरणा एकवृक्षकम् ॥  
  
प्। २१९अ)  
  
पर्वताग्रे भवेत् कोल्लागृहमात्राट्टहासकम् ।  
प्रासादस्तु जयन्ती च चरितं शून्यवेश्म च ॥  
  
स्रकाह्यकं नदीतीरमरण्यं देविकोटकम् ।  
स्थानं च कथितं भद्रे उद्भवं कथयामिते ॥  
  
अवर्गं पूर्वमुद्दिष्टं कवर्गाग्नेय संस्थितम् ।  
च वर्गं दक्षिणे भागे ठ वर्गं नैर्-ऋते स्मृतम् ॥  
  
त वर्गं पश्चिमे भद्रे वायव्ये तु प वर्गकम् ।  
य वर्गमुत्तरेभागे शवर्गमीश संस्थितम् ॥  
  
एषु स्थानेषु सुश्रोणि चक्रस्य तु समुद्भवम् ।  
उत्स्थानैकं समागत्य कुर्याद्वीरस्य योजनम् ॥  
  
वर्तनं कथयिष्यामि आचार्यस्य तु लक्षणम् ।  
वहुशस्त्रश्रुता धीरा दशपच्छानुगामिनः ॥  
  
पारम्पर्य क्रमज्ञान गुरुसिद्धः प्रपूजकाः ।  
पूर्णाभिषेक सम्पन्ना अद्वैताचारवर्तिनः ॥  
  
लज्जानुज्ञां गुरोः सम्यक् स्यात कु * (?) सङ्ग गतः ।  
सर्वसत्व दया भूतदम्भमात्सर्य वर्जितः ॥  
  
क्षान्तोदान्तं शुचिर्नित्यः पुत्रवच्छिष्य पालकः ।  
एभिर्गुणैः समायुक्त आचार्यः स्थानु सुन्दरी ॥  
  
अथ मण्डलमाह ॥  
  
क्षौमिकेन सुसूत्रेण सुमितं कारयेत् प्रिये ।  
सुरेषां पातयेद्भूमौ अष्टकोणाष्ट पत्रिका ॥  
  
केशरं च षडङ्गुल्यं कर्णिकाष्टाङ्गुलानि च ।  
द्वादशाङ्गुल पत्राणि दलसन्धि द्विरङ्गुलम् ॥  
  
चतुरङ्गुल चन्द्राणि वर्तुलाकारमण्डलम् ।  
तद्वाह्ये द्वारभागानि द्वादशाङ्गुलमानतः ॥  
  
चतुर्द्वारश्चतुःकोणं कोणेषु पद्मलाञ्छितम् ।  
कर्णिका पीतवर्णा च केशरं रक्तमेव च ॥  
  
पत्रं श्वेतकृतं भद्रे दलसन्धि हरीतकम् ।  
कृष्णद्वारयुतं देवि शुक्लं चन्द्रां शुमण्डलम् ॥  
  
रोगोपशान्तशान्त्यर्थं भद्रमण्डलमालिखेत् ॥  
  
शिवोक्तन्तं वदिष्यामि श्रूयतां वरवर्णिनि ।  
पीतसूत्रेण सुश्रोणि सुमितं कारयेत् प्रिये ॥  
  
आ हूꣳठानि च हस्तानि भूमौ सूत्रेण पातयेत् ।  
षडङ्गुलं कर्णिका च चतुरङ्गुलकेशर ॥  
  
द्वादशाङ्गुल पत्राणि शशिमण्डलशोभनम् ।  
पीतभद्रैर्दलं भद्रे कृष्णेन दलसन्धिषु ॥  
  
चन्द्रं शुक्लेन कुर्वीत रक्तेन द्वरामेव च ।  
एवं विधं सुशोभं च सुरेखे सममेव च ॥  
  
पूर्वे कपालं शुक्लेन कृष्णेनासिञ्च दक्षिणे ।  
पश्चिमे हरितं भद्रे डमरुं च सुशोभनम् ॥  
  
उत्तरे शुक्लपीतेन त्रिशूलं वरसुन्दरी ।  
शिखांश ग्रहणे देवियौष्ट्याकर्षण कर्मणि ॥  
  
प्। २१९ब्)  
  
विषोत् कटोयं सर्वत्र आलिखेन् मण्डलानि च ॥  
  
गणेश्वरं वदिष्यामि अधुना वरवर्णिनि ।  
रक्तसूत्रेण सुमितं त्रिहस्तायत मण्डलम् ॥  
  
कर्णिका केशरे पत्रे हस्तमेकं तु वाहयेत् ।  
सूर्य चन्द्र जलस्थाने हस्तमेकं तु वर्णयेत् ॥  
  
द्वारकं हस्तमालिख्य चतुरस्रं सुशोभनम् ।  
कर्णिका हरिता प्रोक्ता केशरं पीतमेव च ॥  
  
जलरूपं सिते नैव सूर्यं रक्तेन चालिखेत् ।  
चन्द्रं श्वेतेन दर्व्येण पत्रं रक्त सुशोभनम् ॥  
  
द्वारं श्वेतं सुशोभाढ्य म * (?) सिं पूर्वकृष्णकम् ।  
दक्षिणे श्वेतनरकं कृष्णशूलं च पश्चिमे ॥  
  
उत्तरे हरिताकारं डमरुं च सुशोभनम् ।  
वश्याकर्षण वेधेषु मण्डलेन महेश्वरी ॥  
  
प्रतानकं वदिष्यामि इदानीं वीरमातरि ।  
गोचर्मरज्जुना भूम्यां पातयेत् संइतेन च ॥  
  
द्विहस्तमारभ्यमितं चतुर्द्वार विभूषणम् ।  
कर्णिका पञ्च अङ्गुल्या केशरं चतुरङ्गुलम् ॥  
  
पत्रं षोडशमङ्गुल्या द्विहस्तं जलभागतः ।  
शिरश्चत्वार मङ्गुल्या सर्वद्वाराणि वाहयेत् ॥  
  
कर्णिका हरिता भद्रे केशरं रक्तमेव च ।  
दलं कृष्णेन कुर्वीत दलसन्धिं जलं तथा ॥  
  
रक्तेन तु सुशोभानि धूमेन द्वार वाहयेत् ।  
अशिं कपालं परशुं त्रिशूलं च चतुष्टयम् ॥  
  
चतुर्द्वार समालिख्यं यथा शोभां व्रजेत् प्रिये ।  
महासाधन काले मारणे च विशेषतः ॥  
  
प्रेतानकं लिखेद्भद्रे मण्डलं सर्वसिद्धिदम् ।  
शान्तिकं पौष्टिकं वश्यमारणं च सुलोचनम् ॥  
  
विशेष मण्डलं येन ज्ञात्वा कर्मसमारभेत् ॥  
  
पुनरन्य प्रकारेण प्रवक्ष्यामि विशेषतः ।  
स्थूलेन कलिरित्याहुः कृष्णेन मरणं भवेत् ॥  
  
वक्रेहानि भवेद्घोरं छिन्नेराज भयानि च ।  
असदृशः कृते पत्रे मन्त्रसिद्धिर्न्न जायते ॥  
  
तस्मात् प्रयत्नं कुर्वीत यदीच्छेत् सिद्धिमुत्तमम् ।  
एवं कर्मविभागानि ज्ञात्वा कर्म समारभेत् ॥  
  
किमन्यत् पृच्छसे देवी कथितं रज्जुपातनम् ॥  
  
प्। २२०अ)  
  
अथ पूजा द्रव्यमाह ॥  
  
यत् सर्वं भक्षपानानि द्रव्यं वित्तानुसारतः ।  
कल्पयित्वा तु सुश्रोणि सर्वं द्रव्यं क्षमापयेत् ॥  
  
चन्दनं च पवित्रं च गन्धमाल्यं च मोहिनीम् ।  
आसनं धूप सिन्दूर स्थापयेच्च यथा क्रमम् ॥  
  
नानाविधानि मांसानिह्यनेका मत्स्यजातयः ।  
चतुर्विधानि भक्षाणि उपदं शापदंशकाः ॥  
  
पूर्वोक्तं सकलं द्रव्यं पूर्णमत्र प्रकल्पयेत् ॥  
  
अथ क्रमेण अष्टकाष्टकमाह ॥  
  
तत्रादौ वीरादीनां पादप्रक्षालन द्रव्यमाह ॥  
  
पादप्रक्षालनं देवि साम्प्रतं कथयामि ते ।  
वचः प्रियङ्गु सुरभी उशीरं चन्दनं तथा ॥  
  
वालं मांसि तथा चौरं समभागानि कारयेत् ।  
पिष्टोदकेन भागेन श्लक्ष्णं कृत्वा यथार्थतः ॥  
  
उष्णोदक घटे मध्ये वहिस्थाने निधापयेत् ।  
एकैक वीरपादौ च क्षालयेदुदकेन तु ॥  
  
अट्टहासेव चोत्पन्नं चरित्रायां प्रियङ्गुकम् ।  
कोलापुर्यां तु सुरभिर्जयन्त्यां च उशीरकम् ॥  
  
उज्जेन्यां वदनं भद्रे प्रयागे वालमेव च ।  
वाराणस्यां च मांसी च कर्णमोद्यां तु चौरकम् ॥  
  
एतदष्टौ समाख्याता अष्टौ क्षेत्रस्य लाञ्छनम् ॥  
  
उपहारविधिं वक्ष्ये शृणुत्वं वरवर्णिनि ।  
चन्दनं च पवित्रं च गन्धमाल्यं च मोहिनी ॥  
  
आसनं धूप सिन्दूरं दापयेच्च यथा क्रमम् ।  
चन्दनं विरजं भद्रे पवित्रं मेरुकं तथा ॥  
  
हाद्रापुरं भवेद्गन्धं माल्यमेलापुरं स्मृतम् ।  
काश्मीरं मोहनी ज्ञेया आसनं मेरुकं तथा ॥  
  
तगरं धूपमित्याहुः सिन्दूरं पुण्ड्रवर्द्धनम् ।  
एतान्यष्टौ भूषणानि उपक्षेत्रस्य लक्षणम् ॥  
  
यथा क्रमेण दातव्यमाचार्यादीन् विचक्षणः ।  
उपहार विधानं च सङ्क्षेपात् कथितं मया ॥  
  
वलि संस्थापनं भद्रे अधुना कथयामिते ।  
वृहदारुमय पात्रे ओदनैः परिपूरिते ॥  
  
समुच्छ्रितं वैजयन्त्या पञ्चरङ्गिक कारयेत् ।  
अछिद्र अन्तर्माल्येन दापयेद् वलिभाजने ॥  
  
विचित्रपुष्पमाल्येन यथा शोभां व्रजेत् प्रिये ।  
तथा तेन प्रकर्तव्यं देवतालय शोभनम् ॥  
  
मत्स्यमांसानि धूपानि तिलपिष्टं च मोदकम् ।  
वृक्षाम्लरुधिरं भद्रे आरक्तकं तथैव च ॥  
  
प्। २२०ब्)  
  
एतदष्टौ मयाख्याताः सन्दोह वलिकर्मणि ।  
परस्तीरे भवेन्मांसमत्स्यं पृष्टापुरं तथा ॥  
  
कुद्गण्डिवो भवेद्धूपं सोपानेतिलं पिष्टकम् ।  
क्षीरके मोदकं भद्रे माया पुर्याम्लमेव च ॥  
  
आम्रातके भवेद्रक्तं गृहराजे अलक्तकम् ।  
समुद्रं दारुपात्रं च ओदनं मेरुमेव च ॥  
  
अहिराजं तु मालां तु स्रग्दानं रक्तमाल्यकम् ।  
ब्रह्माविष्णुश्च रुद्रश्च ईश्वरश्च सदाशिवम् ॥  
  
पञ्चरङ्ग पताकां च शुद्धा पञ्चनिवासिनी ।  
सामुद्रमुदरं भद्रे नाभिमेरुः प्रकीर्तितः ॥  
  
कुण्डलाख्या हि राजं वन्नेत्र रोमं च सर्वशः ।  
प्राणोऽपानः समानं च उदानव्या नमेव च ॥  
  
देवता पञ्चकं भद्रे शुद्धासन निवासिनी ।  
ऊर्द्ध्वश्चासमधः श्वासः चन्द्रसूर्यौ प्रकीर्तितौ ॥  
  
त्रयस्त्रिंशत् कोटि देवारोमकूपे व्यवस्थिता ।  
वलि संस्थापनं भद्रे स वाह्याभ्यन्तराणि च ॥  
  
कथितं सर्वशास्त्राणि दग्धाघृतमिवोद्धृतम् ॥  
  
मद्यं चाष्टविधं प्रोक्तं महामांसाष्टकं तथा ।  
अष्टौ च भैरवास्तेषां स्थाने वीराः प्रकीर्तिताः ॥  
  
भैरव्यस्तु तथा प्रोक्तस्तथा चाष्टौ च मातरः ।  
तासां स्थाने शक्तयःस्युरे तद्वैवाष्टकाष्टकम् ॥  
  
अथ पूजामाह ॥  
  
अर्चाचक्रं स्वविद्यायास्तन्मध्ये स्थापयेद्घटम् ।  
मद्यपूर्णं तत्र देवी मावाह्यार्चनमाचरेत् ॥  
  
नानाविधानि मांसानिह्यनेका मत्स्य जातयः ।  
चतुर्विधानि भक्षाणि उपदंशोपदंशकाः ॥  
  
एते सम्यक् पूजयित्वा साङ्गां सावरणां सुराम् ।  
शक्तयश्च तथा वीराः पूज्याः पुष्पाक्षतादिभिः ॥  
  
अथवा ॥  
  
प्रत्यक्षं पूजयेद्देवी शक्तिं शक्तिः स्वरूपिणीम् ।  
वीरं भैरवरूपेण पुरुषेषु प्रयोजयेत् ॥  
  
यावत् प्रमाणं योगिन्यः स्वचक्रे परिपूजिताः ।  
यावत् प्रमाणं देवेशि गुरवो भैरवादयः ॥  
  
दिक्पालान्ता महेशानि पुरुषां यन्त्रमध्यगाः ।  
तावत् प्रमाणं देवेशि नार्यश्च पुरुषा तथा ॥  
  
चक्रस्थान विभागैश्च तत् तद्वुध्या निवेशेयेत् ।  
मध्ये विन्दौ मयासार्द्धं त्वां वै युग्मात्मिकां यजेत् ॥  
  
प्। २२१अ)  
  
पूर्वोक्तैर्मन्त्ररूपैश्च पूजाकल्पे प्रकीर्तितैः ।  
सर्वं विविच्य विधिवदुपचारैः प्रपूजयेत् ॥  
  
चक्रे या देवता सङ्ख्याः सञ्ज्ञाचार्घासनानि च ।  
पात्राणि पूर्णकुम्भाश्च प्रत्यक्षाणि निवेदयेत् ॥  
  
नानाविधैरलङ्कारैर्वस्त्रयुग्मैः पृथक् पृथक् ।  
पुष्पधूपाक्षतैश्चैव सुगन्धैश्च मनोहरैः ॥  
  
श्रीखण्डा गुरुकर्पूरैर्मृगमाभि विलेपनैः ।  
मुद्राभिश्च नमस्कारैर्गीतवाद्यैस्तथैव च ॥  
  
विनयेन महादेविं तोषयेदिष्टदेवताम् ।  
सन्तर्प्य जपहोमादि सर्वं पूर्ववदाचरेत् ॥  
  
अथ काम्यादौ ध्यान विशेषमाह ॥  
  
वरदा भयहस्तास्तु प्रसन्नवदनाः शुभाः ।  
शुक्लां वरपरीधानाः शान्तिकर्मणि चिन्तयेत् ॥  
  
पाशाङ्कुश महाचाप पुष्पवाणधरायुधाः ।  
रक्ताम्वरधरा देव्यावश्य कर्मणि चिन्तयेत् ॥  
  
कृष्णा कृष्णांवरा रौद्रा रौद्रायुध परिग्रहाः ।  
भीमकङ्कालधारिण्यो मन्त्र मालावरा कराः ॥  
  
कपालकर्तृकाहस्ता पिवन्त्यो रुधिरासवम् ।  
चर्वन्त्पोस्थीनि खादन्त्यो मारणैवं विचिन्तयेत् ॥  
  
पीतांवर परीधाना वज्रहस्ता महाबलाः ।  
स्तम्भनेकरि कुम्भस्था ध्यातव्याः श्रीकुलांविके ॥  
  
उच्चाटने मृगारूढाः ध्वजहस्ता सु चञ्चलाः ।  
धूम्रवर्णा महादेव्योः पर्वतान्या तपं त्यपि ॥  
  
मोहने नीलरूपाश्च आकृष्टौ कपिलारुणौ ।  
कपोताश्चैव विद्वेषे चित्रारोग विवर्द्धने ॥  
  
एवं कर्मानुरूपेण चर्काम्नायमिदं प्रियम् ।  
यष्ट्यं फलप्रदं सम्यक् भविष्यति न चान्यथा ॥  
  
पूजा जपस्तथा होमं मन्त्रविद्या गणस्य च ।  
ध्यानं चक्रोक्तमार्गेण शान्तिकादौ यथा विधिः ॥  
  
अथ बलिदानम् ॥  
  
पूजा गृहादुत्तरतस्त्रिकोणे भूगृहान्तरे ।  
उच्छिष्ट भैरवं तत्र गन्ध पुष्पादिभिर्यजेत् ॥  
  
उच्छिष्ट दोषो भवति चक्रपूजा महोत्सवे ।  
तद्दोष परिहारार्थं भैरवं पूजयाम्यहम् ॥  
  
तालत्रयं तथोच्छिष्ट भैरवे हि द्वयं तथा ।  
वलिं गृह्णयुगं हूꣳ फट् स्वाहा द्वाविंशदक्षरा ॥  
  
अनेन बलिदानं तु पूजां तेस्यां प्रकल्पयेत् ।  
पूजागारं समागत्य प्रणमेच्चक्र संस्थिताम् ॥  
  
पठेत् स्तोत्रमिदं भद्रे एकाकारसुभावितः ।  
नमस्ते चक्रवर्तिस्तु नमस्ते ज्ञानदायिने ॥  
  
नमस्ते शिवरूपाय नमस्ते भवतारकः ।  
अष्टाष्टकास्तु योगिन्यः क्षेत्रपालास्तथैव च ॥  
  
प्। २२१ब्)  
  
भैरवं च इमं चक्रम् एकाकारं नमाम्यहम् ।  
एवं स्तोत्रं पठेदाद्यं निवेश्य स्वयमासने ॥  
  
ज्येष्टानु क्रमतः स्थाप्यं चासनेषु यथाविधिः ।  
स्त्रीणामन्यतमं स्थानं पुंसामन्यतमं पृथक् ॥  
  
अथवा मिथुनं कृत्वा क्रमात् समुपवेशयेत् ।  
पङ्क्त्याकारेण वा सम्यक् चक्राकारेण वा पुनः ॥  
  
शिवशक्तिधियाः सर्वान् चक्रमध्ये समर्चयेत् ॥  
  
गुरुपात्रं समादाय मद्यामृतयुतं करे ।  
परिषिञ्चेत् सामयिकां नीतिं शान्तिं स्वयं पठन् ॥  
  
जयन्ति देव्या हरपादपङ्कजं प्रसन्न वामामृत मोक्षदायकम् ।  
अनन्त सिद्धान्तमति प्रवोध कृन्नमामि साष्टाष्टकयोगिनीगणम् ॥  
  
योगिनी चक्रमध्यस्थं मातृमण्डल वेष्टितम् ।  
नमामि शिरसानाथं भैरवं भैरवीं प्रियम् ॥  
  
अनादि घोरसंसार ध्यान्त विध्वंसकारिणे ॥  
  
नमः श्रीनाथवैद्याय कुलौषधविधायिने ।  
आपदोदुरितं रोगाः समयाचार लङ्घनात् ॥  
  
येः सर्वेते व्यपोहं तु दिव्यचक्रस्य मेलनात् ।  
आयुरारोग्यमैश्वर्यं कीर्तिर्लाभः शुभोजयः ॥  
  
कान्तिं मनोरथश्चास्तु पान्तु सर्वाश्च देवताः ॥  
  
सम्पूजकानां प्रतिपालकानां यतीन्द्र योगीन्द्र तपोधनानाम् ।  
विश्वस्य राष्ट्रस्य पुरस्य राज्ञः करोतु शान्तिं भगवान् कुलेशः ॥  
  
नन्दं तु साधककुलादपि दर्शकाये सृष्ट्वाघनाख्य चतुरक्त   
महात्वयाये ।  
नन्दस्तु सर्वकुलकौलरताः परायेत्वन्ये विशेष पदभेदक शाम्भवाये ॥  
  
नन्दं तु सिद्धगुरवस्तदनुक्रमौघाज्येष्टानुजाः समयिनो वटुकाः   
कुमार्यः ।  
षट्योगिनी प्रवरवीर कुलैः प्रसूतानन्दं तु भूमिपति गोद्विज साधुलोकाः ॥  
  
नन्दं तु नीतिनिपुणा निरवद्यनिष्ठानि मत्सरा निरूपमा निरूपद्रवाश्च ।  
नित्यं निरञ्जनरता गुरवो निरन्ताः शान्तोग्रशान्तमनसो हृत   
शोकशङ्काः ॥  
  
नन्दं तु योगिनिरताः कुलयोगयुक्ता आचार्य सामयिक साधक पुत्रकाश्च ।  
भावोद्विजा युवतयो यतयः कुमार्योधर्मे भवं तु निरता गुरुशिष्ययुक्ताः ॥  
  
नन्दं तु साधक कुलान्यणिमाद्यनिष्टाः शापाः पतन्तु समयद्युषि   
योगिनीनाम् ।  
सा शाम्भवी स्फुरतु कापि ममाप्यवस्था यस्यां गुरोश्चरण पङ्कजमेव   
लभ्यम् ॥  
  
प्। २२२अ)  
  
याश्चक्र क्रम भूमिका वसतयो नाडीषुयाः संस्थितायाः   
कायद्रुमरोमकूपनिलयायाः संस्थिता धातुषु ।  
उच्छ्वासोर्मिमरुत्तरङ्गनिलयानिश्वासवासाश्वयास्ता देव्यो रिपुपक्षभक्षण   
परास्तृप्यं तु कौलार्चिताः ॥  
  
यादिव्याः कुलसम्भवाः क्षितिगताया देवतास्तोपगाया नित्यं प्रथितप्रभा   
शिखिगताया मातरः स्वाश्रव्याः ।  
यो माममृतमण्डलामृतमयायाः सर्वगाः सर्वदाताः सर्वाः   
कुलमार्गपालनपराः शान्तिं प्रयच्छन्तु मे ॥  
  
ऊर्द्ध्वं ब्रह्माण्डके वा दिविगगणतले भूतले निष्कले वा पाताले वा नले वा   
सलिल पवनयोर्यत्र कुत्रस्थितो वा ।  
क्षेत्रे पीठोपपीठादिषु च कृतपदा धूपदीपादि मांसैः प्रीतादेव्यः   
सदानः कृतवलिविधिनापान्तु धीरेन्द्रवङ्घाः ॥  
  
ब्रह्मा श्रीशेषदुर्गागुहवटुकगणाः भैरवाः क्षेत्रपाला वेतालादित्य रुद्रा   
ग्रहवसु मुनयः सिद्धयो गुह्यकाद्याः ।  
भूता गन्धर्वविद्याधरऋषिपितरः किन्नरायक्षनागायोगीशाश्चारनाः   
किं पुरुषमुनिसुराश्चक्रगाः पान्तु सर्वे ॥  
  
देहस्था खिलदेवता गजमुखाः क्षेत्राधिपा भैरवाः योगिन्यो वटुकाश्च   
यक्षपितरो भूताः पिशाग्रहाः ।  
अन्ये भूचरदिक्वराश्च खचरा वेतालकाश्चेटकास्तृप्ताः स्युः कुलपुत्रकस्य   
पिवतः पानं मदीयं चरुत् ॥  
  
सत्यं चेद्गुरुदक्षदेवपितरो वेदागमा योगिनी प्रीतिश्चेत् परदेवता यदि   
भवेद्वेदाः प्रमाणं हि चेत् ।  
शाक्तेयं यदि दर्शनं भवति वेदाज्ञाप्यमोघास्तिचेत्सत्पञ्चापि च   
कुलिकाश्च यदि चेत्स्यान्मे जयः सर्वदा ॥  
  
तृप्यं तु साधकाः सर्वे स मुद्राः स गणाधिपाः ।  
योगिन्यः क्षेत्रपालाश्च ममदेहे व्यवस्थिताः ॥  
  
शिवाद्य वनिपर्येतं ब्रह्मादि स्तम्भ संयुतम् ।  
कालाज्ञादि शिवान्तं च जगद्यज्ञेन तृप्यताम् ॥  
  
पठित्वेभ्यर्चनापात्रं समुद्वास्य गुरुस्ततः ।  
दद्याच्छिष्याय कुम्भस्थं योगिनीभ्यः पृथक् पृथक् ॥  
  
पात्रं तथैव वीरेभ्यश्चेतरेभ्यः स्वयं पिवेत् ॥  
  
वक्ष्येथ कौलिकाचारं लोकद्वय फलप्रदम् ।  
पात्रमेलापकं चर्म प्रोच्यते कारकम् ॥  
  
न भ्राता न पिता मित्रं पात्रमेलापकादृते ।  
अदीक्षितैरनाचारैर मन्त्रज्ञैर दैवतैः ॥  
  
दूषितैः समयर्दुष्टैः प्रपञ्च व्रतधारिभिः ।  
स्त्रीद्विष्टैर्गुरुसप्तैश्च भक्तिहीनैर्दुरात्मभिः ॥  
  
प्। २२२ब्)  
  
अनभिश्चैरन्य पानैः पशुभिः क्षुद्रकर्मभिः ।  
पदवाक्य प्रमाणज्ञैः श्रुति स्मृत्यर्थ वेदिभिः ॥  
  
स्त्रीद्विष्टैर्गुरु सप्तैश्च भक्तिहीनैर्दुरात्मभिः ।  
अनभिज्ञैरन्ययानैः पशुभिः क्षुद्रक्रमभिः ॥  
  
पादवाक्य प्रमाणज्ञैः श्रुतिस्मृत्यर्थः वेदिभिः ।  
कुलोपदेशहीनैश्च वैष्णवव्रतकारिभिः ॥  
  
ब्रह्मतेजो मुखैः पात्रमेलनं नैव कारयेत् ।  
त्वत् पूजा निरतैः शान्तैः परद्रव्य पराङ्मुखैः ॥  
  
कुलोपदेशकुशलैः कुलमार्ग प्रवर्तकैः ।  
स्त्रीप्रियैः स्त्रीस्तुतैर्द्धत्यैः सुन्दरैर्मृदुवादिभिः ॥  
  
कुलमार्गेति गुप्तैश्च विद्यावद्भिः सुरूपकैः ।  
प्रयोगसिद्धैर्द्रव्याद्यैर्भाग्य वद्भिश्च कामुकैः ॥  
  
ब्रह्मभक्तैराजमान्यैर्मिलितैर्देवयोगतः ।  
कुर्यात् पात्रस्य मेलापं सौख्य वृद्धिर्द्वयोर्भवेत् ॥  
  
एकपात्रं न कुर्वीत यदि साक्षात् कुलेश्वरः ।  
मन्त्राः पराङ्मुखायान्ति विघ्नाश्चैव पदे पदे ॥  
  
न दद्याद्भैरवायापि स्वपात्रस्थित हेतुकम् ।  
यदि दद्याच्च मोहेन देवताशापमाप्नुयात् ॥  
  
आसनं भोजनं पात्रं मन्यव्रशयनादिकम् ।  
अनभिज्ञैरनर्हैश्च शङ्करं नैव कारयेत् ॥  
  
श्रोतो भेदेन वा कुर्यात् कौलिकैः पात्रमेलनम् ।  
पूर्वदक्षिणयोरैक्यमुदक्पश्चिमयोस्तथा ॥  
  
योगिभिर्योगिनीभिश्च प्रदत्तं पूर्णपात्रकम् ।  
स्वमन्त्र पादुका मूलमन्त्रजप्तं पिवेत् ततः ॥  
  
क्वचिद्यदिच्छया प्राप्त मलिपात्रं तु भक्तितः ।  
आदाय पूर्ववहुत्वा पिवेत् तच्च गुरुं स्मरेत् ॥  
  
गुरुभक्तियुतानां च गुरुज्येष्ठ कनिष्ठयोः ।  
स्वज्येष्ठस्यापि चोच्छिष्टं खादेन्नान्यस्य कर्हिचित् ॥  
  
ज्येष्ठे कनीयसे योज्यं न पुनर्ग्राहयेत् ततः ।  
शक्त्युच्छिष्टं पिवेन्मद्यं वीरोच्छिष्टं तु चर्वणम् ॥  
  
आत्मोच्छिष्टं न दातव्यं परकीयं न भक्षयेत् ।  
उच्छिष्टं भक्षयेत् स्त्रीणां ताभ्यां नोच्छिष्टमर्पयेत् ॥  
  
स्वस्य मेलापकस्यापि स्थापयेदेकमण्डले ।  
पात्रं ततोर्चयेद्देवीं तर्पणादि समाचरेत् ॥  
  
उत्थाप्यान्योन्य पात्रे च दद्यादन्योन्य हस्तयोः ।  
द्वयोरैक्यं स्मरन्येयमिति पात्रस्य मेलनम् ॥  
  
प्। २२३अ)  
  
वालोपि दीक्षितः पूर्वे ज्येष्टस्य तु कुलागमे ।  
द्विजोपि दीक्षितः पश्चादन्त्यजः पूर्वदीक्षितः ॥  
  
द्विजः कनिष्ठः स ज्येष्ठ इति शास्त्र विनिश्चयः ।  
स्वशक्तिं वीरशक्तिं च दीक्षितां गुरुरूपिणीम् ॥  
  
पाययित्वा पिवेन्मद्यमिति शास्त्रस्य निश्चयः ।  
तस्मात् सुलक्षणां शक्तिं गन्ध पुष्पाक्षतादिभिः ॥  
  
अभ्यर्च्य देवता वुद्ध्या भोगपात्रं निवेदयेत् ॥  
  
श्रीमद्भैरव शेष वा मृतलसच्चन्द्रामृतप्लावितं क्षेत्राधीश्वरयोगिनी   
जनगणैः सिद्धैः समाराधितम् ।  
आनन्दार्णवकं न चात्यकमिदं साक्षात् त्रिखण्डामृतं वन्दे   
श्रीप्रथमं करांवुजयुतं पात्रं विशुद्धीप्रदम् ॥  
  
सर्वाम्नाय कलकलापकलितं कौतूहल द्योतकं चन्द्रोपेन्द्र महेन्द्र   
शम्भु वरुण ब्रह्मादिभिः सेवितम् ।  
ध्यातं देवगणैः परं मुनिगणैर्मोक्षार्थिभिः सर्वदा ॥  
  
लोकानामतिवर्द्धनं सुखकरपात्रं द्वितीयं नमः ॥  
  
मद्यं मांसक मत्स्यकं हरिहर ब्रह्मादिभिः पूरितं मुद्रामैथुन   
धर्मकर्म सुखदं क्षाराम्लतिक्ताश्रयम् ।  
आचार्यार्चितमष्टभैरव कलान्यासेन संशोधितं पायात् पञ्चमकार   
संयुतमिदं पात्रं तृतीयं नमः ॥  
  
आविर्भूत स गोलकुण्ड सुखदं ब्रह्मादि रुद्रार्चितं नाराज्यं प्रथमों   
गजातकुसुमं दिव्याधि कूटं परैः ।  
मछोछौमलमुत्तमोत्तमरसं संसेव्य दिव्यामृतं भूयः पञ्चक   
मुक्तिकामकमिदं पात्रं चतुर्थम्मुदे ॥  
  
आधारे भुजगाधिराज वलये पात्रं महीमण्डलं मद्यं सप्तसमुद्र वारि   
पिशितं चाष्टौ च दिग्दन्तिनः ।  
सोहं भैरवमर्चयन् प्रतिदिनं तारागणैर्लक्षितम् आदित्य प्रमुखैः   
सुरासुरगणैराज्ञाकरैः किङ्करैः ॥  
  
छत्रं चामर भद्रपीठ परमानन्दायिन्तदापि रामाराज्ञ्य मनोहरं   
सुखकरं सायुज्य साम्राज्यदम् ।  
नानाव्याधिभवान्धकार हरणं जन्मान्तरं नाशनं   
श्रीमत्सुन्दरितर्पणेन्द्र वरदं पात्रं च षष्टं भजेत् ॥  
  
जाग्रत् स्वप्नसुषुप्तितुर्यपुरतो चैतन्य साक्षात् प्रदं विद्युद्भास्कर वह्निचेन्द्र   
धनुषज्योतिः कथाभाषितम् ।  
इडापिङ्गलमध्यगा त्रिवलया सत् कुण्डलीचोर्द्धगापात्रं सप्तमपूरणेन   
तरुणानन्दाधिकः पातुमाम् ॥  
  
प्। २२३ब्)  
  
खड्गं पादुकमञ्जनं च गुटिकं सारस्वतं सत्यदं   
मृत्योर्वञ्चनमुग्रकार्यं ग्रहणं देहस्थिरेः कारणम् ।  
पायात् सिद्धिकरं मनः स्थिरकरं वश्यं जगघोषितां पात्रं   
चाष्टसिद्धिकरणं प्रौढः प्रसन्नं सदा ॥  
  
सर्वानन्दकरं सदाशिवपदं द्वन्द्वैक भक्तिप्रदं साम्राज्यं सुखदं   
मनोरथकरं त्वं ज्ञानविध्वंसनम् ।  
आयुः कीर्तियशोविवर्द्धनकरं संसार मोहछिदं पात्रेयं नवनाथ शक्ति   
नवकं प्रौढ प्रतापोदितम् ॥  
  
त्रिपात्रं पञ्चपात्रं वा सप्तपात्रमथापि वा ।  
नवपात्रं पिवेद्वापि षोडशार्द्धं पिवेन्न हि ॥  
  
यावन्न चलते दृष्टिर्यावन्न चलते मनः ।  
तावत्पानं प्रकुर्वीत पशुयान मतः परम् ॥  
  
पूर्णाभिषेक युक्तानामानं देवि निगद्यते ।  
कराभ्यां पात्रमुद्धृत्य स्मरन् मूलं च पादुकाम् ॥  
  
आगलान्तं पिवेन्मद्यं स मुक्तो नात्र संशयः ।  
पीत्वा पीत्वा पुनः पीत्वा यावत्यतति भूतले ॥  
  
उत्थाय च पुनः पीत्वा पुनर्जन्म न विद्यते ।  
आनन्दात् तृप्यते देवी मूर्छया भैरवः स्वयम् ॥  
  
चमनात् सर्वदेवास्तु तस्मात् त्रितयमाचरेत् ॥  
  
ब्रह्माज्ञानी कुलाचारे सुरां पीत्वा स बलन्मुहुः ।  
भूमौ पतति तस्याङ्गेलगन्ति यदि रेणवः ॥  
  
तावत् कालं रेणु सङ्ख्यं ब्रह्मलोके समोदते ।  
पीत्वा पीत्वा जपित्वा च मुक्तः कोटी कुलैः सह ॥  
  
ब्रह्मलोके वसेद्देवि सत्यं सत्यं न संशयः ।  
तत्रैव व्याप्ति माप्नोति न पुनः प्रपतेदिह ॥  
  
पीत्वा च पूजयित्वैशामीशत्वं लभतेद्ध्रुवम् ।  
तत्रैव लयमाप्नोति पुनर्न्नैव निवर्तते ॥  
  
तत्र मत्तेषु वीरेषु कार्याकार्यं न विद्यते ।  
तत्र यद्यत् कृतं कर्म शुभं वा यदि वा शुभम् ॥  
  
तत्सर्वं देवता प्रीत्यै जायते मात्र संशयः ।  
जल्पो जपफलं तन्द्रा समाधिरभिधीयते ॥  
  
विक्रिया पूजनं प्रोक्तं छर्दितं भैरवो वलिः ।  
मूर्छास्याच्छक्ति संयोग स्तोत्रं तत्काल भाषणम् ॥  
  
न्यासोवयव संस्पर्शो भोजनं हवनक्रिया ।  
ध्यानं वीक्षणं प्रोक्तं शयनं वन्दनं भवेत् ॥  
  
तदुल्ला स कृतानां च या चेष्टा सा च सत्क्रिया ।  
कार्याकार्यविकारं तु यः करोति सपातकी ॥  
  
एतच्चक्रगता वीरा विज्ञेयाः परयोगिनः ।  
ये ना स्रुवन्ति मनुजाः साक्षाद्भैरवरूपताम् ॥  
  
सम्मोद कोपशमनं पतनोद्गाण नर्तनम् ।  
वेणुवीणादिवाद्यं च कविता रचनादिकम् ॥  
  
रोदनं भाषणं पातः समुत्थानं विजृम्भणम् ।  
गमनं विक्रिया देवी योग इत्यभिधीयते ॥  
  
प्। २२४अ)  
  
विकृतिं मनसो हित्वा यदोल्लासः प्रवर्तते ।  
तदा तु देवता भावं भजन्ते योगपुङ्गवाः ॥  
  
कौलिकान् भैरवावेशान् यो वा निन्दति मूढधीः ।  
तन्नाशयन्त्य सन्देहो योगिन्यो नात्र संशयः ॥  
  
यद्वद्भकिमदावेशादद्मुक्तं कौलिको मतः ।  
तत् तद्भवत्य सन्दिग्धं शुभं वा यदि वा शुभम् ॥  
  
तारो नमो भगवति मद्यमांसविहारिणी ।  
रति प्रिये चक्रदेवी वद कौलिकवल्लभे ॥  
  
सत्यं मनोगतमेद्येत् युक्त्वा मद्यं पलान्वितम् ।  
प्रदद्यात् कौलिकेभ्यस्तत्तन्मत्ताः प्रव्रुवन्तिते ॥  
  
तत्र कश्चिदकौलश्चेन्न च स्फुरति भारती ॥  
  
न निन्देन्न हसेत् द्रप्येच्चक्रे मधुमदा कुलान् ।  
एतच्चक्रगतां वार्तां वहिर्नैव प्रकाशयेत् ॥  
  
तेभ्योद्रोहं न कुर्वीत नाहितं च समाचरेत् ।  
बक्त्या संरक्षयेत्तान्नै गोपयेच्च प्रयत्नतः ॥  
  
चक्रे च प्रमदां दृष्ट्वा चिन्तयेद् देवताधिया ।  
मोदते वन्दते भक्त्या स गच्छेद् योगिनी पदम् ॥  
  
प्रवृत्ते भैरवी चक्रे सर्वे वर्णाद् विजातयः ।  
निवृत्ते भैरवी चक्रे सर्वे वर्णाः पृथक् पृथक् ॥  
  
स्त्रियोथ पुरुषः पशुश्चाण्डालो वा द्विजोत्तमः ।  
चक्र मध्ये न भेदोस्ति सर्वे देव समाः स्मृताः ॥  
  
चक्रमध्ये गताः सर्वे पुरुषाः शिवरूपिणः ।  
स्त्रियः सर्वाश्च पार्वत्या तस्माद्भेदं न कारयेत् ॥  
  
कामुको न स्त्रियं गच्छेद निच्छन्ति मदीक्षिताम् ।  
सद्यः संस्कार संशुद्धां विहितत्वाद् व्रजेत् स्त्रियम् ॥  
  
सहस्रचक्र पूजातोराज्यभ्रष्टो नृपो भवेत् ।  
पञ्चाशद्भिश्च पुत्राप्तिर्नीरोगोदशभिर्भवेत् ॥  
  
यस्य चक्रस्य पूजायां रतात् स्खलति चाङ्गना ।  
अवश्यं सार्वभौमो सौवर्षमध्ये भविष्यति ॥  
  
यथेप्सित प्रियाप्राप्त्यै पञ्चधापूजनं चरेत् ॥  
  
अथ कौलिकार्चनम् ॥  
  
महेश्वरं समालोक्य पूजयेद्विधि पूर्वकम् ।  
यथा विभवरूपेण पञ्चतत्वं नवद्य च ॥  
  
सदा तुष्टा भवेद्देवी सर्वान् कामांल्लभेदपि ।  
अन्यथा नैव सिद्धिः स्यात् क्रुद्धा भवति योगिनी ॥  
  
मेदिनीं यस्तु पूर्णां च ब्राह्मणो वेदपारगे ।  
दत्वा यत्फलमाप्नोति तत्फलं कौलिकार्चने ॥  
  
अश्वमेध सहस्राणि वाजपेय शतानि च ।  
ईष्ट्वा यत् फलमाप्नोति तत्फलं कौलिकार्चने ॥  
  
प्। २२४ब्)  
  
मेरुतुल्य सुवर्णं तु ब्राह्मणे वेदपारगे ।  
दत्वा यत्फलमाप्नोति तत्फलं कौलिकार्चनात् ॥  
  
वापी कूप तडागिदि कृत्वा यत्फलमाप्नुयात् ।  
तत्फलाल्लक्षगुणितं कौलिकानां प्रपूजनात् ॥  
  
कपिलां च गवां दत्वा यत्फलं लभते नरः ।  
तत्फलं कोटि गुणितं कौलिकानां प्रपूजनात् ॥  
  
अथ दूतीयागः ॥  
  
पुरुषेण विना किञ्चित् प्रकृत्या क्रियते नहि ।  
तथा शक्तिं विना देवोफलं दातु क्षमो नहि ॥  
  
तस्मात् पुंशक्ति संयोगं कृत्वा मन्त्रं प्रसाधयेत् ।  
कौलिके वाममार्गे च पुमान्देवो न सिद्ध्यति ॥  
  
आत्मानं तु शिवं ध्यायेद् देवतां शक्तिरूपिणीम् ।  
क्रीडेत्यं च मकारैस्तु सुप्रीता तस्य देवता ॥  
  
दक्षमार्गे मातृबुद्धिः स्त्रीबुद्धिः कौलिके पथि ।  
यस्य तास्ता दृढतरातस्य तुष्टात्तु देवता ॥  
  
एतद्रहस्यमाख्यातं गोप्यं मातरि जारवत् ॥  
  
शैवाः स्मार्ता याज्ञिकाशतान्न कुर्वन्ति पार्वती ।  
कौलानामागमज्ञानां तान्त्रिकाचारवर्तिनाम् ॥  
  
अनुकल्पप्रदातॄणां मध्यस्थानां तथैव च ।  
देवीति बुद्धिर्योसित्सुयेषामतिरर् चञ्चला ॥  
  
तेषां काली सुभक्तानां सर्वदा निश्चितात्मनाम् ।  
आवश्यकी शक्तिपूजा पीठपूजा वदीश्वरि ॥  
  
कालीवुद्ध्यैव सम्पूज्या न कामाकुलयाधिया ।  
चतुर्थाश्रमिणा मुक्ताये काल्यर्चन तत्पराः ॥  
  
कौलिका वाप्य कौला वामे चैतन्मतवर्तिनः ।  
तेषां नित्या शक्तिपूजाप्राहैवं मां पुरद्विषः ॥  
  
सा शक्तिर्द्विविधा ज्ञेया स्वकीया च पराङ्गना ।  
स्वजातिः सम्भवाया तु परिणीता भवेत् प्रिये ॥  
  
सा स्वकीया समुद्दिष्टा तथानेयं प्रशस्यते ।  
परकीया पञ्चविधाताः क्रमेण व्रवीम्यहम् ॥  
  
सञ्जीवद्भर्तृका चैका तादृगेव मृतप्रिया ।  
दासी वेश्या तथाऽनूढा प्रशस्ता चोत्तरोत्तरम् ॥  
  
अजातवत्सा युवतीता स्वाद्यैव प्रशस्यते ।  
कदाचिज्जातवत्सापि सा सर्वसदृशीमता ॥  
  
अभावे पूर्वपूर्वायाः पराग्राह्या हि साधकैः ।  
साधिकायास्तु कौलाया एवमेव पुमानपि ॥  
  
न साधकं विना नार्यो न पुंसः साधिकामृते ।  
मन्त्राः सिद्ध्यन्ति देवेशि कल्पकोटि शतैरपि ॥  
  
प्। २२५अ)  
  
परस्त्री सङ्गमो मद्योपशून्वा प्राणिमारणम् ।  
स्वार्थं चेन्नरकायैव देव्यर्थं सुकृताय हि ॥  
  
को हेतुन्नविजानामि देवीप्रीतिकरा इत्यमे ।  
न पाप जनकं यद्वद्यज्ञार्थं पशुघातनम् ॥  
  
न किल्विषकरस्तद्वत् परस्त्रीसङ्गमादिकः ॥  
  
अथ शक्तीनां जातिविशेषः ॥  
  
नटीकापालिनी वेश्या रजकीनापिताङ्गता ।  
ब्राह्मणी शूद्रकना च तथा गोपालकन्यका ॥  
  
मालाकारस्य कन्या च न च कन्याः प्रकीर्तिताः ॥  
  
नान्यूनाङ्ग्योनाधिकाङ्ग्यो न स्थूलानाधिकं कृशा ।  
न छिन्ननासाङ्गुलिका न दीर्घा न च वामना ॥  
  
न गुण्डिता न कुब्जाश्च मूकान्ध वधिरा न च ।  
न केकरा न खञ्जाश्च भिन्नयोनिर्गलात्कुचा ॥  
  
वालापत्याश्च नित्येभ्यो न कार्याः शक्तयस्त्विमाः ।  
वदामि योग्यां साधिक्यां याभिस्तुष्पतिकालिका ॥  
  
गौराङ्गी युवती रम्यास्मेरास्या चारुविग्रहा ।  
विशाललोल नयना पीनोन्नतपयोधरा ॥  
  
विशालजमना भोगावलि त्रय विराजिता ।  
सुपार्श्व तनुमध्या च सुस्वरा कुञ्चितालका ॥  
  
विचित्रवेशाभरणा विचित्रां वरधारिणी ।  
विचित्र स्रक्समाकीर्णा विचित्ररतिदायिका ॥  
  
सदा प्रसन्नवदना देव्या भक्तिपरायणा ।  
कौलिकाचरणज्ञा च साधके भक्ति तत्परा ॥  
  
भयहीना स्मेरमुखी सर्वदा प्रियवादिनी ।  
समयाचार सम्पन्ना मन्त्रज्ञा भयवर्जिता ॥  
  
विदग्धा चा प्रसूता च धैर्य स्वातन्त्र्य संयुता ।  
एवं गुण समायुक्ताः पूजयेत् सर्वयोषितः ॥  
  
अथ विद्याविशेषे शक्तिविशेषमाह ॥  
  
गन्धरूपा जातिभेदैर्महाविद्याः प्रकीर्तिताः ।  
तत् क्रमं देवदेवेशि शृणु यत्नेन साम्प्रतम् ॥  
  
रूपगन्ध क्रमेणैव नामदद्यान् महेश्वरी ।  
मातृ पितृ कृतं नामत्यक्त्वा यत्नेन पार्वती ॥  
  
स्वयं नामप्रदद्याद्वै यथा योगेन पार्वती ॥  
  
या कृष्ण नीलकृष्णाभा मधुपिङ्गललोचना ।  
साधका काङ्क्षि हृदया पुङ्गन्धानिन्द्यगन्धिका ॥  
  
तस्यां काली समायोज्या सा काली परिकीर्तिता ॥  
  
प्। २२५ब्)  
  
मद्यगन्धा तु या नारी रक्तनेत्राति निष्ठुरा ।  
महोग्रतारा सा प्रोक्ता महापाप विनाशिनी ॥  
  
सर्वदा भोजनाशक्ता वहुभोज्याति चञ्चला ।  
त्रैलोक्यमोहनाकाराच्छिन्ना विद्याः प्रकीर्तिता ॥  
  
सर्वलक्षण संयुक्ता नानागन्ध समाकुला ।  
सुन्दरी चारुकेशां च दीर्घनेत्रा मनोहरा ॥  
  
नानाविलासकुशला कुलशास्त्रविचरिणी ।  
गुरुवक्षः स्थलाक्रान्ता मध्या विरलदर्शिनी ॥  
  
सुन्दरी सा भवेद्गौरी सर्वकार्य प्रवर्तिनी ॥  
  
या सा तृतीया गौराङ्गी मधुगन्धानुलेपना ।  
त्रिपुरानाम सा देवी स्वपुष्प क्रमसाधिनी ॥  
  
चार्वङ्गी चारुनेत्रा च कञ्जपद्मासनस्थिता ।  
पीताभरणभूषाङ्गी कमलाः परिकीर्तिता ॥  
  
गुञ्जाहार विभूषाद्या श्यामा चञ्चललोचना ।  
चारुहासा तु मातङ्गी विद्याख्याता महेश्वरी ॥  
  
दिव्यवर्णा कृशाङ्गी च दिव्यगन्धानुलेपना ।  
भुवनेशी मया प्रोक्ता नानाभूषणभूषिता ॥  
  
पिङ्गनेत्रा पिङ्गकेशा किञ्चिद्दुच्चाटिहासिनी ।  
धूमावती च सा प्रोक्ता सिद्धविद्या शृणु प्रिये ॥  
  
लंववक्त्रा च लंवौष्ठी पीतवर्णाति निश्चला ।  
बगला सा महेशानि कीर्तिता तव सुव्रते ॥  
  
दशविद्या इमाख्याता शक्तिरूपेण पार्वती ।  
दशविद्या महेशानि मातृ स्त्रीभगिनी क्रमात् ॥  
  
क्रीडन्ति सततं देवि विद्या एव न संशयः ।  
दशक्रमो महेशानि दशविद्या सु यत्नतः ॥  
  
सर्वथा कारयेद्देवि नान्यथा युगकोटिभिः ।  
न हि सिद्ध्यन्ति देवेशि दशपद्म जपेन वैः ॥  
  
तस्मात् सर्वप्रयत्नेन स्व स्व विद्या क्रमं चरेत् ।  
आत्मीया च परा चैव शक्तिमात्रं महेश्वरि ॥  
  
मन्त्राधि देवता वुद्ध्या पूज्याः सर्वोपचारकैः ।  
विविधैः फलताम्बूलैर्वस्त्रालङ्कार हेमभिः ॥  
  
सम्पूज्य विधिवद्भक्त्या वहु हेतुं प्रदापयेत् ।  
सम्भोगवासनां धृत्वायः कुर्याच्छक्ति पूजनम् ॥  
  
स दारिद्र्यमवाप्नोति नारकी च भवेद्ध्रुवम् ॥  
  
प्। २२६अ)  
  
वहुभिः किं वचो जालैः समासात् समयं शृणु ।  
निर्दिश्यते शक्तिपूजा कौलिकानां दिने दिने ॥  
  
प्रत्यहं च सुरादानं तत् स्वीकारोऽन्वहं तथा ।  
नित्यतोक्तस्तयोर्द्देवि कुलमार्गरतेषु च ॥  
  
हेयाहेय विचारोपि विरलः शक्तिषु प्रिये ।  
अनुकल्पप्रदा तृणामपि नित्यत्वमेव हि ॥  
  
विहायगर्हिता शक्तिर्योग्या एव हि गृह्यते ।  
इतरेषां शक्तिपूजाकाम्या नैमित्तिकी तथा ॥   
  
समाधिस्थित चित्तानामितरासां निराकृतिः ।  
विधानं कलयेदानिं मन्त्रानपि च पार्वती ॥  
  
स्नातां दिव्यां वरधरां नानालङ्कार मण्डिताम् ।  
युवतीं पीन वक्षोजां तथा चाकृत भोजनाम् ॥  
  
हस्ते गृहीत्वा वामोरौ स्थापयेच्छक्तिमुत्तमाम् ।  
अशक्नुवा * (?) वोडन्तां देव्या वामेथ चासने ॥  
  
वामभागे समालिख्य त्रिकोणं पद्मवर्तुलम् ।  
श्वेतरक्त समायुक्तां नालं सिन्दूरचर्चितम् ॥  
  
साधकः प्राङ्मुखो भूत्वा देवीं प्रत्युङ्मुखीं यजेत् ।  
उड्डियानं तु त्रेतायां कृते पूर्णगिरिं यजेत् ॥  
  
जालन्धरं द्वापरेषु कामपीठं कलौ युगे ।  
तानि चत्वारि वक्ष्यामि गुह्याद्गुह्यतराणि च ॥  
  
ऋष्यादिवं चरेदादौ ततः शोधनमाचरेत् ॥  
  
ऋष्यादिकं शृण्विदानीम् एतस्य सुरवन्दिते ।  
श्रीशक्तिपूजनस्यास्य गोनर्द्द ऋषिरीरितः ॥  
  
विकृतिश्छन्द आख्यातं शक्तिरूपा यदादनु ।  
महाकाली देवता च कामो वीजमुदाहृतम् ॥  
  
शक्तिर्वधूर्भौवनेशी कीलकं समुदाहृतम् ।  
शिवशक्तिः सामरस्य प्रकाशे विनियोगता ॥  
  
संसर्ग पञ्चदीर्घाद्यैर्वधूवीजैःषडङ्गकम् ।  
विधायात्मनिशक्त्यङ्गेन्यासं वाच्यमथा चरेत् ॥  
  
स्त्रीचेछक्ति पदस्थाने भैरवेति पदं वदेत् ।  
योषिद्योनि पदस्थानेस्यालिङ्ग पदकल्पना ॥  
  
गुरुपदेशतश्चापि स्ववुद्धा वा सुरेश्वरि ।  
द्रुहः सर्वत्र कर्तव्यो लिङ्गे तत् तत्पदेति च ॥  
  
समानः किन्तु गायत्र्या मासमानो भयत्र हि ।  
न्यासोद्धारमिदानिं त्वं सावधाना निशामय ॥  
  
प्। २२६ब्)  
  
त्रयाकासो रमारावो योगिनी रोषयोषिता ।  
डाकिनी प्रलयोहारः फेत्कारी कर्णिकापि च ॥  
  
प्रेतो नृसिंहः कुलिकं चिछक्तिः सर्वशेषगाः ।  
एकैकं परतो दद्याद् वीजं नाम्ना सुरार्चिते ॥  
  
तान्यप्यादौ कौलिकी च भगमालिन्यनन्तरम् ।  
रतिप्रिया तथाऽनङ्गोऽकुला समयपालिनी ॥  
  
मदनोन्मादिनी कामावेशिनी तदनन्तरम् ।  
वित्तोन्माथिन्यपि ततो मोहन्याकर्षणी तथा ॥  
  
स्मरातुरानङ्ग रूपानङ्ग हृप्रमोदिन्यनन्तरम् ।  
सन्तापिनी ततः सङ्क्षोभिणी च त्रिदशार्चिते ॥  
  
सर्वशेषे परिज्ञेया सामरस्य स्वरूपिणी ।  
एताः षोडश वैकार्या ङेन्ताः पूर्वार्ण संयुता ॥  
  
स्त्रीकर्तृकत्वे पुंलिङ्गा भैरवार्चन कर्मणि ।  
नमः शेषेषु सर्वेषु स्थानानि कल्पयाधुना ॥  
  
शिरः कपोलौ च गलः स्कन्धौ वक्षः कुवौ तथा ।  
पार्श्वो कुक्षिश्चनाभिश्चवस्तिर्वङ्क्षण एव च ॥  
  
ऊरुजानू च जङ्घे च पादौ योनिश्च शेखगौ ।  
जीवन्यास वदेतस्याः सामरस्यमथा चरेत् ॥  
  
एत देवेति सम्प्रोक्तं शक्तिशोधनमीश्वरी ।  
कृत्वा प्रहस्तु करो दत्वानु हृदुरोजयओः ॥  
  
कामपीठेथ वा देवी नाभौ मौलीयकीमते ।  
मनुं गृणन्वक्ष्यमाणं वारैकं वा त्रिवारकम् ॥  
  
जीवन्यासात्मकमिदं शक्तिशोधनमाचरेत् ।  
अनेन शुद्ध्यते शक्तिर्नान्यथा मन्त्रकोटिभिः ॥  
  
मायाकामो वधूर्लक्ष्मीः कूर्चः प्रासाद एव च ।  
शाकिनी डाकिनी चापि वीजान्यष्टौपुरः स्मरेत् ॥  
  
भोगानन्द कलाशक्तिर्जीवात्मा परमात्मकाः ।  
प्रतिविंवाद्वैतसञ्ज्ञकात्म्यनामलयाऽभिधान् ॥  
  
दशकूटान् क्रमात् प्रोच्य ब्रह्म तद्विपरीतकम् ।  
द्वयं दशान्त उच्चार्यमेवमर्द्धार्द्धसम्मितम् ॥  
  
ततो ममानु हृदयेतवानु हृदये वदेत् ।  
दधातु मम वाच्युक्त्वाते वाचं समुदीरयत् ॥  
  
ममेन्द्रियेषु तदनु प्रवदेत् कमलानने ।  
ते इन्द्रियाणि च सम्भाष्य मम वाचं जुषस्व च ॥  
  
ततः सिद्धिकरालीति त्वां मह्यं नियुनक्तु च ।  
यैवत्वं च स एवाहं य एवाहमितीरयेत् ॥  
  
प्। २२७अ)  
  
सैवत्वं सन्धिनायुक्तमुभौ तदनुकीर्तयेत् ।  
शिवशक्ति समारस्य मापन्नौ तदनन्तरम् ॥  
  
तदैकमिति सङ्कीर्त्य साधयाव इतीरयेत् ।  
स सन्धिस्तार हृच्छीर्ष मन्त्रस्तदनु सुन्दरि ॥  
  
अयं मन्त्रः समुद्दिष्टः शक्तिशोधन कर्मणि ।  
अष्टोत्तरशतार्णाद्योन न्यूनोनापि चाधिकः ॥  
  
ध्यानं पूर्वोदितं यत्ते भगवत्या मया तव ।  
शक्तिं च तादृगाकारं ध्यायेद्वीक्ष्याङ्ग सञ्चयम् ॥  
  
भैरवध्यानसदृश मात्मानं च विभावयेत् ।  
तत आवाहयेद्देवीं शक्त्यङ्गे पीठसन्निभे ॥  
  
वक्ष्यमाणेन मन्त्रेण साधकोञ्जलि मुद्रया ।  
मायाकामवधूराव कमला योगिनीरुषः ॥  
  
डाकिनी चापि फेत्कारी न वैतान्यादिगानिहि ।  
एह्येहि भगवत्युक्त्वा महाकाली समीरयेत् ॥  
  
शक्तिपीठेऽनुसान्निध्यमावेशय समुद्धरेत् ।  
ततस्त्वामहमुल्लिख्यावाहयामि च कीर्तयेत् ॥  
  
सर्वशक्ति समाभाव्य स्वरूपिणि ततो वदेत् ।  
तारं प्रतिष्ठ शीर्षं च शक्ति मूलमनुं शृणु ॥  
  
मायारावः स्मरो नारी शक्तये हृदयं ततः ।  
मन्त्रो नवाक्षरः प्रोक्तः शक्तिपूजन कर्मणि ॥  
  
ऋष्यादिर्नास्ति चैतन्य न छन्दो वीजशक्तयः ।  
किन्तु पाद्यादि सर्वोपचाराद्यर्पण हेतुकः ॥  
  
जप्तव्यो नैव चायं हि त्रिपुर प्रवचो यथा ।  
सर्वोपचारान्ये तेन प्रदद्यात् किन्तु शक्तये ॥  
  
पाद्यदानादि नैवेद्यदानान्तं यद्यदिष्यते ।  
न चान्यमन्त्रो भिन्नास्ति मन्मते जगदीश्वरि ॥  
  
कूर्चतेयन्तु मौलेया तदमूलं विभाव्यताम् ।  
शक्तिपूजा वशिष्टं यत् पुष्पस्रगनुलेपनम् ॥  
  
यदात्मने दीयते तत् सामरस्यार्चनं भवेत् ।  
तदमन्त्रं प्रकर्तव्यं मेवमीशान शासनम् ॥  
  
ततो दत्वा करं शक्तिर्योनिपीठे जपं चरेत् ।  
साधकः शक्तिगायत्र्या शतमर्द्धार्द्धमेव वा ॥  
  
योनिपीठे जपप्रख्यो न जपः क्वापि विद्यते ।  
सद्यः प्रभावजनको मन्त्राणां पीठ उत्तमः ॥  
  
मन्त्राणां वलहीनानां प्रयोग क्षीणचेतसाम् ।  
अनुद्धृतानां शापेभ्यो न्यूनाधिक्यार्णताजुषाम् ॥  
  
गुरुम्लिष्टानामपि च प्रदानोनौजसां तथा ।  
अज्ञानविधि पूजानाम पात्रार्पणभगिनाम् ॥  
  
त्यक्तानां विस्मृतानां च तथा चैवा प्रभाविनाम् ।  
सन्धुक्षणार्थमुभयं प्रोक्तं त्रिपुरवैरिणा ॥  
  
एकं निर्वाण मन्त्रेण सम्पुटीं कृत्य तज्जपम् ।  
कौलासने नापरं च योनिपीठे जपक्रिया ॥  
  
कौलासनं योनिपीठे जपः स्त्रीणा मनुग्रहः ।  
गुरुस्त्री शक्तिता चापि मिश्रीभूय जपेद्वयोः ॥  
  
अन्यैः समिन्धनं मत्रैर्वीजाधिक्य करं परम् ॥  
  
प्। २२७ब्)  
  
अथातः शक्तिगायत्रीं शृणु देवि महाफलम् ।  
कामवीजाद् भगवतीं ङेन्ताम्पुरत ईरयेत् ॥  
  
विद्महे योनिमालिन्यै धीमहीति ततः परम् ।  
तन्नः शक्तिरिति प्रोच्य सर्वशेखे प्रचोदयात् ॥  
  
एषा हि शक्ति गायत्री सर्वागम सुगोपिता ।  
एतां नि नालशक्यर्चान शक्त्यर्चाङ्गिको तपः ॥  
  
यथाशक्ति जपित्वैनां तत्समर्प्य च शक्तये ।  
वामोरावुपवेश्यैव कुर्यान् मूलजपं प्रिये ॥  
  
पूजयेन्मदनागारे रक्तचन्दनचर्चिते ।  
भगे तदीये विज्ञेया नाड्यस्तिस्रः प्रवाहिकाः ॥  
  
एकोत्तराहिका चाण्डी सौरी चान्या तु वाहिकाः ।  
आग्नेयी चापराज्ञेया पूजयेत्तास्तु साधकः ॥  
  
अम्बु स्रवति चाण्डी सा पुष्पं स्रवति भानवी ।  
वीजं स्रवति चाग्नेयीतास्तु नामभिरर्चयेत् ॥  
  
वाग्भवाद्यैर्नमोयुक्तैः पूजयेत् सुप्रसन्नधीः ।  
ध्यानं कुर्यान् महेशानि गह्वरे मकरानने ॥  
  
ताम्रचूडशिखाकारं गजवक्त्र समप्रभम् ।  
तत्र स्थानं चिन्तयेद्देवीं विद्यां भुवनमोहिनीम् ॥  
  
भगमालामन्त्रस्तु ॥  
  
वाग्भवं भगशब्दान्ते भगेभगिनि चालिखेत् ।  
भगोदरि भगान्ते तु भगमाले भगावहे ॥  
  
भगगुह्ये भगप्रान्ते योनिप्रान्ते भगान्तके ।  
निपातिनी च सर्वान्ते ततो भगवशङ्करी ॥  
  
भगरूपे ततो लेख्यं नीरजायत लोचने ।  
नित्यक्लिन्ने भगप्रान्ते स्वरूपे सर्व चालिखेत् ॥  
  
भगानि मेह्या नमोन्ते वरदेथ समालिखेत् ।  
रेते स्वरेते भगवत् क्लिन्न क्लिन्न द्रवे ततः ॥  
  
क्लेदय द्रावयश्चाथ सर्वसत्वान् भगेश्वरि ।  
अमोघे भगवीच्चे चक्षुभः क्षोभश्च सर्व च ॥  
  
सत्वान् भगेश्वरि व्रूयाद्वाग्भवं व्रूꣳ जपादिदम् ।  
भꣳ प्लूꣳ माꣳ व्लूꣳ च हैं क्लिन्ने ततः परम् ॥  
  
सर्वाणि च भगान्यन्ते मेव शञ्चानयेति च ।  
स्त्रीवीजं च हरप्रान्ते वलमात्मकमक्षरम् ॥  
  
भुवनेशीं समालिख्य विद्येयं भगमालिनी ।  
चतुर्थ्यन्तं यजेद्देवी भगे पुष्पं विनिःक्षिपेत् ॥  
  
प्रक्षाल्य कुलद्रव्येण गन्धपुष्पैः समर्चयेत् ।  
धूपदीपादिकं कृत्वा पश्चादावरणं यजेत् ॥  
  
इहाप्या वाहनं नास्ति जीवन्यासा महेश्वरी ।  
अथैवं च विधानेनताः षोडशोपचारकैः ॥  
  
इष्टदेवीं प्रपूज्याथ सर्वसिद्धीश्वरोश्वरो भवेत् ॥  
  
प्। २२८अ)  
  
अर्चयेद्गन्धपुष्पाद्यैः स्वशिवं तदनन्तरम् ।  
अथन्यासं प्रवक्ष्यामि शिवात्मानं विभावयेत् ॥  
  
पञ्चवक्त्रं महादेवं कलायुक्तं न्यसेत् क्रमात् ।  
ईशानस्सर्वविद्यानां शशिनी प्रथमाकला ॥  
  
ईश्वरस्सर्वभूतानामङ्गदा तदनन्तरम् ।  
ब्रह्माधिपति शब्दान्ते ब्रह्मणोधिपतिः पुनः ॥  
  
ब्रह्मेष्टदा शिवोमेस्तु मरीचि सम्पुट न्यसेत् ।  
सदाशिवः समुच्चार्य अंशुमालिन्यथा परा ॥  
  
तत्पुरुषाय विद्महें कलाशान्तिरितीरिता ।  
महादेवायधीमहि कलाविद्या तथैव च ॥  
  
तन्नो रुद्रः पदं पश्चात् प्रतिष्टा कथिता कला ।  
प्रचोदयात् समुच्चार्य निवृत्तिः स्यात् ततः परम् ॥  
  
पूर्वपश्चिमयाम्येषु उत्तरेष्व पारु क्रमात् ।  
हृदये विन्यसेद्देवी अघोरेभ्यः स्तमः कला ॥  
  
अथ घोरेभ्यो मोहां च ग्रीवायां विन्यसेत् ततः ।  
घोरान्ते स्यात् क्रियापश्चाद् दक्षिणांशे प्रविन्यसेत् ॥  
  
नमस्तेस्तु क्षुधां पश्चात् कलां पृष्ठे न्यसेत् क्रमात् ।  
रुद्ररुपेभ्य इत्यन्ते तृषान्तार नमोन्तकाः ॥  
  
वामदेवाय नमोन्ते रजास्याद् गुह्यदेशके ।  
मुख सव्ये प्रविन्यस्य रक्षां ज्येष्ठायवै नमः ॥  
  
रुद्राय नमो रतिं पश्चाद् वाममुखं कलामिमाम् ।  
कालाय नम इत्यन्ते पालिनी उरुदक्षिणे ॥  
  
कलकामाय देवेशि वामे विकरणाय च ।  
नमः पदं समुच्चार्य संयमनीन्दक्षजानुनि ॥  
  
वलक्रिया समादिष्टा वामे विकरणाय च ।  
नमोन्ते वृद्धिमुच्चार्य दक्षिणे स्फिचि विन्यसेत् ॥  
  
बलप्रमथनाय नमो रात्रिं वामे प्रविन्यसेत् ।  
सर्वभूतदमनाय नमोन्ते ब्राह्मणीकला ॥  
  
कटिदेशे प्रविन्यस्य मनौ ते मोहिनीङ्कलाम् ।  
दक्षिणे पार्श्वकेन्यस्य उन्मनाय नमोज्वलाम् ॥  
  
पादयोस्तन नासासु मूर्द्ध्नि वाहु युगेन्यसेत् ।  
सद्यो जातोद्भवास्सम्यगष्टौ मन्त्री कलाः क्रमात् ॥  
  
सद्योजातं प्रपद्यामि सिद्धिः स्यात् प्रथमाः कला ।  
सद्यो जाताय वै भूयो नमः स्यादृद्धिरीरिता ॥  
  
भवेद्युतिस्तृतीयास्याद भवे तदनन्तरम् ।  
लक्ष्मीश्चतुर्थी कथिता ततो नाति भवे पदम् ॥  
  
मेधाख्या पञ्चमी प्रोक्ता कला भूयो भवस्वनाम् ।  
प्रज्ञा समीरिता षष्टी भवान्ते स्यात् प्रभा कला ॥  
  
प्। २२८ब्)  
  
उद्भवाय नमः पश्चात् सुधास्यादष्टमी कला ।  
प्रणवाद्याश्चतुर्थ्यन्ता नमोन्ताश्च प्रविन्यसेत् ॥  
  
एवन्या स विधिं कृत्वा स्वयं शैवं विभावयेत् ।  
पञ्चाक्षरं पुरस्कृत्य रुद्र ध्यानपरायणः ॥  
  
सामरस्यमयं कृत्वा रक्षार्थं कवचं पठेत् ।  
वध्वा तु क्षोभिणीं मुद्रां यन्त्र मध्ये विनिःक्षिपेत् ॥  
  
भगं कुण्डं श्रुवो लिङ्गमाद्यं चैव तु वीर्यकम् ।  
सर्वतत्वं समुच्चार्य सहस्रं जपमाचरेत् ॥  
  
धर्माधर्म हविर्दीप्त आत्माग्नौ मनसा श्रुवा ।  
सुषुम्णा वर्त्मना नित्यमक्ष वृत्तिर्जुहोम्यहम् ॥  
  
स्वाहां तोयं महामन्त्र आरम्भे परिकीर्तितः ।  
शिवशक्ति समायोगो योग एव न संशयः ॥  
  
शीत्कारो मन्त्ररूपं च वचनं स्तवनं भवनं भवेत् ॥  
  
आलिङ्गनं च कस्तूरी कर्पूरं चुंवनं भवेत् ।  
नखदंष्ट्राक्षतादीनि पुष्पाणि विविधानि च ॥  
  
मथनं तर्पणं विद्धि वीजपातो विसर्जनम् ॥  
  
आलिङ्गनं चुंवनं च स्तनयोर्मर्दनं तथा ।  
दर्शनं स्पर्शनं योनिर्विकारं लिङ्गघर्षणम् ॥  
  
प्रवेशं स्थापनं शक्तेर्न्नवपुष्पाणि पूजयेत् ।  
न दद्याच्चुम्बनं यस्तु दरिद्रो जायते ध्रुवम् ॥  
  
आलिङ्गनं विना देवि कुष्टी भवति पार्वती ।  
विना दन्तक्षतैर्देवि लोके भवति निन्दितः ॥  
  
आलिङ्गने हरेद्रोगान् धनधान्यादि चुम्बने ।  
नखदन्तक्षताद्यैश्च तदा मोक्षः प्रजायते ॥  
  
सायुज्यं सङ्गमे तस्यात् सत्यमेव न संशयः ।  
प्रकाशाकाशहस्ताब्यामवलंव्योन्मनी श्रुचा ॥  
  
धर्माधर्म कला स्नेहपूर्णमग्नौ जुहोम्यहम् ।  
स्वाहान्तोयं महामन्त्रः शुक्रत्यागे प्रकीर्तितः ॥  
  
शुद्ध मन्त्रौषधे नैव यानैस्तु मन्थनं चरेत् ।  
मध्यमाने च तस्या हि जायते तत्वमुत्तमम् ॥  
  
गृह्नीयात् तत्प्रयत्नेन द्रव्यं कुण्डोद्भवं शुभम् ।  
तेनामृतेन दिव्येन काइल्कां तर्पयेत् सदा ॥  
  
सान्निध्यात् तत्क्षणाद्वापि प्रीता सिद्धिं प्रयच्छति ।  
समस्त देवतानां तर्पणं च सदामृतैः ॥  
  
गुरुणां साधकानां च सर्वेषां तर्पणं चरेत् ।  
ते नामृतेन दिव्येन सर्वे तुष्टा भवन्ति च ॥  
  
यत् कामं कुरुते मन्त्री तत्क्षणादेव सिद्ध्यति ॥  
  
कुलामृतं समादोय तत्रार्घे निःक्षिपेद्बुधः ।  
ततः सोमकलाः पूज्याः साधकैर्निर्मलाःशयैः ॥  
  
प्। २२९अ)  
  
मधुभाण्ड सहस्रैस्तु मांस भारशतैरपि ।  
नैव तुष्टा भवेद्देवि भगलिङ्गामृतादृते ॥  
  
कुलद्रव्यं च संशोध्य शिवशक्तिमयं प्रिये ।  
जीवामृतं परब्रह्मरूपं निःक्षिप्यसुन्दरि ॥  
  
अर्घ्यपात्रामृतैर्यष्ट्वा निर्विकल्पः सदानघः ।  
अर्घद्रव्यैश्च देवेशि योनौ देवीं प्रपूजयेत् ॥  
  
योनिपूजां विना पूजा कृता वाप्य कृता भवेत् ।  
दुतीयागे कृतं मन्त्री सर्वज्ञायते ध्रुवम् ॥  
  
न तस्य पुनरावृत्तिः कल्पकोटि शतैरपि ।  
यैः कृतयजनं दूत्यास्तैरिष्टाः क्रतवोऽखिला ॥  
  
सर्वतीर्थमयः प्रोक्तः सर्वदेवमयो भवेत् ।  
पुरश्चर्यादि सकलं कृतं तेन न संशयः ॥  
  
अश्वमेध सहस्राणि वाजपेय शतानि च ।  
आसमुद्रा च धरणी दत्ता तेन स दक्षिणा ॥  
  
मेरुमण्डल तुल्यानि सुवर्णान्यर्पितानि वै ।  
गो कोटि दानाद्यत् पुण्यं तत्पुण्यं जायते प्रिये ॥  
  
तस्मात् सर्वप्रयत्नेन दूतीयागं समाचरेत् ।  
पूजा सम्पूर्णदे भद्रे सर्वारिष्ट प्रनाशकम् ॥  
  
योनिपूजायुता पूजाकृतामप्यक्षया भवेत् ।  
आयुरारोग्य विभवानमिता लभते नरः ॥  
  
अनेनैव विधानेन विषार्त्तो निर्विषो भवेत् ।  
पुत्रार्थी लभते पुत्रं धनार्थी लभते धनम् ॥  
  
मातङ्गी शक्तिमभ्यर्च्य तयास्साकं समर्चयेत् ।  
मातङ्गी मन्मथोपेतां सर्वकामार्थसिद्धये ॥  
  
शक्त्या साकं सदा पुज्या मातङ्गी मन्त्रदेवता ।  
सा देवी शक्तिहीना तु न ददाति मनोरथम् ॥  
  
पूर्णाभिषेक रहितो यः शक्तिं शोधयेन्नरः ।  
सोधमः पतितो रोगी पञ्चत्वं लभते ध्रुवम् ॥  
  
इन्द्रियाणाम धृष्यत्वात् कामलाभादि सम्भवात् ।  
प्रायः कलौ कौलिकेयं पन्था नरक हेतवे ॥  
  
उत्तमा नित्यपूजास्यान् मध्यमं पर्वपूजनम् ।  
मासपूजाधमा प्रोक्ता मासादूर्द्धं पशुर्भवेत् ॥  
  
मासे वाथ त्रिमासे वा षण्मासे वत्सरेपि वा ।  
श्री गुरुं पूजयेद् भक्त्या प्राप्तै तत् स्त्रीसुतादिकान् ॥  
  
तदभावे तत् कुलीनं तच्छिष्यं वान्ययोगिनम् ।  
सन्तोषयेत् कुलद्रव्यंश्चक्रपूजा पुरःसरम् ॥  
  
अथ चक्रस्य विशेषाचारमाह ॥  
  
उच्छिष्टो न स्पृशेच्चक्रं कुलद्रव्यं तथा गुरुम् ।  
वहिः प्रक्षाल्य च करौ कुलद्रव्याणि दापयेत् ॥  
  
मद्यभाण्डं समुद्धृत्य न पात्रं परिपूरयेत् ।  
भोगपात्रं सुराकुम्भं निःक्षिपेन्न कदाचन ॥  
  
प्। २२९ब्)  
  
चक्रमध्ये सुविधिं वा करास्य क्षालनादिकम् ।  
यः करोति हि मूढात्मा स भवेदा पदां पदम् ॥  
  
निष्टीवनं मलं मूत्रमधो वायुविसर्जनम् ।  
श्रीचक्रमध्येयः कुर्यात् स भवेद्योगिनी पशुः ॥  
  
चक्रमध्ये घटे भिन्ने पात्रे वा स्खलिते तथा ।  
दीपनाशे राष्ट्रपीडा तच्छान्त्यै चक्रपूजनम् ॥  
  
परिहासं प्रलापं च विडंवं वहुभाषणम् ।  
औदासीन्यं भयं क्रोधं चक्रमध्ये विवर्जयेत् ॥  
  
पात्रहस्तश्चक्रमध्येन भ्रमेत् पूर्णपात्रकम् ।  
चिरं न स्थापयेद्धस्ते नालपेत्योत्रपाणिकः ॥  
  
पादाभ्यां न स्पृशेत् पात्रं न च भिद्यात् कदाचन ।  
नैकहस्तेन दातव्यं न विन्दुं पातयेदधः ॥  
  
पात्रं न चालये स्थानान्न मुद्रावर्जितं पिवेत् ।  
स शब्दं न पिवेन्मद्यं न कुर्यात् पात्रसङ्करम् ॥  
  
पात्रस्यांश द्वयं मद्यपूर्णं त्र्यंशं तुरीयकम् ।  
नान्योन्यं ताडयेत् पात्रं न पात्रं ताडयेदधः ॥  
  
साधारं नोद्धरेत् पात्रमनाधारेण निःक्षिपेत् ।  
रिक्तं पात्रं न कुर्वीत न पात्रं लङ्घयेत् तथा ॥  
  
प्रक्षाल्य गोपयेत् पात्रं नमोन्तो विप्रमीक्षये ॥  
  
श्रीचक्रस्थं कुलद्रव्यं दद्याद्यो वा कुले जने ।  
फलानि तस्य नश्यन्ति क्रुद्धा भवति देवता ॥  
  
इति श्रीतन्त्रचिन्तामणौ सकलसाधारणचक्रार्चननिर्णयो   
नामाष्टाविंशतितमः प्रकाशः ॥ २८ ॥      
  
अथ यन्त्रनिर्माण प्रतिष्ठामाह ॥  
  
श्रीदेव्युवाच ॥  
  
देवेश श्रोतुमिच्छामि यन्त्रस्थापन निर्णयम् ।  
यन्त्रं तु गृहमित्युक्तं यन्त्रं पीठं प्रकीर्तितम् ॥  
  
स्थिरयन्त्रे प्रतिकृतौ नावाहन विसर्जने ।  
प्रतिष्टाप्य महायन्त्रं ततद्यन्त्रं विसर्जयेत् ॥  
  
यन्त्र प्रतिष्ठामासाद्य विद्यां तत्र विभावयेत् ।  
जीवन्यासं ततः कृत्वा विद्यां तत्र विभावयेत् ॥  
  
यन्त्रं प्रतिष्ठां कृत्वादौ देवं तत्र प्रतिष्ठयेत् ।  
तदा विसर्जनं नास्ति न चावाहनमेव च ॥  
  
अतः कालस्य व्यत्यासाद् यन्त्रमेव प्रतिष्ठयेत् ।  
मूर्तिं स्वहृद्गती तत्र ध्यात्वा पूज्य विसर्जयेत् ॥  
  
प्। २३०अ)  
  
स्फाटिकादिं स्वर्णरौप्यं यन्त्रं च कारयेत् प्रिये ॥  
  
यावज्जीवं सुवर्णेस्याद्रौप्ये द्वाविंशतिं प्रिये ।  
ताम्रे द्वादशकं वर्षं वर्णेऽनन्त फल * (?) क ॥  
  
किम्वदामिते ॥  
  
विद्रुमे रचिते यन्त्रे पद्मरागेथ वा प्रिये ।  
इन्द्रनीलेथ वैडूर्ये स्फाटिके मरकटेपि वा ॥  
  
धनं पुत्र तथा दारान् यशांसि लभते ध्रुवम् ।  
सुवर्ण रचिते पीठे भूपाला च शवर्तिनः ॥  
  
रजते न कृतं यन्त्रम् आयुरारोग्यकाम्मदम् ।  
ताम्रेण रचिते यन्त्रं सर्वैश्वर्य प्रदं मतम् ॥  
  
यन्त्रं तु स्फाटिकं स्वच्छं मनोभिलषितप्रदम् ।  
माणिक्या रचितं यन्त्रं राज्यदं भुक्तिमुक्तिदम् ॥  
  
कृतं मरकटे यन्त्रं सर्वशत्रुविनाशनम् ।  
लौह त्रयोद्भवं यन्त्रं सर्वसिद्धिकरं मतम् ॥  
  
श्रीखण्डं शान्तिदं ज्ञेयं पौष्टिकं रक्तचन्दनम् ।  
श्रीपर्णी पीठमुद्दिष्टं पूजार्थं धनराज्यदम् ॥  
  
वैद्रुमं वहुला सम्पद्भूर्जपत्रे चतुःपदा ।  
गण्डकी भवपाषाणो भुक्तिर्मुक्तिर दूरतः ॥  
  
भूमौ सिन्दूर रजसा रचितं सर्वकामदम् ।  
सीसकांस्यादिषु कृते सम्पत्तिं सन्ततं हरेत् ॥  
  
फलकायां पदेभित्तौ स्थापयेन्न कदाचन ।  
स्थापितं यदि मोहेन नाशयेत् तद्धनं कुलम् ॥  
  
तेषां मध्ये स्फाटिकस्तु सर्वसिद्धिप्रदं भवेत् ॥  
  
अथ त्रिलोहानां सङ्ख्यामाह ॥  
  
दशभागं सुवर्णस्य ताम्रस्य द्वादशं तथा ।  
षोडशं रजतस्यापि एतल्लोहत्रयं स्मृतम् ॥  
  
अथ परिमाणमाह ॥  
  
अर्द्धाङ्गुल्येन होमस्य रजतस्य तथैव च ।  
ताम्रस्य पूर्वसङ्ख्यौ च माणिक्यादौ यथेच्छयाम् ॥  
  
पलप्रमाणं कर्तव्यमर्चा पीठं मनोहरम् ॥  
  
अग्निरङ्गुल विस्तार प्राक् प्रत्यग्दक्षिणोत्तरम् ।  
परार्द्धोर्द्धं प्रकुर्वीत चतुरस्रं समं ततः ॥  
  
माणिक्यादिक पीठं तु मानन्यूनं न दोषकृत् ।  
श्रीपर्णा चन्दनादीनामधिकं चेन्न दोषकृत् ॥  
  
महाशङ्खे शिलायां च न च यन्त्रविचारणा ॥  
  
अथवा ॥  
  
एकतोलं द्वितोलं वा त्रितोलं पञ्चतोलकम् ।  
रसतोलं वेदतोलं सप्ताष्टतोलकं तथा ॥  
  
दशतोलं सूर्यतोलं कलासङ्ख्यकतोलकम् ।  
रदतोलं चतुःषष्ठितोलकं शततोलकम् ॥  
  
प्। २३०ब्)  
  
यन्त्रं मनोज्ञं सुखदं सुरेखं पीठमुत्तमम् ॥  
  
अथ प्रस्तारमाह ॥  
  
चातुर्विध्या हि चक्रस्य प्रस्ताराश्च भवन्ति हि ।  
भूकूर्म पद्मप्रस्तारा मेरुश्चापि तथा विधः ॥  
  
निम्नरेखा समायोगो भूप्रस्तारे मयोदितेः ।  
कूर्मपद्मक प्रस्तार ऊर्द्ध्वरेखा मयोदिता ॥  
  
भूप्रस्तारो द्विधा देवि ऊर्द्ध्व पातालभेदतः ।  
त्रिभिः क्रमादुन्नतं स्यात् क्रमोत् क्रममथापि वा ॥  
  
द्वित्रिक्रमादुन्नतोपि द्विद्विक्रममथापि वा ।  
य्वान्तरं यवार्द्धं वा तिलयुक्तिलमेव वा ॥  
  
तण्डुलार्द्धं तच्च वा स्यात् तद्वय क्रमभेदतः ॥  
  
मेरुः स्वर्गे च कैलाशे मर्त्यलोके प्रकीर्तितः ।  
भूप्रस्तारस्तु पाताले त्रितयं कीर्तितं मया ॥  
  
कञ्जकूर्म रत्नगर्भाः सर्वत्रपूजने शुभाः ।  
शुभाः सर्वमहेशानि सर्वसिद्धि प्रदायकाः ॥  
  
ऊर्द्ध्वरेखाभिधेयं तु पूजार्थं मृत्युगोचरम् ।  
स्थापनार्थं तु पातालरेखा च कुत्रचिन्मता ॥  
  
अथ यन्त्रलिख न कर्णिकादीनां लिखने स्थानमाह ॥  
  
पञ्चवृत्तानि संलिख्य तत्र यन्त्रं लिखेद्बुधः ।  
आद्यं स्यात् कर्णिका स्थानं केशराणां द्वितीयकम् ॥  
  
तृतीयं दलमध्यस्य दलाग्राणां चतुर्थकम् ।  
पञ्चमे बूपुरं लिख्यमेवं यन्त्रविधौ स्मृतम् ॥  
  
केशर द्वययुक्तं च दलं प्रोक्तं महेश्वरी ।  
दण्डाकारं विन्दुवक्त्रं तद्वयोक्तं महेश्वरि ॥  
  
पातालरेखा प्रस्तारे केशरे मुख्यविन्दुना ।  
ऊर्द्ध्वरेखा विधौ देवि रेखा केशरता मता ॥  
  
श्रीविद्यायां कालिकायां केशराणि क्वचिच्च वा ।  
श्रीविद्यायां महादेवि केशराणि न कारयेत् ॥  
  
यथा दलं केशरेण वियुक्तं कर्मवर्जितम् ।  
तथा त्रिकोणं देवेशि बिन्दुनावर्जितं भवेत् ॥  
  
विन्दुहीनं तु यद्यन्त्रंश च वद्भवेत् ।  
तथैवाष्ट दलयोर्द्धे वृत्तं यत्नेन कारयेत् ॥  
  
वृत्तं विना चाष्टदलं गर्भभूषणवर्जितम् ।  
ऋजुरेखा भवेल्लक्ष्मीर्वक्ररेखा दरिद्रता ॥  
  
न रात्रावङ्कयेद्यन्त्रं साधकस्तु कदाचन ।  
प्रमादादङ्किते चैव देवताशापमाप्नुयात् ॥  
  
यन्त्रमात्रे महेशानि निर्णयः कथितो मया ।  
आधिरुपाच्च विंवस्य पूजायाश्च विशेषतः ॥  
  
प्। २३१अ)  
  
साधकस्य च विश्वासाद्देवः सान्निध्यमिच्छति ॥  
  
अथ यन्त्राणां ध्यानमाह ॥  
  
देव्युवाच ॥  
  
पूर्वे संसूचितं नाथ यन्त्रध्यानं त्वयां प्रभो ।  
कथं ध्येयं किं विशिष्टं किं ध्येयाध्येयमेव हि ॥  
  
वृत्तं मूर्तिस्वरूपं वा मेखलावत् स्वरूपकम् ।  
किंवा रेखामयं ध्येय किंवा वै भूस्वरूपकम् ॥  
  
विश्वरूपं स्मरेद्वापि तत्सर्वमपि कथ्यताम् ॥  
  
ईश्वर उवाच ॥  
  
ध्यानं तु त्रिविधं प्रोक्तं यन्त्रमात्रे महेश्वरी ।  
आदौ विराद्विश्वरूपं द्विश्चचण्डस्वरूपिणम् ॥  
  
यन्त्रं सम्भावयेद्देवि सर्वत्र कथितं त्विदम् ।  
श्रीचक्रादौ महादेवि विराद्रूपे तु साम्यता ॥  
  
द्वितीयं च कथं ध्येयं तन्मेवद महेश्वरि ।  
तेजः पुञ्जनिभारेखा सर्वचैतन्यरूपिणी ॥  
  
सर्वदर्पण वद्भाव्यं स्वप्रकाशः स्वरूपिणम् ।  
चैतन्यं भावयेत् सर्वं विन्द्वादिं भूपुरान्तकम् ॥  
  
मूलतेजः प्रकाशेन अभिन्नं भावयेत् प्रिये ।  
रृतीयं शृणु देवेशि मेरुरूपं सनातनम् ॥  
  
उत्तरोत्तरमुच्चं स्याद्विन्द्वारभ्य विभावयेत् ।  
विन्द्वधो भावयेद्देवि एकैकोत्तरतः शिवे ॥  
  
नवोत्तर क्रमेणैव भावयेद्वा महेश्वरि ।  
कालीविद्या विधौ देवि नवरत्नं स्वरूपिणीम् ॥  
  
रेखां सम्भावयेद्देवि मेरु प्रस्तारवच्च वा ॥  
  
श्रीचक्रं वीजसंयुक्तं निष्फलं परमेश्वरि ।  
वीजहीनं तु यच्चक्रं निर्वीजं सिद्धिदं न हि ॥  
  
सृष्टि चक्रं भवेदादौ स्थितिचक्रं द्वितीयकम् ।  
बीजसंलेखनं देवि त्रिधात्रगदितं मया ॥  
  
वीजं विना तु निर्वीजं तद्यन्त्रं सिद्धिदायकम् ।  
दलाकारं कलौ पूज्य नान्यथा सिद्धिदं शिवे ॥  
  
मन्त्रचैतन्यकं देवि यन्त्रचैतन्यकं तथा ।  
गुरुचैतन्यकं देवि स्वस्मित्रितयभावना ॥  
  
न तत्र ध्यानरूपादि तेजो यन्त्रं विभावना ।  
स प्रपञ्चे तु संसारे दुरावारामृतः शिवे ॥  
  
भावनैव तु सम्प्रोक्ता भावना सिद्धिदा मता ॥  
  
अथ सर्वसाधारण यन्त्र संस्कारमाह ॥  
  
श्रीदेव्युवाच ॥  
  
चक्रभेदो महादेवत्वत् प्रसादान्मयाश्रुतः ।  
इदानीं श्रोतुमिच्छामि प्रतिष्ठाकर्म निर्णयम् ॥  
  
श्री शङ्कर उवाच ॥  
  
शृणु देवि प्रवक्ष्यामि जगत्कारिणि कौलिनी ।  
तस्योद्यापन कर्माङ्गं सर्ववर्ण विनिर्णयम् ॥  
  
लग्ने शुभग्रहोपेतेऽनुकूले गुणशालिनि ।  
प्रतिष्ठां कारयेदेषामृक्षतिथ्यादिके क्षणे ॥  
  
स्नात्वा सङ्कल्पयेन्मन्त्री गुरोर्चन माचरेत् ।  
गुरुर्मन्त्रेण विलिखेद्यन्त्रं स्वर्णशलाकया ॥  
  
पञ्चगव्यं ततः कृत्वा शिवमन्त्रेण मन्त्रितम् ।  
तत्र चक्रं क्षिपेन्मन्त्री प्रणवेन समाहितः ॥  
  
प्। २३१ब्)  
  
तस्मादुद्धृत्य तच्चक्रं स्थापयेत् स्वर्णपङ्कजे ।  
पञ्चामृतेन दुग्धेन शीतलेन जलेन च ॥  
  
स्नापयेच्चन्दनेनापि कस्तूरी कुङ्कुमेन च ।  
हाटकैः कलशैर्देवि अष्टभिर्वारि पूरितैः ॥  
  
कषाय जलसम्पन्नैः स्नापयेन् मन्त्रमुच्चरन् ।  
स त उत्तोल्य तद्यन्त्रं स्थापयेद्धेम पात्रके ॥  
  
यन्त्रराजाय विद्महे महामन्त्राय धीमही ।  
उच्चरेदेत् तदन्ते तु तन्नो यन्त्रः प्रचोदयात् ॥  
  
स्पृष्ट्वा यन्त्रं कुशाग्रेण गायत्र्या चाभि मन्त्रयेत् ।  
अष्टोत्तरशतं देवी देवता भावसिद्धये ॥  
  
आत्मशुद्धिं ततः कृत्वा षडङ्गैर्देवतां यजेत् ।  
तत्रा वाह्य यजेद्देवीं जीवन्यासं च कारयेत् ॥  
  
उपचारैः षोडशभिर्महामुद्रादिभिः सदा ।  
फलताम्बूल नैवेद्यैर्देवीं तत्र समर्चयेत् ॥  
  
यदृ सूत्रादिकं दद्याद्वस्त्रालङ्कारमेव च ।  
मुकुरं चामरं घण्ठां यथायोग्यं महेश्वरी ॥  
  
सर्व मे तत् प्रयत्नेन दद्यादात्म हितेरतः ।  
त्रिरात्रं पूजयेद्देवीं त्रिसन्ध्यं च पुनः पुनः ॥  
  
ततो जपे सहस्रं तु सकलेप्सिन सिद्धये ।  
बलिदानं ततः कृत्वा प्रणमेद्यन्त्र राजकम् ॥  
  
अष्टोत्तरशतं हुत्वा सम्पाताज्यं विनिःक्षिपेत् ।  
होमकर्मण्य शक्तिश्चेद्विमुणं जपमाचरेत् ॥  
  
धेनुमेकां समादाय स्वर्ण शृङ्गाद्यलङ्कृतम् ।  
गुरवे दक्षिणां दद्यात् ततो देव्या विसर्जनम् ॥  
  
अथ कौलिकादेवि शेषमाह ॥  
  
देव्युवाच ॥  
  
देवेश श्रोतुमिच्छामि रहस्यातिरहस्यकम् ।  
वामिनां चैव कौलानां यन्त्रसंस्कार कर्म च ॥  
  
शिव उवाच ॥  
  
अथोच्यते महायन्त्र संस्कारः सर्वसिद्धिदः ।  
शुभेह्नि स्नानमाचर्य शुभे लग्ने शुभे क्षणे ॥  
  
कृत नित्यक्रिया मन्त्री प्राङ्मुखो वायुदङ्मुखः ॥  
  
पूर्वोक्त धादु द्रव्यैश्च सुन्दरं सुमनोहरम् ।  
सुरेखे शुभदं यन्त्रं लेखयित्वा विधानतः ॥  
  
प्रतिष्ठां च ततः कुर्याद् यथा शास्त्र प्रमाणतः ।  
शुभे लग्ने पुण्यकाले शैलादि विहितस्थले ॥  
  
मन्त्री कल्पानुसारे तु पूर्वेद्युरधिवासयेत् ।  
सायं सङ्कल्पविधिवद्घण्टस्थापन पूर्वकम् ॥  
  
प्। २३२अ)  
  
गणेशादीन् समभ्यर्च्य दिक्पालान् परिपूरयेत् ।  
मद्यं मांसं तथा मत्स्यं मुद्रां मैथुनमेव च ॥  
  
यन्त्र संस्कार कर्मादौ द्रव्य मे तन्मयेरितम् ।  
यथाशक्त्योपचाराद्यैः पूजयेन् मूलदेवताम् ॥  
  
सुगन्ध तैलगन्धाद्यैर्द्रव्यैस्तमधि वासयेत् ।  
चन्द्रेत्यादि च मन्त्रेण जपघोष पुरस्सरम् ॥  
  
इत्यधि वासितं कृत्वा संयतोतिति तेन्द्रियः ।  
प्रातर्नित्यं विधायादौ ततो यागस्थले विशेत् ॥  
  
पताकाध्वजसङ्कीर्णे दिव्यमण्डलमण्डिते ।  
वितान चामरच्छत्र पुष्पमाला विराजिते ॥  
  
मङ्गलाङ्कुर पत्राद्यैः कलशैः परिभूषिते ।  
मण्डलं सर्वतो भद्रे रेखा साहस्रसंयुतम् ॥  
  
सामान्य भद्रं वा देवि वेद्याश्चो परितो लिखेत् ॥  
  
अथवा दक्षिणे वामे वक्ष्ये वारुणमण्डलम् ।  
चतुस्रं चतुः षष्टिः कोष्ठं विद्यां निवेशयेत् ॥  
  
अन्त्योयान्तिम पङ्क्त्योस्तु दिक्षु कोष्टानि मार्जयेत् ।  
मध्यस्थ चतुरक्षीणि तद्वाराख्यानि पूर्ववत् ॥  
  
पीतः श्यामः श्वेत हरिद्रजोभिः परिपूरयेत् ।  
कोणकोष्ठं विहायैक पञ्चाशत्यादसङ्गिताः ॥  
  
पीठस्य पाण्डुरो रक्तःपीत कृष्णैः प्रपूरयेत् ।  
आग्ने पीतः कोणकोष्टान्या रक्तहरितासितैः ॥  
  
श्वेतवर्णेन चत्वारि मध्ये वृत्तानि कारयेत् ।  
पूरयेदथ तस्योर्द्धं वितानं वन्धयेद् यथा ॥  
  
षट्त्रिंशदंशव्यासार्द्धं वृत्तमाद्यं तु पीततः ।  
तत् पीतं कर्णिकाकारं सितरेखा वृतं ततः ॥  
  
द्वितीयं द्विगुण व्यास रूपकेशर संयुतम् ।  
पीतरक्तः श्वेतवर्ण मूलमध्याग्रकेशरम् ॥  
  
द्विसप्तत्यंशिकाश्वेतां तस्याग्रे कुरु रेखिकाम् ।  
तृतीयं तु तृतीयांशे तुल्य व्यासं तु वर्तुलम् ॥  
  
श्वेतमष्टदलं तत्र रक्तां चान्तद्दलान्तरम् ।  
श्वेतं वहिः कृष्णवर्णा रक्ताङ्गं तद्दलान्तरे ॥  
  
श्वेतं वहिः कृष्णा प्राग्वद्रेखां सितां कुरु ।  
तद्वहिर्वृत्त संलग्नान् षोडशारान् प्रकल्पयेत् ॥  
  
श्यामपीतारुणः श्वेतै तदन्तस्तुद्य वा कृती ।  
शिता पीतारुणः श्यामहरिताः पञ्चरेखिकाः ॥  
  
कार्याः सु रुचिराः पञ्चस्यान्तरेवं प्रपूरयेत् ।  
वज्रशक्तिर्दण्डखड्गपाश ध्वजगद्यं लिखेत् ॥  
  
प्। २३२ब्)  
  
पूर्वतस्तु तथैशान्यां शूलचक्रांवुजान्वितम् ।  
वाम दक्षिणयोरेतन्मण्डलं वारुणाह्वयम् ॥  
  
प्राङ्मुखो वाग्यतो भूत्वा सङ्कल्प्याभीष्टसिद्धये ।  
पञ्चशुद्धिं समाचर्य कुर्वन्नक्षत संयुतम् ॥  
  
संस्थाप्य मण्डले तत्र यजेदाधारशक्तितः ।  
पीठमन्त्रं समास्तीर्य स्थापयेत् कलशं बुधः ॥  
  
दीक्षाक्रमोक्त विधिनाभिषेक कलशं तथा ।  
पञ्चगव्यं ततः कुर्याच्छिवमन्त्र विवोधितम् ॥  
  
तेन सु स्नापयेन्मन्त्री यन्त्रं च प्रणवं जपन् ।  
पञ्चामृतेन हविषा दध्ना च पयसा क्रमात् ॥  
  
तत उद्वर्तनं कृत्वा जेलन स्थापयेदपि ।  
पञ्चगव्यं समानीय तन्त्र यन्त्रं समाहितः ॥  
  
जपन् क्षिपेत् सुवर्णादौ वेदमूल पुरस्सरम् ।  
तत उद्धृत्य स्वर्णादि पात्रं संस्थाप्य मन्त्रवित् ॥  
  
पञ्चामृतेन तीर्थेण शीतलेन जलेन च ।  
सहस्रशीर्षामन्त्रेण मूलमन्त्र पुरःसरम् ॥  
  
सुस्नाप्ययावमानेन कर्पूरागुरुनीरतः ।  
सर्वौषधि जलैर्गन्धैर्जलैर्यत्नेन मार्जनम् ॥  
  
ततः शुद्धदुकूलेन जलमुत्सार्य साधकः ।  
परिधायदुकूलेद्वे स्वर्णनिर्मितदोलया ॥  
  
मण्डलेतं समानीय नृत्यगीतैर्जयस्वनैः ।  
कुङ्कुमाद्यैर्विलिप्याथ पूज्यः सर्वोपचारकैः ॥  
  
पीठपूजां ततः कुर्यात् स्वस्वकल्पोक्त मानतः ।  
कुशैः कुलीनैर्वा देवि शतमष्टोत्तरं जपेत् ॥  
  
पूर्वोक्तां यन्त्रगायत्रीं जप्त्वा देवत्वमाप्नुयात् ।  
अथेष्टं देवतां ध्यात्वा मुद्रया वाहयेत् ततः ॥  
  
जीवन्यासं ततः कुर्यात् पूजयेदिष्टदेवताम् ।  
नृत्यगीतैश्च वादित्रैः पञ्चघोष पुरः सरम् ॥  
  
ततो जपेदिष्ट मन्त्रमष्टोत्तर सहस्रकम् ।  
कुण्डे वा स्थण्डिले मन्त्री हविषा संस्कृते नले ॥  
  
यथाविधि विधानेन श्रुचो होमं समाचरेत् ।  
ग्रास प्रमाणं च चरुं मूलेनाकृष्य मन्त्रवित् ॥  
  
घृतश्रुवं ततो दत्वा जुहुयादग्नि सम्मुखे ।  
पञ्चविंशति तत्वैश्च तत्वेन तर्पणं चरेत् ॥  
  
प्। २३३अ)  
  
इन्द्रादि दिक्पतिभ्यश्च दद्यात् पूर्वोदितं वलिम् ।  
तत आवृत्ति देवेभ्यो घृतेनाहुति माचरेत् ॥  
  
तदन्ते देवि मन्त्रेण हुनेदष्टोत्तरं शतम् ।  
मातृका युक्तं मन्त्रं तु जप जय जयस्वनैः ॥  
  
गत्वा होम समीपे तु दत्वा पूर्णाहुतिं ततः ।  
तोषयेत् स्वर्णवस्त्राद्यैः प्रदद्याद् दक्षिणामपि ॥  
  
क्षकारैः पञ्चभिर्देवी वीरपूजां समाचरेत् ।  
शक्तिं कुमारिकां वाला पूजयेत् पञ्चपञ्चकम् ॥  
  
कुर्याद् दशाष्टकं वापि कुलद्रव्यैः समस्तकैः ।  
त्रैलोक्यनाथो भवति यन्त्रपूजनयोगतः ॥  
  
भूतशुद्ध्यादिकं कृत्वा कल्पोक्तन्या समाचरेत् ।  
निशायां शक्तिपूजां च दूतीयागं च कौलिका ॥  
  
मकारैः पञ्चभिर्युक्तं चरेयुर्वामिनोर्चनम् ।  
एवं दिनत्रयं कृत्वा ततो नित्यक्रमं भजेत् ॥  
  
सृष्टिस्थिति लयत्वेन सुन्दरी यन्त्रपूजनम् ।  
सृष्टिसंहारमार्गेण कालिका यन्त्रपूजनम् ॥  
  
सृष्टिसंहारमार्गेण ताराच्छिन्ना च पीतभाः ।  
एवं देवी प्रतिष्ठायां क्रमः सान्निध्यकारकः ॥  
  
स्त्री शूद्राणां वामिनां च कौलिकानामयं विधिः ।  
विधियुक्तं प्रकर्तव्यं विधिहीनं न कारयेत् ॥  
  
विधिहीनस्य विघ्नानि यानि ते कथयाम्यहम् ।  
कलहोद्वेगद्वन्द्वश्च व्याधिशूलं ज्वरं तथा ॥  
  
राजोपद्रवहानिश्च द्रव्यनाशं रुजं तथा ।  
चिह्लाकाकाश्च काकुल्यो शिवो फेत्कारदारुणा ॥  
  
कपोताश्च गृहे तस्य आरुहन्ति विशन्ति च ।  
विघ्नं कुर्वन्ति वै तस्य विधानं गुप्त संस्थिता ॥  
  
छिद्रन्ति तस्य योगिन्यो नानाविघ्नैः प्रवाध्यते ।  
सर्पवृश्चिकलूताश्च कीटाश्चैव तु दारुणाः ॥  
  
दशन्ति च महा उग्रा प्रेरितास्ते मरीचिभिः ।  
वृषैश्चाश्वैर्गजेन्द्रैश्च मेघैर्वज्रासनिस्तथा ॥  
  
उपद्रवन्ति दुष्टाश्च ज्वरो भूतादयस्तथा ।  
लूतागर्दभापस्मारा अभिभवन्ति नान्यथा ॥  
  
इति श्रीतन्त्रचिन्तामणौ   
यन्त्रकर्मणादिपूर्वकप्रतिष्ठान्तनिर्णयनामोनत्रिंशत्तमः प्रकाशः ॥ २९   
॥    
  
अथ मालां प्रवक्ष्यामि द्विविधा सा स्थिरा चला ।  
स्थिरा तु स्थिरचित्तानां चञ्चला चलचेतसाम् ॥  
  
प्। २३३ब्)  
  
तत् साधनं त्रिधा प्रोक्तं प्रथमा वर्णमालिके ।  
द्वितीया जपमाला स्यात् तृतीयाङ्गुऌइमालिका ॥  
  
अथाचलमालामाह ॥  
  
अकारादि क्षकारान्तैर्विन्दुमन्मातृकाक्षरैः ।  
अनुलोम विलोमस्थै कॢप्तया वर्णमालया ॥  
  
एकैकं वर्णमुच्चार्य वर्णनान्तरितं मनुम् ।  
सुधीरेवं लकारान्तं तत आन्तं समानयेत् ॥  
  
क्षकारं मेरुरूपं तु लङ्घयेन्न कदाचना ।  
सकृदेवोच्चरेत्क्षन्तु तदन्ते नोच्चरेन्मनुः ॥  
  
मेरूहीना च या माला मेरूहीना च या भवेत् ।  
अशुद्धा च भवेदत्र सा मालानिः फला भवेत् ॥  
  
चित्रिणी विस्तन्त्वाभा ब्रह्मनाडीगता तु या ।  
तया सङ्ग्रथिता ध्येयां सर्वकाम फलप्रदा ॥  
  
अष्टोत्तरशते जप्तेत्वादौ क्लीवं समुच्चरेत् ॥  
  
ऋ ॠ ऌ ॡ वर्णे चतुष्टायं क्लीवं प्रचक्षते ।  
वर्णानामष्टमं वापि काम्यभेद क्रमेण तु ॥  
  
अ क च ट त प यद्वा इत्येवं चाष्टवर्गकम् ॥  
  
किं वा मृत त्रयं प्रोच्य प्रणवान्ते च मातृका ।  
अनुलोम विलोमातु त्वष्टोत्तरशती भवेत् ॥  
  
माया वाक्काम श्रीयोगात् मातृका वर्ण योगतः ।  
अनुलोम विलोमाभ्यां त्वष्टोत्तरशती भवेत् ॥  
  
त्रयं गुरौ त्रयं देवि गाणपे परिकीर्तितम् ।  
न्यूनातिरिक्ते द्वितयं शेषमिष्टाययो जयेत् ॥  
  
अष्टोत्तरशतीमाला सर्वकार्यार्थसिद्धिदा ।  
नातृका वर्णरूपत्वा प्रोक्तेयं स्थिरमालिका ॥  
  
अकारादि क्षकारान्तं सैवेयं त्वक्षमालिका ।  
माला पञ्चाशका प्रोक्ता सूत्रशक्ति शिवात्मिका ॥  
  
ग्रथनं कुण्डली शक्तिर्लघान्ते मेरुसंस्थितः ।  
एतद्गुप्ततरं कुर्यादक्ष सूत्र शिवात्मकम् ॥  
  
प्रकटं नैव कर्तव्यं न मेरुं लङ्घयेत् क्वचित् ।  
सुप्तकीलित सम्मुद्राछिन्नव्या कीर्णयोगतः ॥  
  
धनैर्वैरी वीर्यहीन काणखञ्जादयोपि ये ।  
तेपि सिद्धा भवन्त्येव स्थिरमाला प्रभावतः ॥  
  
अथास्या ध्यानम् ॥  
  
अन्तर्विद्रुम भासमानं भुजगी सुप्तोथ वर्णोज्वलाम् आरोहामवरोहिकां   
शतमयीं वर्गाष्टकाष्टोत्तराम् ।  
साक्षाद् ब्रह्ममयीं क्षमेरुशिखरां श्रीमातृकाक्षा वलीं विद्यां   
नौमिसमस्तमन्त्रजननीं ज्ञानैक दीपाङ्कुराम् ॥  
  
प्। २३४अ)  
  
इदानीं देवताभेदे मालाभेदे वदाम्यहम् ।  
दन्ताक्षमाला श्रीकाल्यां तारायां नरशङ्खजा ॥  
  
छिन्नमस्ताविधौ शस्ता नरास्थिमालिका शुभा ।  
रक्तचन्दन वीजानां मालास्यात् त्रिपुरा विधौ ॥  
  
स्वयम्भूमालिकादेवि भैरव्यां बालिका विधौ ।  
भुजामाला तु मातङ्ग्यां धूम्रायां खरदन्तजा ॥  
  
हरिद्राक्षा तु ब्रह्मास्त्रे कपालाक्षा तु माविधौ ।  
वालायां भुवनेश्वर्या स्फाटिकी परिकीर्तिता ॥  
  
श्वेतगुञ्जा सिद्धिविद्या विधौ प्रोक्ता महेश्वरि ।  
शङ्खमाला वैष्णवे च इन्द्राक्षा शक्तमात्रके ॥  
  
भद्राक्षा शरभे प्रोक्ता गणेश गजदन्तजा ।  
त्रिपुटायां पुत्रजीवी गोविन्दे तुलसी मता ॥  
  
रत्नस्वर्णैरौप्यमयी तथा ताम्रमयी शिवे ।  
औडुंवरो वीजमयी वटवीजमयी तथा ॥  
  
पूगी फलमयी मालाजाती फलमयी तथा ।  
मधुमत्याकर्षणार्थे वीरविद्या विधावपि ॥  
  
पूर्वाम्नाय स्फाटिकजैर्दक्षिणे रुद्रनेत्रजैः ।  
प्रवालैर्मौक्तिकैर्देवि पश्चिमाम्नाय दैवतैः ॥  
  
उत्तराम्नाय देवानां महाशङ्खाख्यमालिका ।  
ऊर्द्ध्वाम्नाय स्वयं भूत्था पाताले रत्नसम्भवा ॥  
  
प्रवालैः सूर्यमन्त्रे च मौक्तिकैः शक्तिमात्रके ।  
शिवशक्तिमयीमाला रुद्राक्ष स्फटिकैर्युता ॥  
  
रुद्राक्ष स्वर्णसंयुक्ता माला हरिहरात्मिका ।  
रुद्राक्षरौप्य संयुक्ता मालाविधि शिवात्मिका ॥  
  
सर्वमन्त्रेषु रुद्राक्षा शक्तिमन्त्रेदिवा न हि ॥  
  
तथा च ॥  
  
शिवशक्ति वियोगत्वान्न रुद्राक्षैर्दिवा जपः ।  
वियोगे पूजिता काली सहसा न प्रसीदति ॥  
  
रुद्राक्षैः शक्तिमन्त्रस्तु दिवा यो जपति प्रिये ।  
स दुर्गति मवाप्नोति जपस्तस्य निरर्थकः ॥  
  
इति शाप पुरादत्तेस्तत्कथा कथ्यते शृणु ।  
कदाचित् समये देवि दक्ष यज्ञः परायणः ॥  
  
सकला ऋषयो देवायक्ष विद्या धरोरगाः ।  
पुत्री जामातृ सम्बन्धाद्गृहेणाकारिता च ता ॥  
  
प्। २३४ब्)  
  
महादेवः सत्यवती तेन ना कारिता क्रतौ ।  
सती च भर्तृ निकटे उक्ता तत्र प्रगम्यते ॥  
  
शिव उवाच ॥  
  
ममैवा कारणं तेन न कृतं प्राणवल्लभे ।  
तव लज्जा कथं नास्ति त्वया तत्र प्रगम्यते ॥  
  
प्रियो देवः प्रियः प्राणाप्रिय एव हि भूषणम् ।  
मां विहाय कथं देवि त्वया तत्र प्रगम्यते ॥  
  
पातिव्रत्यमिदं क्वास्ति प्रतियोगां विहीनतः ।  
तथापि तव वाञ्छा चेत् शीघ्रं गन्तुं कृपां कुरु ॥  
  
भर्तुराज्ञां गृहीत्वा च प्रस्थितं यागमण्डपे ।  
तत् सिंहेन क्षणान्नीतं ब्रह्मणो यागमण्डपम् ॥  
  
तेन नादरिता कन्या दुःखिना दीनमानसा ।  
अधोमुखी स्थिता तत्र पार्वती रूपशा वहन् ॥  
  
सर्वे देवाश्चात्र सन्ति मद्भर्ता नात्र दृश्यते ।  
महद्दुःखं मम कृत मे तावद् हृदयस्थितम् ॥  
  
एतस्मिन्नन्तरेदेवि दक्षप्रजापतिः स्वयम् ।  
शिवनिन्दो परो भूत्वा पुनर्निन्दार्थ मुद्यतः ॥  
  
अनाचारित रूपो भूद्विष्णुना वारितोपि च ।  
मुहुर्न्निन्दा परो भूत्वा भङ्गी वृष भवाहनः ॥  
  
श्मशानवासी मांसाशी नग्नो धीरतरो विराट् ।  
कपाली च त्रिशूली च मुण्डमाला विभूषितः ॥  
  
भस्मोद्धूलित सर्वाङ्गो व्याघ्राजिन समास्थितः ।  
लम्पटो लोलुपश्चेति वहुनिन्दा परो भवेत् ॥  
  
दुःखिता निन्दया त्वं हि मण्डपाद्वहिरागता ।  
दूरे नेत्रान्तरे गत्वा वह्नि कुण्डं विधाय च ॥  
  
सतीत्यक्त्वा तत्र देहं वह्नि रूपात्वताङ्गता ।  
शिवोहं क्रोधरूपेण ज्वाला भास्वर मण्डलः ॥  
  
सत् क्रोधेन महेशानि भस्मीभूतं जगत्त्रयम् ।  
मज्वालया समुत्पन्नो वीरभद्रो महाविभुः ॥  
  
कोटिकालान्त दहनो दुःसहः सर्वजन्तुषु ।  
दक्षप्रजापतेर्यज्ञध्वं सा नार्थं समुद्यतः ॥  
  
त्रिशूल हस्ती क्रूरश्च यज्ञध्व।ं स परायणः ।  
शवद्धपां शिवां देवि गृहीत्वा स्कन्धगोचराम् ॥  
  
रोदनं चक्रतुस्तस्मात् पतिताश्चा श्रूविन्दवः ।  
तत्रा श्रूविन्दवो जाताः महारुद्राक्ष वृक्षकाः ॥  
  
स्थावरत्व मनुप्राप्य मर्त्यानुग्रहकारणात् ।  
फलन्ति सर्वकालं हि अविच्छिन्न फलप्रदा ॥  
  
श्रूयते तेन रुद्राक्षं त्रिषु लोकेषु विश्रुतम् ।  
नेत्र त्रया समुत्पन्ना धनाश्रीकः प्रकीर्तितः ॥  
  
प्। २३५अ)  
  
वामनेत्रात् समुत्पन्नो मोरङ्गीयः प्रकीर्तितः ।  
धनाश्री कोष्ठदश च पार्वतीय मनुर्भवेत् ॥  
  
एकविंशति वक्त्रान्तं मलाकी परिकीर्तितः ।  
एवं वक्त्राणि जातानि रुद्ररोदन सम्भवात् ॥  
  
स्फुटवक्त्रे पार्वतीये प्रतिष्ठा स्फुटमेव च ।  
धनाश्रीकेशराकान्ति रेखायां जायते प्रभो ॥  
  
मलाकिये वह्निनाशस्तत् कालं जलमध्यतः ।  
जलोपरि समायाती स मलाकीर्तितः ॥  
  
तेन यत् क्रियते कर्म तदनन्तफलं भवेत् ।  
अन्यमन्त्रे सिद्धिरूपा शक्तिमन्त्रे दिवा न हि ॥  
  
इति कारणतो देवि रात्रावेव जपस्मृतः ।  
रात्रिः संयोगरूपास्याद् विद्यात्वं च महेश्वरि ॥  
  
विद्योगरूपो देवेशो मन्त्रशास्त्रै प्रकीर्तितः ॥  
  
अथ रुद्राक्ष महात्म्यं वर्णयामि समासतः ।  
रुद्राक्ष मोक्ष कामस्तु रुद्राक्षं श्रेयसाधनम् ॥  
  
रुद्राक्षं हरते दुःखं रुद्राक्षं पापनाशनम् ।  
सर्वपाप क्षयकरं पठतो शृण्वतामपि ॥  
  
अभक्तो वापि भक्तो वा नीचो नीचन्तरोपि वा ।  
रुद्राक्षं धारयेद्यस्तु मुच्यते सर्वपातकैः ॥  
  
रुद्राक्षधारणं पुण्यं केन वा सदृशं भवेत् ।  
महाव्रतमिदं प्राहुर्मुनयस्तत्वदर्शिनः ॥  
  
सहस्रं धारयेद्यस्तु रुद्राक्षाणां धृतव्रतः ।  
तन्नमन्ति सुराः सर्वे यथा रुद्रस्तथैव सः ॥  
  
शिरोमाला तु षट्त्रिंशद्वात्रिंशत् कण्ठमालिकाः ।  
कूर्परे षोडश प्रोक्तो द्वात्रिंशन् मणिबन्धयोः ॥  
  
अष्टोत्तरशतैर्युक्तमुपवीतं विधीयते ।  
तदूर्द्ध सुरसो माला शिखायामेक उच्यते ॥  
  
कर्णयोश्चापि षट्सङ्ख्याधारण क्रममीरितम् ।  
सङ्ख्या हीनं न कर्तव्यम् अधिकं नैव दुष्पति ॥  
  
रुद्राक्षां धारयेन्नैव देहान्ते स शिवो भवेत् ।  
वहुलं लभते पुण्यं भाग्यवानिह जायते ॥  
  
स्नाने दाने जपे होमे वैश्वदेवे सुरार्चने ।  
प्रायश्चित्ते तथा स्राद्धे दीक्षाकाले विशेषतः ॥  
  
रुद्राधारी भूत्वा च यत् किञ्चित् कर्म वैदिकम् ।  
यो विप्रः सततं कुर्यात् तत्कर्म स फलं भवेत् ॥  
  
खादन्मांसं पिवन्मद्यं सङ्गच्छन्नन्त्य जातिषु ।  
सद्यो भवति पूतात्मा रुद्राक्षं मूर्द्ध्नि धारयन् ॥  
  
देवां पूष्णन्ति ये देवापशवस्ते तु वैदिकाः ।  
तात् पातयन्ति ये कौले तेषां शास्ता स्वयं शिवः ॥  
  
तेषां संरक्षणार्थाय नान्यो रुद्राक्षतो भुवि ।  
रुद्राक्षाः सर्वदेवानां मन्त्रसिद्धि विधायकाः ॥  
  
रुद्राक्षं कण्ठमाश्रित्य शुनको म्रियते यदि ।  
सोपि रुद्रत्वमाप्नोति किं पुनर्मानुषादयः ॥  
  
प्। २३५ब्)  
  
उच्छिष्ठो वा विकर्मस्थो युक्तो वा सर्वपातकैः ।  
मुच्यते सर्वपापेभ्यो नरो रुद्राक्ष धारणात् ॥  
  
रुद्राक्षमालिकां कण्ठे धारयन् भक्तिवर्जितः ।  
पापकर्मापि यो नित्यं रुद्रलोके महीयते ॥  
  
यो धारयति रुद्रात्मा रुद्रवत्सोपि पूज्यते ।  
मुक्ता प्रवाल स्फटिकरौप्य वैडूर्य काञ्चनैः ॥  
  
समस्ताद्धारयेद्यस्तु रुद्राक्षात् स शिवो भवेत् ।  
केवलान् वापि रुद्राक्षान् यद्यालस्या विभर्तयः ॥  
  
तन्न स्पृशन्ति पापानितमांसीव विभावसुम् ।  
रुद्राक्षमालया जप्तो मन्त्रोनन्त फलप्रदः ॥  
  
अरुद्रो जपतः पुंसां तावन्मात्रा फलप्रदः ।  
यस्याङ्गे नास्ति रुद्राक्ष एकोपि वहु पुण्यदः ॥  
  
तस्य जन्मनिरर्थं स्यान् त्रिपुण्ड्रं रहितस्य च ।  
रुद्राक्षं मस्तके धृत्वा शिरः स्नानं करोति यः ॥  
  
गङ्गास्नानफलं तस्य जायते नात्र संशयः ।  
रुद्राक्षं पूज्यते यस्तु विनातोयाभि षेचनम् ॥  
  
यत्फलं लिङ्गपूजायां तदवाप्नोति निश्चितम् ।  
भक्त्या सम्पूजितो नित्यं रुद्राक्षः शङ्करात्मकः ॥  
  
दरिद्रं चापि कुरुते राजराज समश्रियम् ।  
गङ्गास्नान समं पुण्यं दर्शनात् फलमाप्नुयात् ॥  
  
लक्षकोटि सहस्राणि लक्षकोटि शतानि च ।  
रुद्राक्षधारणाद्वापि नात्र कार्या विचारणा ॥  
  
एकवक्त्रः शिवस्तस्य मालया जपतो हरेत् ।  
ब्रह्महत्यादि पापानि तथा राज्यादिकेष्टदः ॥  
  
एकवक्त्र समायुक्तं रुद्राक्षं यस्य तिष्ठति ।  
स साम्राज्य मवाप्नोति सत्यञ्जानां हि पार्वति ॥  
  
उमाशङ्करनामाख्योद्विमुखोयं व्यपोहति ।  
गोहत्यादिक पापानि ग्राहस्थ्यादिक सौख्यदः ॥  
  
त्रिमुखस्त्वग्नि रूपस्यात् स्त्रीहत्यादिक पापहा ।  
धर्मार्थकामा सिद्ध्यन्ति धारणात् तज्जपादिपे ॥  
  
चतुर्मुखो भवेद् ब्रह्मा गुरुहत्यादिनाशकः ।  
स्फुरन्ति सकला विद्या वाक्सिद्धिश्चापि जायते ॥  
  
पञ्चवक्त्र शिवः साक्षात् कालाग्निर्नामनामतः ।  
शैवगाणेश शाक्तानां द्रुतं सिद्धिस्तु तज्जपात् ॥  
  
अगम्य गमनं चैव अभक्षस्यापि भक्षणम् ।  
मुच्यते पातकं घोरं पञ्चवक्त्रस्य धारणात् ॥  
  
कार्तिकेयैस्तु षड्वक्त्रै स्खलते व्रत पापहा ।  
भ्रूणहत्यादिभिः पापैर्मुच्यते नात्र संशयः ॥  
  
प्। २३६अ)  
  
विधिना दक्षिणे वाहौ धारणात् समरे जयः ।  
सप्तवक्त्रो महानागोनन्तो नामाथ तज्जपात् ॥  
  
अनन्ताः सिद्धयस्सर्य विभीषेश्चन जायते ।  
सुवर्णैः सुभगश्चैव दरिद्रोपीश्वरो भवेत् ॥  
  
गुरुतल्पादिभिः पापैर्हत्वा वहुतराण्यपि ।  
मुच्यते नात्र सन्देहो रुद्राक्षस्य तु धारणात् ॥  
  
अष्टवक्त्रो गणेशस्यात् सर्वविघ्न निवारकः ।  
नश्यन्ति तज्जपात् सर्वे कामक्रोधादि शत्रवः ॥  
  
पृष्ठोदरकरेणापि संस्पृशेद्वा गुरुस्त्रियम् ।  
एवमादीनि पापानि अति पापानि सर्वशः ॥  
  
विघ्नास्तस्य नश्यन्ति मुक्तो याण्टि परां गतिम् ।  
जीवेद्वर्षशतं साग्रं मृत्युर्नास्ति स शूलभृत् ॥  
  
गुणाः ह्येतेषु सर्वेषु अष्टवक्त्रस्य धारणात् ।  
नव वक्त्रं भैरवः स्यात् कपिलं मुक्तिदं स्मृतम् ॥  
  
जपो देव प्रसीदन्ति वाममार्गस्थ देवताः ।  
धारयेद् वामहस्ते च ममतुल्य वरो भवेत् ॥  
  
लक्षकोटि सहस्राणि ब्रह्महत्यां करोति यः ।  
तत्सर्वं दहते क्षिप्रं नववक्त्रस्य धारणात् ॥  
  
दशवक्त्रो * * * * * * (?) देवो जनार्दन ।  
सहस्रैव पिशाचाद्या वेताला ब्रह्मराक्षसाः ॥  
  
डाकिन्यो मातरश्चैव तथा वै प्रेतनायकाः ।  
पन्नगाश्च विनश्यन्ति दशवक्त्रस्य धारणात् ॥  
  
वक्त्रैकादश रुद्राक्षं रुद्रैकादशकं स्मृतम् ।  
शिखायां धारयन्नित्यं तस्य पुण्यफलं शृणु ॥  
  
अश्वमेध सहस्राणि वाजपेय शतानि च ।  
गवां शत सहस्रस्य सम्यग्दत्तस्य यत्फलम् ॥  
  
स तु तत्फलमाप्नोति रुद्रैकादशधारणात् ।  
वक्त्र द्वादशरुद्राक्षं भास्करं द्वादशात्मकम् ॥  
  
धारयेत् कण्ठदेशे च जपेद्वापि समाहितः ।  
तेजस्वी च प्रतापि च आदित्य सदृशो भवेत् ॥  
  
न पीड्यते महाघोरैरादित्यादि नवग्रहैः ।  
दुर्भगाः सुभगायान्ति रोगीरोगात् प्रमुच्यते ॥  
  
गोमेध नरभेधादि सर्वक्रतु फलप्रदः ।  
हस्त्यश्व मृगमार्जारान् महिषान् शूकरादिकान् ॥  
  
श्वानं शृङ्गालष्टकलान् वध्वा वहुतराण्यपि ।  
मुच्यते नात्र सन्देहो द्वादशादित्य धारणात् ॥  
  
प्। २३६ब्)  
  
वक्त्रं त्रयोदशं वत्स लब्ध्वा तु यदि धारणात् ।  
पूज्यते सततं देवैः प्राप्यते पुण्यमुत्तमम् ॥  
  
सर्वं फलमवाप्नोति सौभाग्यं चोत्तमं भवेत् ।  
रसं रसायणं खड्गं धातुर्वादमनेकधा ॥  
  
कामधेनुश्च रुद्राक्षम् इच्छासिद्धिमवाप्नुआत् ।  
सिद्ध्यते तेन रुद्राक्षं भाग्यहीनोपि यद्यसौ ॥  
  
माता पिता तथा बन्धु गुर्वादपी दहन्यते ॥  
  
मुच्यते पातकैर्घोरैस्तथान्यै रूपपातकैः ।  
पुण्यैश्चतुर्दशं वक्त्रं रुद्राक्षं यदि लभ्यते ॥  
  
धारयेत् तत्प्रयत्नेन शिखा यज्ञोपवीतके ।  
चामुण्डा तु स्वयं वत्स शक्तिपिण्डं शिवस्य तु ॥  
  
अर्चयित्वा धृते कन्थे न पुनर्जायतेह्यसौ ।  
सिद्ध्यते नात्र सन्देहो सत्यं सत्यं च षण्मुखः ॥  
  
विचरेन् मर्त्यलोके सौ प्रासादश्च यथा तथा ।  
योगी च द्विचरेत् सर्व सर्वेषु च प्रियो भवेत् ॥  
  
पशुश्च पुरुषो चापि नगरं चा पवित्रकम् ।  
रसं रसायणं चैव जरामृत्यु विनाशनम् ॥  
  
लभेद्वेतालखड्गं च अष्टसिद्धिं महाद्भुतम् ।  
न पुण्य न च पापं च नव्याधिर्न प्रपीडितम् ॥  
  
जीवेद्वर्ष सहस्राणि मृते भवति शूलधृक् ।  
अप्रार्थिताल्लभेदर्थान्न चार्थस्य क्षयो भवेत् ॥  
  
मुच्यते सर्वपापेभ्यो ज्ञानी यज्ञ भवेत् फलम् ।  
चतुर्दशमुखैर्जप्तं तदानन्त्याय जायते ॥  
  
पूज्यते देव मनुजैरक्षया लभते गतिम् ।  
यथा हरिश्च देवेषु स देहः क्षेममर्तकः ॥  
  
रविर्यथा ग्रहाणां च मुनीनां कश्यपो यथा ।  
नदीनां जाह्नवी यद्वत्तीर्थेषु च यथोदधिः ॥  
  
आयुधानां धनुर्यद्वद्धुतानां च चतुर्दशी ।  
कुमाराणींस्तथा स्कन्दो देवानां च महेश्वरः ॥  
  
देवीनां च उमादेवी ऐरावत गजेश्वरः ।  
धेनूनां च सुनन्दा वै अश्वानां हरितस्तथा ॥  
  
एवं गण्येषु सर्वेषु रुद्राक्षस्तु विशिष्यते ॥  
  
षण्मुखं शिरसाधार्यं त्रिमुकं कन्थके स्मृतम् ।  
पञ्चवक्त्रं मतं वाहौ चतुर्वक्त्रं करे शुभम् ॥  
  
द्विमुखं धारयेत् कठ्याम् एकवक्त्रं च मूर्द्धनि ।  
नववक्त्रं च रुद्राक्षं धारयेद् वामवाहुना ॥  
  
चरुर्दशमुखं चैव शिखायां धारयेद्बुधः ।  
रुद्राक्षां धारयेद् विप्र सन्ध्यादिषु च कर्मसु ॥  
  
प्। २३७अ)  
  
तत्सर्वं सफलं प्रोक्तं लक्षकोटिगुणं ध्रुवम् ।  
लिङ्गदर्शनवत् पुण्यं भवेद् रुद्राक्षदर्शनात् ॥  
  
तन्नु कोटिशतं पुण्यं लभते धारणान्नरः ।  
शिरसा धारयेत् कोटिः कर्णयोर्दशकोटयः ॥  
  
गले वध्वा कोटिशतं मूर्द्ध्नि कोटि सहस्रकम् ।  
अयुतं चोपवीतं च लक्षकोटि भुजद्वये ॥  
  
अप्रमेयं फलं हस्ते स रुद्राक्षधरो भवेत् ॥  
  
निश्छिद्राश्चैव पक्वश्च रुद्राक्षा धारणे स्मृता ।  
परीक्षा तत्र कर्तव्यो रुद्राक्षस्य तु षण्मुख ॥  
  
सुपक्वं सुदृढं चैव सुवेधं सुसमं स्मृतम् ।  
निश्छिद्रं निर्व्रणं वै कल्पोक्त फलस्तयकम् ॥  
  
पाण्डरं चाधमं ज्ञेयं मध्यमं कृष्णवर्णकम् ।  
उत्तमं रक्तवर्णं तु सर्वसिद्धि प्रदायकम् ॥  
  
वक्त्रं च खण्डितं चैव छिद्रश्चैव विशेषतः ।  
किञ्चित् किञ्चिद् भवेद् वत्स फलं दोषेण हन्यते ॥  
  
फलं प्रत्येक मेतेषां मधुनात्वं निशामय ।  
दन्ताख्यमालयादेवि षष्टिः सिद्धीश्वरो भवेत् ॥  
  
अकस्मादीप्सिता सिद्धिर्महाशङ्खाख्यमालया ।  
रचिता चास्थि मणिभिः सर्वशत्रु विनाशिनी ॥  
  
रक्तचन्दनजा मालाभोग मोक्षप्रदामता ।  
स्वयम्भू कुसुमैर्देवि सर्वविद्येश्वरो भवेत् ॥  
  
गुञ्जया मोहनं प्रोक्तं खरदन्तै रिपुक्षयः ।  
हारिद्र्यास्तम्भनं सस्तं पद्माक्षैः पुष्टिरुत्तमा ॥  
  
वाक्सिद्धिः स्फाटिकीया स्यात् सर्वकामफलप्रदा ।  
धनार्थं श्वेतगुञ्जाया कीर्तिः श्रीशङ्खजामता ॥  
  
इन्द्राक्षै राज्यदा प्रोक्ता भद्राक्षैर्भोगसम्पदाम् ।  
गजदन्तस्य सर्वार्थं सिद्धिर्भवति सर्वदा ॥  
  
धनधान्यसुतः प्राप्तिर्भवेद्वै पुत्रजीवकैः ।  
तुलस्या मोक्षमाप्नोति रत्नैर्भोगाश्च यच्छति ॥  
  
सौवर्णे राज्यलक्ष्मीः स्या सर्व सौख्ये तु रौप्यजा ।  
अङ्गुली पर्वभिः सर्वसिद्धिराज्यं स विन्दति ॥  
  
औदुंवरैर्भूतनाशोप्लक्षैर्दारिद्रनाशने ।  
वटवीजैर्यक्षिणी स्यात् कपर्दीभिर्महोदयः ॥  
  
प्रवालैर्वश्यसिद्धिः स्यान्मौक्तिकामौक्तिदामपि ।  
किल्विषौघ क्षयकरी कुशग्रन्थि विनिर्मिता ॥  
  
विद्रुमोत्थावश्यकरा मोहने ताम्रजामता ।  
कुचन्दनैः समाकर्षाद् विद्वेषोरिष्टमालया ॥  
  
प्। २३७ब्)  
  
मरिचैह्लासिने मालापिवुमर्दैर्विनाशनम् ।  
अर्कस्योच्चाटनश्चैव मारणे चायसीमता ॥  
  
ज्वलहर्त्री तु लाक्षायाः खड्गस्य पितृ तृप्ति कृत् ।  
विषोत्तारे चन्दनोत्थाशान्ति कृच्छ्रे तथाष्टजा ॥  
  
पद्मकाष्ठोद्भवापुष्पै देवदारुद्भवैर्विरुक् ।  
कृष्णकाष्ठ समुद्भूतैस्तामसं कर्मसिद्ध्यति ॥  
  
भूत स्तम्भेनिवजाता जनस्तम्भे समीसवा ।  
महानिंवेन डाकिन्या भूनिंवै स्तम्भनं रुजाम् ॥  
  
इन्द्रा वृक्षाद्व्रणस्तम्भोभिचारो वा नरास्थितः ।  
ऋक्षास्थितो वन्यसिद्धिः शार्दूला तस्य देवता ॥  
  
नरास्थ्या राक्षसावश्या वीरावश्या हयास्थिभिः ।  
राशभस्थ्या क्षुद्रसिद्धिर्मान्यता भुजगास्थिभिः ॥  
  
मृत्तिकाभृष्ट मणिजामाला शावरसिद्धिदा ।  
श्रीफलैर्ज्ञानमाप्नोति रुद्राक्षैः सर्वसिद्धिदा ॥  
  
अथातोद्यथनं वक्ष्ये मालानां तत्र वोधनम् ।  
चतुर्थ्यां प्रोतयेन्मालां गणनाथस्य मन्त्रकैः ॥  
  
मध्याह्नार्कस्य सप्तम्यां रवौ वा तस्य मन्त्रकैः ।  
द्वादश्यां वैष्णवी माला प्रोतव्या विष्णुमन्त्रतः ॥  
  
त्रयोदश्यां तु सन्ध्यायां तन्मन्त्रैः शिवमालिकाम् ।  
अष्टम्यां वा चतुर्दश्यान्नवम्यां भूमिनन्दने ॥  
  
शक्तीनामपि कर्तव्या भुक्त्वा रात्रौ यथा विधिः ।  
येन मन्त्रेणया माला कृता तन्तु जपेत् तया ॥  
  
अन्य मन्त्र जपाच्छापो देवतायाः प्रजायते ॥  
  
अथवा मातृकाभिश्च ग्रथनं कारयेत् प्रिये ।  
पञ्चाशन्मणिभिर्मालाक्षकारो मेरुसञ्ज्ञकः ॥  
  
अनुलोम विलोमेन माला शतमयी भवेत् ।  
अष्टवर्गे प्रकल्प्याथ मालात्वष्टोत्तरं शतम् ॥  
  
मातृकामालया जापः सर्वमन्त्रे प्रशस्यते ।  
सर्वसिद्धिमयी माला द्रुत सिद्धिकरी परा ॥  
  
तत्तन्मन्त्रमयी देवी तत्र ध्यात्वा तु यत् क्षणे ।  
जपं कुर्यात् प्रयत्नेन नात्र कार्या विचारणा ॥  
  
सर्वसिद्धिप्रदा माला सर्वकार्यकरी परा ॥  
  
ध्रुवेण प्रथमं कार्यं प्रत्येकं मणिक क्रमात् ।  
सर्वमन्त्रमयी माला सर्वसिद्धिकरी परा ॥  
  
तन्मन्त्रदेवता रूपं ध्यात्वा तु मालिकान्तरम् ।  
सर्वे मन्त्राः प्रजप्तव्याः सर्वकार्यार्थ सिद्धये ॥  
  
प्। २३८अ)  
  
शक्तिमन्त्रेण सङ्ग्रथ्य शिवमन्त्रं जपेच्छिवे ।  
शिवमन्त्रेण सङ्ग्रथ्य शक्तिमन्त्रं जपेच्छिवे ॥  
  
शिवशक्त्योर भेदेन मालाकार्यकरी परा ॥  
  
येनैव ग्रथ्यते देवि तमेव प्रजपेन्मनुम् ।  
इत्याद्युक्तं त्वया पूर्व किं त्वया विस्मृतं प्रभो ॥  
  
इदानीमन्यथा प्रोक्तं संशयोस्ति मम प्रभो ।  
मातृका तारभिन्नानि शिवशक्ति विहीनके ॥  
  
मातृकायामिदं नोक्तम् अन्यमालाविधौ मतम् ।  
अन्यप्रकार ग्रथमेये नैव ग्रथनं चरेत् ॥  
  
तमेव प्रजपन्मन्त्रं नान्यत्र जपेच्छिवे ।  
मातृकादावपि शिवे मालां तन्मन्त्ररूपिणी ॥  
  
ग्रथिता पट्टसूत्रेण देव्याः प्रित्यै तु मालिका ।  
कार्व्यासैर्वैष्णवी माला पद्मसूत्रैरथापि वा ॥  
  
ऊर्णाभिर्वा वल्कलैर्वा शैवी कार्या स सूत्रजाः ।  
कार्या स धर्मकर्मादि साधनं सर्वसिद्धिदम् ॥  
  
प्रायशः सर्वदेवानां सूत्रोत्पती विधिं शृणु ।  
सूत्रं द्विजेन्द्र पुण्यस्त्री निर्मितं ग्रन्थिवर्जितम् ॥  
  
या जीववत्सका नारी सुन्दरी पतिवल्लभा ।  
तयाकर्तित सूत्रं च कुमारी कर्तितं च वा ॥  
  
श्वेतरक्त सुवर्णाभ कृष्णवर्णा द्विजादितः ।  
सर्वेषामेव वर्णानां रक्त सर्वेप्सित प्रदम् ॥  
  
त्रिगुणं त्रिगुणी कृत्य ग्राह्यं प्रक्षाल्य यत्नतः ।  
मरु सूत्रेण पट्टेणत्र सरेणु विनिर्मिता ॥  
  
निर्मिता स्वर्णरजतैः स्वर्णेनापि शुभा मता ॥  
  
हारिद्रं सर्वथा सूत्रं ग्रामकार्या स सम्भवम् ।  
चैत्र कार्यासजं चाथ त्यजेद्ग्रथनकर्मणि ॥  
  
गुरुणा ग्रथिता श्रेष्ठा स्वयं कॢप्ता तताऽवरा ।  
शक्त्या च ग्रथिता श्रेष्टा न शूद्रादिभिरीश्वरि ॥  
  
एतेषु ब्राह्मणः श्रेष्ठो जलमाला कृते भृशम् ।  
अलाभे तु द्विजातीनामपि वा स्व स्व जातयः ॥  
  
कलौ तु दुर्लभा विप्रा यथा विप्रा स्वधर्मगा ॥  
  
अथास्याः शोधनं वक्ष्ये समासात् परमेश्वरी ।  
कुलमार्गानु सारेण स्मृत्युक्तविधिनापि वा ॥  
  
कृत नित्यक्रियः शुद्ध उक्तेष्ठेक्षेष्वतन्द्रियः ।  
उपवासं हविष्यं वा तथैक भक्षमेव वा ॥  
  
प्। २३८ब्)  
  
विधाय पट्टकार्या सः शृतैः सूत्रं विनिर्ममेत् ।  
उपवासदिने देवि तानि सर्वाणि पूजयेत् ॥  
  
द्विगुणं त्रिगुणं वापि तृच्चत्रिगुणमाचरेत् ।  
चन्दनाक्षतधूपाद्यैः कुसुमैर्वलिदीपकैः ॥  
  
कर्तव्याणि समासानि न स्थूलानि कृशानि च ।  
प्रातस्तत्सूत्रमादाय कामना कार्यभेदतः ॥  
  
श्वेतं नीलं तथा पीतं रक्तं वर्णं च कारयेत् ॥  
  
रुद्राक्ष स्फाटिकादीन्वै समानीय प्रयत्नतः ।  
एकवक्त्रैर्द्विवक्त्रैश्च चतुर्वक्त्रैश्च पञ्चभिः ॥  
  
षड्वक्त्रैर्वाथ कर्तव्यामिथो मिश्रास्तु वर्जयेत् ।  
मुखे मुखं तु कर्तव्यं मुखे मूलं तु वर्जयेत् ॥  
  
मुखं मुखेन संयोज्य पृष्ठं पृष्टेण योजयेत् ।  
रुद्राक्षस्योन्नतं प्रोक्तं मुखं पुच्छन्तु निम्नकम् ॥  
  
धातृफलोपमं श्रेष्ठो मध्या वदरसन्निभः ।  
अधमश्च न काभः स्यात् ततो हीनो विपत्तिकृत् ॥  
  
अतिस्थूलोति सुक्ष्मश्च स्फटिको भङ्गुरो लघुः ।  
भिन्नः पुराधृतो जीर्णो रुद्राक्षो न शुभः स्मृतः ॥  
  
न जीर्णानि न कीटादि विद्धानि सुनवानि च ।  
आद्यं स्थूलं ततस्तस्मान्यूनं न्यूनतरं ततः ॥  
  
एको मेरुस्तत्रदेयः सर्वेभ्यः स्थूल सम्भवः ।  
अस्योर्द्ध वक्त्रयानीयान्मेरोस्तं नैव लङ्घयेत् ॥  
  
मणिमेकैकमादाय सूत्रे सम्पातयेत् सुधीः ।  
सर्पाकाराथ वा कार्या गोपुच्छ सदृशी तथा ॥  
  
एकैकं मणिमध्ये तु ब्रह्मग्रन्थिं विकल्पयेत् ।  
त्रिरावृत्त्याथ मध्येन चार्द्ध वृत्त्यां तदेशतः ॥  
  
ग्रन्थि प्रदक्षिणावर्ता ब्रह्मग्रन्थिरितीरिता ॥  
  
अथवा ग्रन्थिरहिता दृढ रज्जुः समन्विताः ।  
दृढसूत्रं नियुञ्जीत जपेत्रुद्यतिनो यथा ॥  
  
अष्टोत्तरशतैः सर्वसिद्धिरुक्ता मनीषिभिः ।  
पश्चाशद्भिः काम्यसिद्धिः स्यात् तथा चतुरुत्तरैः ॥  
  
सर्वार्थः सप्तविंशत्या पञ्चदश्याभिचारके ।  
पञ्चविंशतिभिर्मोक्षं त्रिंशड्भिर्द्धन सिद्धये ॥  
  
एवं निर्माय वै मालां प्रतिष्ठामाचरेद्वुधः ।  
अप्रतिष्ठाभिर्मालाभिर्मन्त्रं जपति यो नरः ॥  
  
सर्वं ते निष्फलं विद्यात् क्रुद्धा भवति देवता ॥  
  
प्। २३९अ)  
  
अथ सामान्य मालायाः संस्कारं प्रवदामिते ॥  
  
तान्त्रिकं वैदिकं वापि सद्यो जाताह्वयं मनुम् ।  
पठित्वा पञ्चगव्येन स्नापयेन्मालिकां पुरः ॥  
  
गोमूत्रं गोमयं क्षीरं दधिसर्पिः कुशोदकम् ।  
पञ्चगव्यमिति प्रोक्तं महापातकनाशनम् ॥  
  
दुग्धं काञ्चन वर्णायाः श्वेतायाश्चैव गोमयम् ।  
गोमूत्रं ताम्रवर्णा या नीलायाश्च भवेद् दधि ॥  
  
घृतं तु कृष्णवर्णाया एवं पञ्चामृतेपि च ।  
गवां वर्णास्तु सुलभाः सन्ति देशेषु तत्र च ॥  
  
तत्र वर्णविभागेन पञ्चगव्यानि चाहरेत् ।  
वर्णा लाभेन दोषोस्ति मात्रा हीनस्तु वर्जयेत् ॥  
  
गो शकृत् द्विगुणं मूत्रं सर्पिदद्याच्चतुर्गुणम् ।  
क्षीरमष्टगुणं प्रोक्तं पञ्चगव्यं तथा दधि ॥  
  
अथवा पञ्चगव्यानां समानो भाग उच्यते ।  
गायत्र्यादाय गोमूत्रं गन्धद्वारेति गोमयम् ॥  
  
आप्यायस्वेति च क्षीरं दधिक्राम ततो दधिः ।  
तेजोसि शुक्रमित्याज्यं देवस्यत्वा कुशोदकम् ॥  
  
क्षालयेत् पञ्चगव्याद्यैः सद्यो जातेति मन्त्रतः ।  
चन्दना गुरु गन्धाद्यैर्वाम देवेन घर्षयेत् ॥  
  
धूपयेदप्यघोरेण कृष्णा गुरु सु गुग्गुलैः ।  
तत् पुरुषाख्य मन्त्रेण लेपयेच्चन्दनादिभिः ॥  
  
ईशानः सर्वमिति च प्रत्येकं मन्त्रयेच्छतम् ।  
तेनैव मन्त्रयेन् मेरुमघोरेण च मन्त्रयेत् ॥  
  
प्राणप्रतिष्ठा मे तस्यां विश्वरूपेण चाचरेत् ।  
एवं संस्कृत्य मालां तां गुरुहस्ते समर्पयेत् ॥  
  
अभिवाद्य गुरुं मूर्द्ध्ना गृह्नीयात् तत्करान् स्वयम् ।  
एतन्मन्त्रस्य गायत्रीं पुरः पञ्चशतं जपेत् ॥  
  
ततो जपेन्मूलमन्त्रमित्ये तस्य विशेषतः ॥  
  
अथान्यमाला संस्कारं वक्ष्येऽश्वत्थस्य पत्रकैः ।  
पद्माकारेण नवभिः स्थापितैस्तत्र विन्यसेत् ॥  
  
मणिं सूत्रं च गन्धाद्यै क्षालयित्वाथ मन्त्रयेत् ॥  
  
ॐ ह्रीं पूर्वमातृकावर्णैः क्रमादेकैकशोमणिम् ।  
सूत्रं च तत्र विन्यस्य पूजयित्वा हुनेत् ततः ॥  
  
तिलाज्यैः केवलाज्यैर्वा सद्योजाताभिः पृथक् ।  
पञ्चमन्त्रैः शतं चाष्टावष्टा विंशतिरेव वा ॥  
  
होमाभावे जपः प्रोक्तः पूर्ववत् क्षालनादिकम् ।  
कौलिकादौ विशेषोयं सुरयामणि तर्पणम् ॥  
  
प्। २३९ब्)  
  
संस्कृत्यैवं बुधोमालां तत्प्राणांस्तत्र स्थापयेत् ।  
मूलमन्त्रेण देवेशि सम्पूज्ये भक्तिभावतः ॥  
  
गुरुं सम्पूज्य तद्धस्ताद् गृह्नीयाद् दक्षमालिकाम् ।  
शूद्रार्थं च स्त्रियामर्थे माला संस्कार उच्यते ॥  
  
गणेश सूर्य विष्ण्वीश दुर्गाः सम्पूज्य भक्तितः ।  
मालायामथ तां मालां हसौं वीजेनाभि मन्त्रिताम् ॥  
  
अष्टोत्तरशतं पञ्चगव्ये तां स्थापयेत् त्र्यहम् ।  
चतुर्थे तु समुद्धृत्य क्षालयेदस्त्र मन्त्रतः ॥  
  
हृन्मन्त्रेण ग्रन्थयित्वा स्थण्डिले तान्न्निधापयेत् ।  
ततस्तु तोल्यतां मालां स्थापयेद्धेमपात्रके ॥  
  
पञ्चामृतेन संस्नाप्य शीतलेन जलेन च ।  
चन्दनेन सुगन्धेन कस्तूरी कुङ्कुमादिभिः ॥  
  
अभिषेकं ततः कुर्यात् ह्यौं मन्त्रेण साधकः ।  
नवग्रहान् पूजयि दिक्पालांश्चापि पूजयेत् ॥  
  
तिलेनामृते युक्तेन शक्तितो होमयेत्तत ।  
स्वर्णं तु दक्षिणां दद्याद् गुरवे मणिसङ्ख्यकान् ॥  
  
तन्मन्त्रजापिनो विप्रान् भोजयेद्वाथ वैदिकान् ।  
ॐ भावे स्वर्णपात्रस्य ग्राह्यमश्वत्थ पत्रकम् ॥  
  
मालासंस्कार इत्युक्त्वो जपः स्यात् सिद्धिदायकः ॥  
  
अथा परं प्रवक्ष्यामि माला संस्कार उच्यते ।  
वर्णमानेन सा कार्या पञ्चगव्ये त्र्यहं क्षिपेत् ॥  
  
सूत्रं वापि चतुर्थेह्नि क्षालयेदस्त्र मन्त्रकैः ।  
समानवर्ण सूत्रेण ग्रथयेद्धृदयानुना ॥  
  
सुवर्णादि गुणैर्वापि ग्रथयेत् साधकोत्तमः ।  
ब्रह्मग्रन्थिं ततो दद्यान् नागपाशमथापि वा ॥  
  
सार्द्धं ग्रन्थिद्वयं देवि नागपाशः प्रकीर्तितः ।  
सार्द्धग्रन्थि त्रयं देवि ब्रह्मग्रन्थि प्रकीर्तितः ॥  
  
ब्रह्मग्रन्थ्या सर्वकर्म साधयेत् परमेश्वरि ।  
नागपाशे क्रूरकर्मद्वैविध्यं परिकीर्तितम् ॥  
  
कवचेन च ग्रथ्नीआन् माला ध्यानपरायणः ।  
सर्वशेषे ततो मेरु सूत्रद्वयसमन्वितम् ॥  
  
ग्रथयेत्तार योगेन वध्नीयात् साधकोत्तमः ।  
एवं निष्पाद्य देवेशि प्रतिष्ठां च समाचरेत् ॥  
  
स्थण्डिले मण्डले कृत्वा यथा भाग विधिः क्रमात् ।  
पूजयित्वा यथान्यायमिष्ट देव मनुक्रमात् ॥  
  
प्। २४०अ)  
  
न्यासपूर्वं जपेन्मन्त्रमष्टोत्तर सहस्रकम् ।  
जुहुयाच्च तद्दशांशेन यस्य देवस्य यत्प्रियम् ॥  
  
ततो मण्डल मध्ये तु तां मालां स्थापयेबुधः ।  
अस्त्रमन्त्रं तु तोन्यस्य देववत् परिचिन्तयेत् ॥  
  
अद्वैतरूपमासाद्य मालां कुर्यात् तथात्मिकाम् ।  
ततो वलिं यथा न्यायं दद्यात्तैः साधकोत्तमैः ॥  
  
एवं प्रतिष्ठामासाद्य मालायामिष्ट देवताम् ।  
आचार्यं पूजयेन् मन्त्री शिल्पिनं च यथाविधि ॥  
  
नान्यमन्त्रं जपेत् तत्र यदीच्छेत् सिद्धिमात्मनः ॥  
  
अथ मालाविधानं च कौलिकानां च वामिनाम् ।  
कीकसादिक मालानां कथ्यते शृणु पार्वती ॥  
  
तत्रापि कालिकात्तारा विद्यायां शवसम्भवा ।  
माला वहु विधा प्रोक्ता महाशङ्खादि भेदतः ॥  
  
महाशङ्खमयी माला सर्वविद्या स्वरूपिणी ।  
दन्ताख्य मालिका देवी मेरुस्तु राजदं ततः ॥  
  
शैवी ब्रह्माण्डमाला च देहदेहान्तराचयः ।  
करास्थि मालिका देवि तथा यत् पर्वमालिका ॥  
  
जङ्घास्थि कीलकार्येपि मालायामपि सिद्धिकृत् ॥  
  
अथ गोवाजिभषणमृगवा नरशूकरैः ।  
भल्लूकोलूक शार्दूल व्याघ्रवारणदन्तजाः ॥  
  
गवयादि मृगोत्था च कस्तूरी मृगजातिजा ।  
जीवमात्रास्थि सम्भूता खरोष्ट्रवाजि दन्तजाः ॥  
  
दन्ता भावे प्रतिनिधिर्महाशङ्खे नवीनकम् ।  
विश्वामित्र भवं तच्च सर्वसत्वमयं भवेत् ॥  
  
शङ्खमाला दन्तमाला नारिकेलमयी तथा ।  
अस्थिमाला महेशानि वृद्धस्त्री गोमयं विना ॥  
  
माला तु त्रिविधा प्रोक्ता उत्तमाधम मध्यमाः ।  
दन्ताख्य मालया चैव राजदन्तेन मेरुणा ॥  
  
उत्तमा मालिका प्रोक्ता कालिका कर्षिणी परा ।  
कर्णनेत्रान्तरस्थो यो महाशङ्खेति कीर्तितः ॥  
  
महाशङ्खमयी माला पञ्चाशन्मणि निर्मिता ।  
मध्यमा मालिका प्रोक्ता तारा जापे प्रकीर्तिता ॥  
  
अस्थिभिर्वानृमुण्डैर्वा किं वा नरललाटजा ।  
देहदेहान्तरस्थैर्वा माला प्रोक्ता कनिष्ठिका ॥  
  
छिन्ना देव्या विधौ देवी एवं हि त्रिविधा मता ।  
सम्मुखौ यौ उभौ दन्तौ राजदन्तौ प्रकीर्तितौ ॥  
  
प्। २४०ब्)  
  
करालास्या महाकाल्या दानवाः भक्षिता पुरा ।  
त्रैलोक्यगामिनौ दन्तौ राजदन्ताविति स्मृतौ ॥  
  
राजदन्तेति सञ्ज्ञा वै देव्याः पूर्वकृता प्रिये ।  
यो दैत्य चर्वकौ दन्तौ मम कार्य कारावुभौ ॥  
  
तस्मात् प्रीतेन मनसा मेरुकार्य नियोजितौ ॥  
  
श्रीदेव्युवाच ॥  
  
सामान्य माला कथिता विशेषवद शङ्कर ॥  
  
श्रीशिव उवाच ॥  
  
चन्द्रमण्डलमारभ्य कर्णान्तं परमेश्वरि ।  
वामदक्ष युग्मके च मालास्यान् मेरुमण्डला ॥  
  
मेरुमण्डल माला तु सर्वसिद्धिः परांविके ।  
द्वितीया सार्द्धयवकैर्माला साम्राज्यमोहिनी ॥  
  
एक पङ्क्तिरन्ध्र सङ्ख्यैः कपालं परिकीर्तितम् ।  
कर्णनेत्रान्तरस्थो यो महाशङ्खः प्रकीर्तितः ॥  
  
महाशङ्खमयी माला सर्वसिद्धि प्रदायिनी ।  
कर्णनेत्रगलप्रान्तेदन्तान्तं परमेश्वरि ॥  
  
मुण्डं प्रोक्तं महेशानि पूजासाधन कर्मणि ।  
दक्षभ्रूविन्दुमारभ्य कर्णान्तं परमेश्वरि ॥  
  
वामभ्रूविन्दुमारभ्य वामश्रुत्यङ्गः शिवे ।  
माला त्रिपुण्ड्र मार्गेण शिवशक्तिमयी च वा ॥  
  
अर्द्ध त्रिपुण्ड्र मार्गेण तदधः शक्तिमालवत् ।  
ऊर्द्ध्वक्रमेण माला तु सर्वमालोत्तमोत्तमा ॥  
  
केशक्रमेण देवेशि कपालोर्द्धन्तु मालिका ।  
तथैव मणयः कार्या शिव एव न चापरः ॥  
  
महाशङ्खमयी माला द्वितीया ध्रुवमण्डला ।  
उन्मनी मालिका देवी तृतीया परिकीर्तिता ॥  
  
मेरुमाला चतुर्थी स्यात् पञ्चमी मेरुमण्डला ।  
दन्तमाला महेशानि मेरुमण्डलमालिका ॥  
  
राजदन्तेन मेरुस्तु तेन सान्मेरुमण्डला ।  
माला पञ्चक मेतद्विपञ्चतन्मात्रगोचरम् ॥  
  
राजदन्त द्वयं मेरुनियोज्य पङ्क्तिमार्गतः ।  
ऊर्द्ध्वमूर्द्ध्व क्रमेणैव दंष्ट्रा दंष्ट्रा करं शिवे ॥  
  
अधरोष्ठ लसत्पङ्क्तिहारनायकं व्रजेत् ।  
राजदन्तस्तु मेरुस्तु कृशाश्चतुर्दशत्यजेत् ॥  
  
एवं माला महामाला पञ्चाशद् दन्तगोचरा ।  
सर्वसिद्धिमयी माला राजतन्तेन मेरुणा ॥  
  
सिद्धिदा योगदा भोगदा त्रीराज्यं प्रदातुथा ।  
चतुःषष्ठिः सिद्धिमते माला तु पञ्चमी स्मृता ॥  
  
प्। २४१अ)  
  
ब्रह्माविष्णुश्चरुद्रश्च ईश्वरश्च सदाशिवम् ।  
एते पञ्चमहाप्रेताः पञ्चमालाम्विकाविधौ ॥  
  
ताराछिन्ना तथा कामकला काली च कालिका ।  
श्रीविद्यादावपि शिवे मालिका मालिकामयी ॥  
  
पूर्वोक्तानां मणीनां च स्वभावे परमेश्वरी ।  
गन्धरूपाश्च मणयो दन्त स्फाटिक सन्निभाः ॥  
  
मणयो यत्नतः कार्या सर्वसिद्धिमभीप्सुभिः ।  
महाशङ्खेप्य शक्तश्चेत् स्फाटिक्या मालया जपेत् ॥  
  
अथ महामालाधिकारिणमाह ॥  
  
सर्वास्थिमाला संशस्ता अधिकार क्रमं शृणु ।  
पूर्णार्द्धाम्नाय भूषाढ्यस्तथा चरणदीक्षितः ॥  
  
षडन्वय क्रमाशक्तः श्रीमेधा संयुतस्तथा ।  
महाचीनक्रमाशक्तो महानीलक्रमी च वा ॥  
  
ईदृग्विधः साधको हि माला जप परायणः ।  
मालाधिकारिणः प्रोक्ताः क्रमेण परमेश्वरि ॥  
  
रहस्यमालार्थमुण्डा दानविधिस्तु साधारणपूजाप्रकरणेषुक्तः ॥  
  
अथ निर्माणप्रकारस्तूच्यते ॥  
  
सिद्धमुण्डं पुरा कृत्वा मालादीन् कारयेत् प्रिये ।  
शिल्पिनं पूजयेदादौ वस्त्र गन्धानुलेपनैः ॥  
  
संहृष्ट कारयेन् मालां मन्त्र पूतं पिवन्मधुः ।  
यथायोग्यं वेधवती मालां कुर्याद् विचक्षणः ॥  
  
दन्तमाला शङ्खमाला विश्वामित्र कपालजा ।  
सर्वास्थि माला देवेशि जीवमात्रास्थि निर्मिता ॥  
  
अङ्गुष्टान् मस्तकान्तं च उत्तरोत्तरतः शुभः ।  
तत्र देवी सदा तुष्टा तत्र तिष्ठति पार्वती ॥  
  
एतद्विद्या विधौ देवि पूर्वोक्ते च वरास्थि च ।  
पञ्चाशन्मणिभिर्माला मातृका वर्णतः क्रमात् ॥  
  
अष्टोत्तरशती चेत्सा तदाष्ट वर्ग कल्पनम् ।  
अष्टोत्तरशतं कृत्वा ऋतुभत्या भगे क्षिपेत् ॥  
  
निशामेकां समुद्धृत्य कारणैः क्षालयेत् ततः ।  
शुद्धोदैर्मूलमन्त्रेणाभिषिञ्चेद् विजयारसैः ॥  
  
प्रक्षाल्य धूपयेत् पश्चात् प्रोतयेदिष्ट सूत्रकैः ॥  
  
नाड्या सङ्ग्रथनं कार्यं रक्तेन वाससा प्रिये ।  
वाससा मज्जया वापि नाडीभिर्वा शुभामता ॥  
  
स्वयम्भुवाक्ताया नाडी सा नाडी सर्वतोत्तमाः ।  
स्वयम्भू कुसुमाक्तैस्तुतूलकैर्वीरनायिका ॥  
  
प्। २४१ब्)  
  
कुमारी कर्तितं सूत्रं पुण्य स्त्री कर्तितं च वा ।  
ततो द्विजेन्द्र पुण्य स्त्री कर्तितं ग्रन्थि वर्जितम् ॥  
  
वेश्या हस्तभवं वापि मातङ्गी हस्तजं परम् ।  
रजस्वला हस्तभवं सूत्रं च कीर्तितं शुभम् ॥  
  
कुण्डाक्तं चै गोलाक्तं स्वजं वाक्तं तथैव च ।  
स्वयम्भुवाक्तं यत् सूत्रं तत् सूत्रं सर्वतोत्तमम् ॥  
  
सूत्रं स्वेष्टजपेन्नीलं कृष्णं मारण कर्मणि ।  
मोहने हरितं स्तम्भं धूमाभं द्विषिनालभम् ॥  
  
शान्तौ पौष्टौ सितं द्वेषे रक्तमुच्चाटने भवेत् ।  
वश्ये पीतं कषायस्तु विपक्षकरणे मतम् ॥  
  
स्वयं न कर्तयेद्ग्रन्थिं जपमाला न गुम्फयेत् ॥  
  
अथ माला ग्रथिनाधिकारिणमाह ॥  
  
महामाला दन्तमाला सर्वास्थिमालिकाविधौ ।  
क्रमेण कथ्यते देवि ग्रथने चाधिकारिणः ॥  
  
माता पुत्री तथा भार्या तथाष्टकन्यका प्रिये ।  
षट्त्रिंशज्जातिजास्त्रीया स्वकुलाष्टकजाय वा ॥  
  
तारा कुलाकुलं वापि दशविद्यास्त्रियैश्चयाः ।  
पञ्चाशत् पीठजा वा पिवेश्या सप्तकमेव वा ॥  
  
मालाया ग्रथने देवि शकुनाशकुनं शृणु ।  
दधिमांससुरापिष्ट शङ्खवादित्रिवेणवः ॥  
  
मृदङ्गकाहलोद्गीतं दुन्दुभिर्वाद्यदर्शनम् ।  
गजाश्वरथवेश्यादि स्त्रीणां पूर्णघटस्य वा ॥  
  
जपसिद्धेर्लक्षणानि मालायां परमेश्वरी ।  
रोदनं गाननं मुण्डरण्डा दर्शनमेव च ॥  
  
कलहो गुरुनिन्दा च देवता वीरनिन्दनम् ।  
सूत्र त्रुटिरथा प्राप्तिर्मणिकास्फोटनं तथा ॥  
  
मालाग्रथन काले तु मणिस्फुटति वेद्यदि ।  
पुत्रशोको विनिर्द्दिष्टो दुःखभागी भवेद्ध्रुवम् ॥  
  
मालाग्रथनकाले तु मणिस्खलति चेद्भुवि ।  
तस्य शोको विनिर्दिष्टो नात्र कार्या विचारणा ॥  
  
मणिमादाय सूत्रेण ग्रथयेन् मध्यमध्यतः ।  
ब्रह्मग्रन्थि विधायेत्थं मेरुश्च ग्रन्थि संयुतम् ॥  
  
ग्रथयित्वा पुरो मालां ततः संस्कारमारभेत् ॥  
  
सिद्ध्यै वक्ष्यामि संस्कारं सर्वतन्त्रेषु गोपितम् ।  
कृत नित्यक्रियः शुद्धः शुद्धर्क्षेषु च मन्त्रवित् ॥  
  
चक्रपूजां ततः कृत्वा साष्टोत्तर सहस्रकम् ।  
हुनेन्मद्य पलाभ्यां च मूलमन्त्रेण साधकः ॥  
  
प्। २४२अ)  
  
ततो वलिं यथा न्यायं महिषादेः प्रदापयेत् ।  
शक्तिंश्च साधकांश्चापि भोजयेन् मणिसङ्ख्यकान् ॥  
  
अतः परं पृथक् रूपो माला संस्कारमाचरेत् ।  
मालारात्रिविधिं वक्ष्ये शृणु सा वहिता भव ॥  
  
सुदिने शुभ ऋक्षादि दिने शुद्धदिने शुभे ।  
महामालां समादाय वीरपात्रं समानयेत् ॥  
  
वीरयन्त्रं समासाद्य वीरमालं च शोधयेत् ।  
देवीं सावरणां पूज्य सवल्यन्तं महेश्वरी ॥  
  
दशविंशत्यं च विंशद्दीपां दत्वा वलिं चरेत् ।  
एवं मालां शुभां कृत्वा महासंस्कारमाचरेत् ॥  
  
शुभे मुहूर्ते संलग्ने मालां वा पञ्चगव्यके ।  
निमन्त्र्य पञ्चगव्यं च गोमूत्रं गोमयं पुनः ॥  
  
दधिसर्पिः क्रमेणैव पञ्चगव्यं प्रकीर्तितम् ।  
तदुत्तार्य शुद्धजलैः सङ्क्षाल्य संविदा शवैः ॥  
  
मूलमन्त्रेण सङ्क्षाल्य तद्द्रव्ये स्थापयेद्दिनम् ।  
तृतीये दिनसे देवि यक्ष कर्द्दमकैर्यजेत् ॥  
  
सर्वगन्धैरष्टगन्धैरणिमाद्यष्टकैर्यजेत् ।  
अष्टनीराश्च तारायास्ताराष्टौरोचिनीमणौ ॥  
  
चतुर्थदिवसे देवि प्राणान् स्थाप्य यजेत् क्रमात् ।  
रहस्य मालामन्त्रस्यास्य ऋषिः परमेश्वरः ॥  
  
श्रीमहातारिणी देवी उष्णिक्छन्दः प्रकीर्तितः ।  
क्रीꣳ वीजं स्त्रीꣳ तथा शक्तिः हूꣳ मन्त्रः कीलकं स्मृतम् ॥  
  
महामाला दन्तमाला शोधने विनियोजने ।  
त्रिशक्त्या तु षडङ्गानि ध्यानं मन्त्रवदा चरेत् ॥  
  
ध्यात्वा सङ्कल्प यत्नेनं मन्त्रेणानेन पार्वति ।  
प्रणवं च तथा लज्जाश्रीलजा कामकूर्चकैः ॥  
  
फट् स्वाहेति च मन्त्रेण वसकेमालिकौ क्षिपेत् ।  
तत्रावाहनमन्त्राद्यैः कालिकां कालसारदाम् ॥  
  
सायुधां परिवारांश्च पूजयेत् परमेश्वरी ।  
मूलमावृत्त्य तार्तीयं संस्मरन्धेनु मुद्रया ॥  
  
अमृती कृत्य कवचेनावगुण्य महेश्वरि ।  
महामुद्रया समाच्छाद्य देवी रूपी विभावयेत् ॥  
  
ध्यायेत् तत्र क्षिपेद्विन्दुं तत्र मन्त्रान् शृणु प्रिये ।  
प्रणवं कूर्चयुग्मं च स्वाहा प्रणवकूर्चकौ ॥  
  
वह्निजाया च तारास्त्रे वह्निजाया विषं तथा ।  
तारा च वह्निजायां च तारा लज्जा स कूर्चकौ ॥  
  
वह्निजाया ततस्तारं लज्जा फट् वह्निजायया ।  
द्वित्रिशृङ्खलिकाव्यस्त समस्तमन्त्रमालया ॥  
  
प्। २४२ब्)  
  
शतधानेन मन्त्रेण विन्दुप्रक्षेपमाचरेत् ।  
कस्तूरिका केशरं च चन्दा गुरुप्रधूपकैः ॥  
  
पुष्पमालां समुत्तार्य विद्यया चाभिमन्त्रयेत् ।  
प्रणवं च तथा माया श्रीमहावज्रिणीति च ॥  
  
ततो महाघोररूपे कर्कशेति पदं वदेत् ।  
महास्थिमण्डले प्रोच्य प्रविशेति पदं तथा ॥  
  
सर्वसिद्धिः प्रयच्छेति प्रणवं कूर्चवीजकम् ।  
मायावीजं वह्निजाया महाकपालिनीति च ॥  
  
ततो महाघोररूपे स्वाहा प्रणव मायया ।  
माया कूर्चस्त्रि स्वाहान्ता विद्योक्ता चाभिमन्त्रणे ॥  
  
दुर्वाक्षतैः समभ्यर्च्यकाते चोद्दीपनं चरेत् ।  
उपचारैः समभ्यर्च्य मातृकां मूलमन्त्रतः ॥  
  
उद्दीपनं ततः कृत्वाहं कारेण तु वेष्टयेत् ।  
वलिं दद्यादनेनैव तारं मायाद्वयं वदेत् ॥  
  
वासुदेवं विन्दुयुतं कूर्चेण पुटितं वदेत् ।  
कूर्चतारे फट् च कूर्चं प्रणवद्वयमुच्चरेत् ॥  
  
कूर्चवीजं वह्निजाया प्रणवं कूर्चवीजकैः ।  
महायोगिनि शब्दान्ते ततस्त्रिभुवनतारिणी ॥  
  
महाशङ्खास्थि माला च मध्ये निवास कुर्वति ।  
कुरुशब्दं सर्वसिद्धिं देहियुक् च सुरापदम् ॥  
  
मांसोपहारेण गृह्नेति युक् गृह्नाय पदद्वयम् ।  
कुल्लुका फट् ततः स्वाहा मन्त्रेणानेन पार्वति ॥  
  
यथोचितेन द्रव्येण वलिं दत्वा विधानतः ।  
पञ्चद्रव्यैः पञ्चदिनं मालां स्थाप्य च पञ्चमे ॥  
  
माला रात्रिविधिं कुर्यात् तेन सिद्ध्यति मालिका ।  
निभृते स्थापयेत् मालां रहस्यमालिकाविधिः ॥  
  
दन्तमालाविधौ देवि विशेषं शृणु वा परम् ।  
प्रणवं हृद्भगवती मानरञ्जिनि चोच्चरेत् ॥  
  
विच्चे विच्चे वलोच्चेव हरविच्चे पदं वदेत् ।  
मालाविच्चे तथा मालाधारिणी हरलूꣳ पदम् ॥  
  
हमव्रूꣳ महाशङ्खास्थिधारिणीति पदं वदेत् ।  
कर्कशास्थि महामाला वासिनीति पदं वदेत् ॥  
  
छिन्ने तारे कालिके च तदन्ते जपमालिके ।  
कुल्लुकां फट् महादन्तमाला मध्ये पदं वदेत् ॥  
  
निवासं कुरु युग्मं च राजेन्द्र मालिकां ततः ।  
वासिनीं त्रितयं प्रोच्य क्रीꣳ त्रयं हूꣳ द्वयं तहा ॥  
  
मायाद्वयं च फट् स्वाहा मालामन्त्रेण हृन्मनुः ।  
वलिदान मनुं वक्ष्ये शृणु सावहिता भव ॥  
  
प्। २४३अ)  
  
प्रणवं कर्कशपदं मण्डलेत्यंविके पदम् ।  
मालिनी कौलिनी पदं गौरां धारिचोच्चरेत् ॥  
  
गिरिजे मालावति पदं क्रियावति पदं ततः ।  
गायत्री च गाणप्रिये शक्रप्रिये च शाङ्करी ॥  
  
कालीकापालिके कृष्णमुण्डधारिणि चोद्धरेत् ।  
अशिधारिणीति पदं तदन्ते जातवेदसे ॥  
  
श्रीकालीकालि च पदं मृडाणी रुद्राणि तथा ।  
इमं वलिं गृह्नयुग्मं मालासिद्धिं च चोत्तरे ॥  
  
देहिदापय युग्मं चक्रो षट्क स लयायुतम् ।  
वलिं दद्यादने नैव तदन्ते जाग्रती कृतिः ॥  
  
कपालकज्जलं चोरपादकज्जल युग्मकम् ।  
विश्वमोहन नामानं कज्जलं विद्धि पार्वती ॥  
  
तत्पादभस्मदेवेशि फाल्गुणोत् सवजम्परम् ।  
जगद्धूलीति नाम्ना तु विख्यातं शत्रुनिग्रहे ॥  
  
अनेन मनुना गृह्य उद्भ्रान्तिं धूलिनामिकाम् ।  
शत्रु मूर्द्ध्नि तथा देहेगेणेशय्यां गणे जले ॥  
  
दापयेत् परमेशानि उद्भ्रान्तिं धूलिरीरिता ।  
उद्भ्रान्त धूल्या देवेशि भ्रमाक्रान्तं जगद्वयम् ॥  
  
यथा ग्रहणयुग्मं च तथा पर्वद्वयं भवेत् ।  
नक्षत्र राशि वारादि शुद्धा शुद्धिं न चाचरेत् ॥  
  
कामवीजं क्षूꣳ तथा वीजं श्रीꣳ श्रीꣳ फट् त्रयं वदेत् ।  
सिद्धे जाग्रद्धूलि सिद्धिं देहि स्वाहा मनुर्मतः ॥  
  
मन्त्रेणानेन सङ्गृह्य उद्भ्रान्ति धूलिमुत्तमाम् ।  
माल्यासिद्ध्या सर्वसिद्धिर्भवत्येव न संशयः ॥  
  
स्वजात कुसुमं देवी कुण्डगोलोद्भवं तथा ।  
अनङ्ग गन्धादेवेशि चतुर्थां परिकीर्तिता ॥  
  
एवं सम्पाद्य देवेशि जाग्रती करणं चरेत् ।  
सिन्दूरतिलकं भाले वदने संविदा सवौ ॥  
  
वीरासनी वीरवेशी धूपदीप प्रमोदितः ।  
संविद्दुग्धरसे मालां क्षिप्त्वा दुग्धं ततो वदेत् ॥  
  
ततो रक्ते क्षिपेन्मालां धूपेनैव प्रधूपयेत् ।  
ततो वलिं प्रदद्याद्धि मालां संसिद्धये शिवे ॥  
  
शक्तिं कुमारीं मालां वा सम्पूज्य सिद्धिभाक्कलौ ।  
बलिदान विधौ देवि वलिं कृत्वा विधानतः ॥  
  
अजागलस्थ रक्तेन तर्पयेत् तत्रमालिकाम् ।  
रक्तधाराभिमज्जाभिर्योनि रक्तैरपि प्रिये ॥  
  
तर्पणात् सिद्धिदा मालायागद्रूपा फलप्रदा ।  
पूर्वक्रमेण देवेशि आवेशोक्त क्रमेण वा ॥  
  
प्। २४३ब्)  
  
तत् तद्देवी देहरूपामालिका वरदा कलौ ।  
एवं कृत्वा वरां मालां साधकः सिद्धिमाप्नुयात् ॥  
  
अशुचिर्न्न स्पृशेदेनां न कदापि प्रकाशयेत् ।  
भूतराक्षस वेताला सिद्ध गन्धर्वचारणाः ॥  
  
हरन्ति प्रकटी यस्मात् तस्माद्गुप्तां समाचरेत् ।  
जीर्णसूत्रं पुनः सूत्रं ग्रथयित्वा शतं जपेत् ॥  
  
द्वित्रिमासैश्च षण्मासैर्माला सङ्ग्रथयेच्छिवे ।  
षण्मासोत्तरगं देवि जीर्ण सूत्रस्यमालिका ॥  
  
यः स्थापयेन् महेशानि तस्य नाशो भविष्यति ।  
छिन्ने सूत्रे भवेन्मृत्युस्तस्माद्यत्नपरो भवेत् ॥  
  
महाशङ्खमयी माला तथा दन्ताख्यमालिका ।  
न देया यस्य कस्यापि गोप्यानु मातृजारवत् ॥  
  
अथवाङ्गुलि मालाभिर्जपं कुर्यात् तदुच्यते ।  
अनामा मध्यमारभ्य कनिष्ठानु क्रमेण तु ॥  
  
मध्यमा मूलपर्यन्ता करमाला प्रकीर्तिता ।  
मध्यमा नामिका मध्ये पर्वयुग्मं प्रकल्पयेत् ॥  
  
मेरुं वा नामिका मूलात् कनिष्ठानु क्रमेण च ।  
तर्जन्यग्रादितो मध्यामूलान्तं दशसङ्ख्यकाः ॥  
  
अथवा कल्पयेन्मेरुं मध्यामध्यादिपर्वकम् ।  
अनामा मध्यपर्वा तु तर्जनी मूलकावधि ॥  
  
दशसङ्ख्या जपे प्रोक्ता तथा यन्त्रिविधोमतः ।  
तत्रादौ त्रिविधो प्रोक्तः शतमष्टोत्तरं शृणु ॥  
  
अनामा मूलमारभ्य प्रादक्षिण्य क्रमेण तु ।  
तर्जनी मूलपर्यन्तं जपेन्न वसु पर्वसु ॥  
  
मध्यमा त्रितयं ग्राह्यमनामा मूलमेव च ।  
अनामा मध्यमं चैकं मेरुं कृत्वा न लङ्घयेत् ॥  
  
इदं च द्वादशावृत्या अष्टोत्तरशतं भवेत् ।  
अङ्गुल्याख्यो जपः प्रोक्तो नमतेन्नोन्नतेन च ॥  
  
कनिष्ठिकान्तश्चाङ्गुष्टो वध्येयं दशकं भवेत् ।  
अङ्गुलीगतरेखाभिर्जपाल्लेखा जपो भवेत् ॥  
  
अङ्गुलिर्न्न वियुञ्जीत जपमाले कदाचनम् ।  
अङ्गुलीनां वियोगेन छिद्रेषु स्रवते जपः ॥  
  
नोल्लङ्घये च गणनां किञ्चित् सङ्कोचयेत्तलम् ।  
न दर्शयेत् करं नो चेत्फललं गृह्नन्ति राक्षसाः ॥  
  
प्। २४४अ)  
  
इति श्रीतन्त्रचिन्तामणौ मालाभेदादिप्रतिष्टान्तनिर्णयो नाम त्रिंशत्तमः   
प्रकाशः ॥ ३० ॥  
  
  
  
  
