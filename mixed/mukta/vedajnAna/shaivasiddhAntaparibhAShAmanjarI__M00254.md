+++
"Catalog number" = "M00254"
"Uniform title" = "śaivasiddhāntaparibhāṣāmañjarī"
Author = [ "vedajñāna",]
Subjects = [ "compendium", "tantric / āgamic literature", "śaiva", "śaiva-siddhānta",]
Manuscript = [ "IFP/EFEO transcript T0171",]
Description = "Transcribed from IFP transcript T0171 which is copied from a manuscript belonging to śiva śri elukarai nātthu namabi sadāśivapaṇḍita sivācāryar maṭhādhipati ṭirueehengodu.\n\nSee Muktabodha IFP/EFEO on-line catalog for bibliographic details at www.muktabodha.org ."
"Publication country" = "India"
title_iast = "śaivasiddhāntaparibhāṣāmañjarī"
author_iast = "vedajñāna"
title = "शैवसिद्धान्तपरिभाषामञ्जरी"

+++
  
  
  
॥ शिवमयम् ॥ शुभमस्तु ॥  
  
शैवसिद्धान्तपरिभाषामञ्जरी  
  
निगमज्ञान शिवाचार्यविरचिता  
  
शैवसिद्धान्तपरिभाषामञ्जरी उपोद्घातः ।  
  
वन्दे कल्पकविघ्नेशं श्रितपश्चिमगोपुरम् ।  
फलोपहारसन्तुष्टमिष्टानां तुष्टिकारणम् ॥ १ ॥  
  
श्रीमत्तिल्लवनाधीशं सातकुम्भसमाचरे ।  
भजामि भूमिभृत्कन्यां लालितानन्दनृत्तनम् ॥ २ ॥  
  
व्याघ्रपादं तथा शेषं स्वर्णवर्माणमेव च ।  
श्रीमद्व्याघ्रपुराधीशं भक्तानेतान् भजाम्यहम् ॥ ३ ॥  
  
श्रीमद्व्याघ्रपुरावासं पूजितं शिवयोगिभिः ।  
आगमग्रन्थरत्नोदैः अपूर्णमठमन्दिरम् ॥ ४ ॥  
  
वेदज्ञानगुरुश्चेति भुवि विघ्नान्तमाख्यया ।  
सर्वागमरहस्यज्ञं स्मरामि शिवयोगिनम् ॥ ५ ॥  
  
प्। २)  
  
लक्षिते शक भूताब्दे मन्दभाग्येति सङ्ख्यया ।  
विष्यन्ति मे हायने च तार्तीयीकहृतौ सुधीः ॥ ६ ॥  
  
देवज्ञानाभिधानोऽसौ शैवं शास्त्राब्धिपारगः ।  
कालहस्तीश्वरेणात्र प्रविष्ठां प्रापितः परम् ॥ ७ ॥  
  
तन्नामधारिणं तस्य शिष्येण गुणशालिनः ।  
एकद्वित्रिचतुःपञ्चषट्सप्ताष्टनवादिभिः ॥ ८ ॥  
  
सङ्ख्याभिः कथ्यते भाषामञ्जरी मञ्जुलोक्तिना ।  
अनुगृह्णन्तु तामेतां सन्तः संश्रितवत्सलाः ॥ ९ ॥  
  
क्वचिदुद्देशः प्रोक्तः क्वचिल्लक्षणया सह ।  
घनदृष्टं शिवज्ञाने तदन्यत्र न विद्यते ॥ १० ॥  
  
इत्युपोद्घातः ॥  
  
अथ परिभाषा मञ्जरी ब्रूमः ।  
  
आदिमध्यान्तनिर्मुक्त स्वभावविमल प्रभुः ।  
सर्वज्ञः परिपूर्णश्च शिवो ज्ञेय शिवागमे ॥ १ ॥  
  
अप्रमेयमनिर्देश्यमनौपम्यमनामयम् ।  
सूक्ष्मं सर्वगतं नित्यं ध्रुवमव्ययमीश्वरम् ॥ २ ॥  
  
प्। ३)  
  
शिवतत्वमिति प्रोक्तं सर्वाध्वोपरि संस्थितम् ।  
एकैव खलु चिच्छक्तिः शिवस्य समवायिनी ॥ ३ ॥  
  
सैव मुक्तिक्रियाभेदात् सदाशिवतनुर्मता ।  
तया धृतं जगत्सर्वम् एकयाऽनेकरूपया ॥ ४ ॥  
  
एक एव शिवस्तद्वत् शक्तिरप्यविकारिणी ।  
लयभोगाधिकारेषु तौ न तन्मात्ररूपिणी ॥ ५ ॥  
  
एकोह्यनेक शक्ती च दृक्क्रियोश्चादकोमलः ।  
पुंसान्तुषकम्बुकवत्ज्ञेया ताम्राश्रितकालिमा ॥ ६ ॥ ?  
  
अङ्कुरं वास्तुयागञ्च पर्यग्निकरणं तथा ।  
मण्टपस्यार्चनं चैव समित्परिधि विष्टरम् ॥ ७ ॥  
  
प्रणीता प्रोक्षणं पात्रम् आधारपरिषेचनम् ।  
परिस्तृणादिमन्त्रान्तम् एक एव समाचरेत् ॥ ८ ॥  
  
एकाचार्येण कर्तव्यं मूर्तिहोमादिकं विना ।  
एकेन वर्तमानायां क्रियायां करणं विना ॥ ९ ॥  
  
साचानेन कृतं चेत्तु तत्स्यादाचार्य सङ्करम् ।  
वैगुण्यात्करणस्यैव विरोधे सति यत्र तु ॥ १० ॥  
  
सा क्रिया तस्य शिष्येण कर्तव्यं तेन शास्त्रतः ।  
अथान्येन कृतं चेत्तु कर्ता नाशो न संशयः ॥ ११ ॥  
  
प्। ४)  
  
अधुना सकलादीनां स्थापनक्रममुच्यते ।  
सहितस्थापनं यत्र एकदेशिकमाचरेत् ॥ १२ ॥  
  
अङ्कुरादि प्रतिष्ठान्तम् एकाचार्येण कारयेत् ।  
अन्यथा चेन्न कर्तव्यं राजा राष्ट्रं विनश्यति ॥ १३ ॥  
  
इति प्रथम वर्गः ॥  
  
  
अथ द्वितीय वर्गः ॥  
  
ब्रह्मद्वयं समुद्दिष्टं शब्दब्रह्म परञ्च यत् ।  
परं ताच्छिवमुद्दिष्टं ब्रह्मशब्देन शब्दितम् ॥ १ ॥  
  
शब्दब्रह्ममयं यत्तत् सदाशिवमिति स्मृतम् ।  
सदा शिवमनुः साक्षात् प्रणवं स्याज्जनार्दन ॥ २ ॥  
  
सर्वकारण भूतोऽसौ देवदेवः सदाशिवः ।  
तस्यापि कारणत्वेन संस्थितस्स परश्शिवः ॥ ३ ॥  
  
वाङ्मनोऽतीत रूपत्वात् परत्वेन स कथ्यते ।  
तस्मात्कारणभूतो यस्स एवाऽत्र शिवस्मृतः ॥ ४ ॥  
  
एक एवाद्वयं ब्रह्म द्विविधं परिपाठ्यते ।  
परापर विभागेन परन्तु द्विविधं पुनः ॥ ५ ॥  
  
प्। ५)  
  
लौकिकं वैदिकञ्चैव शब्दब्रह्म प्रशस्यते ।  
परञ्च द्विविधं प्रोक्तं स गुणं शुद्धमित्यपि ॥ ६ ॥  
  
ब्रह्माङ्गं स्थूलरूपञ्च सूक्ष्ममोङ्काररूपकम् ।  
सूक्ष्मरूपं शिवं प्रोक्तं स्थूलरूपं सदाशिवम् ॥ ७ ॥  
  
कर्तृत्वं द्विविधा विप्राः सङ्कल्पात्करणादपि ।  
न सङ्कल्पेन मात्रेण कुलालैः क्रियते घटः ॥ ८ ॥  
  
शिवसङ्कल्पमात्रेण बिन्दुक्षोभकरस्सदा ।  
करणञ्च न शक्त्यस्य शक्तिन्नाचेतना तथा ॥ ९ ॥  
  
विषया नियमादेकं बोद्धा इत्ये च तत्तदा ।  
ज्ञानशक्ति क्रियाशक्ति शक्तिद्वयमिति स्मृतम् ॥ १० ॥  
  
ज्ञानशक्त्या विजानाति क्रियायः कुरुते जगत् ।  
शिवसृष्टि तथा पूर्वा पशुसृष्टिद्वितीयका ॥ ११ ॥  
  
शुद्धदेह समायुक्ता शिवसृष्टिरुदीरिता ।  
मलैरावृतशुद्धात्मा पशुसृष्टिः प्रकीर्तिता ॥ १२ ॥  
  
मायातो द्विविधा सृष्टिः स्थूल सूक्ष्मा च कीर्तिता ।  
दृक्क्रिया व्यञ्जिका तात्वी सामान्यं भुवनात्मिका ॥ १३ ॥  
  
कालस्तु द्विविधो ज्ञेय स्थूल सूक्ष्मोपलक्षितः ।  
लौकिक स्थूल एवोक्त सूक्ष्मश्चित्रात्मयोगिनाम् ॥ १४ ॥  
  
प्। ६)  
  
ज्ञानद्विविधमाख्यातं परं वाचा परं स्मृतम् ।  
परञ्चैवावबोधाख्यम् अपरं शास्त्रमुत्तमम् ॥ १५ ॥  
  
आद्यावभूद्विधाज्ञानम् अधिकारद्विभेदतः ।  
परापरविभागेन पतिपश्वर्थदर्शकम् ॥ १६ ॥  
  
शिवप्रकाशकं ज्ञानं शिवज्ञानं परं स्मृतम् ।  
वेदाद्यं परविज्ञानं पशुपश्वर्थदर्शकम् ॥ १७ ॥  
  
यथा विलक्षणं चक्षुः क्षपायां नृबिडालयोः ।  
तथा विलक्षणं ज्ञानं परापर विभेदतः ॥ १८ ॥  
  
परोक्षञ्चापरोक्षञ्च द्विविधं ज्ञानमिष्यते ।  
परोक्षं स्थावरं प्राहुः अपरोक्षन्तु सुस्थिरम् ॥ १९ ॥  
  
महेशपादे गम्यं यत् परोक्षञ्च प्रवर्तते ।  
अपरोक्षं मुनिश्रेष्ठात् अनुष्ठानाद्भविष्यति ॥ २० ॥  
  
द्विविधं कर्मभोज्यार्थं धर्माधर्मात्मकं पशोः ।  
आभोगस्थायि यद्विद्यात् फलद्वयविरोधि च ॥ २१ ॥  
  
तच्चरीरद्विधा प्रोक्तं स्थूलसूक्ष्मं तथैव च ।  
सूक्ष्मस्य गोलकां विद्धि तच्छुभाशुभसाधनम् ॥ २२ ॥  
  
जननं मरणञ्चैव जन्मना जायते यतः ।  
एवं स्थूलशरीरञ्च सङ्क्षेपाद्वर्णितं मया ॥ २३ ॥  
  
प्। ७)  
  
सूक्ष्मस्य लक्षणं वक्ष्ये समासाच्छृणु तत्वतः ।  
प्रतिपुंश्च नियतं तत्वं कलाद्यवनि पश्चिमम् ॥ २४ ॥  
  
जीवं तृणजलूकेव देहाद्देहं विशेत्क्रमात् ।  
सम्प्राप्योत्तरमंशेन देहं त्यजति पौर्विकम् ॥ २५ ॥  
  
पशूनां स्थूलसूक्ष्मांश्च पन्नगांश्चाण्डजातिवत् ।  
योनिभेदाश्च योगीनां परकायप्रवेशयेत् ॥ २६ ॥  
  
सूक्ष्मदेहे पशु स्थित्वा ततः स्थूलस्वरूपयुक् ।  
जाग्रतादियुदोऽवस्थः कर्मणा भोगभुक् स्थितः ॥ २७ ॥  
  
एवं योनिषु सर्वासु परिक्रम्य क्रमेण तु ।  
कालान्तरवशाद्याति मानुष्यमति दुर्लभम् ॥ २८ ॥  
  
मानुष्येऽपि च विप्रत्वं यस्सम्प्राप्त सुदुर्लभम् ।  
शरीरं द्विविधं प्रोक्तं पुंस्त्वञ्च स्त्रीत्वमेव च ॥ २९ ॥  
  
लिङ्गेन लाञ्छितं पुंस्त्वं स्त्रीत्वं योन्याभिलाञ्छितम् ।  
लिङ्गमीशमयं प्रोक्तं योनिः शक्तिमयं स्मृतम् ॥ ३० ॥  
  
तस्माद्वै शिवशक्तिस्तु सर्वमेतच्चराचरम् ।  
स्थूलञ्च सूक्ष्मकञ्चैव द्विविधं समयं भवेत् ॥ ३१ ॥  
  
स्थूलं बाह्यमिति प्रोक्तं सूक्ष्ममभ्यन्तरं स्मृतम् ।  
साधाराऽथ निराधारा साधारा साकलस्य तु ॥ ३२ ॥  
  
प्। ८)  
  
निराधाराह्वया तेषाम् एवं दीक्षा द्विधा मता ।  
कुर्यान्निरोधापेक्षेण द्विधा शक्तिनिपातनात् ॥ ३३ ॥  
  
शिव एवाऽनुगृह्णाति विज्ञाना प्रलया कलौ ।  
या क्रिया क्रियते साधु निराधारेति कीर्तिता ॥ ३४ ॥  
  
गुरुमूर्ति समास्थाय मन्दतीव्राति भेदतः ।  
शक्त्या शम्भुश्च कुरुते सा दीक्षा साधिकारिणी ॥ ३५ ॥  
  
क्रियावती द्विधा ज्ञेया निर्बीजाऽथ स बीजिका ।  
तत्र निर्बीजिका या सा योज्या स मधि पुत्त्रयोः ॥ ३६ ॥  
  
स बीजाऽथ भवेद्दीक्षा साधका चार्ययोरथ ।  
अथ निर्बीजिका दीक्षा प्रोक्ता सा द्विप्रकारिका ॥ ३७ ॥  
  
एकनिर्वाणदा सद्यो द्वितीया देहपाततः ।  
प्रारब्धसञ्चिता गामी कर्मजालं विशोध्यति ॥ ३८ ॥  
  
यथां त्यन्तविरक्तानां सद्यो निर्वाणदो भवेत् ।  
स बीजा च द्विधा भिन्ना प्रथमा शिवधर्मिणी ॥ ३९ ॥  
  
शिखाखण्डन संयुक्ता दीक्षा सा शिवधर्मिणी ।  
अधर्ममात्र संशुद्धा द्वितीया लोकधर्मिणी ॥ ४० ॥  
  
गृहीणां लौकिकी ज्ञेया लिङ्गीनां शिवधर्मिणी ।  
शिखाच्छेदो न चा त्रास्ति दीक्षा सा लोकधर्मिणी ॥ ४१ ॥  
  
प्। ९)  
  
विशेषद्विविधं प्रोक्तं बाह्यमभ्यन्तरं तथा ।  
जन्म वै द्विविधं प्रोक्तं दीक्षा प्रणवसञ्ज्ञकौ ॥ ४२ ॥  
  
नैष्ठिको नैष्ठिकांश्चैव गृहस्थो दीक्षयेत् क्रमात् ।  
भौतिकस्तु गृहस्थश्च नान्यदीक्षां समाचरेत् ॥ ४३ ॥  
  
ब्रह्मचारी गृहस्थश्च द्विविधो देशिकोत्तमः ।  
दीक्षा प्रतिष्ठयोरेता उभावप्यधिकारिणौ ॥ ४४ ॥  
  
किन्तु मोक्षैव युक्तानां विभूतिविकलात्मनाम् ।  
ब्रह्मचारी गुरुज्ञेयो गृहस्थश्च द्वयार्थिनाम् ॥ ४५ ॥  
  
लोकानुग्रहकर्तारे परिब्राड् तापसौ न हि ।  
समत्वं कर्मणां नात्र निमित्तं तदनुग्रहे ॥ ४६ ॥  
  
परिपाकोमलैक्येव किन्त्वनुग्रहकारिणम् ।  
यावत्सोन्मलिनी शक्तिः शिवरागेण संयुता ॥ ४७ ॥  
  
नव तद्यतिते जाढ्या नित्यानुग्राह शालिनी ।  
यथा पुमान् विभुं नित्यो विनिष्टः शिवतां गतः (वतः) इति ॥ ४८ ।  
  
एवं शक्ति निपातोऽपि प्रोच्यते सोपचारतः ।  
द्विविधोऽपि तिरोभावो स्थानप्राप्ति क्वचिद्भवेत् ॥ ४९ ॥  
  
तत्र स्थितस्य तस्येह वासना सैव जायते ।  
तद्युक्तस्य विमोक्षस्य आत्मनाद विकल्पिकः ॥ ५० ॥  
  
प्। १०)  
  
अनेन क्रमयोगेन तिरोभावं गतो भवेत् ।  
ज्ञानाभिव्यक्तये व्यक्तं व्यक्तं तत्वमणं प्रति ॥ ५१ ॥  
  
व्यक्तोऽसौ शिववद्भाति शिवम् एव तनुक्षये ।  
शिवरुद्रात्मकं तत्र द्विविधं परिकीर्तितम् ॥ ५२ ॥  
  
कामिकादीनि दशकं शिवभेदं प्रकीर्तितम् ।  
विजयाद्यष्टदशकं रुद्रभेदं प्रकीर्तितम् ॥ ५३ ॥  
  
शिवरुद्रात्मकं तन्त्रम् अष्टाविंशति संहिता ।  
संहिता स्याच्चतुष्पादं युक्ता कामिकपूर्विका ॥ ५४ ॥  
  
आत्मशुद्धि ततः कुर्यात् द्विविधं परिकीर्तितम् ।  
आत्मनस्तु शरीरं स्यात् आत्मसञ्ज्ञाऽत्र कथ्यते ॥ ५५ ॥  
  
तयोस्तु शुद्धिरित्यात्मा शुद्धिरेषा प्रकीर्तिता ।  
पञ्चभूत समालब्धं शरीरं सर्वदेहिनाम् ॥ ५६ ॥  
  
तस्मात्तेषु कृता शुद्धिः देहशुद्धिरिति स्मृता ।  
भूतांशेषु शरीरेऽस्मिन् मित्रभावा स्थितावपि ॥ ५७ ॥  
  
व्यच्छेदस्थितं तेषां शुद्ध्यर्थं परिकल्पयेत् ।  
शुद्धिर्मन्त्रात्मिका यस्मात् तस्मान्मन्त्रेण शोधयेत् ॥ ५८ ॥  
  
मन्त्रो द्विरूपो विज्ञेयो वाच्यवाचकभेदतः ।  
वाग्रूपो वाचकः प्रोक्तो वाच्यस्त्वर्थात्मकस्मृतः ॥ ५९ ॥  
  
प्। ११)  
  
वाच्यवाचकयोश्चैव तदर्थकं विदिष्यते ।  
खेटके भूतले वापि सौरपूजां समारभेत् ॥ ६० ॥  
  
सृष्ट्यर्थं चैव मुक्त्यर्थं पूजा च द्विविधा भवेत् ।  
द्विविधं पूजनं प्रोक्तं स्थावरं जङ्गमं तथा ॥ ६१ ॥  
  
नागरादि विमानेषु स्थापितं तत् परार्थकम् ।  
जङ्गमं पूजयेन्नित्यम् आत्मार्थे तु विशेषतः ॥ ६२ ॥  
  
सापेक्षं निरपेक्षञ्च द्विविधं शिवपूजनम् ।  
चललिङ्गे तु सा पेक्षा स्थण्डिले निरपेक्षकः ॥ ६३ ॥  
  
चलञ्च द्विविधं प्रोक्तमङ्गप्राधानिकन्त्त्विति ।  
चित्रादि प्रतिमादीनामर्चनं तत्तदग्रके ॥ ६४ ॥  
  
पूजितं चाङ्गमित्युक्तमन्यत्प्राधानिकं मतम् ।  
वह्निकार्यं द्विधा ज्ञेयं कुण्डं वा स्थण्डिलेपि वा ॥ ६५ ॥  
  
अग्राकृतिर्यथा कुण्डं सर्वकामार्थसाधनम् ।  
स्थण्डिलं सर्वकामार्थं सिद्ध्यर्थञ्च विशेषतः ॥ ६६ ॥  
  
स्थावरं जङ्गमं चैव द्विविधं लिङ्गमुच्यते ।  
स्थावरं स्थापितं लिङ्गं जङ्गमं दीक्षितं विदुः ॥ ६७ ॥  
  
जङ्गमस्यावमानेन स्थावरं निष्फलं भवेत् ।  
तस्माल्लिङ्गद्वयं प्राज्ञो नावमान्येत सर्वदा ॥ ६८ ॥  
  
प्। १२)  
  
कृत्वावमानतो मोहात् अन्यस्तु नात्र संशयः ।  
मण्डूकं परमशायीति पदं तद्विविधं भवेत् ॥ ६९ ॥  
  
मण्डूकं देवमानञ्च वास्तुनान्तु शिवं भवेत् ।  
देवीनाञ्चैव वास्तुनां शुभं परमशायिकम् ॥ ७० ॥  
  
विपरीतकृतं चेत्तु राजाराष्ट्रं विनश्यति ।  
द्विधा बालालयं प्रोक्तं प्रथमञ्च द्वितीयकम् ॥ ७१ ॥  
  
ग्रामे वा नगरेवाऽपि पत्तने राजधानिके ।  
एतेष्वन्यदेशेषु मूलस्थानस्य यत्पुरा ॥ ७२ ॥  
  
वास्तुनिर्देशनस्यान्ते कल्पितं प्रथमं भवेत् ।  
पुनः प्रासादकरणे भिन्ने छिन्ने नवीकृते ॥ ७३ ॥  
  
विश्लेषे च तथा पीठे लिङ्गे च प्रतिमासु च ।  
यत्कृतं तद्वितीयाख्यं तरुणालयमुत्तमम् ॥ ७४ ॥  
  
अन्ये तु सर्वकर्माणि सामान्यमिति भाषितम् ।  
द्वितीयाख्यं प्रकर्तव्यं मासपक्षादिभिर्विना ॥ ७५ ॥  
  
द्वितीयमिति विज्ञेयं तद्भेदं दशधा विदुः ।  
खड्गे च मूलबिम्बे च दर्पणे प्रतिबिम्बके ॥ ७६ ॥  
  
कुम्भे च स्थण्डिले चैव मण्डले पादुके तथा ।  
पटे वा भित्तिचित्रे वा बालबिम्बार्थकं गृहेत् ॥ ७७ ॥  
  
प्। १३)  
  
स्वयमुद्भूतलिङ्गे वा दैविके चार्षकेऽपि वा ।  
गाणवे लोहजे चैव नदीप्रस्रवणादिषु ॥ ७८ ॥  
  
एवमादिषु लिङ्गेषु नैव कार्यघटस्थितिः ।  
सप्ताहन्तञ्च पक्षाहं मासान्तञ्चेद्घटस्थितिः ॥ ७९ ॥  
  
तदूर्ध्वं कुम्भसंस्थञ्चेत् देवेशः सर्वदोषकृत् ।  
पञ्चाहमुत्तमं प्रोक्तं सप्ताहं मध्यमं भवेत् ॥ ८० ॥  
  
मासं कनीयसं प्रोक्तं घटस्थं चैव बुद्धिमान् ।  
नित्यं नवजलं योज्य पूजयेत्पूर्ववत्क्रमात् ॥ ८१ ॥  
  
कामकोष्ठाग्रके वापि गौरीबालगृहं नयेत् ।  
देवबालगृहे वाऽपि स्थापयेद्बालरूपिणीम् ॥ ८२ ॥  
  
वेदोक्तमखिलं कर्म देव्याश्चापि समाचरेत् ।  
मन्त्रभेदो भवेत्तत्र क्रियाभेदेन विद्यते ॥ ८३ ॥  
  
सम्पूज्य शिवपूजान्ते बलिहोमादिकं विना ।  
पृथक् बालगृहं चेत्तु देवपूर्वोक्तमार्गतः ॥ ८४ ॥  
  
समभ्यर्च्य महादेवीं मन्त्रेणैव तु देशिकः ।  
देवी बालप्रतिष्ठा चेद्देवस्य तरुणालये ॥ ८५ ॥  
  
देवालयं समापाद्य गौरीं संस्थापयेद्बुधः ।  
देवीं विहाय देवो वा देवी वा केवला यदा ॥ ८६ ॥  
  
प्। १४)  
  
शतृभिः सङ्गृहीता चेत् स्थितस्यैवानुरूपतः ।  
समापाद्येतरं तस्य प्रतिष्ठां च समाप्य च ॥ ८७ ॥  
  
कल्याणं कारयेदन्ते विधिना देशिकोत्तमः ।  
बालस्थानं विना यत्र पुत्रपौत्रविनाशनम् ॥ ८८ ॥  
  
तस्मात्सर्वप्रयत्नेन बाललिङ्गं प्रकल्पयेत् ।  
यागहोममथो वक्ष्ये देव्या संस्थापनोत्तरम् ॥ ८९ ॥  
  
स्थापनं द्विविधं प्रोक्तं क्रियाख्यं योगभेदकः ।  
क्रमाद्देवन्तु निर्माय सह देवीं विधानतः ॥ ९० ॥  
  
स्थाप्यते यत्र तत्प्रोक्तो क्रमाख्यं स्थापनं हरेः ।  
पूर्वं देवन्तु निर्माय देव्या सह विधानतः ॥ ९१ ॥  
  
स्थाप्य देवं ततो देवीं कृत्वा कालान्तरेऽपि च ।  
स्थाप्यते विधिना शक्ति स्थापनोक्तेन यत्र तु ॥ ९२ ॥  
  
स्थापनं तद्भवेद्योगं स्थापनानन्तरो यतः ।  
गौरीसंस्थापनात्पूर्वं शिवसम्प्रोक्षणं भवेत् ॥ ९३ ॥  
  
तदा बालालयाद्गौरीं समाकृष्य शिवालये ।  
देवाग्रे मण्टपे स्थाप्य पूर्वमार्गेण देशिकः ॥ ९४ ॥  
  
पूजयित्वा विधानेन पश्चात्कल्याणमाचरेत् ।  
नित्यागमन्तुकं नित्यं द्विविधं सम्प्रकल्पितम् ॥ ९५ ॥  
  
प्। १५)  
  
दिनं प्रत्यर्चयेन्नित्यं यजेन्मासं प्रति प्रति ।  
विशेषं यजनं यत्तत् आगमं नित्यमुच्यते ॥ ९६ ॥  
  
नैमित्तिकं द्विधा ज्ञेयं नैमित्याङ्गन्तुकं तथा ।  
कर्षणादि प्रतिष्ठान्तं नैमित्तिकमिति स्मृतम् ॥ ९७ ॥  
  
अन्यानि सर्वकर्माणि नैमित्याङ्गन्तुकं स्मृतम् ।  
काम्यञ्च द्विविधं प्रोक्तं बाह्यमाभ्यन्तरं तथा ॥ ९८ ॥  
  
बाह्यं सिद्धिप्रदं कर्म आत्मार्थञ्चान्तर स्मृतम् ।  
अब्दं प्रति विशेषेण मार्गशीर्षे तु मासके ॥ ९९ ॥  
  
सिद्धिद्वयं यथा कामि तत्काले शिवमर्चयेत् ।  
तत्पूजा द्विविधा ज्ञेया नित्यनैमित्तिकेति च ॥ १०० ॥  
  
वैदिकं शैवमित्येवं व्रतं हि द्विविधा भवेत् ।  
त्रैवर्णिकानां कर्तव्यम् उपवीतानि वैदिकम् ॥ १०१ ॥  
  
शिवदीक्षा प्रधानन्तु शिवमित्युक्तमुत्तमम् ।  
वाग्देवियोनिजातत्वात् शिवपुत्रस्तु कारणात् ॥ १०२ ॥  
  
विप्रादि दशवर्णानां योगत्वमुपजातये ।  
स्वशास्त्रोक्तप्रकर्तव्यं परशास्त्रं विवर्जयेत् ॥ १०३ ॥  
  
व्रतपूजादिकं यच्च परोक्तं परिवर्जयेत् ।  
प्रतितन्त्रविरोधेन योऽर्थस्सङ्गृह्य तत्र तु ॥ १०४ ॥  
  
प्। १६)  
  
तद्गुरो युक्तिदौर्बल्यात् विज्ञेयं वाग्विडम्बनम् ।  
यत्र यत्र यथान्यायं येन येन च वर्त्मना ॥ १०५ ॥  
  
यदत्र शक्यते नेतुं तत्तथैव विचार्यताम् ।  
यथा विरोधतः सर्वं यदि तन्त्रं शिवात्मकम् ॥ १०६ ॥  
  
तथा चार्येण कर्तव्यं नान्यथा मुनिपुङ्गव ।  
कर्तव्यं चेदनुष्ठेयं शैवधर्म विरोधि यत् ॥ १०७ ॥  
  
विरुद्धं चेत्परित्याज्यं नतु शैवं परित्यजेत् ।  
सङ्ग्राह्य वैदिकं शैवं शैववाक्यविरोधि यत् ॥ १०८ ॥  
  
ब्रह्मचारी द्विधाज्ञेय भौतिको नैष्ठिकः परम् ।  
विद्याव्रत समाप्ते तु गृहीत्वा तस्य वर्त्मना ॥ १०९ ॥  
  
द्वितीयो नैष्ठिकः प्रोक्तो देहान्तं तस्य वर्त्मना ।  
उदासीनस्साधकश्च गृहस्थो द्विविधो भवेत् ॥ ११० ॥  
  
कुडुम्बभरणायुक्तस्साधकोऽसौ सुखी भवेत् ।  
ऋणानि त्रीण्यपाकृत्य त्यक्त्वा भार्या धनादिकम् ॥ १११ ॥  
  
एकाकी विचरेद्यस्तु उदासीनस्स मोक्षकः ।  
त्रयाणामाश्रमाणान्तु गृहस्थो योनिरुच्यते ॥ ११२ ॥  
  
अन्ये तमुपजीवन्ति तस्माच्छ्रेयान् गृहाश्रमी ।  
अपुत्रस्य जगच्छून्यम् अपुत्रस्य कुतस्सुखम् ॥ ११३ ॥  
  
प्। १७)  
  
पुत्रेण लोकां जयति श्रुतिरेषा सनातनी ।  
अपत्नीकस्सपत्नीको द्विविधश्शिवतोषणे ॥ ११४ ॥  
  
वने वासोऽग्नि चिवनं कन्दमूलफलाशनम् ।  
गृहस्थस्य व्रतं यत्तत् सपत्नीकस्तथैव च ॥ ११५ ॥  
  
ब्रह्मचर्यञ्चरेन्नित्यं प्रतिग्रहविवर्जितः ।  
सुभूमौ वचने वापि कुशे वा शयनेऽथवा ॥ ११६ ॥  
  
सर्वेषु चेन्द्रियार्थेषु सङ्गमन्तु विवर्जयेत् ।  
कृत्वा स्नानं त्रिकालेषु देवाग्निगुरुपूजनम् ॥ ११७ ॥  
  
वने तु वासयेन्नित्यं फलमूलादि भक्षणम् ।  
अवस्था द्विविधा प्रोक्ता शुद्धाशुद्धविभेदतः ॥ ११८ ॥  
  
जाग्रादि द्विविधा ज्ञेय भवमोक्ष गतिप्रदा ।  
भवप्रदाऽधोमुखी स्यात् ऊर्ध्वा मोक्षप्रदायिनी ॥ ११९ ॥  
  
अपराधो द्विधा ज्ञेय स्वकृतैश्च परैः कृतः ।  
एकैकन्तु द्विधा ज्ञेय अकामाकाम भेदतः ॥ १२० ॥  
  
स्वेष्टलिङ्गे साधकैस्तु परेणैव कृतो यदा ।  
द्विगुणं स्वकृते प्राहुः प्रायश्चित्त विशुद्धये ॥ १२१ ॥  
  
साधकेभ्यो देशिकस्य शोधनद्विगुणं मतम् ।  
भौतिकाज्जन्माध्वरीणां शोधनद्विगुणं मतम् ॥ १२२ ॥  
  
प्। १८)  
  
प्रकाशं तिमिरं चैव स्थूलसूक्ष्मं तथैव च ।  
अन्तिकञ्च तथादूरं हेयोपादानमेव च ॥ १२३ ॥  
  
नित्यनैमित्तिकञ्चैव परञ्चापरमेव च ।  
संहृतञ्च प्रकीर्णञ्च सत्यञ्चासत्यमेव च ॥ १२४ ॥  
  
सञ्चासञ्च सुरश्रेष्ठ कर्तृहर्तृ तथैव च ।  
(सच्चासच्च सुरश्रेष्ठ कर्तृहर्तृ तथैव च) । इति पाठः ।  
हृद्यं चैव तथा हृद्यम् अद्यश्वञ्च तथैव च ॥ १२५ ॥  
  
वाच्यं च वाचकं यत्तत् आधाराधेयमेव च ।  
शीतमुष्णञ्च यत्प्रोक्तं सुखदुःखं तथैव च ॥ १२६ ॥  
  
पवित्रञ्चापवित्रञ्च मृदुतीक्ष्णं तथैव च ।  
रागद्वेषञ्च जन्तूनां यत्नालस्यं तथैव च ॥ १२७ ॥  
  
उन्नतञ्चानतञ्चैव सम्पच्चासम्पदे तथा ।  
सुस्थितं दुस्थितञ्चैव चलञ्चाचलमेव च ॥ १२८ ॥  
  
सर्वमेतत्स एवेश तस्मादन्यं न विद्यते ॥ १२८ � ॥  
  
इति द्वितीयवर्गः समाप्तः ॥  
  
  
अथ तृतीयवर्गः ॥  
  
पशुःपशः पतिश्चैव त्रिपदार्थ उदाहृतः ।  
पशुरात्मा स्वतन्त्रश्च चिन्मात्रो मलदूषितः ॥ १ ॥  
  
स मूढो नित्यसंसारी किञ्चिज्ञो निश्वरो क्रियः ।  
आत्मनो व्यापिकोऽनन्ता चिद्रूपा शव स्मृताः ॥ २ ॥  
  
सकलाकलभेदेन एकद्वित्रिमलाः क्रमात् ।  
माया कर्ममलच्छिन्नस्सकलस्सोऽभिधीयते ॥ ३ ॥  
  
साष्टौ कलादियोगो येत एव सकला मता ।  
मल कामावृतो यस्तु स भवेत्प्रलयाकलः ॥ ४ ॥  
  
मलैकबन्धसम्बद्धो विज्ञानकल उच्यते ।  
कलातत्वोध्व भुवने कैवल्यं सम्भवेत्पशोः ॥ ५ ॥  
  
महामाया च माया च प्रकृतिश्च विशेषतः ।  
उपादानत्रयम् एतत् कारणं तमुदाहृतम् ॥ ६ ॥  
  
सा च कुण्डलिनी शम्भोश्शक्तिश्शुद्धा जडात्मिका ।  
स्थूल सूक्ष्मा परेत्येव महामाया भवेत्त्रिधा ॥ ७ ॥  
  
भुज्यादि भोज्यजननी प्रकृतिः पुरुषस्य सा ।  
सूक्ष्मकालादि तत्त्वानाम् अविभाग स्वरूपिणी ॥ ८ ॥  
  
जननी मोहिनी माया सर्वशुद्धाध्वकारणा ।  
मन्त्रयोनिः परा माया नित्या कुण्डलिनी तु या ॥ ९ ॥  
  
प्। २०)  
  
उपादानं शरीराणां विद्या विद्येश्वरात्मनाम् ।  
शुद्धेध्वनि शिवः कर्ता प्रोक्तोऽनन्तो सिते प्रभुः ॥ १० ॥  
  
अशुद्धेऽध्वनि रुद्रस्तु कर्त्तां त्रिविध इष्यते ।  
सदाशिवो महेशश्च रुद्रश्चेति त्रिधा मता ॥ ११ ॥  
  
शिवदेह इति प्रोक्तो विद्यादेहस्स उच्यते ।  
निमित्तमीश्वराख्यं यत् तद्दृष्टं सह कारणम् ॥ १२ ॥  
  
उपादानञ्च यत्सूक्ष्मं सर्वकार्येषु संहितः ।  
तत्कार्यकारिका शक्तिः क्रियाख्या सूक्ष्मरूपिणी ॥ १३ ॥  
  
स्थूलकार्यस्य सूक्ष्माभिः स्थिता न्यग्रोधबीजवत् ।  
सूक्ष्मा शुद्धाध्वनिगरां स्थूलमिश्राध्वसंस्थिता ॥ १४ ॥  
  
अशुद्धाध्वनि तापा च स्थिता स्थूलतरा स्थिरा ।  
तत्र शब्दास्त्रियोद्वानः त्रयश्चार्थ समीरिताः ॥ १५ ॥  
  
मन्त्राध्वा च पदाध्वा च वर्णाध्वाश्चेति शब्दिताः ।  
भुवनाध्वा च तत्वाध्व कलाध्वार्थतः क्रमात् ॥ १६ ॥  
  
ज्ञात्वेतास्तु कला सम्यक् स्थूलसूक्ष्मविमिश्रकाः ।  
स्थूलात्पञ्च भूताय अधिष्ठात्री यथा तथा ॥ १७ ॥  
  
सर्वाध्वा व्यापिका पूर्वा(सूक्ष्मा) सादाख्यभुवनात्परः ।  
समिश्रका निवृत्याद्या लोके शक्तिः कलात्मिकाः ॥  
  
प्। २१)  
  
शरीरं त्रिविधं प्रोक्तं स्थूललिङ्गपरं स्मृतम् ।  
स्थूलं भूतशरीरञ्च सूक्ष्मं पुर्यष्टकं भवेत् ॥ १९ ॥  
  
परं बिन्दुसमुत्पन्नं त्रिविधं समुदाहृतम् ।  
आणवं चैव मायेयं कर्मेयं स्यात् मलत्रयम् ॥ २० ॥  
  
आणवं सहजं प्रोक्तं तुषकम्बुकवत्क्रमात् ।  
सहजं मलसम्बद्धं केवलं तमुदाहृतम् ॥ २१ ॥  
  
शक्तिकाचन बध्नाति कलाद्यवनि लक्षिताम् ।  
मायेयं तद्विजानीया पुण्यपापाख्यकर्मजम् ॥ २२ ॥  
  
मायेयमाणवं कर्म एतावदनुबन्धनम् ।  
कर्मेयं त्रिविधं दृष्ट्वा दृष्टजन्मोपभोग्यकम् ॥ २३ ॥  
  
आयुर्योगगलूच्यादि सिद्धमन्त्रप्रभावतः ।  
तज्जन्मन्येव फलदो दृष्टभोगं न मुच्यते ॥ २४ ॥  
  
स्वराज्यवीचिभोग्ये यौ देहान्ते पुण्यपाप्मनाम् ।  
अदृष्टवेदनीयं तत् कर्मोक्तं शिवदर्शने ॥ २५ ॥  
  
तथा नियति कालोपभोग्यं चेति समासतः ।  
अद्यात्ममधिभूतञ्च आदिदैविकमेव च ॥ २६ ॥  
  
त्रिविधं दुःखमाप्नोति तेषां भेदमनेकधा ।  
अधर्मो भेदविज्ञेया चित्तवृत्तिप्रभेदतः ॥ २७ ॥  
  
प्। २२)  
  
स्थूलसूक्ंआ सुसूक्ष्मा च कोटिभेदैरनेकधा ।  
स्वापे विभागमभ्येति तत्सृष्टावुपयुज्यते ॥ २८ ॥  
  
मायायां वर्तते चान्ते ना मुक्तं क्षीयतेति च ।  
प्रारब्धं सञ्चितं कर्म आगामि च त्रिधा भवेत् ॥ २९ ॥  
  
इच्छानिच्छा परेच्छा च प्रारब्धं त्रिविधं भवेत् ।  
कञ्चुकत्रिविधं विद्धं कालेन कलितं शनैः ॥ ३० ॥  
  
नियत्या लिङ्गितं याति प्राङ्मनावोपवर्त्मना ।  
सृष्टिकालः स्थितेः काल संहारश्च त्रिधा मता ॥ ३१ ॥  
  
त्रिषु कालेषु वर्तन्ते अतीतानागतं ततः ।  
(वर्तमानाख्ये का कालमुच्यते पृथक् ॥) प्रति  
यदा शेषसमाप्तन्तु तदादितमिति स्मृतम् ॥ ३२ ॥  
  
सापेक्षकञ्च यत्काले तदानागमुच्यते ।  
असमाप्तं यदारब्धं वर्तमानमुदाहृतम् ॥ ३३ ॥  
  
सत्वं रजस्तमश्चैव गुणत्रयमुदाहृतम् ।  
सम्यक् ज्ञानं तपो मौनं स्मृतिर्मेधा धृति क्षमाः ॥ ३४ ॥  
  
उत्साहो निश्चयं दैर्घ्यम् एवं वै सात्विको गुणाः ।  
दर्पं महदहङ्कारं विषादा प्रियवाचकम् ॥ ३५ ॥  
  
प्। २३)  
  
उद्वेगं मात्सरं प्रोक्तं राजसं गुणमुच्यते ।  
आलस्यं मोहनिद्रा च चापल्यं हीनवृत्तिकम् ॥ ३६ ॥  
  
पापिष्ठं परनिन्दा च तामसं गुणमुच्यते ।  
प्रकृते गुणतत्वन्तु भिद्यते न च तत्वतः ॥ ३७ ॥  
  
अव्यक्तगुणसाम्यन्तु प्रधानं परिपठ्यते ।  
विभक्तगुणसाम्यन्तु गुणतत्वमिहोच्यते ॥ ३८ ॥  
  
देवत्वं सात्विकात्यादि मनुष्यत्वं हि राजसात् ।  
तिर्यक्त्वं तामसः प्रायात् इत्येषा त्रिविधा गतिः ॥ ३९ ॥  
  
सत्वं रजः क्रिया हेतुः तमस्त्वावरणात्मकम् ।  
अहङ्कारत्रिधा प्रोक्तं जीवसंरम्भगर्वकम् ॥ ४० ॥  
  
संरम्भोऽहङ्कृतिर्व्यक्ति अन्योर्थ प्रत्ययो परः ।  
पञ्चकर्मकृतो वायो जीवनाय प्रवर्तकः ॥ ४१ ॥  
  
न देवग्रामसामान्य वृत्तिः संरम्भ इष्यते ।  
कः कर्ता क्रियते तस्य यत्कृतं जगतो मया ॥ ४२ ॥  
  
स एवाहं विभक्तात्मा तत्वज्ञानाङ्ग उच्यते ।  
स च त्रिविधमुद्दिष्टः प्रथमस्तत्र तेजसः ॥ ४३ ॥  
  
वैकारिका द्वितीयं स्यात् तथा भूताधिकः परः ।  
सत्वेनोत्कृष्टभावो य स्वतेजस इहोच्यते ॥ ४४ ॥  
  
प्। २४)  
  
वैकृतो राजसोत्कृष्टो भूताधिस्तमसाधिकः ।  
भूतानामादि भूतत्वात् भूतादिरिति कथ्यते ॥ ४५ ॥  
  
केवलस्सकलश्शुद्ध त्र्यवस्थः पुरुषस्मृतः ।  
शुद्धावस्थानमात्मानं शिववक्तुं न संशयः ॥ ४६ ॥  
  
तीण्यवस्थादयो ज्ञात्वा पुनर्जन्म न विद्यते ।  
अचेतनस्य मायादेः प्रवर्तकतया पतिः ॥ ४७ ॥  
  
सिद्धिः सर्वार्थकृत्कर्ता व्यापकस्सततो दितः ।  
साधकानां हितार्थाय स्वेच्छया गृह्यते तनुम् ॥ ४८ ॥  
  
तच्छरीरं त्रिधा ज्ञेयं निष्कलञ्चोभयात्मकम् ।  
सकलञ्च तथा शास्त्रो त्रिभेदं विद्यते क्रमात् ॥ ४९ ॥  
  
परं निष्कलमित्युक्तमपरं सकलं स्मृतम् ।  
परापरं तथा प्रोक्तं भवेत्सकलनिष्कलम् ॥ ५० ॥  
  
परापरं यथा ध्यात्वा स मुक्तः पाशहा भवेत् ।  
लयभोगाधिकारञ्च त्रिभेदं विद्यते क्रमात् ॥ ५१ ॥  
  
शतोद्युक्तप्रवृत्तिश्च कर्ता त्रिविध इष्यते ।  
शक्तो प्रवृत्तिभेदेन भेदस्तस्योपचारतः ॥ ५२ ॥  
  
ईशस्सदाशिवश्शान्त इति नाम्ना त्रय स्मृतः ।  
शिवस्सदाशिवश्चैव महेशश्च त्रिधा स्मृतः ॥ ५३ ॥  
  
  
तत्त्वमूर्तिप्रभावश्च त्रिभेदो विद्यते क्रमात् ।  
शिवादि तत्वमित्युक्तं मूर्तिस्सदाशिवादयः ॥ ५४ ॥  
  
तयोर्योगेन यद्रूपं तद्रूपं भावमुच्यते ।  
हरिणी जननी चैव रोधयन्त्री त्रिधा मता ॥ ५५ ॥  
  
हरिणी या शिवस्योक्ता सर्वाभरणशालिनी ।  
अथवाऽपरसंस्थानं नयेदाहृत्य पुद्गलम् ॥ ५६ ॥  
  
यस्मादस्मादियं शक्तिर्हरिणीत्युच्यते बुधैः ।  
जननी जगतोर्जन्म स्वभावस्यादिति द्युतिः ॥ ५७ ॥  
  
रोधयित्र्यण सङ्घस्य प्रलये नियमस्थितम् ।  
भोगेष्वपि च तस्यापि विदधाति यतस्तथा ॥ ५८ ॥  
  
एतास्तु शक्तयस्तिस्र शरीरकरणात्मिकाः ।  
नित्यसिद्धि विभोर्विप्रा यत एव स्वकं बलम् ॥ ५९ ॥  
  
इच्छा ज्ञानक्रिया चैव शक्तित्रयमुदाहृतम् ।  
ज्ञानशक्त्या विजानाति क्रियाया कुरुते जगत् ॥ ६० ॥  
  
शिवे च सर्वजज्ञानम् अकारुण्ये तदा हृतम् ।  
तिस्रस्तु शक्तयो ज्ञेयाः कारणस्याव्ययात्मना ॥ ६१ ॥  
  
वामज्येष्ठा च रौद्री च शक्तयस्समुदाहृतः ।  
रौद्री शक्तिः समावेशात् ब्रह्मविष्ण्वादि पूर्वकः ॥ ६२ ॥  
  
प्। २६)  
  
सर्वकृत्येषु यत् ज्ञानं व्यापित्वं येन सान्वयम् ।  
निखिलज्ञानयोगित्वात् सर्वज्ञः परमेश्वरः ॥ ६३ ॥  
  
आगमेनापि सर्वज्ञो गुणमाहात्म्य दर्शनात् ।  
यथा विकासयत्येव रविपद्मानि भानुभिः ॥ ६४ ॥  
  
समन्तविकसत्येव स्वस्वकर्मानुरूपतः ।  
अचेतनत्वात् प्रकृते राज्ञत्वात्पुरुषस्य च ॥ ६५ ॥  
  
जगच्च कर्ता सापेक्ष सर्वञ्चावयव स्मृतः ।  
ममेव जगतः कर्ता महादेवो महेश्वरः ॥ ६६ ॥  
  
पाश्यपाशयिता पाशत्रयमेव व्यवस्थितम् ।  
साध्यसाधन भावोक्त्या यथावत्प्रकटं भवेत् ॥ ६७ ॥  
  
पशवस्त्रिविधा ज्ञेया परापरविभेदतः ।  
शिवस्सदाशिवश्शान्तो गुरवाः परमा मताः ॥ ६८ ॥  
  
अनन्तश्री शिवश्चोमास्कन्दो विष्णुस्वधिस्तुषात् ।  
परापरे वरे देवा मुनयो त्रिगुरुत्तमाः ॥ ६९ ॥  
  
ब्रह्मा शिवश्चोग्रज्योति सद्यो ज्योति वृहस्पतिः ।  
पादान्तैराकण्ठाद्या शिवशास्त्रप्रवर्तकः ॥ ७० ॥  
  
अपरे च स्वगुर्वन्तगृहस्थो ब्रह्मचारिणः ।  
चोदको बोधकश्चैव मोक्षदञ्च तृतीयकः ॥ ७१ ॥  
  
प्। २७)  
  
शिववत् पूजयेत्सर्वान् यतस्ते मोक्षदा नृणाम् ।  
या प्रेरयति च ज्ञानं शिवे परमकारणे ॥ ७२ ॥  
  
प्रेरणात्प्रेरकं प्राहुः गुरुद्वौतेय उत्तमः ।  
दीक्षागुरुर्मोक्षदस्तु बोधकः शास्त्रदर्शकः ॥ ७३ ॥  
  
बोधकस्तु प्रयत्नेन पूजितव्यस्तथैव हि ।  
चोदकादि विभेदेन यथा गुर्वादि भेदतः ॥ ७४ ॥  
  
दीक्षामात्रो गुरुः कर्ता व्याख्याता चैव देशिकः ।  
आचार्यश्च प्रतिष्ठादौ परशिष्यावबोधने ॥ ७५ ॥  
  
आचार्यस्सद्गुरुः स्वामी त्रिविधं गुरुरूपकम् ।  
आचार्यो बालशिक्षार्थमन्त्रबोधन सद्गुरुः ॥ ७६ ॥  
  
मोक्षोपदेशं कुर्वन्ति स स्वामी चेति कथ्यते ।  
शाम्भवी चैव शाक्ती च मन्त्री चेति शिवागमे ॥ ७७ ॥  
  
दीक्षोपदिश्यते त्रेधा शिवेन परमात्मना ।  
गुरुरालोकमात्रेण स्पर्शनाद्भाषणादपि ॥ ७८ ॥  
  
सद्यः सञ्जायते ज्ञानं सा दीक्षा शाम्भवी स्मृता ।  
शक्तिज्ञानवती दीक्षा शिष्यदेहं प्रविश्य च ॥ ७९ ॥  
  
गुरुणा योगमार्गेण क्रियते ज्ञानचक्षुषा ।  
मन्त्री क्रियावती दीक्षा कुण्डमण्डलपूर्विका ॥ ८० ॥  
  
प्। २८)  
  
मानं प्रमाणमुन्मानं त्रिविधं परिकीर्तितम् ।  
मानमयाममित्युक्तं प्रमाणं विस्तरं भवेत् ॥ ८१ ॥  
  
उन्मानं नाहमित्युक्तं त्रिधा मानमुदाहृतम् ।  
मानाङ्गुलन्तु प्रथमं मात्राङ्गुल्यद्वितीयकम् ॥ ८२ ॥  
  
देहलब्ध तृतीयन्तु अङ्गुलं त्रिविधं भवेत् ।  
परमाणुरधश्चैव पिशुकेशाग्र एव च ॥ ८३ ॥  
  
लिक्षायुका यवास्तत्र क्रमशोऽष्टगुणैर्युतम् ।  
मानाङ्गुलमिति प्रोक्तं ततो मात्राङ्गुलं शृणु ॥ ८४ ॥  
  
आचार्यदक्षिणे हस्ते मध्यमाङ्गुलिमध्यमे ।  
पर्वदीर्घसमं नाहं नाहं त्रिविधमुच्यते ॥ ८५ ॥  
  
प्रासादमण्टपादौ तु प्राकाराणान्तु गोपुरे ।  
ग्रामाद्यक्षेत्रगण्येषु मानाङ्गुलविधानतः ॥ ८६ ॥  
  
मात्राङ्गुलेन कर्तव्यं ग्रहाश्च स्रुक् स्रुवादिकम् ।  
अन्यमानं न कर्तव्यं कर्तव्यं चेत्तु निष्फलम् ॥ ८७ ॥  
  
देहलब्धाङ्गुलेनैव प्रतिमादीनि कारयेत् ।  
उत्तमादि विभेदेन देहलब्धं त्रिधा भवेत् ॥ ८८ ॥  
  
अङ्गुष्ठतर्जनीयुक्तं प्रादेशमिति कीर्तितम् ।  
अङ्गुष्ठानामिका युक्तं विधस्तिरिति चोच्यते ॥ ८९ ॥  
  
प्। २९)  
  
कनिष्ठाङ्गुष्ठयोर्युक्तं गोकर्णमिति सञ्ज्ञकम् ।  
प्रादेशश्च विधस्तिश्च गोकर्णश्च इमे त्रयः ॥ ९० ॥  
  
यज्ञादिके प्रयोक्तव्यं प्रासादादौ न दापयेत् ।  
मध्यमाङ्गुष्ठसंयुक्तं तत्तालमिति कथ्यते ॥ ९१ ॥  
  
प्रासादादौ प्रयोक्तव्यं तालगण्येन बुद्धिमान् ।  
प्रतिमायास्तु दुत्सेधं तालगण्येन भाजयेत् ॥ ९२ ॥  
  
चतुर्विंशत् शतञ्चैव उत्तमं दशतालकम् ।  
विंशच्छतं मध्यमन्तु कन्यसं षोडशादिकम् ॥ ९३ ॥  
  
द्वादशाधिकशतं यावत् तालोत्तमं भवेत् ।  
अष्टाशतं चतुश्शतं मध्यमं कन्यसं तथा ॥ ९४ ॥  
  
शतं षण्णवतिश्चैव नवद्युत्तरकं द्वयम् ।  
अष्टतालमिदं प्रोक्तं त्रिविधं पूर्ववत्ततः ॥ ९५ ॥  
  
इत्येवं भागहीनं स्यादेकतालान्तमेव हि ।  
त्रिविधं दशतालेन त्रिमूर्तीनां प्रकीर्तितः ॥ ९६ ॥  
  
त्रिविधं नवतालेन देवानां योषितामपि ।  
अष्टतालेन मर्त्यानां सप्ततालेन रक्षताम् ॥ ९७ ॥  
  
षट्तालेन तु गन्धर्वान् पञ्चतालं गणाधिपः ।  
वामनस्य तथैव स्यात् चतुस्तालन्तु भूतकान् ॥ ९८ ॥  
  
प्। ३०)  
  
त्रितालं कीनराणान्तु यक्षाणां तु द्वितालकम् ।  
अण्डजातं तथैकस्य पिशाचानां विशेषतः ॥ ९९ ॥  
  
भक्ता वितानुसारेण कुर्यात्प्रासादसञ्चयम् ।  
अल्पे महति वा तुल्यं फलमाढ्य दरिद्रयोः ॥ १०० ॥  
  
तस्मात्त्रिभागं वित्तस्य जीवनार्थमथात्मनः ।  
भागद्वयञ्च धर्मार्थं यतो नित्यं हि जीवितम् ॥ १०१ ॥  
  
भक्त्या वित्तानुसारेण अल्पवित्तोपि मानवः ।  
वित्तशाठ्येन यः कुर्यात् धर्मशाठ्येन वा नरः ॥ १०२ ॥  
  
न तत्फलमवाप्नोति प्रलाभाक्रान्तमानसः ।  
प्रासादं त्रिविधं प्रोक्तं नागरादि विभेदतः ॥ १०३ ॥  
  
नागरं द्राविडं चैव वेसरञ्च त्रिधा मतम् ।  
कण्ठादारभ्य वृत्तं यत् तद्वेसरमिति स्मृतम् ॥ १०४ ॥  
  
ग्रीवादारभ्य चाष्टाश्रं विमानं द्राविडाख्यकम् ।  
सर्वं वै चतुरश्रं यत् प्रासादं नागरं त्विदम् ॥ १०५ ॥  
  
लिङ्गमानवशाद्गेहं त्रिविधं वक्ष्यतेऽधुना ।  
नागरे नागरं लिङ्गं वेसरे वेसरं तथा ॥ १०६ ॥  
  
द्राविडे द्राविडं चैव त्रिधा लिङ्गमुदाहृतम् ।  
द्विजस्य नागरं प्रोक्तं द्राविडं क्षत्रियस्य तु ॥ १०७ ॥  
  
प्। ३१)  
  
वेसरं वैश्यशूद्राणां जातिभेदमिति स्मृतम् ।  
ईशः पितामहश्चैव विष्णुस्तत्राधिदैवतम् ॥ १०८ ॥  
  
नागरं पुंविमानञ्च द्राविडं स्त्रीत्वमेव च ।  
नपुंसकं वेसरञ्च त्रिधा प्रासादमुच्यते ॥ १०९ ॥  
  
पादव्यवस्थितं प्रोक्तं प्रतिबन्धासनं भवेत् ।  
वर्तमानस्य लिङ्गस्य स्थितं प्रासादकं कुरु ॥ ११० ॥  
  
पादव्यवस्थितं लिङ्गं प्रतिबन्धासनं भवेत् ।  
शिवाधिकानां लिङ्गानाम् आसीनं तत्र कारयेत् ॥ १११ ॥  
  
त्रैराशिकस्य लिङ्गस्य शयनं प्रासादमुच्यते ।  
पादं व्यवस्थितं प्रोक्तं प्रतिबन्धासनं भवेत् ॥ ११२ ॥  
  
पद्मबन्धन्तु शयनं ज्ञेयः पादविभेदतः ।  
आर्षकं स्थानकं चैव स्वायम्भुवमथार्हतम् ॥ ११३ ॥  
  
मानुषं राक्षसं बाणं गाणवं शयनं भवेत् ।  
दैविकं यानवं प्रोक्तमेवं लक्षणमुच्यते ॥ ११४ ॥  
  
चतुरश्रस्य पीठस्य स्थितलिङ्गमिहोच्यते ।  
सुवृत्तमानसम्प्रोक्तमष्टाश्रं शयनं भवेत् ॥ ११५ ॥  
  
एकद्रव्यकृतं शुद्धं मिश्रं द्विद्रव्य निर्मितम् ।  
त्रिद्रव्यनिर्मितं यत्तु सङ्कीर्णं तत्प्रकीर्तितम् ॥ ११६ ॥  
  
प्। ३२)  
  
एकद्रव्येण निर्माणं धाम स्वायम्भुवादिषु ।  
तस्यैव जीर्णता काले तमेव बन्धयेद्दृढम् ॥ ११७ ॥  
  
अन्यद्रव्यकृतं चेत्तु राजा राष्ट्रं विनश्यति ।  
शिरस्थूपि गलं मञ्जं पादाधिष्ठानमंशकम् ॥ ११८ ॥  
  
उपाङ्गं कूटशालौ च प्रत्यङ्गं नासि पञ्चरम् ।  
हेमादि स्थूपिपर्यन्तं स्थूललिङ्गमिति स्मृतम् ॥ ११९ ॥  
  
स्थूललिङ्गं विमानं स्यात् सूक्ष्मलिङ्गं सदाशिवम् ।  
बलिपीठं भद्रलिङ्गं लिङ्गत्रयमुदाहृतम् ॥ १२० ॥  
  
देहं प्रासादमित्युक्तं देही लिङ्गमिति स्मृतम् ।  
उभयोरन्तरं नास्ति तस्मादित्थं प्रभावयेत् ॥ १२१ ॥  
  
अथवाऽन्य प्रकारेण स्थूललिङ्गं सदाशिवम् ।  
अन्तर्लिङ्गे शिवं ज्ञेयं भावयेद्देशिकोत्तमः ॥ १२२ ॥  
  
व्व्यापकं व्याप्तिरूपेण लिङ्गमेव विमानकम् ।  
विमानहीने यत्कर्मं तत्कर्म निष्फलं भवेत् ॥ १२३ ॥  
  
तस्मात्सर्व प्रयत्नेन विमानस्थापनान्वितम् ।  
यथा तु विहितं कर्म हर्म्यमण्टपगोपुरम् ॥ १२४ ॥  
  
प्राकारादि व्यवस्थानमिति लिङ्गवशात्कुरु ।  
स्वायम्भुवं बाणलिङ्ग दैविकं चार्षकं तथा ॥ १२५ ॥  
  
प्। ३३)  
  
सिद्धविद्याधरश्चापि स्थापितं यन्महात्मभिः ।  
तेषां लिङ्गवशाद्विद्वान् प्रासादं परिकल्पयेत् ॥ १२६ ॥  
  
अतः पौर्षलिङ्गस्य प्रासादं कथ्यते मया ।  
पूर्वस्मिन् स्थापिते तस्मिन् अज्ञाते पूर्वमन्दिरे ॥ १२७ ॥  
  
लिङ्गमानवशेनैव प्रासादं परिकल्पयेत् ।  
त्रिविधं लिङ्गमित्युक्तं व्यक्ताव्यक्तोभयात्मकम् ॥ १२८ ॥  
  
व्यक्तं तत्सकलं ज्ञेयमव्यक्तं निष्कलं मतम् ।  
ज्ञानज्योतिर्मयं लिङ्गं व्यक्ताव्यक्तमिति स्मृतम् ॥ १२९ ॥  
  
चलं चलाचलञ्चैव अचलञ्च त्रिधा भवेत् ।  
चलं निजात्मनि पूज्यं बाणलिङ्गं चलाचलम् ॥ १३० ॥  
  
गोपुरादीनि यत्तत्र अचलं तत्प्रशस्यते ।  
अनन्तस्य शिरः कम्पात् कालाग्नेः कोपमुच्यते ॥ १३१ ॥  
  
तत्कोपात् विस्फुलिङ्गानां त्रिधा स्वायम्भुवं भवेत् ।  
निर्मूलञ्च समूलञ्च सुपूर्वकमिति स्मृतम् ॥ १३२ ॥  
  
निर्मूलञ्च जले मग्नं समूलं पर्वताश्रयम् ।  
आप्तवाक्यं सुपूर्वं स्यात् स्वायम्भुवमिति स्त्रिधा ॥ १३३ ॥  
  
नाना चिह्न समायुक्तं नानावर्ण समायुतम् ।  
कर्कशं सुषिराद्यैश्च नियतं दृश्यते भुवि ॥ १३४ ॥  
  
प्। ३४)  
  
नागेष्वापि च सर्वत्र एवमेव हि कीर्तितम् ।  
शिरसोद्वर्तनं तद्वत् सूत्रवर्तनमेव च ॥ १३५ ॥  
  
नाहोत्सदादिमानञ्च न कदाचित्प्रदृश्यते ।  
पीठप्रासादिकं तस्तु लिङ्गमानाद्विधीयते ॥ १३६ ॥  
  
स्वयं भूतमिति प्रोक्तं सर्वलोकसुखावहम् ।  
दृश्यभागमधस्तात्तु मूललिङ्गं न शोधयेत् ॥ १३७ ॥  
  
मोहादज्ञानतो वापि रुद्रं खात्वा निरीक्षते ।  
कर्तृश्च ग्रामवासीनां राज्ञस्यान्नाशयेत्तु तत् ॥ १३८ ॥  
  
तस्मान्मूलं न वीक्षेत पूर्वांशस्य वशात्कुरु ।  
चित्रं चित्रार्धकं चैव चित्राभासमिति स्त्रिधा ॥ १३९ ॥  
  
सर्वावयवसम्पूर्णं चित्रं तद्दृश्यमुच्यते ।  
अर्धावयव सन्दृश्यं मध्यचित्रमिहोच्यते ॥ १४० ॥  
  
पादे भित्तौ च धो लिख्यं चित्राभासमिति स्मृतम् ।  
आसनं सम्प्रवक्ष्यामि शृणु चारुवनानल ॥ १४१ ॥  
  
अखण्डखण्डतुण्डं हि त्रिविधं भेदमुच्यते ।  
पातालादि परान्तं स्यात्तदखण्डं प्रशस्यते ॥ १४२ ॥  
  
वसुदादि वनान्तं स्यात् एतत्खण्डमिति स्मृतम् ।  
शक्त्यादीनि शिवान्ता स्यात् तत्तुण्डमिति कीर्तितम् ॥ १४३ ॥  
  
प्। ३५)  
  
अखण्डं निष्कले कल्प्यं खण्डतुण्डौ तु बिम्बके ।  
क्षणिके चललिङ्गे च तुण्डमेवं प्रकल्पयेत् ॥ १४४ ॥  
  
अखण्डं स्थापितं लिङ्गं खण्डन्तु प्रतिमा भवेत् ।  
भित्तिचित्रादिकं चैव तुण्डलिङ्गं प्रशस्यते ॥ १४५ ॥  
  
सर्वमन्त्रं समुच्चार्योपांशुर्वाचक मानस ।  
उपांशुयजने प्रोक्तं वाचिकं होमकर्मणि ॥ १४६ ॥  
  
मानसं मन्त्रजप्ते तु सर्वमन्त्रमुदा स्मृतम् ।  
यजनं त्रिविधं प्रोक्तमुत्तमं मध्यमाधमम् ॥ १४७ ॥  
  
केवलं शिवमन्त्रैस्तु यजनं चोत्तमं भवेत् ।  
वैदिकैश्शिवमन्त्रैस्तु यजनं मध्यमं भवेत् ॥ १४८ ॥  
  
केवलं वैदिकैर्मन्त्रैः यजनञ्चाधमं भवेत् ।  
तस्मात्तु शैविकैर्मन्त्रैः यजेदात्मार्थमुत्तमम् ॥ १४९ ॥  
  
उत्तमं मध्यमञ्चैव अधमञ्चार्चनं भवेत् ।  
केवलैश्शुद्धशैवोक्तै मन्त्रैरुत्तममुच्यते ॥ १५० ॥  
  
मध्यमञ्चैव वेदार्थैरधमं वैदिकैर्मतम् ।  
शैवमन्त्रसमं मन्त्रं नास्तीति भुवनत्रये ॥ १५१ ॥  
  
तत्रापि मूलमन्त्रन्तु बीजात्मा श्रेष्ठ उच्यते ।  
वैदिकं मिश्रकं शैवमग्निकार्यं त्रिधामतम् ॥ १५२ ॥  
  
प्। ३६)  
  
केवलं विहितैर्मन्त्रैर्विहिते वैदिको भवेत् ।  
मन्त्रैर्वैदिकशैवस्तु विहितो मिश्र उच्यते ॥ १५३ ॥  
  
केवलं शिवमन्त्रैस्तु विहितं शैव उच्यते ।  
वैदिकं ब्राह्मणानान्तु राज्ञां वैदिकतन्त्रिकः ॥ १५४ ॥  
  
तान्त्रीकं वैश्यशूद्राणां सर्वेषां तान्त्रिकन्तु वा ।  
मन्त्रन्तु त्रिविधं ज्ञेयं मालाबीजं पदक्रमात् ॥ १५५ ॥  
  
शुद्धं मिश्रञ्च सङ्कीर्णं मन्त्ररूपं त्रिधा भवेत् ।  
शुद्धमेकाक्षरं मन्त्रं मिश्रमेकाक्षरं भवेत् ॥ १५६ ॥  
  
सङ्कीर्णमन्त्रं बहुधा मन्त्ररूपं त्रिधा भवेत् ।  
ह्रस्वदीर्घप्लुता मात्र एकद्वित्रि क्रमाद्विदुः ॥ १५७ ॥  
  
एकमात्रे भवेद्ध्रस्वो द्विमात्रो दीर्घ उच्यते ।  
त्रिमात्रस्तु प्लुतो ज्ञेयो व्यञ्जनन्त्त्वर्धमात्रकम् ॥ १५८ ॥  
  
ह्रस्वं बिन्दुगतं दीर्घं ब्रह्मरन्ध्रगतं प्लुतम् ।  
द्वादशान्तसमायुक्तं प्रासादं मन्त्रशुद्धये ॥ १५९ ॥  
  
ह्रस्वो दहति पापानि दीर्घो मोक्षप्रदो भवेत् ।  
आप्यायते प्लुतञ्चैव बिन्दुना मूर्ध्नि भूषितम् ॥ १६० ॥  
  
स्थूलदेहास्त्रयः प्रोक्तवश्योच्चाटनमारणे ।  
प्लुतं हि सदा वश्यं कुरुते नात्र संशयः ॥ १६१ ॥  
  
प्। ३७)  
  
दीर्घश्चोच्चाटयेत्क्षिप्रं षट्कारेण नियोजितः ।  
आदावन्ते व ह्रस्वस्य षट्कारो मारणे हितः ॥ १६२ ॥  
  
आदावन्तेव हृदयम् अकर्षस्सम्प्रकीर्तितः ।  
ब्राह्मणी ह्रस्वनी प्रोक्तं दीर्घस्याङ्गानि षण्मुख ॥ १६३ ॥  
  
अनुस्वरो भवेन्मन्त्रं सर्वेषाञ्चोपरि स्थितम् ।  
स्थूलसूक्ष्मपरं ज्ञत्वा कर्म कुर्याद्यथेप्सितम् ॥ १६४ ॥  
  
स्थूलं शब्दमयं प्रोक्तं सूक्ष्मं चिन्तामयं भवेत् ।  
चिन्ताया सहितं यत्तु तत्परं परिकीर्तितम् ॥ १६५ ॥  
  
स्थूलसूक्ष्मपरश्चेति प्रासादः कथितो मया ।  
प्रासादं येन बुध्यन्ति तेन बुध्यन्ति शङ्करः ॥ १६६ ॥  
  
प्रासादं येन जानन्ति पञ्चमन्त्रमहातनुम् ।  
अष्टत्त्रिंशत्कलायुक्तं न स आचार्य उच्यते ॥ १६७ ॥  
  
प्रासादं सम्यगज्ञात्वा ये दीक्षा कुरुते गुरुः ।  
अधस्थाच्छिष्यमात्मानं न दग्धे नात्र संशयः ॥ १६८ ॥  
  
प्रासादाब्जशिवान्तस्थैर्यस्तु दीक्षां करोति हि ।  
आचार्यस्सह शिष्यैस्तु शिवसायुज्यतां व्रजेत् ॥ १६९ ॥  
  
कर्षणादि क्रियास्सर्वा मन्त्रेणैव प्रकीर्तिताः ।  
तस्मान्मन्त्रक्रियार्थत्वात् मन्त्रं हित्वा क्रिया न हि ॥ १७० ॥  
  
प्। ३८)  
  
मन्त्रेण देवतां स्थाप्यं मन्त्रेण यजनादयः ।  
स्नानमाचमनं मन्त्रैः मन्त्रेणाहुतिर्तर्पणम् ॥ १७१ ॥  
  
प्रायश्चित्तादिमन्त्रेण दीक्षामन्त्रेण चैव हि ।  
मन्त्रेण तु अणिमादीनि सालोकादि च सम्भवेत् ॥ १७२ ॥  
  
मन्त्रेण पादकादीनि सर्वपापविनिर्गतः ।  
माननं सर्ववेदित्वात् त्राणसंसारसागरात् ॥ १७३ ॥  
  
माननत्त्राणधर्मत्वात् मन्त्रमित्यभिधीयते ।  
शुद्धं केवलसम्मिश्रम् आत्मार्थं त्रिविधं भवेत् ॥ १७४ ॥  
  
शुद्धं वा शक्तिरहितं केवलं शक्तिसंयुक्तम् ।  
सौरादि चण्डपर्यन्तं मिश्रं चेत्तु प्रकीर्तितम् ॥ १७५ ॥  
  
केवलं सहजं मिश्रं यजनं त्रिविधं क्वचित् ।  
केवलं लिङ्गमेकं स्यात् सहजं पञ्चबेरकम् ॥ १७६ ॥  
  
महेश्वरादिबेराणां सहितं मिश्रमुच्यते ।  
गणेश स्कन्दबेरञ्च शक्तिश्च वृषभं तथा ॥ १७७ ॥  
  
लिङ्गेनैव समायुक्तं सहजं चेति कीर्तितम् ।  
सहजेन समायुक्तं महेशं नृत्तमूर्तिनम् ॥ १७८ ॥  
  
काम्यार्थं यानि बेराणि सहितं मिश्र उच्यते ।  
जितेन्द्रियार्चितं शुद्धं शैवं केवलमर्चयेत् ॥ १७९ ॥  
  
प्। ३९)  
  
आचार्यो मिश्रकञ्चैव केवलं शुद्धमर्चयेत् ।  
स्थिरलिङ्गे सदाकार्यं सिद्धिकामैः प्रयत्नतः ॥ १८० ॥  
  
भुक्तिमुक्तिप्रदं पुंसां चललिङ्गे शिवार्चनम् ।  
शुद्धं मिश्रा च सङ्कीर्णा परार्थे तु त्रिधा मता ॥ १८१ ॥  
  
शुद्धा हविः प्रदानान्तमिश्रा नित्योत्सवान्तका ।  
सङ्कीर्णा शुद्धनृत्तान्तं पूजात्त्रिविधमुच्यते ॥ १८२ ॥  
  
प्रातः मध्याह्नसायेषु या पूजा क्रियते जनैः ।  
शुद्धमिश्रा प्रकूर्वीत सङ्कीर्णेव विशेषतः ॥ १८३ ॥  
  
सम्पत्स्था पथ सर्वासु चोपसन्ध्यासु सर्वथा ।?  
मिश्रसङ्कीर्णयोः प्राप्तिः नेष्यते तत्र जाननः ॥ १८४ ॥  
  
ता सन्ध्या चैव पूजा स्यादिति शास्त्रस्य निश्चयः ।  
शुद्धं मिश्रञ्च सङ्कीर्णं पूजा च त्रिविधं भवेत् ॥ १८५ ॥  
  
शुद्धं स्वायम्भुवं लिङ्गं मिश्रं मानुषकेपि च ।  
सङ्कीर्णं पञ्चमूर्तीनां परार्थं त्रिविधा मता ॥ १८६ ॥  
  
स देशपूजनं मोक्षं धनार्थं विष्णुपूजनम् ।  
दुर्गाशतृजयार्थञ्च विशेषात्पुत्रकाम्यदम् ॥ १८७ ॥  
  
काम्यदं स्कन्दपूजा च पञ्चबेरार्चनात्फलम् ।  
आत्मार्थं पूजयेद्विद्वान् यथा शक्त्यानुरोधताम् ॥ १८८ ॥  
  
प्। ४०)  
  
दीपान्तञ्च हविष्यान्तमात्मार्थे तु परार्थके ।  
दीपान्तमर्चनं प्रोक्तं नैवेद्यान्तन्तु पूजनम् ॥ १८९ ॥  
  
बल्यन्तं शान्तिकं प्रोक्तं पूजा च त्रिविधं भवेत् ।  
सावश्यं दीपतोयान्तं सौभाग्यं हविषान्तकम् ॥ १९० ॥  
  
सौम्यं नित्योत्सवान्तन्तु पूजा च त्रिविधा भवेत् ।  
दीपान्तमर्चनं प्रोक्तं फलं वै कन्यसत्रयम् ॥ १९१ ॥  
  
होमान्तं बीजयं प्रोक्तम् उत्सवान्तन्तु शान्तिकम् ।  
स्तोत्रान्तं पौष्टिकं प्रोक्तं फलं वै कन्यसत्रयम् ॥ १९२ ॥  
  
सौख्यन्तु मुक्तिवृद्धिं स्यात् चुलुकान्तं श्रियावहम् ।  
प्राणाग्निहोत्रसफलं नवधा चैव तत्फलम् ॥ १९३ ॥  
  
दीपान्तञ्च निवेद्यान्तं बल्यन्तं कन्यसत्रयम् ।  
होमान्तमुत्सवान्तञ्च स्तोत्रान्तं मध्यमत्रयम् ॥ १९४ ॥  
  
सौख्यञ्च चुलुकोदान्तं प्राणाग्निहोत्रमेव च ।  
उत्तमत्रयमाख्यातं पूजाफलमहर्द्धिदम् ॥ १९५ ॥  
  
शुद्धञ्च विकटञ्चापि बहुचारी तथैव च ।  
त्रिविधा नृत्तभेदास्तु कथिता नृत्तवेदिभिः ॥ १९६ ॥  
  
पूजान्ते शुद्धनृत्तन्तु सर्वलक्षणसंयुतम् ।  
रुद्रकन्या प्रकर्तव्या नान्येषान्तु कदाचन ॥ १९७ ॥  
  
प्। ४१)  
  
ध्वजाङ्कुरन्तु प्रथमं द्वितीयं चोत्सवाङ्कुरम् ।  
तीर्थाङ्कुरतृतीयन्तु तृतीयञ्चोत्सवाङ्कुरम् ॥ १९८ ॥  
  
प्रथमञ्च द्वितीयञ्च मङ्गलाङ्कुरमुच्यते ।  
तृतीयं चोत्सवाङ्गं स्यात् अङ्कुरं त्रिविधं भवेत् ॥ १९९ ॥  
  
उत्सवं त्रिविधं प्रोक्तं केतुरोहणपूर्वकम् ।  
भेरीताडनपूर्वञ्च अङ्कुरार्पणपूर्वकम् ॥ २०० ॥  
  
ध्वजारोहणपूर्वं स्यात् उत्सवं त्रिगुणे दिने ।  
भेरीताडनपूर्वन्तु तद्दिने द्विगुणं मतम् ॥ २०१ ॥  
  
अङ्कुरार्पणपूर्वन्तु नवाहन्तु विधीयते ।  
शिवोत्सवारम्भकाले तु नेष्टमन्योत्सवं गुह ॥ २०२ ॥  
  
अन्यदेवोत्सवे काले महादेवोत्सवं कृतम् ।  
पुरारब्धान्यदेवानाम् उत्सवं न च दोषभाक् ॥ २०३ ॥  
  
तस्मिन् शिवोत्सवे मध्येत्त्वारब्धस्सर्वदोषभाक् ।  
शिवाङ्गञ्चान्ययागञ्च एककाले कृतं यदि ॥ २०४ ॥  
  
विफलं तदवाप्नोति उत्सवं चैकवास्तुनि ।  
ध्वजञ्चान्यं न कर्तव्यं कर्तव्यं वृषभध्वजम् ॥ २०५ ॥  
  
देवकल्याणकाले तु नृकल्याणं न कारयेत् ।  
कारयेद्यदि मोहेन व्याधिरोग भयं भवेत् ॥ २०६ ॥  
  
प्। ४२)  
  
नित्यनैमित्तिकञ्चैव काम्यञ्चेति त्रिधा ।  
दिवसं प्रत्यनुष्ठेयं तं नित्यमिह कथ्यते ॥ २०७ ॥  
  
स्नपनोत्सवशान्त्यादि कर्म नैमित्तिकं मतम् ।  
दीक्षा चैव प्रतिष्ठा च नैमित्तिकमिदं भवेत् ॥ २०८ ॥  
  
अणिमादि प्रसिद्ध्यर्थं काम्यं वैश्यादिकं भवेत् ।  
काम्यञ्च सिद्धयो ज्ञेया सिद्धयो बहुधा स्मृताः ॥ २०९ ॥  
  
कन्यसं भूपतिस्त्वं च मध्यमं बलिसिद्धयः ।  
उत्तमं खेसरत्वञ्च श्रेष्ठदेवसमानतः ॥ २१० ॥  
  
विद्यते बहुधैर्कैकं विद्येशत्वादि भेदतः ।  
विद्येशत्वञ्च रुद्रत्वं ब्रह्मत्वं वैष्णवं पदम् ॥ २११ ॥  
  
या कार्ये अमरेशादि रुद्रस्थानेषु यत्सुखम् ।  
अपरं तत्परं विद्यादनन्तादि पदस्थितः ॥ २१२ ॥  
  
नित्यनैमित्तिकं काम्यं त्रिविधं स्नपनं मतम् ।  
नित्यनैमित्तिके कुर्यात् प्रत्यवायजिगाङ्क्षया ॥ २१३ ॥  
  
काम्यार्थ काम्यकर्मेष्टं निषिद्धं न समाचरेत् ।  
कर्तव्यं वा न कर्तव्यम् इति सन्देहसङ्गतौ ॥ २१४ ॥  
  
करणेऽभ्युदये ज्ञेयो करणे दोष इत्यते ।  
तस्मात्तावत्तु शैवोक्तं कर्तव्यमन्यशास्त्रतः ॥ २१५ ॥  
  
प्। ४३)  
  
प्रशस्तं नोदितं तत्र शास्त्रान्तरमथाश्रयेत् ।  
तद्वितानुपपन्ने च तत्रा पृष्ठ विधीयते ॥ २१६ ॥  
  
प्रायश्चित्तादिकेनुक्ते स्वशास्त्रे परशास्त्रतः ।  
वर्तमाने तु शास्त्रार्थे तदङ्गं स्रुक् स्रुवादिकम् ॥ २१७ ॥  
  
स्वशास्त्रसिद्ध वा ग्राह्यम् अथ शास्त्रान्तरोदितम् ।  
एवमादिकमालोच्य कारयेद्ये नृपोत्तमाः ॥ २१८ ॥  
  
साऽचिरेण तु कालेन सकलाधिपतिर्जयेत् ।  
तस्याप्यायुषमारोग्यं मनसा कल्पितं च यत् ॥ २१९ ॥  
  
सर्वं तस्य भवेत्तस्य शिवे भक्तिश्च जायते ।  
विपरीतक्रियां दृष्ट्वाप्यौदासीन्यं करोति यः ॥ २२० ॥  
  
स राजा क्षयमाप्नोति नात्रकार्या विचारणा ।  
तस्मादाचार्य युक्तञ्च पञ्चगोचरवर्त्मना ॥ २२१ ॥  
  
शैवाङ्गं परिविज्ञान परागेण क्रियावता ।  
क्रिया नृवृत्तनीया स्यात् स्वस्वराष्ट्राभिवृद्धये ॥ २२२ ॥  
  
गुरोर्गुरुतरोर्ग्राह्य शिवशास्त्र विशारदः ।  
तेनैव स्नपनाद्यन्तु कारयेत् मुनिसत्तमः ॥ २२३ ॥  
  
नित्यनैमित्तिकं काम्यमाचार्यस्योदितं त्रयम् ।  
गुरुणापि त्रयं कार्यं स्थापनेन विना सुतम् ॥ २२४ ॥  
  
प्। ४४)  
  
नित्यादि त्रितयं कार्यं व्याख्यानं देशिकेन तु ।  
नित्यं काम्यं साधकस्य स्वशास्त्रोक्तं षडानन ॥ २२५ ॥  
  
समयी पुत्रकाभ्यान्तु नित्यमेवं प्रकीर्तितम् ।  
प्राक्सन्ध्या संयुतस्तस्य विशिष्टस्याह्निकं द्वयम् ॥ २२६ ॥  
  
निर्वाणं दीक्षितस्यात्र सन्ध्यात्रयमुदाहृतम् ।  
आचार्यस्य विशेषेण अर्द्धरात्रौ विधीयते ॥ २२७ ॥  
  
परापरपरञ्चैव अपरञ्च त्रिधा मता ।  
एकैव वस्तुत शैवी या शक्ती निर्मला परा ॥ २२८ ॥  
  
अविना भाविनी शम्भोः शुचेरुष्णमिलं प्रभोः ।  
तयात्मशिवयोस्सन्धि शिवबोधपरापरा ॥ २२९ ॥  
  
सन्ध्येत्त्वुदीरिता सेयं पुनश्चैव त्रिधा मता ।  
यास्तु क्रिया दृगिश्चाख्यशक्तयश्शुद्धवर्त्मनि ॥ २३० ॥  
  
ताभिरात्मस्वसादाख्यो शिवानां शक्तिभिस्सह ।  
सा सन्ध्या बिन्दुनादान्तं शमना शक्तिकामिनी ॥ २३१ ॥  
  
एता कर्मवशात्प्रोक्त सन्ध्यः तिस्रः परात्पर ।  
निर्वाणदीक्षितैर्ध्यायहृत्फालकपिलेषु च ॥ २३२ ॥  
  
पराख्या या समाख्याता सा तुर्यो जनान्तका ।  
गुणत्रयान्विता ब्राह्मी वैष्णवी शाङ्करी तथा ॥ २३३ ॥  
  
प्। ४५)  
  
एताश्च शक्तयस्त्रिस्रस्सन्ध्या ज्ञेया मनीषिभिः ।  
अपरे वै समाख्यात समश्चैव पुत्रकैः ॥ २३४ ॥  
  
हृद्बिन्दु ब्रह्मरन्ध्रेषु भावनीया इमे क्रमात् ।  
एवं सन्ध्यास्तदाश्चण्ड च साक्षिणः सर्वकर्मणाम् ॥ २३५ ॥  
  
उत्तमं मध्यमञ्चैव अधमञ्च गुणस्त्रयः ।  
आदित्या वसवोरुद्रा साध्याश्च मरुतस्तथा ॥ २३६ ॥  
  
विश्वेदेवाश्च पितरमातरो ग्रहदेवताः ।  
अङ्गिराश्चाश्विनी देवास्तथा स्त्रिदेवता गणाः ॥ २३७ ॥  
  
लोके नक्षत्राणि चा * * * * * च पक्षदा ।  
तत्वानां पतयश्चैव उत्तमाः परिकीर्तिताः ॥ २३८ ॥  
  
सिद्धाश्च मेषयो नाग असुरा राक्षसा अपि ।  
यक्ष विद्याधरश्चैव प्रजानां पतयस्तथा ॥ २३९ ॥  
  
मर्त्याश्चैव रोहिण्या गणास्ते मध्यमा स्मृताः ।  
भूता प्रेता पिशाचाश्च कुश्माण्डा प्रथमा अपि ॥ २४० ॥  
  
स्कन्दबालग्रहश्चैव त्रैहलाश्चैव भैरवः ।  
किन्नराश्चैव वेताला अपस्मारगृहादयः ॥ २४१ ॥  
  
योगिन्यैश्चैव डाकिन्याश्शाकिन्याश्चैव कालिका ।  
लिहिन्याश्चैव सर्वेषु जघन्याः परिकीर्तितः ॥ २४२ ॥  
  
उत्तमा मध्यमाश्चापि परिवारेषु सम्मितः ।  
रुद्रालयोन्ददा प्रोक्ता परिवारेषु कीर्तिताः ॥ २४३ ॥  
  
शान्तिं सौम्यञ्च रौद्रञ्च त्रिविधं स्नानकं स्मृतम् ।  
जर्जोप्सु सम्पदस्य त्र्यङ्गुलं चरणा स्मृतम् ॥ २४४ ॥  
  
तद्वै विषमपादस्य अग्रं नवाङ्गुलं मतम् ।  
तत्पार्ति द्वयमध्यात्तु परिज्ञेय विभागकम् ॥ २४५ ॥  
  
ऋज्वाख्यं विधि वैशान्तं सौम्यवामप्रसारितः ।  
रौद्रं तद्वत्यया ज्ञेया मनयोर्लक्षणं समम् ॥ २४६ ॥  
  
तत्राद्यमोक्षदं प्रोक्तं द्वितीयं भोगमोक्षदम् ।  
रौद्रं निवृत्तिं रागाणां स्थानमार्गप्रदर्शितम् ॥ २४७ ॥  
  
आनन्दं त्रिविधं ज्ञेयं परं चैवापरं तथा ।  
परात्परतरञ्चैव त्रिविधं परिकीर्तितम् ॥ २४८ ॥  
  
वामदक्षिण सिद्धान्तं त्रिविधाश्शुद्धशैवकम् ।  
मूलावतारतन्त्राणि शास्त्रं यत् वामशैवकम् ॥ २४९ ॥  
  
स्वच्छन्दादिभि शास्त्राणि दक्षिणं शैवमुच्यते ।  
कामिकादीनि तन्त्राणि सिद्धान्तं शैवमुच्यते ॥ २५० ॥  
  
विभक्तयस्तथा सप्त प्रत्येकञ्च त्रिधा मता ।  
एकद्विबहुसङ्ख्यानः प्रयोक्तव्याः क्रमेण तु ॥ २५१ ॥  
  
प्। ४७)  
  
पुलिङ्गं चैव स्त्रीलिङ्गं नपुंसकं तृतीयकम् ।  
लिङ्गार्थमात्रे प्रथमा तथा च मन्त्रणोदिता ॥ २५२ ॥  
  
शेषाः कर्माणि कारेण सम्प्रधाने प्रकल्पयेत् ।  
अपदाने च सम्बन्धे तथा निर्द्धरुनो हिताः ? ॥ २५३ ॥  
  
विषये सप्तमी योज्य ज्ञात्वा चार्थस्य सङ्गतिम् ।  
षष्ठ्यर्थे सप्तमी योज्य सप्तम्यर्थे तु सा पुनः ॥ २५४ ॥  
  
अनेन क्रमयोगेन व्यवहारं समाचरेत् ।  
अर्थानुसारतो योज्यः कारकास्सप्त कर्मभिः ॥ २५५ ॥  
  
श्रुतेनानुमितेनैव तथाद्याहरतस्सदा ।  
व्याख्या कार्या प्रयत्नेन पदे वाक्ये समाहितः ॥ २५६ ॥  
  
यथार्थहीनं लोकेऽस्मिन् वचनं सम्प्रवर्तते ।  
अपशब्दस्तु तत् ज्ञेयं संस्कृतं प्राकृतेपि च ॥ २५७ ॥  
  
गमकाश्चैव सप्ताश्च ऋषिकं देवभाषितः ।  
आगमाद्यपशब्दानि वर्णयन्ति विदुर्बुधः ॥ २५८ ॥  
  
संस्कृते विकृतेनानेन मृदुना ललितेन च ।  
अविद्यारागवाक्येन संसारक्लेशहेतुना ॥ २५९ ॥  
  
यत् श्रुत्वा जायते पुण्यं पापादीनां परिक्षयः ।  
विशिष्टमपि तद्वाक्यं विज्ञेयमतिशोभनम् ॥ २६० ॥  
  
प्। ४८)  
  
प्रथमो मध्यमश्चैव चोत्तमः पुरुषस्त्रिधा ।  
वचनत्रययोगेन प्रत्येकं कवयो विदुः ॥ २६१ ॥  
  
नामप्रयोगे प्रथमा ततो युग्मादि मध्यमः ।  
अस्मदुत्तमशब्दे तु धातुमादौ निरुपयेत् ॥ २६२ ॥  
  
अर्थतः प्रतिपदिकं कर्णिकं वस्फुटान्तिकम् ।  
वर्तमानादि कार्येषु प्रयोगं चात्र निर्दिशेत् ॥ २६३ ॥  
  
आत्मने पदनिर्देशं परस्मै उभयात्मकम् ।  
व्यञ्जनानि स्वराश्चैव सन्धयोऽथ विभक्तयः ॥ २६४ ॥  
  
नामा ख्यातोपसर्गाश्च पादतस्तद्धितस्तथा ।  
तैरङ्गं विविधानैस्तु नाना धातुविवक्षितम् ॥ २६५ ॥  
  
पादबन्धा प्रकर्तव्य वृत्तबन्धन्तु चूर्णिका ।  
विभक्त्यन्तपदं ज्ञेयं शब्दशास्त्रविशारदैः ॥ २६६ ॥  
  
निर्बन्धाक्षर संयुक्तं पदच्छेद समन्वितम् ।  
निर्बन्धन्तु पदं ज्ञेयं प्रमाणं नियतात्मकम् ॥ २६७ ॥  
  
षड्विंशति पदानीह पदैच्छन्दांसि सङ्ख्यया ।  
समं चार्धसमञ्चैव तथा विषयमेव च ॥ २६८ ॥  
  
छन्दोयुक्तं समासेन त्रिविधं वृत्तमिष्यते ।  
अङ्घयोर्यस्तु चत्वारस्तुल्यलक्षणलक्षितः ॥ २६९ ॥  
  
प्। ४९)  
  
तच्छन्दशास्त्रतत्वज्ञा समवृत्तं प्रचक्ष्यते ।  
प्रथमाङ्घ्रिसमो यस्य तृतीयश्चरणो भवेत् ॥ २७० ॥  
  
तृतीयस्तु यवद्वृत्तं तदर्धं सममुच्यते ।  
यस्य पादचतुष्केपि लक्ष्मभिन्नं परस्परम् ॥ २७१ ॥  
  
तदाहुर्विषमं वृत्तं छन्दशास्त्रविशारदाः ।  
अतिबन्धपदश्छेदं तदा चानियताक्षरम् ॥ २७२ ॥  
  
अर्थापेक्षाक्षरपदं ज्ञेयचूर्णपदं बुधः ।  
पद्यं गद्यञ्च मिश्रञ्च तत्त्रिधैव व्यवस्थितम् ॥ २७३ ॥  
  
पद्यं चतुष्पदी तच्च वृत्तं जातीरिति द्विधा ।  
अपादं पदसन्दर्भं ज्ञात्वा तत्क्रियते कविः ॥ २७४ ॥  
  
गद्यपद्यात्मिका वाणी चम्पुरित्यभिधीयते ।  
स्त्रीपुन्नपुंसकं काव्यं तेषां भेदमुदाहृतम् ॥ २७५ ॥  
  
पुङ्कवित्वं प्रशस्तञ्च मध्यमं रमणीयकम् ।  
क्लीबं चैवाधमं ज्ञात्वा तत्क्रियते कविः ॥ २७६ ॥  
  
मनो कवित्वं पुञ्ज्ञेयं भयौ स्त्री भयहारिणौ ।  
अन्ये गणाश्च ते सर्वे क्लीबास्ते ते प्रकीर्तिताः ॥ २७७ ॥  
  
अथ चेन्द्रियसापेक्षं निरपेक्षं तथैव च ।  
अन्तःकरण सापेक्षं प्रत्यक्षं त्रिविधं भवेत् ॥ २७८ ॥  
  
प्। ५०)  
  
तत्रेन्द्रियानपेक्षञ्च सर्वथा त्यक्तबन्धय ।  
चिच्छक्त्यास्सर्वभावानां योगस्वाभिविको मतः ॥ २७९ ॥  
  
अन्यद्वेन्द्रिय सम्पेक्षं स्याच्छाटननिवृत्तये ।  
इन्द्रियापेक्षया शक्त्या तद्वारेणार्थवीक्षणम् ॥ २८० ॥  
  
अन्तःकरणसापेक्षं चिच्छक्तेः ध्येयसङ्गतिः ।  
अन्वयव्यतिरेके च केवलव्यतिरेकि च ॥ २८१ ॥  
  
केवलान्वथ चेत्येतत् क्रमेण परिलक्ष्यते ।  
पक्षिधर्मसपक्षासद्व्यावृत्तश्च विपक्षितः ॥ २८२ ॥  
  
अपायो स प्रतिपक्षो व्यतिरेक्यान्वयात्मकः ।  
साध्यधर्मयुतः पक्षस्सपक्षस्समधर्मयुक् ॥ २८३ ॥  
  
तद्विधर्मो विपक्ष स्यात् साध्यमानान्तरोद्भवम् ।  
सन्ध्यान्वयो स्त्री रूपत्वं प्रेता सत्प्रतिपक्षता ॥ २८४ ॥  
  
निर्पापक्षोन्वयी हेतुः निस्सपक्षस्तथा परः ।?  
सां निर्देशः समूधूत्वादन्यो रसपतिर्यथा ॥ २८५ ॥  
  
कोप्यधिष्ठितं विश्वं कार्यस्याद्वमन्तु भावता ।  
यतयस्त्रिविधा ज्ञेय तपस्वी विवर्षस्तथा ॥ २८६ ॥  
  
विद्वानिति त्रिधा प्रोक्तास्तेषां लक्षणमुच्यते ।  
तपोनिष्ठास्तपस्वीति तस्य वृत्तिस्तु संवृत ॥ २८७ ॥  
  
प्। ५१)  
  
नाध्येतव्यं न सङ्कल्पो न श्रोतव्यं कदाचन ।  
शिष्याणां सङ्ग्रहं चैव नैव विद्याप्रकाशनम् ॥ २८८ ॥  
  
न वदेत्संस्कृतां भाषां न दण्डी न कमण्डलुः ।  
लिङ्गं क्षणिकमभ्यर्च्य भक्तिमात्रेण संयुतः ॥ २८९ ॥  
  
एकाकी वृक्षमूले वा मौने वा मौनवर्जिता ।  
अनाद्भीति समायुक्ते वसेद्बाहूपधानकः ॥ २९० ॥  
  
वसनं येन केनापि तथैवाशनपाशनम् ।  
पाणिपात्रोत पात्रे वा याचितानेन जीवनम् ॥ २९१ ॥  
  
इत्युक्तस्तु तपस्वी स्यात् साधको यति मानवान् ।  
विदुषोश्च यतेश्चापि वर्तनं नन्दिकेश्वर ॥ २९२ ॥  
  
अध्यापनञ्चाध्ययनं श्रवणं चिन्तनं तथा ।  
एतच्चतुष्टयं तस्य विदुषोश्च विशेषतः ॥ २९३ ॥  
  
विद्वद्यतेर्विशेषोस्ति व्याख्यानं चिन्तनं भवेत् ।  
सदाचार्याभिषेकेण न मुक्तोद्यत्समाख्यकः ॥ २९४ ॥  
  
यतीनां त्रिविधं ज्ञेयं शैवानां चतुराश्रमे ।  
आश्रमाणान्तु भेदोस्ति निष्ठा भेदो न विद्यते ॥ २९५ ॥  
  
एक फलद्वयं भुङ्क्ते मोक्षार्थधारणस्तयोः ॥ २९५ � ॥  
  
॥ इति तृतीयवर्गः ॥  
  
प्। ५२)  
  
॥ अथ चर्थवर्गः ॥  
  
सर्वेष्वेव हि शास्त्रेषु ज्ञेयं वस्तु चतुष्टयम् ।  
पशुः पाशः पतिश्चैव शिवश्चेति यथाक्रमम् ॥ १ ॥  
  
पशुरात्मा स्वतन्त्रश्च चिन्मात्रामलदूषितः ।  
समूढो नित्यसंसारी किञ्चिज्ञोऽनिश्वरो क्रियः ॥ २ ॥  
  
गुणभूता स्मृता पाश धर्मा धर्मौ मलस्मृतौ ।  
सहजा सर्वजन्तूनां ताम्रकालिकवत्स्थितौ ॥ ३ ॥  
  
ईश्वरो व्यञ्जकस्तेषां भवेत्कर्मानुरूपतः ।  
पतिस्सदाशिवो ज्ञेयो मन्त्रात्मा मन्त्रविग्रहः ॥ ४ ॥  
  
शिवं तस्तु परं तस्मान्मन्त्रातीतो निरञ्जनः ।  
वैखरी मध्यमाचान्या पश्यन्ती सूक्ष्मसञ्ज्ञका ॥ ५ ॥  
  
वैखरी श्रोत्रविषय सविकल्पा तु मध्यमा ।  
निर्विकल्पा तृतीया च आद्यां करणमन्तिमा ॥ ६ ॥  
  
वैखर्याः करणं मध्य पश्यन्ती मध्यमां प्रति ।  
पश्यन्त्याः करणं सूक्ष्मा निर्विकल्पा स्वरूपिणी ॥ ७ ॥  
  
प्। ५३)  
  
मात्राश्च वृत्तयोसूनां चतस्रः प्रत्ययात्मकः ।  
अन्तरावस्थितास्तिस्रो बहिरन्या व्यवस्थिताः ॥ ८ ॥  
  
नादस्सूक्ष्मो भवेद्बिन्दुः पश्यन्ती मध्यमाक्षरम् ।  
सङ्घोषं घोषरहितं बिन्दुक्षोभयं चतुष्टयम् ॥ ९ ॥  
  
मातृका वैखरी ज्ञेय नादाद्या सुशिवादयः ।  
सैषा चतुर्विधा वृत्ति निवृत्यादि कलाश्रयः ॥ १० ॥  
  
पञ्चधा भिद्यते भूयः कलाद्या बिन्दुवृत्तयः ।  
ऋग्यजुस्सामाथर्वण वेदाश्चत्वार ईरिताः ॥ ११ ॥  
  
मीमांसन्याय शास्त्रञ्च पुराणस्मृतिरित्यपि ।  
चत्वार्येतान्युपाङ्गानि बहिरङ्गानि तानि वै ॥ १२ ॥  
  
आयुर्वेदोऽर्थवेदैश्च धनुर्वेदैस्तथैव च ।  
गान्धर्ववेदश्चेत्येवम् उपवेदाश्चतुर्विधाः ॥ १३ ॥  
  
मीमांसा सर्ववेदार्थ पुरुषार्थ प्रवर्तकम् ।  
धर्मश्रमानुरूपेण धर्माधर्मविभागतः ॥ १४ ॥  
  
धर्मशास्त्रमनुष्ठेयं धर्माणान्तु नियामकम् ।  
हेतु लिङ्गौषधस्कन्धैरायुरारोग्य दर्शकम् ॥ १५ ॥  
  
आयुर्वेदोह्यनुष्ठानं सर्वेषां तेन वर्तनम् ।  
अर्थवेदोन्नपानादि प्रधानमुत तत्परः ॥ १६ ॥  
  
प्। ५४)  
  
दक्षिणाज्यपुरोडाशं चरुसम्पादनादिभिः ।  
तत्पालनात् चतुर्वक्त्र पुरुषार्थ प्रसादकम् ॥ १७ ॥  
  
धनुर्वेदो भवेत्तत्र परिबन्धिनिरासकः ।  
सप्तस्वरप्रयोगं हि सामगन्धर्ववेदयोः ॥ १८ ॥  
  
उपाङ्गान्युपवेदाश्च प्रत्येकं प्रवदन्ति हि ।  
बौद्धमार्हतनञ्चैव पाञ्चरात्रञ्च शैवकम् ॥ १९ ॥  
  
समयं चतुर्विधं स्यात्तु तत्तद्भेदमनेकधा ।  
शास्त्रं चतुर्विधं ज्ञेयं वामदक्षिणमिश्रकम् ॥ २० ॥  
  
सिद्धान्तेन समायुक्तं चतुर्थैवं प्रकीर्तितम् ।  
वामादि शास्त्रभेदेषु ये दीक्षां वर्तिते क्रमात् ॥ २१ ॥  
  
वामी च दक्षिणी मिश्री सिद्धान्ती चेति कीर्तिता ।  
वामां हि शाम्भवं शास्त्रं दक्षिणं भैरवात्मिकम् ॥ २२ ॥  
  
मिश्रं यामलमित्युक्तं सप्तमात्रप्रधानकम् ।  
सिद्धान्तं सर्वसारं हि शुद्धशैवमिति स्मृतम् ॥ २३ ॥  
  
वामञ्च दक्षिणञ्चैव मिश्रकञ्च त्रिधा अमी ।  
शैवबाह्यास्समाख्यातास्ते तु शैवेप्यपूजिताः ॥ २४ ॥  
  
शैवं चतुर्विधं प्रोक्तं सिद्धान्तं द्विविधं भवेत् ।  
कर्मान्तमेवं ज्ञानान्तं शैवमूर्ध्वं परं स्मृतम् ॥ २५ ॥  
  
चर्या चैव क्रिया चैव कर्मणां साधनं भवेत् ।  
चर्या क्रिया योगयुक्तं ज्ञानिनश्च भवेत्तदा ॥ २६ ॥  
  
शैवं परात्परं ज्ञेयं सर्वतन्त्रैकनायकम् ।  
सर्वतन्त्रमयं ज्ञेयं सर्वमन्त्रमयं भवेत् ॥ २७ ॥  
  
जन्मान्तरतपोभिश्च सन्मार्गज्ञानसम्भवम् ।  
देशिको मन्त्रवृत्तिश्च पुत्रकः समयी च सः ॥ २८ ॥  
  
चत्वार एते शैवास्युः यतिनो वृत्तिनोऽपि वा ।  
सर्वेषामेव वर्णानां शिवमन्त्रनिषेवणम् ॥ २९ ॥  
  
शिवधर्मे शिवेनोक्त धर्मकामार्थमुक्तये ।  
ब्रह्मणक्षत्रियो वैश्यो स्त्रीशूद्रोवाश्रमी तथा ॥ ३० ॥  
  
गृहस्थो भिक्षुकश्चैव ब्रह्मचारी तथैव च ।  
वानप्रस्थश्च इत्येते आश्रमाश्च उदाहृताः ॥ ३१ ॥  
  
चत्वारो गोचराश्शम्भोः साक्षान्मूर्तिसमुद्भवाः ।  
शिवगोत्रं शिखागोत्रं ज्योतिर्गोत्रं तृतीयकम् ॥ ३२ ॥  
  
सावित्रीगोत्रमित्येते शैवगोत्रं चतुष्टयम् ।  
लोकानुग्रहकर्तारो शैवा ज्ञेया न चेतरे ॥ ३३ ॥  
  
शुद्धादिकारणोद्भूतस्तेन ज्ञानक्रियान्विताः ।  
दधीची स्थापितं स्थानं गोविदारमिति स्मृतम् ॥ ३४ ॥  
  
प्। ५६)  
  
स्थानमामर्दकं नाम श्रीदूर्वासनिषेवितम् ।  
तस्माद्विनिर्गतं स्थानं रणभद्रञ्च गोलकम् ॥ ३५ ॥  
  
एतत्स्थान समुद्भूताः शैवास्ते च चतुर्विधाः ।  
ब्रह्मचारी गृहस्थश्च वानप्रस्थो यतिस्तथा ॥ ३६ ॥  
  
एतेषामपि सन्यासो योग्यमुख्ये विधीयते ।  
सन्यासाश्रममत्यन्तमुत्तमं दीक्षितो भवेत् ॥ ३७ ॥  
  
तस्माद्ब्रतमुक्तिस्तु नास्ति कैवल्यकारिणम् ।  
दीक्षाख्य ज्ञानसंस्पर्शात् लोके मुक्तिमुखा द्विजाः ॥ ३८ ॥  
  
नित्यनैमित्तिकं काम्यं विमलञ्च चतुर्विधम् ।  
दानं पात्रे प्रदातव्यं न पात्रेप्यणुमात्रकम् ॥ ३९ ॥  
  
दानं फलमनुद्दिश्य सर्वदा यत्प्रदीयते ।  
तद्दानं नित्यमित्युक्तं देवदेवेन शम्भुना ॥ ४० ॥  
  
दानं पापविशुद्ध्यर्थं श्रद्धया यत्प्रदीयते ।  
प्रोक्तं नैमित्तिकं दानम् ऋषिभिर्वेदवादिभिः ॥ ४१ ॥  
  
पुत्रार्थं साधनार्थं वा स्वर्गार्थं वा यतो विना ।  
यद्दानं दीयते भक्त्या काम्यमित्यभिधीयते ॥ ४२ ॥  
  
हरस्य प्रीणार्थञ्च शिवभक्त्या प्रदीयते ।  
दानं तद्विमं प्रोक्तं केवलं मोक्षसाधनम् ॥ ४३ ॥  
  
प्। ५७)  
  
स्थपतिग्रहिणं सूत्र पक्षकिं तक्षकिं तथा ।  
स्थापकेनोदितं (सर्वं) शिवशास्त्रेण निर्दिशेत् ॥ ४४ ॥  
  
विश्वकर्माख्य नामा च पुत्रस्थपतिरुच्यते ।  
मयस्य तनयस्तस्य सूत्रग्राहीति कीर्तितः ॥ ४५ ॥  
  
अष्टा देव-ऋषेः पुत्रो वर्धकीति प्रकथ्यते ।  
मानोः पुत्रस्तक्षकाख्यो स्तपत्यादि चतुष्टयः ॥ ४६ ॥  
  
प्रासादादि प्रकर्तव्य सोपीह स्थपति स्मृतः ।  
सूत्रग्राही च मानज्ञो द्रव्ययाञ्चो च वर्धकी ॥ ४७ ॥  
  
तनुकरणयोग्यो यस्त्वसौ दक्षक उच्यते ।  
छेद्ये च छेदयेत्सर्वान् भेद्ये तु द्रव्यभेदकः ॥ ४८ ॥  
  
मध्यैस्तु वेदये द्रव्य शिल्पिकर्मस्त्रिधा भवेत् ।  
स्थपतिस्सूत्रग्राही च प्रासादात्प्रतिमादिकान् ॥ ४९ ॥  
  
कुर्यात्तदक्षिमोक्षादीन् दक्षकेन समाचरेत् ।  
शेषे तु वर्जयेत्तत्र मन्त्रकर्मसु सर्वदा ॥ ५० ॥  
  
शेषा तु शिल्पिकार्ये तु स्थपनैस्तु नियोगतः ।  
स्थविरे ते शिल्पिकार्ये स्थापकस्यानुसारतः ॥ ५१ ॥  
  
स्थपतिः शास्त्रकर्मज्ञो कृतकर्माभिजात्यवान् ।  
न हीनाङ्गोऽतिरक्ताङ्गो धर्मिष्ठः सत्यवाचकः ॥ ५२ ॥  
  
प्। ५८)  
  
फलज्ञानान्वितः साधु दृढबन्धुरतद्रुतः ।  
ईदृशं शिल्पिनं ग्राह्यं प्रारभेत्सर्वकन्तकम् ॥ ५३ ॥  
  
लिङ्गं चतुर्विधं ज्ञेयं स्थावरं शास्त्रचोदितम् ।  
दैविकं चार्षकं चैव गाणवं मानुषं तथा ॥ ५४ ॥  
  
एवं चतुर्विधं लिङ्गं दैविके लक्षणं शृणु ।  
दीर्घाकारं भवेल्लिङ्गं निम्नोन्नतसमन्वितम् ॥ ५५ ॥  
  
रेखकोटरसंयुक्तं मुखे धारा यथोन्नतम् ।  
पर्वताग्रं कृतं रन्धं बहुग्रन्थिशिखायुतम् ॥ ५६ ॥  
  
कराभ्यां सम्पुटाकारं ब्रह्मसूत्रविवर्जितम् ।  
इत्येते लक्षणैर्युक्तं दैविकं लिङ्गमुच्यते ॥ ५७ ॥  
  
मूलस्थूलं भवेल्लिङ्गमग्रस्थूलं तथैव च ।  
मध्यस्थूलन्तु लिङ्गन्तु नालिकेरफलाकृतिम् ॥ ५८ ॥  
  
कदलीफलसङ्काशं बिल्ववृक्षफलाकृतिम् ।  
तल्लिङ्गमार्षमाख्यातं ब्रह्मसूत्रविवर्जितम् ॥ ५९ ॥  
  
कुश्माण्डफलसङ्काशं मातुलुङ्गफलाकृतिम् ।  
उर्वारुकफलाकारं कपित्थफलसन्निभम् ॥ ६० ॥  
  
तथा तालफलाकारं गाणवं लिङ्गमुच्यते ।  
द्वारं वा गर्भमानं वा हस्तमानं यथापि वा ॥ ६१ ॥  
  
प्। ५९)  
  
शिल्पिशास्त्रोक्तमानं वा छत्राकारशिरोदयम् ।  
एतद्वर्णं शिरो स्निग्धं ब्रह्मसूत्रसमन्वितम् ॥ ६२ ॥  
  
इत्येते लक्षणैर्युक्तं लिङ्गं मानुषमुच्यते ।  
प्रथमं सर्वतो भद्रं द्वितीयं वर्तमानकम् ॥ ६३ ॥  
  
शैवाधिक्यं तृतीयन्तु त्रैराशिकं चतुर्विधम् ।  
एवं चतुर्विधं लिङ्गं महालिङ्गमितीरितम् ॥ ६४ ॥  
  
एकैकन्तु चतुर्भेदम् एकैकन्तु चतुर्विधम् ।  
चतुष्षष्टिविधं लिङ्गं समासात्परिकीर्तितम् ॥ ६५ ॥  
  
सहस्रधारालिङ्गन्तु चतुर्मूर्त्यादि लिङ्गकम् ।  
महालिङ्गमिति प्रोक्तं धारालिङ्गं सहस्रकम् ॥ ६६ ॥  
  
नागरं सर्वतो भद्रं द्राविडं वर्तमानकम् ।  
शिवाधिक्यं वेसरञ्च त्रैराशिकन्तु मिश्रकम् ॥ ६७ ॥  
  
क्रमाच्चतुर्विधं लिङ्गं स्थापयेद्विधिपूर्वकम् ।  
धारालिङ्गसहस्राणि मिश्रके स्थापयेद्बुधः ॥ ६८ ॥  
  
आसनं शयनं स्थानं यानकञ्च चतुर्विधम् ।  
यानन्तु देविकादीनां मातुष्यं स्थानकं विदुः ॥ ६९ ॥  
  
स्वायम्भुवमथासीनमन्येषां शयनं भवेत् ।  
वर्तमानस्थितं लिङ्गमासनञ्च शिवाधिकम् ॥ ७० ॥  
  
प्। ६०)  
  
यानं त्रैराशिकं ज्ञेयं शयनं समखण्डकम् ।  
शिरसोद्वर्तनं तत्र चतुर्विधमिदं भवेत् ॥ ७१ ॥  
  
कुक्कुटाण्डसमं चैव छत्राकारं तथैव च ।  
खण्डेन्दु सदृशाकारं बुद्बुदाकारमेव च ॥ ७२ ॥  
  
विप्राणां बुद्बुदाकारं चित्राकरन्तु भूभृताम् ।  
विशां खण्डेन्दुसदृशं शूद्राणां कुक्कुटाण्डवत् ॥ ७३ ॥  
  
छत्राकारन्तु सर्वेषां भजेल्लिङ्गं शिरो नृणाम् ।  
सर्वविप्रस्य निर्दिष्टं छत्राकारत्रयं नृपे ॥ ७४ ॥  
  
विशां खण्डेन्दुसदृश द्वयमेवं प्रकीर्तिताः ।  
शूद्राणामेकमेवोक्तं कुक्कुटाण्डनिभं हरे ॥ ७५ ॥  
  
दीपान्तञ्च हविष्यन्तं बल्यन्तं ताण्डवान्तकम् ।  
दशोपचारदीपान्तं हविष्यन्तञ्च षोडशम् ॥ ७६ ॥  
  
बल्यन्तं पञ्चविंशच्च षट्तृंशत्ताण्डवान्तकम् ।  
आवाहनादि पाद्यादि तथैवाचमार्घ्यकम् ॥ ७७ ॥  
  
स्नानं गन्धञ्च पुष्पञ्च धूपदीपविसर्जनम् ।  
दशोपचारमित्येवं दीपान्तन्तु शिवार्चनम् ॥ ७८ ॥  
  
आवाहनं तथा स्थाप्य पाद्यमाचमनार्घ्यकम् ।  
स्नानं वस्त्रोपवीतञ्च भूषणं गन्धपुष्पकम् ॥ ७९ ॥  
  
प्। ६१)  
  
धूपदीपनिवेद्यञ्च नमस्कारविसर्जनम् ।  
षोडशैवोपचारञ्च हविष्यन्तन्तु पूजनम् ॥ ८० ॥  
  
आवाहनं तथा स्थाप्य स्वागतञ्चानुमान्यकम् ।  
पाद्यमाचमनीयार्घ्यं नववस्त्रोत्तरीयकम् ॥ ८१ ॥  
  
भूषणं गन्धपुष्पञ्च धूपदीपं तथैव च ।  
नीराञ्जनञ्च भस्मा च चामरं तालवृन्तकम् ॥ ८२ ॥  
  
दर्शनं दशमुद्राणां पञ्चावरणपूजनम् ।  
नैवेद्यं होमकर्मञ्च बलिदानञ्च पञ्चधा ॥ ८३ ॥  
  
जपस्तोत्रप्रमाणञ्च नृत्तगीतञ्च तालकम् ।  
उदकञ्चाप्यमुद्वाहं षट्त्रिंशदुपचारकम् ॥ ८४ ॥  
  
अङ्गप्रत्यङ्ग साङ्गञ्च उपाङ्गं चतुरो भवेत् ।  
शिरोवक्तञ्च हृदयमङ्गञ्चेति प्रकीर्तितम् ॥ ८५ ॥  
  
वक्षः कण्ठस्तनौ बाहून् नाभिगुह्योदरस्तथा ।  
ऊरुजानुद्वयञ्चैव प्रत्यङ्गं चेति कीर्तितम् ॥ ८६ ॥  
  
नेत्रनासाग्रकर्णौ च पाणिपादतलाङ्गुली ।  
जटामकुटकञ्चैव साङ्गं चेति प्रकीर्तितम् ॥ ८७ ॥  
  
आसनाभरणादीनि उपाङ्गमिति कीर्तितम् ।  
सकलानान्तु सर्वेषां कर्तव्यो बालबिम्बके ॥ ८८ ॥  
  
प्। ६२)  
  
तरुणा प्रतिमां वापि पीठं वा चेष्टका मयम् ।  
जान्वन्तं कन्यसम्प्रोक्तं वाह्वन्तं मध्यमं भवेत् ॥ ८९ ॥  
  
तन्मानमुत्तमं प्रोक्तं बालबिम्बस्य लक्षणम् ।  
प्रतिमां वापि पीठं वा देवाग्रे स्थापयेद्बुधः ॥ ९० ॥  
  
मन्त्रभेदो भवेदत्र क्रियाभेदो न विद्यते ।  
प्रत्यङ्गादीनि सर्वेषां छिन्नभिन्ने च सम्भवे ॥ ९१ ॥  
  
पूर्वलक्षणयन्मानं तन्मानं योजपोत्ततः ।  
रहस्यं कल्पयेत्तत्र पुनस्सन्धानमाचरेत् ॥ ९२ ॥  
  
उमास्कन्दादिदेवानां शक्त्यायुधविहीनके ।  
पूर्ववत् शक्तिसहितं कल्याणं कारयेद्बुधः ॥ ९३ ॥  
  
प्रमादात् जीर्णिते काले पूजा नैवेद्यकादिभिः ।  
उत्सवादीनि सर्वाणि कृतञ्चेद्राक्षसास्पदम् ॥ ९४ ॥  
  
जीर्णं यथा च देहीति त्यक्त्वाऽन्यं परिगृह्यते ।  
तस्मात्सर्वप्रयत्नेन जीर्णमुद्धृत्य कारयेत् ॥ ९५ ॥  
  
सावनं चान्द्रनक्षत्रं सौरं चैव चतुष्टयम् ।  
दर्शान्तः पौर्णमान्ते च चान्द्रमासः प्रकीर्तितः ॥ ९६ ॥  
  
सौरं राश्यन्तकं मानं सावनं त्रिंशद्दिनं मतम् ।  
अश्विन्यादि च पौर्णान्तं मासनक्षत्रमीरितम् ॥ ९७ ॥  
  
प्। ६३)  
  
आयुर्दाय विपाकौ च प्रायश्चित्तादिका क्रियाः ।  
सावनेनैव कर्तव्य भृत्यानां वेदनं तथा ॥ ९८ ॥  
  
सौरमासे विधेयं स्यात् साल्यं पावनोत्सवम् ।  
सावनं चान्द्रनक्षत्रं मासेषु शक्तिमङ्गलौ ॥ ९९ ॥  
  
एता चतुर्विधा मासतीर्थोद्दिश्यं शिवोत्सवम् ।  
मुक्तिदं चान्द्रमासे तु नक्षत्रं पापनाशनम् ॥ १०० ॥  
  
प्रजावृद्धिकरं सौरं सावनं शान्तिकं स्मृतम् ।  
तिथिप्रधानतीर्थान्तं चान्द्रमासोक्तमुत्तमम् ॥ १०१ ॥  
  
मासर्क्ष पूर्णचन्द्रेण संयुक्तं प्रतिमासके ।  
सावने चोत्सवं ज्ञेयं सा प्रतिष्ठोत्सवं गुह ॥ १०२ ॥  
  
मासे मासे तथा न्यूनं मासर्क्षं सममेव तु ।  
ज्ञात्वा परिहरेत्तद्वत् स तीर्थर्क्षेश्चेद्विजोत्तमः ॥ १०३ ॥  
  
तीर्थर्क्षे द्वे तु सम्प्राप्ते चैकमासे परं वरम् ।  
नेष्टं प्रथमर्क्षे तु अन्यर्क्षे तीर्थमाचरेत् ॥ १०४ ॥  
  
कृतं चेत्पूर्व ऋक्षे तु तत्कर्ता च विनश्यति ।  
तस्मात्सर्वप्रयत्नेन तीर्थमन्यर्क्षमाचरेत् ॥ १०५ ॥  
  
चतुर्विधं भवेद्वाद्य मातोद्यमिति कीर्तितम् ।  
ततञ्च विततञ्चैव घनं सुषिरमेव च ॥ १०६ ॥  
  
प्। ६४)  
  
ततं वीणादिकं प्रोक्तं विततं मुखादिकम् ।  
घनञ्च कांस्यतालाद्यं वंशादिसुषिरं तथा ॥ १०७ ॥  
  
मनश्चतुर्विधं प्रोक्तं तस्य भेदमिदं शृणु ।  
संसृष्टञ्च बलिम्नश्च विक्षिपेच्च गतागतिः ॥ १०८ ॥  
  
विषयान् गृहमानोऽपि विज्ञेयत्वमधिगच्छति ।  
न च तैर्युज्यते ज्ञानं तत्संसृष्टिमुदाहृतम् ॥ १०९ ॥  
  
न मनो नापि मन्तव्यो न मन्ता च विभाव्यते ।  
स्वलीनो विषयैर्मुक्त एकीभूत सुषुप्तिवत् ॥ ११० ॥  
  
ज्ञानो विशिष्यते यस्मात् इन्द्रियार्थपरायणः ।  
त्रिकालमाकुलो नित्यं स तु विक्षिप्त उच्यते ॥ १११ ॥  
  
अज्ञानात् गच्छति ज्ञानं ज्ञानादज्ञानमेव च ।  
चलते यस्य दोर्बल्यात् तस्यासौ च गतागतिः ॥ ११२ ॥  
  
स्वलीनश्चोत्तमस्तत्र गुणातीतो निरामयः ।  
मध्यमस्स तु विज्ञेयस्संहृष्टस्सात्विको मतः ॥ ११३ ॥  
  
मध्यमश्चाधमश्चैव राजसो गतिरागतिः ।  
तामसस्स तु विक्षिप्त चतुर्थो ह्यधमो यतः ॥ ११४ ॥  
  
ध्याता ध्यानं ततो ध्ययं यद्वा ध्यानप्रयोजनम् ।  
एतच्चतुष्टयं ज्ञात्वा योगं युञ्जीत योगवत् ॥ ११५ ॥  
  
प्। ६५)  
  
ज्ञानवैराग्य सम्पत्तौ श्रद्धधानक्षमान्वितः ।  
शिवभक्तस्सदोत्साही ध्यातोयं पुरुषस्मृतः ॥ ११६ ॥  
  
ध्याचिन्तायां स्मृतोध्यातु शिवचिन्ता मुहुर्मुहुः ।  
ज्ञानेन परिशुद्धेन ज्ञानध्यानमिति स्मृतिः ॥ ११७ ॥  
  
सकलस्स तनुश्शान्तस्सर्वज्ञस्सर्वगः प्रभुः ।  
नानारूपविकल्पेन ध्येयस्सिद्ध्यर्थमीश्वरः ॥ ११८ ॥  
  
विमुक्तिः प्रत्ययं पूर्वम् ऐश्वर्यञ्चाणिमादिकम् ।  
इत्येते द्विविधं ज्ञेयं शिवध्यानप्रयोजनम् ॥ ११९ ॥  
  
सन्मार्गादि क्रमेणापि चतुर्विधमिहोच्यते ।  
सन्मार्गस्सह मार्गञ्च पितृमार्गं तथा परः ॥ १२० ॥  
  
दासमार्गी चतुर्थे च क्रमाद्वै शिष्यमुच्यते ।  
चर्यामार्गं दासमार्गं पुत्रमार्गं क्रमाद्विदुः ॥ १२१ ॥  
  
सहमार्गं योगपादं सन्मार्गं ज्ञानमेव च ।  
दासमार्गं शिवो ध्यानं लिङ्गबिम्बालयादि कृत् ॥ १२२ ॥  
  
शैवनृत्तनटी स्तोत्र गानकृद्रोहिमर्दकः ।  
पुत्रमार्गी शिवार्चादि जपहोमपरायणः ॥ १२३ ॥  
  
प्रवेशकः शिवज्ञानीत्त्वौपदेशिक एव वा ।  
सहमार्गी भवेत्सैव शैवागमविशारदाः ॥ १२४ ॥  
  
प्। ६६)  
  
पुत्रीकृतजनश्चैव चार्यास्सान्तानिकाश्च सः ।  
सन्मार्गीत्युक्त संसारी समत्वशुचिमत्वयुक् ॥ १२५ ॥  
  
सदृकी निरहङ्कारी शिवज्ञानकृतश्श्रमः ।  
एतच्चतुर्विधं मार्गं सालोक्यादि फलप्रदम् ॥ १२६ ॥  
  
सालोक्यं चैव सामिप्यं सारूप्यं सायुज्यकं तथा ।  
ध्यानाल्लोकन्तु सम्प्राप्य सालोक्यं तद्विधीयते ॥ १२७ ॥  
  
तद्देशस्य समीपस्थं सामीप्यमिति चोच्यते ।  
तत्तद्द्रूपस्य सम्प्राप्तिः तत्सारूप्यमिति स्मृतम् ॥ १२८ ॥  
  
शिवे संयोजिते रूपं सायुज्यमिति गद्यते ।  
गलिते सर्वदा बन्धे विमुक्ते चाणवे बले ॥ १२९ ॥  
  
सर्वत्र द्योतिकाशक्ति शिवस्येव विजृम्भते ॥ १२९ � ॥  
  
॥ इति चतुर्थ वर्गः ॥  
  
  
॥ अथ पञ्चमवर्गः ॥  
  
सकलो निष्कलश्चैव तथा सकलनिष्कलः ।  
सूक्ष्मभिन्ने (कल) कलश्चेति पञ्चधावस्थितश्शिवः ॥ १ ॥  
  
प्। ६७)  
  
कलैश्शान्त्यादिभिर्युक्तो सकलः परिपठ्यते ।  
निष्कलः केवलो बिन्दोरध्यापि सकल निष्कलः ॥ २ ॥  
  
ज्वालिन्यादि समायुक्तः सूक्ष्मोसौ बिन्दुरुच्यते ।  
स्वरैर्षोडशभिर्भिन्नो भिन्नात्मा बिन्दुरीरितः ॥ ३ ॥  
  
व्यापयेद्भुवनं सर्वं व्यापयेत्सह देहिषु ।  
अवस्थितञ्च सर्वत्र तेनासौ सकलस्मृतः ॥ ४ ॥  
  
कालाकालपरहितस्सर्वत्र समताङ्गतः ।  
निष्प्रपञ्चो निराभासो विमलो निष्कलश्शिवः ॥ ५ ॥  
  
व्योमस्थनिष्कलं तत्वं वाच्यवाचकवर्जितम् ।  
निदानकलयातीतः स वै निष्कल उच्यते ॥ ६ ॥  
  
यत्तत् परतरं रूपं मन्त्रदेहमतीव तत् ।  
परं तत्तु विजानीयात् रूपं सकलनिष्कलम् ॥ ७ ॥  
  
परमाणुः स सूक्ष्मोऽसौ हृदि मध्ये व्यवस्थितः ।  
प्रेरते च जगत्सर्वं स वै सूक्ष्मः प्रकीर्तितः ॥ ८ ॥  
  
अकारादिक्षकारान्तं रूपं मन्त्रकलात्मकम् ।  
भिद्यते यस्तु बहुधा सकलो भिन्न उच्यते ॥ ९ ॥  
  
पदार्थ पञ्चकं विद्धि अस्मिन् ज्ञाने परेरिते ।  
पशुवागीश्वरो विद्ययोनिमुक्तिरिभान्तिम ॥ १० ॥  
  
प्। ६८)  
  
रौरवे च तथा पञ्च पदार्थास्समुदीरिताः ।  
प्रथमं शिवसादाख्यम् अमूर्तिन्तु द्वितीयकम् ॥ ११ ॥  
  
तृतीयं मूर्तिसादाख्यं चतुर्थं कर्तृनामकम् ।  
पञ्चमं कर्म सादाख्यम् इति सादाख्यपञ्चकम् ॥ १२ ॥  
  
लिङ्गपीठप्रकारेण कर्मसादाख्यलक्षणम् ।  
नादं बिन्दुरिति ज्ञेयं बिन्दुपीठमुदाहृतम् ॥ १३ ॥  
  
नादबिन्दुयुतं रूपं कर्मसादाख्यमुच्यते ।  
चत्वारि कर्तृरूपादि केवलं नादमुच्यते ॥ १४ ॥  
  
पञ्चसादाख्यशेषेण मूर्त्यादीनां समाश्रितम् ।  
कर्तृसादाख्यरूपं हि स मूर्त्यादीन् समाश्रितम् ॥ १५ ॥  
  
कर्मरूपं क्रमेणैव कर्तृकादीन् समाश्रितम् ।  
कर्मेशं पूर्ववक्त्रं स्यात् कर्तुस्सव्याननं भवेत् ॥ १६ ॥  
  
पश्चिमाननमूर्तिं स्यात् अमूर्तिं चोत्तराननम् ।  
ऊर्ध्वन्तु शिवसादाख्यमेवं पञ्चाननं विदुः ॥ १७ ॥  
  
सन्ततं शिवभावत्वात् सादाख्यमिति कीर्तितम् ।  
स्वयम्भुश्शिवसादाख्यं बाणलिङ्गममूर्तिकम् ॥ १८ ॥  
  
मानुषं कर्मसादाख्यं दैविकं कर्तृनामकम् ।  
महेशं मूर्तिसादाख्यं पञ्च सादाख्यमुच्यते ॥ १९ ॥  
  
प्। ६९)  
  
मूर्तिब्रह्मं तथा पूर्वं तत्वब्रह्मं द्वितीयकम् ।  
भूतब्रह्मं तृतीयन्तु पिण्डब्रह्मं चतुर्थकम् ॥ २० ॥  
  
पञ्चमन्तु कलाब्रह्मं पञ्चब्रह्मं प्रकीर्तितम् ।  
साकल्यादिति यत्पञ्च मूर्तिब्रह्मं तदुच्यते ॥ २१ ॥  
  
सर्वेषाञ्चैव तत्वानां शिवतत्वं प्रभु स्मृतम् ।  
तस्माच्छुद्धादिचात्मानं तत्वब्रह्मं प्रकीर्तितम् ॥ २२ ॥  
  
प्रथमं मांसबीजं स्यात् द्वितीयो मेदसोद्भवम् ।  
तृतीयो षष्ठभेदन्तु चतुर्थं सप्तमं तथा ॥ २३ ॥  
  
पञ्चमं पञ्चमं विद्यात् पञ्चभौतिकमुच्यते ।  
मांसं वै पार्थिवं बीजं मेदसो आप उच्यते ॥ २४ ॥  
  
षष्ठ तेजो विनिर्दिष्टं सप्तमं मारुतात्मकम् ।  
पञ्चमं व्योमबीजं स्यात् भूतब्रह्म प्रकीर्तितम् ॥ २५ ॥  
  
प्रणवादि चतुर्थ्यन्तं स्वनामपदमध्यगम् ।  
नमस्कारान्त संयुक्तं सद्यादीत्युच्यते क्रमात् ॥ २६ ॥  
  
शिवार्णे जीववर्णानि संयोगात्पिण्डमुच्यते ।  
कर्मेशं पिण्डरूपत्वात् पिण्डब्रह्मेप्युदाहृतम् ॥ २७ ॥  
  
ईशानस्य कलाः पञ्च पुरुषस्य चतुष्कला ।  
अघोरस्य कलाश्चाष्टौ वामदेवे त्रयोदश ॥ २८ ॥  
  
प्। ७०)  
  
अष्टौ सद्यकला ज्ञेय कलाब्रह्म प्रकीर्तितः ।  
मूर्तितत्वं तथाभूतं पिण्डं चेति कला तथा ॥ २९ ॥  
  
पञ्च ब्रह्माणि चैतानि सर्वकार्येषु योजयेत् ।  
मन्त्रब्रह्मं क्रियाब्रह्मं तत्वब्रह्मेति च स्मृतम् ॥ ३० ॥  
  
बीज ब्रह्म मुखब्रह्म पञ्चब्रह्मेति कीर्तितम् ।  
ईशानं पुरुषं चैवाप्यघोरं वाममेव च ॥ ३१ ॥  
  
सद्योजातमिति प्रोक्तं मन्त्रब्रह्मेति च स्मृतम् ।  
आवाहनस्थापनञ्च सान्निध्यं सन्निरोधनम् ॥ ३२ ॥  
  
अवकुण्ठनमित्युक्तं क्रियाब्रह्म इति स्मृतम् ।  
ब्रह्मविष्णुश्च रुद्रश्च ईश्वरश्च सदाशिवः ॥ ३३ ॥  
  
एते पञ्चविधा प्रोक्ता तत्व ब्रह्म इति स्मृतम् ।  
लकारञ्च वकारञ्च रकारञ्च यकारकम् ॥ ३४ ॥  
  
हकारं बीजमित्युक्तं बीजब्रह्म इति स्मृतम् ।  
सद्यं वाममघोरञ्च पुरुषेशानमेव च ॥ ३५ ॥  
  
एते पञ्च विधाःप्रोक्ता मुखब्रह्ममिति स्मृतम् ।  
इत्येते पञ्च भेदत्वात् पञ्चब्रह्ममुदाहृतम् ॥ ३६ ॥  
  
शान्त्यातीताश्च शान्त्यश्च विद्या स्थिति निवृत्तयः ।  
भुवनानि महत्तेजो सञ्ज्ञा पञ्च लभेच्छिवः ॥ ३७ ॥  
  
प्। ७१)  
  
ईशानः पुरुषोघोर वामजातार्थिकां क्रमात् ।  
एतास्सदाशिवावस्था भोगस्थानस्समाश्रितः ॥ ३८ ॥  
  
पञ्चमूर्तिमयी शुभ्रा नित्या सकलनिष्कलः ।  
मूर्तिस्सदाशिवज्ञेय सर्वकार्यप्रवर्तिका ॥ ३९ ॥  
  
एवं मन्त्रास्तु पञ्चैते तैर्निबन्धतनुश्शिवः ।  
वस्तुतस्तु न भिन्नास्ते यातोऽनन्य स्वशक्तितः ॥ ४० ॥  
  
शिवास्त्रं क्षुरिकास्त्रञ्च तथा पाशुपदास्त्रकम् ।  
व्योमास्त्रं चैवाघोरास्त्रं पञ्चास्त्रञ्चेति कीर्तितम् ॥ ४१ ॥  
  
षडक्षरं शिवास्त्रं स्यात् क्षुरिकावर्णमष्टकम् ।  
नवार्णं पाशुपदं ज्ञेयं व्योमास्त्रन्तु दशाक्षरम् ॥ ४२ ॥  
  
चत्वारिंशदघोरास्त्र एवं पञ्चास्त्रमुच्यते ।  
मोक्षदञ्चाभ्यवृद्धिञ्च काम्यं शान्तिकपौष्टिकम् ॥ ४३ ॥  
  
मोक्षं पञ्चाक्षरं विद्यात् अभिवृद्धिषडक्षरम् ।  
काम्यमष्टाक्षरं विद्यात् शान्तिकन्तु नवाक्षरम् ॥ ४४ ॥  
  
पौष्टिकं दशबीजं स्यात् मन्त्रं पञ्चविधं स्मृतम् ।  
एते पञ्च विधाः प्रोक्ताः मन्त्राः पञ्चाक्षरादयः ॥ ४५ ॥  
  
मन्त्रमेवं समाख्यातं मन्त्रन्यासमथ शृणु ।  
लिङ्गस्य स्थापने काले तत्वमन्त्राश्च विन्यसेत् ॥ ४६ ॥  
  
प्। ७२)  
  
कुम्भेष्वन्तर्गतान् मन्त्रान् लिङ्गात् पूर्णाश्च ताश्च हि ।  
तयोर्योगक्रियावस्था सा प्रतिष्ठा प्रकीर्तिता ॥ ४७ ॥  
  
प्राणप्रकृतियोगन्तु ज्ञात्वा स्थापनमारभेत् ।  
प्राणमन्त्रमिति प्रोक्तं प्रकृतिं मूर्तिरुच्यते ॥ ४८ ॥  
  
मन्त्रमूर्तिसुसंयोगात् देवसान्निध्यकारणम् ।  
तस्माद्वै मन्त्रमूर्तिश्च लिङ्गमध्ये तु विन्यसेत् ॥ ४९ ॥  
  
मूर्ध्नि प्रविन्यसेच्छुद्धं मूलं स्यात् सूत्रमध्यमे ।  
तत्वं सव्ये तु विन्यस्य दादिं वामे तु विन्यसेत् ॥ ५० ॥  
  
आत्मानं सूत्रमूले तु विन्यसेत्तु विचक्षणः ।  
मन्त्रन्यासमिति प्रोक्तं तत्त्वन्यासमिहोच्यते ॥ ५१ ॥  
  
कर्मेशं पुरतोन्य स्यात् कर्तृसव्ये तु विन्यसेत् ।  
मूर्तिश्चैवापरेन्यस्यादमूर्तिश्चोत्तरे न्यसेत् ॥ ५२ ॥  
  
ऊर्ध्वे तु शिवसादाख्यं पञ्चतत्वानि विन्यसेत् ।  
पञ्चमूर्तिमयं देवं सर्वकारणकारणम् ॥ ५३ ॥  
  
अष्टत्त्रिंशत्कलोपेतं मध्ये तु सकलीकृतम् ।  
आवाहयेत्ततो देवं स पञ्चाक्षरमन्त्रतः ॥ ५४ ॥  
  
षडक्षरेण मन्त्रेण स्थापयेत्तु विचक्षणः ।  
अष्टाक्षरेण मन्त्रेण सान्निध्यकरणं कुरु ॥ ५५ ॥  
  
प्। ७३)  
  
रोधनन्तु नवार्णेन दशबीजेन पूरय ।  
पाद्यं गन्धादिकं दद्यात् ब्रह्माङ्गैस्सह बुद्धिमान् ॥ ५६ ॥  
  
सकलस्थापने काले तद्बीजं हृदि विन्यसेत् ।  
क्रियाशरीरमित्युक्तं मन्त्रं जीवमिति स्मृतम् ॥ ५७ ॥  
  
क्रियाक्रमप्रयोगेन शिवसान्नित्य कारणम् ।  
तस्माज्जीवशरीरञ्च ज्ञात्वा कर्म समाचरेत् ॥ ५८ ॥  
  
प्रथमञ्चात्मशुद्धिं स्यात् द्वितीयं स्थान शोधनम् ।  
तृतीयं द्रव्यशुद्धिं स्यात् चतुर्थं मन्त्रशोधनम् ॥ ५९ ॥  
  
पञ्चमं लिङ्गशुद्धिं स्यात् उच्यते पञ्च शुद्धयः ।  
अनन्ताख्यासनं पूर्वं सिंहासनमतः परम् ॥ ६० ॥  
  
योगासनत्तृतीयन्तु पद्मासनमतः परम् ।  
पञ्चमं विमलं प्रोक्तं कल्पयेदुपरि क्रमात् ॥ ६१ ॥  
  
अष्टासनसमायुक्तमनन्तासनमुच्यते ।  
धर्मज्ञानञ्च वैराग्यमैश्वर्यञ्च चतुष्टयम् ॥ ६२ ॥  
  
राजवर्तिनिभास्सर्वे सिंहासनमुदाहृतम् ।  
शुद्धकर्मवदाकारं योगासनमिति स्मृतम् ॥ ६३ ॥  
  
वामादि शक्तिनवकं पद्मासनमिति स्मृतम् ।  
गणाम्बिकामुत्तरे तु महादेवीञ्च पूर्वतः ॥ ६४ ॥  
  
प्। ७४)  
  
तन्नो गौरी तु याम्ये च वारुणीति प्रचोदयात् ।  
एताभिश्शक्तिभिस्सार्धं कल्पयेद्विमलासनम् ॥ ६५ ॥  
  
चतुरश्राववृत्तञ्च पिण्डिकाभेदमुच्यते ।  
एकैकं पञ्चधा प्रोक्तं चतुरश्रादि भेदतः ॥ ६६ ॥  
  
भद्रा यक्षी च वज्री च श्रीकरा विजयेति च ।  
पद्मा चक्रा तथा वेदी सौम्या रम्या च पञ्चमी ॥ ६७ ॥  
  
आत्मा चैवान्तरात्मा च बाह्यात्मा चैव सुन्दरी ।  
निरात्मा परमात्मा च कथयामि यथार्थतः ॥ ६८ ॥  
  
प्रधान सममाश्रित्य सुखदुःखविवर्जितः ।  
इदं तस्मिन् स्थितो देवी तदात्मा सैव उच्यते ॥ ६९ ॥  
  
पुर्यष्टकसमायोगात् चर्यते सर्वयोनिषु ।  
अन्तरात्मा स विज्ञेयो निर्बन्दस्तु शुभाशुभैः ॥ ७० ॥  
  
बुद्धिकर्मेन्द्रियैर्युक्तो महाभूत समावृतः ।  
बाह्यात्मा तु तदा देवी निष्ठया भोगभुक् सदा ॥ ७१ ॥  
  
भूतभावविनिर्मुक्तास्तत्वाकर्ममलोन्वितः ।  
मलकर्मैकयुक्तात्मा मायाधर्ममतिः कृतः ॥ ७२ ॥  
  
निरात्मा तु तदा देवी प्रोच्यते प्रभुख्ययः ।  
आत्मानमन्तरात्मानं परमात्मानमेव हि ॥ ७३ ॥  
  
प्। ७५)  
  
तत्वा चैव भूतामा आत्मभूता प्रकीर्तितः ।  
आत्मानं दण्डमध्यस्थम् अन्तरात्मा तदनन्तरम् ॥ ७४ ॥  
  
परमात्मा पद्ममध्यस्थं तत्वात्मा पार्श्वदक्षिणम् ।  
भूतात्मा वामपार्श्वे तु पञ्चात्मा स्थानमेव च ॥ ७५ ॥  
  
भूतात्मा योनिजं विद्वान् अन्तरात्मा दहेत्पुनः ।  
तत्वात्मा अमृतं पूर्वं शुद्धात्मा चान्तयेत्पुनः ॥ ७६ ॥  
  
सकलः सूक्ष्मदेहस्तु प्रलयाकल एव हि ।  
विज्ञानकेवलश्शुद्धं पञ्चावस्थः पुमांस्मृतः ॥ ७७ ॥  
  
पञ्चकञ्चुकसंयुक्तः पुरुषः परिकीर्तितः ।  
न विज्ञानकलास्तेन नापि प्रलयकेवलः ॥ ७८ ॥  
  
पुरुषार्थान् लभेद्यस्मात् अविद्यादि विवर्जितः ।  
तस्मात्सकल एवायं लभते पुरुषाह्वयम् ॥ ७९ ॥  
  
पुष्णन्ति प्रकृतिं यस्मात् तस्मात्पुरुष उच्यते ।  
मलकर्म महामायमायोर्थमखिलं जगत् ॥ ८० ॥  
  
तिरोधानकरी शक्ति पाशत्वेनाथ पञ्चकः ।  
उल्कावृत्तिं तदन्तेषु स्थित्वा स्थित्वा तदाज्ञया ॥ ८१ ॥  
  
लोकत्रयञ्च निमिषाम् आत्मा कुर्याद्गतौ गतिः ।  
निवृत्तिश्च प्रतिष्ठा च विद्याशान्तिरनन्तरम् ॥ ८२ ॥  
  
प्। ७६)  
  
शान्त्यतीतेति पञ्चैते नाददेशे समुद्भवाः ।  
कला विद्या च रागश्च कालो नियतिरेव च ॥ ८३ ॥  
  
पञ्चैतानि च तत्वानि मायेयाति द्विजोत्तमः ।  
अन्नप्राणमनोज्ञान मया कोशास्तथात्मनः ॥ ८४ ॥  
  
आनन्दमयकोशाश्च पञ्चकोशा इतीरिताः ।  
अन्नमादिमयं देवीत्त्यन्योन्यं सूक्ष्मरूपकम् ॥ ८५ ॥  
  
आत्मयुक्तस्य रूपस्य मायोपादानकारणम् ।  
आत्मत्त्वेन भ्रमन्त्यत्र वादिनं कोशपञ्चके ॥  
  
मनोविकारे विहिता इत्यानन्दो मयो विदुः ।  
गृह्णात्यन्नमयात्मानं देहो लोकायतः खलु ॥ ८७ ॥  
  
देहैः परिणतं प्राणं मयमप्योतहता विदुः ।  
विज्ञानमयमात्मानं बन्धा गृह्णन्ति नापरम् ॥ ८८ ॥  
  
आनन्दमयमात्मानं वैदिकाः केचिदूचिरे ।  
अहङ्कारात्मनातीतं प्राहुः प्रायो मनोमयः ॥ ८९ ॥  
  
ज्ञानसंस्कारसञ्ज्ञानां वेदानां रूपयोरपि ।  
समूहस्कन्धशब्दार्थं तत्तत्सन्तति वाचकः ॥ ९० ॥  
  
ज्ञानसन्ततिरेवात्र विज्ञानस्कन्ध उच्यते ।  
संस्कारस्कन्ध इत्युक्तो वासनानन्तसन्ततिः ॥ ९१ ॥  
  
सुखदुःखात्मिका बुद्धिः तदपेक्षात्मिकं ततः ।  
वेदानां स्कन्ध इत्युक्तो सञ्ज्ञा स्यात्स्कन्धनाम यत् ॥ ९२ ॥  
  
रूपस्कन्धो भवेद्यत्र मूर्तिभूतस्य सन्ततिः ।  
आमपक्वमलं गर्भं मूत्राशयेति पञ्चकम् ॥ ९३ ॥  
  
अवस्था पञ्चकस्तस्य मलरुद्ध स्वदृक्क्रियः ।  
वितन्यक्षाणि पुंसार्धां न स्वयं सोपि शम्भुना ॥ ९४ ॥  
  
मुखे जाग्रमिति ज्ञेयं स्वप्नन्तु हृदयान्तिकम् ।  
हृदयादि समारभ्य नाभ्यान्तन्तु सुषुप्तिकम् ॥ ९५ ॥  
  
तस्मादधस्तु तुर्यन्तु तुर्यातीतन्तु लिङ्गकम् ।  
जाग्रादि स्वप्नमेवं हि प्रवर्तकमिहोच्यते ॥ ९६ ॥  
  
पञ्चत्रिंशति जाग्रे स्यात् स्वप्नेस्मिन् पञ्चविंशतिः ।  
सुषुप्तौ मूर्तिसञ्ज्ञस्यात्तुर्ये युग्मं यथा क्रमम् ॥ ९७ ॥  
  
तुर्यातीते भवेदेकम् आत्मानं तत्र संस्मरेत् ।  
किन्तु गुह्यमिदं वक्ष्ये शृणुत्वं नन्दिकेश्वर ॥ ९८ ॥  
  
स्थूलं सूक्ष्मं सुसूक्ष्मञ्च अतिसूक्ष्मं ततोऽधिकम् ।  
स्थूलं जाग्रमिति ज्ञेयं सूक्ष्मं स्वप्नमिहोच्यते ॥ ९९ ॥  
  
सुषुप्तिस्तु सुसूक्ष्मं स्यात् अतिसूक्ष्मन्तु तुर्यकम् ।  
ततोऽधिकमतीतं स्या देवं पञ्चविधं स्मृतम् ॥ १०० ॥  
  
प्। ७८)  
  
जाग्रादि पञ्चावस्थायामतीतं ज्ञानरूपकम् ।  
सद्गुरोरूपदेशेन प्रकाशेनैव निश्चयः ॥ १०१ ॥  
  
ब्रह्मचर्यजपो मौनं क्षान्तिराहारसङ्गमः ।  
  
इति पाठभेदः (क्षान्तिनाहरलासवम् ।)  
  
इत्त्येतत्तपसो रूपं सुघोरं पञ्चलक्षणम् ॥ १०२ ॥  
  
आदिशैव महाशैवानु शैवान्तरशैवकाः ।  
अवान्तरश्च पञ्चैते शैवप्रोक्तास्समासतः ॥ १०३ ॥  
  
शिवशक्ति सदा शान्तमीश्वरस्तु तथैव च ।  
अनादिसञ्ज्ञ शैवास्ते महाशैवानथ शृणु ॥ १०४ ॥  
  
अनन्तादि शिखण्ड्यान्ताष्ट विद्या महेश्वराः ।  
मन्त्रेश्वराश्च मन्त्राश्च महाशैवैस्सदेशजाः ॥ १०५ ॥  
  
मायाद्यवनिपर्यन्तं तत्वप्रादेषु संस्थिताः ।  
रुद्रत्वनन्तशिष्यास्ते आदिशैवाः प्रकीर्तिताः ॥ १०६ ॥  
  
ब्रह्मविष्ण्वादयो देवाः दैत्यां किं पुरुषस्तथा ।  
ऋषयस्सिद्धगन्धर्व यक्षो रक्षोरगादयः ॥ १०७ ॥  
  
श्रीकण्ठशिष्यास्ते सर्वे उमादेव्यादि शक्तयः ।  
अनुशैवा इमे प्रोक्ता अन्तरान् शृणु तान्व्रतम् ॥ १०८ ॥  
  
प्। ७९)  
  
ब्राह्मणादि चतुर्वर्णाः परमेशप्रसादतः ।  
दूर्वासोऽगस्त्य ऋषिकाः दधीचिमुनिवंशजाः ॥ १०९ ॥  
  
अवान्तर इमे प्रोक्ताः शैवो शिवपदानुगाः ।  
अथ शैव समाख्यात कारेण तु शिवागमे ॥ ११० ॥  
  
प्रथमोऽनादि शैवस्तु स एवस्तु यदा शिवः ।  
आदौ सदाशिवेनैव दीक्षितास्त्वादि शैवकाः ॥ १११ ॥  
  
कौशिकः काश्यपश्चैव भारद्वाजोऽथ गौतमः ।  
अगस्त्यश्चैव पञ्चैते पञ्चवक्त्रेषु दीक्षिताः ॥ ११२ ॥  
  
तृतीयस्तु महाशैवः स शैवो विप्र उच्यते ।  
चतुर्थस्त्वनुशैवश्च नृपो वैश्य इति स्मृतः ॥ ११३ ॥  
  
पञ्चमोऽवान्तरश्चैव स शूद्रश्चेति कथ्यते ।  
लौकिकं वैदिकञ्चैव तथाध्यात्मिकमेव च ॥ ११४ ॥  
  
अतिमानञ्च मन्त्राख्य तन्त्रभेदस्तु पञ्चधा ।  
लौकिकं ज्योतिषं ज्ञेयं वैदिकं न्यायमेव च ॥ ११५ ॥  
  
अध्यात्मवैदिकं प्रोक्तमतिमार्गन्तु रौद्रकम् ।  
मन्त्राख्यं शुद्धशैवन्तु पञ्चवक्त्रसमुद्भवाः ॥ ११६ ॥  
  
शास्त्रनिर्णयकन्याय कलापमुनिपुङ्गवः ।  
सूत्रं भाष्यं वार्तिकञ्च व्याख्याप्रकरणं तथा ॥ ११७ ॥  
  
प्। ८०)  
  
पञ्चग्रन्थित्व मे देही ग्रन्थानां तद्विदो विदुः ।  
अल्पाक्षरमसन्दिग्धं सारवद्विश्वतो मुखम् ॥ ११८ ॥  
  
अस्तोभमनवद्यञ्च सूत्रं सूत्रविदो विदुः ।  
यत्र बीजमिवारूढो महामन्त्रार्थपादपः ॥ ११९ ॥  
  
आलाप मूल सूत्रं तदथशब्दाद्यलङ्कृतम् ।  
सूत्रार्थो वर्ण्यते यत्र वाक्यैस्सूत्रानुसारिभिः ॥ १२० ॥  
  
स्वीपदानी च वर्ण्यन्ते भाष्यं भाष्यविदो विदुः ।  
  
(स्थापदा) इति पाठभेदः ।  
  
पदच्छेदः पदार्थोक्तिः विग्रहो वाक्ययोजना ॥ १२१ ॥  
  
आक्षेपञ्च समाधानं व्याख्यानं पञ्चलक्षणम् ।  
उक्तानुक्तद्विरुक्तादि चिन्ता यत्र प्रवर्तते ॥ १२२ ॥  
  
तद्ग्रन्थं वार्तिकं प्राहुर्वार्तिकज्ञो मनीषिणः ।  
शास्त्रैकदेश संसिद्धं शास्त्रकार्यान्तरे स्थितम् ॥ १२३ ॥  
  
आहुः प्रकरणं नाम शास्त्रभेद विचक्षणः ।  
सर्गश्च प्रतिसर्गश्च वंशमन्वन्तराणि च ॥ १२४ ॥  
  
वंशानुचरितञ्चैव पुराणं पञ्चलक्षणम् ।  
पाठकृत्वा तु कर्तव्याः पदच्छेदस्तु धीमता ॥ १२५ ॥  
  
प्। ८१)  
  
पदार्थोक्तिस्ततश्चैवमन्वयार्थ मतः परम् ।  
समासमिति विज्ञेयं श्रवणं पञ्चधा स्मृतम् ॥ १२६ ॥  
  
सहायस्साधनोपायो विभागो देशकालयोः ।  
विभक्ते च प्रतीकार सिद्धः पञ्चाङ्गमित्यपि ॥ १२७ ॥  
  
परो महांस्तथा दिव्यो दिव्यादिव्यस्तथैव च ।  
अदिव्यश्चेति पञ्चैते सम्बन्धाः परिकीर्तिताः ॥ १२८ ॥  
  
तच्चैह पञ्चावयवं प्रतिज्ञो हेतुरेव च ।  
दृष्टान्तोपनयावेतौ निगमश्चाथ पञ्चमः ॥ १२९ ॥  
  
इष्टार्थोक्ति प्रतिज्ञास्तु हेतुस्तद्व्याप्ति मद्वचः ।  
दृष्टान्तस्तद्विधाद्युक्त हेतुस्तद्वत्प्रतीक्षते ॥ १३० ॥  
  
दृष्टान्तपक्षयोर्वापि प्रस्तारोपनयो भवेत् ।  
पुनः प्रतिज्ञा नियमो निगमस्य स हेतुकः ॥ १३१ ॥  
  
हेतूनां भूषणं न्यत्र पञ्चोक्तानि शिवागमे ।  
असिद्धः प्रथमाहेतोः विरुद्धश्च द्वितीयकः ॥१३२ ॥  
  
अनेकान्तस्तृतीय स्यात् तुर्यं प्रकरणं तथा ।  
कालस्सत्यपदिष्टैस्तु पञ्चमः परिकीर्तितः ॥ १३३ ॥  
  
प्रतिष्ठा स्थापनञ्चैव स्थिति स्थापनमेव च ।  
आस्थापनं चतुर्थन्तु प्रोक्तमुत्थापनं तथा ॥ १३४ ॥  
  
प्। ८२)  
  
प्रतिष्ठा पञ्चधाज्ञेयं प्रोच्यते तद्विनिर्णयः ।  
यत्र ब्रह्मशिलामध्ये लिङ्गमादौ विधाय च ॥ १३५ ॥  
  
अव्यक्तमुखलिङ्गं वा पीठबन्धनपूर्वकम् ।  
क्रियते सा प्रतिष्ठा स्यात् स्थापनं कथ्यते पुनः ॥ १३६ ॥  
  
धातुरत्नमयं लिङ्गं बाणं लोहमथापि वा ।  
स्थाप्यते पिण्डिका मध्ये स्थापनं तदुदीरितम् ॥ १३७ ॥  
  
अभिन्नपिण्डिका लिङ्गे स्फाटिकादौ विधीयते ।  
मनसा यत्र संस्कार स्थितस्थापनमुच्यते ॥ १३८ ॥  
  
चतुर्हस्तादिकं लिङ्गं व्यक्तं लिङ्गमथापि वा ।  
संस्कार क्रियते यत्र तदास्थापनमीरितम् ॥ १३९ ॥  
  
व्यङ्ग्यादि दोषदुष्टं यत् लिङ्गमुद्धृत्य यत्नतः ।  
अन्यसंस्थापिते यत्र तदुत्थापनमुच्यते ॥ १४० ॥  
  
अण्डजं मुण्डजं चैव रोमजं चर्मजं तथा ।  
वामजं शयने पञ्च तल्पस्त्वेते प्रकीर्तिताः ॥ १४१ ॥  
  
अण्डजं चात्र बोद्धव्यं पक्षीपञ्चसमुद्भवम् ।  
कार्पासेन कृतं यत्तु मुण्डजं तत्प्रकीर्तितम् ॥ १४२ ॥  
  
आविकादिमृगाणान्तु रोमजं रोजं स्मृतम् ।  
चर्मजं व्याघ्रसिह्मादि कौशेयं वामजं स्मृतम् ॥ १४३ ॥  
  
प्। ८३)  
  
सोमास्कन्दन्तु पूर्वं स्यात् सुखासनमतः परम् ।  
कल्याणसुन्दरञ्चैव चन्द्रशेखरमेव च ॥ १४४ ॥  
  
गङ्गाधरञ्च पञ्चैते सृष्टिमूर्तिरुदाहृताः ।  
वृषभवाहनञ्चैव अर्धनारीश्वरं तथा ॥ १४५ ॥  
  
किरातश्चैव वीरेशं भिक्षाटनमतः परम् ।  
एते वै पञ्चमूर्तिस्तु स्थितिमूर्तिरुदाहृताः ॥ १४६ ॥  
  
इरक्षण विरक्षण द्विरक्षण विचक्षणम् ।  
हस्तमेनेन नामानि स लक्षण समन्वितम् ॥ १४७ ॥  
  
इरक्षणं नवहस्तं स्यात् द्विरक्षणं दशहस्तकम् ।  
द्विरक्षणं रुद्रसङ्ख्यायां विचक्षणं रविसङ्ख्यकम् ॥ १४८ ॥  
  
सलक्षणं पञ्चसङ्ख्यायां प्राकारं पञ्चधा भवेत् ।  
प्राकारां परितः कुर्यात् प्रासादस्य प्रमाणतः ॥ १४९ ॥  
  
प्रासादस्य तु विस्तारं तद्दण्डमिति कथ्यते ।  
दण्डार्धेन कृतं यत्तदन्तर्मण्डलमेव च ॥ १५० ॥  
  
एकदण्डान्तर्हारे तु मध्यहारे द्विदण्डतः ।  
चतुर्दण्डप्रमाणे तु कृतमर्यादिकं स्मृतम् ॥ १५१ ॥  
  
महामर्यादिभित्ति स्यात् सप्तदण्डप्रमाणतः ।  
एवं प्राकारमाख्यातं गोपुरस्य विधीयते ॥ १५२ ॥  
  
प्। ८४)  
  
मण्डले द्वारशोभा च द्वारशाला च हारके ।  
प्रासादमध्यहारायां मर्यादौ हर्म्यमुच्यते ॥ १५३ ॥  
  
गोपुरन्तु महामर्ये एवं पञ्चविधं स्मृतम् ।  
जगज्जन्मस्थिति ध्वंसतिरोभावविमुक्तयः ॥ १५४ ॥  
  
पञ्चकृत्यानि मेतानि तादृशस्य विमोहितः ।  
इदमेव परं दिव्यं ताण्डवं परिकीर्तितम् ॥ १५५ ॥  
  
कर्मयज्ञस्तपो यज्ञजपञ्च ध्यानमेव च ।  
ज्ञानयज्ञस्ततः प्रोक्त इति यज्ञस्य पञ्चकम् ॥ १५६ ॥  
  
अथ पूजाग्निकार्याद्यैर्भेदैर्बहुविधैस्ततः ।  
कर्मयज्ञस्समाख्यातः तपश्चान्द्रायणादिकम् ॥ १५७ ॥  
  
स्वाध्यायश्च जपः प्रोक्तः शिवमन्त्रस्य सञ्ज्ञया ।  
ध्यानयज्ञस्समाख्यात शिवचिन्ता मुहुर्मुहुः ॥ १५८ ॥  
  
अध्यापनञ्चाध्ययनं व्याख्याश्रवणचिन्तनम् ।  
इति पञ्चप्रकारेण ज्ञानयज्ञाः प्रकीर्तिताः ॥ १५९ ॥  
  
वरिष्ठस्सर्वयज्ञानाम् असङ्ख्यातैर्महागुणैः ।  
यस्मात्तस्माद्विशुद्धोयम् अपवर्गफलप्रदाः ॥ १६० ॥  
  
मार्ज्यमाणो यदा नित्यं दर्पणे निर्मलो भवेत् ।  
ज्ञानाभ्यासात् तदा पुंसां बुद्धिर्भवति निर्मला ॥ १६१ ॥  
  
प्। ८५)  
  
यज्ञैर्देवत्वमाप्नोति तपोभिः ब्राह्मणः पदम् ।  
ध्यानेन विविधान् भोगान् ज्ञानान्मुक्तिमवाप्नुयात् ॥ १६२ ॥  
  
आचार्यस्साधकश्चैव पुत्रकस्समयी च ।  
माहेश्वरेण पञ्चैते पूर्वं पूर्वगुणाधिकाः ॥ १६३ ॥  
  
ब्राह्मणादि क्रमेणापि ज्ञात्वा वै शिष्यमादरात् ।  
पूजयेद्देवकल्याणे पवित्रारोहणादिके ॥ १६४ ॥  
  
सर्वेषामपि चैतेषां देशिको मुख्य ईरितः ।  
देशिकोहमिति प्रोक्तो येन तेन गुरुर्वरः ॥ १६५ ॥  
  
देशिकाज्ञा ममाज्ञा च समैवोक्तं शिवागमे ।  
तस्मादादौ तु सर्वेषां पूजनीयो यथार्हकम् ॥ १६६ ॥  
  
समयस्थाद्विशेषस्य श्रेष्ठं तस्मात्तु पुत्रकः ।  
पुत्रकात्साधकश्श्रेष्ठात् तस्मादाचार्य सत्तमः ॥ १६७ ॥  
  
रुद्राक्षमुपवीतञ्च उष्णीषञ्चोत्तरीयकम् ।  
भस्मं चैवादिशैवानां पञ्चमुद्राः प्रकीर्तिताः ॥ १६८ ॥  
  
सिद्धान्ते दीक्षिता ये तु व्रतस्था ब्राह्मणादयः ।  
पञ्चमुद्रधरास्सर्वे भवन्ति क्वचिदागमे ॥ १६९ ॥  
  
आसनं योगपट्टञ्च वेणुतण्डकमण्डलुः ।  
अक्षसूत्रञ्च पञ्चैते योगीनां योगपञ्चकम् ॥ १७० ॥  
  
प्। ८६)  
  
कुण्डिकाकुण्डलञ्चैव उरगं च शिखामणिः ।  
रोमयज्ञोपवीतञ्च पञ्चमुद्रा महाव्रते ॥ १७१ ॥  
  
हेमाङ्गुलीयकटकं केयूरं कुण्डलं तथा ।  
हेमयज्ञोपवीतञ्च पञ्चाङ्गभूषणं तथा ॥ १७२ ॥  
  
नर्तको मर्दकश्चैव गायको वंशिकस्तथा ।  
तथा मौरविकश्चैव पञ्चाचार्याः प्रकीर्तिताः ॥ १७३ ॥  
  
चातुर्वर्णानुलोमार्था नाट्यवेदक्रमश्रमाः ।  
भावनागेयनृत्तादि वाद्यज्ञानविशारदाः ॥ १७४ ॥  
  
नवनाटससञ्ज्ञाश्च मद्भक्ता वीतकल्मषाः ।  
तेषु श्रेष्ठ इति प्रोक्ता नर्तको नर्तशास्त्रवित् ॥ १७५ ॥  
  
स्वतन्त्रगानकृद्वीणा मन्त्रगानादितत्पराः ।  
पञ्चाचार्याश्च मत्कन्य देवदास्यश्च वादकाः ॥ १७६ ॥  
  
क्रमेणैषाञ्च वैशिष्यं स्वस्वकर्म गदीरितम् ।  
अनुक्तानामतोऽन्येषां तत्तत्कर्मानुसारतः ॥ १७७ ॥  
  
नन्दा भद्रा च सुरभिः सुशीला सुमनास्तथा ।  
इति गोमातः पञ्च शिवलोकव्यवस्थिताः ॥ १७८ ॥  
  
क्षीरं दधिघृतं चैव गोमूत्रं गोमयं तथा ।  
पञ्चगव्यमिति प्रोक्तं महापातकनाशनम् ॥ १७९ ॥  
  
प्। ८७)  
  
अलाभे च दधिक्षीरं क्षीरालाभे भवेद्दधि ।  
गोमूत्रं गोमयालाभे तदलाभे तु गोमयः ॥ १८० ॥  
  
पञ्चगव्येषु यत्न स्यात् अलाभे यद्घृतं भवेत् ।  
दीक्षान्ते च प्रतिष्ठान्ते पवित्रान्ते च कारयेत् ॥ १८१ ॥  
  
पञ्चगव्यविधानेन ब्रह्मकूर्चं प्रकल्पयेत् ।  
यः पिबेच्च ततो भक्त्या शिवसायुज्यतां व्रजेत् ॥ १८२ ॥  
  
अष्टम्याञ्च चतुर्दश्यां कृष्णपर्वणि चादरात् ।  
शिवप्रियं विशेषेण शिवपूजां समाचरेत् ॥ १८३ ॥  
  
क्षीरं दधिघृतं क्षौद्रं शर्कराद्यैर्कुशोदकैः ।  
पञ्चामृतमिति प्रोक्तं पञ्चपातकनाशनम् ॥ १८४ ॥  
  
खण्डाभावेक्षुसारञ्च मध्वभावे घृतं पिबेत् ।  
कोष्ठं पात्रञ्च मन्त्राणि पूर्ववत्परिकल्पयेत् ॥ १८५ ॥  
  
कदलीपनसं चैव नालिकेरफलं तथा ।  
आम्रकं मातुलुङ्गञ्च एते पञ्चफला स्मृताः ॥ १८६ ॥  
  
कननोद्धारदहना पूरणाशुद्धवालुकैः ।  
गोष्पदस्पर्शनान्तञ्च पञ्चैते स्थानशुद्धयः ॥ १८७ ॥  
  
गन्धपुष्पञ्च धूपञ्च दीपनैवेद्यमेव च ।  
पञ्चोपचार एते स्युः दीपान्तं वापि सम्मतम् ॥ १८८ ॥  
  
प्। ८८)  
  
गर्भादानं पुंसवनं सीमन्तं जातकर्म च ।  
वह्नेस्तु नामकरणं पञ्चसंस्कारकं भवेत् ॥ १८९ ॥  
  
अथातः सम्प्रवक्ष्यामि पञ्चप्रत्ययकं स्मृतम् ।  
शुभं पाशप्रत्ययञ्च पशुप्रत्ययकं तथा ॥ १९० ॥  
  
प्रत्ययन्तु ततः पश्चात् तालपत्रस्य लेखनम् ।  
कुम्भसर्पविधिश्चैव पञ्चप्रत्ययमीरितम् ॥ १९१ ॥  
  
सत्यानृतविशुद्ध्यर्थं प्रत्ययं कारयेद्बुधः ।  
अङ्गारे सूर्यवारे च कारयेद्देशिकस्सदा ॥ १९२ ॥  
  
सत्यमुद्दिश्य यद्द्रव्यं धर्मार्थाय निवेदयेत् ॥ १९२ � ॥  
  
॥ इति पञ्चमवर्गः ॥  
  
  
॥ अथ षष्ठवमवर्गः ॥  
  
पतिर्विद्या तथा विद्या पशुपाशश्च कारणम् ।  
तन्निवृत्ता इति प्रोक्त पदार्थः षट्समाचरेत् ॥ १ ॥  
  
पशूनां भुक्तिमुक्त्यर्थम् आप्तः पशुपति स्मृतः ।  
लयभोगाधिकाराख्यं स्त्रितत्वोक्ति निदर्शनात् ॥ २ ॥  
  
प्। ८९)  
  
पदार्थः पतिनामासौ प्रथमः परिकीर्तितः ।  
भोग्यभोक्तृत्वसम्बन्ध मायाधारसुरञ्चिते ॥ ३ ॥  
  
क्रियाज्ञानात्मिका ये च ये च धर्म पथौ स्फुटाः ।  
शक्त्याख्यस्सम्पदार्थोयः द्वितीयः परिभाष्यते ॥ ४ ॥  
  
ये भूता भावतत्वाख्य मायाता क्षुरिकास्सदा ।  
सपदार्थं त्रिपर्वोयं तृतीयश्शिवसाधने ॥ ५ ॥  
  
यो स्वतन्त्रपशुर्भोक्ता क्षेत्रीपशुपुमांस्फुटम् ।  
पदार्थपशुनामासौ चतुर्थो मुनिपुङ्गव ॥ ६ ॥  
  
धर्माधर्म विपाकाख्या स्थितौ भोक्तुमिहागताः ।  
साध्यसाधनभावेन संस्थिता ये परस्परम् ॥ ७ ॥  
  
पञ्चमस्स तु बोद्धव्यो पदार्थो भोगसञ्ज्ञकः ।  
ये मन्त्रः शुद्धमार्गस्था शिवभट्टाकरादयः ॥ ८ ॥  
  
मुक्ताश्च शक्तिपूर्णा स्युः ये चार्था परिविस्मृताः ।  
पादत्रयेषु सोपानः संसारोद्धारकारणम् ॥ ९ ॥  
  
षष्ठोभ्यभिहितस्तन्त्रे पदार्थपरमेश्वरे ।  
प्रत्यक्षमनुमानञ्च शब्दश्चोपमया सह ॥ १० ॥  
  
अर्थापत्तिरभावश्च षट्प्रमाणमिति स्मृतम् ।  
अक्षादिकारणैर्दृश्यं प्रत्यक्षं तदिहोच्यते ॥ ११ ॥  
  
प्। ९०)  
  
लिङ्गेन लिङ्गविज्ञान मनुमानमिति स्मृतम् ।  
आप्तोक्तिर्वचनैर्गम्यं शब्दश्चेत्तमुदाहृतम् ॥ १२ ॥  
  
तत्सादृश्याद्यथा गम्या ह्युपमा चेति कीर्तिताः ।  
दिवा भोजनमस्तीति रात्रौ नास्तीति गम्यते ॥ १३ ॥  
  
भ्रान्त्याभावे स्वयं ज्ञानम् अभावमिति कीर्तितम् ।  
एवमादि प्रमाणैस्तु दुर्लक्ष्यं तच्छिव स्मृतम् ॥ १४ ॥  
  
अङ्गषड्भेदमित्युक्तं तस्मात् षडङ्गमुच्यते ।  
षडङ्गमङ्गभेदानि भेदाः षट्त्रिंशति स्मृतः ॥ १५ ॥  
  
शिवाङ्गं चैव भूताङ्गं कूटाङ्गञ्च तथैव च ।  
विद्याङ्गञ्चैव शक्त्याङ्गं सामान्याङ्गं तथैव च ॥ १६ ॥  
  
शिवाङ्गे तु यजेद्देवं स्थापनादीनि सर्वथा ।  
भूताङ्गैस्तु यजेद्देवं स्थापनादि सर्वशः ॥ १७ ॥  
  
भूताङ्गैस्तु च वै वत्स पादादि भूतशोधनम् ।  
अणुनामानि संयोज्य भूताङ्गैश्च समाचरेत् ॥ १८ ॥  
  
कूटाङ्गैश्चैव विद्याङ्गैः प्रायश्चित्तन्तु कारयेत् ।  
शक्तीनां स्थापने काले शक्त्यङ्गैस्तु समाचरेत् ॥ १९ ॥  
  
अन्येषां सर्वदेवानां सामान्याङ्गैस्तु योजयेत् ।  
नमस्स्वाहा तथा वौषट् हुं षट् फट् च जायतः ॥ २० ॥  
  
प्। ९१)  
  
क्रूरजाति युता क्रूराश्शान्तास्युश्शान्तजातयः ।  
हुं फट् जातिषु क्रूरे तु शेषाश्शान्ता प्रकीर्तिताः ॥ २१ ॥  
  
भूतात्माह्यन्तरात्मा च तत्वात्मा जीवसञ्ज्ञकः ।  
मन्त्रात्मा परमात्मेति षड्विधेन व्यवस्थितः ॥ २२ ॥  
  
भूतात्मा भूतसंयोगात् तत्वात्मा तत्वसंस्थितः ।  
मन्त्रात्मा मन्त्रयो ज्ञेयम् अन्तरात्मा गिरान्वितः ॥ २३ ॥  
  
भोक्ता तु सुखदुःखानां प्रकृतिस्थो गुणान्वितः ।  
जीवस्तु जीवनं तेषाम् एभिर्मुक्तः परस्मृतः ॥ २४ ॥  
  
स स्वयं मनसा युक्त इन्द्रियैस्सह युज्यते ।  
इन्द्रियाणि ततोऽर्थेषु नित्यमेव प्रवर्तते ॥ २५ ॥  
  
सत्वं प्रकाशकं भावं रजो रागात्मकं गुह ।  
ततो मोहात्मकं भावम् उत्पादयति देहिनाम् ॥ २६ ॥  
  
एवं विधोपभूतात्मा पुरुषम् इति चोच्यते ।  
योऽन्तरे वर्तते शब्दः तस्य वाच (प्र)वर्तकः ॥ २७ ॥  
  
प्राणापानसमायोगात् सोत्तरात्मा प्रकीर्तितः ।  
सूक्ष्मा वै पञ्च तन्मात्रं मनोऽहङ्कारमेव च ॥ २८ ॥  
  
बुद्धिरष्टगुणा ज्ञेय गुणाव्यक्तञ्च पौरुषम् ।  
कलाकालस्तथा माय विद्याविद्येश्वरश्च यत् ॥ २९ ॥  
  
प्। ९२)  
  
सदाशिवं तथा तत्वम् अष्टाविंशान्तमेव च ।  
एतेषामेव संयोगात् तत्त्वात्मा पुरुष स्मृतः ॥ ३० ॥  
  
देहं सर्वगतस्सूक्ष्मः पुराणो शाश्वतो ध्रुवः ।  
व्यापकस्सर्वतत्वानाम् अजोव्यक्तस्सनादिनीम् ॥ ३१ ॥  
  
अश्वतन्त्रो निबद्धश्च चिन्मात्रो मलदूषितः ।  
समूढो नित्यसञ्चारी किञ्चित्ज्ञो निश्वरो क्रियः ॥ ३२ ॥  
  
योधस्यैव भवेन्मन्त्रो वाच्यवाचकभेदतः ।  
स्थूलसूक्ष्मपरस्यैह मन्त्रात्मा पुरुषस्मृतः ॥ ३३ ॥  
  
स्थूलं शब्द इति प्रोक्तं सूक्ष्मं चिन्तामयं भवेत् ।  
चिन्तया रहितं यत्तु तत्परं परिकीर्तितम् ॥ ३४ ॥  
  
स्थूलञ्च वाचिकं विद्धि सूक्ष्मो योगञ्च गच्छति ।  
परः परमनिर्वाणि यः प्राप्य न निर्वते ॥ ३५ ॥  
  
इति मन्त्रात्मकः पुरुषः प्रोक्तस्सर्वार्थ साधकः ।  
सर्वज्ञस्सर्वगश्शान्तस्सर्वात्मा सर्वतोमुखः ॥ ३६ ॥  
  
अतीन्द्रियो निरालम्ब स सूक्ष्मश्शाश्वतोऽव्ययः ।  
सुनिष्कलो निराकारो नाव्ययो व्यापको ध्रुवः ॥ ३७ ॥  
  
निरौपम्योप्रमेयश्च परमात्मा प्रकीर्तितः ।  
सर्वकामप्रदो ह्यात्मा ह्येकोपि बहुधा स्थितः ॥ ३८ ॥  
  
प्। ९३)  
  
मरणादीनि कार्याणि निर्मितानीश्वरेण तु ।  
आयुष्यं विभवं कर्मं विद्या च निधनं सुखम् ॥ ३९ ॥  
  
षट्कं सम्प्राप्य तत्रैव ततो गर्भाशयं विशेत् ।  
अस्थिस्तु युग्ममज्जा च पितृकं त्रयमेव च ॥ ४० ॥  
  
त्त्वक्मांस श्रोणितं चैव मातृकं त्रिकमेव च ।  
इदं षट् कौशिकं प्रोक्तं शरीरान्ते तु जायते ॥ ४१ ॥  
  
लिङ्गमीशमयं प्रोक्तं योनिश्शक्तिमयं स्मृतम् ।  
तस्माद्वै शिवशक्तिस्तु सर्वमेतच्चराचरम् ॥ ४२ ॥  
  
बोद्धक्षपण चार्वाकौ साङ्ख्याकेकौ तथैव च ।  
मीमांसा चेति कथ्यन्ते दर्शनानि च षड्बुधैः ॥ ४३ ॥  
  
वारुणञ्च तथाग्नेयं मन्त्रं मानसमेव च ।  
वायव्यं चैव माहेन्द्रं स्नानं षड्विधमीरितम् ॥ ४४ ॥  
  
वारुणं वारिणा स्नानमाग्नेयं भस्मना भवेत् ।  
सद्योजातादिभिर्मन्त्रैः अम्भोभिरभिषेचनम् ॥ ४५ ॥  
  
मन्त्रस्नानं भवेदेवं वारुणाग्नेययोरपि ।  
मनसा मूलमन्त्रेण प्राणायामपुरस्सरम् ॥ ४६ ॥  
  
कुर्वीत मानसं स्नानं सर्वत्र विहितं हि तत् ।  
गोसङ्घमध्यगं कुर्यात् तत्खुरोद्घातरेणुभिः ॥ ४७ ॥  
  
प्। ९४)  
  
पवमानेति मन्त्रेण स्नानं तद्वर्मणा तथा ।  
सूर्यांशुवर्षसम्पर्को प्राङ्गुखेनोर्ध्वबाहुना ॥ ४८ ॥  
  
माहेन्द्रस्नानमीशेन कार्यं सप्तपदाविधिः ।  
छर्दितेप्युदिते सूर्ये स्मश्रुकर्मणि मैथुने ॥ ४९ ॥  
  
दुस्वप्ने दुर्जनस्पर्शे स्नानं षट्सु विधीयते ।  
प्रातस्सन्ध्या जपो होम स्वाध्यायपितृतर्पणम् ॥ ५० ॥  
  
वैश्वदेवातिथेः पूजा षट्कर्माणि दिने दिने ।  
पूजाकाले जपे होमे मलोत्सर्गे विशेषतः ॥ ५१ ॥  
  
स्नानभोजनकाले च मौनं षट्सु विधीयते ।  
अथ गोदेहसम्भूत षडङ्गविधिना शिवः ॥ ५२ ॥  
  
लिङ्गे सम्पूजितश्शीघ्रं नराणां सुप्रसीदति ।  
गोमयं रोचनं मूत्रं क्षीरं दधिघृतं गवाम् ॥ ५३ ॥  
  
षडङ्गानि पवित्राणि सर्वसिद्धिकराणि च ।  
गवां मूर्धसि गङ्गाद्याः वेदयन्त्यो स मन्त्रकाः ॥ ५४ ॥  
  
संस्थितस्सर्वदेवाश्च तामसाङ्गानि संश्रितः ।  
तस्माद्गोदेहजैष्षड्भिः मूत्राद्यै रोचनान्तकैः ॥ ५५ ॥  
  
शिवप्रियैर्विशेषेण शिवपूजां समाचरेत् ।  
मधुरात्रौ तथा तिक्त कषायौ लवणस्तथा ॥ ५६ ॥  
  
प्। ९५)  
  
कटुश्चेतिह कथ्यन्ते भूतजास्तां रसासु षट् ।  
सूर्योपस्थानमात्मेज्य लिङ्गाग्निगुरुपुस्तकम् ॥ ५७ ॥  
  
इति नित्यं समाख्यातं षडाधारं शिवार्चनम् ।  
अनन्तधर्मज्ञानञ्च वैराग्यैश्वर्यकं तथा ॥ ५८ ॥  
  
पद्मं चैव षडेतानि षडुत्थमिदमासनम् ।  
गोमुखं स्वस्तिकञ्चैव पद्मञ्चैवार्धचन्द्रकम् ॥ ५९ ॥  
  
वीरं योगासनं चैव प्रोक्तं षड्विधमासनम् ।  
स्वस्तिकं सर्वतो भद्रं गौरीतिलकमेव च ॥ ६० ॥  
  
पार्वतीकान्तमप्येवं लिङ्गाब्जं स्वस्तिकं तथा ।  
लतालिङ्गोद्भवञ्चेति मण्डलं षड्विधं स्मृतम् ॥ ६१ ॥  
  
प्रागग्रमुदगग्रञ्च पञ्चसूत्रं प्रसारयेत् ।  
लिङ्गमेकं पदं विद्धि त्रिपदं पीठमेव हि ॥ ६२ ॥  
  
चतुर्लिङ्गसमायुक्तं मुखं वर्णैश्च भूषयेत् ।  
तन्मध्ये श्वेतवर्णन्तु भोगमोक्षफलप्रदम् ॥ ६३ ॥  
  
एवं स्वस्तिकमाख्यातं सर्वतो भद्र उच्यते ॥ ६३ � ॥  
  
अष्टाष्टांशे पङ्कजं वेदभागे  
बाह्ये वीथीं व्योमतः वीतयुक्तम् ।  
षड्भागस्याचारमिन्द्रादिदिक्षु  
कोणे षट् षट् सर्वतो भद्रमीरितम् ॥ ६४ � ॥  
  
प्। ९६)  
  
सर्वतो भद्रमेव हि भोगमोक्षफलप्रदम् ॥ ६५ ॥  
  
गौरीतिलकममलं सूत्रैस्सप्तदशात्मकैः ।  
मध्यवेदपदं श्वेतं चतुर्लिङ्गं चतुर्दिशि ॥ ६६ ॥  
  
लिङ्गपीठञ्च कमलं कर्णं कमलपीठकम् ।  
चतुष्षष्टि युगान्तेऽत्र चतुःषड्भिः पदैः क्रमात् ॥ ६७ ॥  
  
मुखे वर्णैश्च सम्भूष्य देवीवेदपदेः पुनः ।  
विदिक्षु कर्णपुष्पाणि भिन्नवर्णैः प्रकल्पयेत् ॥ ६८ ॥  
  
प्रत्येकं सर्वकोणेषु पञ्चविंशत्पदैः क्रमात् ।  
नानाविधैः प्रकर्तव्य लतावर्णैर्मनोरमैः ॥ ६९ ॥  
  
गौरीतिलकमाख्यातं भोगमोक्षफलप्रदम् ।  
प्रागग्रमुदगग्रञ्च द्वात्त्रिंशत्पदसंयुतम् ॥ ७० ॥  
  
तस्य मध्ये तु नलिनम् अष्टाष्टपदसंयुतम् ।  
तद्बहिः त्रीधैः पीठैः तद्बाह्येन विधानतः ॥ ७१ ॥  
  
निर्गमञ्च विवर्णं स्यान्नानाचित्रैर्विचक्षणः ।  
अन्यानि पद्मपर्यन्तं श्वेतवर्णैश्च भूषितम् ॥ ७२ ॥  
  
लिङ्गानि कृष्णवर्णानि द्वाराणि मुखवर्णकैः ।  
एतच्च पार्वतीकान्तं सर्वकर्मसु योग्यकम् ॥ ७३ ॥  
  
प्। ९७)  
  
षड्विंशत् सूत्रविन्यासं पूर्वाग्रं चोत्तराग्रकम् ।  
नन्दनन्दपदं मध्ये पद्माकारं समालिखेत् ॥ ७४ ॥  
  
बाह्ये वीथिसमायुक्तं पदमेकं चतुर्दिशि ।  
मध्यमे श्वेतपद्मं स्यात् श्यामवर्णन्तु वीथिका ॥ ७५ ॥  
  
द्वारे द्वारे विशेषेण नानावर्णैर्विचित्रयेत् ।  
हेमं कृष्णं सुरक्तञ्च सितवर्णमयं तथा ॥ ७६ ॥  
  
लिङ्गे वर्णे प्रकूर्वित विचित्रेण समाहितः ।  
अष्टलिङ्गद्विरष्टौ तु वर्णभेदं विधीयते ॥ ७७ ॥  
  
कोणे कोणे विधिः प्रोक्तं श्वेताब्जन्तु विधीयते ।  
प्रोक्षयेत्कुशतोयेन शङ्खसन्निभमुद्रया ॥ ७८ ॥  
  
मण्डलस्य तु नाम्ना तु लिङ्गाम्बुजमिति स्मृतम् ।  
शालिपिष्टादिकार्पास सूत्रेण च पदं न्यसेत् ॥ ७९ ॥  
  
पूर्वादि पश्चिमान्तन्तु त्र्यस्त्रिंशत्पदं न्यसेत् ।  
दक्षिणोत्तर सूत्रन्तु त्रयस्त्रिंशद्भवेत्पुनः ॥ ८० ॥  
  
पुनर्विंशति संयुक्तं सहस्रपदपङ्क्तिकम् ।  
षट्त्रिंशैकपदस्तत्र मध्ये पद्मं प्रकल्पयेत् ॥ ८१ ॥  
  
अष्टपत्रसमायुक्तं कर्णिकाकेसरोज्वलम् ।  
तत्त्रिभागैकभागेन कारयेत्केसराणि वै ॥ ८२ ॥  
  
प्। ९८)  
  
कर्णिकापीतवर्णेन रक्तवर्णेन केसरान् ।  
मूले तत्र तदग्रे च श्वेतवर्णेन लेखयेत् ॥ ८३ ॥  
  
कर्णिकावीतसंयुक्ता श्वेतरक्तसमन्विता ।  
दलाष्टकं तथा रक्ता रेखा श्वेतेन लेखयेत् ॥ ८४ ॥  
  
कृष्णेनास्यान्तकं ज्ञेयं वृत्तं श्वेतमिति स्मृतम् ।  
पूर्वे कुङ्कुमलिङ्गन्तु दक्षिणे कृष्णलिङ्गकम् ॥ ८५ ॥  
  
उत्तरे हेमलिङ्गन्तु श्वेतलिङ्गन्तु पश्चिमम् ।  
आग्नेयादि तद्वर्ण लतया कृतभावयेत् ॥ ८६ ॥  
  
लता लिङ्गोद्भवं ह्येवं मण्डलं परिकल्पितम् ।  
विप्राणां सर्वतो भद्रं गौरीलता नृपस्य तु ॥ ८७ ॥  
  
वैश्यानान्तु लतालिङ्गं शूद्राणां स्वस्तिकं भवेत् ।  
मण्डलं मासपूजा च वसन्तादि च षड्रु तु ॥ ८८ ॥  
  
वसन्तश्च तथा ग्रीष्म ततः प्रावृट् च तत्परः ।  
हेमन्तः शिशिरश्चेति कथिता ऋतवश्च षट् ॥ ८९ ॥  
  
वसन्ते स्वस्तिकाब्जञ्च ग्रिष्मे स्यात्सर्वभद्रकम् ।  
प्रावृड्भद्रमाख्यातं लिङ्गाब्जं स्वस्तिकं तथा ॥ ९० ॥  
  
शरदेव तु हेमन्ते पार्वती कान्तमण्डलम् ।  
पद्मं स्वस्तिकमाख्यातं शशिरे तु विशेषतः ॥ ९१ ॥  
  
प्। ९९)  
  
मेषादि मीनपर्यन्तम् एकाहे सति पूजनम् ।  
षट्कमण्डलमाराध्य द्रव्याण्यप्यधिवासयेत् ॥ ९२ ॥  
  
महामण्डलसञ्ज्ञन्तु शिवस्य हृदयङ्गमम् ।  
पवित्रारोहणे शस्तं दीक्षायाञ्च विशेषतः ॥ ९३ ॥  
  
सर्वान् कामानवाप्नोति महामण्डलपूजनात् ।  
लिङ्गाब्जन्तु यजेद्धीमान् व्रतानाञ्च समर्पणे ॥ ९४ ॥  
  
लिङ्गोद्धारे च कर्तव्यं प्रायश्चित्ते विशेषतः ।  
अथाचार्याभिषेकार्थं नवनाभं प्रकल्पयेत् ॥ ९५ ॥  
  
काम्यानामपि सर्वेषां नवनाभं फलप्रदम् ॥ ९५ � ॥  
  
चन्द्राश्विन्यौ स्थाणुशितांशुयुग्मं  
शैवं कुम्भे मूर्ध्नि कर्णे च कण्ठे ।  
पादौ पादाधारकेऽष्टांशकुम्भे-  
ष्वे * * * सर्गस्याच्चैकभूमिम् ॥ ९६ � ॥  
  
॥ इति षष्ठमस्सर्गः ॥  
  
  
॥ अथ सप्तमस्सर्गः ॥  
  
स्वयम्भुर्दैविकं चैव दिव्यं मानुषमार्षकम् ।  
राक्षसं बाणलिङ्गञ्च सप्तधा लिङ्गमुच्यते ॥ १ ॥  
  
प्। १००)  
  
मलोऽपि सप्तधा ज्ञेयो मोहाश्चापि मदस्तथा ।  
रागोऽन्यश्च विषादाख्यस्तापश्शेषस्तथैव च ॥ २ ॥  
  
वैचित्र्यमपि सर्वेषां मलिनानां प्रकीर्तितम् ।  
मोहो नाम मलं पुंसां सहजोऽनादिमानिह ॥ ३ ॥  
  
यो निषण्णमदादीनां प्रधानत्वाद्विजोत्तमः ।  
यस्मिन् स्यादात्मनो मोहो जायतेप्यङ्गनादिषु ॥ ४ ॥  
  
स मोह इति विख्यातो वर्ज्यावर्ज्यविभागतः ।  
प्राप्तामपि स्त्रियां येन स्थितिना स्यात्पराङ्गना ॥ ५ ॥  
  
दिव्याङ्गनेयमेवेति सा मदः पठ्यते बुधैः ।  
येन निर्भर्स्यमानोपि तस्य मानोपि भूरिश ॥ ६ ॥  
  
प्राप्तामशक्तसन्त्यन्तु स रागं परिपठ्यते ।  
तदभावे विषण्णत्वं वाष्पलोचनता यतः ॥ ७ ॥  
  
स विषादमलोनाम प्राणिनामति दुःखतः ।  
यतिस्तापो भवेदन्तः प्रलापात्मनि विस्तरः ॥ ८ ॥  
  
स ताप इति विख्यातो मलश्शेषा भवेत्ततः ।  
मध्यात्मा तु यदा यस्यां मलादित्व सुदुस्तरम् ॥ ९ ॥  
  
एषबन्धरियं भार्य मृषा चेद्रथनं महत् ।  
कृतार्थोहमतो यद्वा कस्त्राता मामकस्य च ॥ १० ॥  
  
प्। १०१)  
  
कुटुम्बस्यैवमाद्या तु चिन्ता येन नृणां भवेत् ।  
नानाभ्रान्तिकरैः सोयं मलो वै चित्रसन्नृतः ॥ ११ ॥  
  
सप्तैते सहजा प्रोक्त मलं मलवता नृणाम् ।  
सत्स्वेतेष्वपि ये पाश मायाताः क्षयिताः कलाः ॥ १२ ॥  
  
तदुद्बलितवीर्येण भुङ्क्ते प्रकृतिजान् गुणान् ।  
प्रथमं प्राणविषुवं मन्त्रस्य विषुवं तथा ॥ १३ ॥  
  
नाडिका विषुवं पश्चात् प्रशान्तविषुवं तथा ।  
पञ्चमं शान्तिविषुवं कालस्य विषुवं तथा ॥ १४ ॥  
  
सप्तमं शिवचैतन्यं लयाख्यं विषुवं विदुः ।  
प्रणवं हृदयं मन्त्र विषुवं ब्रह्मरन्ध्रकम् ॥ १५ ॥  
  
नाड्यान्तद्वादशान्तन्तु प्रसान्तं कुण्डली तथा ।  
शक्त्यन्तं समना शक्ती कालश्चैवोन्मनान्तकम् ॥ १६ ॥  
  
तत्वन्तु विषुवं प्रोक्तं नाड्यसञ्ज्ञमतः परम् ।  
शिष्यात्मप्राणमनसां संयोगाः प्राणसञ्ज्ञकम् ॥ १७ ॥  
  
आत्मनोदरमध्ये तु लयं सञ्चिन्त्यया हितः ।  
तत्कारोकारवर्णादीन् संयोगञ्च वियोगता ॥ १८ ॥  
  
हृदयादि बिलान्तन्तु विषुवं मन्त्रसञ्ज्ञकम् ।  
मेढ्रोर्ध्वे कन्धनाभिश्च हृदयं कण्ठकूपतः ॥ १९ ॥  
  
प्। १०२)  
  
कण्ठस्याग्रं भ्रुवोर्मध्यं ललाटं ब्रह्मणो बिलम् ।  
शक्तिश्च द्वादशान्तञ्च दशग्रन्थिमनुक्रमात् ॥ २० ॥  
  
मूलमन्त्रं त्रिशुद्धेन हित्वा नादं प्रवर्तते ।  
नादनाडी समायोगात् तन्नाडीविषुवं मतम् ॥ २१ ॥  
  
अकारोकारवर्णौ च मकारं बिन्दुसञ्ज्ञकम् ।  
नादनादान्तसञ्ज्ञौ वा त्यक्त्वा ब्रह्मादिषु क्रमात् ॥ २२ ॥  
  
सप्तमे शक्तिमध्ये तु शिष्यात्मानं लयं नयेत् ।  
प्रशान्तं तद्विजानीयात् प्रशान्ते क्रियगोचरम् ॥ २३ ॥  
  
शक्तिमध्ये गते नाद समानान्तं प्रसर्पति ।  
तच्छक्तिविषुवं प्रोक्तम् उन्मन्यकालसञ्ज्ञकम् ॥ २४ ॥  
  
साधिकारे परो धाम्नि विषुवं तत्वसञ्ज्ञकम् ।  
इदं सप्तविधं ध्यात्वा विषुवं देशिकोत्तमः ॥ २५ ॥  
  
तदूर्ध्वे चिद्घना शक्तेर्नित्ये सर्वगुणान्विते ।  
मनसः कारणातीते पुनरावृत्तिवर्जिते ॥ २६ ॥  
  
आत्मानं विलयं नीत्वा शनैः पूर्णानि पातयेत् ।  
सदाशिवस्य देहस्य क्रीडतो याः पुरोदिताः ॥ २७ ॥  
  
चतस्त्रो मूर्तयस्सेका स्नानवाच्यमुमुक्षवः ।  
योगवीर्यबलोपेत दीक्षया वा नियोजिताः ॥ २८ ॥  
  
रमन्ती सूक्ष्मविभव यथा विद्धि मुनीश्वराः ।  
सदाशिवसमास्सर्वे न चैते कारणेश्वराः ॥ २९ ॥  
  
न शिवत्वमनुप्राप्तास्तेषां धर्मोच्यतेऽधुना ।  
सामीप्याश्शान्तिनिलयाः ज्ञानकेवलिनो मताः ॥ ३० ॥  
  
काम्याश्चैव निवृत्तिश्च मूर्तिकेवलिन स्मृताः ।  
सादाख्ये चैव ये तत्वे संस्थिताः परमाणवः ॥ ३१ ॥  
  
मूर्तिकेवलिनस्तेऽपि रोषा रुद्राः प्रकीर्तिताः ।  
मोक्षः सप्तप्रकारोयं विभागेनोपवर्णिताः ॥ ३२ ॥  
  
एभ्यः एकः परस्सूक्ष्मः कार्यकारणगोचरः ।  
अतीतः परिपूर्णश्च स्वतन्त्रः सर्वतो मुखः ॥ ३३ ॥  
  
एको निरीश्वरस्वस्थ षडन्येशेस्वरा मताः ।  
पञ्चकृत्यानि कुर्वन्ति पत्युराज्ञा नियोगतः ॥ ३४ ॥  
  
तस्मिन् सृष्ट्यादि सङ्कल्प समं तेषां तथा भवेत् ।  
नैच सङ्कल्प्य वैषम्यं तेषां तत्वेध्व भावतः ॥ ३५ ॥  
  
येऽपि तत्पदमापन्नाश्शैवस्साद्धनयोगतः ।  
तेऽपि स्थित्यन्तमाह्लादं प्राप्य यान्ति परं पदम् ॥ ३६ ॥  
  
महेन्द्रो मलयस्सह्य शक्तिमान् रक्षापर्वतः ।  
विन्ध्यश्च पारियात्राश्च सप्तैते कुलपर्वताः ॥ ३७ ॥  
  
प्। १०४)  
  
लवणेक्षु सुरासर्पि दधिदुग्धजलैः क्रमात् ।  
समुद्रास्सप्त विख्यात द्विगुणाचोत्तरोत्तराः ॥ ३८ ॥  
  
जम्बुशाककुशक्रौञ्च शाल्मलीर्हेमपुष्पकरान् ।  
सप्तद्वीपास्समाख्याता समुद्रान्तरिता महत् ॥ ३९ ॥  
  
शाके शाकाग्रमस्तुङ्गे शाकस्सञ्ज्ञनिबन्धनः ।  
कुशे हृत्काञ्चनं कोशे स्वयम्भुविधि यक्षति ॥ ४० ॥  
  
क्रौञ्चे क्रौञ्चहतो दत्यः क्रौञ्चाद्रौ हेमकुन्दरे ।  
क्रौञ्चेन युध्वा सुचिरं चित्रमायीं सुमायिना ॥ ४१ ॥  
  
स चैलस्तस्य दैत्यस्य खातचित्रेण कर्मणा ।  
केतु नामागमुक्तस्य नाम्ना क्रौञ्चन्तमुच्यते ॥ ४२ ॥  
  
शाल्मले शाल्मलीवृक्षो हैमस्तम्भ सहस्त्रिकः ।  
प्रियोमराणां तत्केतुः सतदाख्या निबन्धनः ॥ ४३ ॥  
  
गोमेदे गोमतिं नाम राजभृद्गो सवेद्यतः ।  
  
याज्यो भद्वह्निकल्पानां मौनध्यानमनोकुले ॥ ४४ ॥  
  
एतेषु हरियज्ञाय प्रवृत्तेषु भ्रशून् गुरून् ।  
वव्रे तं गौतमः कोपात् असपत् सोममक्षयम् ॥ ४५ ॥  
  
यज्ञवाटे स्यता गावो दग्धा कोपाग्निना मुनेः ।  
तन्मेदसा महिच्छिन्ना गोमेदस्सन्ततो भवेत् ॥ ४६ ॥  
  
प्। १०५)  
  
नदी पुष्करिणी नाम हेमपुष्करमण्डिताः ।  
तत्पा स पुष्करद्वीपः ख्यापितस्सुरसेवितः ॥ ४७ ॥  
  
अग्निधृतसमाख्यातो जम्बूद्वीपे वरानने ।  
शाके मेधातिथिर्नाम वसुश्च कुश सञ्ज्ञिते ॥ ४८ ॥  
  
क्रौञ्चे च राजा ज्योतिष्मान् साल्मल्यां दुन्दुमान् स्मृतः ।  
गोमेधे हव्यवाहस्तु वसवः पुष्करो तथा ॥ ४९ ॥  
  
त्रेतायुगसमं कालं शाकगोमेधवासिनाम् ।  
आदित्यस्याश्वनामानि प्रत्येकं वच्मि साम्प्रतम् ॥ ५० ॥  
  
गायत्री च वृहत्युष्णिक् बृहती पङ्क्तिरेव च ।  
अनुष्टुप् तृष्टुपित्युक्तं छन्दांसि हरयो हरे ॥ ५१ ॥  
  
श्वेतश्च हरितश्चैव जीमूतो लोहितस्तथा ।  
वैद्युतो मानसश्चैव सुप्रभोभ्राणि सप्त वै ॥ ५२ ॥  
  
आवाह प्रवहश्चैव तथैवानुवहः परः ।  
संवाहो विवहस्तस्मात् ऊर्ध्वं स्यात्तु परावहः ॥ ५३ ॥  
  
तथोपरि वहश्चोर्ध्वं वायोर्वै सप्त नेमयः ।  
मृगपक्षीव पशवः चतुर्थस्य सरीसृपः ॥ ५४ ॥  
  
स्थावरान्मानुषं देवं सप्तैवेति हि योनयः ।  
ऊर्ध्वपुच्छन्तु यद्ध्रस्वं मृगं विद्याद्विनायकम् ॥ ५५ ॥  
  
प्। १०६)  
  
अधो दीर्घश्च ये पुच्छा पशुजातिरुदीरिताः ।  
द्विपक्षः पक्षमित्याहुः सरीसृपमुरप्लवम् ॥ ५६ ॥  
  
वाचा वदन्ति ये वर्णास्तें नरास्तीति कीर्तिताः ।  
स्थावरं स्थापितं प्रोक्तं देवयोन्यजगं तथा ॥ ५७ ॥  
  
मागध्यवन्तिका प्राच्य शूरसैन्यस्य मागधिः ।  
बाह्विका दाक्षिणात्याश्च सप्तभाषा प्रकीर्तिताः ॥ ५८ ॥  
  
खननोद्धारदहनं पूरणं गोनिवासिनम् ।  
विप्रोच्छिष्टञ्च गव्यञ्च सप्तैते स्थानशुद्धयः ॥ ५९ ॥  
  
शिलायान्तु शिलाघर्षे भूमिर्वा सप्त शुद्धये ।  
इष्टिका च सुधा चैव प्रादेशमवटं त्यजेत् ॥ ६० ॥  
  
आवाहनार्घ्यपात्रेषु स्नाने चाचमने तथा ।  
निवेद्य विसर्जने चैव वारिसप्तसु योजयेत् ॥ ६१ ॥  
  
पूजाचक्रं प्रवक्ष्यामि यथावदनुपूर्वशः ।  
स्नानाचार्यो फणीकर्मी समयी समयाधिपः ॥ ६२ ॥  
  
देशाधिपस्वदेशी च सप्तैते चक्रनायकः ।  
पञ्चवक्त्रसमायुक्तं सप्तजिह्वा विराजितम् ॥ ६३ ॥  
  
हिरण्या कनका रक्ता कृष्णा तदनु सुप्रभा ।  
अतिरक्ता बहुरूपा सप्तजिह्वाः प्रकीर्तिताः ॥ ६४ ॥  
  
प्। १०७)  
  
ऊर्ध्वे स्तिस्रस्थितास्तिस्रः शेषाः प्रागादितः क्रमात् ।  
व्रताङ्गान् सम्प्रवक्ष्यामि यथावदनुपूर्वशः ॥ ६५ ॥  
  
मेखला दन्तकाष्ठञ्च अजिनन्त्र्यायुषं तथा ।  
सन्ध्यामग्ने रूपासञ्च भिक्षां वै सप्तमं विदुः ॥ ६६ ॥  
  
मेखलादीनि सप्तैते ब्रह्मचारी समाचरेत् ।  
नियन्तृकाणि दृष्टाणि दीक्षाकाले वरानने ॥ ६७ ॥  
  
भूतेशं पाशुपत्यञ्च गणांश्चैव गणेश्वरम् ।  
उन्मत्तकोसिधानञ्च व्रतेशं सप्तमं स्मृतम् ॥ ६८ ॥  
  
सप्तैतानि च दृष्टाणि व्रतानि ब्रह्मचारिणाम् ।  
अष्टका पर्वणि श्राद्धं श्रावण्यां श्रावणी तथा ॥ ६९ ॥  
  
चैत्री चाश्वयुजी ज्ञेय सप्तैते पाकयज्ञकाः ।  
आधेयञ्चाग्निहोत्रञ्च दर्शं चैव ततः परम् ॥ ७० ॥  
  
पौर्णमासि तथा ज्ञेय चातुर्मास्यं तथैव च ।  
पशुबन्धः समुद्दिष्ट सौत्रामाणिरितः परम् ॥ ७१ ॥  
  
हविर्यज्ञः समाख्यातः सप्तैते पावन स्मृताः ।  
अग्निष्टोमममान्याग्नि कार्ये षोडशकं स्मृतः ॥ ७२ ॥  
  
वाजपेयातिरात्रञ्च अप्तोर्यामस्तु सप्तमः ।  
सोमयज्ञाः समाख्यात दीक्षाकाले विशोधयेत् ॥ ७३ ॥  
  
इह सप्त पदार्था स्युः जीवाजीवस्त्रयस्त्रयः ।  
संवरे निर्जरश्चैव बन्धमोक्षावुभावपि ॥ ७४ ॥  
  
स्याद्वादलाञ्छितश्चैव सर्वेनैकान्ति तत्वतः ॥ ७४ � ॥  
  
॥ इति सप्तम वर्गः ॥  
  
  
॥ अथ अष्टमवर्गः ॥  
  
समलिङ्गं वर्तमानञ्च शैवाधिक्यञ्च स्वस्तिकम् ।  
सर्वतो भद्रलिङ्गञ्च सर्वदेशिकमेव च ॥ १ ॥  
  
धारालिङ्गं मुखलिङ्गञ्च लिङ्गमष्टविधं भवेत् ।  
पीठनामानि वक्ष्यन्ते साम्पृतं ते शचीपते ॥ २ ॥  
  
प्रथमा तु कलानाम द्वितीया च पयोधरम् ।  
तृतीया तु भवेद्वापि चतुर्थी वज्रसञ्ज्ञिता ॥ ३ ॥  
  
इन्द्राख्यः पञ्चमी ख्यात षष्ठा चैवामृता भवेत् ।  
संवर्तः सप्तमी केश नान्दिकाख्या तु चाष्टमी ॥ ४ ॥  
  
लिङ्गमानञ्च गर्भञ्च द्वारस्तम्भञ्च तालकम् ।  
हस्ताङ्गुलञ्च कर्तारस्त्वष्टधा दीर्घमुच्यते ॥ ५ ॥  
  
आचार्यः शिल्पिकर्तॄणाम् इष्टमानेन कारयेत् ।  
  
प्। १०९)  
  
सर्वावयवदृश्यत्वात् प्रतिमाणिति चोच्यते ॥ ६ ॥  
  
यत्र या स्थापिता धाम्नि प्रतिमास्तत्र कल्पिताः ।  
द्वारतः पादतो वापि मानार्था परिकल्पयेत् ॥ ७ ॥  
  
बेरोत्सेधगुणांशे तु व्योमांशमिदमासनम् ।  
रत्नलिङ्गेष्ठभेदं स्यात् लोहजं च तथैव च ॥ ८ ॥  
  
माणिक्कञ्च प्रवालञ्च वैडूर्यं स्फटिकं तथा ।  
वज्रं मरतकं नीलं पुष्यरागन्तु रत्नजम् ॥ ९ ॥  
  
माणिक्कं श्रीप्रदं ज्ञेयं प्रवालं वश्यदं भवेत् ।  
वैडूर्यं पुत्रसंसिध्यै स्फटिकं सर्वसिद्धिदम् ॥ १० ॥  
  
धनधान्यप्रदं नीलं पुष्यरागन्तु भोगदम् ।  
आकर्षणं स्यान्वज्राख्यं पुष्टिं स्यान्मरतकं तथा ॥ ११ ॥  
  
मौक्तिकं सर्वसिद्धिः स्यात् रत्नजानां फलं भवेत् ।  
अङ्गुलादिविधस्त्यन्तं कुर्याल्लिङ्गन्तु रत्नजम् ॥ १२ ॥  
  
आयामसदृशं नाहं शिरोद्वर्तन संयुतम् ।  
स्वप्रमाणेन कर्तव्यं रत्नलिङ्गस्य पीठिका ॥ १३ ॥  
  
एवं रत्नजमाख्यातं लोहजं लिङ्गमुच्यते ।  
सौवर्णं रजतं ताम्रं कांस्यं चैवारकूटकम् ॥ १४ ॥  
  
प्। ११०)  
  
अयसं सीसकञ्चैव त्रपुकं चैव लोहजम् ।  
सौवर्णं श्रीप्रदं ज्ञेयं रजतं राजसिद्धिदम् ॥ १५ ॥  
  
ताम्रं पुत्रप्रदं चैव विद्वेषं कांस्यमेव च ।  
उच्चाटनं द्वारकूटं क्षपाकरमथायसम् ॥ १६ ॥  
  
सीसकं रोगहरणं त्रिपुरायुष्यवर्धनम् ।  
अनन्तश्चैव सूक्ष्मश्च शिवोक्तमेकनेत्रकः ॥ १७ ॥  
  
एकरुद्रस्त्रिमूर्तिश्च श्रीकण्ठश्च शिखण्डिनः ।  
अनन्तादि शिखण्ड्यन्ता नष्टविद्येश्वरान्यजेत् ॥ १८ ॥  
  
भवश्शर्व तथेशानः पशुपत्युग्रकौ यथा ।  
रुद्रभीमो महादेवः कीर्तितास्त्वष्टमूर्तयः ॥ १९ ॥  
  
स्थानेष्वेतेषु ये रुद्रा प्यायन्ति प्रणमन्ति च ।  
तेषामष्टतनुर्देवो ददाति परमं पदम् ॥ २० ॥  
  
सूर्यो जलं दही वायुर्वह्निराकाशमेव च ।  
दीक्षितो ब्राह्मणश्चन्द्र इत्येते चाष्टमूर्तयः ॥ २१ ॥  
  
शब्दस्पर्शश्च रूपश्च रसो गन्धश्च पञ्चमः ।  
बुद्धिर्मनस्त्वहङ्कारः पुर्यष्टकमुदाहृतम् ॥ २२ ॥  
  
पुरी मूर्तौ भूतमात्रे खेन्तश्च गुणकारणम् ।  
कलादिकञ्च मायेद्वे तनुवर्गाष्टकामिका ॥ २३ ॥  
  
प्। १११)  
  
अथात्मैकगुणानष्टौ प्रवक्ष्यामि समासतः ।  
दया वै सर्वभूतेषु क्षान्तिश्च अनसूयता ॥ २४ ॥  
  
शौचं चैव अनायासो मङ्गल्यञ्च ततः परम् ।  
अकार्पण्या स्पृहाश्चैव अष्टावात्मगुणा स्मृताः ॥ २५ ॥  
  
शिष्यान् सुसमयान्ब्रूयात् देवदेवस्य चाग्रतः ।  
शिवशास्त्रमपि त्वं हि दीक्षितो प्रविशेत्सदा ॥ २६ ॥  
  
आचार्य ज्येष्ठयेश्च्छायां लिङ्गच्छायां न लङ्घयेत् ।  
तथेश्वरविमानस्य छायां चैव न लङ्घयेत् ॥ २७ ॥  
  
नार्या दीक्षा विना भार्यो योषिद्भिर्नैव सङ्गमम् ।  
निर्माल्यन्तु न भुञ्जीत शिवभक्तान्न निन्दयेत् ॥ २८ ॥  
  
इत्यष्टौ समयानेतान् दीक्षितस्य प्रकाशयेत् ।  
अथ बुद्धेर्विकासोऽथ सुधर्मेणानुदीयते ॥ २९ ॥  
  
यत् ज्ञानञ्च वैराग्यम् ऐश्वर्यञ्च तथा परम् ।  
अधर्मश्च तथा ज्ञानमवैराग्यमनैश्वरम् ॥ ३० ॥  
  
भोक्तुं भोगाभिलाषेण बुद्धिरष्टगुणेरिताः ।  
अणोरध्यवसायेन प्रयुक्ताऽध्यवसायिनी ॥ ३१ ॥  
  
लोकस्य व्यवहारार्थं मृतस्थाल्यादयोरथ ।  
वस्तुनिश्चाप्य भेदोपि व्यक्तिभेदात्पृथक् पृथक् ॥ ३२ ॥  
  
प्। ११२)  
  
अमरेशश्च प्रभासश्च नैमिशः पुष्करस्तथा ।  
आषाढी दण्डिमुण्डी च भारभौती भवान्तिकः ॥ ३३ ॥  
  
लकुलीशश्च विख्यात गुह्याष्टकमुदाहृतम् ।  
श्रीपर्वतो हरिश्चन्द्रो जप्यश्चार्द्राति केश्वरः ॥ २४ ॥  
  
मध्यमेशो महाकालो केदारो भैरवस्तथा ।  
एतद्गुह्यादि गुह्यञ्चाप्यष्टकं परिकीर्तितम् ॥ ३५ ॥  
  
गया चैव तु कुरुक्षेत्रं नखालं नखलं तथा ।  
विमलश्चाष्टहासञ्च माहेन्द्रं भीममष्टकम् ॥ ३६ ॥  
  
अति गुह्याष्टकं नाम सर्वपापप्रमोचनम् ।  
छगलण्डद्विरण्डञ्च माकोटमण्डलेश्वरम् ॥ ३७ ॥  
  
कालाञ्जरश्शङ्कुकर्ण स्थूलेश्वर स्थलेश्वरः ।  
पवित्राष्टकमित्येते महपुण्यविवर्धनम् ॥ ३८ ॥  
  
वस्त्रपादो रुद्रकोटि रविमुक्तो महालयः ।  
गोकर्णो भद्रकर्णश्च स्वर्णाक्षश्चाथ दीप्तिमान् ॥ ३९ ॥  
  
स्थाण्वीश्वरञ्च विख्याता त्रिषु लोकेषु विश्रुतः ।  
स्थानाष्टकमिदं ज्ञेयं रुद्रक्षेत्रं महोदयम् ॥ ४० ॥  
  
अतिगुह्याष्टका रुद्रास्त्विति गुह्याष्टकास्तथा ।  
गुह्याद्गुह्याष्टकश्चैव पवित्राष्टक एव च ॥ ४१ ॥  
  
स्थाण्।वष्टकाश्च पञ्चैते नियोद्भूमि वासिनः ।?  
अनुग्रहाय लोकानां लिङ्गभूतां प्रतिष्ठिताः ॥ ४२ ॥  
  
तेषामेव समीपस्थं यद्यत्तोयं षडानन ।  
तत्तीर्थं परमं पुण्यं तत्र स्नात्वा शिवं व्रजेत् ॥ ४३ ॥  
  
रुद्रावतारस्थानानि पुण्यक्षेत्राणि निर्दिशेत् ।  
अत्र यान्ति मृतास्सर्वे रुद्रस्य परमं पदम् ॥ ४४ ॥  
  
पञ्चाष्टकमिदं ज्ञेयं रुद्रक्षेत्रस्य लक्षणम् ।  
द्यानाद्यापथं कूपम् उद्यानं दैवतालयम् ॥ ४५ ॥  
  
स्थानेष्वेतेषु यः कुर्यात् सोऽक्षयं फलमाप्नुयात् ।  
अष्टा षष्टिमहाक्षेत्रं स्वयम्भूस्थानं विधीयते ॥ ४६ ॥  
  
देवालयं प्रभाञ्चैव सभास्थाने मठं तथा ।  
तपस्समाधिजपतां देवानामर्चन्तु यत् ॥ ४७ ॥  
  
अक्षय्यं फलमाप्नोति नात्रकार्या विचारणा ।  
विवाहमष्टधा प्रोक्तं शिवेन परमात्मना ॥ ४८ ॥  
  
ब्राह्मञ्च दैविकञ्चैव प्राजापत्यं तथार्षकम् ।  
पञ्चमं त्त्वासुरं प्रोक्तं गान्धर्वं राक्षसं तथा ॥ ४९ ॥  
  
पैशाचं चाष्टधा ज्ञेयम् उच्यन्ते तानि वै बुधाः ।  
वयसो वृत्तिसपन्न वृत्तारुपाहि (सम्पदां) जान्यजाम् ॥ ५० ॥  
  
प्। ११४)  
  
कन्यां दत्वा समाहूय गोभूमि स हिरण्यकाम् ।  
तद्ब्रह्ममिति निर्दिष्टं विवाहेषूत्तमं स्मृतम् ॥ ५१ ॥  
  
यज्ञेषु ऋत्विजश्चैव कन्यादानन्तु दैविकम् ।  
विप्रस्य वसुशीलस्य विवाहापेक्षितस्य च ॥ ५२ ॥  
  
होमकर्म स्वयं कृत्वा वस्त्राभरणकन्निकाम् ।  
विधिपूर्वन्तु यद्दत्तं प्राजापत्यमिति स्मृतम् ॥ ५३ ॥  
  
स्वरूपं कन्यकां चैव दत्वा गोमिथुनद्वयम् ।  
अथ गोमिथुनैकं वा विवाहमार्षकं स्मृतम् ॥ ५४ ॥  
  
आरोप्या भरणं कन्यां याच्य माता मुहुर्मुहुः ।  
धनं दत्वा तु बन्धुभ्यः कन्यासङ्ग्रहणन्तु यत् ॥ ५५ ॥  
  
तथा सुरमिति ज्ञेयं विद्वद्भिरुदितं मतम् ।  
उभयोरपि संवादे स्त्रीपुंसौ यदि रागतः ॥ ५६ ॥  
  
दानं तस्यैवमित्युक्तं गान्धर्वमिति पठ्यते ।  
कृत्वा युद्धमहद्घोरं वयवन्दनताटनैः ॥ ५७ ॥  
  
अपहृत्य बलात्कन्यां रुदन्तीं राक्षसन्त्विदम् ।  
कन्यां सुप्तां प्रमत्ताञ्च चौर्यादपहृतन्तु यत् ॥ ५८ ॥  
  
पैशाचमिति (विज्ञेयं) प्राक् पञ्चोदकपूर्वकम् (ख्यातं) ।  
तेषां पूर्वचतुष्कन्तु ब्राह्मणस्य महात्मनः ॥ ५९ ॥  
  
प्। ११५)  
  
कर्तव्यमासुरं वापि त्रीणि चान्यानि वर्जयेत् ।  
गर्भं पुंसवनं चैव सीमन्तं जातकर्म च ॥ ६० ॥  
  
नामनिष्क्रमणं चैव अन्नम्प्राशनचौलकौ ।  
एतैर्निवृत्तितो देवी ततस्वं जायते द्विजः ॥ ६१ ॥  
  
पृथक् तन्त्रेण वा कार्यम् अष्टाङ्गं देशिकोत्तमः ।  
मेदिनी सङ्ग्रहं बालस्थापनं प्रथमेष्टिका ॥ ६२ ॥  
  
गर्भमूर्धेष्टका धाम लिङ्गसंस्थापनं तथा ।  
सम्प्रोक्षणं क्रमेणैव चाष्टाङ्गमिति कीर्तितम् ॥ ६३ ॥  
  
पाद्यमाचमनं चार्घ्यं गन्धपुष्पञ्च धूपकम् ।  
दीपञ्चाथ निवेद्यञ्च अष्टाङ्गं सम्प्रकीर्तितम् ॥ ६४ ॥  
  
अष्टाङ्गेन समायुक्तं पूजयेत्परमेश्वरम् ।  
आपक्षीर कुशाग्राणि तण्डुलास्समनस्तिलाः ॥ ६५ ॥  
  
अर्घ्योष्टाङ्गमिति प्रोक्तं यवैस्सिद्धर्थकैस्सह ।  
आवाहनार्घ्य पात्रेषु स्नाने धूपे विलेपने ॥ ६६ ॥  
  
नैवेद्ये च विसर्गे च पुष्पमष्टसु योजयेत् ।  
अर्कपङ्कजविल्वञ्च नन्द्यावर्तञ्च पाटली ॥ ६७ ॥  
  
करवीरं चम्पकञ्चैव नीलोत्पलमठाष्टकम् ।  
मकुटे मूर्ध्नि कण्ठे च हृदये नाभिगुह्यके ॥ ६८ ॥  
  
प्। ११६)  
  
जानुके पादुके चैव अष्टपुष्पं तथार्चयेत् ।  
आसनं मूर्तिमूलाङ्गैः नेत्रहीनाष्टपुष्पिका ॥ ६९ ॥  
  
दरिद्राणामनाथानां बालस्त्रीवालिशेषु च ।  
भोगीनां व्याधितुष्टानां तथा ध्यानार्पितात्मनाम् ॥ ७० ॥  
  
शिवशास्त्रानुरक्तानां नानासिद्धिहितात्मनाम् ।  
अनुरक्तविरक्तानां कथिताऽष्टपुष्पिका ॥ ७१ ॥  
  
निर्माल्यो वासनारम्भे स्नानारम्भे तदन्तके ।  
धूपकाले हविष्यादौ हविष्यान्ते तथैव च ॥ ७२ ॥  
  
नृत्तोत्सवान्ते नृत्तान्ते घण्टामष्टसु ताडयेत् ।  
रुद्रक्षेत्रे हृदा नद्यां कुलिरे तु स केहले ॥ ७३ ॥  
  
वृषस्यैव तु शृङ्गे तु गजदन्तेऽष्टमृद्भवेत् ।  
घोषो खस्वनश्शब्द स्फोटो नादो ध्वनिस्तथा ॥ ७४ ॥  
  
झङ्कारोर्ध्वकृतिश्चैव शब्द एवाष्टमस्मृतः ।  
प्रत्ययानां तुलादीनाम् अष्टकं परिकीर्तितम् ॥ ७५ ॥  
  
तुलानापो विषं कोशं तप्तमाषस्ततः परम् ।  
तण्डुलानुपदश्चेति दिव्यानामष्टकं क्रमात् ॥ ७६ ॥  
  
शिवालयेषु सर्वेषु दुर्गासूर्यालयेषु च ।  
विनायकगुहस्थान नदीमध्येषु तीरयोः ॥ ७७ ॥  
  
प्। ११७)  
  
तटाकतीरे वा कुर्यात् नृपब्राह्मणसन्निधौ ।  
सर्वेषामपि कालस्य द्वारसूर्यादि वारयोः ॥ ७८ ॥  
  
यमनियमासनं चैव प्राणायाममतः परम् ।  
प्रत्याहारस्ततो ध्यानं धारणा च समाधिकम् ॥ ७९ ॥  
  
अष्टाङ्गमिति विज्ञेयं योगीनां योगसाधनम् ।  
अहिंसा सत्यमस्तेयं ब्रह्मचर्यमकल्मता ॥ ८० ॥  
  
शौचसन्तोदकं तत्र तपस्वाध्यायमेव च ।  
ईश्वरप्रणिधानञ्च नियमं पञ्चधा भवेत् ॥ ८१ ॥  
  
गोमुखं स्वस्तिकादीनि आसीनं परिकीर्तितम् ।  
कृत्वा चैवकमेतेषां ततो योगं समाचरेत् ॥ ८२ ॥  
  
योगार्थं तस्य पूर्वे तु प्राणायामत्रयं कुरु ।  
रेचनाद्रेचकं प्रोक्तं पूरणात्पूरकं तथा ॥ ८३ ॥  
  
कुम्भकन्तु निरोधेन प्रणवेनाभ्यसे त्रयम् ।  
इन्द्रियाणीन्द्रियार्थेषु प्रतिस्थाने व्यवस्थितः ॥ ८४ ॥  
  
यावत्तावत्स्थितिर्भूतः प्रत्याहारस्स उच्यते ।  
आधारेषु च सङ्कल्प्य यथा वस्तु स्वरूपकम् ॥ ८५ ॥  
  
आधारे धारणं प्रोक्तम् आधेयन्तु समाधिकम् ।  
योगाष्टाङ्गो विजानीयात् सर्वदुःखनिवारणम् ॥ ८६ ॥  
  
प्। ११८)  
  
अणिमा महिमा चैव लघिमा गरिमास्तथा ।  
प्राकाम्यञ्च तथेशित्वं वशित्वं शिवतत्वतः ॥ ८७ ॥  
  
यथेस्तयत्यजेत्स्थूलम् अणुमात्रं शरीरतः ।  
अणुमात्रं लभेद्यस्मात् अणिमेत्यभिधीयते ॥ ८८ ॥  
  
सहस्त्रैव यथा गत्वा मूलवर्णप्रदेशकम् ।  
स्वेच्छया लभते यस्मात् तस्मात्सा लघिमा स्मृताः ॥ ८९ ॥  
  
भूमौ वनोपमी कृत्य पूज्यते स्तोत्रवासिभिः ।  
सर्वत्र पूज्यते यस्मात् तस्मात्सा महिमा भवेत् ॥ ९० ॥  
  
सर्वद्रव्याणि सम्प्राप्तिः प्राप्तिरेषामुदाहृता ।  
प्राकाम्यन्तु शरीरेषु प्राकाम्यन्तु प्रवेशिता ॥ ९१ ॥  
  
सूर्यादिभवनप्राप्तिः तदीशित्वमुदाहृतम् ।  
यदीशत्वा तु तत्रैव तद्वीशित्वं विधीयते ॥ ९२ ॥  
  
शिवसायुज्यसामीप्यात् तच्छिवत्वमिति स्मृतम् ।  
अणिमाद्यष्टमासिद्धिं लभेद्योगी विशेषतः ॥ ९३ ॥  
  
सर्वज्ञत्वं विभुत्वञ्च जगत्कर्तृत्वमेव च ।  
निर्मलत्वञ्च नित्यत्वं सर्वानुग्राहकं तथा ॥ ९४ ॥  
  
ऐश्वर्यत्वं प्रभुत्वञ्च शिवस्याष्टगुणास्तथा ॥ ९४ � ॥  
  
॥ इति अष्टमवर्गः ॥  
  
  
प्। ११९)  
  
॥ अथ नवमवर्गः ॥  
  
निष्कलन्तु चतुर्भेदं सकलन्तु तथा भवेत् ।  
कलाकलद्विमिश्रं यत् तस्मात्सकल निष्कलम् ॥ १ ॥  
  
पुष्पन्तु सकलं विद्यात् गन्धस्तत्र तु निष्कलम् ।  
परं निष्कलमित्युक्तम् अपरं सकलं भवेत् ॥ २ ॥  
  
परापरं तथा प्रोक्तं सकलं निष्कलं भवेत् ।  
निष्कलन्तु लयस्थानं सकलन्त्वधिकारकम् ॥ ३ ॥  
  
उभयं भोगमेवं स्याल्लयभोगाधिकारवान् ।  
परात्परं यथा ज्ञात्वा स मुक्ताः पाशहा भवेत् ॥ ४ ॥  
  
नवतत्वमिदं प्रोक्तं भक्तानां मुक्तिदायकम् ।  
शिवश्शक्तिर्नादबिन्दुः सादाख्येश्वररुद्रकाः ॥ ५ ॥  
  
विष्णुर्पितामहस्तेषाम् एकैकोद्भवमुच्यते ।  
शिवतत्वात्सहस्रांशात् शक्तितत्वसमुद्भवः ॥ ६ ॥  
  
तस्माच्चैव सहस्रांशात् नादतत्वसमुद्भवः ।  
तस्माच्चैव सहस्रांशात् बिन्दुतत्वसमुद्भवः ॥ ७ ॥  
  
तस्माद्दशैकभागेन तत्वं सादाख्यमुद्भवम् ।  
तस्माद्दशैकभागेन ईश्वरस्य समुद्भवम् ॥ ८ ॥  
  
प्। १२०)  
  
ईश्वरस्य सहस्रांशात् रुद्रस्योद्भवमुच्यते ।  
ईश्वरस्य तु कोट्यंशात् विष्णोश्चैव समुद्भुवः ॥ ९ ॥  
  
ईश्वरस्य तु कोट्यंशात् ब्रह्मणश्च समुद्भवः ।  
ईश्वरस्सृष्टिसंहार रक्षणेषु प्रभुस्मृतः ॥ १० ॥  
  
ब्रह्मणस्सर्वमुत्पन्नं विष्णुना सर्वपालनम् ।  
जगतां सर्वसंहारं शिवेन परमेष्ठिनः ॥ ११ ॥  
  
यद्वत् शम्भोः समुत्पन्ना तद्वत् शक्तेः समुद्भवः ।  
आधारं प्रथमं प्रोक्तं स्वाधिष्ठां द्वितीयकम् ॥ १२ ॥  
  
तृतीयं मणिपूरं स्यात् चतुर्थन्तु अनाहकम् ।  
पञ्चमन्तु विशुद्धाख्यं कण्ठमूले तु योजयेत् ॥ १३ ॥  
  
क्रिया पद्मं तालुमूले दिव्यामृतयुतः परम् ।  
कोदण्डद्वयमध्यस्यात् सप्तमं ज्ञानबिम्बकम् ॥ १४ ॥  
  
ललाटं चाष्टमं प्रोक्तं चन्द्रबिम्बे द्वयान्वितम् ।  
तदूर्ध्वे ब्रह्मरन्ध्रं स्यात् नवाधारमिहोच्यते ॥ १५ ॥  
  
नवाधारस्थितान् देवान् यावदावनुपूर्वशः ।  
निवृत्तिश्च प्रतिष्ठा च विद्याशान्तिस्तथैव च ॥ १६ ॥  
  
शान्त्यतीता क्रियाशक्ति ज्ञानशक्तिस्तथैव च ।  
इच्छाशक्तिः पराशक्ति नवधारेषु भावयेत् ॥ १७ ॥  
  
प्। १२१)  
  
आत्मतत्वञ्च विद्याञ्च शिवतत्वमनन्तरम् ।  
महेश्वरञ्च सादाख्यं बिन्दुञ्च तदनन्तरम् ॥ १८ ॥  
  
नादन्तु शक्तिदान्तन्तु क्रमादेतानि भावयेत् ।  
मरीची भृग्वङ्गिरसः पुलस्त्य पुलहक्रतुः ॥ १९ ॥  
  
दक्षश्चात्त्रिवसिष्ठश्च सो सृजद्योगविद्यया ।  
नवब्राह्मण इत्येतान् पुराणेषु वदन्ति हि ॥ २० ॥  
  
अथ पूर्वोक्त सङ्ख्यानां पावकानां विशेषतः ।  
नामरूपञ्च वै तेषां पयोगासनमेव च ॥ २१ ॥  
  
क्रमाद्वक्ष्ये महासेन नवधा तु प्रजा(य)पते ।  
शिवाग्निं प्रथमं विद्यात् वृद्ध्याग्निञ्च द्वितीयकम् ॥ २२ ॥  
  
तृतीयं गार्हपत्यन्तु तुर्यमाहवनीयकम् ।  
पञ्चमं दक्षिणाग्निन्तु यौवनाग्निन्तु षष्ठमम् ॥ २३ ॥  
  
सप्तमं केवलाग्निन्तु बालाग्निञ्चाष्टमो भवेत् ।  
सामान्याग्निञ्च नवमम् अग्निभेदाः प्रकीर्तिताः ॥ २४ ॥  
  
नामभेदं समाकार्यमंशुरूपं यथाक्रमम् ।  
सदाशिवस्य हृदयं शिवशक्ति स्वरूपकम् ॥ २५ ॥  
  
उभयोरन्तरं नास्ति वायुरम्बरयोरिव ।  
शिवशक्तिपरा योगात् माताशक्तिपितामहः ॥ २६ ॥  
  
प्। १२२)  
  
तस्मात्सर्वप्रयत्नेन अग्निरुद्भवमुच्यते ।  
प्रतिष्ठोत्सवकालेषु दीक्षाकाले तथैव च ॥ २७ ॥  
  
बालाग्निरुत्सवार्थन्तु प्रतिष्ठार्थन्तु यौवनम् ।  
नित्याग्निं योजयेद्वृद्धमन्यत्रापि यजेद्बुधः ॥ २८ ॥  
  
विवाहादि शुभे कार्ये गार्हपत्यमुदाहृतम् ।  
पितृयुक्तेषु कृत्येषु दक्षिणाग्निं प्रकल्पयेत् ॥ २९ ॥  
  
देवकार्येषु सर्वेषु भवेदाहवनीयकम् ।  
शैवाग्निं कल्पयेद्विप्र शृणु तस्मिन् समाहितः ॥ ३० ॥  
  
पञ्चवक्त्रयुतं रक्तं सप्त जिह्वा विराजितम् ।  
दशहस्तं त्रिणेत्रञ्च सर्वाभरणभूषितम् ॥ ३१ ॥  
  
रक्तवस्त्रपरीधानं पङ्कजोपरि संस्थितम् ।  
बद्धपद्मासनासीनं दशायुध समन्वितम् ॥ ३२ ॥  
  
कनका बहुरुपा च अतिरिक्ता ततः परम् ।  
सुप्रभा चैव कृष्णा च रक्ता चान्या हिरण्मयी ॥ ३३ ॥  
  
ऊर्ध्ववक्त्रे स्थितस्तिस्रो शेषा प्रागादि दिक् स्थिताः ।  
देवको पितृया गार्हपत्यं स्याद्दक्षिणानलम् ॥ ३४ ॥  
  
ततस्स्वाहवनीयं हि तेषां मन्त्रप्रकीर्तिताः ।  
रक्तवर्णद्विनेत्रञ्च एकवक्त्रं चतुर्भुजम् ॥ ३५ ॥  
  
प्। १२३)  
  
शुक्लवस्त्रसमायुक्तं सर्वाभरणभूषितम् ।  
त्रिपादयुक्तं तेष्वेकं कुञ्चितोर्ध्व व्यवस्थितम् ॥ ३६ ॥  
  
दक्षिणाभयहस्तञ्च वामे वरदसंयुतम् ।  
सृक्स्रुवौ द्वितयं हस्ते धारणन्तु प्रशस्यते ॥ ३७ ॥  
  
मेषारूढोग्ररूपं स्यात् ससूक्तिसहितास्तथा ।  
एवं गार्हपत्याग्नेः स्वरूपं कथ्यते बुधः ॥ ३८ ॥  
  
वक्ष्येत्वाहवनीयाग्नि रूपमुद्भवपूर्वकम् ।  
दक्षिणाग्ने सहस्रांशात् उद्भूतस्य चतुर्मुख ॥ ३९ ॥  
  
द्विमुखञ्च त्रिपादञ्च नासिकाद्वयसंयुतम् ।  
त्रिमेखलसमायुक्तं षण्णेत्रं पिङ्गलप्रभम् ॥ ४० ॥  
  
चतुःशृङ्गवृषारूढं बालार्कसमकेशयुक् ।  
सप्तजिह्वा समायुक्तं दक्षवामक्रमेण तु ॥ ४१ ॥  
  
सव्यवक्त्रे चतुर्जिह्व वामवक्त्रे त्रयं तथा ।  
सव्यभागे वेदहस्तम् अग्निजिह्वापसव्यके ॥ ४२ ॥  
  
सृक्स्रुवं चाक्षमाला च स शक्तिः सव्यहस्तके ।  
तोमरं व्यजनञ्चैव घृतपात्रन्तु वामके ॥ ४३ ॥  
  
एवन्त्त्वाहवनीयाग्नेः दक्षिणाग्नेरथोच्यते ।  
द्विमुखं षड्भुजं सूत्रं सितञ्चासितवक्त्रकम् ॥ ४४ ॥  
  
प्। १२४)  
  
जटामकुटसंयुक्तं षण्णेत्रं पिङ्गलप्रभम् ।  
रौद्रदृष्टं महाकायं किञ्चित्प्रहसिताननम् ॥ ४५ ॥  
  
सव्येऽभयं सृजं खड्गे धारितञ्चाभयङ्करम् ।  
वरदं कूर्चकापालं वामांशे धारिणं पुनः ॥ ४६ ॥  
  
उक्षारूढं त्रिपादन्तु स्वाहासहितरूपकम् ।  
गार्हपत्यो गृहस्थानां पितॄणां दक्षिणानलम् ॥ ४७ ॥  
  
दैवैस्त्वाहनीयन्तु चान्येषामपि संस्थितम् ।  
बालश्च यौवनो वृद्धः क्रमेण परिकीर्तिताः ॥ ४८ ॥  
  
दक्षिणाग्निस्वरूपन्तु यौवनाग्निमथोच्यते ।  
दक्षिणाग्नेः सहस्रांशात् केवलाग्निसमुद्भवः ॥ ४९ ॥  
  
द्विनेत्रं द्विभुजं दण्डो वरदाभयसंयुतम् ।  
शुक्लवस्त्रपरीधानं श्वेतवर्णसमद्युतिः ॥ ५० ॥  
  
केवलाग्निरिति ख्यातो बालाग्निश्चाथ कथ्यते ।  
केवलाग्ने सहस्रांशात् महानस समुद्भवः ॥ ५१ ॥  
  
एकवक्त्रो द्विबाहुश्च मेषारूढवृषन्तु वा ।  
रक्ताम्बरसमायुक्त स्त्रिशिखा च समन्वितः ॥ ५२ ॥  
  
चतुशृङ्गं त्रिणेत्रञ्च स्रुवं स्याद्दक्षिणे करे ।  
प्रसारितकरोपेता सिताङ्गो दर्विहस्तकः ॥ ५३ ॥  
  
प्। १२५)  
  
महानसमिति ख्यातो व्यक्तरूपं पितामह ।  
शृङ्गारहासकरुण वीररौद्रभयानकः ॥ ५४ ॥  
  
बीभत्साहुतशान्ताश्च नवनाट्यरसास्तथा ।  
शृङ्गारो जायते हास्ये रौद्राश्च करुणारसः ॥ ५५ ॥  
  
वीराच्चैवोद्भुतो ज्ञेयो बीभत्सा च भयानकः ।  
शान्ता स्वतन्त्र इत्युक्तो रसभावस्तु नर्तकैः ॥ ५६ ॥  
  
विभावैरनुभावैश्च सात्विकैर्व्यभिचारिभिः ।  
आनीयमानस्वाद्यत्वं स्थायीभावो रसस्मृतः ॥ ५७ ॥  
  
आनन्दताण्डवं पूर्वं कालीनृत्तमतः परम् ।  
सन्ध्याताण्डवसञ्ज्ञन्तु मुनिग्रहणमतः परम् ॥ ५८ ॥  
  
गौरीताण्डवसञ्ज्ञन्तु ततः संहारताण्डवम् ।  
त्रिपुरताण्डवं पश्चात् भुजङ्गललितं तथा ॥ ५९ ॥  
  
भिक्षाटनं ततः पश्चात् इत्येते नव ताण्डवम् ।  
निर्माल्योद्वासनारम्भे स्नानारम्भे तदन्तके ॥ ६० ॥  
  
धूपकाले हविष्यादौ अन्त्ये नित्योत्सवान्तिके ।  
नृत्तान्ते च महाघण्टां नवकाले तु ताडयेत् ॥ ६१ ॥  
  
॥ इति नवमः सर्गः ॥  
प्। १२६)  
  
॥ अथ दशम वर्गः ॥  
  
दमिदाज्यचरुं लाजान् सर्षपांश्च यवस्तिलान् ।  
वेणुमुद्गश्च शालिश्च दशद्रव्यमिहोच्यते ॥ १ ॥  
  
शमी वा सद्यमन्त्रेण आज्यं वामेन (जू)यते (भू) इ पा ।  
अघोरेण चरुं हुत्वा लाजं च पुरुषेण तु ॥ २ ॥  
  
सर्षपन्त्वीशमन्त्रेण यवं हृदयमन्त्रतः ।  
तिलान्वै शिखया हुत्वा वैणवं कवचेन तु ॥ ३ ॥  
  
मुद्गन्तु नेत्रमन्त्रेण शालिमस्त्रेण होमयेत् ।  
अष्टोत्तरशतं वापि पञ्चाशत्पञ्चविंशतिः ॥ ४ ॥  
  
हुत्वा चैव समायुक्तं द्रव्यं प्रति विशेषतः ।  
द्रव्यान्ते चैव मन्त्रान्ते व्याहृतिं जुहुयाद्बुधः ॥ ५ ॥  
  
कुर्यादध्ययनं तत्र चत्वारो वेदपारगः ।  
प्रासादमन्त्रं जप्त्वा तु स्तोत्रं जप्त्वा विशेषतः ॥ ६ ॥  
  
समिदर्काङ्गुलीनश्च कन्याङ्गुलन्तु मध्यमम् ।  
कलाङ्गुलोत्तमं प्रोक्तं समिदायामलक्षणम् ॥ ७ ॥  
  
कत्वं कर्षार्धकं चैव कर्षद्वित्रयमेव च ।  
उत्तमादि क्रमेणैव घृताहुतिमथाचरेत् ॥ ८ ॥  
  
प्। १२७)  
  
स्रुवपूर्णप्रमाणेन व्याहृतिं जुहुयात्ततः ।  
स्रुगावटेन सम्पूर्णं पूर्णाहुतिमथाचरेत् ॥ ९ ॥  
  
ततः पूर्णाहुतिं दद्यात् शिवमन्त्रेण देशिकः ।  
ततो वह्निं समभ्यर्च्य परिषिच्यार्थमापयेत् ॥ १० ॥  
  
प्रधानहोमस्वाचार्यो विधिना होममाचरेत् ।  
तस्य पुत्रास्तु शिष्यो वा कुर्यादन्यत्र होमयेत् ॥ ११ ॥  
  
होमान्ते तु हविर्दध्यात् होमादाहुतिभिर्भवेत् ।  
प्राणोपानश्च व्यानश्च उदानस्समनाय च ॥ १२ ॥  
  
नागः कूर्मः कृकश्चैव देवदत्तधनञ्जयः ।  
दश वायुरिति ज्ञेय तथा नाडी दश शृणु ॥ १३ ॥  
  
इडा च पिङ्गला चैव सुषुम्ना च तथैव च ।  
गान्धारी हस्तिजिह्वा च पूषा चैव यशस्विनी ॥ १४ ॥  
  
अलम्पूषा कुहुश्चैव शङ्खिनी दशनाडिका ।  
इत्येते सर्वनाडीनां प्रधाना दश नाडयः ॥ १५ ॥  
  
इडादिनाड्यस्तत्र शरीरे व्यावृतस्तथा ।  
नाडिमध्ये ततो वायुः सञ्चारे क्रमशस्तथा ॥ १६ ॥  
  
कुण्डल्याख्या महानाडी नाभिमध्ये प्रकीर्तितः ।  
अष्टवर्तुलमेवन्तु कुण्डली नागसुप्तवत् ॥ १७ ॥  
  
प्। १२८)  
  
नाभेरूर्ध्वं भवेत्पद्मं तटाकाब्जन्तु पूर्ववत् ।  
तस्य मध्ये स्थितो जीवः सूर्यकोटिसमप्रभः ॥ १८ ॥  
  
तस्यान्तस्थं समाख्यातं सूर्यसोमाग्निमण्डलम् ।  
तेषां मध्ये स्थितो देवः सूर्यायुतसमप्रभः ॥ १९ ॥  
  
वामपार्श्वे इडानाडी पिङ्गला दक्षनाडिका ।  
सुषुम्ना मध्यमे नाड्यां यावदङ्गुष्ठकास्तथा ॥ २० ॥  
  
गान्धारी दक्षिणे नेत्रे हस्तिजिह्वा च वामके ।  
पूषा वै दक्षिणे कर्णे यशस्वी वामकर्णके ॥ २१ ॥  
  
अलम्पूषा तु मेढ्रान्तं कुहुश्चैव गुदे स्थितः ।  
शङ्खिनी नाडिमध्ये तु दशनाडी व्यवस्थितः ॥ २२ ॥  
  
अशेषा नाड्यस्सर्व चक्रवद्व्यावृतास्तनुम् ।  
चक्रवद्व्यावृतो यस्मात् नाडी चक्री मिहोच्यते ॥ २३ ॥  
  
शूलं परशुहस्तञ्च खड्गपाशं तथोत्पलम् ।  
घण्टानागञ्च वह्निञ्च क्षुरिका च दशायुधः ॥ २४ ॥  
  
एकतालप्रमाणन्तु भूतानामुपरि स्थितम् ।  
भूतावभूतमानेन कारयेत्सर्वमानकैः ॥ २५ ॥  
  
यद्वर्णमायुधस्योक्तं तद्वर्णं नाम तद्भवेत् ।  
एवं दशायुधं प्रोक्तं सदाशिवकरे धृतम् ॥ २६ ॥  
  
प्। १२९)  
  
सर्वमङ्गलकार्येषु उत्सवे यानकर्मणि ।  
पूजयेत्तु विशेषेण लोकपालायुधं तथा ॥ २७ ॥  
  
अथा हिं सादया सत्यं तिस्रश्चेन्द्रियनिग्रहम् ।  
दानमित्यातपो ध्यानं दशकं धर्म लक्षणम् ॥ २८ ॥  
  
देहपाशनतो वक्ष्ये * * * * * * * * ।  
  
अहिंसा सत्यमस्तेयं ब्रह्मचर्यमकल्मता ।  
अक्रोधे गुरुशुश्रूष शौचं सन्तोषमार्जवम् ॥ २९ ॥  
  
एवं दशविधो धर्म येनोक्तो धर्मकृत्तमैः ।  
गोभूतिलहिरण्याज्य वासोधान्यगुलानि च ॥ ३० ॥  
  
रौप्यं लवणमित्याहुर्दशधान्याननुक्रमात् ।  
ज्ञानवैराग्यमैश्वर्यं तपस्सत्यं क्षमा धृतिः ॥ ३१ ॥  
  
स्रष्टत्वमात्मसंयोज्य अधिष्ठातृत्वमेव च ।  
अव्ययानि दशैतानि नित्यं तिष्ठति शङ्करे ॥ ३२ ॥  
  
दश दीक्षाविधानेन शिक्षाणामक्षसम्भवः ।  
स्नानभूतिप्रकाशेन साक्षान्मोक्षप्रकाशकम् ॥ ३३ ॥  
  
प्। १३०)  
  
प्रथमं तत्वरूपाणि द्वितीयं तत्वदर्शनम् ।  
तृतीयं तत्वशुद्धिञ्च चतुर्थं तत्वरूपकम् ॥ ३४ ॥  
  
पञ्चममात्मसन्दर्शं षष्ठमञ्चात्मशोधनम् ।  
सप्तमं शिवरूपाणि अष्टमं शिवदर्शनम् ॥ ३५ ॥  
  
नवमं शिवयोगञ्च दशमं शिवरूपकम् ॥ ३६ ॥  
  
॥ इति दशमस्सर्गः ॥  
  
पुण्डरीकपुरवासि निगमज्ञानशिवयोगिशिष्यः निगमज्ञानदेव विरचितायां पर्यायमञ्जर्याख्या निघण्डुः सम्पूर्णः ॥  
