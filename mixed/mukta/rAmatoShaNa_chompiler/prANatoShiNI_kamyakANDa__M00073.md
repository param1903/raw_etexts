+++
"Catalog number" = "M00073"
"Uniform title" = "prāṇatoṣiṇī kamyakāṇḍa"
Author = [ "rāmatoṣaṇa compiler",]
Subjects = [ "compendium", "tantric / āgamic literature",]
Description = "Compiled by rāmatoṣaṇa bhaṭṭācārya  Originally published by kalikātā in Bengali script in the tantrasārādivividhatantrasaṃgraha"
Publisher = [ "kalikātā",]
"Publication year" = [ "Pre-1900",]
"Publication country" = "India"
title_iast = "prāṇatoṣiṇī kamyakāṇḍa"
author_iast = "rāmatoṣaṇa compiler"
title = "प्राणतोषिणी कम्यकाण्ड"

+++
  
  
  
  
टित्ले पगे  
  
  
॥ श्रीः ॥  
  
  
प्राणतोषिणी  
  
श्रीरामतोषण भट्टाचार्येण  
  
तन्त्रशास्त्रात् सङ्कलय्य विरचिता  
  
वि, ए उपाधिधारिणा पण्डितकुलपतिना  
  
�स्रीजीवानन्दविद्यासागरभट्टाअचर्य्येण प्रका�सिता ।  
  
कलिकातानगरे  
  
कलिकातायन्त्रे मुद्रिता  
  
१८९८ आड्  
  
  
४) काम्यकाण्ड  
  
  
प्। ४१६) नित्यानन्दमयी नितान्तनिपुणा भक्तेष्टसिद्ध्यै निराकारा नूतननूतनोल्लिखितकृत्   
प्रज्ञास्वरूपा कवेः । शब्दार्थोभयरूपिणी शतसुधांशूद्दीप्तशोचिः सदा   
ध्याता चेतसि मे चकास्तु रुचिरा वागीश्वरी निर्मला ॥   
  
श्रीयुक्तः प्राणकृष्णो गुरुचरणसरोजातसंलीनचेता दता ख्यातः प्रमाता   
सुविहितकृतिको ब्रह्मसंस्थापकः स्तात् । भोगाढ्यो दीर्घजीवी यदनुमतिवशादुद्गतेयं   
विपश्चिद्वृन्दं श्रीप्राणतोषिण्यतिमृदुललता ह्लादयत्वद्रिकाण्डैः ।   
  
आदेष्ट्रत्यन्तशीघ्रत्वहेतुना दोषराशयः ।   
  
अत्र जाता बुधैः शोध्या इति भूयो निवेदनम् ॥   
  
काम्यकाण्डस्य निर्घण्ट आदौ चैतन्यमेव च ।   
  
सर्वसामेव विद्यानां मन्त्रार्थस्तदनन्तरम् ।   
  
कुल्लुका च तथा सेतुर्महासेतुस्ततः परम् ।   
  
निर्वाणं मुखशुद्धिश्च प्राणयोगस्ततः परम् ।   
  
दीपनीसूतकोन्मुक्तिजपक्रमनिरूपणम् ।   
  
कुल्लुकादेस्तथा स्थानं पुरश्चर्या ततः परम् ।  
  
वारमासपुरश्चर्यारहस्यादिपुरस्क्रिया ।  
  
ग्रहणकालपुरश्चर्या तत्र सङ्कल्पवारणम् ।   
  
मालाप्रकरणमिति प्रथमच्छेद उच्यते ॥ १ ॥   
  
साधनस्थाननिर्णीतिमहापीठनिरूपणम् ।   
  
महापीठानि पीठानि तथैव पीठदेवताः ।   
  
पूजाकालस्तद्विशेषस्तथा देवार्चनाविधिः ।   
  
एकाहादिक्रमाद्बाधे कर्तव्यनिर्णयस्ततः ।   
  
प्रायश्चित्तमितिच्छेदद्वितीयस्य समापनम्॥ २ ॥  
  
कृकलासाखुमार्जारशृगालखादिसाधनम् ।   
  
इष्टसाधनभेदाश्च त्रिवाटादेश्च साधनम् ।  
  
कार्तवीर्यप्रयोगस्तत्कवचं तदनन्तरम् ।  
  
परिच्छेदतृतीयस्य समापनमतः परम् ॥ ३ ॥  
  
कुक्कुटस्य प्रयोगश्चोच्छिष्टचाण्डालिनी ततः ।  
  
धूमावती ततः कृत्या परिमालात्मिका ततः ।  
  
जयदुर्गादिरिति वै तुर्यच्छेदसमापनम् ॥ ४ ॥  
  
दुर्गोत्सवस्य षष्ठ्यादिकल्पतत्कालनिर्णयः ।  
  
पूजाधारश्च मृण्मय्या निषेधविधिकीर्तनम् ।  
  
ब्राह्मणादिवर्णभेदे विल्वयुग्मस्य निर्णयः ।  
  
पूर्वादिदिश्यमालूरयुग्मस्य फलकीर्तनम् ।  
  
प्। ४१७) बिल्वयुग्मस्य मृण्मय्याश्चात्र दोषश्चुक्तौ तथा ।  
  
तत्प्रायश्चित्तकथनमुत्सवादिनिरूपणम् ।   
  
तत्रान्यकर्मत्यागश्च पूजाकर्म ततः परम् ।  
  
देशभेदे मूर्तिभेदो मण्डपन्तु ततः परम् ।  
  
षष्ठीकृत्यञ्च दिक्पालास्तन्त्रपूजाविधिरेव च ।  
  
बलिदानादि च ततो बिल्ववृक्षनिमन्त्रणम् ।  
  
ततश्च सप्तमीकृत्यं कार्तिकादेः प्रपूजनम् ।  
  
पत्रिकापूजनं स्तोत्रमष्टमीकृत्यमेव च ।  
  
निशीथकृत्यं नवमीकृत्यञ्च दशमीक्रिया ।  
  
परिच्छेदपञ्चमस्य समाप्तिरिति कीर्तितम् ॥ ५ ॥  
  
दुर्गामन्त्रस्तस्य ऋषिः पुरश्चर्या च यन्त्रकम् ।  
  
ध्यानं स्तुतिस्ततो दुर्गानाममहात्म्यकीर्तनम् ।  
  
दुर्गायाः शतनामाख्यस्तोत्रं गीतावलिस्ततः ।  
  
होमप्रकरणं तस्य द्रव्यस्य परिमाणकम् ।  
  
मानाध्याय इदं षष्ठपरिच्छेदसमापनम् ॥ ६ ॥  
  
मासकृत्यं ततः खञ्जरीटदुष्टिश्च तत्फलम् ।  
  
कोजागराख्यकृत्यञ्च कृत्यं कार्तिकमासिकम् ।  
  
अग्रहायणकृत्यानि पौषकृत्यं ततः परम् ।  
  
माघकृत्यं फाल्गुनस्य कृत्यानि तदनन्तरम् ।  
  
वर्षकृत्यं हृतराज्यराज्याप्तिसाधनं ततः ।  
  
देवीषोडशयात्रा च मासिमासि यथादितः ।  
  
वैशाखे मञ्जुयात्रा च प्रथमा परिकीर्तिता ।  
  
ज्यैष्ठे महास्नानयात्रा रथयात्रादिका शुचौ ।  
  
श्रावणे जलयात्रा च भाद्रे च धूननं तथा ।  
  
आश्विने च महापूजा कार्तिके दीपयात्रिका ।  
  
मार्गे नवान्नयात्रा च पौषेऽङ्गरागरूपिणी ।  
  
माघे यात्रा रटन्त्याख्या फाल्गुने दोलयात्रिका ।  
  
दूतीयात्रा रासयात्रा वासन्तीनीत्ययात्रिका ।  
  
एताश्चतस्रश्चैत्रे तु षोडशीयात्रिका मता ।   
  
दिग्दर्शनार्थं सङ्घेपान्निर्घण्टो विहितो मया ।  
  
अन्यान्यपि यथास्थानं वेदितव्यानि पण्डितैः ॥  
  
इदं ग्रन्थिशाखाप्रशाखासुपत्रैस्तथा तारकैः सुप्रसूनैः फलैश्च ।   
  
सदाशां जनानां बुधोपासकानां प्रपूर्णां विधाता द्रुतं काम्यकाण्डम्   
॥   
  
कालि हृदब्जे शङ्करि ! नित्यम् ।  
  
राजतु देवाधीश्वरपूज्ये ! ।  
  
अथ चैतन्यम् ।  
  
प्। ४१८) कुब्जिकायन्त्रे पञ्चमपटले ॥  
  
श्रीपार्वत्युवाच ॥  
  
भगवन् ! सर्वदेवेश ! लोकानां हितकारक ! ।   
  
चतुर्वर्गप्रदं देव ! चैतन्यं मे प्रकाशय ॥   
  
शङ्कर उवाच ॥    
  
शृणु देवि ! प्रवक्ष्यामि चैतन्यं परमाद्भुतम् ।   
  
रहस्यं परमं पुण्यं गोपनीयं त्वया पुनः ।   
  
चिच्छक्त्या ध्वनितं देवि ! परिणामक्रमेण तु ।   
  
वर्णभावं समात्यज्य निर्मलं विमलात्मकम् ।   
  
षट्चक्रञ्च तथा भित्त्वा शब्दरूपं सनातनम् ।   
  
नादबिन्दुसमायुक्तं चैतन्यं परिकीर्तितम् ।  
  
अथ वान्यप्रकारेण श्रूयतां पद्मलोचने ! ।   
  
विना येन न सिध्येत्तु जपपूजादि किञ्चन ।  
  
अनाहतस्य मध्ये तु ग्रथितं वर्णमुत्तमम् ।  
  
सुषुम्नावर्त्मना देवि ! कण्ठदेशं विनिर्गतम् ।  
  
चैतन्यञ्च महेशानि ! योगिनां योगरूपकम् ।  
  
सहस्रारे वर्णरूपं परिणामक्रमेण तु ।  
  
कर्णिकामध्यसंस्थे तु नादबिन्दुसमन्वितम् ।  
  
एवं सञ्चिन्तयेद्देवीं चैतन्यञ्च पुनः पुनः ।  
  
मन्त्राक्षराणि चिच्छक्तौ ग्रथितानि महेश्वरि ! ।  
  
तानि सञ्चिन्तयेद्देवि ! सहस्रारदले तथा ।  
  
चैतन्यमन्त्ररूपा च चैतन्यानन्ददायिनी ।  
  
चैतन्यनादशक्तिश्च चैतन्यवर्णरूपकम् ।  
  
मणिपूरे सदा चिन्त्यं मन्त्राणां प्राणरूपकम् ।  
  
अथवान्यप्रकारेण श्रूयतां वरवर्णिनि ! ।  
  
कामबीजं रमाबीजं शक्तिबीजं सुरेश्वरि ! ।  
  
एतानि पूर्वमुच्चार्य मातृकां तदनन्तरम् ।  
  
पुटितं मूलमन्त्रञ्च शतमष्टोत्तरं जपेत् ।  
  
कोटिकोटिगुणञ्चैव लभते नात्र संशयः ।   
  
अथवान्यप्रकारेण चैतन्यं शृणु पार्वति ! ।  
  
येन विज्ञानमात्रेण परमं पश्यति ध्रुवम् ।  
  
सूर्यमण्डलमध्यस्थं चिन्तयेन्मूलमन्त्रकम् ।  
  
अष्टोत्तरशतं जाप्यं मूलविद्यास्वरूपकम् ।  
  
गुरुं सञ्चिन्तयेत्तत्र शिवरूपं सनातनम् ।  
  
शक्तिञ्च चिन्तयेत्तत्र ब्रह्मरूपां सनातनीम् ।  
  
एवं सञ्चिन्तयेद्यस्तु जपेद्वा सुरसुन्दरि ! ।  
  
नासाध्यं तस्य लोकेऽस्मिन् मुक्तिर्देवि ! करे स्थिता ।  
  
तथा प्रथमपटले ॥  
  
मन्त्रार्थं मन्त्रचैतन्यं योनिमुद्रां न वेत्ति यः ।  
  
प्। ४१९) न सिध्यति वरारोहे ! कल्पकोटिशतैरपि ।  
  
शतकोटिजपेनापि तस्य विद्या न सिध्यतीति सरस्वती तन्त्रे पाठः ॥  
  
कथयामि महामन्त्रं मन्त्रार्थञ्च महेश्वरि ! ।  
  
येन विज्ञानमात्रेण सर्वसिद्धीश्वरो भवेत् ।  
  
केवलं भावबुद्ध्या च मन्त्रार्थं प्राणवल्लभे ! ।  
  
केवलं ज्ञानयोगेन जीवन्मुक्तो भवेद्ध्रुवम् ।  
  
कालीतारा महाविद्या षोडशी भुवनेश्वरी ।  
  
भैरवी छिन्नमस्ता च विद्या धूमावती प्रिये ! ।  
  
बगला चैव मातङ्गी कमला च प्रकीर्तिता ।  
  
ब्रह्मविष्णुमहेशाद्यैश्चतुर्वेदैर्नमस्कृता ।  
  
भोगदा मोक्षदा देवि ! कोटिब्रह्माण्डगोपिता ।  
  
अस्या ग्रहणमात्रेण जीवन्मुक्तस्तु साधकः ॥  
  
वरदातन्त्रे षष्ठपटले ।  
  
शिव उवाच ॥  
  
मन्त्रार्थं कथयाम्यद्य शृणुष्व परमेश्वरि ! ।  
  
विना येन न सिध्येत्तु साधनैः कोटिशः शिवे ! ।  
  
आदौ प्रासादबीजस्य मन्त्रार्थं शृणु पार्वति ! ।  
  
सिववाची हकारस्तु औकारः स्यात् सदाशिवः ।  
  
शून्यं दुःखहरार्थन्तु तस्मात्तेन शिवं यजेत् ॥  
  
हौम् ॥  
  
द दुर्गावाचकं देवि ! ।  
  
उकारश्चापि रक्षणे ।  
  
विश्वमाता नादरूपः कुर्वर्थो बिन्दुरूपकः ।  
  
तस्मात्तेनैव बीजेन दुर्गामाराधयेच्छिवे ! ॥  
  
दूम् ॥  
  
क काली ब्रह्म र प्रोक्तं महामायार्थकश्च ई ।  
  
विश्वमातार्थको नादो बिन्दुर्दुःखहरार्थकः ।  
  
तेनैव कालिकादेवीं पूजयेद्दुःखशान्तये ॥  
  
क्रीम् ॥  
  
हकारः शिववाची स्यात् रेफः प्रकृतिरुच्यते ।  
  
महामायार्थ ईशब्दो नादो विश्वग्रसूः स्मृतः ।  
  
दुःखहरार्थको बिन्दुर्भुवनां तेन पूजयेत् ॥  
  
ह्रीम् ॥  
  
महालक्ष्म्यर्थकः शः स्याद्धनार्धो रेफ उच्यते ।  
  
ईस्तुष्ट्यर्थोऽपरो नादो बिन्दुर्दुःखहरार्थकः ।  
  
लक्ष्मीदेव्या बीजमेतत्तेन देवीं प्रपूजयेत् ॥  
  
श्रीम् ॥  
  
सरस्वत्यर्थ ऐशब्दो बिन्दुर्दुःखहरार्थकः ।  
  
सरस्वत्या बीजमेतत्तेन वाणीं प्रपूजयेत् ॥  
  
ऐम् ॥  
  
क कामदेव उदिष्टोऽप्यथवा कृष्ण उच्यते ।  
  
ल इन्द्र ई तुष्टिवाची सुखदुःखप्रदञ्च अम् ।  
  
कामबीजार्थम् उक्तस्ते तव स्नेहान्महेश्वरि ! ।  
  
क्लीम् ॥  
  
ह शिवः कथितो देवि ! उ भैरव इहोच्यते ।  
  
परार्थो नादशब्दस्तु बिन्दुर्दुःखहरार्थकः ।  
  
वर्मबीजत्रयो ह्यत्र कथितस्तव यत्नतः ॥  
  
हूम् ॥  
  
गणेशार्थो ग उक्तस्ते बिन्दुर्दुःखहरार्थकः ।  
  
गं बीजार्थन्तु कथितं तव स्नेहान्महेश्वरि ! ।  
  
गम् ॥  
  
ग गणेशव्यापकार्थो लकारस्तेज औ मतः ।  
  
दुःखहरार्थको बिन्दुर्गणेशं तेन पूजयेत् ॥  
  
ग्लौम् ॥  
  
क्षणृसिंहो व्रह्मा रश्च ऊर्द्धदन्तार्थकश्च औ ।  
  
दुःखहरार्थको बिन्दुर्नृसिंहं तेन पूजयेत् ।  
  
क्ष्रौम् ॥  
  
नामादिवर्णः सर्वेषां नाम उक्तं स्वयम्भु वा ।  
  
तेनैवार्थन्तु जानीयादर्थलभ्यन्तु चिन्तयेत् ।  
  
यथायथं विभक्त्यन्तं मन्त्रार्थे चिन्तयेच्छिवे ! ।  
  
तत्तद्वर्णादियोगेन सङ्क्षेपात् कथितं त्वयि ।  
  
दुर्गोत्तारणवाच्यः स तारकार्थस्तकारकः ।  
  
मुक्त्यर्थो रेफ उक्तोऽत्र महामायार्थकश्च ई ।  
  
विश्वमातार्थको नादो बिन्दुर्दुःखहरार्थकः ॥  
  
वधूबीजार्थ उक्तोऽत्र तव स्नेहान्महेश्वरि ! ॥  
  
स्त्रीम् ॥   
  
यत्र बिन्दुद्वयं मन्त्रे एकं दुःखहरार्थकम् ।  
  
अन्यत् सुखप्रदं देवि ! ज्ञात्वा चार्थं विचिन्तयेत् ।  
  
यत्र बिन्दुद्वयं मन्त्रे अन्यत् पूर्णार्थकं मतम् ।  
  
स्वाहामात्रार्थका देवि ! परार्था वां प्रकीर्तिता ।  
  
शक्रमाता वषट् प्रोक्ता हरिप्रियार्थका गिरा ।  
  
सुरार्था फट् हयग्रीवे विव्रिम्बीजं विनिर्दिशेत् ।  
  
यं बीजं वायुवाची स्यात् लमैन्द्रं परिकीर्तितम् ।  
  
अनेकाक्षरबीजे च स्वस्वबीजं स्वनामकम् ।  
  
एवं ज्ञात्वा महेशानि ! मन्त्रार्थं परिचिन्तयेत् ।  
  
एकबीजद्वयं यत्र पृथगर्थं प्रकल्पयेत् ।  
  
वीप्सार्थं वा महेशानि ! ज्ञात्वा मन्त्रं जपेद्धिया ।  
  
इति ते कथितो देवि ! मन्त्रार्थः परमेश्वरि ! ।  
  
ईं बीजेनैव पुटितं मूलमन्त्रं जपेद् यदि ।  
  
तदेव मन्त्रचैतन्यं भवत्येव सुनिश्चितम् ॥  
  
सरस्वतीतन्त्रे प्रथमपटले ॥  
  
ईश्वर उवाच ॥  
  
मन्त्रार्थं परमेशानि ! सावधानावधरय ।  
  
मूलाधारे मूलविद्यां भावयेदिष्टदेवताम् ।  
  
शुद्धस्फटिकसङ्काशां भावयेत् परमेश्वरीम् ।  
  
प्। ४२१) धारयेदक्षरश्रेणीमिष्टविद्यां सनातनीम् ।  
  
मुहूर्तार्द्धं विभाव्यैतां पश्चाद्ध्यानपरो भवेत् ।  
  
ध्यानं कृत्वा महेशानि ! मुहूर्तार्द्धं ततः परम् ।  
  
ततो जीवो महेशानि ! मनसा कमलेक्षणे ! ।  
  
स्वाधिष्ठानं ततो गत्वा भावयेदिष्टदेवताम् ।  
  
बन्धूकारुणसङ्काशां जवासिन्दूरसन्निभाम् ।  
  
विभाव्य अक्षरश्रेणीं पद्ममध्यगतां पराम् ।  
  
ततो जीवः प्रसन्नात्मा पक्षिणा सहसुन्दरि ! ।  
  
मणिपूरं ततो गत्वा भावयेदिष्टदेवताम् ।  
  
विभाव्य अक्षरश्रेणीं पद्ममध्यगतां पराम् ।  
  
शुद्धस्फटिकसङ्काशां शिरःपद्मोपरिस्थिताम् ।  
  
ततो जीवो महेशानि ! पक्षिणा सह पार्वति ! ।  
  
हृत्पद्मं प्रययौ शीघ्रं नीरजायतलोचने ! ।  
  
इष्टविद्यां महेशानि ! भावयेत् कमलोपरि !  
  
विभाव्य अक्षरश्रेणीं महामरकतप्रभाम् ।  
  
ततो जीवो वरारोहे ! विशुद्धं प्रययौ प्रिये ! ।  
  
हृत्पद्मगहनं गत्वा पक्षिणा सह पार्वति ! ।  
  
इष्टंविद्यां महेशानि ! आज्ञांशे परिचिन्तयेत् ।  
  
पक्षिणा सह देवेशि ! खञ्जनाक्षि ! सुचिस्मिते ! ।  
  
इष्टविद्यां महेशानि ! साक्षाद्ब्रह्मस्वरूपिणीम् ।  
  
विभाव्य अक्षरश्रेणीं हरिद्वर्णां वरानने ! ।  
  
आज्ञाचक्रे महेशानि ! षट्चक्रे ध्यानमाचरेत् ।  
  
षट्चक्रे परमेशानि ! ध्यानं कृत्वा सुचिस्मिते ! ।  
  
ध्यानेन परमेशानि ! यद्रूपं समुपस्थितम् ।  
  
तदेव परमेशानि ! मन्त्रार्थं विद्धि पार्वति ! ॥  
  
  
अथ कुल्लुकादि ।  
  
सरस्वतीतन्त्रे तृतीयपटले ॥  
  
तारायाः कुल्लुका देवि ! महानीलसरस्वती ।  
  
पञ्चाक्षरी कालिकायाः कुल्लुका परिकीर्तिता ।  
  
काली कूर्चं बधूर्माया फट्कारान्ता महेश्वरि ! ।  
  
छिन्नायास्तु महेशानि ! कुल्लुकाष्टाक्षरी भवेत् ।  
  
वज्रवैरोचनीये च अन्ते वर्म प्रपूजयेत् ।  
  
सम्पत्प्रदायाः प्रथमं भैरव्याः कुल्लुका भवेत् ।  
  
श्रीमत्त्रिपुरसुन्दर्याः कुल्लुका द्वादशाक्षरी ।  
  
प्। ४२२) वाग्भवं प्रथमं बीजं कामबीजमनन्तरम् ।  
  
लज्जाबीजं ततः पश्चात्त्रिपुरेति ततः परम् ।  
  
भगवतीति तत्पश्चादन्ते ठद्वयमुद्धरेत् ।  
  
अथवा कामबीजञ्च कुल्लुका परिकीर्तिता ।  
  
प्रासादबीजं शम्भोश्च मञ्जुघोषे षडक्षरम् ।  
  
एकार्णा भुवनेश्वर्या विष्णोः स्यादष्टवर्णकम् ।  
  
नमो नारायणायेति प्रणवाद्यञ्च कुल्लुका ।  
  
मातङ्ग्याः प्रथमं बीजं माया धूमावतीं प्रति ।  
  
बालायाश्च बधूबीजं लक्ष्म्याश्च निजबीजकम् ।  
  
सरस्वत्या वाग्भवञ्च अन्नदाया अनङ्गका ।  
  
अपरेषाञ्च देवानां मन्त्रमात्रं प्रकीर्तितम् ।  
  
इयं ते कथिता देवि ! सङ्क्षेपात् कुल्लुका मया ।  
  
अज्ञात्वा कुल्लुकामेतां यो जपेदधमः प्रिये ! ।  
  
पञ्चत्वमाशु लभते सिद्धिहानिस्तु जायते ।  
  
तथा जपादिकं सर्वं निष्फलं नात्र संशयः ।  
  
तस्मात् सर्वप्रयत्नेन धारयेन्मूर्द्ध्नि कुल्लुकाम् ॥  
  
तथा ।  
  
विप्राणां प्रणवः सेतुः क्षत्रियाणां तथैव च ।  
  
वैश्यानाञ्चैव फट्कारो माया शूद्रस्य कथ्यते ।  
  
अजप्त्वा हृदि देवेश ! यो वै मन्त्रं समुच्चरेत् ।  
  
सर्वेषामेव मन्त्राणामधिकारो न तस्य हि ।  
  
महासेतुश्च देवेशि ! सुन्दर्या भुवनेश्वरी ।  
  
कालिकायाः स्वबीजञ्च तारायाः कूर्चबीजकम् ।  
  
अन्यासान्तु बधूबीजं महासेतुर्वरानने ! ।  
  
आदौ जप्त्वा महासेतुं जपेन्मन्त्रमनन्यधीः ।  
  
धने धनेशतुल्योऽसौ वाण्या वाणीश्वरोपमः ।  
  
युद्धे कृतान्तसदृशो नारीणां मदनोपमः ।  
  
जपकालो भवेत्तस्य सर्वकालो न संशयः ।   
  
अथ वक्ष्यामि निर्वाणं शृणुष्वावहितानघे ! ।  
  
प्रणवं पूर्वमुच्चार्य मातृकाद्यं समुद्धरेत् ।  
  
ततो मूलं महेशानि ! ततो वाग्भवमुद्धरेत् ।  
  
मातृकास्तु समस्तास्तु पुनः प्रणवमुद्धरेत् ।  
  
एवं पुटितमूलन्तु प्रजपेन्मणिपूरके ।  
  
एवं निर्वाणं महेशानि ! यो न जानाति पामरः ।  
  
कल्पकोटिसहस्रेण तस्य सिद्धिर्न जायते ॥  
  
  
अथ मुखशोधनम् ॥  
  
पञ्चमपटले ॥  
  
ईश्वर उवाच ॥  
  
अपरैकं प्रवक्ष्यामि न्त्खशोधनमुत्तमम् ।  
  
प्। ४२३) यत्र कृत्वा महादेवि ! जपपूजा वृथा भवेत् ।  
  
अशुद्धजिह्वया देवि ! यो जपेत् स तु पापकृत् ।  
  
तस्मात् सर्वप्रयत्नेन जिह्वाशोधनमाचरेत् ।  
  
महात्रिपुरसुन्दर्या मुखस्य शोधनं शुभे ! ।  
  
श्रीबीजं प्रणवो लक्ष्मीस्तारः श्रीप्रणवस्तथा ।  
  
इमं षडक्षरं मन्त्रं सुन्दर्या दशधा जपेत् ।  
  
शृणु सुन्दरि ! श्यामाया मुखशोधनमुत्तमम् ।  
  
निजबीजत्रयं देवि ! प्रणवत्रितयं पुनः ।  
  
कामत्रयं वह्निबिन्दुरतिचन्द्रयुतं पृथक् ।  
  
एषा नवाक्षरी विद्या मुखशोधनकारिणी ।  
  
तारायाः शृणु चार्वङ्गि ! अपूर्वमुखशोधनम् ।  
  
जीवनं मध्यमं लज्जां भुवनेशीं ततः प्रिये ! ।  
  
त्र्यक्षरीयं महाविद्या विज्ञेयाऽमृतवर्षिणी ।  
  
दुर्गायाः शृणु चार्वङ्गि ! मुखशोधनमुत्तमम् ।  
  
द्वादशस्वरमुद्धृत्य बिन्दुयुक्तं त्रयं तथा ।  
  
अपरैकं प्रवक्ष्यामि बगलामुखशोधनम् ।  
  
वाग्भवं भुवनेशीञ्च वाग्बीजं सुरवन्दिते ! ।  
  
मातङ्ग्याः शोधनं देवि ! अङ्कुशं वाग्भवं तथा ।  
  
बीजञ्चाङ्कुशमेतद्धि विज्ञेयं त्र्यक्षरीयकम् ।  
  
लक्ष्म्याश्च शोधनं देवि ! श्रीबीजं कमलानने ! ।  
  
दुर्गायाः शोधनं माया वाग्बीजपुटिता भवेत् ।  
  
दुर्गे ! स्वाहापुनर्माया वाग्बीजञ्च पुनश्च वाक् ।  
  
प्रणवं दान्तमुद्धृत्य वामकर्णविभूषितम् ।  
  
पुनः प्रणवमुद्धृत्य धनदामुखशोधनम् ।  
  
एवं मन्त्रं महेशानि ! धूमावत्या भवेदपि ॥  
  
प्रणवो बिन्दुमान् देवि ! पञ्चान्तको गणेशितुः ।  
  
वेदादिगगनं वह्निमनुयुग्मन्तु चन्द्रवत् ।  
  
द्व्यक्षरं परमेशानि ! विष्णोश्च मुखशोधनम् ।  
  
अन्यासां प्रणवं देवि ! बालादीनां प्रकीर्तितम् ।  
  
स्त्रीणाञ्च शूद्रतुल्यं हि मुखशोधनमीरितम् ।  
  
मुखशोधनमात्रेण जिह्वाऽमृतमयी भवेत् ।  
  
अन्यथा मुखविड्युक्ता जिह्वा भवति सर्वदा ।  
  
भक्षणैर्दूषिता जिह्वा मिथ्यावाक्येन दूषिता ।  
  
कलहैर्दूषिता जिह्वा तत्कथं प्रजपेन्मनुम् ।  
  
तच्छोधनमनाचर्य न जपेत् पामरः क्वचित् ।  
  
प्। ४२४) शैवशाक्तवैष्णवादेः सर्वस्यावश्यमेव वा ।  
  
अन्यथा प्रजपेन्मन्त्रं मोहेन यदि भाविनि ! ।  
  
सर्वं तस्य वृथा देवि ! मन्त्रसिद्धिर्न जायते ।   
  
अन्ते नरकवासी च भवेत् सोऽपि न चान्यथा ।  
  
देवो यदि जपेन्मन्त्रमकृत्वा मुखशोधनम् ।  
  
पतनं तस्य देवेशि ! किं पुनर्मर्त्यवासिनाम् ॥  
  
षष्ठपटले ॥  
  
ईश्वर उवाच ॥  
  
अथ वक्ष्यामि देवेशि ! प्राणयोगं शृणुष्व मे ।  
  
विना प्राणं यथा देहः सर्वकर्मसु न क्षमः ।  
  
विना प्राणं तथा मन्त्रः पुरश्चर्याशतैरपि ।  
  
मायया पुटितो मन्त्रः सप्तधा जपतः पुनः ।   
  
सप्राणो जायते देवि ! सर्वत्रायं विधिः स्मृतः ।  
  
तथैवं दीपनं वक्ष्ये सर्वमन्त्रे च भाविनि ! ।  
  
अन्धकारे गृहे यद्वन्न किञ्चित् प्रतिभासते ।   
  
दीपनीरहितो मन्त्रस्तथैव परिकीर्तितः ।  
  
वेदादिपुटितं मन्त्रं सप्तवारं जपेत् पुनः ।  
  
दीपनीयं समाख्याता सर्वत्र परमेश्वरि ! ।  
  
वेदादिपुटितं कृत्वा प्रयत्नेन सुरेश्वरि ! ।  
  
दशधा प्रजपेन्मन्त्रं सूतकद्वयमुक्तये ।  
  
अथोच्यते जपस्यात्र क्रमश्च परमाद्भुतः ।  
  
यं कृत्वा सिद्धसङ्घानामधिपो जायते नरः ।  
  
नतिर्गुर्वादिनामादौ ततो मन्त्रशिखां भजेत् ।  
  
ततोऽपि मन्त्रचैतन्यं मन्त्रार्थभावना ततः ।  
  
गुरुध्यानं शिरःपद्मे हृदीष्टध्यानमाहरन् ।  
  
कुल्लुकाञ्च ततः सेतुं महासेतुमनन्तरम् ।  
  
निर्वाणञ्च ततो देवि ! योनिमुद्राविभावना ।  
  
अङ्गन्यासं प्राणायामं जिह्वाशोधनमेव च ।  
  
प्राणयोगं दीपनीञ्च अशौचभङ्गमेवं च ।  
  
भ्रूमध्ये वा नसोरग्रे द्रष्टिसेतुं जपं पुनः ।  
  
सेतुमशौचभङ्गञ्च प्राणायाममिति क्रमाः ॥  
  
चतुर्थपटले ॥  
  
कुल्लुकां मूर्द्ध्नि सञ्जप्य हृदि सेतुं विचिन्तयेत् ।  
  
महासेतुं विशुद्धौ च कण्ठदेशे समुद्धरेत् ।  
  
मणिपूरे तु निर्वाणं महाकुण्डलिनीमधः ।  
  
स्वाधिष्ठाने कामबीजं राकिणीमूर्द्ध्निसंस्थितम् ।  
  
विचिन्त्य विधिवद्देवि ! मूलाधारान्तिकां शिवे ! ।  
  
विशुद्धान्तं स्मरेद्देवि ! विसतन्तुतनीयसीम् ।  
  
वेदिस्थानं हि जीवान्तं मूलमन्त्रावृतं मुहुः ॥  
  
प्। ४२५) अन्यस्तु बीजचिन्तामण्यादावनुसन्धेयोऽत्र ग्रन्थगौरवभिया न लिखितः ॥  
  
पुरश्चरणन्तु तन्त्रसारकारेणैव धृतम् ।  
  
पुरश्चरणविशेषो लिख्यते ।  
  
कङ्कालमालिनीतन्त्रे ॥  
  
अथवान्यप्रकारेण पुरश्चरणमुच्यते ।  
  
अष्टम्याञ्च चतुर्दश्यां नवम्यां वीरवन्दिते ! ।  
  
सूर्योदयं समारभ्य यावत् सूर्योदयान्तरम् ।  
  
तावज्जप्त्वा निरातङ्कः सर्वसिद्धीश्वरो भवेत् ।  
  
अथवान्यप्रकारेण पुरश्चरणमुच्यते ।  
  
अष्टम्याञ्च चतुर्दश्यां पक्षयोरुभयोरपि ।  
  
अस्तमारभ्य सूर्यस्य यावत् सूर्यास्तमं भवेत् ।  
  
तावज्जप्त्वा निरातङ्कः सर्वसिद्धीश्वरो भवेत् ।  
  
अथवा विजनस्थश्च अस्थिशय्यासमश्च वा ।  
  
उदयास्तं दिवा जप्त्वा सर्वसिद्धीश्वरो भवेत् ।  
  
तेनासने च वा देवि ! अस्तमारभ्य भास्वतः ।  
  
जपित्वोदयपर्यन्तं सर्वसिद्धीश्वरो भवेत् ।  
  
अथवान्यप्रकारेण पुरश्चरणमुच्यते ।  
  
सूर्योदयात् समारभ्य घटिकादशकं क्रमात् ।  
  
ऋतवः स्युर्वसन्ताद्या अहोरात्रं दिने दिने ।  
  
वसन्तग्रीष्मवर्षाख्यशरद्धेमन्तशैशिराः ।  
  
वसन्तश्चापि पूर्वाह्णे ग्रीष्मो मध्याह्न उच्यते ।  
  
अपराह्णः प्राविषः स्युः प्रदोषः शरदः स्मृतः ।  
  
अर्द्धरात्रे च हेमन्तः शेषे च शिशिरं स्मृतम् ।  
  
सूर्योदयात् समारभ्य वसन्तान्तं समाहितः ।  
  
तावज्जपेन्महेशानि ! पुरश्चर्या हि सिध्यति ।  
  
ततः पूजादिकं कृत्वा शक्तियुक्तश्च साधकः ।  
  
गुरवे दक्षिणां दत्त्वा सर्वसिद्धीश्वरो भवेत् ॥  
  
अथवान्यप्रकारेण पुरश्चरणमुच्यते ।  
  
ग्रीष्मादिषु महेशानि षडृतुषु च साधकः ।  
  
पृथग्जप्त्वा वरारोहे ! पुरश्चर्या हि सिध्यति ।  
  
पूर्वोक्तविधिना सर्वं कर्तव्यं वीरवन्दिते ! ।  
  
ऋतौ जप्त्वा तु ऋत्वन्ते शक्तितः पूजयेच्छिवाम् ।  
  
एवमाचर्य कृत्यं वै धनानामीश्वरो भवेत् ॥  
  
अथ वारपुरश्चरणं स्वतन्त्रतन्त्रे ॥  
  
रविवारादिसर्वेषु वारसङ्ख्यसहस्रकम् ।  
  
जप्त्वा मन्त्रं सदा देवि ! साधकः सिद्धिभाग्भवेत् ।  
  
प्। ४२६) पुरश्चरणमेतद्धि नात्र कार्या विचारणा ।  
  
एवंविधं समाचर्य दशांशन्तु तदाचरेत् ।  
  
गुरवे दक्षिणां दत्त्वा सर्वकाममवाप्नुयात् ॥  
  
अथ तिथिपुरश्चरणं तत्रैव ॥  
  
प्रतिपत्तिथिमारभ्य कुहुर्यावद्भवेत् प्रिये ! ।  
  
तिखिसङ्ख्याक्रमेणैव वर्द्धयेच्च सहस्रकम् ।  
  
एवं जप्त्वा तदा मन्त्री सर्वकाममवाप्नुयात् ।  
  
पुरश्चरणमेतद्धि कथितञ्च वरानने ! ।  
  
प्रतिपत्तिथिमारभ्य राका यावद्भवेत् प्रिये! ।  
  
तावन्मन्त्रं प्रजातितिथिसङ्ख्याक्रमेण तु ।  
  
सर्वभावसमायुक्तो जायते भुवि साधकः ।  
  
एतेनैव समृद्धिः स्यान्नात्र कार्या विचारणा ॥  
  
अथ मासनियतकार्यम् ॥  
  
अद्येत्यादिवैशाखे कार्तिके माघे वा मासि अमुकराशिस्थे भास्करे   
अमुकपक्षेऽमुकतिथावारभ्य अमुकगोत्रः श्रीअमुकदेवशर्मा अमुकदेवताया   
अमुकमन्त्रसिद्धिकामोऽमुकसङ्क्रान्त्यामारभ्य मेषतुलामकरस्थरविं यावत्   
प्रत्यहममुकदेवताया   
अमुकमन्त्रसहस्रसङ्ख्यकजपमेषादावनन्तरतद्दशांशहोम-  
तद्दशांशतर्पणतद्दशांसाभिषेकतद्दशांश-  
ब्राह्मणभोजनरूपपुरश्चरणमहं करिष्ये इति सङ्कल्प्य मासं व्याप्य   
हविष्यान्नभुक् नियमस्थः प्रत्यहं सहस्रकृत्वो जपेत् ॥ ततः   
सौरज्यैष्ठसौरमार्गशीर्षसौरफाल्गुनप्रथमदिनेषु होमादिकं कृत्वा दक्षिणां   
कुर्यात् यथा । अद्येत्यादि कृतैतत् अमुके मासि अमुकराशिस्थे भास्करे अमुके पक्षे   
अमुकतिथौ अमुकगोत्रः श्री-अमुकदेवशर्मा अमुकराशिस्थरविकालीनामुकदेवताया   
अमुकमन्त्र इयत्सङ्ख्यकजपतद्दशांशहोमतद्दशांश-  
तर्पणतद्दशांशाभिषेकतद्दशांश-ब्राह्मणभोजनरूपपुरश्चरणकर्मणः   
साङ्गतार्थं दक्षिणामिदं काञ्चनं वह्निदैवतम् अमुकगोत्राय   
श्रीअमुकदेवशर्मणे गुरवे तुभ्यमहं सम्प्रददे । ततोऽच्छिद्राववारणं कुर्यात् ॥  
अथ वारादिपुरश्चरणसङ्क्ल्पमाह ॥ अद्येत्यादि अमुके मासि   
  
प्। ४२७) अमुकराशिस्थे भास्करे अमुके पक्षे अमुकतिथावारभ्य अमुकगोत्रः श्री-  
अमुकदेवशर्मा अमुकदेवताया अमुकमन्त्रसिद्धिकामः रविवारादिसर्ववारेषु   
अमुकदेवताया अमुकमन्त्रस्य वारसङ्ख्यकसहस्रजपरूपपुरश्चरणमहं करिष्ये ।  
  
इति सङ्कल्पयेत् ।  
  
ततः शेषदिने तत्परदिने वा अद्येत्यादि कृतैतत् अमुकदेवताया अमुकमन्त्रस्य   
रविवाराद्यधिकरणकवारसङ्ख्यकसहस्रजप-  
तद्दशांशहोमतद्दशांशतर्पणतद्दशांशाभिषेकतद्द-  
शांशब्राह्मणभोजनकर्माण्यहं करिष्ये ।  
  
ततो दक्षिणा ।  
  
अद्येत्यादि कृतैतत् रविवाराद्यधिकरणकवारसङ्ख्यक-  
सहस्रजपतद्दशांशहोमतद्दशांशतर्पणतद्दशांशाभि-  
षेकतद्दशांशब्राह्मणभोजनरूपपुरश्चरणकर्मणः साङ्गतार्थं   
दक्षिणामिदमित्यादि ॥  
तिथिपुरश्चरणे सर्वेमेवं सर्वत्र वारशब्दस्थाने तिथिशब्दप्रयोगः । अथ   
ऋतुपुर्श्चरणसङ्कल्पः ॥ अद्येत्यादि अमुकगोत्रः श्रीअमुकदेवशर्मा अमुकदेवताया   
अमुकमन्त्रसिद्धिकामः सूर्योदयं समारभ्य वसन्तान्तं यावत् अमुकदेवताया   
अमुकमन्त्रस्य जपरूपपुरश्चरणमहं करिष्ये ॥  
अन्यत्र ग्रीष्म-ऋतुव्यापकजपरूपपुरश्चरणमहं करिष्ये एवं सर्वत्र ॥ जपान्ते   
पूजां कृत्वा दक्षिणां कुर्यद् यथा । अद्येत्यादि अमुकदेवताया अमुकमन्त्रस्य   
वसन्त-ऋतुव्यापकजपरूपपुरश्चरणकर्मणः साङ्गतार्थं दक्षिणामिदमित्यादि ।   
एवं सर्वत्र ॥ तर्पणाभिषेकप्रयोगो यथा ।  
  
आचम्य सामान्यार्घ्यं कृत्वा आसनशुद्धिं कृत्वा प्राणायामम्   
ऋष्यादिन्यासकराङ्गन्यासौ च कृत्वा ध्यात्वा मानसैः सम्पूज्य पुनर्ध्यात्वा जले   
देवं समावाह्य इदमुदकात्मकं पाद्यम् अमुकदेवतायै नमः ।   
इदमुदकात्मकमर्घ्यम् । इत्यनेन उदकात्मकैरुपचारैः सम्पूज्य सन्ध्योक्तविधिना   
परिवारान् सन्तर्प्य मूलमुच्चार्य अमुकदेवतां तर्पयामि नमः । इत्यनेन सन्तर्प्य   
आत्मानं देवतारूपं ध्यात्वा नमोऽन्तमूलमुच्चार्य   
अमुकदेवतामहमभिषिञ्चामि इति कुम्भमुद्रया मूर्द्धानमभिषिच्य   
संहारमुद्रया देवतां विसर्जयेत् ॥  
  
प्। ४२८) अथ श्रीदुर्गाया रहस्यपुरश्चरणं स्वतन्त्रतन्त्रे ॥  
  
श्रीपार्वत्युवाच ॥  
  
कथयस्व महादेव ! सिद्धिकारणमुत्तमम् ।  
  
येन सिद्धिं समयान्ति सर्वे मन्त्राश्च सिद्धिदाः ।  
  
येषु येषु च कालेषु पुरश्चरणं भवेद्ध्रुवम् ॥  
  
शिव उवाच ॥  
  
कथयामि समासेन श्रूयतां पर्वतात्मजे ! ।  
  
मेषे दशसहस्रञ्च प्रजपेन्मन्त्रमुत्तमम् ।  
  
पुरश्चरणमेतद्धि जायते हरवल्लभे ! ।  
  
वृषराशौ यदा मन्त्रमयुतं प्रजपेत् सुधीः ।  
  
तेन तत्र सुसिद्धिः स्यान्नात्र कार्या विचारणा ।  
  
मिथुने च तथा मन्त्री अयुतं मन्त्रमुत्तमम् ।  
  
प्रजपेत् प्रयतो नित्यं पुरश्चरणमुच्यते ।  
  
कर्कटे च यदा मन्त्री सहस्रं प्रत्यहं जपेत् ।  
  
तेन सर्वार्थसिद्धिः स्यात् पुरश्चरणकृद्भवेत् ।  
  
सिंहे च सर्वमन्त्राणामयुतानां द्वयं जपेत् ।  
  
धर्मार्थकाममोक्षाणां फलभाग् भवति ध्रुवम् ।  
  
कन्यायाञ्च यदा मन्त्री मन्त्रं मन्त्रपरायणः ।  
  
सहस्रद्वादशञ्चैव जपेन्नियतमानसः ।  
  
पुरश्चरणमेतद्धि सर्वकामार्थसाधनम् ।  
  
इह लोके सुखं भुक्त्वा चान्ते देवीपुरं व्रजेत् ।  
  
तुलायां प्रत्यहं मन्त्री सहस्रं साधको जपेत् ।  
  
अनेन विधिना देवि ! पुरश्चरणकृद्भवेत् ।  
  
वृश्चिके चायुतं मन्त्रं शय्यायां प्रजपेत् सुधीः ।  
  
तेन सर्वार्थसिद्धिः स्यात् पुरश्चर्याफलं लभेत् ।  
  
धनुषि च यदा मन्त्रं जपेदयुतमादरात् ।  
  
इहैव कन्दर्पसमो धनवान् बलवान् सुखी ।  
  
मकरे च यदा मन्त्रं जपेत् साधकसत्तमः ।  
  
अयुतानि च चत्वारि प्रत्यहं यतमानसः ।  
  
धमार्थं भावयेन्नित्यं पुरश्चरणमुच्यते ।  
  
कुम्भे चैव यदा मन्त्रं जपेदयुतमादरात् ।  
  
तेन सर्वार्थसिद्धिः स्यात् पुरश्चरणकृद्भवेत् ।  
  
मीने चैव यदा देवि ! प्रजपेदयुतद्वयम् ।  
  
पुरश्चरणमित्याहुः सर्वागमविशारदाः ।  
  
सर्वत्रजपनं कार्यं रात्रौ वा मैथुनेऽपि वा ।  
  
प्। ४२९) शय्यायाञ्च विशेषेण परयोषित्समागमे ।  
  
हविष्याशी तदा देवि ! जपेन्नियतमानसः ।  
  
एवंविधं जपं कृत्वा दशांशञ्च तदाचरेत् ।  
  
दक्षिणां गुरवे दत्त्वा सिद्धिभाग्भवति ध्रुवम् ।  
  
येषु येषु नक्षत्रेषु जायते सिद्धिरुत्तमा ।  
  
कथयामि समासेन श्रूयतां पर्वतात्मजे ! ।  
  
अश्विन्यां प्रजपेन्मन्त्रं साधकश्च सहस्रकम् ।  
  
तेनास्मिन् सिद्धिमाप्नोति साधको नात्र संशयः ।  
  
द्विसहस्रं यदा मन्त्रं भरण्याञ्च जपेत् सुधीः ।   
  
यमलोकं परित्यज्य धनेन च धनाधिपः ।   
  
कृत्तिकायां जपेन्मन्त्रं द्विसहस्रञ्च साधकः ।  
  
रोहिण्याञ्च यदा मन्त्रं जपेत् साधकसत्तमः ।  
  
सहस्रं वा शतं वापि सर्वकाममवाप्नुयात् ।  
  
मृगशीर्षे यदा मन्त्रं नियतं प्रजपेत् सुधीः ।  
  
सहस्रपञ्चकञ्चैव वृहस्पतिसमो भवेत् ।  
  
आर्द्रायां जप्यते मन्त्रं साधकैः सुसमाहितैः ।  
  
षट्सहस्रं यदा देवि ! सर्वकामार्थसिद्धये ।  
  
पुनर्वसुसमायोगे सहस्रं मन्त्रमुत्तमम् ।  
  
जपनात् साधको नित्यं लभते च सुरोत्तमम् ।  
  
पुण्यायाञ्च जपेन्मन्त्रं सप्तानाञ्च सहस्रकम् ।  
  
तेन सर्वसुसिद्धिः स्यात् पुरश्चर्याधिको विधिः ।  
  
अश्लेषायां यदा मन्त्रं मन्त्री देवि ! समाहितः ।   
  
सहस्रषट्ककञ्चैव जपेत् सर्वार्थसिद्धये ।  
  
दशसहस्रं मघायाञ्च जप्त्वा मन्त्रं समाहितः ।  
  
पुरन्दरसमो भूत्वा साधको विचरेद्भुवि ।  
  
एकादशसहस्रन्तु पूर्वात्रये जपेत् सुधीः ।  
  
कुबेर इव वित्ताढ्यो जायते साधको भुवि ।  
  
उत्तरात्रितये देवि ! सहस्रद्वादशं तथा ।  
  
जप्यते साधकैर्नित्यं सर्वकामार्थसिद्धये ।  
  
हस्तायाञ्च जपेद्देवि ! त्रयोदशसहस्रकम् ।  
  
सूर्यस्वेव समो भूत्वा विचारेद्भुवि साधकः ।  
  
चित्रायाञ्च जपेन्मन्त्रं द्विसहस्रञ्च साधकः ।  
  
नानाभोगसमायुक्तो भवेद्भुवि पुरन्दरः ।  
  
स्वात्यां सर्वार्थसिद्धिः स्यद्विसहस्रस्य जापनात् ।  
  
साधकोऽव्याहतगतिर्जायते नात्र संशयः ।  
  
विशाखायां यदा मन्त्रं चतुःसाहस्रकं प्रिये ! ।  
  
प्। ४३०) जपेच्च साधको नित्यं सोमवत् प्रियदर्शनः ।  
  
अनुराधायां यदा देवि ! मन्त्री मन्त्रं सदा जपेत् ।  
  
पुत्रपौत्रसमायुक्तः खेचरो जायते ध्रुवम् ।  
  
ज्येष्ठायाञ्च यदा मन्त्रं द्विसहस्रं विचक्षणः ।  
  
जपनाल्लभते सिद्धिं नात्र कार्या विचारणा ।   
  
मूलायाञ्च जपेन्मन्त्रं सहस्रपञ्चकं प्रिये ! ।  
  
नानासिद्धिमवाप्नोति साधको नात्र संशयः ।   
  
श्रवणायां यदा मन्त्रं द्विसहस्रं जपेत् सुधीः ।  
  
अष्टसिद्धिर्भवेत्तस्य नात्र वै संशयः प्रिये ! ।  
  
धनिष्ठायां जपेन्मन्त्रं द्विसहस्रं समाहितः ।  
  
वरुणेन समो भूत्वा जायते साधको भुवि ।  
  
शतभिषायां यदा मन्त्रं द्विसहस्रं जपेत् सुधीः ।  
  
स महापातकान्मुच्येत् फलभाग्भवति ध्रुवम् ।  
  
रेवत्याञ्च महामन्त्रं चतुःसाहस्रकं तथा ।  
  
जप्त्वा स्तुत्वा सदा देवि ! सोमलोकमाप्नुयात् ।  
  
रात्रौ वा मैथुने वापि शय्यायाञ्च व्यवस्थितः ।  
  
प्रजपेत् साधको नित्यं साधयेदात्मनो हितम् ।  
  
सर्वदा प्रजपेन्मन्त्रं हविष्याशी दिवा शुचिः ।  
  
दक्षिणां गुरवे दद्याद्यथाविभवविस्तरम् ।  
  
अथवान्यप्रकारेण पुरश्चरणमुच्यते ।  
  
ववादिकरणेनैव पुरश्चरणमुच्यते ।  
  
विष्कुम्भादिषु योगेषु यो जपेद्योगसङ्ख्यया ।  
  
सहस्रं साधको नित्यं सर्वसिद्धिपरायणः ।  
  
पुरश्चरणमेतद्धि तन्त्रे तन्त्रे निरूपितम् ।  
  
सङ्क्रान्तिषु च सर्वासु विषुवादिषु पार्वति ! ।  
  
सङ्क्रान्तेरनुसारेण वर्द्धयेच्च सहस्रकम् ।  
  
पूर्वमुखो जपेन्मन्त्रं धनार्थी सर्वदा प्रिये ! ।  
  
शत्रुनाशाय सततं प्रजपेत् पश्चिमामुखः ।  
  
लोकानां वश्यहेत्वर्थं मुक्त्यर्थं वा यदा प्रिये ! ।  
  
उत्तराभिमुखो भूत्वा जपेन्मन्त्रं समाहितः ।  
  
शत्रुनाशाय सततं दक्षिणाभिमुखो जपेत् ॥  
  
  
इति हरगौरीसंवादे रहस्यपुरश्चरणम् ॥  
  
  
अथ ग्रहणपुरश्चरणम् ॥  
  
ग्रहणन्तु चक्षुषा राहोर्दर्शनम् ।  
  
स तु चण्डालस्वरूप इति किंवदन्ती ।  
  
तस्य दर्शनं कथं पुण्यजनकमिति सन्देहे मातृकाभेदतन्त्रे षष्ठपटले ॥  
  
प्। ४३१) चण्डिकोवाच ॥  
  
राहुश्चाण्डालविख्यातः सर्वत्र परमेश्वर ! ।  
  
पुण्यं कालं कथं देव ! तस्य स्पर्शे दिवाकरे ।  
  
निशाकरे तथा नाथ ! चेति मे संशयो हृदि ।  
  
कथयस्व परानन्द ! पश्चादन्यं प्रकाशय ॥  
  
  
श्रीशङ्कर उवाच ॥  
  
शृणु सर्वाङ्गसुभगे ! ग्रहणँचोत्तमोत्तमम् ।  
  
ग्रहणं त्रिविधं देवि ! चन्द्रसूर्याग्निसंयुतम् ।  
  
सक्तेर्ललाटे नेत्रे च वह्निस्तिष्ठति सर्वदा ।  
  
वामनेत्रे तथा चन्द्रो दक्षे सूर्यः प्रतिष्ठितः ।  
  
शम्भुनाथेन देवेशि ! रमणं क्रियते यदि ।  
  
तदैव ग्रहणं देवि ! शक्तियुक्तः सदाशिवः ।   
  
वामनेत्रे चुम्बिते च शशाङ्कग्रहणं तदा ।  
  
दक्षनेत्रे चुम्बिते च भास्करग्रहणं तथा ।  
  
ललाटे चुम्बिते चाग्निग्रहणं परमेश्वरि ! ।  
  
शिववीर्यं यतो वह्निरतो दृश्यः सुरेश्वरि ! ।  
  
राहुः शिवः समाख्यातस्त्रिगुणा शक्तिरीरिता ।  
  
शिवशक्त्योः समायोगाद् ग्रहणं परमेश्वरि ! ।  
  
शिवशक्त्योः समायोगकालो ब्रह्ममयः प्रिये ! ।  
  
अत एव महेशानि ! राश्यादीन् न विचारयेत् ।  
  
तिथीनक्षत्रयोगे तु यद्योगं परमेश्वरि ! ।  
  
तदैव परमेशानि ! राश्यादिगणनं चरेत् ।  
  
शिवशक्तिसमायोगात् सर्वं ब्रह्ममयं जगत् ।  
  
मासपक्षतिथीनाञ्च नोच्चार्यं परमेश्वरि ! ।  
  
दृष्टिमात्रेण जप्तव्यं तदा सिद्धो भवेद् ध्रुवम् ।  
  
तत्कालं परमं कालं विज्ञेयं वीरवन्दिते ! ।  
  
तत्र यद् यत् कृतं सर्वं बहु किं कथ्यतेऽधुना ।  
  
एतत् सुगुप्तभेदं हि तव स्नेहात् प्रकाशितम् ।  
  
न वक्तव्यं पशोरग्रे प्राणान्तेऽपि सुरेश्वरि ! ॥  
  
अत्रानन्तफलकीर्तनात् जपदशांशहोमादिकमपि न कर्तव्यम् ॥  
  
तदुक्तं गायत्रीतन्त्रे प्रथमब्राह्मणपरिच्छेदे ॥  
  
चन्द्रसूर्योपरागे च जप्त्वा ब्रह्ममयो भवेत् ।  
  
मन्त्रस्य परमेशानि ! न च होमादिकञ्चरेत् ।  
  
कृते होमादिके भद्रे ! तज्जपं विफलं भवेत् ।  
  
जपमात्रे महेशानि ! अनन्ततन्मनुर्यथा ।  
  
अनन्तस्य महेशानि ! दशांशं केन जायते ॥  
  
प्। ४३२) शाक्तानन्दतरङ्गिणीद्वादशोल्लासधृतबीजार्णवतन्त्रीय-षोडशपटले ॥  
  
  
एकदा परमेशानि ! कामाख्यायां महेश्वरि !।  
  
दृष्ट्वोपरागं यत्कार्यं तच्छृणुष्व वरानने ! ।  
  
कुतः स्नानं कुतः सन्ध्या प्राणायामः कुतः प्रिये ! ।  
  
भूतशुद्धिः कुतो भद्रे ! कुतः पूजा वरानने !।  
  
कालातीतभयाद्देवि ! सर्वं सन्त्यज्य कामिनि ! ।  
  
सङ्कल्पं मानसं कृत्वा जपं कृत्वा वरानने ! ।  
  
पञ्चाङ्गैस्तु विहीनोऽपि सिद्धो भवति नान्यथा ।  
  
मन्त्रं विद्या महेशानि ! कवचं स्तवमेव वा ।  
  
ध्यानं वा परमेशानि ! न्यासं वा कमलेक्षणे ! ।  
  
एकोच्चारेण गिरिजे ! तद्भवेद्दशकोटयः ।  
  
असङ्ख्यं तज्जपं देवि ! ग्रहणे चन्द्रसूर्ययोः ।  
  
तत्कथं परमेशानि ! क्रियते जपसङ्ख्यकम् ।  
  
अत एव महेशानि ! होमो नास्ति शुचिस्मिते ! ।  
  
अभिषेकञ्च देवेशि ! तथा तर्पणमेव च ।  
  
भोजनञ्च महेशानि ! नास्त्यत्र कमलानने ! ।  
  
चन्द्रसूर्यग्रहे देवि ! पञ्चाङ्गं नास्ति कामिनि ! ।  
  
पञ्चाङ्गेन विहीनोऽपि सिद्धो भवति नान्यथा ।   
  
सङ्कल्पं विधिवद्देवि ! मानसं यदुपस्थितम् ।  
  
तत्सङ्कल्पं विजानीयाद्ग्रहणे चन्द्रसूर्ययोः ।  
  
तस्मात्तु चपलापाङ्गि ! सङ्कल्पं नैव कारयेत् ।  
  
सङ्कल्पं मानसं देवि चतुर्वर्गफलप्रदम् ।  
  
ततो हि मानसं देवि ! मुख्यं सङ्कल्पमीरितम् ।  
  
व्यर्थं हि स्थूलसङ्कल्पं ग्रहणे परिकीर्तितम् ।  
  
सङ्कल्पेन विना देवि ! यत्किञ्चित् कुरुते नरः ।  
  
व्यर्थमेव हि तत् सर्वं तस्मात्तन्मानसं परम् ।  
  
प्रथमे प्रहरे देवि ! चन्द्रग्रासं यदा भवेत् ॥  
  
तदैव दिवसे भुक्त्वा सत्वरं नरकं व्रजेत् ।  
  
निशीथे तु यदा देवि ! ग्रसेच्चन्द्रं यद तमः ।  
  
तदैव दिवसे भुक्त्वा पीत्वानन्दमयो भवेत् ।  
  
चन्द्रग्रहणकालेतु जपयज्ञादिकञ्चरेत् ।  
  
रात्रौ भुक्त्वा च पीत्वा च जपयज्ञादिकं चरेत् ।  
  
सर्वेषु विष्णुमन्त्रेषु सौरे गाणपते तथा ।  
  
शक्तिमन्त्रे महेशानि ! प्रशस्तं सततं जप्म् ।  
  
प्। ४३३) इति बीजार्णवे तन्त्रे शिवेन परिकीर्तितम् ।  
  
एतत् कल्पं ज्ञानिनान्त्वज्ञानिनामपि चोच्यते ॥  
  
गान्धर्वे ॥  
  
अथवान्यप्रकारेण पुरश्चरणमुच्यते ।  
  
ग्रहणेऽर्कस्य चेन्दोर्वा शुचिः पूर्वमुपोषितः ।  
  
नद्यां समुद्रगामिन्यां नाभिमात्रोदके स्थितः ।  
  
ग्रहणादिविमोक्षान्तं जपेन्मन्त्रं समाहितः ।  
  
दृष्ट्वा स्नात्वा सुसङ्कल्पो विमोक्षान्तं जपञ्चरेत् ॥  
  
जपस्य तु दशांशेन होमं कुर्याद् यथाविधि ।  
  
होमार्थं तद् द्विगुणं जपेन्मन्त्रं समाहितः ॥  
  
होमस्य तु दशांशश्च तर्पणं समुपाचरेत् ।  
  
अभिषेकदशांशेन ब्राह्मणान् भोजयेत्ततः ।  
  
तदन्ते महतीं पूजां कुर्यात् साधकसत्तमः ।  
  
गुरवे दक्षिणां दत्त्वा भक्त्या विप्रांश्च तर्पयेत् ॥  
  
  
कालीतन्त्रे ॥  
  
  
अथवान्यप्रकारेण पुरश्चरणमिष्यते ।  
  
चन्द्रसूर्यग्रहे चैव ग्रासावधिविमुक्तितः ।  
  
यावत्सङ्ख्यं मनुं जप्त्वा तावद्धोमादिकं चरेत् ।  
  
  
जामले ॥  
  
  
अपि शुद्धोदके स्नात्वा शुचौ देशे समाहितः ।  
  
ग्रासाद्विमुक्तिपर्यन्तं जपेन्मन्त्रमनन्यधीः ।  
  
एवं जप्त्वाप्यसन्दिग्धो जपस्य फलभाग्भवेत् ॥  
  
ग्रहणपूर्वाहे उपवासाशक्तस्य फलदुग्धादिभोजनाप्रामाण्यात् वरं   
हरिष्याचरणं शास्त्रं निमित्तानिश्चये तस्याङ्गत्वाभावादुपवासं विनैव   
पुरश्चरणमित् गुरवः ।  
  
अत्र श्राद्धमकुर्वाणः पङ्के गौरवसीदतीति निन्दाश्रवणमुपदिष्टविषयम् ।  
  
उपदिष्टस्य तु जपस्यावश्यकत्वं वैधहिंसावदिति मान्याः ।  
  
सनत्कुमारीये ।  
  
श्राद्धादेरनुरोधेन यदि जापं त्यजेन्नरः ।  
  
स भवेद्देवताद्रोही पितॄन् सप्त नयत्यध इत्यारब्धपुरश्चरणविषयम् ।  
  
  
त्यजेदिति श्रवणात् ॥  
  
  
अथ मालाप्रकरणम् ॥  
  
  
नित्यातन्त्रे नवमपटले ॥  
  
  
ईश्वर उवाच ।  
  
  
अक्षमालां समाश्रित्य मातृकावर्णरूपिणीम् ।  
  
अथ मुक्ताफलमयी भोगमोक्षप्रदायिनी ।  
  
राजवश्यकरी सर्वसिद्धिदा नात्र संशयः ।  
  
यथा मुक्ताफलमयी तथा स्फटिकनिर्मिता ।  
  
प्। ४३४) रुद्राक्षमाला गिरिजे ! मोक्षदा च समृद्धिदा ।  
  
प्रबालघटिता माला वश्यदा कर्मसाधिनी ।  
  
माणिक्यरचिता माला साम्राज्यफलदायिनी ।  
  
पुत्त्रञ्जीवकमाला तु विद्यालक्ष्मीप्रदायिनी ।  
  
पद्मबीजाक्षमाला तु महालक्ष्मीप्रदायिनी ।  
  
रक्तचन्दनबीजाक्षमाला वश्यफलप्रदा ॥  
  
मुण्डमालातन्त्रे द्वितीयपटले ।  
  
स्फाटिकैर्मोक्षलाभः स्यात् रुद्राक्षैर्बहुपुत्रदा ।  
  
जीवपुत्त्रैश्च धन्दा पाषाणैर्भोगमोक्षदा ।  
  
शुद्धस्फटिकमाला तु महासम्पत्प्रदा प्रिये ! ।  
  
श्मशानधूस्तुरैर्माला एका धूमावतीविधौ ।  
  
तथा ।  
  
मणिरत्नप्रबालैश्च हेमराजतसम्भवा ।  
  
माला कार्या कुशग्रन्थ्या सर्वभोगफलप्रदा ।  
  
समयाचारतन्त्रे द्वितीयपटले ॥  
  
पूर्वाम्नायादि सर्वेषां मालां शृणु यथाक्रमम् ।  
  
जप्त्वा येनाशु लभते फलं देवैश्च दुर्लभम् ।  
  
अक्षमाला प्रथमतो मातृकार्णस्वरूपिणी ।  
  
अथ मुक्तामयी माला रतिमोक्षफलप्रदा ।  
  
सर्वसिद्धिकरी माला सर्वराजवशङ्करी ।  
  
प्रबालमाला वश्यार्थं सर्वकार्यफलप्रदा ।  
  
माणिक्यरचिता माला साम्राज्यफलदायिनी ।  
  
पुत्रञ्जीवकमाला सा लक्ष्मीविद्याप्रदायिनी ।  
  
पद्माक्षरचिता माला यशोलक्ष्मीप्रदा सदा ।  
  
सुवर्णरचिता माला स्फाटिकी सर्वकामदा ।  
  
रक्तचन्द्रनमाला च भोगदा मोक्षदा भवेत् ।  
  
रुद्राक्षरचिता माला सर्वकामफलप्रदा ।  
  
सर्वमालां प्रपूज्याथ चन्दनेन विलेपिताम् ।  
  
समाश्रित्य जपेन्नित्यं यथोक्तफलमाप्नुयात् ।  
  
एता मालाश्च सुभगे ! पञ्चाम्नायेषु पूजिताः ॥  
  
मुण्डमालातन्त्रे ॥  
  
  
देव्युवाच ॥  
  
  
अक्षमाला तु कथिता यत्नतो न प्रकाशिता ।  
  
अक्षमालेति किं नाम फलं वा किं वदस्व मे ॥  
  
  
ईश्वर उवाच  
  
अक्षमाला तु देवेशि ! काम्यभेदादनेकधा ।  
  
भवन्ति शृणु तत्प्राज्ञे ! विस्तरादुच्यते मया ।  
  
अनुलोमविलोमेन कॢप्तया वर्णमालया ।  
  
आदिलान्तलादि आन्त क्रमेण परमेश्वरि ! ।  
  
क्षकारं मेरुरूपञ्च लङ्घयेन्न कदाचन ।  
  
मेरुलङ्घनदोषस्तु तत्रैव ॥  
  
  
प्। ४३५) मेरुहीना च या माला मेरुजङ्घा च या भवेत् ।  
  
अशुद्धा प्रतिकाशा च सा माला निष्फला भवेत् ।  
  
चित्रिणी विसतन्त्वाभा ब्रह्मनाडीगतान्तरा ।  
  
तया सङ्ग्रथिआ माला सर्वकामफलप्रदा ।  
  
अष्टोत्तरशतं जप्त्वा आदिक्लीवं समाचरेत् ।  
  
ऋ ॠ ऌ ॡ द्वयं यत्तु तद्धि क्लीवं प्रचक्षते ।  
  
वर्गाणामष्टभिर्वापि काम्यभेदात् क्रमेण तु ।  
  
अकचटतपयशा अष्टौ वर्गाः प्रकीर्तिताः ॥  
  
मालया जपविशेषेण फलविशेषस्तु नित्यातन्त्रे ॥  
  
अक्षमालां प्रपूज्याथ चन्दनेन सुलोचने ! ।  
  
समाश्रित्य जपेद्विद्वान् लक्षमात्रमनन्यधीः ।  
  
योषितः सकला वश्याः सप्तद्वीपस्य पार्वति ! ।  
  
ततो द्वितीयलक्षञ्च प्रजपेद्वीरवन्दिते ! ।  
  
पातालतलनागेन्द्रकन्या वश्या भवन्ति हि ।  
  
ततो लक्षत्रयं भद्रे ! प्रजपेत् साधकोत्तमः ।  
  
देवाङ्गना भवन्त्येव वश्यास्तस्य महेश्वरि ! ।  
  
महापातककोटिश्च नाशयेत् कमलेक्षणे ! ।  
  
अभिमानेन सौभाग्यं सौख्यं सौन्दर्यमाप्नुयात् ।  
  
चतुर्लक्षं प्रजप्याथ महायोगीश्वरो भवेत् ।  
  
पञ्चलक्षजपाद्देवि ! कुबेरपदवीं व्रजेत् ।  
  
षड्लक्षजपमात्रेण सर्वविद्यासु कोविदः ।  
  
सप्तलक्षजपाद्देवि ! खेचरो भवति ध्रुवम् ।  
  
अष्टलक्षं प्रजप्याथ देवपूज्यो भवेन्नरः ।  
  
अणिमाद्यष्टसिद्धीनां नायको नात्र संशयः ।  
  
राजानो वशगास्तस्य योषितश्च विशेषतः ।  
  
नवलक्षं महादेवि ! यो जपेत् साधकोत्तमः ।  
  
रुद्रमूर्तिः स्वयं साक्षात् कर्ता हर्ता न संशयः ॥  
  
  
समयाचारतन्त्रे ॥  
  
  
उत्तराम्नायेषु या माला भूयः शृणु वदामि ते ।  
  
अथ वर्णमयी माला सर्वोत्कृष्टा च सा मता ।  
  
महाशङ्खमयी माला वाञ्छितार्थफलप्रदा ।  
  
उडुम्बरफलस्याथ सूक्ष्मस्याथ कृता मता ॥  
  
योगिनीतन्त्रे पूर्वखण्डे द्वितीयपटले ॥  
  
  
ईश्वर उवाच ॥  
  
  
वर्णमाला शुभा प्रोक्ता सर्वमन्त्रप्रदीपनी ।  
  
तस्याः प्रतिनिधिर्देवि ! महाशङ्खमयी शुभा ।  
  
महाशङ्खः करे यस्य तस्य सिद्धिरदूरतः ।  
  
प्। ४३६) तद्भावे वीरवन्द्ये ! स्फाटिकी सर्वसिद्धिदा ॥  
  
मणिभेदेन फलभेदमाह मुण्डमालातन्त्रे ॥  
  
त्रिंशतैश्वर्यफलदा पञ्चविंशैस्तु मोक्षदा ।  
  
चतुर्दशमयी मोक्षदायिनी भोगवर्द्धिनी ।  
  
दशपञ्चात्मिका देवि ! मारणोच्चाटने स्थिता ।  
  
स्तम्भने मोहने वश्ये बोधने अञ्जने तनोः ।  
  
पादुकासिद्धिसङ्घे च शतसङ्ख्या प्रकीर्तिता ।  
  
अष्टोत्तरशतं कुर्यादथ वा सर्वकामदम् ।  
  
  
योगिनीतन्त्रे ॥  
  
  
मणिसङ्ख्यां महादेवि ! मालायाः कथयामि ते ।  
  
पञ्चविंशतिभिर्मोक्षं पुष्ट्यै तु सप्तविंशतिः ।  
  
त्रिंशद्भिर्धनसिद्धिः स्यात् पञ्चाशन्मन्त्रसिद्धये ।  
  
अष्टोत्तरशतैः सर्वसिद्धिरेव महेश्वरि ! ।  
  
एतत्साधारणं प्रोक्तं विशेषं कामिनां वद ॥  
  
  
श्रीशिव उवाच ॥  
  
  
दन्तमाला जपे कार्या गले धार्या नृणां शुभे ! ।  
  
दशनैर्यदि कर्तव्या सङ्ख्या दन्तस्य ते प्रिये ! ।  
  
सर्वसिद्धिप्रदा माला राजदन्तेन मेरुणा ।  
  
अन्यत्रापि महेशानि ! मेरुत्वेनैवमादिशेत् ।  
  
नित्यं जपं करे कुर्यान्न काम्यमवरोधनात् ।  
  
काम्यमपि करे कुर्यान्मालाभावे प्रियंवदे ! ।  
  
अत्राङ्गुल्या जपं कुर्यात् साङ्गुष्ठाङ्गुलिभिर्जपेत् ।  
  
अङ्गुलेन विना कर्म कृतं तन्निष्फलं भवेत् ॥  
  
  
उत्पत्तितन्त्रे प्रथमपटले ॥  
  
  
नित्यं नैमित्तिकं काम्यं करे कुर्याद्विचक्षणः ।  
  
करमाला महादेवि ! सर्वदोषविवर्जिता ।  
  
छिन्नभिन्नादिदोषोऽपि करे नास्ति कदाचन ।  
  
अक्षयस्तु करो देवि ! माला भवति तादृशी !  
  
ग्रन्थिः सा कुण्डलीशक्तिः पञ्चाशद्वर्णरूपिणी ।  
  
अत एव महेशानि ! करमाला महाफला ॥  
  
  
योगिनीतन्त्रे ॥  
  
  
तथा तथातो ग्रथनं मालानां तत्र बोधनम् ।  
  
पूजां विधाय भक्त्या तु शुचिः पूर्वमुपोषितः ।  
  
विजने ग्रथयेन्मौनी स्वयं मालाञ्च साधकः ।  
  
कृतनित्यक्रियः शुद्धः शुद्धोऽक्षेषु च मन्त्रवित् ।  
  
यथाकालं यथाकाममक्षाण्यानीय यत्नतः ।  
  
अन्योन्यसमरूपाणि नातिस्थूलकृशानि च ।  
  
कीटादिभिरदुष्टानि न जीर्णानि नवानि च ।  
  
गव्यैस्तु पञ्चभिस्तानि प्रक्षाल्य च पृथक् पृथक् ।  
  
प्। ४३७) पृथ्वी देवेन्द्रपुण्यस्त्रीनिर्मितं ग्रन्थिवर्जितम् ।  
  
त्रिगुणं त्रिगुणीकृत्य पट्टसूत्रमथापि वा ।  
  
शुक्लं रक्तं तथा पीतं शान्तिवश्यविचारके ।  
  
सूत्रं सम्पातयेद्विद्वान् तत् प्रक्षाल्य च पूर्ववत् ।  
  
मालामेकैकमादाय सूत्रे सम्पातयेत् सुधीः ।  
  
मुखे मुखन्तु संयोज्य पुच्छे पुच्छन्तु योजयेत् ।  
  
गोपुच्छसदृशी कार्याथवा सर्पाकृतिर्भवेत् ।  
  
तत्सजातीयमेकाक्षं मेरुत्वेनाग्रतो न्यसेत् ।  
  
एकैकमालामध्ये तु ब्रह्मग्रन्थिं प्रकल्पयेत् ॥  
  
  
उत्पत्तितन्त्रे षष्टिपटले ॥  
  
  
क्रमोत्क्रमाच्छतावृत्त्या पञ्चाशद्वर्णमालया ।  
  
यो जपः स तु विज्ञेय उत्तमः परिकीर्तितः ।  
  
  
इति श्रीप्राणतोषिण्यां चतुर्थे काम्यकाण्डे ग्रन्थिकथनरूपः प्रथमः परिच्छेदः ।  
  
  
  
  
अथे साधनस्थानम् ॥  
  
  
शारदायां द्वितीयपटले ॥  
  
  
पुण्यक्षेत्रं नदीतीरं गुहापर्वतमस्तकम् ।  
  
तीर्थप्रदेशाः सिन्धूनां सङ्गमः पावनं महत् ।  
  
उद्यानानि विविक्तानि विल्वमूलं तटं गिरेः ।  
  
देवतायतनं कूलं समुद्रस्य निजं गृहम् ।  
  
साधनेषु प्रशस्यन्ते स्थानान्येतानि मन्त्रिणाम् ।  
  
नदीतीरं पुण्यनदीतीरं सामान्यनदीतीरस्य निषिद्धत्वात् ।  
  
  
विविक्तानि विजनानि ॥  
  
  
राघवभट्टधृतम् ।  
  
  
प्रत्यङ्मुखः शिवस्थाने वृषभादिविवर्जिते ।  
  
अश्वत्थबिल्वतुलसीवने पुष्पान्तरावृते ।  
  
गवां गोष्ठेऽश्वत्थमूले पुण्यक्षेत्रेषु शस्यते ॥  
  
गोष्ठ इत्यनेनैव गोस्थाने लब्धे गवामिति यदुक्तं तत्   
तात्कालिकगोसम्बन्धज्ञापनाय तेन गोसमीपे जपादिकर्म प्रशस्तमतएव गवां   
समीप इत्युक्तम् ॥  
  
वायवीयसंहितायाम् ।  
  
  
यथा ।  
  
  
सूर्यस्याग्रे गुरोरिन्दोर्दीपस्य च जलस्य च ।  
  
विप्राणाञ्च गवाञ्चैव सन्निधौ शस्यते जपः ।  
  
अथवा निवसेत्तत्र यत्र चित्तं प्रसीदति ।  
  
  
मुण्डमालातन्त्रे तृतीयपटले च ॥  
  
  
नदीतीरे बिल्वमूले श्मशाने शून्यवेश्मनि ।  
  
एकलिङ्गे पर्वते वा देवागारे चतुष्पथे ।  
  
प्। ४३८) शवस्योपरि मुण्डे वा जले वा कण्ठपूरिते ।  
  
सङ्ग्रामभूमौ योनौ वा स्थाने वा विजने वने ।  
  
यत्र कुत्र स्थले रम्ये यत्र वा स्यान्मनोलयः ॥  
  
  
वृहन्नीलतन्त्रे द्वितीयपटले ॥  
  
  
एकलिङ्गे श्मशाने वा शून्यागारे चतुष्पथे ।  
  
हर्म्ये वा साधयेद्देवीं सर्वाभीष्टप्रदायिनीम् ।  
  
  
एकलिङ्गलक्षणमाह ॥  
  
  
पञ्चक्रोशान्तरे यत्र न लिङ्गान्तरमीक्ष्यते ।  
  
तदेकलिङ्गमाख्यातं तत्र सिद्धिरनुत्तमा ।  
  
इति श्यामारहस्यधृतेनैकलिङ्गं ज्ञातव्यम् ॥  
  
  
तथा ।  
  
  
उज्जटे पर्वते वापि निर्जने वा चतुष्पथे ।  
  
देवागारे देवशून्ये बिल्वमूले नदीतटे ।  
  
स्वगृहे निर्जनेऽरण्ये तथा चाश्वत्थसन्निधौ ।  
  
इत्यपि श्यामारहस्ये नित्यातन्त्रे प्रथमपटले च ॥  
  
एकलिङ्गे श्मशाने वा शून्यागारे नदीतटे ।  
  
पातालभवने वापि गिरौ वा दीर्घिकातटे ।  
  
शक्तिक्षेत्रे महापीठे बिल्वमूले शिवालये ।  
  
धात्रीवृक्षतलेऽश्वत्थमूले चैव तरोस्तले ॥  
  
पातालभवने भूमिमध्ये ॥  
  
समयाचरतन्त्रे द्वितीयपटलेऽपि ॥  
  
जपस्थानानि देवेशि ! सिद्धपीठानि यानि च ।  
  
सिद्धपीठे च शय्यायां खट्टाशय्याविशेषतः ।  
  
चतुष्पथे सिद्धलिङ्गे गुरुदेवालये तथा ।  
  
वटाश्वत्थबिल्वमूले रम्भाया विपिने तथा ।  
  
नदीतीरे शिवागरे गुहापर्वतमस्तके ।  
  
जपस्थानानि देवेशि ! कथितानि नगात्मजे ! ।  
  
शृणु देवि ! विशेषेण उत्तराम्नायहेतवे ।  
  
वेश्यागृहे श्मशाने वा गत्वा मैथुनमाचरेत् ।  
  
ततो जपादिकं देवि ! कृत्वा च लभते फलम् ।  
  
अथवा स्वगृहे रात्रौ भक्तिमान् सुसमाचरेत् ।  
  
स प्राप्नोति फलं सर्वं चिन्तादिभयवर्जितः ॥  
  
पुरश्चरणरसोल्लासतन्त्रे चतुर्थपटले ॥  
  
गोष्ठं चतुष्पथञ्चैव त्रिपथञ्च वरानने ! ।  
  
निर्जनञ्च तथारण्यं शून्यगेहं तथैव च ।  
  
पर्वतञ्च नदीतीरं तथैव दीर्घिकातटम् ।   
  
अश्वत्थवृक्षमूले च वटवृक्षतले तथा ।  
  
धात्रीवृक्षतले देवि ! तथैव वकुलस्य च ।  
  
प्। ४३९) यत्र पद्मवनं भद्रे ! शुक्लं रक्तं वरानने ! ।  
  
द्रोणपुष्पस्य चार्वङ्गि ! यदि भाग्येन लभ्यते ।  
  
अरुणादित्यसङ्काशं जपकालं परात्परम् ।  
  
  
स्थानविशेषे अन्नदाकल्पे द्वितीयपटले ॥  
  
  
गोशालायां पुण्यभूमौ गुरोर्गेहे विशेषतः ।  
  
बिल्वमूले नदीतीरे पर्वते शिवसन्निधौ ।  
  
स्वगृहे पुण्यनिलये तथा साधकमन्दिरे ।  
  
श्रीदुर्गाप्रतिमास्थाने युवतीनाञ्च सन्निधौ ।  
  
एवमादिषु देशेषु दीक्षाकर्म प्रशस्यते ॥  
  
फलविशेषस्तु राघवभट्टेनोक्तो यथा ॥  
  
गृहे जपः समः प्रोक्तो गोष्ठे शतगुणस्तु सः ।  
  
आरामे च तथारण्ये सहस्रगुण उच्यते ।  
  
अयुतः पर्वते पुण्ये नद्यां लक्षगुणस्तु सः ।  
  
कोटिर्देवालये प्राहुरनन्तं शिवसन्निधौ ॥  
  
  
अथ सिद्धपीठम् ॥  
  
  
कुब्जिकातन्त्रे सप्तमपटले ॥  
  
  
शिव उवाच ॥  
  
  
श्रूयतां सावधानेन सिद्धपीठं पतिव्रते ! ।  
  
यस्मिन् साधनमात्रेण सर्वसिद्धीश्वरो भवेत् ।  
  
मायावती मधुपुरी काशी गोरक्षकारिणी ।  
  
हिङ्गुला च महापीठं तथा जालान्धरं पुनः ।  
  
ज्वालामुखी महापीठं पीठं नगरसम्भवम् ।  
  
रामगिरिर्महापीठं तथा गोदावरी प्रिये ।  
  
नेपालं कर्णसूत्रञ्च महाकर्णं तथा प्रिये ! ।  
  
अयोध्याञ्च कुरुक्षेत्रं सिंहनादं मनोरमम् ।  
  
मणिपूरं हृषीकेशं प्रयागञ्च तपोवनम् ।  
  
वदरीञ्च महापीठम् अम्बिका अर्द्धनालकम् ।  
  
त्रिवेणी च महापीठं गङ्गासागरसङ्गमम् ।  
  
नारिकेलञ्च विरजा उड्डीयानं महेश्वरि ! ।  
  
कमला विमला चैव तथा माहिष्मतीपुरी ।  
  
वाराही त्रिपुरा चैव वाग्मती नीलवाहिनी ।  
  
गोवर्द्धनं विन्ध्यगिरिः कामरूपं कलौ युगे ।  
  
घण्टाकर्णो हयग्रीवो माधवश्च सुरेश्वरि ! ।  
  
क्षीरग्रामं वैद्यनाथं जानीयाद्वामलोचने ! ।  
  
कामरूपं महापीठं सर्वकामफलप्रदम् ।  
  
कलौ शीघ्रफलो देवि ! कामरूपे जपः स्मृतः ।  
  
अन्यत्र जपेऽलिकामाख्यावस्त्रयोगेन फलमुक्तं तत्रैव ॥  
  
प्। ४४०) कामाख्यावस्त्रमादाय जपपूजां समाचरेत् ।  
  
पूर्णकामं लभेद्देवि ! सत्यं सत्यं न संशयः ॥  
  
तन्त्रचूडामणौ महापीठनिरूपणं यथा ।  
  
  
ईश्वर उवाच ॥  
  
  
मातः ! परात्परे ! देवि ! सर्वज्ञानमयीश्वरि ! ।  
  
कथ्यतां मे सर्वपीठं शक्तिर्भैरवदेवता ॥  
  
  
देव्युवाच ॥  
  
शृणु वत्स ! प्रवक्ष्यामि दयालो ! भक्तवत्सल ! ।  
  
याभिर्विना न सिध्यन्ति जपसाधनतत्क्रियाः ।  
  
एकपञ्चाशतं पीठं शक्तिर्भैरवदेवता ।  
  
अङ्गप्रत्यङ्गपातेन विष्णुचक्रक्षतेन च ।  
  
ममास्य वपुषो देवहिताय त्वयि कथ्यते ।  
  
ब्रह्मरन्ध्रं हिङ्गुलायां भैरवो भीमलोचनः ।  
  
कोट्टरीशो महादेवस्त्रिगुणा या दिगम्बरी ॥ १ ॥  
  
करवीरे त्रिनेत्रं मे देवी महिषमर्दिनी ।  
  
क्रोधीशो भैरवस्तत्र ॥ २ । ।  
  
सुगन्धायाञ्च नासिका ।  
  
देवस्त्र्यम्बकनामा च सुनन्दा तत्र देवता ॥ ३ ॥  
  
काश्मीरे कण्ठदेशश्च त्रिसन्ध्येश्वरभैरवः ।  
  
महामाया भगवती गुणातीता वरप्रदा ॥ ४ ॥  
  
ज्वालामुख्यां महाजिह्वा देव उन्मत्तभैरवः ।  
  
अम्बिका सिद्धिदानाम्नी । ५ ।  
  
स्तनं जालान्धरे मम ।  
  
भीषणो भैरवस्तत्र देवी त्रिपुरमालिनी ॥ ६ ॥  
  
हृद्यपीठं वैद्यनाथे वैद्यनाथस्तु भैरवः ।  
  
देवता जयदुर्गाख्या ॥ ७ ॥  
  
नेपाले जानु मे शिव ! ।  
  
कपाली भैरवः श्रीमान् महामाया च देवता ॥ ८ ॥  
  
मानवे दक्षहस्तं मे देवी दाक्षायणी हर ! ।  
  
अमरो भैरवस्तत्र सर्वसिद्धिप्रदायकः ॥ ९ ॥  
  
उत्कले नाभिदेशस्तु विरजाक्षेत्रमुच्यते ।  
  
विमला सा महदेवी जगन्नाथस्तु भैरवः ॥ १० ॥  
  
गण्डक्यां गण्डपातश्च तत्र सिद्धिर्न संशयः ।  
  
तत्र सा गण्डकी चण्डी चक्रपाणिस्तु भैरवः ॥ ११ ॥  
  
वहुलायां वामबाहुर्बहुलाख्या च देवता ।  
  
भीरुको भैरवस्तत्र सर्वसिद्धिप्रदायकः ॥ १२ ॥  
  
उज्जयिन्यां कूर्परञ्च माङ्गल्यकपिलाम्बरः ।  
  
भैरवः सिद्धिदः साक्षाद्देवी मङ्गलचण्डिका ॥ १३ ॥  
  
चट्टले दक्षबाहुर्मे भैरवश्चन्द्रशेखरः ।  
  
प्। ४४१) व्यक्तरूपा भगवती भवानी तत्र देवता ।  
  
विशेषतः कलियुगे वसामि चन्द्रशेखरे ॥ १४ ॥  
  
त्रिपुरायां दक्षपादो देवी त्रिपुरसुन्दरी ।  
  
भैरवस्त्रिपुरेशश्च सर्वाभीष्टप्रदायकः ॥ १५ ॥  
  
त्रिस्रोतायां वामपदो भ्रामरो भैरवेश्वरः ॥ १६ ॥  
  
योनिपीठं कामगिरौ कामाख्या तत्र देवता ।  
  
यत्रास्ते त्रिगुणातीता रक्तपाषाणरूपिणी ।  
  
यत्रास्ते माधवः साक्षादुमानन्दोऽथ भैरवः ।  
  
सर्वदा विहरेद्देवी तत्र मुक्तिर्न संशयः ।  
  
तत्र श्रीभैरवी देवी तत्र न क्षेत्रदेवता ।  
  
प्रचण्डचण्डिका तत्र मातङ्गी त्रिपुरात्मिका ।  
  
बगला कमला तत्र भुवनेशी सधूमिनी ।  
  
एतानि नव पीठानि शंसन्ति वरभैरवाः ॥ १७ ॥  
  
अङ्गुलीवृन्दं हस्तस्य प्रयागे ललिता भव ! ॥ १८ ॥  
  
जयन्त्यां वामजङ्घा च जयन्ती क्रमदीश्वरः ।  
  
सर्वत्र विरला चाहं कामरूपे गृहे गृहे ।  
  
गौरीशिखरमारुह्य पुनर्जन्म न विद्यते ॥ १९ ॥  
  
भूतधात्री महामाया भैरवः क्षीरकण्ठकः ।  
  
युगाद्या सा महामाया दक्षाङ्गुष्ठः पदो मम ।  
  
नकुलीशः कालीपीठे दक्षपादाङ्गुलीषु च ॥ २० ॥  
  
करतोयां समारभ्य यावद्दिक्करवासिनी ।  
  
शतयोजनविस्तारं त्रिकोणं सर्वसिद्धिदम् ।  
  
देवा मरणमिच्छन्ति किं पुनर्मानवादयः ॥  
  
इति कापरूपमाहात्म्यम् ॥  
  
भुवनेशी सिद्धिरूपा किरीटस्था किरीटतः ।  
  
देवता विमलानाम्नी संवर्तो भैरवस्तथा ॥ २१ ॥  
  
वाराणस्यां विशालाक्षी देवता कालभैरवः ।  
  
मणिकर्णीतिविख्याता कुण्डलञ्च मम श्रुतेः ॥ २२ ॥  
  
काल्याश्रमे च मे पृष्ठं निमिषो भैरवस्तथा ।  
  
सर्वाणी देवता तत्र ॥ २३ ॥  
  
कुरुक्षेत्रे च गुल्फतः ।  
  
स्थाणुनाम्नी च सावित्री अश्वनाथस्तु भैरवः ॥ २४ ॥  
  
मणिबन्धे च गायत्री सर्वानन्दस्तु भैरवः ॥ २५ ॥  
  
श्रीशैले च मम ग्रीवा महालक्ष्मीस्तु देवता ।  
  
भैरवः संवरानन्दो देशे देशे व्यवस्थितः ॥ २६ ॥  
  
काञ्चीदेशे च कङ्कालो भैरवो रुरुनामकः ।  
  
प्। ४४२) देवता देवगर्भाख्या ॥ २७ ॥  
  
नितम्बः कालमाधवे ।  
  
भैरवश्चासिताङ्गश्च देवी काली सुसिद्धिदा ॥ २८ ॥  
  
दृष्ट्वा दृष्ट्वा नमस्कृत्य मन्त्रसिद्धिमवाप्नुयात् ।  
  
शोणाख्ये भद्रसेनस्तु नर्मदाख्या नितम्बके ॥ २९ ॥  
  
रामगिरौ तथा नाला शिवानो चण्डभैरवः ॥ ३० ॥  
  
वृन्दावने केशजाल उमानाम्नी च देवता ।  
  
भूतेशो भैरवस्तत्र सर्वसिद्धिप्रदायकः ॥ ३१ ॥  
  
संहाराख्य ऊर्द्धदन्ते देवी नारायणी शुचौ ॥ ३२ ॥  
  
अधोदन्ते महारुद्रो वाराही पञ्चसागरे ॥ ३३ ॥  
  
करतोयातटे तल्पं वामे वामनभैरवः ।  
  
अपर्णा देवता तत्र ब्रह्मरूपा करोद्भवा ॥ ३४ ॥  
  
श्रीपर्वते दक्षगुल्फं तत्र श्रीसुन्दरी परा ।  
  
सर्वसिद्धीश्वरो सर्वा सुनन्दानन्दभैरवः ॥ ३५ ॥  
  
कपालिनी भीमरूपा वामगुल्फं विभाषके ।  
  
भैरवश्च महादेवः सर्वानन्दः शुभप्रदः ॥ ३६ ॥  
  
उदरञ्च प्रभासे मे चन्द्रभागा यशस्विनी ।  
  
वक्रतुण्डो भैरवश्च ॥ ३७ ॥  
  
ऊर्द्ध्वोष्ठे भैरवपर्वते ।  
  
अवन्त्याञ्च महादेवी लम्बकर्णस्तु भैरवः ॥ ३८ ॥  
  
चित्रके भ्रामरी देवी किकुभाख्या जले स्थले ।  
  
भैरवः सर्वसिद्धिशस्तत्र सिद्धिरनुत्तमा ॥ ३९ ॥  
  
गण्डो गोदावरीतीरे विश्वेशो विश्वमातृका ।  
  
दण्डपाणिर्भैरवस्तु । ४० ।  
  
वामगण्डे तु राकिणी ।  
  
भैरवो वत्सनाभस्तु तत्र सिद्धिर्न संशयः ॥ ४१ ॥  
  
रत्रावल्यां दक्षस्कन्धे कुमारीभैरवः शिवः ॥ ४२ ॥  
  
मिथिलायां महादेवी वामस्कन्धे महोदरः । ४३ ।  
  
नलाहाट्यां नलापातो योगीशो भैरवस्तथा ।  
  
तत्र सा कालिका देवी सर्वसिद्धिप्रदायिका ॥ ४४ ॥  
  
कालीघाटे मुण्डपातः क्रोधीशो भैरवस्तथा ।  
  
देवता जयदुर्गाख्या नानाभोगप्रदायिनी ॥ ४५ ॥  
  
वक्रेश्वरे मन पातो वक्रनाथस्तु भैरवः ।  
  
नदी पापहरा तत्र देवी महिषमर्दिनी ॥ ४६ ॥  
  
यशोहरे पाणिपद्मं देवी यशोहरेश्वरी ।  
  
चण्डश्च भैरवस्तत्र यत्र सिद्धिमवाप्नुयात् ॥ ४७ ॥  
  
अट्टहासे चौष्ठपातो देवी सा फुल्लरा स्मृता ।  
  
विश्वेशो भैरवस्तत्र सर्वाभीष्टप्रदायकः ॥ ४८ ॥  
  
प्। ४४३) हारपातो नन्दिपुरे भैरवो नन्दिकेश्वरः ।  
  
नन्दिनी सा महादेवी तत्र सिद्धिर्न संशयः ॥ ४९ ॥  
  
लङ्कायां नूपुरञ्चैव भैरवो राक्षसेश्वरः ।  
  
इन्द्राक्षी देवता तत्र इन्द्रेणोपासिता पुरा ॥ ५० ॥  
  
विराटदेशमध्ये तु पादाङ्गुलिनिपातनम् ।  
  
भैरवश्चामृताख्यश्च देवी तत्राम्बिका स्मृता ॥ ५१ ॥  
  
तत्रास्ते कथिताः पुत्र ! पीठनाथाधिदेवताः ।  
  
क्षेत्राधीशं विना देवं पूजयेच्चान्यदेवताम् ।  
  
भैरवैर्ह्रियते सर्वं जपपूजादिसाधनम् ।  
  
अज्ञात्वा भैरवं पीठं पीठशक्तिञ्च शङ्कर ! ।  
  
प्राणनाथ ! न सिध्येत्तु कल्पकोटिजपादिभिः ।  
  
न देयं परशिष्येभ्यो निन्दकाय दुरात्मने ।  
  
शठाय क्रूरकार्याय दत्त्वा मृत्युमवाप्नुयात् ।  
  
दद्याच्छान्ताय शिष्याय मन्त्री मन्त्रार्थसिद्धये ।  
  
महानीलतन्त्रे पञ्चमपटले ॥  
  
पीठार्चनं महादेवि ! यत्र सिद्धिरनुत्तमा ।  
  
पीठानां परमं पीठं कामरूपं महाफलम् ।  
  
तत्र या क्रियते पूजा सकृद्वापि महेश्वरि ! ।  
  
विहाय सर्वपीठानि तस्य देहे वसाम्यहम् ।  
  
तस्माच्छतगुणं प्रोक्तं कामाख्यायोनिमण्डलम् ।  
  
तेषां फलं महेशानि ! वक्तुं किं शक्यते मया ।  
  
तत्र कोटिगुणैः सार्द्धमाद्या वसति तारिणी ।  
  
यत्पीठं ब्रह्मणा गुप्तं वक्तुं सर्वसुखावहम् ।  
  
यतो देवाश्च वेदाश्च मुनयश्चैव भावजाः ।  
  
सर्वेऽप्याविर्भवन्त्येते तेन गुप्तं सदा कुरु ।  
  
द्विविधञ्चैव यत्पीठं गोप्तव्यं तन्महेश्वरि ! ।  
  
वक्त्राद्गुप्तं महापुण्यं दुरापं साधकाधमैः ।  
  
व्यक्तं सर्वत्र देवेशि ! लभ्यते कुलसुन्दरि ! ।  
  
पीठप्रसङ्गाद्देवेशि ! पीठानि शृणु भैरवि ! ।  
  
शृणु तानि महाप्राज्ञे ! श्रेष्ठस्थानानि यानि च ।  
  
सिद्धिप्रदानि साधूनां महद्भिः सेवितानि च ।  
  
पुष्करञ्च गयाक्षेत्रमक्षयाख्यवटस्तथा ।  
  
वराहपर्वतञ्चैव तीर्थञ्चामरकण्टकम् ।  
  
नर्मदा यमुना पिङ्गी गङ्गाद्वारं तथा प्रिये ! ।  
  
गङ्गासागरसङ्गञ्च कुशीवर्तञ्च बिल्वकम् ।  
  
श्रीनीलपर्वतञ्चैव कलम्बकुब्जके तथा ।  
  
भृगुतुङ्गञ्च केदारं सर्वप्रियं महाबलम् ।  
  
प्। ४४४) ललिता च सुगन्धा च शाकम्भरी पुरप्रियम् ।  
  
कर्णतीर्थं महागङ्गा तण्डुलिकाश्रम एव च ।  
  
कुमाराख्यप्रभासौ च तथा धन्या सरस्वती ।  
  
अगस्त्याश्रममिष्टं मे कर्णाश्रममतः परम् ।  
  
कौशिकीसरयूशोणज्योतिःसरपुरःसरम् ।  
  
कालोदकं प्रियं श्रीमत् प्रियमुत्तममानसम् ।  
  
पतङ्गवापी सप्तार्चिर्महाविष्णुपदं महत् ।  
  
वैद्यनाथं महातीर्थं प्रियः कालञ्जरो गिरिः ।  
  
रामोच्छेदं गर्गोच्छेदं हरोच्छेदं महाननम् ।  
  
भद्रेश्वरं महातीर्थं लक्ष्मणच्छेदमेव च ।  
  
जानीहि प्रियश्रेष्ठा च कावेरी कपिलोदका ।  
  
सोमेश्वरं शुक्लतीर्थं कृष्णवेल्वाप्रभेदकम् ।  
  
पाठला च महाबोधिर्नगतीर्थं मदन्तिके ! ।  
  
पुण्यं रामेश्वरं देवि ! तथा मेघवनं हरेः ।  
  
ऐलमवनकञ्चैव गोवर्द्धनमजप्रियम् ।  
  
हरिश्चन्द्रं पुरश्चन्द्रं पृथूदकमतिप्रियम् ।  
  
इन्द्रनीलं महानादं तथैव प्रियमैनकम् ।  
  
पञ्चासरं पञ्चवटी वटी पर्वटिका तथा ।  
  
गङ्गाबिल्वप्रसङ्गश्च प्रियनादवटं तथा ।  
  
गङ्गारामाचलञ्चैव तथैव ऋणमोचनम् ।  
  
गौतमेश्वरतीर्थञ्च वशिष्ठतीर्थमेव च ।  
  
हारीतञ्च तथा देवि ! ब्रह्मावर्तं शिवप्रियम् ।  
  
कुशावर्तमतिश्रेष्ठं हंसतीर्थं तथैव च ।  
  
पिण्डारकवनं ख्यातं हरिद्वारं तथैव च ।  
  
तथैव बदरीतीर्थं रामतीर्थं तथैव च ।  
  
जयन्तीविजयन्तञ्च सर्वकल्याणदं प्रिये ! ।  
  
विजया शारदातीर्थं भद्रकालेश्वरं तथा ।  
  
अश्वतीर्थं सुविख्यातं तथा देवशिवप्रियम् ।  
  
ओघवती नदी चैव तीर्थमश्वप्रदं तथा ।  
  
छागलिङ्गमातृगणं करवीरपुरं तथा ।  
  
सप्तगोदावरं तीर्थं लिङ्गाख्यं सर्वमोहनम् ।  
  
किरीटमुत्तरे तीर्थं दक्षिणे तीर्थमुत्तमम् ।  
  
विशालतीर्थं काल्याश्च वनं वृन्दावनं तथा ।  
  
ज्वालामुखी हिङ्गुला च महातीर्थं गणेश्वरम् ।  
  
जानीहि सर्वतीर्थानां हेतुस्थानानि सुन्दरि ! ।  
  
अत्र सन्निहिता नित्यं सर्वे देवा महर्षयः ।  
  
पितरो योगिनश्चैव ये ये सिद्धिपरायणाः ।  
  
प्। ४४५) आशु सिध्यन्ति कर्माणि श्रद्धाभक्तिमतां प्रिये ! ।  
  
पुण्यकाले पठेद् यस्तु तत्पुण्यमक्षयं भवेत् ।  
  
श्राद्धकाले पठेत् यस्तु जुहुयाद्वापि भक्तितः ।  
  
अक्षयं तद्भवेत् कव्यं पितॄणां परमं सुखम् ।  
  
अस्मिन् स्थाने पठेद् यस्तु सिद्धिर्भवति तत्क्षणात् ॥  
  
अथ वक्ष्ये महेशानि ! यत्र या देवता शृणु ।  
  
यत्र ते यानि नामानि कथयिष्यामि तत् शृणु ।  
  
मग्नोऽहं परमानन्दे तत्कथामृतवारिधौ ।  
  
पुष्करे कमलाक्षी च गयायाञ्च गयेश्वरी ।  
  
अक्षया अक्षयवटेऽमरेशोऽमरकण्टके ।  
  
वराहपर्वते च त्वं वराही धरणीप्रिया ।  
  
नर्मदा नर्मदायाञ्च कालिन्दी यमुनाजले ।  
  
शिवामृता च गङ्गायाम् अश्वा देहलिकाश्रमे ।  
  
शारदा सरयूतीरे शोणे च कनकेश्वरी ।  
  
अप्रकाशा यदा देवी ज्योतिर्मय्यब्धिसङ्गमे ।  
  
श्रीरहं श्रीगिरौ चैव काली कालोदके तथा ।  
  
महोदरी महातीर्थे नीला चोत्तरमानसे ।  
  
मातङ्गिन्यां मतङ्गे च गुप्तार्चिविष्णुपादुके ।  
  
स्वर्गदा स्वर्गमार्गे च गोदावर्यां गवेश्वरी ।  
  
विमुक्तिश्चैव गोमत्यां पिपाशायां महाबला ।  
  
शतद्र्वां शतरूपा च चन्द्रभागा च तत्र वै ।  
  
ऐरावत्याञ्च ईर्नाम सिद्धिदा सिद्धितीरके ।  
  
दक्षपञ्चनदे चैव दक्षिणाहं प्रकीर्तिता ।  
  
औजसे वीर्यदा च त्वं सङ्गमा तीर्थसङ्गमे ।  
  
बाहुदायामनन्ताहं कुरुक्षेत्रे रणेक्षणा ।  
  
तपस्विनी पुण्यतमा भारती भारताश्रमे ।  
  
सुकथा नैमिषारण्ये पाण्डौ च पाण्दरानना ।  
  
विशालायां विशालाक्षी मुण्डपृष्ठे शिवात्मिका ।  
  
श्रद्धा कनखले तीर्थे शुद्धबुद्धिर्मुनीश्वरी ।  
  
सुवेशा सुमना गौरी मानसे च सरोवरे ।  
  
नन्दापुरे महानन्दा ललिता ललितापुरे ।  
  
ब्रह्माणी ब्रह्मशिरसि महापातकनाशिनी ।  
  
पूर्णिमा चेन्दुमत्याञ्न्च काञ्च्यामतिप्रिया सदा ।  
  
जाह्नवीसङ्गमे वृत्तिः स्वधा च पितृतुष्टिदा ।  
  
पुण्याहं बहुमित्याञ्च प्रपायां पापनाशिनी ।  
  
शङ्खसंहारिणी चैव घोररूपा महोदरी ।  
  
प्। ४४६) स्वर्गोच्छेदे महावारिः प्रबला च महावने ।  
  
भद्रा च भद्रकाली च भद्रेश्वरी शिवप्रिया ।  
  
भद्रेश्वरे रमा विष्णुप्रिया विष्णुपदे तथा ।  
  
दारुणा नर्मदाच्छेदे कावेर्यां कपिलेश्वरी ।  
  
भेदिनी कृष्णवेत्तायां सम्भेदे शुभवासिनी ।  
  
श्रद्धा च शुक्रतीर्थे च प्रभासे चेश्वरी तथा ।  
  
महाबोधौ महाबुद्धिः पटले पाटलेश्वरी ।  
  
सुबला नागतीर्थे च नागेशी नागवन्दिता ।  
  
मदन्तौ च मदन्ती च प्रमदा च मदन्तिका ।  
  
मेघस्वना मेघवामे विद्युत् सौदामिनीच्छदा ।  
  
रामेश्वरे महाबुद्धिर्वीरा चेलापुरे सती ।  
  
प्रिया च मार्गके दुर्गा सुरेशा सुरसुन्दरी ।  
  
कात्यायनी महादेवी गोवर्द्धनेऽखिलात्मिका ।  
  
शुभेश्वरी हरिश्चन्द्रे पुरचन्द्रे पुरेश्वरी ।  
  
पृथूदके महावेगा मैनाकेऽखिलवर्द्धिनी ।  
  
इन्द्रनीले महाकान्ता रत्नवेशा सुशोभना ।  
  
माहेश्वरी महानादे महातेजा महाबले ।  
  
पत्यपासरसि सारङ्गा पञ्चकट्यां तपस्विनी ।  
  
वटीशावटिकायाञ्च सर्ववर्णा सुरङ्गिणी ।  
  
सङ्गमे विन्ध्यगङ्गायां विन्ध्ये श्रीविन्ध्यवासिनी ।  
  
महानन्दा नन्दतटे गङ्गबालाचले शिवा ।  
  
आर्यावर्ते महार्या त्वं विमुक्तिर्-ऋणमोचने ।  
  
अट्टहासे च चामुण्डा तन्त्रे श्रीगौतमेश्वरी ।  
  
वेदमयी ब्रह्मविद्या वशिष्ठे त्वमरुन्धती ।  
  
हरिते हरिणाक्षी च ब्रह्मावर्ते ब्रजेश्वरी ।  
  
गायत्री चैव सावित्री कुशावर्ते कुशप्रिया ।  
  
हंसेश्वरी महातीर्थे परहंसेश्वरेश्वरी ।  
  
पिण्डारकवने धन्या सुरसा सुखदायिनी ।  
  
नारायणी वैष्णवी च गङ्गाद्वारे विमुक्तिदा ।  
  
श्रीविद्या वदरीतीर्थे रामतीर्थे महाधृतिः ।  
  
जयन्ती च जयन्ते त्वं विजयन्तेऽपराजिता ।  
  
विजया च महाशुद्धिः शारदायाञ्च शारदा ।  
  
सुभद्रे भद्रदा भव्या भद्रकालेश्वरे तथा ।  
  
महाभद्रा महाकाली हयतीर्थे गवीश्वरी ।  
  
वेददा वेदमाता च विदेशे वेदमस्तके ।  
  
युवत्याञ्च महाविद्या महानद्यां महोदया ।  
  
प्। ४४७) चण्डा च त्रिपदे चैव छागलिङ्गे बलिप्रिया ।  
  
मातर्दृशे जगन्माता करवीरपुरे सती ।  
  
मलिनी रङ्गिणी रामा परमा परमेश्वरी ।  
  
सप्तगोदावरे तीर्थे देवर्षिरखिलेश्वरी ।  
  
अयोध्यायां भवानी च जयदा जयमङ्गला ।  
  
माधवी मथुरायाञ्च देवकी यादवेश्वरी ।  
  
वृन्दा गोपेश्वरी राधा रासवृन्दावने रमे ।  
  
कात्यायनी महामाया भद्रकाली कलावती ।  
  
चन्द्रमाला महायोगा महायोगिन्यधीश्वरी ।  
  
वज्रेश्वरी यशोदेति वज्रश्रीगोकुलेश्वरी ।  
  
काञ्च्यां कनककाञ्ची स्यादवन्त्यामतिपावनी ।  
  
विद्या विद्यापुरे चैव विमला नीलपर्वते ।  
  
रामेश्वरी सेतुबन्धे विमला पुरुषोत्तमे ।  
  
विरजा यागपुर्याञ्च भद्रेऽपि भद्रकर्णिका ।  
  
तमोलिप्ते तमोघ्नी च स्वाहा सागरसङ्गमे ।  
  
कुलश्रीर्वंशवृद्धिश्च माधवी माधवप्रिया ।  
  
मङ्गला मङ्गले कोटे राढे मङ्गलचण्डिका ।  
  
ज्वालामुखी शिवापीठे मन्दरे भुवनेश्वरी ।  
  
कालिघट्टे गुह्यकाली किरीटे च महेश्वरी ।  
  
किरीटेश्वरी महादेवी लिङ्गाख्ये लिङ्गवाहिनी ।  
  
साक्षी सर्वत्र भक्तानामभक्तानां कुतोऽपि न ॥  
  
अथान्यत् सम्प्रवक्ष्यामि सिद्धस्थानानि सुन्दरि ! ।  
  
सर्वपापविनाशार्थं सर्वसिद्धिप्रदं नृणाम् ।  
  
निर्मितानि शिवेनेह सिद्धस्थानानि यानि च ।  
  
श्रुत्वा मनसि भाव्यानि प्रकाश्यान्यधिकारिषु ।  
  
अमरेशमहापीठे कुशतुङ्गारसञ्ज्ञकः ।  
  
तत्र दुर्गाद्वयं नाम चण्डिका च महेश्वरी ।  
  
प्रभासे सोमनाथोऽसौ देवी च पुष्करेक्षणा ।  
  
देवदेवाधिपः शम्भुर्नैमिषे च महेश्वरः ।  
  
तत्र प्रज्ञा च देवी च शिवानी लिङ्गधरिणी ।  
  
पुष्करे च राजगन्धिः पुरहूता महेश्वरी ।  
  
श्रीपर्वते श्रियो नाम शङ्करस्त्रिपुरान्तकः ।  
  
मायावी शङ्करी तत्र भक्तानामखिलार्थदा ।  
  
जप्येश्वरे महास्थाने शङ्करी च त्रिशूलिनी ।  
  
त्रिशुली शङ्करस्तत्र सर्वपापविमोचकः ।  
  
आम्रातकेश्वरे सूक्ष्मा सूक्ष्माख्या परमेश्वरी ।  
  
प्। ४४८) गणक्षेत्रे मङ्गलाख्या शिवो यः प्रपितामहः ।  
  
कुरुक्षेत्रे शिवस्थाणुः शिवास्थाणुः श्रिया परा ।  
  
इष्टलाभे स्वयम्भूश्च देवी स्वायम्भुवा मता ।  
  
उग्रः कनखले प्रोक्तः शिवोग्रे शिववल्लभा ।  
  
विमलेश्वरे विश्वशम्भुर्विश्वाविश्वप्रिया सदा ।  
  
अट्टहासे महानन्दो महानन्दा महेश्वरी ।  
  
महान्तको महेन्द्रश्च पार्वती च महान्तका ।  
  
भीमेश्वरो भीमपीठे शिवा भीमेश्वरी तथा ।  
  
वस्त्रपादे भवो नाम भवानी भुवनेश्वरी ।  
  
अद्रिकूटे महायोगी रुद्राणी परमेश्वरी ।  
  
अविमुक्ते महादेवो विशालाक्षी शिवा परा ।  
  
महामाये हरो रुद्रो महाभागा शिवा तथा ।  
  
महाबलश्च गोकर्णे शिवभद्रा च चण्डिका ।  
  
भद्रकर्णे महादेवो भद्रा च कर्णिका तथा ।  
  
सुपर्णाख्ये सहस्राख्य उत्पला परमेश्वरी ।  
  
स्थाणुसञ्ज्ञे शिवस्था श्रीस्वरस्था श्रीधरा शिवा ।  
  
कनकालये महास्थाने कमलाख्यो महेश्वरः ।  
  
कमलाक्षी महेशानि ! सकलार्थप्रदायिनी ।  
  
छागला तु कपर्दी च प्रसभा च महेश्वरी ।  
  
ऊर्द्धरेता वरेण्ये च सन्ध्याख्यपरमेश्वरी ।  
  
साकोटास्यमहाकोटा शिवा च मुण्डकेश्वरी ।  
  
मातुलेश्वरपीःए च करवीरा च शेखरा ।  
  
श्रीमद्व्याघ्रपुरे साक्षाद्धरनामा सभापतिः ।  
  
शिवः सभापतिर्नाम यत्र नृत्यति शङ्करः ।  
  
आत्मानन्दमहानादपूर्णानन्दमहार्णवम् ।  
  
नृत्यन्तं यत्र देवेशं देवेशी परिपश्यति ।  
  
यत्र आशु महादेवो भक्तानां वरदो भवेत् ।  
  
नृत्यन्तं यत्र सर्वेशं वीक्ष्य लोको विमुच्यते ।  
  
पुण्यस्थानेषु सर्वेषु स्थानमेतन्महोत्तमम् ।  
  
यद् यत्कर्माणि सर्वाणि अक्षयाणि भवन्ति वै ।  
  
तस्मिन् महोत्तमे स्थाने शिवगङ्गाख्यमद्भुतम् ।  
  
तडागमस्ति तत्तीरे दक्षिणे नृत्यतीश्वरः ।  
  
तडागेऽस्मिन् वसन् स्नात्वा सभानाथं समीक्षते ।  
  
अष्टोत्तरसहस्रन्तु जपेच्छुद्धो मुदान्वितः ॥  
  
यानि ते कथितान्यत्र सदा तिष्ठन्ति देवताः ।  
  
पितरः सिद्धगन्धर्वाः सिद्धयः सर्वसिद्धिदाः ।  
  
प्। ४४९) अत्र दत्तं हुतं जप्तं स्नानमक्षयपुण्यदम् ।  
  
यद् यत् प्रकीर्तितं नाम भैरवं परिपूज्य च ।  
  
प्रणवादि हृदन्ते च लभतेऽभीष्टमुत्तमम् ।  
  
भोजयेद् ब्राह्मणान् योऽत्र अक्षयं फलमश्नुते ।  
  
इह नानासुखं भुक्त्वा हरगौरीपुरं व्रजेत् ।  
  
शोकदुःखविनाशोऽयं करुणानिधिरीश्वरः ।  
  
निर्ममे सर्वसम्प्रीत्त्यै पुण्यक्षेत्राणि भूतले ।  
  
अकाले पुण्यशुद्धानामनेकैः पुण्यसाधनैः ।  
  
आस्तिकानां भवेदत्र निवासः साधनं प्रति ।  
  
तस्माद् यत्नेन कर्तव्यमत्र साधनमुत्तमैः ।  
  
इदानीं शृणु चार्वङ्गि ! पीठं सर्वाङ्गसुन्दरम् ।  
  
अक्षमालामयं पीठं ब्रूहि मे परमेश्वरि ! ।  
  
यत्र सिध्यन्ति कार्याणि स्थितिस्ते शङ्करस्य च ।  
  
विष्णोरगाधबोधस्य तत्प्रियाया महेश्वरि ! ।  
  
अन्येषाञ्चैव देवानां युग्मं पदनिवासिनाम् ।  
  
प्रसादो हि भवत्याशु तत्र च प्रीतिरुत्तमा ॥  
  
अथ पूजाकालः समयाचारतन्त्रे प्रथमपटले ॥  
  
पूजनादिषु यः कालो देवानाञ्च पृथक् पृथक् ।  
  
स कालः समयो नाम यज्ज्ञात्वाऽमृतमश्नुते ॥  
  
  
तथा ।  
  
  
प्रातर्मध्याह्नकः कालः प्रदोषश्च तृतीयकः ।  
  
रात्रिप्रथमयामश्च चतुर्थः परिकीर्तितः ।  
  
पञ्चमस्त्वर्द्धरात्रश्च पञ्च कालाः प्रकीर्तिताः ।  
  
दिनस्य प्रथमस्यादौ कालः प्रथम ईरितः ।  
  
दिनमध्ये तु यः कालो द्वितीयः परिकीर्तितः ।  
  
सूर्यास्तरजनीकादौ प्रदोषो यस्तृतीयकः ।  
  
ब्राह्म्यमुहूर्तावधिकमर्द्धरात्रादनन्तरम् ।  
  
कालः षष्ठात्मको ज्ञेयो देवानामपि दुर्लभः ।  
  
शान्तिकर्म तथा वश्यं स्तम्भद्वेषणमोहनम् ।  
  
उच्चाटनं मारणञ्च कर्माणि च पृथक् पृथक् ।  
  
शान्त्यर्थं प्रथम्ः कालो मध्याह्नस्तदनन्तरम् ।  
  
सायं सूर्यास्तसमयस्त्रिकालानामयं क्रमः ॥  
  
  
मत्स्यसूक्ते पञ्चमपटले ॥  
  
  
अनुक्तकाले सर्वत्र दिवसादौ शुभेऽहनि ।  
  
भागानुक्ते समं कुर्याद् वारानुक्ते गुरोर्दिने ।  
  
तिथ्यनुक्तेऽष्टमी ग्राह्या नक्षत्रे रोहिणी मता ।  
  
प्। ४५०) योगेऽनुक्ते ध्रुवो योगः सर्वत्रैव विधिः स्मृतः ।  
  
योगिनीतन्त्रे पूर्वखण्डे द्वितीयपटले ॥  
  
गते तु प्रथमे यामे तृतीयप्रहरावधि ।  
  
कालो नक्तं जपस्योक्तं पूजाकालमिति शृणु ।  
  
सार्द्धयामगते नक्ते सार्द्धयामः स्थितो यदा ।  
  
पूजाकालो भवेद् यामश्चतुर्वर्गप्रदः सदा ।  
  
श्लिष्टे द्वे घटिके ये तु रात्रेर्मध्यमयामयोः ।  
  
सा महारात्रिरुद्दिष्टा तत्कृतं त्वक्षयं फलम् ।  
  
यद् यज्जप्तं हुतं यद् यत् यत् कृतं मोक्षसाधनम् ।  
  
सर्वं तदक्षयं याति तथानन्त्याय कल्प्यते ।  
  
  
गुप्तसाधनतन्त्रे षष्ठपटले ॥  
  
  
निशा तु परमेशानि ! सूर्ये चास्तमुपागते ।  
  
प्रहरे च गते रात्रौ घटिके द्वे परे च ये ।  
  
महानिशा समाख्याता ततश्चातिमहानिशा ।  
  
तन्त्रान्तरे घटिकाद्वयमेव चेति पाठः ।  
  
अतिमहानिशान्तमुक्त्वा तु ।  
  
तत्र न पूजयेद्देवीं पशुभावः कदाचन ।  
  
दशदण्डे तु या पूजा तत्सर्वमक्षयं भवेत् ।  
  
षष्ठक्रोशे महेशानि ! तत् सर्वममृतं प्रिये ! ।  
  
सप्तमक्रोशके देवि ! सर्वं क्षीरोपमं भवेत् ।  
  
अष्टमक्रोशक इत्यादि समानम् ।  
  
अर्द्धरात्रे गते देवि ! सर्वं क्षीरोपमं स्मृतम् ।  
  
अष्टमक्रोशके देवि ! द्रव्यतुल्यं न संशयः ।  
  
अतः परं महेशानि ! विषतुल्यं न संशयः ।  
  
एतत् सर्वं महेशानि ! पशुभावे मयोदितम् ।  
  
दिव्यवीरमते देवि ! तत्त्वज्ञाने प्रपूजयेत् ।  
  
पञ्चतत्त्वं समानीय यदि पूजापरो भवेत् ।  
  
कालाकालविचारन्तु देवि ! तत्र विवर्जयेत् ।  
  
अर्द्धरात्रे गते देवि ! कूलपूजा प्रकीर्तिता ।  
  
तत्तत्तन्त्रानुसारेण सर्वपूजादिकञ्चरेत् ।  
  
  
वृहन्मुण्डमालातन्त्रे ॥  
  
  
आगमप्रकाशधृते ॥  
  
  
शरत्कालेऽथवा चैत्रे सूर्येन्दुसङ्गमेऽसिता ।  
  
अर्द्धरात्रेऽर्चिता देवी भोगस्वर्गाववर्गदा ।  
  
सूर्येन्दुसङ्गमेऽमावस्यायाम् ।  
  
  
असिता श्यामा कालिकेति यावत् ॥  
  
  
आगमसारे ॥  
  
  
तुलामकरमेषेषु कुहुं प्राप्य सुरेश्वरि ! ।  
  
प्। ४५१) पूजयेत् कालिकां देवीं चतुर्वर्गफलाप्तये ॥  
  
  
नन्दिकेश्वरतन्त्रे ॥  
  
  
निशीथे कार्तिके कुह्वां यजेद्दीपान्वितादिने ।  
  
कालिकां कालिका तस्य सर्वाभीष्टप्रदायिका ।  
  
प्रतिसंवत्सरं कुर्यात् कालिकाया महोत्सवम् ।  
  
कार्तिके तु विशेषेण अमावस्यां निशार्द्धके ।  
  
तस्यां सम्पूजयेद्देवीं भोगमोक्षप्रदायिनीम् ।  
  
तुलायां कुजवारेऽपि कुहुरेव यदा भवेत् ।  
  
प्रगल्भान्तु जगद्धात्रीं पूजयेद्गीतमङ्गलैः ।  
  
  
मुण्डमालातन्त्रे ॥  
  
  
तुलादित्यनिशार्द्धे तु पञ्चदश्यां नगात्मजे ! ।  
  
पूजयेत् कालिकां तत्र प्रचण्डां मुण्डमालिनीम् ॥  
  
  
षष्ठपटले ॥  
  
  
दिवापूजा विधातव्या निशापूजा महेश्वरि ! ।  
  
सन्ध्यापूजा विधातव्या तदा सिद्धिमवाप्नुयात् ।  
  
न दिवा न निशाभागे न सन्ध्यायां कदाचन ।  
  
पूजयेन्न जगद्धात्रीं हलायां परिपूजयेत् ।  
  
दिवा न पूजयेद्देवीं रात्रौ नैव च नैव च ।  
  
सर्वदा पूजयेद् देवीं दिवा रात्रौ न पूजयेत् ।  
  
वचनत्रयाणाम् इति दिव्यवीरविषयत्वेन समाधानमतो न कश्चिद्दोषः ।  
  
तथा च निरुत्तरतन्त्रे प्रथमपटले ॥  
  
  
न दिवा पूजयेद्वीरः पशूरात्रौ न पूजयेत् ।  
  
विपरीतं महेशानि ! अभिचाराय कल्प्यते ॥  
  
ननु प्रागुक्तगुप्तसाधनतन्त्रोक्तवचनेन पशुनां षोडशदण्डात्मकरात्रिमध्ये   
पूजाश्रवणात् रात्रौ पशुकर्तृकपूजननिषेधः कथं सङ्गच्छत इति चेत् सत्यम् ।  
  
नन्दिकेश्वरमुण्डमालातन्त्रयोर्वचनैरागमप्रकाशधृतैः सहैकवाक्यतया   
गुप्तसाधनतन्त्रोक्तवचनं दीपान्वितादिनिमित्तकर्तव्यश्यामादिपूजाविषयकम् ।  
  
निरुत्तरतन्त्रन्तु नित्यपूजाविषयमिति सर्वं समञ्जसम् ।  
  
दिवावीरपूजानिषेधोऽपि पञ्चतत्त्वहीनपूजाविषयत्वेन बोद्धव्यः ।  
  
अन्यथा पूर्वोक्तकालाकालेतिवचनमनर्थकं स्यात् ।  
  
अतिनिशायां पूजानिषेधस्तु अप्रशस्तकालार्थः ।  
  
अन्यथा द्रव्यस्यामृतत्वादिकीर्तनस्य वैयर्थ्यं स्यात् ।  
  
सार्द्धयामेत्याद वस्तुतस्तु कुलपूजाविषयम् ।  
  
  
महानिर्वाणतन्त्रे चतुर्दशोल्लासे ॥  
  
  
प्। ४५२) देव्युवाच ॥  
  
  
यद्यकस्माद्देवतानां पूजाबाधो भवेद्विभो ! ।  
  
विधेयं तत्र किं भक्तैस्तन्मे कथय तत्त्वतः ।  
  
अपूजनीयाः कैर्दोषैर्भवेयुर्देवमूर्तयः ।  
  
त्याज्या वा केन दोषेण तदुपायश्च भण्यताम् ॥  
  
  
श्रीसदाशिव उवाच ॥  
  
  
एकाहमर्चनाबाधात् द्विगुणं देवपूजनम् ।  
  
दिनद्वये भवेद्द्विगुणं तद्द्वैगुण्यं दिनत्रये ।  
  
ततः षण्मासपर्यन्तं यदि पूजा न सम्भवेत् ।  
  
तदाष्टकलसैर्देवं स्नापयित्वा यजेत् सुधीः ।  
  
षण्मासात् परतो देवं प्राक् संस्कारविधानतः ।  
  
पुनः सुसंस्कृतं कृत्वा पूजयेत् साधकाग्रणीः ।  
  
खण्डितं स्फुटितं व्यङ्गं संस्पृष्टं कुष्ठरोगिणा ।  
  
पतितं दुष्टभूम्यादौ न देवं पूजयेद्बुधः ।  
  
हीनाङ्गं स्फुटितं भग्नं देवं तोये-विसर्जयेत् ।  
  
स्पर्शादिदोषदुष्टन्तु संस्कृत्य पुनर्चयेत् ।  
  
महापीठेऽनादिलिङ्गे सर्वदोषविवर्जिते ।  
  
सर्वदा पूजयेत्तत्र स्वस्वमिष्टं सुखाप्तये ॥  
  
अथ प्रायश्चित्तम् ॥  
  
  
श्यामारहस्यधृतलिङ्गागमे ॥  
  
  
शृणु देवि ! प्रवक्ष्यामि प्रायश्चित्तमनुत्तमम् ।  
  
तद्विशुद्धिश्च विधिवद्भैरवेण सुभाषितम् ।  
  
गुरुत्यागकरः शिष्यः प्रायश्चित्ती भवेद्ध्रुवम् ।  
  
लक्षं श्रीपादुकां जप्त्वा तस्मात् पापाद्विशुध्यति ।  
  
मन्त्रत्यागकरः शिष्यस्तत्सङ्गं नैव कारयेत् ।  
  
लक्षमेकं जपेन्मन्त्रं होमतर्पणतः शुचिः ॥  
  
  
एतत्तु दिव्यवीरगुरुत्यागे बोद्धव्यम् ।  
  
कुलशिष्येण पशुगुरुत्यागः कर्तव्य एव ।  
  
इति श्यामारहस्योक्तं तन्न समीचीनम् कौलिकानां प्रायश्चित्ताभावात् ॥  
  
तदुक्तं कुलार्णवे पञ्चमखण्डे ॥  
  
प्रायश्चित्तं भृगोः पातं सन्न्यासं व्रतधारणम् ।  
  
तीर्थयात्राभिगमनं कौलः पञ्च विवर्जयेत् ॥  
  
तेन प्रायश्चित्तं पशुशिष्यविषयम् ।  
  
पशुगुरुत्यागस्य शास्त्रोक्तत्वान्न तत्र प्रायश्चित्तम् ।  
  
तद्वचनन्तु रुद्रजामलकुलार्णवयोः ।  
  
मधुलुब्धो यथा भृङ्गः पुष्पात् पुष्पान्तरं व्रजेत् ।  
  
ज्ञानलुब्धस्तथा शिष्यो गुरोर्गुर्वन्तरं व्रजेत् ।  
  
मन्त्रान्मन्त्रान्तरमिति पाठान्तरम् ।  
  
तन्मते च रिपुमन्त्रः साध्यमन्त्रो जीवहीनः सन्दिग्धो वा यथा स्यात्तथा तं हित्वा   
अन्यमन्त्रग्रहणं कुर्यात् ।  
  
  
प्। ४५३) तथा विद्यां विहाय � महाविद्याग्रहणं कुर्यात् ॥  
  
तदुक्तं तत्रैव ॥  
  
  
सकलो जीवहीनश्च सन्दिग्धो निद्रितस्तथा ।  
  
मनवस्ते न सिध्यन्ति गुरुः स्याद् ब्रह्मघातकः ।  
  
तदा तं सहसा ज्ञात्वा मन्त्रदेवं गुरुं त्यजेत् ।  
  
बहुज्ञोऽपि गुरुस्त्याज्यो ज्ञात्वा सारं वरानने ! ।  
  
अल्पज्ञोऽपि गुरुः पूज्यो यो जानाति कुलाकुलम् ।  
  
एकत्र गुरुणा सार्द्धं स्वपित्युपविशेच्च यः ।  
  
स याति नरकं घोरं यावदिन्द्राश्चतुर्दश ।  
  
गुरुवाक्यं हतं कृत्वा आत्मावाक्यन्तु रोपयेत् ।  
  
गुरुं जेतुं मनो यस्य स पतेन्नरकार्णवे ।  
  
अनेकधा पशोरन्नं भुञ्जते ये च कौलिकाः ।  
  
तेभ्यः प्रकुप्यते देवी तत्सङ्गं नैव कारयेत् ।  
  
कौलिकः पशुसंसर्गो पशुशक्तिं रमेद्बलात् ।  
  
गोष्ठीमध्ये च यत्नेन दर्शं तस्य न कारयेत् ।  
  
एकपात्रे पिबेद्द्रव्यं वीरो माहेश्वरो यदि ।  
  
शुनो विष्ठा भवेत् पानं प्रायश्चिती स कौलिकः ।  
  
गायत्रीभिः सहस्रेण तत्पापं शमयेदथ ।  
  
होमयेद्धविषाज्येन निष्पापः स भवेद्ध्रुवम् ।  
  
लक्षत्रयं जपेल्लोपां लक्षं वाप्यजपां जपेत् ।  
  
सम्यक् शोधितचित्तस्तु सुवर्णं गुरवे ददेत् ।  
  
चक्रं कृत्वा तु देवेशि ! पूजयेत्तर्पणं विना ।  
  
चत्वारि तस्य नश्यन्ति आयुर्विद्या यशो बलम् ।  
  
अभिषेके विनाभूते आचार्यत्वं करोति यः ।  
  
योनिकोटिशतं याति रौरवं नरकं व्रजेत् ।  
  
मातृरूपां परित्यज्य स्त्रीरूपां शक्तिमाचरेत् ।  
  
स याति नरकं घोरं जन्मकोटिशतानि च ।  
  
मूलं लक्षत्रयं जप्त्वा अजपां लक्षमेव च ।  
  
कूर्चबीजं पञ्चलक्षं ततः शुद्धिमवाप्नुयात् ।  
  
मन्त्रमाता च पुत्री च भगिनी च कुलाङ्गना ।  
  
न रमेत् कौलिको नित्यमेताः सम्यक् समर्चयेत् ।  
  
श्रीपात्रग्रहणं कृत्वा चक्रमुत्थापयेद्यदि ।  
  
पशुपानं भवेत्तस्य प्रायश्चित्तं प्रजायते ॥  
  
  
अथ मन्त्रमातृगमने प्राणान्तिकप्रायश्चित्तम् ।  
  
  
तदुक्तं तन्त्रान्तरे ॥  
  
  
प्। ४५४) बलाद्वा स्वेच्छया वापि यो रमेन्मन्त्रमातरम् ।  
  
दशलक्षं मनुं जप्त्वा तुषानलं समाचरेत् ।  
  
पुत्रीकुलाङ्गनाभगिनीगमने मूलमन्त्रलक्षजपात् शुद्धिस्तदुक्तं तत्रैव ॥  
  
मन्त्रपुत्री स्वपुत्री च भगिनी च कुलाङ्गना ।  
  
रमणाल्लक्षजापेन शुद्धो भवति कौलिकः ॥  
  
तन्त्रान्तरे ॥  
  
  
पर्वण्यपूज्य देवेशीं गुरुमग्निञ्च शक्तितः ।  
  
अदत्त्वा च बलिं तत्र शतमष्टोत्तरं जपेत् ।  
  
पत्रं पुष्पं फलं मूलमन्त्रपानादिमौषधम् ।  
  
अनिवेद्य न भुञ्जीत यदाहाराय कल्प्यते ।  
  
अनिवेद्यन्तु भुञ्जानः प्रायश्चित्ती भवेन्नरः ।  
  
देव्याश्चाष्टशतं मन्त्रं जप्त्वा पूतो भवेन्नरः ।  
  
अनस्थिप्राणिसङ्घातं हत्वा च दशकं जपेत् ।  
  
हत्वा च पक्षिणः सर्वान् त्रिभिरेकादशं जपेत् ।  
  
सर्पमार्जारनकुलं श्वानमुष्ट्रं खरं हयम् ।  
  
गजाद्यांश्च मृगान् सर्वान् हत्वा चाष्टशतं जपेत् ।  
  
जपेदष्टसहस्रन्तु क्षत्रवैश्यबधे बुधः ।  
  
हत्वा पशुं स्त्रियं बालं मन्त्रं पञ्चशतं जपेत् ।  
  
जपेदष्टसहस्रन्तु सच्छूद्रविनिपातने ।  
  
त्रयोदशसहस्रन्तु दिव्यवीरबधे जपेत् ।  
  
वीरस्त्रीगमनेनापि वृथापाने तथैव च ।  
  
गुरुस्नुषामन्त्रपुत्त्रिगमने चापि कौलिकः ॥  
  
इति तु अज्ञानकृते बोध्यं ज्ञानकृते तु लक्षजपात् शुद्धिः ॥  
  
तदुक्तं ब्रह्मजामले ॥  
  
कृत्वा वीरबधं मन्त्री वृथापानं गुरुस्नुषाम् ।  
  
वीरपत्नीं मन्त्रपुत्त्रींरमित्वा दिगयुतं जपेत् ॥  
  
इति ।  
  
महापातकप्रायश्चित्तजपस्तु लतासम्बन्धेन कार्यः ।  
  
तदुक्तं कालीतन्त्रे ॥  
  
लतारतेन जप्तव्यं महापातकमुक्तये ।  
  
रुद्रजामले उत्तरखण्डे द्वितीयपटले ॥  
  
  
पशूनां व्रतभङ्गादौ विधिं प्रथमतः शृणु ।  
  
व्रतभङ्गे नित्यभङ्गे नित्यपूजादिकर्मणि ।  
  
सहस्रं प्रजपेन्मन्त्री व्रतदोषोपशान्तये ॥  
  
गायत्रीतन्त्रे पञ्चमब्राह्मणपटले ।  
  
शालग्रामशिलाद्यग्रे कृत्वा दिव्यं करोति यः ।  
  
शालग्रामादिकं स्पृष्ट्वा यदि दिव्यं करोति च ।  
  
तथा गङ्गाजलादींश्च ताम्रञ्च गोमयं तथा ।  
  
तुलसीञ्च महादेवि ! सुवर्णं गोरजस्तथा ।  
  
वेदादीन्यपि पुण्यानि द्रव्याण्यन्यानि यान्यपि ।  
  
प्। ४५५) तीर्थपीठादिनामानि स्पृष्ट्वा दिव्यं करोत्यपि ।  
  
दिव्यकर्तुः कारयितुर्नरकान्न च निष्कृतिः ॥  
  
पूर्वोक्तं यन्महेशानि ! तत्पापस्य विशुद्धये ।  
  
यदि ब्रह्मबधप्रोक्तप्रायश्चित्तं करिष्यति ॥  
  
तस्मात् पापात् तदा शुद्धो नान्यथा कल्पकोटिभिः ।  
  
अपरञ्च प्रवक्ष्यामि शृणुष्व कमलानने ! ।  
  
गङ्गास्नानं हि नन्दादौ सर्वपापप्रणाशनम् ।  
  
गङ्गातोये कृतं दिव्यं तत्पापं नगनन्दिनि ! ।  
  
महापातकोपपापं गङ्गास्नानाद्विनश्यति ।  
  
गङ्गायां मौषलं स्नानं महापातकनाशनम् ॥  
  
प्रायश्चित्तात्मकगङ्गास्नानसङ्कल्पः ॥  
  
अद्येत्यादिशालग्रामसन्निधिदिव्यकरणशालग्रामगङ्गाजल-  
ताम्रगोमयगोरजस्तुलसीसुवर्णरजततीर्थमहापीठवेदादिशास्त्र-  
स्पर्शपूर्वकदिव्यकरणदेवादिनामोच्चारणपूर्वकदिव्यकरण-  
कारणज्ञानकृतब्रह्महत्यादिजनितपापक्षयकामो नन्दायां गङ्गास्नानमहं   
करिष्ये ।   
  
इति तु समुच्चितपापक्षयसङ्कल्पः ।  
  
अद्येत्यादिगङ्गाजलस्पर्शपूर्वकदिव्यकरणदिव्यकारणजनितपाप-क्षयकामो गङ्गायां   
स्नानमहं करिष्ये ।  
  
इति गङ्गाजलस्पर्शपूर्वकदिव्यकरणपापक्षयसङ्कल्पः ।  
  
अद्येत्यादिज्ञानाज्ञानकृत ब्रह्महत्यादिपापक्षयकामो गङ्गायां स्नानमहं   
करिष्ये ॥  
  
इति ब्रह्महत्यादिपापक्षयसङ्कल्पः ॥  
  
  
इति श्रीप्राणतोषिण्यां चतुर्थे काम्यकाण्डे शाखाकथनं नाम द्वितीयः   
परिच्छेदः ।  
  
  
  
अथ विशेषसाधनानि ।  
  
कृकलासदीपिकायां प्रथमपटले ॥  
  
  
श्रीनीलावाण्युवाच ॥  
  
  
इदानीं कृकलासोऽपि पशुरूपधरोऽव्ययः ।  
  
पशुवाक्यप्रबोधाय उपायं वद शङ्कर ! ॥  
  
  
ईश्वर उवाच ॥  
  
  
साधु पृष्टं त्वया देवि ! पशुवाक्यप्रओधनम् ।  
  
आदौ तु कथयिष्यामि पश्चात् साधनमुत्तमम् ।  
  
कार्तिके फाल्गुने मासि तृतीयायां महानिशि ।  
  
एकाकी निर्भयो गत्वा चितायां वरवर्णिनि ! ।  
  
प्। ४५९) शुद्धासनं समासाद्य देवीं ध्यात्वा तु चर्चिकाम् ।  
  
शुष्ककण्ठीमुग्ररावां शुनां घोरतरेक्षिणीम् ।  
  
युवतीं द्विभुजां तालजङ्घां मुक्तकचां भजे ।  
  
एवं ध्यात्वा प्रयत्नेन जपेन्मन्त्रमनन्यधीः ।  
  
तारां मायां तथा चर्चिचर्चिके कृकलासकम् ।  
  
बोधयद्वितयं वह्निकान्तामन्त्रः परात्परः ।  
  
एवं सहस्रं प्रजपेत् ततः सिद्धिरनुत्तमा ।  
  
कृकलासरवं ज्ञात्वा साधको गतशोकभाक् ।  
  
तत्प्रसादान्महेशानि ! साफल्यं तस्य जायते ।  
  
स ब्रूते सकलां वार्तां साधकाय यदा तदा ।  
  
राजानं वशयेत् क्षिप्रं कामिनीञ्च न संशयः ॥ १ ॥  
  
अथवा गोष्ठमासाद्य निशीथे साधकोत्तमः ।  
  
उग्रचण्डां प्रयत्नेन धूपदीपैर्मनोरमैः ।  
  
भक्तितः परमेशानि ! पूजयेत्तारमायया ।  
  
निजमन्त्रसहस्रन्तु तदैव प्रजपेत्ततः ।  
  
ततः सिध्यति देवेशि ! नात्र कार्या विचारणा ॥ २ ॥  
  
अथवा कामिनीपुष्पमकरन्देन सुन्दरि ! ।  
  
तिलकं कारयेन्मूर्द्ध्नि जपेदेतं मनुं ततः ।  
  
तत्क्षणात् सिद्धिमाप्नोति सत्यं सत्यं न संशयः ॥ ३ ॥  
  
  
इति कृकलाससिद्धिः ॥  
  
  
अथ वल्लीसिद्धिः ॥  
  
  
तत्रैव ।  
  
वल्लिकायां साधयेद्विद्वान्नदीतीरे महानिशि ।  
  
उग्रकेशीं प्रयत्नेन पूजयित्वा विशेषतः ।  
  
तारं हृदुग्रकेशीञ्च चतुर्थ्यन्तां द्विठावधि ।  
  
जपेदेतत् सहस्रन्तु सिध्यत्येव न संशयः ।  
  
अथवा मुक्तकेशस्तु चितायां परमेश्वरि ! ।  
  
बगलां पूजयेद् यत्नादुपचारैर्यथोचितैः ।  
  
  
ॐ नमो बगले ! माया स्वाहान्तोऽयं महामनुः ।  
  
अष्टोत्तरसहस्रन्तु जपेदनन्यमानसः ।  
  
ततो देवि ! समानीय गोधिकां गृहसम्भवाम् ।  
  
पूजयेत्तां प्रयत्नेन पुनर्जापं समाचरेत् ।  
  
ततः प्रभृति देवेशि ! वल्लिकाशब्दविद्भवेत् ।  
  
अतीतानागतां वार्तां लीलया वक्ति सर्वदा ॥ १ ॥  
  
अथवा निशि मांसाद्यैः पूजयेत् कृष्णपिङ्गलाम् ।  
  
जपेन्मायात्रयं लक्ष्मीं ङेयुतं नामसंयुतम् ।  
  
जपेदयुतमानन्तु ततः सिद्धो भवेन्मनुः ।  
  
प्। ४५७) तदेव फलमाप्नोति सत्यं सत्यं न संशयः ।  
  
प्रातःकाल समासाद्य जपेदेनं दिनावधि ।  
  
सन्ध्यायां परमेशानि ! ज्यैष्ठिकाशब्दविद्भवेत् ॥  
  
  
अथ मूषिकसाधनं तत्रैव ॥  
  
  
अथ वक्ष्ये महेशानि ! मूषिकाशब्दसाधनम् ।  
  
उपोष्य पूर्वेऽहनि शुद्धमानसः प्रातः शुचिः सुन्दरवेशधारी ।  
  
गत्वा नदीतीरमुषीं सतारां ङेऽन्तां नमोऽन्तां प्रजपेच्च यत्नात् ।  
  
सिद्धावधि श्रीगिरिराजकन्याप्रसादतो मूषिकशब्दविद्भवेत् ॥ १ ॥  
  
  
किंवा रमायुग्ममुषीञ्च ङेऽन्तां द्विठावधि प्रोक्तमवीतिमन्यत् ।  
  
जपेत् सहस्रञ्च शतं निशान्ते ततो महेशानि ! भवेत्तदेव ॥ २ ॥  
  
वाणीं रमाञ्च प्रददासि विद्यां लज्जाञ्च तारञ्च पुनश्च लज्जाम् ।  
  
तारं पुनर्मूषिकशब्दपूर्वं विचर्चिके वह्निवधूसमेतम् ।  
  
शय्यामुपेत्याशु जपेच्च विद्याम् स्वकान्तया वा परकान्तया वा ।  
  
ततो महेशानि ! स राजगोष्ठी ब्रूते रहो मूषिकशब्दवृन्दम् ।  
  
दुर्भिक्षं वा सुभिक्षं वा बन्धञ्चापि शुभाशुभम् ।  
  
देशानाञ्च महेशानि ! शीघ्रं ब्रूते शुभाशुभम् ॥  
  
  
अथ मार्जारसाधनं तत्रैव ॥  
  
  
अथ वक्ष्ये महेशानि ! मार्जारशब्दमुत्तमम् ।  
  
पौषे वा श्रावणे वापि हविष्याशी जितेन्द्रियः ।  
  
धुपदीपैश्च नैवेद्यै रक्तचन्दनपुष्पकैः ।  
  
पूजयित्वा प्रयत्नेन विकटाक्षां महोत्कटाम् ।  
  
बिभ्रतीं कङ्किटीं ध्यायेन्मार्जारोपरिसंस्थिताम् ।  
  
तारं मायां कङ्कटाञ्च चतुर्थ्यन्तामुदीरयेत् ।  
  
स्वाहान्ता कथिता विद्या जपेत्तामयुतत्रयम् ।  
  
एवं सप्तदिनं रात्रौ श्मशाने साधकोत्तमः ।  
  
कुर्यात् सिद्धोऽथ मार्जारशब्दं बुध्यति नान्यथा ।  
  
अतीतानागतां वार्तां स ब्रूते परमेश्वरि ! ॥  
  
  
शृगालसाधनमपि तत्रैव ॥  
  
  
अथ वक्ष्ये महेशानि ! फेरूणां शब्दमुत्तमम् ।  
  
अमावास्यादिने फेरु एकघातप्रहारिणः ।  
  
गतप्राणोऽथ संस्थाप्य भूतले दर्भसँचये ।  
  
तमारुह्य महेशानि ! पूजयेत् फेरुकं सुधीः ।  
  
प्। ४५८) चतुर्भुजां विशालास्यां विवस्त्रामुन्नतस्तनीम् ।  
  
तप्तकाञ्चनसङ्काशां पद्मं शङ्खं गदामसिम् ।  
  
बिभ्रतीं मुक्तकेशीञ्च सर्वभीतिहरां पराम् ।  
  
इति ध्यात्वा प्रयत्नेन गन्धपुष्पैर्मनोरमैः ।  
  
सामिषैः सुरसैश्चैव नैवेद्यैश्च मनोरमैः ।  
  
पूजयित्वा वरारोहे ! जपेत् प्रणवसम्पुटाम् ।  
  
काली माया तथा काली वह्निकान्तावधि प्रिये ! ।  
  
प्रजपेदर्द्धरात्रौ च लक्षमानं शुचिः पुमान् ।  
  
फेरुः स जीवति ततो दिव्यमुत्पद्यते तदा ।  
  
वरं वरय भो वत्स ! यत्ते मनसि वर्तते ।  
  
ततः स साधकश्रेष्ठो देवदेवं मनोरमे ! ।  
  
वशीभूत्वा सहस्राब्दान् त्वं मां पालय सर्वदा ।  
  
एवं प्रार्थ्य वरं देवि ! पूजयेत्तां प्रयत्नतः ।  
  
रक्तशाकान्नपिष्टेन भोजनञ्च यथोचितम् ।  
  
ततः स तिष्ठति सदा यावदायुर्न संशयः ।  
  
तछयनञ्च लक्षमानञ्च हन्यात् स वीक्षणेन तु ।  
  
यद् यत् सम्प्रार्थयेन्मन्त्री सर्वमानीय यच्छति ।  
  
सहस्रं वा शतं वापि धनं दद्याद्दिने दिने ।  
  
इच्छाभोज्यं महेशानि ! तथैव वरसुन्दरीम् ।  
  
आनीय क्रोशलक्षस्थां जपे यच्छति पार्वति ! ।  
  
अनागतां तथा वार्त्तां ब्रूते षाण्माषिकीमपि ।  
  
अतीतां शतवर्षीयां ब्रूते नित्यं महेश्वरि ! ।  
  
शिवानां सर्ववार्ताञ्च स्वयं बोधयति ध्रुवम् ।  
  
प्रत्यहं प्रजपेत्तञ्च यत्नेन सामिषान्नकैः ।  
  
स श्रुत्वा फेरुकाणाञ्च शब्दं प्रणतिमाचरेत् ॥  
  
  
अथ श्वशब्दसाधनम् तत्रैव ।   
  
निम्बमूलं समासाद्य पूजयेद्भोजनेऽसताम् ।  
  
धूपदीपैश्च नैवेद्यैर्बलिभिः परमोत्तमैः ।  
  
पूजयित्वा निशाभागे जपेदष्टायुतं बुधः ।  
  
स्फिं स्फिं कालि ! वह्निकान्ता विद्येयं परमोत्तमा ।  
  
ततः सिद्धो महेशानि ! सर्वं कुक्कुरभाषितम् ।  
  
बुध्येद्देवि ! तदा सर्वं तदर्थञ्च यथतथम् ॥  
  
  
इति श्वशब्दज्ञानम् ।  
  
  
मेकसाधनं तत्रैव ।  
  
  
नदीतीरं समासाद्य स्नातो निर्मलवस्त्रष्टक् ।  
  
  
प्। ४५९) प्रजापतिं वह्निसंस्थमनुस्वारसमन्वितम् ।  
  
त्रितयं तत्त्वतो भें भें मन्त्रमेतदुदीरितम् ।  
  
जपेद्देवि ! सहस्रन्तु प्रत्यहं सप्तवासरान् ।  
  
ततो मेकवरे देवि ! सर्वतत्त्वार्थविद्भवेत् ।  
  
अतीतानागतां वार्तां ब्रूते चापि यथोचिताम् ॥  
  
  
अथ गोधासाधनम् ।  
  
  
गोधया हतया वापि अथवा बिल्वमूलके ।  
  
गोधिकां खड्गहस्ताञ्च दंष्ट्रां शान्तिमुखीं शिवाम् ।  
  
रक्तगम्भीरनयनां रक्तवर्णशिरोरुहाम् ।  
  
जपेल्लक्षप्रमाणन्तु गोधिकासिद्धिहेतवे ।  
  
सिद्धायां गोधिकायाञ्च किं न सिध्यति पार्वति ! ।  
  
इच्छारूपं ददात्यन्नं ददाति विपुलं धनम् ।  
  
अतीतानागतां वार्तां वर्तमानां तथा प्रिये ! ।  
  
रक्तिशक्ती यथा स्यातां यद्वत् पृच्छति सर्वदा ॥  
  
  
अथ गोशब्दज्ञानम् ।  
  
  
गवां मूत्रेण देवेशि ! ।  
  
  
यावकं पाचयेद्बुधः ।  
  
  
तस्माद्दिनत्रयं वापि शुद्धवासोधरः पुमान् ।  
  
धराबीजद्वयं देवि ! जपेल्लक्षप्रमाणतः ।  
  
पूजयेदेनां सतीं देवीं नीलवर्णां मनोरमाम् ।  
  
द्विभुजां सर्वभूषाढ्यां नानालक्षणलक्षिताम् ।  
  
एवं ध्यात्वा प्रयत्नेन पश्येदेनां न संशयः ।  
  
तस्य गेहे सदा देवि ! गवां वृद्धिर्भवेद्ध्रुवम् ।  
  
गवाञ्च सर्ववार्ताञ्च सम्प्रबुद्ध्येन्न संशयः ।  
  
तस्य गेहे स्थिरा लक्ष्मीर्जायते नात्र संशयः ।  
  
अथ मृगशब्दज्ञानम् तत्रैव ।  
  
बिल्वमूलं समासाद्य देवि ! गन्धादिभिः शुभैः ।  
  
पूजयेत् कमलां देवी नीलवस्त्राङ्गरागिणीम् ।  
  
द्विभुजामम्बुजद्वन्द्वधारिणीं परमेश्वरीम् ।  
  
एवं ध्यात्वा प्रयत्नेन शुद्धासनगतः पुमान् ।  
  
कमलां कमलां मायां मायां वह्निबधून्तथा ।  
  
जपेदष्टायुतं देवि ! कमलासिद्धिहेतवे ।  
  
सिद्धायां कमलायान्तु मृगशब्दं सुबुध्यते ।  
  
धनञ्च विपुलं देवि ! भवेत्तस्य गृहे ध्रुवम् ।  
  
रिपुर्न जायते तस्य जायन्ते सर्वसम्पदः ।  
  
कामिनी वशमायाति यदि रम्भासमा भवेत् ॥  
  
  
प्। ४६०) अथ मेषशब्दज्ञानम् तत्रैव ।  
  
  
महागण्डारकं देवि ! तस्य चर्मणि चार्द्रके ।  
  
उपविश्य जपेद्विद्यां कोङ्कालां कनकप्रभाम् ।  
  
रक्तवस्त्रपरीधानां नानामण्डनमण्डिताम् ।  
  
द्विभुजां सुन्दरीं देवीं ध्यात्वा प्रयतमानसः ।  
  
धराबीजद्वयं देवि ! कामबीजद्वयं तथा ।  
  
स्वाहान्ता कथिता विद्या जपेदष्टायुतं बुधः ।  
  
ततः सिध्यति देवेशि ! कोङ्कणा परमेश्वरि ! ।  
  
शब्दं बुध्यति देवेशि ! मेषाणां तत्प्रसादतः ॥  
  
  
अथ छागलशब्दज्ञानम् ।  
  
  
केवलं छागदुग्धेन परमान्नन्तु पाचयेत् ।  
  
तदेव भक्षयेद्देवि ! जपेदेनामनन्यधीः ।  
  
जपेच्च कोङ्कणां विद्यां सप्तायुतमतन्द्रितः ।  
  
तत्प्रसादान्महेशानि ! छागानां शब्दविद्भवेत् ।  
  
  
अथ वनविडालशब्दज्ञानम् ।  
  
हविष्याशी निशाभागे जपेदेनां हि साधकः ।  
  
षट्सहस्रप्रमाणेन षड्दिनं यावदेवे हि ।  
  
ततश्च शशकानां वै शब्दं बुध्यति नान्यथा ।  
  
अनेनैव विधानेन ऋतुमूललतां स्पृशन् ।  
  
अयुतैकप्रमाणेन सन्ध्यायां प्रजपेन्मनुम् ।  
  
ततस्तस्याः प्रसादेन कपीनां शब्दविद्भवेत् ।  
  
अनेनैव विधानेन जपेद् यदि दिनावधि ।  
  
ततो वनविडालानां शब्दं बुध्यति नान्यथा ।  
  
  
अथ ऋक्षशब्दज्ञानम् ।  
  
  
तारं माया रमायुग्मं विशालां ङेयुतां तथा ।  
  
अस्त्रान्तेयं महाविद्या स्वाहान्तामपि सुव्रते ! ।  
  
विशालां घोरवदनां मुक्तकेशीं दिगम्बरीम् ।  
  
यौवनोद्भिन्नवक्षोजां सरोजाक्षीं हसन्मुखीम् ।  
  
खड्गखट्वाङ्गपद्मासीन् बिभ्रतीं परमेश्वरीम् ।  
  
एवं ध्यात्वा जपेन्मन्त्रं मुच्यते नात्र संशयः ।  
  
निशाभागे हविष्याशी जपेन्मन्त्रं जितेन्द्रियः ।  
  
पूजयित्वा प्रयत्नेन रक्तचन्दनपुष्पकैः ।  
  
दशांशं जुहुयाद्वह्नौ निम्बकाष्ठैर्वरानने ! ।  
  
ततः सिध्यति देवेशि ! ऋक्षाणां शब्दविद्भवेत् ।  
  
विवादे सङ्कटे युद्धे जयी भवति नान्यथा ।  
  
केवलं स्मृतिमात्रेण ऋक्ष आयाति तत्पुरः ।  
  
प्। ४६१) युद्धे वापि विवादे वा रिपुं हन्याच्छतायुतम् ।  
  
विपुलञ्च बलं दद्यात् सत्यं सत्यं न संशयः ।  
  
गजेन्द्रमदसम्भूतद्रवेण तिलकं यदि ।  
  
तदाज्ञावशतो हन्यात् रिपुसैन्यं शतायुतम् ।  
  
विपुलञ्च बलं दद्यात् सत्यं सत्यं न संशयः ।  
  
अनेनैव विधानेन श्मशाने यदि साधकः ।  
  
जपेल्लक्षप्रमाणेन व्याघ्राणां शब्दविद्भवेत् ।  
  
श्वापदस्मृतिमात्रेण समयाचारतत्परः ।  
  
अनेनैव विधानेन जपेदष्टायुतं बुधः ।  
  
जुहुयात्तद्दशांशेन हस्तिसिद्धिर्भविष्यति ।  
  
अष्टभिः सहायुतमिति सहार्थे तृतीया समासोऽपि   
क्वचिद्गमकत्वात्तेनाष्टाधिकमयुतमित्यायातम् ।  
  
करिशब्दञ्च स ब्रूते सभायां परमेश्वरि ! ।  
  
हस्तिनान्तु प्रसादेन स जयी सर्वविद्भवेत् ।  
  
करिकृतशब्दमभिप्रेत्य सभायां स ब्रूते इत्यर्थः ।  
  
हस्तिकर्णे तदा तेन कथ्यते यन्महेश्वरि ! ।  
  
तदेव कुरुते हस्ती द्रुमादीनान्तु भञ्जनम् ।  
  
अनेनैव विधानेन यदि पुष्पवतीगृहे ।  
  
निशाभागे जपेल्लक्षं पूजयेद्बलिभिः शुभैः ।  
  
पुष्पवतीगृहे रजःस्वलायोनिमण्डले ।  
  
जुहुयादयुतं पद्मैर्लोहितैः परमेश्वरि ! ।  
  
ॐ नमो देवदेवाय पञ्चास्याय महात्मने ।  
  
त्वत्प्रसादान्महादेव ! मम सिद्धिर्भविष्यति ।  
  
इति स्तुत्वा महेशानि ! मृगेन्द्रशब्दविद्भवेत् ।  
  
मृगेन्द्रस्य प्रसादेन तस्यासाध्यं न विद्यते ।  
  
युद्धे वापि विवादे वा स भवेद्विजयी नरः ।  
  
मृगेन्द्रस्मृतिमात्रेण सिंहो गच्छति तत्पुरः ।  
  
तदाज्ञावशतो नित्यं कार्यं साधयति ध्रुवम् ।  
  
इति ते कथितं सर्वं दुर्लभं भुवनत्रये ।  
  
तस्य गेहे स्थिरा लक्ष्मीः पुत्त्रपौत्रावधि स्थिता ।  
  
एतन्मन्त्रं महेशानि ! यदि पर्वतमस्तके ।  
  
हविष्याशी जपेद्देवि ! सदा सर्वत्र सिद्धिदः ॥  
  
  
अथ शूकरशब्दज्ञानम् ॥  
  
  
पङ्कभूमिं समासाद्य तारं घुरुघुरुद्वयम् ।  
  
घूत् घूत् स्वाहान्तमन्त्रोऽयं जपेत् सप्तायुतं बुधः ।  
  
घोणिरापूरयेद् यत्नात्ततः सिध्यति नान्यथा ॥  
  
प्। ४६२) अथ कङ्कालसिद्धिः ॥  
  
  
नदीतीरं समासाद्य कृतस्नानो दिवा शुचिः ।  
  
कौलिकीं पूजयेद् यत्नान्नानापुष्पैर्मनोरमैः ।  
  
मद्यैर्मांसैर्लोहितैश्च नृत्यगीतादिभिः स्वयम् ।  
  
पीत्वा कुलरसं यत्नात् कुलं गत्वा प्रयत्नतः ।  
  
काली मायाबालिके च कङ्काली वह्निवल्लभा ।  
  
एतन्मन्त्रं महेशानि ! जपेद्विंशसहस्रकम् ।  
  
तदायाति महादेवि ! कङ्काली तत्र सोद्यमा ।  
  
साधकाय वरं दत्त्वा वाहनञ्च वरानने ! ।  
  
याति वा वाहनं तस्य वाह्यं वहति सर्वदा ।  
  
हन्ति शत्रुसहस्राणि पृथ्वीं भ्रमति तत्क्षणात् ।  
  
बलञ्च विपुलं दद्यात् सत्यं सत्यं न संशयः ।  
  
तारं माया रमाबीजं पशुनामाग्निवल्लभा ।  
  
कालिकापूजनं यस्तु पशुनाम्ना जपेन्मनुम् ।  
  
सहस्रं परमेशानि ! तस्य शब्दं प्रबुध्यति ॥  
  
  
अथ काकशब्दज्ञानम् ॥  
  
  
द्वितीयपटले ॥  
  
  
काकपुच्छं महेशानि ! मूर्ध्नि सन्धार्य यत्नतः ।  
  
कालीबीजं तथा काका कालीमन्त्रोऽयमुत्तमः ।  
  
चितायां षट् सहस्राणि होमपूजाविवर्जितम् ।  
  
जपेन्निशीथे देवेशि ! ततः सिद्धो भवेन्नरः ।  
  
ततः प्रभृति देवेशि ! सार्वज्ञं तस्य जायते ।  
  
काकशब्दप्रबोधेन सर्वं वक्ति यथातथम् ।  
  
चिरजीवी भवेन्मर्त्यो नात्र कार्या विचारणा ॥ १ ॥  
  
  
अथ खञ्जनसिद्धिः ॥  
  
  
तारं तिमिरनाश्यै च मायाबीजं महेश्वरि ! ।  
  
पूजयेत् परमेशानि ! यत्रात्तिमिरनाशिनीम् ।  
  
ततः खञ्जनसिद्धिः स्यान्नात्र कार्या विचारणा ।  
  
खञ्जनानां ततस्तस्य दर्शनञ्च भवेत् सदा ।  
  
मूर्ध्नि नीते च तत्पक्षे दैवेऽपि स न दृश्यते ।  
  
जानीयात् खाञ्जनं शब्दं सर्वेषां प्रियतामियात् ।  
  
  
अथ जलचरपक्षिसिद्धिः ।  
  
  
एतन्मन्त्रं महेशानि ! श्मशाने यदि वा जपेत् ।  
  
षट्सहस्रप्रमाणेन पूजयेदम्बुवासिनीम् ।  
  
तदा वारिचराणाञ्च पक्षिणां शब्दविद्भवेत् ।  
  
एतन्मन्त्रं खञ्जनसाधनोक्तं मन्त्रम् ॥  
  
  
प्। ४६३) स्मृतिमात्रेण देवेशि ! पक्षिणः शतशः क्षणात् ।  
  
तदाज्ञावशगाः सर्वे पक्षिणः पूर्ववर्तिनः ॥ २ ॥  
  
  
अथ मयूरसिद्धिः ॥  
  
  
वटमूलं समासाद्य निशीथे पूजयेच्छिवाम् ।  
  
परां चण्डों सहास्यां विपुलकुचयुगां मुक्तकेशीं विवस्त्रां   
नानालङ्कारपूरां शशधरशकलं बिभ्रतीं भीमकान्ताम् ।  
  
जप्यन्तीमद्रिकार्णं वरजघनभरात् क्षौणिचक्रं समग्रं न्यकुर्वन्तीं   
समन्तादवनिरिपुगणं चर्वयन्तीं भजामि ।  
  
एवं ध्यात्वा ततो देवीं गन्धपुष्पैर्मनोहरैः ।  
  
मद्यैर्मांसैर्महाभोगैः पूजयित्वा यथाविधि ।  
  
कालीबीजं समुच्चार्य पुनः काली वरानने ! ।  
  
ततो मयूरशब्दस्य मन्त्रोऽयं बहुसिद्धिदः ।  
  
अष्टायुतं जपेत् पश्चात् हुमेत्तावत् सहस्रकम् ।  
  
निम्बकाष्ठैर्हरिद्राक्तैर्बिल्वपत्रैर्मनोहरैः ।  
  
समायाति ततो देवी मयूरगणमण्डिता ।  
  
वरण् दत्त्वा साधकाय प्रयाति परमेश्वरी ।  
  
मयूरशब्दविद्भूत्वा सार्वज्ञं लभते ध्रुवम् ।  
  
यथेच्छति तथा क्षते विषं जारयितुं क्षमः ।  
  
रिपूणां जयमाप्नोति सत्यं देवि ! वदामि ते ।  
  
अनेनैव विधानेन बलिं दत्त्वा स्वदेहजाम् ।  
  
दक्षिणां शब्दमात्रेण मम तुल्यो न संशयः ।  
  
पूजयेत् कालिकां देवीं मद्यैर्मांसैर्मनोहरैः ।  
  
ततः सिध्यति देवेशि ! कुलसिद्धिः सदा भवेत् ।  
  
कुलानां शब्दविद्भूत्वा सार्वज्ञं लभते ध्रुवम् ॥ ३ ॥  
  
  
अथ विद्याधरपक्षिविशेषसिद्धिः ।  
  
  
मायां तारं गौं गौं चैव पातयेत्तदनन्तरम् ।  
  
एतन्मन्त्रं महेशानि ! निशीथे तु जपेत् सुधीः ।  
  
अयुतञ्च जेपेद्देवि ! ततः सिद्धिर्भवेद् ध्रुवम् ।  
  
गन्धर्वशब्दविद्भूत्वा बलवान् पुत्त्रवान् भवेत् ॥ ४ ॥  
  
  
अथ कङ्कशब्दज्ञानम् ।  
  
  
कामं केलिकेलि द्वन्द्वं काममन्त्रेण उत्तमः ।  
  
जप्त्वा सप्तसहस्रन्तु कङ्कशब्दप्रबोधनम् ।  
  
कङ्कालशब्दविद्भूत्वा सर्वज्ञो भवति ध्रुवम् ॥ ५ ॥  
  
प्। ४६४) कोलकाल वरारोहे ! वह्निकान्ता ततः परम् ।  
  
बिल्वमूले महेशानि ! जपेदयुतमानतः ।  
  
पूजयेत् कालिकां देवीं ततः सिद्धिर्भवेद्ध्रुवम् ।  
  
वकानां शब्दविद्भूत्वा सर्वज्ञो जायते नरः ॥ ६ ॥  
  
  
अथ चटकशब्दज्ञानम् ॥  
  
  
चाटु चाटु महेशानि ! स्फें पूर्वं परमेश्वरि ! ।  
  
सप्तायुतं जपेद् यत्नात् कालिकामपि पूजयेत् ।  
  
ततो बुध्यति देवेशि ! चटकाशब्दमुत्तमम् ॥ ७ ॥  
  
  
अथ शुकशब्दज्ञानम् ॥  
  
  
मायाबीजं शुकद्वन्द्वं बोधयद्वितयं तथा ।  
  
वह्निकान्तावधिर्मन्त्रो जपेदयुतमानतः ।  
  
ततः शुकस्य शब्दज्ञो नरो भवति नान्यथा ।  
  
शुकस्यापि प्रसादेन महासम्पत्तिमान् भवेत् ।  
  
एतन्मन्त्रं महेशानि ! निशीथे त्यक्तभोजनः ।  
  
जपेदष्टसहस्रन्तु शारिकापददानतः ।  
  
शारिकाशब्दविद्भूत्वा सर्वज्ञो जायते नरः ॥ ८ ॥  
  
  
अथ सारससिद्धिः ॥  
  
  
धराबीजं समुद्धृत्य भैं भैं बीजं समुद्धरेत् ।  
  
एतन्मन्त्रं महेशानि ! सप्तायुतमतन्द्रितः ।  
  
जपेत् कमलमध्ये तु हविष्याशी जितेन्द्रियः ।  
  
ततः सिध्यति देवेशि ! नात्र कार्या विचारणा ।  
  
सारसाणां रवं बुद्ध्वा सर्वज्ञो जायते नरः ॥ ९ ॥  
  
  
अथ कपोतसिद्धिः ॥  
  
  
स्फेङ्कारं पूर्वमुद्धृत्य हुङ्कारद्वयमुद्धरेत् ॥  
  
स्वाहान्ता कथिता विद्या जपेदयुतमानतः ।  
  
शाल्मलीमूलमासाद्य पूजयेत् सिद्धिकालिकाम् ।  
  
ततः सिध्यति देवेशि ! नात्र कार्या विचारणा ।  
  
कपोतस्य रवं देवि ! स बुध्यति न संशयः ॥ १० ॥  
  
  
कौरबेरशब्दमुच्चार्य कूर्चबीजं समुद्धरेत् ।  
  
सिद्धिकालीं प्रपूज्याथ जपेदयुतपञ्चकम् ।  
  
ततः सिध्यति देवेशि ! नात्र कार्या विचारणा ।  
  
कपोतस्य रवं देवि ! स बुध्यति न संशयः ॥ ११ ॥  
  
  
प्। ४६५) कपोतविष्ठया मूध्नि तिलकेऽपि कृते बुधः ।  
  
भूतं भावि वर्तमानं सर्वं वक्ति यथातथम् ॥ १२ ॥  
  
  
अथ कुक्कुटशब्दज्ञानम् ।  
  
  
कं कङ्कारं समुच्चार्य कूर्चबीजमथोद्धरेत् ।  
  
जपेदष्टायुतं देवि ! कालिकाञ्च प्रपूजयेत् ।  
  
मद्यैर्मांसैर्लतागेहे सिद्धो भवति नान्यथा ।  
  
सिद्धे मन्त्रे तथा मन्त्री भवेद्भूमिपुरन्दरः ।  
  
शब्दं बुध्यति तेषां वै सर्वज्ञो भवति ध्रुवम् ।  
  
यावत्तिष्ठति तद्विष्ठा तस्य मूर्ध्नि वरानने ! ।  
  
कवित्वं कुरुते तावत् वादिनं जयति ध्रुवम् ॥ १३ ॥  
  
  
अथ शरालुसिद्धिः ॥  
  
  
हं हङ्कारं समुच्चार्य स्फें स्फेङ्कारं समुच्चरेत् ।  
  
हंस हंस ततो ब्रूयात् जपेल्लक्षं वरानने ! ।  
  
गुह्यकालीं प्रपूज्याथ मद्यैर्मांसैर्वरानने ! ।  
  
ततः सिध्यति देवेशि ! हंसशब्दो हि सुव्रते ! ।  
  
तद्विष्ठातिलकं कृत्वा महासर्वज्ञतामियात् ॥ १४ ॥  
  
  
अथ क्षेमङ्करीसिद्धिः ॥  
  
  
मायाबीजं समुद्धृत्य धराबीजं समुद्धरेत् ।  
  
क्षेमङ्करीपदं पश्चात्तदन्ते वह्निवल्लभा ।  
  
वटमूलं नदीतीरं गत्वा लक्षं जपेन्नरः ।  
  
पूजयेत् कालिकां देवीं मद्यमांसैर्मनोरमैः ।  
  
रक्तपुष्पै रक्तमाल्यैर्नानालङ्कारसंयुतैः ॥  
  
ततः सिध्यति देवेशि ! निशीथे स भवेत् प्रिये ! ।  
  
क्षेमङ्करीणां शब्दज्ञो जायते नात्र संशयः ।  
  
परस्त्रीनिरतो देवि ! मनोवाञ्छामवाप्नुयात् ॥ १५ ॥  
  
अथ टिट्टिभसिद्धिः ।   
  
  
टिट्टिभायस्तु स्वं बीजं वह्निकान्ता ततः परम् ।  
  
कालीं सम्पूजयेद्यत्नात् टिट्टिभ शब्दविद्भवेत् ॥ १६ ॥  
  
  
अथ कोकसिद्धिः ।  
  
  
कोकयुग्मं वह्निकान्ता जपेत् सप्तायुतं बुधः ।  
  
कालिकां पूजयेद्यत्नात् कोकानां शब्दविद्भवेत् ॥ १७ ॥  
  
  
अथ चकोरशब्दज्ञानम् ।  
  
  
कालीबीजं चकोराय जपेदष्टायुतं बुधः ।  
  
वटमूलं समासाद्य कालिकां पूजयेत्ततः ।  
  
चकोरशब्दविद्भूत्वा सर्वज्ञो जायते नरः ॥ १८ ॥  
  
  
प्। ४६६) तारं काली चकोराय जपेदष्टायुत नरः ।  
  
महाकाली ततो देवि ! अस्त्रं वह्निबधूं ततः ।  
  
एतन्मन्त्रं महेशानि ! जपेल्लक्षं महेश्वरि ! ।  
  
मद्यैर्मांसै रक्तपुष्पैर्महाकालीं प्रपूजयेत् ।  
  
एवं कृत्वा विधनेन तत्पुच्छं मूर्द्ध्निधारयेत् ।  
  
तत्पक्षिणः शब्दवेत्ता जायते नात्र संशयः ॥ १८ ॥  
  
  
अथ कोटशब्दज्ञानम् ।  
  
  
अथ वक्ष्ये महेशानि ! कीटसाधनमुत्तमम् ।  
  
वटमूल समासाद्य स्नातः शुक्लाम्बरः शुचिः ।  
  
व्याघ्रचर्मैः समासाद्य सद्यैर्मांसैर्मनोहरैः ।  
  
धूपदीपैश्च नैवेद्यैर्बलिभिः परमोत्तमैः ।  
  
लताभिर्वेष्टितो भूत्वा कीटकञ्च समर्पयेत् ।  
  
तुङ्गवक्षीजयुगलां चकोरनेत्रां हसन्मुखीम् ।  
  
पिबन्तीं रुधिरं धारां मुक्तकेशीं दिगम्बराम् ।  
  
बिभ्रतीं खड्गमुण्डञ्च ततो विकटसन्निभाम् ।  
  
एवं ध्यात्वा प्रयत्नेन जपेन्मन्त्रमनन्यधीः ।  
  
कालीबीजं कीटकाली निवसेत्तत्र साऽसिता ।  
  
एतन्मन्त्र महेशानि ! जपेदेकाग्रमानसः ।  
  
सहस्रं पद्मपत्राणां जुहुयात् संस्कृतेऽनले ।  
  
कीटकाली समायाति ततो नात्रास्ति संशयः ।  
  
साधकाय वरं दत्त्वा प्रभाते याति कालिका ।  
  
ततः प्रभृति देवेशि ! कीटशब्दस्य साधकः ।  
  
लीलया साधकः सर्वं बुद्ध्वा सर्वज्ञतामियात् ।  
  
पिपीलिकादिकीटानां शब्दं बोद्धुं क्षमो भवेत् ।  
  
स्वर्गे मर्त्ये च पाताले धरायां या कथा भवेत् ।  
  
भूतं भव्यं वर्तमानं साधकेन्द्राय सर्वदा ।  
  
कीटाः शंसन्ति देवेशि ! नात्र कार्या विचारणा ।  
  
कीटकालीप्रसादेन गृहे लक्ष्मीः स्थिरा भवेत् ।  
  
धनवान् पुत्रवान् भूत्वा स्वर्गमोक्षमवाप्नुयात् ॥ २० ॥  
  
  
अथ प्रकृतसाधनम् ।  
  
  
मुण्डमालातन्त्रे चतुर्थपटले ॥  
  
निशाहागे चतुर्दश्याममायां हरवल्लभे ! ।  
  
जपेदयुतसङ्ख्यञ्च स सिद्धः सर्वकर्मसु ।  
  
स योगीन्द्रः स भावज्ञः स धीरः सर्वकर्मसु ॥ १ ॥  
  
  
तथा ।  
  
  
प्रभातेऽश्वत्थमूले च गत्वा परमकोविदः ।  
  
पूजयेत् परया भक्त्या सामिषैर्लोहितैरपि ।  
  
प्। ५६७) बिल्वैर्बिल्वदलैर्वापि बिल्वपुष्पैर्वरानने ! ।  
  
जपेल्लक्षं चतुर्दश्यामारभ्य नगनन्दिनि ! ।  
  
पञ्चमेन यजेद्देवीं बिल्वमूले दिवानिशम् ।  
  
तदा वाक्सिद्धिमाप्नोति स्फुटं वाचस्पतिर्भवेत् ॥ २ ॥  
  
  
तथा ।  
  
  
वामभागे स्त्रियं स्थाप्य धूपामोदसुगन्धिभिः ।  
  
ताम्बूलचर्वणाद्यैश्च पूजयेद्भवगेहिनीम् ।  
  
भवानीं तारिणी विद्यां ब्रह्मविद्यां मनोहराम् ।  
  
शुद्धां सिद्धिमवाप्नोति तत्क्षणादेव शङ्करि ! ।  
  
विश्वमातर्जयाधारे ! विश्वेश्वरि ! नमोऽस्तु ते ।  
  
करालवदने ! घोरे ! चन्द्रशेखरवल्लभे ! ।  
  
मां तारय महाभागे ! देहि सिद्धिमनुत्तमाम् ।  
  
कामकल्पलतारूपे ! कामेश्वरि ! कलामते ! ।  
  
कामरूपे ! च विजये ! निस्तारे ! शववाहिनि ! ॥ ३ ॥  
  
गृहीत्वा शचाण्डालं धृत्वा भालं मुखं शिरः ।  
  
नासां कर्णौ च हृत्पद्मं नाभिं लिङ्गं गुदं तथा ।  
  
बाहुपृष्ठञ्च जठरं धृत्वा धृत्वा मुहुर्मुहुः ।  
  
आदौ मायां पुनर्मायां पुनर्मायां नियोजयेत् ।  
  
बधूबीजं तथा लज्जां सर्वाङ्गे निक्षिपेन्मनुम् ।  
  
अष्टोत्तरशतं जप्त्वा कृत्वा च शवबन्धनम् ।  
  
पुनः स्वमन्त्रबीजेन नीलद्रवेण चक्षुषा ।  
  
सत्त्वेन रजसा देवि ! तमसा नगनन्दिनि ! ।  
  
हरबीजेन सम्मार्ज्य स सिद्धेश्वरतामियात् ।  
  
वायुस्तम्भं जलस्तम्भं वह्निस्तम्भं नगात्मजे ! ।  
  
तत्क्षणादेव देवेशि ! जायते नात्र संशयः ॥ ४ ॥  
  
शून्यागारे महेशानि ! भवेद्धन्ददिङ्मुखः ।  
  
शङ्खमाला ग्रहीतव्या स्फाटिकी वाथ राजती ।  
  
चामीकरमयी माला प्रबालघटिता तथा ।  
  
मूर्ध्नि देशे कुल्लुकाञ्च जप्त्वा शतमनुत्तमाम् ।  
  
तदा मन्त्रं जपेन्मन्त्री महेशो नात्र संशयः ।  
  
स शाक्तः शिवभक्तश्च भैरवश्च सदाशिवः ॥ ५ ॥  
  
तथा ।  
  
अश्वत्थे बिल्वमूले वा स्वजायामन्दिरेऽथ वा ।  
  
देवीं वा कामिनीं वापि ध्यायेत् परमदेवताम् ।  
  
आद्यां ज्योतिर्मयीं विद्यामभयां वरदां शिवाम् ।  
  
प्रणमेत् स्तुतिभिश्चण्डीं सर्वदोषनिकृन्तनीम् ।  
  
प्। ४६८) श्मशानस्थः शवस्थोऽपि प्रपठेत् कवचोत्तमम् ।  
  
तथा श्मशाने देवेशि ! शवे वा वरवर्णिनि ! ।  
  
सिद्धिर्भविष्यति तदा प्रतिपक्षा न भैरवाः ।   
  
उन्मत्तः क्रोधनश्चैव भैरवो वटुकात्मकः ।  
  
संहारो भीषणश्चैव तथा च कालभैरवः ।  
  
महाकालभैरवश्च भैरवा वसुसङ्ख्यकाः ।  
  
दृष्ट्वा श्मशानं देवेशि ! शवसाधनमेव च ।  
  
नृत्यन्ति भैरवाः सर्वे गर्जन्ति रक्तलोचनाः ।  
  
अद्य मत्सदृशो वापि अद्यैव वातुलोऽपि वा ।  
  
शवश्मशानयोर्मध्ये न जानामि कथञ्चन ।  
  
माभैषीर्भैरवाः सर्वे वदिष्यन्ति च रक्षणात् ।  
  
सिंहव्याघ्रवराहाद्याकारा गर्जन्ति सर्वतः ।  
  
माभैषीश्चैव माभैषीर्माभैषीश्चैव साधकम् ।  
  
यो वदिष्यति पुरतः स गुरुस्तत्त्वकोविदः ॥ ६ ॥  
  
  
पञ्चमपटले ॥  
  
  
कृष्णाष्टम्यां नवम्यां वा प्रजपेदयुतं निशि ।  
  
तदा सिद्धिमवाप्नोति मन्त्रध्यानपुरःसरम् ॥ ७ ॥  
  
  
तथा ।  
  
  
महापीठाश्रमं याति महापीठस्य दर्शनम् ।  
  
महापीठे यजेद्देवीं भक्त्या परमया युतः ।  
  
पूजयेद्रक्तपुष्पैश्च रक्तगन्धानुलेपनैः ।  
  
महिषैश्च यजेद्देवीं मेषजैः क्षतजैरपि ।  
  
छागलैर्लोहितैर्देवीं गात्रजैर्ब्राह्मणैरपि ।  
  
तदा सिद्धेश्वरो भूत्वा गाणपत्यं लभेत्तु सः ॥  
  
तथा ।  
  
स्तुतिपाठाद्दृढज्ञानात् पूजनाच्छिवसुन्दरि ! ।  
  
सुप्रसन्ना महाविद्या जपात् सिद्धिर्भविष्यति ॥ ८ ॥  
  
  
षष्ठपटले ॥  
  
  
कुलवारे महेशानि ! सहस्रमयुतं जपेत् ।  
  
शनैश्चरे चतुर्दश्याममायां कुजवासरे ।  
  
स्थित्वा कुशासने ज्ञानी मन्त्रसिद्धिपरायणः ।  
  
अयुतं भक्तिभावेन सहस्रं च वरानने ! ।  
  
अन्तर्यागं ततः कृत्वा सर्वसिद्धीश्वरो भवेत् ॥ ९ ॥  
  
अश्वत्थवटमूले वा बिल्वमूलेऽथ वा प्रिये ! ।  
  
पूजयेत् परया बुद्ध्या मन्त्रसिद्धिं जनो लभेत् ॥ १० ॥  
  
  
तथा ! ।  
  
  
सुषुम्नान्तः स्थितां देवीं पद्मकिञ्जल्कवासिनीम् ।  
  
ध्यायेन्नाडीविशुद्धेन मन्त्रसिद्धिरनुत्तमा ॥  
  
  
तथा ।  
  
  
श्मशानेऽश्वत्थमूले वा शवे वा शून्यमन्दिरे ।  
  
प्रजपेत् कालिकां तारां महाविद्या प्रसीदति ।  
  
जपेन तपसा स्तोत्रैरन्तर्यागैर्मनोहरैः ।  
  
प्। ४६९) पूजनैः कवचैर्देवि ! महाविद्या प्रसीदति ॥ ११ ॥  
  
वामे सुरायां देवेशि ! नानालङ्कारभूषिताम् ।  
  
कुलचक्रे च देवेशि ! प्रजपेत्तु समः शिवः ।  
  
निशि चक्रे करालास्ये मुक्तकेशो दिगम्बरः ।  
  
सहस्रं वायुतं वापि जपेन्मदनमन्दिरे ।  
  
श्वेतं वा लोहितं वापि कुसुमं पञ्चमान्वितम् ।  
  
एवंविधविधानेन महाकाल्यै निवेदत् ।  
  
दिवापूजा विधातव्या निशापूजा महेश्वरि ! ।  
  
सन्ध्यापूजा विधातव्या तदा सिद्धिमवाप्नुयात् ॥  
  
तथा ।  
  
शवे बिल्वं करे दक्षे मालां सङ्गृह्य साधकः ।  
  
प्रजपेत् पार्वतीमन्त्रं सर्वकार्यार्थसिद्धये ।  
  
प्रणम्य भक्त्या देवेशि ! जपेच्चिन्तामणिं मनुम् ।  
  
चिन्तामणिप्रसादेन किं न सिध्यति भूतले ।  
  
चिन्तामणिं कल्पलतां गृहित्वा परमां शिवाम् ।  
  
जप्त्वा महामनुं चण्डि ! देवदेवेश्वरो भवेत् ।  
  
योगिनीतन्त्रे पूर्वखण्डे पञ्चमपटले ॥  
  
  
देव्युवाच ॥  
  
  
भगवन् ! सर्वधर्मज्ञ ! लोकानुग्रहकारक ! ।  
  
साधनं सर्वमन्त्रस्य सर्वाशापरिपूरकम् ।  
  
साधनं सिद्धमन्त्रस्य वद मे करुणामय ! ॥  
  
  
ईश्वर उवाच ॥  
  
  
शृणु देवि ! प्रवक्ष्यामि साधनं परमाद्भुतम् ।  
  
सार्द्धयामगतायान्तु निशायां साधकोत्तमः ।  
  
भूत्वा दिगम्बरः सम्यगाचम्य विधिवत्तत्था ।  
  
अभ्युक्ष्य मूलमन्त्रेण शय्यायां तत्र संविशेत् ।  
  
गुरुं परमगुरुञ्च परापरगुरुं तथा ।  
  
परमेष्ठिगुरुञ्चैव वामेऽभ्यर्च्य गणेश्वरम् ।  
  
दक्षिणे च ध्रुवाख्यन्तु श्मशानवासिन्यै नमः ।  
  
ततो माया आसनाय नम इत्युच्चरेच्छिवे ! ।  
  
शय्या शय्यातले देवि ! प्रणवान्ते ध्रुवञ्च फट् ।  
  
लिखित्वाचम्य यत्नेन स्वतन्त्रोक्तविधानतः ।  
  
प्रणवं मणिधरी चैव वज्रिणी च महापदम् ।  
  
प्रतिसरे रक्ष रक्ष मां हुं फट् स्वाहया युतः ।  
  
अनेन मनुना देवे ! शिखां बद्ध्वा विधानतः ।  
  
अङ्गन्यासकरन्यासौ मातृकान्यासमेव च ।  
  
भूतशुद्ध्यादिकं कृत्वा ततश्च परमां शिवाम् ।  
  
ध्यात्वा भक्त्या समभ्यर्च्य मानसैः साधकोत्तमः ।  
  
प्। ४७०) शय्यातले महेशानि ! मन्त्रोऽपि च वरानने ! ।  
  
प्रणवञ्च ततो देवि ! वटुकेभ्यो नमस्तथा ।  
  
इति मन्त्रेण मनसा वटुकं पाद्यादिभिर्यजेत् ।  
  
ततस्तु वह्निबीजेन समन्ताज्जलधारया ।  
  
वह्निप्राचीरमाचिन्त्य सङ्कल्प्य च समादरात् ।  
  
जपं कृत्वा समर्प्याथ विधिना परमेश्वरि ! ।  
  
पुनः सङ्कल्प्य देवेशि ! कुर्यात् स क्रमतः शिवे ! ।  
  
होमञ्च तर्पणञ्चैव अभिषेकं ततः परम् ।  
  
विप्रस्य भोजनञ्चैव अभावे द्विगुणं जपेत् ।  
  
काञ्चनं दक्षिणां दत्त्वाऽच्छिद्रावधारणं चरेत् ।  
  
सम्मोच्य वटुकं देवि ! क्षमस्वेति विसर्जयेत् ।  
  
एवमुक्तं महेशानि ! शय्यासाधनमुत्तमम् ।  
  
मन्त्रसिद्धिकरं शीघ्रमस्मत्सायुज्यदायकम् ॥  
  
विशेषशय्यासाधनन्तु निर्गुणकाण्डे वक्ष्यते ॥  
  
  
तत्रैव ॥  
  
  
इतः शृणु त्रिवाटस्य चतुर्वाटस्य साधनम् ।  
  
गत्वा तु त्रिपथं वापि चतुष्पथं वरानने ! ।  
  
प्राग्वद्देवीं समभ्यर्च्य मणिधरीति मन्त्रतः ।  
  
बद्ध्वा ग्रन्थिन्तु वस्त्रान्ते निर्भयं साधकोत्तमः ।  
  
श्मशानवासिनो ये ये देवा देव्यश्च भैरवाः ।  
  
कृपां कुर्वन्तु ते सर्वे सिद्धिदाश्च भवन्तु मे ।  
  
प्रणमेत् प्रणवाद्येन मनुनानेन भक्तितः ।  
  
ततः पूर्वमुखो वापि उत्तराशामुखोऽपि वा ।  
  
उपविश्य समाचम्य स्वस्ति वाच्य महेश्वरि ! ।  
  
स्थानं सम्मार्ज्य तत्रैव प्रेतबीजं लिखेत् सुधीः ।  
  
बीजोपरि महादेवि ! विहितासनमास्तरेत् ।  
  
तत्रोपविश्य देवेशि ! हृदीष्टदेवतां स्मरेत् ।  
  
यथेष्टं मनसाराध्य अष्टाशासु बलिं हरेत् ।  
  
काल्यादिभ्यो विशेषेण पूजयित्वा महेश्वरि ! ।  
  
काली कपालिनी कुल्ला कुरुकुल्ला विरोधिनी ।  
  
विप्रचित्ता तथा नीला बलाका च घनाद्विषः ।  
  
प्रणवाद्या ङेयुतान्ता पूज्या बल्या विना स्मृता ।  
  
सङ्कल्प्याष्टोत्तरयुतं जप्त्वाऽच्छिद्रावधारणम् ।  
  
कृत्वा स्थानं परिष्कृत्य देवीं स्मरन् गृहं व्रजेत् ।  
  
अतः परमहं वक्ष्ये बिल्वमूलस्य साधनम् ।  
  
बिल्वमूलं महेशानि ! समन्तात् षोडशं करम् ।  
  
अतस्तत्साधनं देवि ! सर्वेषां प्रियकारकम् ।  
  
प्। ४७१) तत्र गत्वा बिल्वमूलं प्राग्वद्गुरुचतुष्टयम् ।  
  
अभ्यर्च्य यत्नतो देवि ! क्षेत्रपालं प्रपूज्य च ।  
  
क्षेत्रपाल ! महाभाग ! श्मशानाधिप ! सुव्रत ! ।  
  
सिद्धिं देहि जगत्कर्ता देहि स्थानं नमोऽस्तु ते ।  
  
अनेन प्रणवाद्येन मनुना प्रणमेच्च तम् ।  
  
ततः स्थानन्तु सम्पूज्य लिखेत्तत्र वरानने ! ।  
  
वाग्भवं प्रेतबीजञ्च पुनर्वाग्भवमेव च ।  
  
तदन्ते मूलमन्त्रञ्च लिखेत् साधकसत्तमः ।  
  
पूजयित्वा च काल्यादि पूर्ववत् परमेश्वरि ! ।  
  
सङ्कल्प्याष्टोत्तरशतं जप्त्वाऽच्छिद्रावधारयेत् ।  
  
परिष्कृत्य ततः स्थानं गुरुं स्मरन् गृहं व्रजेत् ।  
  
इत्येवं कथितं तुभ्यं सारात्सारं परात्परम् ।  
  
गोपनीयं सदा भद्रे ! विशेषात् पशुसङ्कुले ॥  
  
  
अथ कार्तवीर्यार्जुनप्रयोगः ॥  
  
  
मन्त्रमहोदधौ ॥  
  
  
यथा फ्रौं व्रीं क्लों ह्रं ह्रीं क्रों स्त्रीं हुं फट् कार्तवीर्यार्जनाय नमः ॥  
  
वह्नितारयुतो वाद्यो लक्ष्मीरग्नोन्दुशक्तियुक् ।  
  
वेधाधरेन्दुशान्त्याढ्यो निद्राधीशाग्निरिन्दुयुक् ।  
  
मायाङ्कुशं बधूर्वर्मास्त्रे ततः कार्तवी पदम् ।  
  
रेफवाय्वानलो वह्निजौ दक्षकर्णसंस्थितौ ।  
  
मेघः सदीर्घः पवनो मनुवक्त्रो हृदन्तकः ।  
  
ऊनविंशतिवर्णोऽयं तारादिमखवर्षकः ॥  
  
  
इति प्रमाणम् ॥  
  
  
ॐ कार्तवीर्यार्जुनाय नमः ॥  
  
  
अथास्य न्यासः ॥  
  
  
यथा ।  
  
ॐ नमो भगवते भो भोः कार्तवीर्यार्जुन ॐ ॐ ॐ मम हृदये दुष्टं   
दारय दुरितं हनहन पापं मथमथ आरोग्यं कुरुकुरु हां हां हुं द्विषः   
॥ १ ॥  
  
ॐ फ्रौं व्रों हुम् आं ह्रीं क्रों स्त्रीं हुं फट् कार्तवीर्यार्जुनाय नमः ।  
  
अयं विंशत्यर्णः ॥  
  
द्वितीयन्यासः ॥  
  
ॐ नमो भगवते भो भोः कार्तवीर्यार्जुन ॐ फ्रौं ॐ मम उदरे दुष्टं   
दारय दुरितं हनहन पापं मथमथ आरोग्यं कुरुकुरु हां हां हूं हूं   
फट् फट् द्विषः ॥ २ ॥  
  
ॐ नमो भगवते कार्तवीर्यार्जुन ॐ व्रीं ॐ मम नाभौ दुष्टं दारय   
दुरितं हनहन पापं मथमथ आरोग्यं कुरुकुरु हां हां हुं हुं फट्   
फट् द्विषः ॥ ३ ॥  
  
प्। ४७२) ॐ इत्यादि १५ ॐ क्लीं मम जठरे दुष्टं दारयेत्यादि ॥ ४ ॥  
  
ॐ इत्यादि १५ ॐ द्रुं मम गुह्यमण्डले दुष्टमित्यादि ॥ ५ ॥  
  
ॐ इत्यादि १५ ॐ आं ॐ मम ऊरुयुग्जानुपादेषु दुष्टमित्यादि ॥ ६ ॥  
  
ॐ इत्यादि १५ ॐ ह्रीं ॐ मम मूर्ध्नि दुष्टमित्यादि ॥ ७ ॥  
  
ॐ इत्यादि १५ ॐ क्रौं ॐ मम भ्रू युगले दुष्टमित्यादि ॥ ८ ॥  
  
ॐ इत्यादि १५ ॐ श्रीं ॐ मम कर्णाक्षिनासिकाजिह्वावक्त्रेषु दुष्टमित्यादि ॥ ९ ॥  
  
ॐ इत्यादि १५ ॐ हुं ॐ मम कण्ठबाहुयुगेषु दुष्टमित्यादि ॥ १० ॥  
  
ॐ इत्यादि १५ ॐ कां ॐ मम सर्वाङ्गेषु दुष्टमित्यादि ।   
  
ॐ इत्यादि १५ ॐ फट् ॐ मम सर्वाङ्गेषु दुष्टमित्यादि ॥ ११ ॥  
  
ॐ इत्यादि १५ ॐ ॐ ॐ मम सर्वाङ्गेषु दुष्टं दारयेत्यादि ॥ १२ ॥  
  
ॐ इत्यादि १५ ॐ वीं ॐ मम सर्वाङ्गेषु दुष्टमित्यादि ॥ १३ ॥  
  
ॐ इत्यादि १५ ॐ र्य्यां ॐ मम सर्वाङ्गेषु दुष्टमित्यादि ॥ १४ ॥  
  
ॐ इत्यादि १५ र्ज्जुं ॐ मम सर्वाङ्गेषु दुष्टमित्यादि ॥ १५ ॥   
  
ॐ इत्यादि १५ ॐ नां ॐ मम सर्वाङ्गेषु दुष्टमित्यादि ॥ १६ ॥  
  
ॐ इत्यादि १५ ॐ यं ॐ मम सर्वाङ्गेषु दुष्टमित्यादि ॥ १७ ॥  
  
ॐ इत्यादि १५ ॐ नं ॐ मम सर्वाङ्गेषु दुष्टमित्यादि ॥ १८ ॥  
  
ॐ इत्यादि १५ ॐ म ॐ मम सर्वाङ्गेषु दुष्टमित्यादि ॥ १९ ॥  
  
  
अथ गायत्री ॥  
  
  
ॐ कार्तवीर्याय विद्महे महावीर्याय धीमहि तन्नोऽर्जुनः प्रचोदयात् ।   
  
गायत्र्येषा समाख्याता प्रयोगादौ जपेत्तु ताम् ॥   
  
इति मन्त्रमहोदध्युक्तप्रयोगः ॥  
  
  
अथास्य कवचम् ॥  
  
  
श्रीदेव्युवाच ॥  
  
  
देवाधिदेव ! सर्वज्ञ ! सर्वलोकहिते रत ! ।  
  
केन रक्षा भवेन्नॄणां भीतानां विविधपदि ।  
  
राजचौरादिपीडासु शस्त्राग्निविषपातने ।  
  
मारीदुःस्वप्नपीडासु ग्रहरोगभयेऽपि च ।  
  
प्। ४७३) ज्वरापस्मारपीडासु सिंहव्याघ्रनिपातने ।  
  
राक्षसासुरवेतालपिशाचप्रेतपातने ।  
  
महाभये महानाशे महाकारागारगतेऽर्णवे ।  
  
महामृत्युभये घोरे महाकलहपातने ।  
  
केनोपायेन शान्तिः स्यात् साधकानां महेश्वर ! ।  
  
अनष्टद्रव्यता चैव नष्टस्य पुनरागमः ।  
  
सर्वाकर्ष्णसङ्क्षोभः सर्वसंहननं तथा ।  
  
भवत्यभीष्टं जन्तूनां केवलं वद मे शिव ! ॥  
  
  
ईश्वर उवाच ॥  
  
  
शृणु गुह्यतमं देवि ! गोपनीयं प्रयत्नतः ।  
  
अवाच्यमपि वक्ष्यामि तव लोकहिताय वै ।  
  
कवचं कार्तवीर्यस्य साङ्गावरणकं क्रमात् ।  
  
स्वमूर्तिशक्तिमन्त्रौघं सजपध्यानपूर्वकम् ।  
  
सहस्रादित्यसङ्काशे नानारत्नसमुज्ज्वले ।  
  
भास्वद्ध्वजपताकाढ्ये तुरगायुधभूषणे ।  
  
महासंवर्तकाम्भोजभीमरावविराविणि ।  
  
समुद्धृतमहाच्छत्रवितानितवियत्पथे ।  
  
निर्माणकिङ्किणीजालचलच्चामरशोभिते ।  
  
महारथवरे दीप्ते नानायुधविराजिते ।  
  
सुस्थितं विपुलोदारसहस्रभुजमण्डितम् ।  
  
वामोरुकुण्डकोदण्डान् दधानमपरैः शरान् ।  
  
किरीटहारमुकुटकेयूरबलयाङ्गदैः ।  
  
मुद्रिकोदरगन्धाढ्यैर्मौञ्जीनूपुरकादिभिः ।  
  
भूषितं विविधाकल्पैर्भास्वरैः सुमहाधनैः ।  
  
आबद्धकवचं वीरं सुप्रसन्नाननाम्बुजम् ।  
  
धनुर्ज्यासिंहनादेन कम्पयन्तं जगत्त्रयम् ।  
  
सर्वशत्रुक्षयकरं सर्वव्याधिविनाशनम् ।  
  
सर्वसम्पत्प्रदातारं विजयश्रीनिषेवितम् ।  
  
सर्वसौभाग्यदं भद्रं भक्तानां भयनाशनम् ।  
  
दिव्यमालानुलेपाढ्यं सर्वलक्षणसंयुतम् ।  
  
रथनागाश्वपादातिवृन्दमध्यगमीश्वरम् ।  
  
वरदं चक्रवर्तीनां महीलोकैकपालकम् ।  
  
समानोदितसाहस्रं दिवाकरसमत्विषम् ।  
  
महायोगबलैश्वर्यं कीर्त्याक्रान्तजगत्त्रयम् ।  
  
श्रीमच्चक्रहरेरंशादवतीर्णं महाबलम् ।  
  
सम्यगात्मविभेदेन ध्यात्वा रक्षामुदीरयेत् ।  
  
दत्तात्रेय ऋषिः प्रोक्तोऽनुष्टुप्छन्दः प्रकीर्तितम् ।  
  
कार्तवीर्यार्जुनो विष्णुश्चक्रवर्ती च देवता ।  
  
प्। ४७४) विनियोगश्च रक्षायै सर्वतः परिकीर्तितः ।  
  
सर्वदुष्टविनाशाय सर्वार्थस्य च सिद्धये ।  
  
अस्याङ्गमूर्तयः पञ्च पान्तु मां स्फटिकोज्ज्वलाः ।  
  
अग्नीशासुरवायव्यकोणेषु हृदयादिकाः ।  
  
सर्वतस्तूज्ज्वलरूपवीरचर्मासिपाणयः ।  
  
अव्याहतबलैश्वर्यशक्तिसामर्थ्यविग्रहः ।  
  
क्षेमङ्करीशक्तियुतश्चौराणां मदभञ्जनः ।  
  
प्राचीदिशं रक्षतु मे वाणवाणाशयायुधः ।  
  
श्रीकराशक्तिसहितो मारीमदविभञ्जनः ।  
  
शरचापधरः श्रीमान् दिशं मे पातु दक्षिणाम् ।  
  
महावश्यकरीयुक्तः शत्रूणां मदभञ्जनः ।  
  
कोदण्डेषु धरः सौर्यां दिशं मे परिरक्षतु ।  
  
प्रजाकरीयुतश्चापवाणदुष्टप्रणाशनः ।  
  
परिरक्षतु मे सम्यक् विदिशं चैत्रभानवीम् ।  
  
विद्याकरीसमायुक्तः सुमहान् दुष्टनाशनः ।  
  
पातु मे नै-ऋतीं चाप वाणवान् दिशमीश्वरः ।  
  
धनकर्या समायुक्तो महादुरितनाशनः ।  
  
इष्वासनेषुधृक् पातु विदिशं मम वायवीम् ।  
  
आयुष्कर्या समायुक्तः श्रीमान् भयविनाशनः ।  
  
चापेषुधारो शैवीं मे विदिशं परिरक्षतु ।  
  
विजयश्रीयुतः साक्षात् सहस्रारधरो विभुः ।  
  
दिशमूर्द्ध्वाभवतु मे महाभयविनाशनः ।  
  
शङ्खभृत् सुमहाशक्तिसंयुतोऽप्यधरां दिशम् ।  
  
परिरक्षतु मे दुःखध्वान्तसम्भेदभास्करः ।  
  
महायोगसमायुक्तः सर्वदिक्चक्रमण्डलम् ।  
  
महायोगीश्वरः पातु सर्वतो मम पद्मभृत् ।  
  
एता दिङ्मूर्तयो रक्ता रक्तमाल्यांशुकैर्वृताः ।  
  
प्रधानदेवतारूपाः पृथक् रथवरे स्थिताः ।  
  
शक्तयः पद्महस्ताश्च नीलेन्दीवरसन्निभाः ।  
  
सुशुक्लमाल्यवसनाः सुलिप्ततिलकोज्ज्वलाः ।  
  
तत्पार्श्वदेवताः स्वस्ववाहनायुधभूषणाः ।  
  
स्वस्वदिक्षु स्थिताः पान्तु मामिन्द्राद्या महाबलाः ।  
  
एतास्तस्य समाख्याताः सर्वावरणदेवताः ।  
  
सर्वतो मां सदा पान्तु सर्वशक्तिसमन्विताः ।  
  
हृदये चोदरे नाभौ जठरे गुह्यमण्डले ।  
  
ऊरुयुग्जानुपादेषु मूर्द्ध्नि भ्रूयुगलेषु च ।  
  
कर्णाक्षिनासिकाजिह्वाकण्ठबाहुयुगेषु च ।  
  
दशबीजात्मका मन्त्राः सम्यक् सम्पत्तिदायकाः ।  
  
प्। ४७५) तेजोरूपाः स्थिताः पान्तु वाञ्छासुरद्रुमाः ।  
  
दश चान्ये महावर्णा मन्त्ररूपा महोज्ज्वलाः ।  
  
व्यापकत्वेन पान्त्वस्मानापादतलमस्तकम् ।  
  
कार्तवीर्यः शिरः पातु ललाटं हैहयेश्वरः ।  
  
सुमुखो मे मुखं पातु कर्णौ व्याप्तजगत्त्रयः ।  
  
सुकमारो हनू पातु भ्रूयुगं मे धनुर्धरः ।  
  
नयने पुण्डरीकाक्षो नासिकां मे गुणाकरः ।  
  
अधरोष्ठौ सदा पातु ब्रह्मगेयो द्विजान् कविः ।  
  
सर्वशास्त्रकलाधारो जिह्वां चिबुकमव्ययः ।  
  
दत्तात्रेयप्रियः कण्ठं स्कन्धौ राजकुलेश्वरः ।  
  
भुजौ दशास्यदर्पघ्नो हृदयं मे महाबलः ।  
  
करौ सर्वार्थदः पातु कराग्राणि जगत्प्रियः ।  
  
कुक्षिं रक्षतु मे विद्वान् वक्षः परपुरञ्जयः ।  
  
रेवाम्बुलीलासन्तृप्तो जठरं परिरक्षतु ।  
  
वीरशूरस्तु मे नाभिं पार्श्वौ मे सर्वदुष्टहा ।  
  
सहस्रभुजभृत् पृष्ठं सप्तद्वीपाधिपः कटिम् ।  
  
ऊरूमाहिष्मतीनाथो जानुनी वल्लभो विभुः ।  
  
जङ्घे वीराधिपः पातु पातु पादौ मनोजवः ।  
  
पातु सर्वायुधधरः सर्वाङ्गं सर्वमर्मसु ।  
  
सर्वदुष्टान्तकः पातु धात्वष्टककलेवरम् ।  
  
प्राणादिदशजीवेशान् सर्वशिष्टेष्टदोऽवतु ।  
  
वशीकृतेन्द्रियग्रामः पातु सर्वेन्द्रियाणि मे ।  
  
अनुक्तमपि यत् स्थानं शरीरेऽन्तर्वहिश्च यत् ।  
  
तत्सर्वं पातु मे सर्वलोकनाथेश्वरेश्वरः ।  
  
वज्रात् सारतरञ्चेदं शरीरं कवचावृतम् ।  
  
बाधाशतविनिर्मुक्तमस्ति मे भयवर्जितम् ।  
  
बड्ध्वेदं कवचं दिव्यं न भेद्यं हैहयेशितुः ।  
  
विचरामि दिवारात्रौ निर्भयेणान्तरात्मना ।  
  
राजमार्गे महादुर्गे मार्गे चौरादिसङ्कुले ।  
  
विषमे विपिने घोरे दावाग्नौ गिरिकन्दरे ।  
  
सङ्ग्रामे शस्त्रसङ्घाते सिंहव्याघ्रनिषेविते ।  
  
गह्वरे सर्पसङ्कीर्णे सन्ध्याकाले नृपालये ।  
  
विवादे विपुलावर्ते समुद्रे च नदीतटे ।  
  
परिपन्थिजनाकीर्णे देशे दस्युगणैर्वृते ।  
  
सर्वस्वहरणे प्राप्ते प्राप्ते प्राणस्य सङ्कटे ।   
  
नानारोगजरावेशे विषादप्राप्तभूतले ।  
  
मारीदुःखस्वप्नपीडासु क्लिष्टे विश्वासघातकैः ।  
  
प्। ४७६) शारीरे च महादुःखैर्मानसे च महाज्वरे ।  
  
आधिव्याधिभये विघ्ने ज्वालोपद्रवकेऽपि च ।  
  
न भवेत्तु भयं किञ्चित् कवचेनावृतस्य मे ।  
  
आगन्तुकामानखिलान् सुरदस्युविलुम्पकान् ।  
  
विनाशयेत्तद्दोर्दण्डसहस्रेण महारथः ।  
  
स्वकरोद्धृतनिर्भिन्नान् सहस्रशरखण्डितान् ।  
  
राजचूडामणिः क्षिप्रं करोत्वस्मद्विरोधकान् ।  
  
खड्गसाहस्रदलितान् सहस्रमूषलार्दितान् ।  
  
चौरादिदुष्टसत्त्वौघान् सहस्रारसहस्रभृत् ।  
  
कृतवीर्यसुतो राजा सहस्रभुजमण्डितः ।  
  
अवतारो हरेः साक्षात् पालयेत् सकलं मम ।  
  
कार्तवीर्यार्जुनो नाम राजा बाहुसहस्रवान् ।  
  
तस्य स्मरणमात्रेण कृतं नष्टञ्च लभ्यते ।  
  
यो भवेल्लोकरक्षार्थमंशाच्चक्रं हरेर्भुवि ।  
  
तं नमामि महावीर्यमर्जुनं कृतवीर्यकम् ।  
  
सहस्रबाहुं सशरं सचापं रक्ताम्बरम् रक्तकिरीटकुण्डलम् ।  
  
चौरादिदुष्टभयनाशनमिष्टदं तं वन्दे महाबलविजृम्भितकार्तवीर्यम् ।  
  
कार्तवीर्य ! महावीर्य ! सर्वदुष्टविनाशन ! ।  
  
सर्वत्र सर्वदा तिष्ठ दुष्टान्नाशय पाहि माम् ।  
  
दक्षे पञ्चशतं वाणा वामे पञ्चशतं धनुः ।  
  
यो बिभर्ति स पात्वस्मान् विषव्यालशताकुलान् ।  
  
उत्तिष्ठ दुष्टदमन ! सप्तद्विपैकपालक ! ।  
  
त्वमेव शरणं प्राप्तं सर्वतो रक्ष रक्ष माम् ।  
  
उत्तिष्ठ किं त्वं स्वपिषि किं तिष्ठसि चिराय हि ।  
  
पाहि नः सर्वदा सर्वभयेभ्यः स्वसुतानिव ।  
  
य चौरा वसुहर्तारो विद्विषो ये च हिंसकाः ।  
  
अन्तरायकरा दुष्टाः पापका ये दुराशयाः ।  
  
दुर्हृदो दुष्टभूपाला दुष्टा मान्याश्च पापकाः ।  
  
ये च कार्यविलोप्तारो ये खलाः परिपन्थिनः ।  
  
सर्वस्वहारिणो ये च ये च मायाविनोऽपरे ।  
  
महाक्लेशकरा म्लेच्छा दस्यवो वृषलाश्च ये ।  
  
ये महाशरदातारो वञ्चकाः शस्त्रपाणयः ।  
  
ये पापा दुष्टकर्माणो दुःखदा दुष्टबुद्धयः ।  
  
व्याजकाः कुपथासक्ता ये च नानाभयप्रदाः ।  
  
छिद्रान्वेषरता नित्यं येऽस्मान् बाधितुमुद्यताः ।  
  
प्। ४७७) ते सर्वे कार्तवीर्यस्य महाशङ्खवराहताः ।  
  
सहसा विलयं यान्तु दूरादेव विमोहिताः ।  
  
ये दानवा महादैत्या ये यक्षा ये च राक्षसाः ।  
  
पिशाचा ये महासत्त्वा ये भूता ब्रह्मराक्षसाः ।  
  
अपस्मारग्रहा येच ये ग्रहाः पिशताशनाः ।  
  
महालोहितभोक्तारो वेताला ये च गुह्यकाः ।  
  
मनोबुद्धीन्द्रियजवाः स्फोटकाश्च महाज्वराः ।  
  
महाशना बलिभुजो महाकुणपभोजनाः ।  
  
गन्धर्वाप्सरसः सिद्धा ये च देवादियोनयः ।  
  
डाकिन्यो घोनसाः प्रेताः क्षेत्रपाला विनायकाः ।  
  
महाव्याघ्रमहामेषमहातुरगरूपकाः ।  
  
महापूजा महासिंहा महामहिषसन्निभाः ।  
  
ऋक्षवाराहशुनकरूपा वोलुकमूर्तयः ।  
  
महोष्ट्रखरमार्जारसर्पाणां विषमस्तकाः ।  
  
नानारूपा महासत्त्वा नानाक्लेशसहस्रदाः ।  
  
नानारोगकराः क्षुद्रा महावीर्या महाबलाः ।  
  
वातिकाः पैत्तिका घोराः श्लैष्मिकाः सान्निपातिकाः ।  
  
माहेश्वरा वैष्णवाश्च वैरिवंश्या महाग्रहाः ।  
  
स्कान्दा वैनायकाः क्रूरा ये च प्रमथसम्भवाः ।  
  
महाशत्रुग्र्हा रौद्रा महामारीमसूरिकाः ।  
  
ऐकाहिका द्व्याहिका त्र्याहिकाश्च महाज्वराः ।  
  
चातुर्थिकाः पाक्षिकाश्च मासाः षाण्मासिकाश्च ये ।  
  
सांवत्सरा दुर्निर्वार्या ज्वराः परमदारुणाः ।  
  
स्वाप्निकाश्च महोत्पाता ये च दुःखप्निका ग्रहाः ।  
  
कुष्माण्डा जृम्भका भौमा घोनासा निधिवञ्चकाः ।  
  
भ्रामकाः प्राणहर्तारो ये च बालग्रहादयः ।  
  
दिवाचरा रात्रिचरा ये च सन्ध्यासु दारुणाः ।  
  
प्रमत्ता अप्रमत्ता वा येऽस्मान् बाधितुमुद्यताः ।  
  
ते सर्वे हैहयेशस्य धनुर्मुक्तशरार्दिताः ।  
  
सहस्रधा प्रणश्यन्तु भग्नसत्त्वबलोद्यमाः ।  
  
ये सर्पा ये महानागा महागिरिगुहाशयाः ।  
  
कालव्याला महादंष्ट्रा महाजगरसञ्ज्ञकाः ।  
  
अनन्तकुलिकाद्याश्च दंष्ट्राविषमहाभयाः ।  
  
अनेन शतशीर्षाश्च खण्डपुच्छाश्च दारुणाः ।  
  
महाविषजलीकाश्च वृश्चिका रक्तपुच्छकाः ।  
  
आशीविषाः कालकूटा महाहालाहलाह्वयाः ।  
  
जलसर्पा जलव्याला जलग्रहाश्च कच्छपाः ।  
  
प्। ४७८) मासिका विषपुच्छाश्च ये चान्ये जलवासिनः ।  
  
जलजाः स्थलजाश्चैव नानाभेदशतोद्भवाः ।  
  
ये च षड्विन्दवो लूता भ्रामराः शुकपुच्छिकाः ।  
  
स्थावरा जङ्गमाश्चैव कृत्रिमाश्च महाविषाः ।  
  
गुप्तरूपा गुप्तविषा मूषिका गृहगोधिकाः ।  
  
अपस्मारविषा घोरा महोग्रविषसञ्ज्ञकाः ।  
  
येऽस्मान् बाधितुमिच्छन्ति शरीरप्राणनाशनाः ।  
  
ते सर्वे कार्तवीर्यस्य खड्गसाहस्रखण्डिताः ।  
  
दूरादेव विनश्यन्तु प्रनष्टेन्द्रियसाहसाः ।  
  
मनुष्याः पशवो वृक्षा वानरा वनगोचराः ।  
  
सिंहव्याघ्रवराहाश्च महिषा ये महामृगाः ।  
  
गजास्तुरङ्गा गवया रासभाः शरभा वृकाः ।  
  
शुनकाः पिशुनाः शूद्रा मार्जारा विलयोनयः ।  
  
शृगालाः शशकाः श्येना गरुत्मन्तो विहङ्गमाः ।  
  
भेरुण्डा वायसा गृध्रा हंसाद्याः पक्षिजातयः ।  
  
उड्भिज्जाश्चाण्डजाश्चैव स्वेदजाश्च जरायुजाः ।  
  
नानाभेदकुले जाता नानाभावपृथग्विधाः ।  
  
येऽस्मान् बाधितुमिच्छन्ति सन्ध्यासु च दिवा निशि ।  
  
ते क्षिप्रं कार्तवीर्यस्य गदासाहस्रचूर्णिताः ।  
  
दूरादेव विनश्यन्तु विनष्टगतिपौरुषाः ।  
  
ये चाक्षेपप्रदातारो द्वेष्टारो ये विदूषकाः ।  
  
कार्त्ययन्त्रप्रकर्तारः कूटामायाविनोऽपरे ।  
  
मारणोच्चाटनोन्मूलद्वेषमोहनकारकाः ।  
  
विश्वासघातका दुष्टा ये च स्वामिद्रुहो नराः ।  
  
ये चाततायिनो दुष्टा ये पापा गोप्रहारिणः ।  
  
दाहोपघातगरलशस्त्रपातातिदुःखदाः ।  
  
क्षेत्रवित्तापहरणबन्धनादिभयप्रदाः ।  
  
एते ये विविधाकारा ये चान्ये दुष्टजातयः ।  
  
पीडाकराश्च सततः छिद्रमिच्छन्ति बाधितुम् ।  
  
ते सर्वे कार्तवीर्यस्य चक्रसाहस्रदारिताः ।  
  
दूरादेव विनाश्यन्तु क्षयं यान्तु सहस्रधा ।  
  
ये मेघा ये महावर्षा ये वाता याश्च विद्युताः ।  
  
ये महाशनयो दीप्ता निर्घाताद्याश्च दारुणाः ।  
  
उल्कापाताश्च ये घोरा ये महेन्द्रायुधादयः ।  
  
सूर्येन्दुकुजसौम्याश्च गुरुकाव्यशनैश्चराः ।  
  
राहुश्च केतवो घोरा नक्षत्राणि च राशयः ।  
  
प्। ४७९) तिथयः सङ्क्रमा मासा हायना युगनायकाः ।  
  
मन्वन्तराधिपाः सिद्धा ऋषयो योगसिद्धयः ।  
  
श्रुतय ऋग्यजुःसामाथर्वणाद्याश्च वह्नयः ।  
  
ऋतवो लोकपालाश्च पितरो देवसंहतिः ।  
  
विद्याश्चैव चतुःषष्टिभेदोत्था भुवनत्रये ।  
  
एते वै कीर्तिताः सर्वे ये चान्ये नानुकीर्तिताः ।  
  
ते सन्तु नः सदा सौम्या सर्वकालं सुखावहाः ।  
  
आज्ञया कार्तवीर्यस्य योगीन्द्रस्यामितद्युतेः ।  
  
कार्तवीर्यार्जुनो धन्वी राजेन्द्रो हैहयेश्वरः ।  
  
दत्तात्रेयप्रियतमः सहस्रभुजमण्डितः ।  
  
चापी खड्गी रथी वाणी तूणी चर्मी महाबलः ।  
  
सुभगः सुमुखः शान्तश्चक्रवर्ती गुणाकरः ।  
  
दशास्यदर्पहारो वा लीलातृप्तः सुदुर्जयः ।  
  
दुष्टहा चौरदमनो राजराजेश्वरः प्रभुः ।  
  
सर्वज्ञः सर्वदः श्रीमान् सर्वशिष्टेष्टदः कृती ।  
  
राजचूडामणिर्योगी सप्तद्वीपाधिनायकः ।  
  
विजयी विश्वतो राज्ञां महामतिरलोलुपः ।  
  
देवविप्रप्रियो विद्वान् ब्रह्मगेयः सनातनः ।  
  
माहिष्मतौपतिर्योद्धा महाकीर्तिर्महाभुजः ।  
  
सुकुमारो महावीरो मारीघ्नो मदिरेक्षणः ॥  
  
  
शत्रुघ्नः शाश्वतः शूरः शङ्खभृद्गोपिवल्लभः ।  
  
महाभागवतो धीमान् महाभयविनाशनः ।  
  
असाध्यविग्रहो दिव्यभावो व्याप्तजगत्त्रयः ।  
  
सर्वशास्त्रकलाधारो विरजो लोकवन्दितः ।  
  
वीरो विमलसत्त्वाढ्यो महाबलपराक्रमः ।  
  
विजयश्रीमयो नान्यो जितारिर्मन्त्रनायकः ।  
  
चक्रभृत् कामदः कान्तः कामघ्नः कमलेक्षणः ।  
  
भद्रवादप्रियो वैद्यो विबुधो वरदो वशी ।  
  
जितेन्द्रियो जितारातिः महान् योऽनन्तविक्रमः ।  
  
चक्रभृत् परचक्रघ्नः सङ्ग्रामविधिपूजितः ।  
  
महाधनो निधिपतिर्महायोगी गुरुप्रियः ।  
  
योगाढ्यः सर्वरोगघ्नो राजिताखिलभूतलः ।  
  
दिव्यास्त्रभृदमेयात्मा सर्वगोप्ता महोज्ज्वलः ।  
  
सर्वायुधधरोऽभीष्टप्रदः परपुरञ्जयः ।  
  
योगसिद्धो महाकायो महावृन्दशताधिपः ।  
  
सर्वज्ञाननिधिः सर्वसिद्धदानकृतोद्यमः ।  
  
इत्यष्टशतनामोत्था मूर्तयो दशदिकपतेः ।  
  
प्। ४८०) सम्यक् दश दिशो व्याप्य पालयन्तु च मां सदा ।  
  
मनःसौख्यमसम्बाधमारोग्यमपराजयः ।  
  
दुःखहानिररिघ्नश्च प्रजावृद्धिः सुखोदयः ।  
  
वाञ्छाप्तिरिति कल्याणमवैषम्यमनामयम् ।  
  
अनालस्यमभीष्टञ्च मृत्युहानिर्बलोन्नतिः ।  
  
भयहानिर्यशः कान्तिर्विद्याबुद्धिमहोच्छ्रितः ।  
  
अनष्टद्रव्यता चैव नष्टस्य पुनरागमः ।  
  
दीर्घायुष्ट्रं मनोलाभः सौकुमार्यमभीप्सितम् ।  
  
अप्रधृष्टमन्ल्पत्वं महासामर्थ्यमेव च ।  
  
सन्तु मे कार्तवीर्यस्य हैहयेन्द्रस्य कीर्तनात् ।  
  
य इदं कार्तवीर्यस्य कवचं पुण्यवर्द्धनम् ।  
  
सर्वपापप्रशमनं सर्वोपद्रवनाशनम् ।  
  
सर्वशान्तिकरं गुह्यं समस्तभयनाशनम् ।  
  
विजयार्थप्रदं नॄणां सर्वसम्पत्प्रदं शुभम् ।  
  
शृणुयाद्वा पठेद्वापि पूजयेद्वापि पुस्तकम् ।  
  
नित्यं शिरसि यो धत्ते सर्वान् कामानवाप्नुयात् ।  
  
मुच्यते सर्वदुःखैस्तु सर्वत्र विजयी भवेत् ।  
  
मारीचौरादि पीडाद्यैर्न कदाचित् प्रबाध्यते ।  
  
पठतः प्रातरुत्थाय दुःस्वप्नादि विनश्यति ।  
  
लभते वाञ्छितानर्थान् पूज्यते त्रिदशैरपि ।  
  
शय्यातलगतो रात्रौ य इदं कवचं पठेत् ।  
  
न तस्य तस्करारातिदुःस्वप्नादिकृतं भयम् ।  
  
चौरैर्यदा हृतं पश्येत् पश्वादिधनमात्मनः ।  
  
सप्तवारं तदा जप्त्वा निशि पश्चिमदिङ्मुखः ।  
  
सप्तरात्रेण लभते नष्टद्रव्यं न संशयः ।  
  
सप्तविंशतिधा जप्यात् प्राचीदिग्वदनो यदि ।  
  
तदा देवासुरनिभं परचक्रं निवारयेत् ।  
  
विवादे कलहे घोरे पञ्चधाः यः पठेदिदम् ।  
  
विजयो जायते तस्य न कदाचित् पराजयः ।  
  
सम्यक् द्वादशधा रात्रौ प्रजपेद्बन्धमुक्तये ।  
  
त्रिदिनान्निगडग्रस्तो मुच्यते नात्र संशयः ।  
  
अनेनैव विधानेन सर्वसाधनकर्मणि ।  
  
असाध्यमपि सप्ताहात् साधयेन्मन्त्रवित्तमः ।  
  
यात्राकाले पठित्वेदं मार्गे गच्छति यः पुमान् ।  
  
न तस्य चौरव्याग्राद्यैर्भयं स्यात् परिपन्थिभिः ।  
  
नित्यं गृहगतो जप्त्वा कल्याणैः परिपूर्यते ।  
  
न भयं जायते तस्य दुष्टसत्त्वादिभिः क्वचित् ।  
  
सर्वरोगप्रपीडासु त्रिधा वा पञ्चधा पठेत् ।  
  
प्। ४८१) स रोगमृत्युवेतालभूतप्रेतैर्न बाध्यते ।  
  
जगन्नासेचनं कुर्याज्जलेनाञ्जलिना तनौ ।  
  
न चासौ विषकृत्यादिरोगस्फोटैः प्रबाध्यते ।  
  
त्रिसन्ध्यं यः पठेदेतत् षण्मासं विजितेन्द्रियः ।  
  
कालमृत्युमपि प्राप्तं जीयान्नास्त्यत्र संशयः ।  
  
पठतः कवचञ्चेदं विषं नाक्रमते तनौ ।  
  
न जाड्यान्धत्वमूकत्वं नोपसर्गभयं क्वचित् ।  
  
विंशत्या चोक्तविधिना ध्यात्वा देवं तदात्मकम् ।  
  
मन्त्री गुरुप्रसादाप्तं मन्त्रराजं जपेत् पुनः ।  
  
कवचेनावृतो भूयो मन्त्रध्यानं समाचरेत् ।  
  
आदौ सम्बोधनं कुर्यात्तन्नामध्यानपूर्वकम् ।  
  
चतुरश्चक्रमन्त्रणामुच्चरेद्वीजपूर्वकान् ।  
  
कृत्वान्ते चैव मन्त्राणामुच्चरेद्वीजपूर्वकान् ।  
  
शरीरे न्यासमेवं हि यः करोति समाहितः ।  
  
स यथोक्तं लभेत् सद्यः फलं वज्रतनुर्भवेत् ।  
  
यथातथेदं कवचं कस्यचिन्न प्रकाशयेत् ।  
  
गोपनीयं प्रयत्नेन शिवस्य वचनं यथा ।  
  
सुभक्ताय सुशिष्याय दद्यात् सर्वस्वदायिने ।  
  
साधकानां हितार्थाय यदुक्तं चन्द्रमौलिना ।  
  
कार्तवीर्यस्य कवचं यदुक्तं वै मया तव ।  
  
तेन संवीक्षितो देवि ! कालेनापि न जीर्यते ।  
  
तस्मात् सर्वप्रयत्नेन कवचं धारयेत् सुधीः ।  
  
कार्तवीर्यः खलद्वेषी कृतवीर्यसुतो बली ।  
  
सहस्रबाहुः शत्रुघ्नो रक्तवासा धनुर्द्धरः ।  
  
रक्तगन्धो रक्तमाल्यो राजा स्मर्तुरभीष्टदः ।  
  
द्वादशैतानि नामानि कार्तवीर्यस्य यः पठेत् ।  
  
सम्पदस्तस्य जायन्ते जनास्तस्य वशे सदा ।  
  
  
इति श्री उड्डामरेश्वरतन्त्रे कार्तवीर्यार्जुनकल्पे उमामहेश्वरसंवादे   
कार्तवीर्यार्जुनकवचं नामाष्टाशीतिपटलः समाप्तः ।  
  
  
  
इति श्रीप्राणतोषिण्यां चतुर्थे काम्यकाण्डे प्रशाखाकथनं नाम तृतीयः   
परिच्छेदः ।  
  
  
  
अथ कुक्कुटप्रयोगः ।  
  
  
फेत्कारिणीतन्त्रे द्वितीयपटले ।  
  
  
अथ वक्ष्ये सङ्ग्रहतः कुक्कुटमन्त्रमहं मनुसारम् ।  
  
जगतामुपकारपरैः क्षपणकगुरुभिर्यथा पुरा प्रोक्तम् ।  
  
प्। ४८२) नान्तं षष्ठस्वरपरिगतं बिन्दुमत् कुक्कुटाख्यं वीप्सै तत्त्वां पुनरपि   
पदं वीप्सितं पूर्वकं तत् ।  
  
नान्तं भूतस्वरपरिगतं वेति मन्त्रोऽयमुक्तः स्यादायुः   
श्रीविभवसुखसौभाग्यसम्पत्प्रदायी ।  
  
  
प्रोक्तः पञ्चदशार्णोऽयं मन्त्रः कुक्कुटदैवतः ।  
  
स सर्वदेवतातेजःशक्तिवृंहितविग्रहः ।  
  
क्षीरोदधिमध्यगते द्वीपवरे कनकरत्नमयभूमौ ।  
  
अनवरतसिकतामुक्तामणिमृदुपवनसुशीतले रम्ये ।  
  
तत्र समुत्थितममलं विपुलतरं कलितवररत्नफलजातम् ।  
  
हैमं तालमहीजं बहुमणिविलसद्विचित्रपत्रवरम् ।  
  
तं पुनरधितिष्ठन्तं ध्यायेदखिलोज्ज्वलनाङ्गम् ।  
  
अतिशोभाचूडाशोभितवक्त्रम् कुक्कुटमतितीक्ष्णनखचरणम् ।  
  
वक्त्रं यस्य षडाननो गिरिसुता यस्योदरं कालहा पृष्ठं यस्य च   
वर्हिकुक्कुरमुखौ पादौ च वक्रेतरौ ।  
  
पक्षौ यस्य सुरद्रुमौ मणिमयौ या शृङ्खलाबन्धनी कामाकर्षकरीकरोतु स तु   
नः सर्वानासौ कुक्कुटः ।  
  
गौरीहस्तारविन्दे त्वनिशमधिवसन् षण्मुखारूढकामः सर्वालङ्कारदीप्तः   
प्रचलितचरणः पक्षविक्षेपदक्षः ।  
  
हेमाभो रत्नचञ्चूमणिमयविलसद्वृत्तकण्ठः स्वरूपः पायान्नस्ताम्रचूडः   
सकलजनरतः सर्वसिद्धिप्रदाता ॥ १ ॥  
  
  
अथवा ।  
  
  
सर्वप्रियः सागरमध्यरत्नद्वीपस्य तालागनिवासिकुक्कुटः ।  
  
विद्याभिरामोऽखिलभूषणाढ्यो वशीकरोत्याशु सुसेवितो नरैः ।  
  
अमुष्य पूर्वसेवार्थमेकलिङ्गे शिवालये ।  
  
देवस्य महतीं पूजां कृत्वा आसीदुदङ्मुखः ।  
  
पर्वताग्रे नदीतीरे वृषशून्यशिवालये ।  
  
पश्चिमद्वारसंयुक्ते कुर्यान्मन्त्रपुरष्क्रियाम् ।  
  
गुरुं प्रणम्य शिरसा आसनं परिकल्पयेत् ।  
  
करशुद्धिं देहशुद्धिं तालत्रयमथाचरेत् ।  
  
दिग्बन्धनं कारयेत् पश्चाद् विद्यामन्त्रेण तत्परः ।  
  
प्राणायामत्रयं पश्चात् प्रणवेन तु कल्पयेत् ।  
  
मातृकां विन्यसेत् पूर्वं पश्चान्न्यासं समाचरेत् ।  
  
पक्षिमन्त्रस्य प्रथमं हृन्मन्त्रं तं विनिर्दिशेत् ।  
  
द्वितीयपदमुच्चार्य शिरसैव तु योजयेत् ।  
  
प्। ४८३) वां शिखायाञ्च विन्यस्य वर्मपक्षितृतीयकम् ।  
  
तुरीयपदमुच्चार्य नेत्रे च विनियोजयेत् ।  
  
पुराभ्याञ्चास्त्रसंयुक्तमङ्गषट्कं विधीयते ।  
  
नमः स्वाहा वषट् हुञ्च वौषट् फट् च क्रमान्न्यसेत् ।  
  
पुमादिवान्तवर्णांश्च क्रमशो विन्यसेत् सुधीः ।  
  
ललाटे बिन्दुमध्ये च चक्षुःश्रवणयोरपि ।  
  
नासाविवरयोश्चैव आस्ये कण्ठे तथा हृदि ।  
  
जठरे नाभिदेशे च लिङ्गे गुह्ये च विन्यसेत् ।  
  
नमोऽन्तेन तु मन्त्रेण मूर्ध्नादिव्यापकं न्यसेत् ।  
  
एवं विन्यस्तदेहस्तु ध्यायेद्वह्निशिवात्मकम् ।  
  
मनसा देवमभ्यर्च्य षोडशैरुपचारकैः ।  
  
विज्ञाप्यावाह्य यागेन देवं सन्तोष्य यत्नतः ।  
  
ध्यात्वा कुक्कुटदेवञ्च जपेद्भानुसहस्रकम् ।  
  
तावच्छतं तर्पयित्वा पुरश्चर्याट्टतो भवेत् ।  
  
वश्याकर्षणविद्वेषस्तम्भनोच्चाटनादिकम् ।  
  
कर्माणि कुर्यादिष्टानि मन्त्रेणानेन मन्त्रवित् ।  
  
आलिख्य मन्त्रेण विदर्भितं तत्साध्याह्वयं तालवरस्य पत्रे ।  
  
प्राणान् प्रतिष्ठाप्य शतं यथाष्टौ जप्त्वा धृतञ्चेत् शरणं प्रयाति ।  
  
ताम्बूलं यद्यष्टोत्तरसहस्रं जप्त्वा दत्तं भुक्त्यै यस्याः ।  
  
वश्या नित्यं प्रत्युपदेशाद्दास्यत्यर्थान् प्रार्थितभोगान् ।  
  
मन्त्रं जपन्नथ पञ्चकमलं यः कनकाह्वयमङ्गपञ्चयुक्तम् ।  
  
भक्ष्यभोज्यविधिषु प्रतियोज्यं सास्य याति वशगा मरणान्तम् ।  
  
मूलं तस्य च मूलकेन सहितं चिताह्वयस्य त्वचं पुष्पं बीजसवीर्यहस्तिकुसुमं   
स्वर्णासिकान्तर्जलम् ।  
  
पत्रं रोहिणमङ्गपञ्चकमलं तद्भाण्डयुक्तं मिथो दत्तं वा पुरुषस्य   
तद्धृतमिदं वश्याङ्गना मन्मथैः ।  
  
अष्टोत्तरशतं जप्त्वा हयमारप्रसूनकम् ।  
  
सप्तरात्रौ क्षिपेद् यस्य मूर्द्ध्नि सास्य वशीभवेत् ।  
  
  
हयमारं करवीरम् ॥  
  
  
भूर्जे साध्यविदर्भितं मनुमिमं संलिख्य कौलालमृत्स्नाकाकल्पितपुत्तलीहृदि कृतं   
प्राणान् प्रथिष्ठाप्य च ।  
  
जप्त्वा सप्तदिनं त्रिसन्ध्यमथ तामालोड्य भाण्डीरसैर्लिम्पेद्वश्यमवश्यमेव   
भविता चान्येषु जन्मस्वपि ।  
  
  
भाण्डी भार्गी ॥  
  
  
अष्टोत्तरशतं जप्त्वा समूलकाण्डां कृताञ्जलिं शिरसा ।  
  
प्। ४८४) धारयति सर्वलोकप्रियो भवेन्नियतमेव मन्त्रिवरः ।  
  
  
कृताञ्जलिर्लज्जावती ।  
  
  
तच्छतमखवल्लीलक्ष्मीपुष्पाणि धारयेदेवं समुदाभद्रकविष्णुप्रियाश्च मूषली स   
मन्त्रजापेन ।  
  
मधुकं दूर्वां सहाञ्चैव यथाधृतम् शिरसा ।  
  
सा तथैवैकं स्वर्गलोककल्याणनयनसमर्थकम् ।  
  
का कथा मनुष्यलोकेषु दश रविवसुरुद्रमनुषु ।  
  
अष्टवाक्षिविश्वद्रोगभागे अञ्जल्यादि क्रमशः ।  
  
संयोज्यादशकमखिलवश्यकरम् ।  
  
प्रत्येकं शतमष्टौ जप्त्वा संयोज्य दशकमपिष्ट्वा गुटिकीकृत्य सहस्राष्टकं   
जप्त्वा गुटिकया रचिता तिलकक्रिया सुरनारीनरलोकरञ्जनादिकं कपिलाधृतदीपितया   
तत्तच्चूर्णगर्भया वर्त्या कज्जलमुद्धृतमिव तत्कर्पूरयुतं सहस्रं परिजप्तम् ।  
  
दिनमनुदिननयनयुतं कुर्यादखिललोकमवश्यवश्यकरम् ॥  
  
  
एते वश्याप्रयोगाः ।  
  
  
आत्मानं कुक्कुटं ध्यात्वा स्वकीयगणशक्तया ।  
  
साध्यां शृङ्खलया कण्ठे बद्ध्वा किषमनुव्रजेत् ।  
  
सहस्रमर्द्धरात्रे तु रात्रित्रयमतन्द्रितः ।  
  
तुरीयकुक्कुटस्यान्ते साध्यनाम स्वकर्म च ।  
  
जपेत् संयोज्यवश्यादिकार्येषु सकलेष्वपि ।  
  
यामारभ्य जपेदेनं पेषितं सा मदालसा ।  
  
बिभ्रत् सदार्द्रवसना मदनाकुलचेतना ।  
  
उत्फुल्लगुह्यजघना शिथिलांशुकभूषणा ।  
  
चलत्पादपरिन्यासा स्फुरद्रोमाञ्चकञ्चुका ।  
  
कामानलोष्णनिश्वासा शोभिताधरपल्लवा ।  
  
विकीर्णकेशपाशासौ वेपिता घूर्णितेक्षणा ।  
  
रचिताञ्जलिरायाति स्वयमस्यालयं निशि ।  
  
साध्याह्वानविदर्भितं मनुमिमं ताम्बूलपत्रोदरे लेखन्या प्रतिलिख्य कर्मसहितं   
प्राणान् प्रतिष्ठाप्य च ।  
  
जप्त्वाष्टौ शतमर्कदुग्धजनिता दीपे त्रिरात्रान्तरे ।  
  
गुप्तं दीपशिखाग्निना स्वयममुं वश्योर्वशी चाश्रयेत् ।  
  
भूर्जे मन्त्रममुं विलिख्य सकलं साध्याह्वयासम्पुटं   
प्राप्तप्राणमथाष्टकोत्तरशतं जप्तं त्रिरात्रं पुनः ।  
  
क्षौद्रक्षीरघृतेष्विदं पृथगपि प्रक्षिप्य मन्त्रं जपन्नाकर्षत्यचिरादभीष्टवनितां   
नागादिलोकादपि ।  
  
प्। ४८५) आलिख्यैव शरावके मनुमिमं तन्नामकर्मान्वितम् ।  
  
रात्रौ रोचनया प्रणीतपवनं जप्त्वा च साष्टौ शतम् ।  
  
तस्या नाभिमुखाङ्गजन्मभवनं सन्तापयन् खादिरे वह्नौ चैतमनङ्गवेगविवशा   
या वा समयाति च ।  
  
नाभिमात्रजले स्थित्वा साध्यनामविदर्भितम् ।  
  
जपेत् सहस्रं त्रिदिनमिष्टामाकर्षयेद् ध्रुवम् ॥  
  
  
इत्याकर्षणम् ।  
  
  
कपिरोमहिङ्गुदार्वीखरचर्माणि चूर्णयेत् ।  
  
तच्चूर्णं मन्त्रसञ्जप्तं नामकर्मविदर्भितम् ।  
  
त्रिसहस्रं पुनस्तेन स्निग्धयोरन्तरात्मनोः ।  
  
धूपैरतीव विद्विष्टौ स्निग्धावपि भविष्यति ।  
  
तालपत्रे लिखेन्मन्त्रं नामकर्मविदर्भितम् ।  
  
कृतप्राणप्रतिष्ठान्तं प्रजप्तं त्रिसहस्रकम् ।  
  
विषालिप्तं द्विधा कृत्वा निखनेत् सिन्धुतीरयोः ।  
  
स्निग्धयोराशु विद्वेषः स्यादुमेशानयोरपि ।  
  
  
सिन्धुतीरयोः नद्युभयतीरे ।  
  
  
उलूककाकयोः पक्षौ गृहीत्वा मन्त्रवित्तमः ।  
  
मन्त्रे आलिख्य वै शरावे निशायाञ्च साध्याक्षरसम्पुटितं मन्त्रं   
स्थापितपवनं सहस्रजप्तं चतुष्पथे निखनेत् ।  
  
स्तम्भनमेतदवश्यं भविता जगताञ्च नात्र सन्देहः ।  
  
स्थापितपवनं कृतप्राणप्रतिष्ठम् ॥  
  
  
कृत्वा प्रतिकृतिमथवा श्मशानाङ्गारकेशशववसनजां सपदि   
सम्यगधिष्ठितपवनां हृद्गतनाम्नीं समन्त्रललाटां वसनाधिष्ठितपवनां   
सहस्रजप्तां प्रतिष्ठितप्राणाम् ।  
  
बन्धनं प्रति तीक्ष्णतरं स्तम्भनमतितीक्ष्णाम्बुनिक्षिप्ताम् ।  
  
लिखितमन्त्रचितामयकीलकं सहितकर्म सनाम समारुतम् ।  
  
कृतजपं त्रिसहस्रकसङ्ख्यायाः पथिस्वनेदथ याननिवारणम् ।  
  
विहितनिम्बतरौ रिपुनामयुतं मनुमिमं निशया कृतनामकम् ।  
  
नवसहस्रजपादिषु साधितं पथि खनेत् परसैन्यनिरोधनम् ॥  
  
  
इति स्तम्भनम् ॥  
  
  
अङ्गारकं पितृभुवो रिपुनैधनर्क्षे जप्त्वा विनिर्मितमिदं पितृभूगताग्नौ ।  
  
दग्ध्वा च तब्भसितमिश्रितमात्रशत्रोरालिख्य नाम मनुकर्मयुतं स्वमूर्द्ध्नि ।  
  
प्। ४८६) क्षिप्रं स चालयति चाष्टसहस्रजप्तं जप्त्वा शिवे कुजदिने सचतुर्दशीके ।  
  
कर्माह्वयमानम्पुटं मनुम् ।  
  
सहस्रजप्तं निखनेद् द्विषां गृहे द्वारे तदुच्चाटनमाशु जायते ।  
  
निरस्य काकनिलयं पितृभूगताग्नौ दग्ध्वा च तद्भसितमिश्रितमन्त्रिशत्रोः ।  
  
आलिख्य नाम मनुमर्मयुगस्य मूर्ध्नि प्रोच्चाटयेच्चाष्टसहस्रजप्तम् ।  
  
जप्त्वा शिवे कुजदिने सचतुर्दशीके कर्माह्वयाढ्यमनुना त्रिसहस्रजप्तम् ।  
  
दत्तं विधाय रिपुमूर्ध्नि विनिक्षिपेच्च प्रोच्चाटयेद्रिपुमसौ द्रुतमाशु चैतत् ।  
  
श्मशानजे चेले वा रिपुनामकर्मसंयुक्तं मन्त्रपञ्चसहस्रजप्तम् ।  
  
द्वारि क्षिपेदमुकामुकस्य शत्रोरुच्चाटयेत् सप्तदिनान्तराले ।  
  
कीलं चिताकाष्ठ मयञ्च मन्त्री कर्मान्वितं चाष्टसहस्रसङ्ख्यम् ।  
  
मन्त्र्ण जप्तं निखनेदरातिगेहे तमुच्चाटयति क्षणेन ।  
  
उन्मत्तरसालोचितामसीसकारूपक्षणविधिना ।  
  
कारस्करफलकान्तमनुं लिखेत् कर्मनामसम्पुटितम् ।  
  
स्थाप्य प्राणानस्मिन् द्विषतोऽष्टविषानुलिप्तसंसिद्धम् ।  
  
तत्रैव सहस्रजप्तं श्मशानदेशे चतुष्पथे वापि ।  
  
निखनेदरिभवने तदष्टमर्क्षे रिपोः क्षिप्रं देशान्तरमथवासौ ।  
  
मस्येति तेनोद्विजितलोकान्तरं सदा रोगी ॥  
  
  
इत्युच्चाटनम् ॥  
  
  
मन्त्रं साध्यस्य नाम प्रतिपुटितमथालिख्य तालस्य पत्रे पुत्तल्यां   
तन्निधायार्पितपवनमथो जप्तमष्टौ सहस्रम् ।  
  
रात्रावुन्मत्तदीप्ते पितृवनजनिते तीक्ष्णतैलेन लिप्तं छित्वा छित्वा निशार्द्धे त्रिदिनपरिमिते   
मोहयेन्मारयेद् वा ।  
  
मध्यार्कवृक्षकृतरूपमधिष्ठितेऽनुजप्तं सहस्रमपि कीलयति श्मशाने ।  
  
मन्त्रेण दारयति साधितमन्त्रमङ्गं यद्यद्रिपोरपि विनश्यति तत्तदङ्गम् ।   
  
वैरिप्रस्रवमृत्तिकापदरजःसंयुक्तचक्रीमृदा कृत्वा पुत्तलिकाञ्च नाम हृदये शीर्षे   
पदे वा लिखेत् ।  
  
अङ्गारैः पितृभूगतैर्मनुमिमं तन्नामकर्मान्वितम् ।  
  
तस्य न्यस्य हृदीदमाशु पवनं संयुक्तचक्रीमृदा ।  
  
प्। ४८७) कृत्वा पुत्तलिकाञ्च नाम हृदये शीर्षे पदे वा लिखेत् ।  
  
अङ्गारैः पितृभूगतैर्मनुमिमं तन्नामकर्मान्वितं तस्य न्यस्य हृदीदमाशु   
पवनं जप्यात् सहस्रत्रयम् ।  
  
सञ्छित्त्वैवमखण्डितेन शतधा शस्त्रेण तां पुत्तलीं याम्याशाभिमुखो दिनानि   
दशभिर्दीप्ते श्मशानानले ।  
  
तैलं तीक्ष्णतरण् निषिच्य जुहुयात् नैधन्य-ऋक्षेऽथवा मन्त्री प्रेतपतेः पुरं   
द्रुतमसौ यास्यत्यरातिर्ध्रुवम् ।  
  
नैधन्य-ऋक्षे शत्रोर्बधतारायाम् ।  
  
अङ्गारवारे कुलिकोदयेरिपोरालिख्य पत्रे प्रतिमां प्रतिष्ठिताम् ।  
  
प्राणान् प्रतिष्ठाप्य विषानुलिप्तां श्मशानभूमौ जुहुयाद्विनश्येत् ।  
  
रिपोः प्रतिकृतिं कृत्वा गोमयेन च तद्धृदि ।  
  
तालपत्रे समालिख्य मनुमाख्याविदर्भितम् ।  
  
विन्यस्य तत्प्रतिकृतेः स्थाप्योपरि च राजतम् ।  
  
मृण्मयं वा घटं सम्यग् गोमयेन च पूरितम् ।  
  
तत्रापि निक्षिपेन्मन्त्रं लिखिताख्यपुटं बुधः ।  
  
वैरिप्राणान् प्रतिष्ठाप्य तस्मिन् गोमयवारिणि ।  
  
त्रिसन्ध्यं प्रजपेत्तस्मिन् छायायामाद्भविष्यति ।  
  
दृष्ट्वा तां गोमयजले रिपुच्छायां समाहितः ।  
  
अस्त्रेण छेदयेदङ्गं यस्य यद्यदभीप्सितम् ।  
  
तत्तद्विनश्यति रिपोः सप्ताहान्नात्र संशयः ।  
  
हृदयोदरकण्ठेषु छिन्नेषु भविता मृतिः ।  
  
शिरोरोगो भवेत्तस्य व्रणे शस्त्रेण मस्तके ।  
  
शुण्ठी हिङ्गु च चित्रकं मरीचं रोहिपिप्पली ।  
  
मन्दीबधूमयूरकल्पं प्रोक्तमेतद्विषं बुधैः ।  
  
कारस्करमामलकीमौडुम्बरजम्बूखदिरकृष्णा च ।  
  
वंशपिप्पलनागौ रोहिणमलिनासनभ्रुमालिकाः ।  
  
अरिष्टबिल्वविकङ्कतकदम्बवकुलत्वक्सञ्ज्ञाः ।  
  
वञ्जुलपनसार्कशमीकदम्बनिम्बप्रकाशमूलञ्च ।  
  
ततः सहस्रमनुमादरात् जपति यः स रमाभवनं भवेज्जपविधौ कपीसीकुसुमैः ।  
  
सिद्धजपे तु कुक्कुटमन्वहम् अष्टोत्तरं मनुमिमं प्रजपेत् सहस्रं   
ध्यायेन्महेशमनुकुक्कुटरूपकण्ठम् ।  
  
पञ्चार्चितोऽस्य भवनञ्च मनोरथाद्यैरापूर्यते बहुविधैरपि वत्सरेण ।  
  
नित्यं ग्न(?) त्युषसि प्रतीतमनसा पादेन भूधारिणा रत्नान्येव समन्ततः   
स्वपुरतः पर्याक्षिपन्तं मुहुः ।  
  
ध्यात्वा कुक्कुटमीशरूपमथवा भूत्यैव माया स्वयम् ।  
  
भक्त्या यः प्रजपेदुपेन्द्रमितरं प्राप्येन्दिरा लक्षयेत् ।  
  
तत्त्वेन खण्डीकृततालवृत्तां क्ष्मां छादयेत्तां फलरत्नखण्डैः ।  
  
ध्यात्वा मनुं स्वं नयने जपेद् यो विद्विष्टमाखण्डलवत् समेति ।  
  
दोधूयमानो निजपक्षपत्रवत् परार्द्धरत्नं किरणकनकरागपुष्पम् ।  
  
ध्यात्वा सुनिर्नियतमेव मनुं प्रजप्य प्रौढां श्रियं भृशमवाप्स्यति   
रत्नपूर्णाम् ।  
  
भूमौ काञ्चनमृत्तिकापदरजोराजीं किरन्तं मुदा कूजन्तं चरणेन   
धान्यनिचयानाकीर्य चञ्चादिना ।  
  
सञ्चिन्त्योज्ज्वलताम्रचूडमरुणं किञ्चित् समाकुञ्चितग्रीवं यः प्रजपेदमुष्य   
भवनं धान्यादिभिः पूर्यते ।  
  
दशौषधदग्धभसितमनुनामुना कृतजपं निशि वसाधृतम् ।  
  
दुरितरोगविषभूतभयापहं भजतां वशीकरणमतीव रमाकरम् ॥  
  
स्थलजेन्धनचर्मभसितं त्रिधा विधिवत् सहस्रजप्तमभिरक्षति चाखिलम् ।  
  
भूर्जपत्रमभिलिखितनाममात्रकं नरमाशु रक्षति धृतं जपान्वितम् ।  
  
मनुना तण्डुलमनुना ।   
  
सहस्रजप्तं तद्वत् कुक्कुटं यो वेत्ति सोऽसौ ।  
  
कुक्कुटसङ्घान् स्वकीयान् युद्धे जेष्यति क्षिप्रम् ।  
  
स्मृत्वा सहस्रमपि सञ्चिन्त्य कुक्कुटं जपेत् ।  
  
जेष्यति सपदि रणे स्वभटे चरणायुधैः समायातः ।  
  
बहुना किमत्र मनुना लिखितं परिवाञ्छितं सपदि साध्यतरम् ।  
  
अचिरेण तस्य भवने जपतो वसतिं प्रयाति कमला विमला ।  
  
इति जपनिरतानां कुक्कुटं लक्षयित्वा क्षपणकमनिवाहक्षिप्तभूतारिपक्षः ।  
  
त्वरितनिवहपक्षक्षेपकः सर्वभक्ष्य प्रणतसुजनरक्षी वीक्षितानां स्वपक्षः ।  
  
निखिलमभिमतानामर्थिनां कल्पवृक्षः सुरवरनरनारीरञ्जनाकृष्टिदक्षः ।  
  
अनन्तं बिन्दुसंयुक्तं पुङ्कोलिद्वितयं ततः ।  
  
वां शक्तिश्चाथ पुङ्कोलियुगलं विलिखेत्ततः ।  
  
वुकारं वरुणारूढमनन्तं वासबिन्दुकम् ।  
  
क्रोशन्तमुद्धरेन्मन्त्रं कुक्कुटं सुमनोहरम् ॥  
  
  
इति कुक्कुटप्रयोगः ॥  
  
  
अथोच्छिष्टाचाण्डालीप्रयोगः ॥  
  
  
तत्रैव षष्ठपटले ॥  
  
श्रीपार्वत्युवाच ॥  
  
  
सूचिता मे पुरा शम्भो ! मन्त्रा नैकविधास्त्वया ।  
  
इदानीं श्रोतुमिच्छामि देवीमुच्छिष्टपूर्विकाम् ॥  
  
शम्भुरुवाच ॥  
  
शृणु देवि ! वरारोहे ! देवीं तां कथयाम्यहम् ।  
  
यया विज्ञातमात्रेण अभूद्विद्यामयो नरः ॥  
  
  
श्रीदेव्युवाच ॥  
  
  
को विधिः किं फलं चास्या मयि विद्यास्वरूपतः ।  
  
कथ्यतां देव ! यत्नेन रहस्येनं निवेदितम् ॥  
  
शम्भुरुवाच ॥  
  
शृणु देवि ! विधिं वक्ष्ये फलञ्चोच्चाटनादिकम् ।  
  
विषञ्च स्थावरं देवि ! विद्याभावान्निहन्ति च ।  
  
अथान्यत् सम्प्रवक्ष्यामि देवीं गुह्यतमां प्रिये ! ।  
  
उच्छिष्टपूर्विकां देवीं मातङ्गीं सर्वसिद्धिदाम् ।  
  
सर्वपापहरां देवीं सर्वदोषविवर्जिताम् ।  
  
यया विज्ञातया एकाः क्षयङ्गच्छन्ति चापदः ।  
  
स्थावरं जङ्गमञ्चैव कृत्रिमं जङ्गमं तथा ।  
  
विषं जयति देवेशि ! स्थावराङ्गसमाश्रितम् ।  
  
इयं विद्या पराविद्या सर्वपापविनाशिनी ।  
  
स्वर्गदा मोक्षदा चैव राज्यसौख्यफलप्रदा ।  
  
इयं देवी मया पूर्वं साधिता विषवर्जिता ।  
  
सकृदुच्चारिता विद्या ब्रह्महत्याविशोधनी ।  
  
सर्वपापविहन्त्रीयं सर्वसौभाग्यदायिनी ।  
  
यद्युच्छिष्टमुखो भूत्वा स्मरेद्देवीं कदाचन ।  
  
तदाचान्तो भवेद्देवि ! विनैवाचमने कृते ।  
  
दुर्भगा सुभगा नूनं दुःखिता सुखिता भवेत् ।  
  
बन्ध्यापि लभते पुत्रं शतहायनजीवितम् ।  
  
निर्धनो धनमाप्नोति मूर्खो विद्यामवाप्नुयात् ।  
  
यां यां प्रार्थयते सिद्धिं हठात्तां तामवाप्नुयात् ।  
  
विधानं ह्यत्र वक्ष्यामि शृणु देवि ! मनोरमे ! ।  
  
भोजनानन्तरं देवि ! विनैवाचमने कृते ।  
  
बलिं दत्त्वा प्रथमतो मूलमन्त्रेण साधकः ।  
  
ततो मन्त्रं जपेद्ध्यात्वा देवीं तामिष्टसिद्धये ।  
  
मन्त्रं शृणु महादेवि ! यथावत् कथयामि ते ।  
  
प्। ४९०) नम उच्छिष्टपूर्वन्तु तथा चाण्डालिनीति च ।  
  
सुमुखी च ततो देवी कीर्तयेत्तदनन्तरम् ।  
  
महापिशाचिनी तस्माल्लज्जावीजमतः परम् ।  
  
नादबिन्दुसमायुक्तं ठकारद्वितयं पुनः ।  
  
सविसर्गं महादेवि ! सर्वसिद्धिप्रदायकम् ।  
  
न तिथिर्न च नक्षत्रं नोपवासो विधीयते ।  
  
नाङ्गन्यासकरन्यासौ न वर्णन्यास ईरितः ।  
  
न विदेशो न वा विघ्नो नाशौचं नियमो न च ।  
  
यस्य तिष्ठति मन्त्रोऽयं न न स विघ्नैरवाप्यते ।  
  
ध्यानमस्याः प्रवक्ष्यामि यथावज्जगदीश्वरि ! ।  
  
शवोपरि समासीनां रक्ताम्बरपरिच्छदाम् ।  
  
रक्तालङ्कारसंयुक्तां गुञ्जाहारविभूषिताम् ।  
  
षोडशाब्दाञ्च युवतीं पीनोन्नतपयोधराम् ।  
  
कपालकृतकाहस्तां परमज्योतिरूपिणीम् ।  
  
बालदक्षिणयोगेन ध्यायेन्मन्त्रविदुत्तमः ।  
  
उच्छिष्टेन बलिं दत्त्वा जपेत्तद्गतमानसः ।  
  
उच्छिष्टेनैव कर्तव्यो जपोऽस्याः सिद्धिमिच्छता ।  
  
उच्छिष्टजपमानस्य जायन्ते सर्वसिद्धयः ।  
  
अपरञ्च प्रवक्ष्यामि शृणु देवि ! फलप्रदम् ।  
  
होमं सन्तर्पणञ्चास्याः सहसा कार्यसिद्धये ।  
  
स्थण्डिले मण्डलं कृत्वा चतुरस्रं समाहितः ।  
  
पूजयेन्मण्डलं देवि ! मूलमन्त्रेण मन्त्रवित् ।  
  
ततो देवीं समाधाय वह्निरूपां व्यवस्थिताम् ।  
  
देवीं ध्यात्वा चर्द्धोमं दधिसिद्धान्नतण्डुलैः ।  
  
सहस्रैकं विधानेन राजा भवति वश्यगः ।  
  
मार्जारस्य तु मांसेन यो देव्यै होममाचरेत् ।  
  
स प्राप्नोति परां विद्यां शस्त्रशास्त्रवहिष्कृताम् ।  
  
कुर्यात्तु छागमांसेन होमं मधुसमन्वितम् ।  
  
सहस्रैकं विधानेन भवन्ति धनसिद्धयः ।  
  
विद्याकामश्चरेद्धोमं शर्करामधुपायसैः ।  
  
पुनस्तस्य भवन्त्येव सिद्धविद्याश्चतुर्दश ।  
  
रजस्वलाया वस्त्रेण मधुना पायसेन च ।  
  
होमं कृत्वा महादेवि ! त्रैलोक्यं वशमानयेत् ।  
  
नागवल्ल्या चरेद्धोमं मधुना सह सर्पिषा ।  
  
अयुतैकं विधानेन सिद्धिविद्या भवेद् ध्रुवम् ।  
  
सद्यो मार्जारमांसेन घृतेन मधुना सह ।  
  
प्। ४९१) चाण्डालकेशयुक्तेन भवेदाकर्षणं ध्रुवम् ।  
  
शशकस्य तु मांसेन मधुनालोडितेन तु ।   
  
कृत्वा होममवाप्नोति विद्यां वित्तं वराः स्त्रियः ।  
  
धुस्तूरार्कस्य योगेन चितावह्नौ तु मन्त्रवित् ।  
  
कोकिलाकाकपक्षैश्च होमः शत्रून् विनाशयेत् ।  
  
उच्चाटनाय शत्रूणां होमं कुर्याच्च मन्त्रवित् ।  
  
पूर्वोक्तेन विधानेन चिताकाष्ठहुताशने ।  
  
उलूककाकपक्षाभ्यां कृत्वा होमं निरन्तरम् ।  
  
वेधयेच्छत्रुमन्योन्यं कलहाकुलमुद्धृतम् ।  
  
उलूकपक्षहोमेन गर्भपातो वरस्त्रियः ।  
  
सहस्रैकं विधानेन कुर्याद्धोमं समाहितः ।  
  
बिल्वपत्रेण साज्येन मासमेकं निरन्तरम् ।  
  
अपि बन्ध्या लभेत् पुत्रं चिरजीविनमुत्तमम् ।  
  
बन्धूककुसुमं हुत्वा रक्तं मधुसितान्वितम् ।  
  
दुर्भगाया हठाद्देवि ! सौभाग्यसुखदायकम् ।  
  
प्रातरुत्थाय यः कश्चित् कुर्याद्धोमं दिने दिने ।  
  
जवापुष्पेण साज्येन शतमष्टोत्तरं प्रिये ! ।  
  
षण्मासस्य प्रयोगेण भवेदाकर्षणं ध्रुवम् ।  
  
देवगन्धर्वमर्त्यानां कन्या नागाङ्गना द्विजाः ।  
  
हठादागत्य कामार्ता बलादालिङ्गयन्ति तम् ।  
  
विद्यायाः क्रियते होमस्तिलपायसमिश्रितैः ।  
  
स प्राप्नोति महाविद्यां शास्त्रौघपदशालिनीम् ।  
  
मधुना रुरुमांसेन होमं कुर्यात् प्रयत्नतः ।  
  
विद्यावान् धनवान् बुद्धिं शस्त्रशास्त्रवशीकृताम् ।  
  
इयं देवी महादेवि ! वामाचारफलप्रदा ।  
  
दक्षिणाचारयोगेण न भवेत् फलदायिनी ।  
  
सभाजनान्तरञ्चास्या बलिं दत्त्वा दिने दिने ।  
  
उच्छिष्टेन जपेन्मन्त्रं शतमष्टोत्तरं प्रिये ! ।  
  
उज्जटे वा श्मशाने वा शून्यागारे चतुष्पथे ।  
  
बलिप्रदानतो देवी प्रत्यक्षा भवति ध्रुवम् ।  
  
एषा देवी मया ख्याता भैरवाकारमिच्छता ।  
  
इत्येषा कथिता देवी सर्वपापापहारिणी ।  
  
मन्त्रस्योच्चारणाद्देवि ! सर्वपापविवर्जितः ।  
  
उच्छिष्टदूषणं त्यक्त्वा स पवित्रो भवेद् ध्रुवम् ।  
  
इत्युच्छिष्टचाण्डालिनी देवी भुवनविश्रुता ।   
  
नानाप्रवर्तने काञ्चिद्विद्यां शृणु वरानने ! ॥  
  
(प्। ४९२) श्रीशिव उवाच ॥  
  
शृणु देवि ! महाविद्यां समयाकारधारिणीम् ।  
  
न तिथिर्न च नक्षत्रं न साध्यादिं विचारयेत् ।  
  
महादेवीति विख्याता शिवदीक्षान्तगामिनी ।  
  
यज्ञोपवीतं देवेशि ! धार्यते साधकेन वै ।  
  
उच्छिष्टेनार्चयेद्देवीं महादेवेन साधिताम् ।  
  
नान्यमवगतस्तिष्ठेत् सर्वग्रन्थं सुविस्तरम् ।  
  
बहुनोक्तेन किं देवि ! त्रैलोक्यमपि साधयेत् ।  
  
सदा कालन्तु मन्त्रोऽयं स्मर्तव्यस्त्रिपुरारिणा ।  
  
पयोगुडेन भक्तेन मांसेन जुहुयान्नरः ।  
  
आयुर्धनञ्च पुत्रांश्च विद्यामष्टादशीं लभेत् ।  
  
गोप्तव्येयं प्रयत्नेन कथितव्या न कस्यचित् ।  
  
गुरुभक्तिः प्रदातव्या कायेन च धनेन च ।  
  
लोकापवादो न च देवि ! पापं नैवापरा तिष्ठति मर्त्यलोके ।  
  
मर्त्त्यलोके सुखं भुक्त्वा परे देवीपुरं व्रजेत् ।  
  
मोक्षैकसारां धनदैकसारां विद्यैकसारां शृणु देवि ! विद्याम् ।  
  
सर्वोपकारां परमार्थसारां महानुभावां भुवि कामधेनुम् ॥  
  
  
इत्युच्छिष्टचाण्डालिनीप्रयोगः ॥  
  
  
मत्स्यसूक्ते अष्टपञ्चाशत्पटले !  
  
ग्राममेधं प्रवक्ष्यामि कृते रोगैर्न बाध्यते ।  
  
अकृते मरणं ग्रामे तस्मात् कुर्यात् प्रयत्नतः ।  
  
तत्र सम्पूजयेद्देवीं शिवं विष्णुं प्रजापतिम् ।  
  
भद्रकालीञ्च क्षेत्रेशं घण्टाकर्णं विशेषतः ॥  
  
  
अथ धूमावतीप्रयोगः ॥  
  
  
फेत्पारिणीतन्त्रे ॥  
  
  
धूमावतीप्रयोगोऽयमधुना कथ्यते मया ।  
  
दान्तौ सार्घीशविन्द्वन्तौ बीजे धूमवतीह्द्विठः ।  
  
धूमावतीमनुः प्रोक्तो वैरिनिग्रहकारकः ।  
  
षडङ्गं जातिसंयुक्तं कल्पयेत्तेन मन्त्रवित् ।  
  
पिप्पलादो मुनिश्छन्दो नीवृदेषा च देवता ।  
  
विवर्णा चँचला कृष्णा दीर्घा च मलिनाम्बरा ।  
  
विमुक्तकुन्तला रूक्षा विधवा विरसद्विजा ।  
  
काकध्वजरथारूढा विलम्बितपयोधरा ।  
  
सूर्पहस्तातिरूक्षाक्षा धृतहस्ता वरान्विता ।  
  
प्रवृद्धघोणा तु भृशं कुटिला कुटिलेक्षणा ।  
  
क्षुत्पिपासार्दिता नित्यं भयदा कलहास्पदा ।  
  
प्। ४९३) एवंविधां समाध्यायेत्ततः कर्म समारभेत् ।  
  
चतुर्थेन तु वर्णेन षष्ठस्वरयुतेन च ।  
  
षड्दीर्घजातियुक्तेन कुर्यादङ्गानि मन्त्रवित् ।  
  
जपेत् कृष्णचतुर्दश्यां पुरश्चरणसिद्धये ।  
  
उपवासरतो मन्त्री शून्यागारे दिवानिशम् ।  
  
श्मशाने विपिने वापि जपेल्लक्षन्तु वाग्यतः ।  
  
सोष्णीषः सार्द्रवासाश्च पुरश्चरणकर्मणि ।  
  
साध्योपरि मन्त्रमालिख्य तस्मिन् स्थाप्य शिवं व्रजेत् ।  
  
अवष्टभ्य शिवं शत्रुनाम्नाथ प्रजपेन्मनुम् ।  
  
सहस्रादूर्द्ध्वतः शत्रुर्ज्वरेण परिगृह्यते ।  
  
पञ्चगव्येन शान्तिः स्याज्ज्वरस्य पयसापि वा ।  
  
मन्त्राद्यक्षरमालिख्य शत्रुनाम ततः परम् ।  
  
द्वितीयन्तु मनोः शत्रोर्नामैकं मनुमालिखेत् ।  
  
वनेऽयुतं जपेत् शत्रोर्निश्चितं मरणं भवेत् ।  
  
कृत्वा मन्त्रे रिपोराख्यां मारणे यामिनीदले ।  
  
उत्सादो जायते शत्रोर्मनोरयुतजापतः ।  
  
दग्ध्वा काकं श्मशानाग्नौ तद्भस्मादाय मन्त्रितम् ।  
  
विरोधिनामाष्टाशासु सद्य उच्चाटनं रिपोः ।  
  
श्मशानभस्मना कृत्वा शिवं तस्योपरि न्यसेत् ।  
  
विरोधिनामसंरुद्धं कृष्णपक्षे समुच्चरेत् ।  
  
महिषीक्षीरधूपञ्च दद्यात् शत्रुविपत्करम् ।  
  
महिषीरूपमास्थाय शत्रुं सा विनिपातयेत् ।  
  
मन्त्रेणानेन निखनेत्तद्भस्म रिपुमन्दिरे ।  
  
शत्रुमुच्चाटयेत्तूर्णं नात्र कार्या विचारणा ।  
  
न्यस्य पाणितले शत्रोराख्यानं चितिभस्मना ।  
  
वह्नावधो मुखं क्रुद्धः स्थापयन्नयुतं जपन् ।  
  
धूमावतीमनुं मन्त्री शत्रुक्षयपरं नयेत् ।  
  
प्राग्वत् करतले न्यस्य त्वर्द्धयोर्द्धं रिपोर्न्यसेत् ।  
  
जलस्थः प्रजपेत् मन्त्री हुङ्कारान्नाशयेदरीन् ।  
  
श्मशानाङ्गारमादाय कृत्वा पुष्पादिनार्चयेत् ।  
  
भगलिङ्गं समाभाष्य मनसा कर्म चिन्तयन् ।  
  
निम्बकाकच्छदानेकीकृत्य चाष्टशतं जपेत् ।  
  
दद्याद्धूपं साध्यनाम्ना सद्यो विद्वेषयेदरीन् ।  
  
चिताकाष्ठानले क्षीरहोमाच्छान्तिः प्रजायते ।  
  
रजोधूपप्रदानेन गृध्ररूपेण कालिका ।  
  
मारयत्यरिमागत्य शान्तिनिर्माल्यधूपतः ।  
  
वराहबालधूपेन हन्याद्वाराहरूपिणी ।  
  
प्। ४९४) अश्वत्थपत्रधूपेन शान्तिर्भवति नान्यथा ।  
  
शान्तिः सर्वाभिचारस्य पञ्चगव्येन जायते ।  
  
क्षीरेणापि च देवेशि ! मधुरत्रितयेन च ।  
  
कीले क्षेडतरोर्विदर्भ्य विलिखेन्मन्त्रेण नामाक्षरं जप्त्वा लेख्यपदद्वये तु   
निखनेदुच्चाटनं विद्विषाम् ।  
  
त्वत्पादद्वयधूलिकीर्णहविषा दत्त्वा द्विजेभ्यो बलिं तज्जप्त्वा चितिभस्मकीर्तितमरेर्गेहे च   
तद्वद्भवेत् ।  
  
वायव्ये विलिखेच्च पर्णसहितं जप्तं सहस्राधिकम् ।  
  
जप्त्वा वायुसुरा शिवाक्षदकृशत्वे वा न तद्रोधकम् ।  
  
चूर्णं तस्य च पल्लवे विनिहितं जप्तं सहस्राक्षरं कान्तं शत्रुगृहेषु तच्छिरसि   
वा तेषां कुलोच्चाटनम् ।  
  
जप्त्वारामे श्मशाने च निर्माल्ये पदगोचरे ।  
  
गर्दभावासभूमौ च भूतस्थाने चतुष्पथे ।  
  
ऊषरे मेहनाभूमौ पुष्पितावासमेघयोः ।  
  
आनीय शर्करां मन्त्री दिग्वासा दक्षिणामुखः ।  
  
श्मशानलोष्ट्रे निक्षिप्य तत्राग्नौ भर्जयेत्तथा ।  
  
चूर्णं तत्तु जपेल्लक्षं प्रक्षिपेच्छत्रुवेश्मनि ।  
  
सेनामध्ये च सर्वेषां पक्षादुच्चाटनं भवेत् ।  
  
गर्ते पिपीलिकानान्तु पादधूली षडाननान् ।  
  
धृतान्नं सप्तरात्रन्तु जुहुयान्मन्त्रविन्निशि ।  
  
भ्रमते काकवत् सर्वां महीमामारणाद्रिपुः ।  
  
कृत्वा प्रतिकृतिं शत्रोर्जन्म-ऋक्षेण मन्त्रवित् ।  
  
कृत्वा प्रतिष्ठां प्राणस्य विद्ध्वा मर्मसु कण्टकैः ।  
  
आयसैर्मन्त्रमावर्त्य भौमवारोदयादिषु ।  
  
धुस्तूररससम्पिष्टचिताङ्गारेण मन्त्रिणा ।  
  
नित्यस्य पृष्ठतो बद्ध्वकेशपाशेन तं जपेत् ।  
  
श्मशाने शत्रुमाहूय तद्गृहे निखनेन्निशि ।  
  
विद्वेषणं भवेत् सद्यो गौरीशङ्करयोरपि ।  
  
अश्वत्थत्वचि मन्त्रार्णैर्दर्भितं साध्यमालिखेत् ।  
  
अन्यद्विषतरोस्तद्वज्जप्त्वा तत्कृत्यया न्यसेत् ।  
  
पूर्वोक्तकण्टकैविद्वान् जपेत् पिष्ट्वा शतं शतम् ।  
  
विद्विष्टौ भवतस्तौ तु नाम्नामपि च तत्क्षणात् ।  
  
वर्णांस्तान् विलिखेद्विषाख्यमभितः कोणेषु मन्त्राक्षरैः संरुद्धान् परितः   
प्रभञ्जनगृहं मध्ये च साध्यं पृथक् ।  
  
प्। ४९५) अङ्गारैः कनकोद्भवैरपि पदैर्मन्त्रं जपंस्ताडयेत् ।  
  
कार्पासेन रणे कुजार्कदिवसे भूलोकविद्वेषणम् ।  
  
आपाद्य पूर्वां मुर्तिञ्च शत्रोरालिख्य शोधयेत् ।  
  
आतपे निशितां जप्त्वा वह्नेरुपरि लम्बयेत् ।  
  
एवं सप्तदिनं द्रव्यैराजप्यालिख्य शोधयेत् ।  
  
व्योमाग्निलशुलोन्मत्तहिङ्गुसिद्धार्थशूरणैः ।  
  
पिण्डैर्लवणसम्भूतैरुन्मत्तद्रवसङ्गतैः ।  
  
पेषयित्वा तेन सम्यग् लिखेन्मन्त्री मनुं जपेत् ।  
  
बलिमध्ये खनेत् कीलं युक्तरूपं तथोपरि ।  
  
वह्निं प्रज्वाल्य तद्ध्युच्चैर्गव्ययुक्तं हुमेज्जपेत् ।  
  
निक्षिप्य प्रतिमां तत्र जपेन्नित्यं महामनुम् ।  
  
सप्तविंशं ततः कुण्डं शून्यागारे च वा हुमेत् ।  
  
त्रिकोणशूलदीप्ताग्रमेखलात्रितयान्वितम् ।  
  
तत्रापि निखनेत् कोलं वह्निं प्रज्वाल्य पूर्ववत् ।  
  
ततः प्रतिकृतिं मन्त्री वह्नेरुपरि लम्बयेत् ।  
  
उक्त द्रव्येण संलिप्त्वा ऊर्द्ध्वपादामधोमुखीम् ।  
  
रक्तद्रव्यैः समाराध्य प्रज्वाल्य विषवृक्षजैः ।  
  
इन्धनैः प्रतिमायाञ्च समित्प्रज्वलितां हुमेत् ।  
  
आवरणादिभिरामर्त्यो लयं याति न संशयः ॥  
  
  
इति धूमावतीप्रकरणम् ॥  
  
  
अथ कृत्यापरिमलप्रयोगः ।  
  
  
त्रयोदशपटले ॥  
  
  
अथातः सम्प्रवक्ष्यामि मन्त्रं परिमलात्मकम् ।  
  
येन विज्ञानमात्रेण नासाध्यं भुवनत्रये ।  
  
रुद्रजाया महायोगी नतो गौरीपदं वदेत् ।  
  
भुवनभयङ्करीति पदं वर्मान्तमुच्चरेन्मनुम् ।  
  
अथवा प्रथमादन्यमथातो ब्रह्मणः पदम् ।  
  
परिमल इत्यादि ब्रह्माद्यखण्डपरिमलः ।  
  
षड्दीर्घयुक्तबीजेन मन्त्रार्द्धेनास्त्रयोगिणा ।  
  
हृदयञ्च ततोऽर्द्धेन वर्मास्त्रेण शिरः क्रमात् ।  
  
शिखाकवचनेत्रास्त्रमेवं न्यासक्रमः स्मृतः ।  
  
अङ्गिरा च ऋषिर्देवी गायत्रीच्छन्द ईरितम् ।  
  
सिंहवक्त्रा च भूतानां भयङ्करिण्यतः परम् ।  
  
महाकृत्या देवता चेत्युक्त्वा न्यासं समाचरेत् ।  
  
सिंहाननां कृष्णमुखीं लम्बमानपयोधराम् ।  
  
दंष्ट्राकरालवदनां त्रिनेत्रां सर्वतोज्ज्वलाम् ।  
  
कृष्णकञ्चुकसंवीतां विधूमाग्निसमप्रभाम् ।  
  
प्। ४९६) त्रिशूलचक्रमुषलखट्टाङ्गकरपङ्कजाम् ।  
  
लेलिहानां महज्जिह्वां विद्युत्प्रेक्षसभीषणाम् ।  
  
ध्यात्वा कृत्यां विधानेन पूजयेन्मन्त्रवित्तमः ।  
  
ध्यात्वा कृत्यामर्चयति रक्तैः पुष्पैश्च वश्यके ।  
  
कृष्णा मारणकृत्येषु मांसरक्तासवैस्तथा ।  
  
कृत्याञ्च मदनां सर्वकुल्यां स्वञ्छादिनीं तथा ।  
  
भीषणां श्रीमतीं चैव प्रतिष्ठाञ्च ततः परम् ।  
  
विद्यामभ्यर्चयेदष्टपत्रेषु क्रमशः सुधीः ।  
  
पूर्वे तु शाङ्करीनाम शुक्लवर्णां वरान्विताम् ।  
  
द्विभुजां सौम्यवदनां पाशाङ्कुशधरां शिवाम् ।  
  
दक्षिणे भीषकानाम लम्बजिह्वां सुधामुखीम् ।  
  
कृष्णवर्णां रक्तमुखीं रक्तमाल्यानुलेपनाम् ।  
  
चतुर्भुजां सिंहनादाह्लादकाञ्च कपालिनीम् ।  
  
खड्गहस्तां शिरोमालां सर्वाभरणभूषिताम् ।  
  
पश्चिमे वारुणीनाम स्वर्णवर्णां हसन्मुखीम् ।  
  
सुरुद्रमालिकां शुभ्रदंष्ट्रामभयदां सदा ।  
  
उत्तरे भीमिकानाम चतुर्वर्णभयङ्करीम् ।  
  
पूजयित्वा जपेन्मन्त्रं नित्यमष्टोत्तरं शतम् ।  
  
अवाप्य विनियोगस्तु कर्तव्यो मन्त्रिणा सदा ।  
  
कालं विदित्वा प्रतिमां मधूच्छिष्टेन कारयेत् ।  
  
द्वादशाङ्गुलं तत् शत्रोर्नखलोमसमन्वितम् ।  
  
हृदये नामधेयञ्च फट्कारं सर्ववर्मके ।  
  
अमुष्य प्राण इह चामुष्य जीव इह स्थितः ।  
  
अमुष्य सर्वेन्द्रियाणि तथा चामुष्य वाङ्मनः ।  
  
चक्षुःश्रोत्रघ्राणप्राणानिहानयत्वग्निबल्लभा ।  
  
इति प्राणं प्रतिष्ठाप्य मरिचैर्लेपयेत्ततः ।  
  
मृतब्राह्मणचाण्डालकेशाभ्यां पादयोः पृथक् ।  
  
बद्ध्वा कारस्करमये तोरणे चाप्ययोमुखीम् ।  
  
तस्याधो मेखलायुक्तं त्रिकोणं तत्र कुण्डकम् ।  
  
तत्र शावं विधायाग्निं परिस्तीर्य शरैस्तृणैः ।  
  
विभीतकपरिध्या च कल्पयेद् यस्य मारणम् ।  
  
जुहुयान्निम्बतैलाक्तैः काकोलूकस्य पिच्छकैः ।  
  
दारयैनं शोधयैनं मारयेत्यभिधाय च ।  
  
अष्टोत्तरशतेनैव मनुना विधिना बुधः ।  
  
होमान्ते विधिवत् कृत्यामाराध्याग्नेश्च सन्निधौ ।  
  
यो मे एकस्थगृहोऽतिदूरस्थो वान्तिकेऽपि च ।  
  
प्। ४९७) पिव कृत्येऽसृक् तस्य हुमित्युक्त्वा निवेदयेत् ।  
  
संरक्षाग्निं विधानेन नवरात्रं समाचरेत् ।  
  
हुमेद् यावत्तावदस्य भवेदेव रिपोर्मृतिः ।  
  
अर्कक्षीरेण मरिचं पिष्ट्वा सिद्धार्थमेव च ।  
  
जले संलोड्य मन्त्रेण रिपुं ध्यात्वा निरुद्धदृक् ।  
  
कृष्णाम्बरोत्तरीयाग्रं पादेनाक्रम्य तद्रिपुम् ।  
  
वज्रं शूलमिति ध्यात्वा तस्योपरि विनिक्षिपेत् ।  
  
नवरात्रान्तरे शत्रुर्म्रियते नात्र संशयः ।  
  
दूरसिद्धे चितावह्नौ तैलासक्तैर्विभीतकैः ।  
  
जुह्वतो म्रियते शत्रुः सत्यमौशनसोदितम् ।  
  
रिपोः प्रतिकृतिं कृत्वा साध्यर्क्षफलकेऽमले ।  
  
अर्कक्षीरेण मरिचं पिष्ट्वा तत्रैव लेपयेत् ।  
  
फट्कारं हृदये कृत्वा शिवं निर्माय धूपकैः ।  
  
क्षिपेत् कृष्णचतुर्दश्यां जप्त्वा मन्त्रं सहस्रशः ।  
  
सद्योऽवगाहनं कृत्वा कुर्याद् यस्यात्मरक्षणम् ।  
  
मन्त्रं जप्त्वा विधानेन भेदयेत् सह मुद्रया ।  
  
षण्मासात् म्रियते शत्रुः सन्ध्ययोरुभयोरपि ।  
  
वायुना चोद्धृतं पर्णं शुष्कं वैभीतकं ततः ।  
  
गृहीत्वा च लिखेन्मन्त्री कृष्णसर्पस्य शोणितैः ।  
  
नामधेयं रिपोरन्ते वायुबीजं प्रयोजयेत् ।  
  
निखनेत्तस्य गेहे तु काकवक्त्रामये ध्रुवम् ।  
  
वातोद्धूतैः शुष्कपर्णैः काष्ठैरशनिपातितैः ।  
  
उष्ट्रास्थि च नवाङ्गारैः शत्रोरुच्चाटनं हुमेत् ।  
  
दूर्वागुडूचीं गन्धेन सर्पिषा तिलतण्डुलैः ।  
  
अन्नः समिद्भिः पालाशैः शान्तिं कुर्याद्विचक्षणः ।  
  
लक्ष्मीं बिल्वफलैः पत्रैर्नन्द्यावर्तैः श्रिये तथा ।  
  
वज्रपत्रैरपामार्गैरङ्गारैश्च सुभद्रकैः ।  
  
मधुरत्रयसंयुक्तैरेभिः कुर्यात्तु वश्यकम् ।  
  
उत्तमे पनसे तन्त्रे वासवस्यापि कथ्यते ।  
  
शान्तिं कृत्वा विधानेन जपेत् परिमलं त्विदम् ।  
  
महाव्याधिप्रशमनं नित्यमष्टाधिकं शतम् ।  
  
जपेदेकाग्रचित्तस्तु लोकवश्यकरं शुभम् ।  
  
मनसा चिन्तयेदेतां गजारूढां वियत्स्थिताम् ॥  
  
तस्य वश्या भवेत् क्षिप्रमश्वारूढा तथा भवेत् ।  
  
चौरव्याघ्रमृगादीनां सलिलादिभयापहाम् ।  
  
सकृत् श्रवणमात्रेण सर्वपापविनाशनम् ।  
  
सप्ताभिमन्त्रितं तोयं पीत्वा नित्यं समाहितः ।  
  
प्। ४९८) मेधावी च भवेद्वाग्मी तावज्जप्त्वाभिषेकतः ।  
  
सप्ताभिमन्त्रितं कृत्वा विषमप्यमृतं भवेत् ।  
  
मासं पक्षं द्विमासञ्च षण्मासं वत्सरन्तु वा ।  
  
एवं यः कुरुते मर्त्यः स पुण्यां गतिमाप्नुयात् ।  
  
अथ वक्ष्ये विशेषेण महाशान्तिविधिक्रमम् ।  
  
सर्वसिद्धिकरं पुण्यं सर्वपापविनाशनम् ।  
  
सर्वमुद्रापहरणं सर्वारिष्टविनाशनम् ।  
  
महाव्याधिप्रशमनमपस्मारविनाशनम् ।  
  
योगिनीभूतवेतालाः प्रेतकुष्माण्डपन्नगाः ।  
  
तत्र स्थाने न तिष्ठन्ति डाकिन्याद्या विशेषतः ।  
  
कृत्यामभ्यर्चयेद्वत्स ! यथाविधिपुरःसरम् ।  
  
षोडशारं लिखेत् पद्मं योनियुग्मं सबिन्दुकम् ।  
  
तन्मध्येऽष्टदलं लिख्य यकारादीन् न्यसेत् क्रमात् ।  
  
तन्मध्ये रसकोणन्तु लिखेन्मूलमनुं स्मरन् ।  
  
चन्द्रबिम्बं लिखेन्मध्ये तस्योर्द्ध्वे प्रतिमां लिखेत् ।  
  
तस्य मध्ये न्यसेत् कुम्भं वने स्रग्दामभूषिताम् ।  
  
तस्य मध्ये न्यसेत् कृत्यां सर्वलक्षणसंयुताम् ।  
  
पूजयेच्च यथान्यायं पायसन्तु निवेदयेत् ।  
  
परितोष्य घटे न्यस्य चासिताङ्गादिभैरवान् ।  
  
असिताङ्गो रुरुश्चण्डः क्रोधीशोन्मत्तभैरवः ।  
  
कपाली भीषणश्चैव संहारश्चाष्टमः स्मृतः ।  
  
गन्धपुष्पादिनाभ्यर्च्य तद्वाह्ये क्षेत्रपालकान् ।  
  
लोकपालं यजेद्देवीं तदग्रे होममाचरेत् ।  
  
जुहुयादाज्यापापामार्गावक्षताभिरमर्षणः ।  
  
दूर्वाग्रखदिराश्वत्थं प्रत्येकन्तु शताधिकम् ।  
  
कुण्डे वा स्थण्डिले वापि होमकर्म समाचरेत् ।  
  
तस्य दक्षिणपार्श्वे तु लक्ष्मीं ध्यायेद् यथाविधि ।  
  
कुण्डमध्ये न्यस्येद्देवीं दक्षिणे तु श्रियं स्मरेत् ।  
  
वामपार्श्वे स्मरेद्देवीं हृल्लेखां परमेश्वरीम् ।  
  
तस्यैव वामपार्श्वे तु पूजयेद्दश नायकान् ।  
  
अयुतं मूलमन्त्रञ्च जपेन्मृत्युविनाशनम् ।  
  
अयुतं भ्रूणहत्यायां जपेत् परिमलं विदुः ।  
  
महाव्याधिप्रशमनं तावज्जप्त्वाभिषेकतः ।  
  
एवं यः कुरुते मर्त्त्यः पुण्यां गतिमवाप्नुयात् ।  
  
येन ज्ञातं परिमलं यस्य वक्त्रे स्थितं सदा ।  
  
तस्यावश्यं निवेद्येत व्याधिभ्योऽपि भयं न हि ।  
  
प्। ४९९) इत्यादिविधिना चन्द्रे ज्ञेयः परिमलो विधिः ।  
  
महाशान्तिकरः पुंसां दुःखादिविघ्ननाशनः ॥  
  
  
इति कृत्यापरिमलः ॥  
  
  
अथ जयदुर्गा ।  
  
  
चतुर्दशपटले ॥  
  
  
दुर्गे दुर्गे पदं चोक्त्वा रक्षणीति पदं ततः ।  
  
तारादिवह्निजायान्तो जयदुर्गामहामनुः ।  
  
जातिमध्यगतं कृत्वा न्यसेन्मन्त्रपदं बुधः ।  
  
रक्षाकरीयं कथिता जयदुर्गा वर्मसंयुता ।  
  
श्यामां त्रिलोचनां दुर्गां ध्यात्वा त्वेनां चतुर्भुजाम् ।  
  
शङ्खं चक्रं शरं शूलं वहन्तीं रौद्ररूपिणीम् ।  
  
युद्धे च व्यवहारादौ जयेदेतज्जपान्नरः ।  
  
जयां श्रीं पूजयेन्नित्यां शङ्खञ्च छुरिकां तथा ।  
  
जयदुर्गामनुः प्रोक्तः कथ्यते चापरो मनुः ।  
  
नमो भगवतीत्युक्त्वा ज्वालामालिन्यतः परम् ।  
  
गृध्रगणपरिवृते द्विठस्तारादिरीरितः ।  
  
ॐ नमो हृदयं प्रोक्तं भगवति शिरस्तथा ।  
  
ज्वालामालिनी शिखा गृध्रगणपरिवृते ततः ।  
  
कवचं स्वाहास्त्रमित्येतत् जातियुक्तं न्यसेत्तनौ ।  
  
अयुतं नियुतञ्चैतज्जयमन्त्रं यजेज्जयी ।  
  
रुद्राङ्गनाग्निजायाभ्यां रुद्ध्वा ज्वालामुखीत्यपि ।  
  
मन्त्रान्तरं समाख्यातं ज्वालामुख्यामनुत्तमम् ।  
  
दीपतैलाक्तपादोऽर्द्धरात्रे गुरुदिनादितः ।  
  
जपेदष्टसहस्रन्तु त्रयोविंशतिवासरान् ।  
  
प्रत्यहं सा रौप्यषट्कं ददातीति न संशयः ।  
  
नारायणीयं कथितमगस्त्यैर्नवधा पुनः ।  
  
दुर्गा नवप्रकाराख्या नवदुर्गा विशेषतः ।  
  
सुसिद्धिमिच्छता गोप्यो मानवेन समीरयेत् ।  
  
पुरोऽपि नृपतेऽद्यापि धार्मिकस्य न्यशेषतः ।  
  
नवदुर्गाविधानन्तु दर्शयेत् कर्मगौरवात् ॥  
  
नृपश्च सम्यगाराध्य मन्त्रञ्च विविधैर्धनैः ।  
  
भक्त्या सन्निहितं कुर्याद्रक्षार्थं नित्यमादरात् ।  
  
आपत्स्वयं प्रयोक्तव्यो मारणादौ विशेषतः ।  
  
ततो मन्त्री प्रयत्नेन प्रकुर्यान्मारणक्रियाम् ।  
  
परैर्दुर्द्धर्षितो मन्त्री राज्ञे सर्वं निवेदयेत् ।  
  
निवेद्य विधिवत् पश्चात् मन्त्रवर्षेण निर्दहेत् ।  
  
प्। ५००) स्मृतिमात्रेण वै मन्त्री रिपून् सर्वान् विनाशयेत् ।  
  
प्रदद्यादम्बिकां तस्मै सहस्रं शतमेव वा ।  
  
गवां सुवर्णनिष्काणां भूमिं वा शस्यशालिनीम् ।  
  
सर्वशान्तिमवाप्नोति सर्वरक्षाकृतिर्भवेत् ॥  
  
  
इति फेत्कारिणीतन्त्रे जयदुर्गागृध्रगणपरिवृताज्वालमुखीप्रयोगः ॥  
  
  
इति श्रीप्राणतोषिण्यां चतुर्थे काम्यकाण्डे कुक्कुटोच्छिष्ट-  
चाण्डालिनीधूमावतीकृत्यापरिमलजयदुर्गागृध्रगण-  
परिवृतज्वालामुखीप्रयोगरूपपल्लवकथनं नाम  
चतुर्थः परिच्छेदः ॥  
  
  
अथ दुर्गोत्सवः ॥  
  
  
मत्स्यसूक्ते महामन्त्रे उपरिभागे एकचत्वारिंशत्पटले ॥  
  
  
भगवानुवाच ॥  
  
  
अथ चाश्वयुजे शुक्लपक्षमासाद्य नन्दिकाम् ।  
  
समाराध्य ततो दुर्गां हविष्याशी जितेन्द्रियः ।  
  
कृत्वा स्रोतोजले स्नात्वा तस्यास्तीरे समर्चयेत् ।  
  
तस्या इति स्त्रीलिङ्गनिर्देशान्नद्यास्तीरे समर्चयेदित्यर्थः ॥  
  
  
पूजाप्रकारोऽपि तत्रैव ॥  
  
  
नन्दायां पूजयेत् कुम्भे द्वितीयायाञ्च पुस्तके ।  
  
तृतीयायां तथा खड्गे चतुर्थ्यां केशशोधनम् ।  
  
पञ्चम्यां सूर्यबिम्बे च षष्ठ्यां बिल्वस्य मूलके ।  
  
सप्तम्यां पत्रिकायान्तु अष्टम्यां प्रतिमासु च ।  
  
ज्येष्ठानक्षत्रयुक्तायां षष्ठ्यां बिल्वाभिमन्त्रणम् ।  
  
मूलाद्यपादे सप्तम्यां पत्रिकायाः प्रवेशनम् ।  
  
पूर्वाषाढायुताष्टम्यां देवी पूज्या महोत्सवैः ।  
  
उत्तरेण नवम्यान्तु बलिभिः पूजयेच्छिवाम् ।  
  
श्रवणान्ते दशम्यान्तु प्रणिपत्य विसर्जयेत् ।  
  
एतेन देवीपुराणोक्तस्य कन्यासंस्थे रवौ शक्रशुक्लामारभ्य नन्दिकामिति वचनस्य   
षष्ठीतः प्रभृति नवमीपर्यन्तं पूजेयमित्येकत्वेनोक्तमिति   
स्मार्तभट्टाचार्यव्याख्यानम् ।  
  
नन्दिकाप्रतिपदिति दुर्गाभक्तितरङ्गिण्युक्तं युक्तमिति वाच्यम् ।  
  
महानवमीविहितषष्ठ्यतिक्रमे मानाभावादिति वचनादेवं प्रतिपदिति   
दुर्गाभक्तितरङ्गिण्युक्तमेव भद्रमुत्पश्यामः ।  
  
प्। ५०१) केशशोधनमिति सप्तम्यर्थे प्रथमा ।  
  
केशशोधनकङ्कतिकायां पूजयेदित्यर्थः ॥  
  
नक्षत्राणामभावे कृत्यलोपः स्यादित्याह तत्रैव ॥  
  
नक्षत्राणामभावेऽपि षष्ठ्यादिक्रमशस्तथा ।  
  
सर्वमेव विधिं कुर्यात्तारालाभे फलोदयः ।  
  
फलोदयः विशिष्टफलोदय इत्यर्थः ।  
  
अन्यथा नक्षत्राभावे फलाभावप्रसङ्गः स्यात् ।  
  
इति प्रतिपदादिकल्पकथनम् ।  
  
  
अथ पूजादिकालस्तत्रैव ॥  
  
ज्येष्ठा वाप्यथवा षष्ठी सायङ्काले न चेद्भवेत् ।  
  
सायमेव तथपि स्याद्बिल्वशाखाभिमन्त्रणम् ।  
  
पूर्वां षष्ठीं सनक्षत्रां सायं प्राप्तामपि त्यजेत् ।  
  
यदा तु पत्रिकापूजा न परेद्युर्भविष्यति ।  
  
सन्निकृष्टन्तु यत् पूर्वं पतितं दिवसस्य च ।  
  
तद्दिने वरणं कृत्वा परे शाखां प्रवेशयेत् ।  
  
सप्तम्यान्तु यदा षष्ठी निःसृता वा न निःसृता ।  
  
वर्द्धते सप्तमी किन्तु दण्डमात्रं परे यदि ।  
  
परेऽहनीति शेषः ।  
  
मुहूर्तमधिका वापि नवम्यामष्टमी भवेत् ।  
  
वर्द्धते दशमी चैव तदा कार्यं यथा शृणु ।  
  
न केवलं नवमी दशमी चेति चार्थः ।  
  
सप्तम्यां बिल्ववरणमष्टम्यान्तु प्रवेशनम् ।  
  
पूजाष्टका नवम्यान्तु दशम्यां प्रेषयेच्छिवाम् ।  
  
अत्र केचित् सामान्यविधिप्राप्ततिथिबाधभिया सप्तम्यां   
बहुकालीनसप्तमीयुतषष्ठ्यामिति व्याख्यान्ति ।  
  
तत्र षष्ठी न निःसृतेति वचनमनाकुलं वेति प्रतिभाति ।  
  
यदा षष्ठौ च सप्तम्याम् अष्टम्याञ्चापि वर्द्धयेत् ॥  
  
  
स्वार्थ इणपाणिनिविदान्तु णिच् वर्द्धेत ।  
  
  
अर्थात् सप्तमीति शेषः ।  
  
अष्टमी परगा चैव तद्दिने च दिनक्षयः ।  
  
तदा षष्ठ्यां पूर्वदिने बिल्वस्य वन्दनं मतम् ।  
  
षष्ठीसंयुक्तसप्तम्यां पत्रिकायाः प्रवेशनम् ।  
  
अतिकल्पे तथाष्टम्यां मृण्मयीञ्च प्रवेशयेत् ।  
  
  
अतिकल्पे अतिप्रत्यूषे ॥  
  
सप्तम्या संयुताष्टम्यां महापूजोत्सवक्रिया ।  
  
नवम्यान्तु बलिं दद्याद्दशम्यां प्रेषयेच्छिवाम् ।  
  
नवम्यामष्टमी यत्र नवमी परतो नचेत् ।  
  
प्। ५०२) भवेद् वा दशमीविद्धा नवमी च परेऽहनि ।  
  
तदाष्टमीनवम्योश्च द्वयोः पूजाद्वयं किल ।  
  
एकस्मिन्नेव दिवसे कर्तव्यं बलिभिः सह ।  
  
अष्टका नवमीपूजा त्रिसन्ध्यव्यापिनी परा ।  
  
तदा तदा नवम्युक्तं बलिदानं परेऽहनि ।  
  
त्रिसन्ध्यव्यापिनी चेत् स्याद् यदा पूर्वदिनेऽष्टमी ।  
  
दशमीविद्धनवम्यान्तु कुर्यात् पूजां न संशयः ।  
  
अष्टकानवमीयोगो रात्रियोगो विशिष्यते ।  
  
अर्द्धरात्रौ शतगुणं सन्ध्यायां द्विगुणं स्मृतम् ।  
  
सप्तम्यादिषु पूर्वाह्णे तारायोगो न चेद्भवेत् ।  
  
तदाप्यारभ्य पूर्वाह्णे नक्षत्रांशे समापयेत् ।  
  
दशम्यां श्रवणो व्यापी तथोत्थाय कृतक्रियः ।  
  
प्रातः सम्पूज्य विधिवत् नृत्यगीतपुरःसरैः ।  
  
प्रतीक्ष्य श्रावणं कालं प्राप्ते सम्प्रेषयेच्छिवाम् ।  
  
यदि नक्षत्रमाश्रित्य सप्तम्यादि त्रिकं स्थितम् ।  
  
तदैव श्रवणापेक्षा दशम्यां केचिदब्रुवन् ।  
  
श्रवणान्ते गते रात्रौ तदन्ते नवमी दिने ।  
  
स्वस्वस्थानोचितं कर्म दक्षिणान्तं समापएत् ।  
  
दशम्यान्तु तदप्राप्तौ धनिष्ठायां यथाविधि ।  
  
प्रेषयेद्भगवतीं दुर्गामशेषैः शारदोत्सवैः ।  
  
नवमी दशमीयुक्ता श्रवणा तु गता निशि ।  
  
तदा सम्प्रेषयेद्देवीं नवम्यां दशमीक्षणे ।  
  
अष्टमीदिनपर्यन्ता रात्रौ चेन्नवमी भवेत् ।  
  
नवम्यामपि कुर्वीत महापूजां महानिशि ।  
  
चन्द्रोदिते निशायान्तु या भवेदष्टमीतिथिः ।  
  
महाष्टमीति सा प्रोक्ता देव्याः प्रीतिकरी परा ।  
  
ततोऽनु नवमी या स्यात् सा महानवमीतिथिः ।  
  
  
पूजाधारमाह तत्रैव ॥  
  
  
चित्रे च प्रतिमायाञ्च मृण्मय्यां श्रीफलेऽपि च ।  
  
महायोनौ चन्द्रबिम्बे शिलायां योनिमण्डले ।  
  
पुस्तके पादुके खड्गे महाबिम्बे तथैव च ।  
  
पुण्यक्षेत्रे च गङ्गायां देवीमावाह्य पूजयेत् ॥  
  
प्रमाकरणविधिनिषेधावपि तत्रैव ॥  
  
  
न गृही मृण्मयीं कुर्यान्न वै तालमयीं क्वचित् ।  
  
प्। ५०३) त्रिहस्तां तृणगर्भाञ्च विल्वयुग्मे समर्चयेत् ॥  
  
न गृही मृण्मयीं केवलमृत्तिकया प्रतिमां न कुर्यात्तथा तालमयीं   
सार्द्धत्रिहस्तपरिमितां गृही न कुर्यात् ।  
  
विधिमाह त्रिहस्तामिति ।  
  
त्रिहस्तां प्रतिमामित्यधिकपरिमाणव्यवच्छेदार्थमुक्तम् ।  
  
तेन तन्न्यूनप्रतिमाकरणे न दोषः ।  
  
मृण्मय्याः प्रतिप्रसवमाह तृणगर्भामिति ।  
  
तेन तृणगर्भमृण्मयीपूजने दोषः ।  
  
चकारो भिन्नक्रमे तृणगर्भां समर्चयेत् बिल्वयुग्मे चेति ।  
  
ब्राह्मणादिभेदेन बिल्वयुग्मस्य विशेषमाह ।  
  
माहेन्द्रस्थञ्च ईशस्थं ब्राह्मणस्य प्रशस्यते ॥  
  
ऊर्द्धस्थमुत्तरस्थञ्च क्षत्रियस्य वरानने ! ।  
  
वायव्यस्थञ्च वैश्यस्य शूद्रस्य च वरानने ! ।  
  
माहेन्द्रस्थं तथेशस्थं सर्वेषामथवा प्रिये ! ।  
  
पूर्वादिस्थबिल्वयुग्मफलमाह ॥  
  
माहेन्द्रस्थे ज्ञानवृद्धिरीशस्थे सर्वकामदम् ।  
  
वायुस्थे च धनावाप्तिरैश्वर्यमुत्तरास्थिते ।  
  
याम्यस्थे शत्रुवृद्धिः स्यात् कोणगे मरणं भवेत् ।  
  
वाय्वीशानकोणस्थस्य विशेषफलाभिधानादत्र कोणपदमग्निनै-ऋतकोणपरं   
पारिशेष्यादिति ।  
  
बिल्वयुगस्य शुभलक्षणमग्राह्यत्वञ्चाह तत्रैव ॥  
  
समं वृत्तं समं स्थूलं शस्तं कीटादिदूषितम् ।  
  
न ग्राह्यं परमेशानि ! कदाचिदूर्द्ध्वमध्यगम् ।  
  
ऊर्द्ध्वगेतिक्षत्रियभिन्नस्याग्राह्यत्वम् ।  
  
सममिति सर्वस्य ।  
  
यद्वा कदाचिदुक्तस्थानस्थस्याप्राप्तादूर्द्ध्वमध्यगमपि ग्राह्यं   
निन्द्यफलाश्रुतेरिति तात्पर्यम् ।  
  
बिल्वयुग्मादेश्च्युतिदोषोऽपि तत्रैव ॥  
  
स्नानस्थाने नीयमाने च्युते युग्मे महेश्वरि ! ।  
  
मृण्मय्याश्च च्युतिर्यत्र जायते मरणं ध्रुवम् ।  
  
तद्दोषप्रशमनार्थञ्चायुतं जुहुयाद् घृतैः ।  
  
धेनुञ्च दक्षिणां दद्यात् श्वेताश्वं शेतछागलम् ॥  
  
इति बिल्वयुगप्रतिमाच्युतिप्रायश्चित्तम् ।  
  
  
नन्दामारभ्यदशमीपर्यन्तमुत्सवं विदुः ।  
  
महामहोत्सवं ज्ञेयं त्रिदिनं तत् प्रकीर्तितम् ।  
  
तदन्यदेवतायागं यः करोति महेश्वरि ! ।  
  
न तस्य फलमाप्नोति सोऽन्ते नरकमाप्नुयात् ।  
  
देव्या भागशतं सर्वं तस्मान्नान्यं समर्चयेत् ।  
  
प्। ५०४) पुनरष्टम्यां प्रतिमासु चेत्यन्तमभिधाय ।  
  
प्रहरे प्रहरे स्नानं प्रहरे प्रहरे बलिः ।  
  
प्रहरे प्रहरे होममन्नञ्चाभिषसंयुतम् ।  
  
प्रभूतबलिदानञ्च नवम्याञ्च प्रशस्यते ।  
  
नवम्या पूजिता देवी ददात्यनन्तकं फलम् ॥  
  
देशविशेषे मूर्तिविशेषोऽपि तत्रैव ॥  
  
ओड्रदेशे कलिङ्गे च मध्यदेशे तथैव च ।  
  
देवी चाष्टभुजा पूज्या अयोध्यायां सुराष्ट्रके ।  
  
चोहारे चैव श्रीहट्टे कोशले शववल्लके ।  
  
अष्टादशभुजा कार्या महेन्द्रे च हिमालये ।  
  
कौरवे मथुरायाञ्च केदारे रामठेऽपि च ।  
  
पूजयेद् द्वादशभुजां मकरन्द्रे विराटके ।  
  
कौमारे चैव गौडे च पारिपात्रे च दक्षिणे ।  
  
देवी दशभुजा कार्या मरहट्टे गजाह्वये ।  
  
पूर्णे चैव तु नेपाले कच्छसेशे च कङ्कणे ।  
  
चतुर्भुजा भवेद्देवी द्विभुजा सागरान्तिके ।  
  
दीपस्थानन्तु कूर्मचक्रशिरःस्थानम् ।  
  
तत्तु तन्त्रसारकारेणैव धृतम् ।  
  
दीपस्थानविवर्जितेनेष्टकारचितस्थानेन कदाचन देवीमर्चयेदित्यनेन दीपस्थाने   
तृणकाष्ठादिमयगृहे न दोषः ।  
  
तथा दीपस्थानभिन्ने इष्टकामयगृहेऽपि दीपस्थानभिन्नस्य प्रतिप्रसवमाह ॥  
  
ऐशान्याञ्च महेन्द्रे वा उत्तरे भवनस्य च ।  
  
कारयेद्भवनं दिव्यं धनैश्वर्यप्रसादतः ।  
  
एकत्रिंशच्च दैर्घ्येण पञ्चत्रिंशदथापि वा ।  
  
वर्तुलं नवहस्तं वा तूर्यहस्तमथापि वा ।  
  
विभिद्य पार्श्वयोर्भागं कृत्वा मध्यं सुशोभनम् ।  
  
चतुर्दिक्षु प्रमाणेन देवीं तत्रैव कारयेत् ।  
  
अथ सिंहासनादिलक्षणम् ।  
  
हस्तमात्रं समुत्सेधं लोम तत्र समन्वितम् ।  
  
सिंहासनं महाचक्रं सर्वतोभद्रमेव च ।  
  
रजसा मण्डलं कुर्यात् पीठं तत्र निवेशयेत् ।  
  
क्षीरं श्रीपतिकोद्भूतं सहकारमथापि वा ।  
  
मुष्टिबाहुप्रमाणेन प्रादेशोच्छ्रायमेव च ।  
  
प्राप्तेऽष्टधा च कुटिलं चतुष्कोणं समं शुभम् ।  
  
भद्रासनमिदं प्रोक्तं कूर्मासनमथापि वा ।  
  
विवाहे सौरयागे च सहकारं विवर्जयेत् ।  
  
वारुणं वा महेशानि ! पद्मकं देवदारुकम् ।  
  
प्। ५०५) प्रशस्तं सर्ववेदीषु तथा शालमयानि च ।  
  
ततोऽरुणेन गन्धेन कुङ्कुमेन गजेन वा ।  
  
महायोनिं लिखित्वा तु वहिः पद्मद्वयान्वितम् ।  
  
गजेन मृगमदेन ॥  
  
तत्र संस्थापयेद्देवीं सर्वकामार्थदायिनीम् ।  
  
षष्ठीकर्तव्यकर्माह ।  
  
नित्यं निर्वर्त्त्य विधिवत् सायं षष्ठ्यां ततो गृही ।  
  
यायादलङ्कृतो मौनी बिल्वमूलं समाहितः ।  
  
ब्राह्मणान् भोजयित्वा तु पञ्चाङ्गेन प्रणम्य च ।  
  
उत्तराशामुखो भूत्वा पीठं निर्माय साधकः ।  
  
पञ्च देवान्नमस्कृत्य ततः सङ्कल्पयेत् सुधीः ।  
  
त्र्यम्बकेणैव मन्त्रेण वृक्षं तोयेन सापयेत् ।  
  
क्षीरेण पञ्चगव्येन तथा पञ्चामृतेन च ।  
  
स्नात्वा कुम्भत्रयेणापि सूत्रमाणेति वै ऋचा ।  
  
निषिक्तेन तु सूत्रेण त्रिगुणेन च पञ्चधा ।  
  
वेष्टयेद्दक्षिणावर्ते पञ्च व्रीहींश्च वापयेत् ।  
  
अद्यामुके मास्यमुके पक्षे एतस्मिन् पुण्यभूप्रेदेशे भवन्तमम्बिकाशिवयोः   
प्रियतरं शाण्डिल्यगोत्रं बिल्ववृक्षम् अमुकगोत्रोऽमुकदेवशर्मा अमुककामनया   
अभिन्नवृन्तफलयुगलयुक्तां शाखां दुर्गास्वरूपतः पूजार्थं नेतुं   
नक्तमेभिरभ्यर्च्य वृणे ।   
  
हस्तं दत्त्वा वृक्षमूले फलैर्माल्यैः समन्वितम् ।  
  
संवाह्य तैः समभ्यर्च्य स्थण्डिले पूजयेत्ततः ।  
  
गणेशमुत्तरद्वारि पूर्वे चण्डञ्च दक्षिणे ।  
  
प्रचण्डं पश्चिमे चैव वेतालञ्च ततः परम् ।  
  
मध्ये आधारशक्त्यादीन् साङ्गोपाङ्गांस्तथैव च ।  
  
महारजतसङ्काशां पूर्णचन्द्रनिभाननाम् ।  
  
नानारत्नसमाकीर्णां कङ्कणैः कटकैरपि ।  
  
विभ्राजमानां दशभिर्बाहुभिः सुमनोहरैः ।  
  
शरदम्भोजसङ्काशविकाशिमुखपङ्कजाम् ।  
  
इन्दीवराभैर्विषमैर्लोचनैस्त्रिभिरुत्तमैः ।  
  
विद्योतयन्तीं नयनैरुद्दामद्युतिदामभिः ।  
  
त्रिशूलं करबालञ्च चक्रं वाणञ्च शक्त्यपि ।  
  
चिन्तयेद् वामभागे तु खेटकं पूर्णचापकम् ।  
  
पाशाङ्कुशञ्च परशुं ज्वालामालोपशोभितम् ।  
  
ऊर्द्ध्वपादं वामपादं महिषोपरिसंस्थितम् ।  
  
प्। ५०६) माहिषं छिन्नशिरसमधस्तात् परिचिन्तयेत् ।  
  
खड्गचर्मधरं तत्र समुद्भूतं महासुरम् ।  
  
बिल्ववृक्षस्थितां ध्यायेत् सर्वकामार्थदायिनीम् ।  
  
एवं ध्यात्वा महेशानि ! आसनं प्रतिपूज्य च ।  
  
मूलेनावाहनं कुर्यात् प्रदद्यादासनं ततः ।  
  
पाद्यादिकं ततो दत्त्वा अङ्गपूजां विधाय च ।  
  
पूर्वादिपत्रमूलेषु जयन्त्यादीन् समर्चयेत् ।  
  
पत्राग्रे चैव ब्रह्मादीन् भैरवान् पत्रमध्यतः ।  
  
तत्रागत्य वृक्षमूले वृक्षाग्रे च समर्चयेत् ।  
  
वेतालं मणिभद्रञ्च यक्षकञ्च तथैव च ।  
  
त्रिपुरान्तकं समाख्यातं कणं हेतुकमेव च ।  
  
अग्निजिह्वरसञ्चैव गन्धपुष्पैः समर्चयेत् ।  
  
ततो ग्रहान् दिगीशांश्च तदस्त्राणि च तद्बहिः ॥  
  
अत्र दिक्पालतदस्त्रपूजायां विशेष उक्तः शारदातिलके चतुर्थपटले   
महाप्रामाणिकैर्लक्षणाचार्यैः ।  
  
यथा ।  
  
अन्ते यजेल्लोकपालान्मूलपारिषदान्वितान् ।  
  
हेतिजात्यधिपोपेतान् दिक्षु पूर्वादितः क्रमात् ॥  
  
  
मूलपारिषदान्वितानिति अस्यायमर्थः ।  
  
यदा शक्त्यावरणे इन्द्रादिपूजा तदा प्रत्येकं शक्तिपारिषदायेति एवं   
गणपतिपूजायां प्रत्येकं गणेशपारिषदायेति एवं सूर्यपूजायां प्रत्येकं   
सूर्यपारिषदायेति ।   
  
एवं विष्णुपूजायां विष्णुपारिषदायेति ।  
  
हेतीति प्रतियोगे जात्यधिपाना पूर्वमुच्चरणं पश्चाद्धेतीनां मूले हेतिशब्दस्य   
पूर्वनिपातः ।  
  
शस्त्रजातयः स्वरतेजःप्रेतरक्षोजववातक्षेत्रभूतनागलोकान् सवाहनान्   
सपरिवारानित्यपि ज्ञेयम् ॥  
  
दिक्पालानाह तत्रैव ॥  
  
इन्द्रमग्निं यमं रक्षो वरुणं पवनं विधुम् ।  
  
ईशानं पन्नगाधीशमध ऊर्द्ध्वं पितामहम् ।  
  
पीतो रक्तोऽसितो धूम्रः शुक्लो धूम्रः सितावुभौ ।  
  
गौरोऽरुणः क्रमादेते वर्णतः परिकीर्तिताः ।  
  
तेषां वाहनानि राघवभट्टधृतानि ।  
  
यथा ।  
  
ऐरावताजमहिषनरमकरहरिणाश्ववृषभरथहंसाः ।  
  
एतेषां बीजानि कपिलपञ्चरात्रे ॥  
  
यान्युलोमतृतीयन्तु द्वितीयं लविलोमतः ।  
  
चतुर्थकं विलोमेन वानुलोमेन चाष्टमम् ।  
  
प्। ५०७) तृतीयञ्चानुलोमेन न विलोमात् तृतीयकम् ।  
  
चतुर्थं सप्तमं वर्णं वानुलोमेन संस्थितम् ।  
  
चतुर्थं खविलोमेन तृतीयं गविलोमतः ।  
  
सुरान्तेषु सुनादाभ्यां भेदितं सर्वमेव तत् ।  
  
आनुपूर्वोद्धृतं बीजं ब्रह्माण्डं वासवादिकमिति ।  
  
एतानि बीजानि दीर्घाणीति सम्प्रदायविदः ।  
  
अनन्तब्रह्मणोर्माया पाशवी इति केचित् ।  
  
पृथ्व्याग्निपवनाद्यन्ता वरुणानिलसेन्दुकैः ।  
  
अनन्तबिन्दुसंयुक्तैरर्च्याः पाशेन माययेति ।  
  
प्रयोगो यथा ।  
  
ॐ लाम् इन्द्राय पीतवर्णाय सुराधिपतये वज्रहस्ताय ऐरावतवाहनाय   
सपरिवाराय दुर्गापारिषदाय नमः ।  
  
एवं राम् अग्नये पिङ्गलवर्णाय तेजोऽधिपतये शक्तिहस्ताय अजवाहनाय   
सपरिवाराय दुर्गापारिषदाय नमः ।  
  
इत्यादि ऊह्यम् ।  
  
तदुक्तं राघवभट्टधृतेन ॥  
  
प्रयजेत् स्वदिक्ष्वमलधीः स्वजात्यधीरहेतिपरिवारसंयुतानिति ग्रन्थकृदपि ॥  
  
नित्यातन्त्रे ॥  
  
लोकपालान् यजेदन्ते वाहनायुधसंहतान् ।  
  
इत्येषां पूजानन्तरमायुधान् पूजयेत् ॥  
  
शारदायाम् ॥  
  
वज्रं शक्तिं दण्डमसिं पाशमङ्कुशकं गदाम् ।  
  
शूलं चक्रं पद्ममेषामायुधानि क्रमाद्विदुः ॥  
  
मेरुतन्त्रे चतुर्थप्रकाशेऽपि ॥  
  
वज्रं शक्तिं दण्डखड्गपाशाङ्कुशगदाः पुनः ।  
  
पूर्वतस्तु तथैश्यान्यां शूलचक्राम्बुजान्वितमिति ।  
  
आयुधानां रूपमुक्तम् शारदायाम् ॥  
  
पीतशुक्लासिताकाशविद्युद्रक्तसितासिताः ।  
  
कुरुबिन्दपाटलाभा वज्राद्याः परिकीर्तिताः ।  
  
कुरुबिन्दः पद्मरागः ॥  
  
तत्र प्रयोगो यथा ॥  
  
ॐ वज्राय वज्रहस्ताय पीतवर्णाय वज्रलाञ्छितमौलये सवाहनाय सपरिवाराय   
दुर्गापारिषदाय नमः ।  
  
इत्याद्यूह्यम् ।  
  
तदुक्तं राघवभट्टधृतेन ।  
  
अर्च्या वहिर्निजमलक्षितमौलियुक्ता स्वस्वायुधाभयसमुद्यतपाणिपद्मा इति ।  
  
मत्स्यसूक्ते ॥  
  
बलिं दद्याद्विधानेन होमं कुर्याद्विधानतः ।  
  
यवं क्षीरञ्च शाल्यन्नं शान्त्यर्थञ्च निवेदयेत् ।  
  
यक्षेभ्यो यावकान्नञ्च भाषभक्तमथापि वा ।  
  
प्। ५०८) कृताञ्जलिस्ततो भूत्वा जानुभ्यामवनीं गतः ।  
  
ततो बोधनमन्त्रांश्च पाठयेत् सुरपूजिते ।  
  
ऐं रावणस्य बधार्थाय रामस्यानुग्रहाय च ।  
  
अकाले ब्रह्मणा बोधो देव्यास्त्वयि कृतः पुरा ।  
  
अहमप्याश्विने मासि ततस्त्वां बोधयामि ते ।  
  
षष्ठ्यां नक्षत्रयुक्तायां सायाह्ने बोधयामि ते ।  
  
एतदर्थम् आर्द्रानक्षत्रालाभेन पाठ्यं तात्पर्यार्थस्यासमत्वतत्त्वादिति ।  
  
श्रीशैलशिखरे जातः श्रीफलः श्रीनिकेतनः ।  
  
नेतव्योऽसि मया गच्छ पूज्यो दुर्गास्वरूपतः ।  
  
अशेषसुखलाभाय नारीविभवहेतवे ।  
  
नेतव्यः स्वोदिते गेहे सर्वकामप्रदो भव ।  
  
मेरुमन्दरकैलासहिमवच्छिखरे गिरौ ।  
  
जातः श्रीफलवृक्ष ! त्वमम्बिकाशङ्करप्रियः ।  
  
नमस्ते बिल्ववृक्षाय सर्वकामप्रदाय च ।  
  
दातव्यं स्वोदिते हस्तं पूजनीयं फलद्वयम् ।  
  
महादेवप्रियोऽसि त्वं श्रीवृक्ष ! सर्वकामदः ।  
  
दुर्गायज्ञनिमित्तार्थं शाखामेकां प्रयच्छ मे ।  
  
तञ्च आरोहयेत् पश्चादुत्तराशामुखेन च ।  
  
किञ्चिदुष्णेन तोयेन कुशपुष्पफलाक्षतम् ।  
  
शङ्खे कृत्वा ददेदर्घ्यं बिल्ववृक्षोद्भवेन च ।  
  
दन्तकाष्ठं ततो दद्यादरिष्टञ्चानुमार्जयेत् ।  
  
दूर्वाक्षतेन सिद्धार्थं वस्त्रयुग्मेन वेष्टयेत् ॥  
  
इति बिल्ववृक्षनिमन्त्रणरूपषष्ठीकृत्यम् ।  
  
अथ सप्तमीकृत्यं तत्रैव ॥  
  
मूलयुक्तेन सप्तम्यां भास्करे चोदिते प्रिये ! ।  
  
बिल्वमूलं ततो गत्वा गन्धपुष्पैः समर्चयेत् ।  
  
गृहीत्वा चैव कट्टारं सुतीक्ष्णं मुष्टिसंयुतम् ।  
  
द्वादशाङ्गुलकं मानं मुष्टिः षडङ्गुलं स्मृतम् ।  
  
छिन्धि छिन्धि युगं दद्यात्तारयुग्मं तथैव च ।  
  
अस्त्राय हृदयान्तोऽयं छिन्नमन्त्र उदाहृतः ।  
  
युगमिति सप्तम्यर्थे प्रथमा युगे अर्थाद्विल्वयुगान्वितशाखाविशेषे ।  
  
दद्यादर्पयेत् पूर्वोक्तकट्टारकमिति शेषः ।  
  
रजकस्य वस्त्रं ददातीतिवदत्र दाधातोरपणार्थकता ।  
  
अर्पणमन्त्रमाह ।  
  
छिन्धि छिन्धीति न तु छिन्धि छिन्दीत्यनेन युगशब्दात् त्रयञ्छिन्धीत्यस्य   
चतुष्कत्वापत्तेः ।  
  
प्। ५०९) छेदनमन्त्रस्तु तारयुग्ममित्यादि ।  
  
छिन्ने छेदने मन्त्रश्छिन्नमन्त्र इत्यर्थः ।  
  
चालनमन्त्रस्तु ।  
  
चामुण्डे ! चलयुग्मन्तु चालयद्वितयं तथा ।  
  
शीघ्रञ्च मन्दिरञ्चैव प्रविश पूजालयं पदम् ।  
  
ताराद्यो वह्निजायान्तो मनुनानेन चालयेत् ॥  
  
छेदनकाले स्त्रीप्रभृतीनां दृष्टिर्निषिद्धा यथा तत्रैव ।  
  
स्त्रीणां दृष्टिः पशोर्दृष्टिर्यथा नैव तु छेदने ।  
  
तथा कुर्यात् प्रयत्नेन शिविकायां प्रवेशयेत् ।  
  
पूजादिषु प्रणयेत् तदाह ॥  
  
उन्मत्तं पतितं क्लीवं वामनं छिद्रसंयुतम् ।  
  
न योजयेद्दरिद्रञ्च मन्त्रकुण्ठं न वेशयेत् ।  
  
छेदने नयने काले स्थापने च विशेषतः ।  
  
भग्ने तु मरणं विद्यात् प्रायश्चित्तं तदाचरेत् ।  
  
पार्श्वे दीपयुगं दद्यादिक्षुदण्डाश्रयं द्वयम् ।  
  
गृहप्रवेशकाले च घटयुग्मञ्च स्थापयेत् ।  
  
घटं सम्मार्जनीयुक्तं रक्तसूत्रेण गुम्फितम् ।  
  
चूतपत्रसमायुक्तां दर्भच्छेदनभूषिताम् ।  
  
द्वारि द्वारि न्यसेत् स्रक्तां सपुष्पां शोभनां शुभाम् ।  
  
समूलां छिन्नरहितां तोरणेन विभूषिताम् ।  
  
जनतेति वत् स्रक्शब्दात् समूहार्थे ताप्रत्ययः ।  
  
स्रक्तां मालासमूहं द्वारि न्यसेदित्यर्थः ।  
  
प्राप्ते प्रतोलिकां द्वारि गृहिणी लक्षणान्विता ।  
  
साध्वीभिर्नवनारीभिः कृतमङ्गलपूर्वकम् ।  
  
बीजयेद्व्यजनेनापि वामदक्षिणपार्श्वयोः ।  
  
कटुत्रयं सलवणं मुखे कृत्वा महेश्वरि ! ।  
  
देव्याः प्रचुम्बनं कुर्यात्ततः कुर्याद् गृहाङ्गने ।  
  
पत्रिकां स्नानपीठे च वस्त्रादीन् मध्यदेशके ।  
  
देशविशेषे नवपत्रिकाक्रममाह ।  
  
माणादींश्चैव श्रीशैले ध्यान्यादिं मलये गिरौ ।  
  
क्रमुकादिं सागरान्ते कच्वी चैकाम्रकादिके ।  
  
रम्भादिं गौडे वङ्गे च कौमारे कालरूपके ।  
  
प्रतिपीठे यजेद्वापि लक्ष्मीकामेन सुन्दरि ! ।  
  
रम्भा कच्वी हरिद्रा च जयन्ती बिल्वदाडिमौ ।  
  
अशोको माणकश्चैव धान्यादिर्नवपत्रिका ।  
  
समूला पत्रिका ग्राह्या हरिद्राधान्यकं विना ।  
  
प्। ५१०) समूला एव रम्भा स्याद्रामरम्भां विवर्जयेत् ।  
  
श्वेतरम्भा राज्यरम्भा तथा चैव सुगन्धिनी ।  
  
एषामेकतमं ग्राह्यं बीजरम्भां विवर्जयेत् ।  
  
शर्करास्वादुयुक्तायाः फलं वृक्षञ्च सन्त्यजेत् ।  
  
त्रिपुत्रञ्चैकपुत्रञ्च मृतवत्सञ्च वर्जयेत् ।  
  
द्विजातिरोपितं ग्राह्यमथवा गिरिसम्भवम् ।  
  
ब्राह्मणस्य गृहे जातं तीर्थेभ्योऽन्यसमुद्भवम् ।  
  
अन्त्यजस्यालये जातं श्मशाननिलयञ्च वा ।  
  
शाखोटमूर्द्धजं शुष्कं त्याज्यं स्याद्दूरधुक्षकम् ।  
  
एवमेव च मृण्मय्यामानीय शुभजैर्जलैः ।  
  
स्नापयेत् शङ्खतोयेन प्रतिमायाञ्च दर्पणे ।  
  
दन्तकाष्ठं ततो दद्यान्मन्त्रेण च विशेषतः ।  
  
दशाक्षरेण देवेशि ! पञ्चगव्येन चान्तरम् ।  
  
प्रत्येकेन ततः पश्चात् तथा पञ्चामृतेन च ।  
  
त्रिशीतेन त्रिरक्तेन तथा तीर्थोदकेन च ।  
  
वेद्यामीशानतो वाथ पत्रिकायाश्च स्थापनम् ।  
  
मध्ये बिल्वं विजानीयादथवा एकमूलकम् ।  
  
रम्भावृक्षे निबध्नीयाद्विष्णुक्रान्तालतात्रिभिः ।  
  
वेष्टयित्वा तु रम्भायां हस्तोच्छ्राये तु युग्मकम् ।  
  
पीतसूत्रेण वस्त्रेण वेष्टयेन्मुकुटान्वितम् ।  
  
कुसुम्भरक्तं क्षौमं वा दुकूलं कीटकानि च ।  
  
वर्जयेत् प्रथमं देवि ! ह्यलक्ताक्तं विशेषतः ।  
  
महोत्सवे ततः कुर्याद् वेदघोषपुरःसरम् ।  
  
कुमारीणाञ्च साध्वीनां श्रावयेच्च तथा ध्वनिम् ।  
  
बलिकर्मणि यात्रायां प्रवेशे नववेश्मनः ।  
  
महोत्सवे च माङ्गल्ये तत्र स्त्रीणां ध्वनिः शुभः ।  
  
निर्मञ्छनं तथा कुर्याल्लाजजम्बूफलादिभिः ।  
  
स्वागतं कुशलप्रश्नमासनञ्च निवेदयेत् ।  
  
जानुभ्यामवनीं प्रेत्य पठेन्मन्त्रं कृताञ्जलिः ।  
  
ॐ शारदीयामिमां पूजां गृहाण त्वमिहागता ।  
  
स्वागतन्ते महादेवि ! विश्वेश्वरि ! नमोऽस्तु ते ।  
  
धन्योऽहं कृतकृत्योऽहं सफलं जीवितञ्च नः ।  
  
आगतासि यतो दुर्गे ! माहेश्वरि ! ममाश्रमम् ।  
  
अर्घ्यमन्नं फलं पाद्यं मालां मलयवासिनि ! ।  
  
गृहाण वरदे ! देवि ! कल्याणञ्च प्रदेहि मे ।  
  
चण्डिके ! चण्डरूपे ! त्वं सर्वकामप्रदे ! शुभे ! ।  
  
प्। ५११) गृहाणार्घ्यमिदं भद्रे ! आगच्छ मम मन्दिरम् ।  
  
गृहीत्वा शारदीं पूजां मर्त्यमण्डलमागता ।  
  
चण्डिके ! त्वां नमाम्यद्य पुष्पमर्घ्यं प्रगृह्यताम् ।  
  
चण्डि ! त्वं चण्डरूपासि सुरतेजोमहाबले ! ।  
  
प्रविश्य तिष्ठ मद्गेहे यावत् पूजां करोम्यहम् ।  
  
सामान्यार्घ्यं विधायाथ आसनं प्रतिगृह्य च ।  
  
विकिरान् विकिरेत्तत्र प्राणायामं ततश्चरेत् ।  
  
गणेशग्रहदिक्पालान् कलसे पूजयेत्ततः ।  
  
स्नापयेच्च स्वमन्त्रेण वरयेदर्घ्यपात्रकम् ।  
  
दिनेशार्घ्यं ततो दद्याद्भूतशुद्धिमथाचरेत् ।  
  
दशाक्षरेण मन्त्रेण भावयेद्रक्तबुद्बुदम् ।  
  
तन्मध्ये रुक्मब्रह्माण्डं पुनरेव तु भेदयेत् ।  
  
तन्मध्ये चिन्तयेद्देवीं सर्वकामप्रदायिनीम् ।  
  
जटाजूटसमायुक्तामर्द्धेन्दुकृतशेखराम् ।  
  
नवयौवनसंयुक्तां सर्वाभरणभूषिताम् ।  
  
त्रिनेत्रां पूर्णवदनां महिषासुरमर्दिनीम् ।  
  
त्रिशूलञ्च तथा चक्रं खड्गं वाणं तथैव च ।  
  
दखिणे च तथा शक्तिं वामतः खेटकं धनुः ।  
  
पाशाङ्कुशञ्च घण्टाञ्च नागहारगरीयसीम् ।  
  
अधस्तान्महिषं तद्वद्विशिरस्कं प्रदर्शयेत् ।  
  
शिरश्छेदोद्भवं तद्वद्दानवं खड्गपाणिनम् ।  
  
हृदि शूलेन निर्भिन्नं निर्यदन्त्रविभूषितम् ।  
  
देव्यास्तु दक्षिणं पादं समं सिंहोपरिस्थितम् ।  
  
किञ्चिदूर्द्ध्वं तथा वाममङ्गुष्ठं महिषोपरि ।  
  
एवं सञ्चिन्त्य मनसा प्रतिमां कृत्य सन्न्यसेत् ।  
  
आत्मानमन्तरात्मानं परमात्मानमर्चयेत् ।  
  
मातृकान्यासपूर्वेण कलान्यासमथाचरेत् ।  
  
मन्त्रन्यासं ततः कृत्वा तारेणार्घ्यं विशोधयेत् ।  
  
अर्घ्य स्योत्तरतः कार्यं पाद्यमाचमनीयकम् ।  
  
मधुपर्कं ततः पार्श्वे प्रोक्षण्याञ्च जपेन्मनुम् ।  
  
अष्टकृत्वो जपेन्मन्त्री गायत्र्या रक्षयेत्ततः ।  
  
ॐ दुर्गायै विद्महे नारायण्यै धीमहि ।  
  
धियो यो नः प्रचोदयादितीरयेत् ।  
  
तेन तोयेन देवेशि ! यागवस्तूनि सेचयेत् ।  
  
गणेशमथ चैशान्यां गणपं गुरुपादुकाम् ।  
  
गुरुभ्यः परमं ह्येवं परमेष्ठिगुरोः परम् ।  
  
गुरुं ज्ञानञ्च वैराग्यमैश्वर्यञ्च यथा क्रमात् ।  
  
प्। ५१२) रक्तं श्यामञ्च हारितं नीलाभञ्चैव पूजयेत् ।  
  
धूम्राभं कनकाविद्युद्रूपान् धर्मादिकान् प्रिये ! ।  
  
अधर्मादीनि पत्राग्रे अग्न्यादौ च यथाविधि ।  
  
अधर्मञ्च तथाज्ञानमवैराग्यं तथैव च ।  
  
अनैश्वर्यं कृष्णवर्णं पीतरक्तं विभावयेत् ।  
  
अजमेषहंसवर्णरूपान् धर्मादिकानपि ।  
  
द्वारपार्श्वे महाकालं कपिलं कृष्णलोचनम् ।  
  
नन्दिनं रक्तपीतञ्च शूलखट्वाङ्गधारिणम् ।  
  
भुजङ्गश्वेतसङ्काशं द्विभुजं पङ्कजाननम् ।  
  
चण्डेशञ्च करालास्यं पिङ्गोर्द्ध्वनयनं यजेत् ।  
  
अधः कूर्मशिवारूढां शरच्चन्द्रनिभाननाम् ।  
  
आधारशक्तिं प्रयजेत् पङ्कजद्वयधारिणीम् ।  
  
मुर्द्ध्नितस्याः समासीनं कूर्मासनं समर्चयेत् ।  
  
ऊर्द्ध्वं ब्रह्मशिलासीनमनन्तं कुन्दसन्निभम् ।  
  
अधश्चक्रधरं मूर्ध्नि धारयन्तं वसुन्धराम् ।  
  
तमालश्यामलाङ्गीञ्च नीलेन्दीवरलोचनाम् ।  
  
अभ्यर्चयेद्वसुमतीं स्फुरत्सागरमेखलाम् ।  
  
तत्र सञ्चिन्तयेत् पद्मं विकारनवकेशरम् ।  
  
मन्त्री प्रकृतिपत्राणि भावयेद्दशकर्णिकम् ।  
  
भूस्तत्त्वञ्च भुवस्तत्त्वं स्वस्तत्त्वञ्च तथैव च ।  
  
सत्त्वं रजस्तम इति सूर्यादीनां त्रिमण्डलम् ।  
  
पुनरानन्तरं वज्रनखदंष्ट्रायुधाय च ।  
  
महासिंहाय वर्मास्त्रमहासिंहमनुर्मतः ।  
  
दद्यादासनमेतेन मूर्तिं मूलेन कल्पयेत् ।  
  
गृहीत्वा रक्तकुसुमं प्रकुर्यात् पाणिकच्छपम् ।  
  
कृत्वा सम्पूर्णपात्रञ्च गन्धपुष्पाक्षतानि च ।  
  
हृदये स्थापयेद्भक्त्या ध्यात्वा पुर्वोक्तवर्त्मना ।  
  
पूजयेदुपचाराद्यैर्मण्डले स्थापयेत्ततः ।  
  
आसनं स्वागतं पृच्छेद् दद्यात्पाद्यादिकं त्रिकम् ।  
  
मधुपर्कं ततो दद्यादङ्गपूजां विधाय च ।  
  
दर्शयेदष्टमुद्राश्च तत आवाहनं पठेत् ।  
  
ॐ आवाहितासि दुर्गे ! त्वं मृण्मय्यां श्रीफलेऽपि च ।  
  
स्थिरा त्वं गृहिणो भूत्वा गृहे कामप्रदा भव ।  
  
एहि दुर्गे ! महाभागे ! पत्रिका गृह्यतामियम् ।  
  
तव स्थानमिदं भद्रं शरणं त्वां नमाम्यहम् ।  
  
त्वं देवि जगतां मातः ! सृष्टिसंहारकारिणि ! ।  
  
प्। ५१३) पत्रिकासु समस्तासु सान्निध्यमिह कल्पय ।  
  
आयुर्देहि धनं देहि यशो राज्यञ्च देहि मे ।  
  
सन्तुष्टा चात्र मद्गेहे मनोऽभीष्टं प्रसाधय ।  
  
ततः पूर्वादिपत्रेषु रुद्रचण्डादिकान् यजेत् ।  
  
रुद्रचण्डां प्रचण्डाञ्च चण्डोग्रां चण्डनायिकाम् ।  
  
चण्डां चण्डवतीं चण्डरूपाञ्चैवातिचण्डिकाम् ।  
  
अग्निवर्णां ततो मध्ये उग्रचण्डां समर्चयेत् ।  
  
सर्वा युवत्यो दीप्ताङ्गा वराभयकराः शुभाः ।  
  
रक्ताः पीताम्बरधरा नानाभरणभूषिताः ।  
  
त्र्यक्षरेण च मन्त्रेण वागाद्येन महेश्वरि ! ।  
  
पूजयेदष्टपत्रेषु दलाग्रेषु विशेषतः ।  
  
ब्राह्मी माहेश्वरी चैव कौमारी वैष्णवी तथा ।  
  
वाराही च तथेन्द्राणी चामुण्डा चण्डिका तथा ।  
  
दण्डं कमुण्डलुं पश्चादक्षसूत्रमथाभयम् ।  
  
बिभ्रती कनकछायां ब्राह्मी कृष्णाजिनाम्बरा ॥ १ ॥  
  
शूलं परश्वधं क्षुरं दुन्दुभिं चन्द्रशोभितम् ।  
  
वहन्ती हिमसङ्काशा ध्येया माहेश्वरी सदा ॥ २ ॥  
  
अङ्कुशं दण्डखट्वाङ्गं पाशञ्च दधती करैः ।  
  
ध्येया बन्धूकसङ्काशा कौमारी कामदायिनी ॥ ३ ॥  
  
चक्रं घण्टां कपालञ्च दधती करैः ।  
  
तमालश्यामला ध्येया वैष्णवी विद्युतोज्ज्वला ॥ ४ ॥  
  
मुषलं करबालञ्च खेटकं दधती हलम् ।  
  
करैश्चतुर्भिर्वाराही ध्येया कालानलच्छविः ॥ ५ ॥  
  
अङ्कुशं तोमरं विद्यां कुलिशं बिभ्रती करैः ।  
  
इन्द्रनीलनिभेन्द्राणी ध्येया सर्वसमृद्धिदा ॥ ६ ॥  
  
शूलं कपालं नृशिरः क्वपाणं दधती करैः ।  
  
मुण्डस्रङ्मण्डिता ध्येया चामुण्डा रक्तविग्रहा ॥ ७ ॥  
  
अक्षस्रजं रक्तस्रवं कपालं नीलनीरजम् ।  
  
वहन्ती हेमसङ्काशा व्याघ्रस्य चर्मणोज्ज्वला ॥ ८ ॥  
  
रक्ताक्षीं दण्डिकाञ्चैव नृसिंहीं शिवदूतिकाम् ।  
  
नारायणीं कालिकाख्यां मायाञ्चैव तु भ्रामरीम् ।  
  
अरविन्दां विशालाक्षीं भीमाञ्चैव सरस्वतीम् ।  
  
अपराजितां सोमलताम् अनन्ताञ्च कपालिनीम् ।  
  
भद्रकालीञ्च पुरत एताः षोडश नायिकाः ।  
  
चतुर्भुजा युवत्यश्च शङ्खचक्रगदाङ्कुशाः ।  
  
प्। ५१४) सर्वाभरणसन्दीप्ताः सिंहस्थाः शशिशेखराः ।  
  
बालाद्यास्त्र्यक्षरेणैव सम्पूज्या रक्तविग्रहाः ।  
  
कालीविलासतन्त्रे विंशतिपटले ॥  
  
आदौ दशभुजा पूज्या घटस्थापनपूर्विका ।  
  
पञ्च देवान् प्रपूज्यादौ पश्चान्महिषमर्दिनीम् ।  
  
ततश्च कार्तिकादीनां पूजाञ्च यत्नतश्चरेत् ।  
  
ततश्च पत्रिकापूजा देवीपुराणसम्मता ।  
  
इति वचनात् पत्रिकापूजनात् पूर्वं कार्तिकेयादीन् पूजयेत् ॥  
  
देव्याः कस्मिन् देशे कः पूज्य इत्याह तत्रैव ॥  
  
जया वामे स्थिता विद्या विजया चापि दक्षिणे ।  
  
वामे च कार्तिकं देवं दक्षिणे गणपतिं तथा ।  
  
  
अथ कर्तिकेयध्यानमष्टादशपटले ॥  
  
सुतप्तकनकप्रेक्षं खड्गपट्टिधरं वरम् ।  
  
सोष्णीषमस्तकं देवं मयूरवरवाहनम् ।  
  
ब्रह्माण्डाभ्यन्तरे वीरं ब्रह्मविष्णुशिवात्मकम् ।  
  
ध्यात्वा पाद्यादिकं दत्त्वा दशधा प्रजपेन्मनुम् ।  
  
शृणु मन्त्रं प्रवक्ष्यामि कार्तिकेयं यथोचितम् ।  
  
ह्रीं गुहाय कार्तिकेयाय सेनान्ये स्वाहयान्विता ।  
  
चतुर्दशाक्षरी विद्या कार्तिकेयस्य कीर्तिता ।  
  
प्रतिमायां हृदि स्थाने दत्त्वाङ्गुष्ठं सुलोचने ! ।  
  
दशधा मन्त्रमुच्चार्य प्राणन्यासस्ततो भवेत् ।  
  
  
अथ जयाध्यानम् ॥  
  
  
तप्तकाञ्चनसङ्काशां द्विभुजां लोललोचनाम् ।  
  
कटाक्षविशिखोपेतां दिगम्बरपरिच्छदाम् ।  
  
दिव्याभरणसंयुक्तां ध्यायेत् सिद्धिप्रदायिनीम् ।  
  
ध्यात्वा पाद्यादिकं दत्त्वा सम्पूज्य प्रजपेन्मनुम् ।  
  
मन्त्रस्तु ह्रीं ह्रीं जयायै ह्रीं ह्रीम् ।  
  
सप्ताक्षरी महाविद्या जयायाः परिकीर्तिता ।  
  
मायाद्वयजया ङेऽन्ता पुनर्मायाद्वयं प्रिये ! ।  
  
सप्ताक्षरी महाविद्या कथिता सुरपूजिता ।  
  
जयाया हृदयेऽङ्गुष्ठं दत्त्वा मन्त्रं जपेद्दश ।  
  
प्राणसिद्धिस्तदा देवि ! जायते नात्र संशयः ।  
  
अधुनाहं प्रवक्ष्यामि विजयाध्यानमुत्तमम् ।  
  
दलिताञ्जनसङ्काशां द्विभुजां खञ्जनेक्षणाम् ।  
  
प्। ५१५) कटाक्षविशिखोद्दीप्तामञ्जनाञ्चितलोचनाम् ।  
  
दिव्याम्बरपरीधानां नानारत्नविभूषिताम् ।  
  
ध्यायेत्तां विजयां नित्यां सर्वसिद्धिप्रदायिनीम् ।  
  
ध्यात्वा पाद्यादिकं दत्त्वा दशधा प्रजपेन्मनुम् ।  
  
मन्त्रस्तु ।  
  
वाग्भवं शम्भुवनिता नाम सम्बोधनं ततः ।  
  
माया च वाग्भवञ्चैव मनुः सप्ताक्षरः प्रिये ! ।  
  
विजयाहृदयेऽङ्गुष्ठं दत्त्वा मन्त्रं जपेद् यदि ।  
  
प्राणसिद्धिस्तदा देवि ! जायते नात्र संशयः ।  
  
  
अथ मयूरध्यानम् ॥  
  
  
नानाचित्रविचित्राङ्ग ! गरुडाज्जननं तव ।  
  
अनन्तशक्तिसंयुक्त ! कालाहिभक्षणं तव ।  
  
गरुडस्त्वं महाभाग ! अतस्त्वां प्रणमाम्यहम् ।  
  
ध्यात्वा पाद्यादिकं दत्त्वा एकधा मन्त्रमुच्चरेत् ।  
  
माया भगो नादबिन्दू ङेऽन्तनाम सुलोचना ।  
  
सप्ताक्षरं महामन्त्रं हृदये प्रजपेद् यदि ।  
  
प्राणसिद्धिस्तदा देवि ! मयूरस्य भवेद्ध्रुवम् ॥  
  
  
अथ मूषिकध्यानम् ॥  
  
  
वृषाकार ! महाभाग ! वृषरूप ! महाबल ! ।  
  
कर्मरूप ! वृषस्त्वं हि गणेशस्य च वाहनम् ।  
  
नमस्करोम्यहं देव ! पूजासिद्धिं प्रयच्छ मे ।  
  
ध्यात्वा पाद्यादिकं दत्त्वा क्षिपेत् पुष्पाञ्जलित्रयम् ।  
  
मायाद्वयं समुच्चार्य वदेच्च मूषिकं ततः ।  
  
ङेऽन्तञ्च वनितां शम्भोर्मूषिकस्य मनुः प्रिये ! ।  
  
प्राणप्रतिष्ठा पूर्ववत् ॥  
  
  
सिंहध्यानम् ॥  
  
  
सिंहस्त्वं हरिरूपोऽसि स्वयं विष्णुर्न संशयः ।  
  
पार्वत्या वाहनस्त्वं हि अतः पूजामि त्वामहम् ॥  
  
सिंहमन्त्रः ॥  
  
मायाद्वयं समुच्चार्य सिंहाय महाबलाय च ।  
  
पुनर्मायाद्वयं देवि ! मनुरेष प्रकीर्तितः ।  
  
द्वादशाक्षरी महाविद्या सिंहस्य परिकीर्तिता ।  
  
ध्यात्वा पाद्यादिकं दत्त्वा एकधा मन्त्रमुच्चरेत् ॥  
  
  
ऊनविंशतिपटले ॥  
  
  
महिषध्यानम् ॥  
  
  
महिषस्त्वं महावीर ! शिवरूप सदाशिव ! ।  
  
प्। ५१६) अतस्त्वां पूजयिष्यामि क्षमस्व महिषासुर ! ।  
  
ध्यात्वा पाद्यादिकं दत्त्वा एकधा प्रजपेन्मनुम् ।  
  
मायाद्वयञ्च नकुलं नादबिन्दुविभूषितम् ।  
  
महिषञ्च तथा ङेऽन्तं कूर्चं मायाद्वयं तथा ।  
  
एकादशाक्षरी विद्या भक्त्या ते परिकीर्तिता ।  
  
  
अथ गणेशध्यानम् ॥  
  
  
लम्बोदरं महाकायं गजवक्त्रं त्रिलोचनम् ।  
  
सर्वदेवमयं देवं पार्वतीनन्दनं भजे ।  
  
ध्यात्वा पाद्यादिकं दत्त्वा एकधा मन्त्रमुच्चरेत् ।  
  
मायां कवर्गतृतीयं नादबिन्दुसमन्वितम् ।  
  
तथा गणपतिं ङेऽन्तं विलोमेन पुनर्लयम् ॥  
  
  
लक्ष्मीध्यानम् ।  
  
  
तप्तकाञ्चनसङ्काशां द्विभुजां लोललोचनाम् ।  
  
कटाक्षविशिखोद्दीप्तामञ्जनाञ्चितलोचनाम् ।  
  
शुक्लाम्बरपरीधानां सिन्दूरतिलोकोज्ज्वलाम् ।  
  
शुक्लपद्मासनगतां ध्यायेन्नारायणप्रियाम् ।  
  
ध्यात्वा पाद्यादिकं दत्त्वा दशधा प्रजपेन्मनुम् ॥  
  
  
मन्त्रस्तु ॥  
  
  
मायां कामञ्च देवेशि ! कमलान्तरवासिनी ।  
  
ङेऽन्तं कामं ततो मायां लक्ष्मीदेव्या दशाक्षरम् ॥  
  
  
अथ सरस्वतीध्याम् ।  
  
शङ्खेन्दुकुन्दसङ्काशां द्विभुजां पद्मलोचनाम् ।  
  
कटाक्षविशिखोद्दीप्तां दिव्याम्बरपरिच्छदाम् ।  
  
दिव्याभरणवेशाढ्यां वाग्रूपां परमां भजे ॥  
  
  
सरस्वतीमन्त्रो यथा ॥  
  
मायाञ्च वामकर्णञ्च बिन्दुनादसमन्वितम् ।  
  
सरस्वत्यै पुनर्बीजद्वयञ्चाष्टाक्षरी मता ॥  
  
  
ब्रह्मध्यानम् ॥  
  
  
तरुणादित्यसङ्काशं चतुर्वक्त्रं चतुर्भुजम् ।  
  
चतुर्वेदमयं वक्त्रं धर्मकामार्थमोक्षदम् ।  
  
ब्रह्ममन्त्रः ॥  
  
मायां कवर्गस्याद्यन्तु नादबिन्दुसमन्वितम् ।  
  
ब्रह्मणे नमश्चवर्गाद्यं नादबिन्दुसमन्वितम् ॥  
  
मायां सप्ताक्षरं मन्त्रं ब्रह्मणः परिकीर्तितम् ।  
  
प्। ५१७) सावित्रीपूजनं भद्रे ! शृणुष्व कथयामि ते ॥  
  
  
सावित्रीध्यानम् ॥  
  
  
तप्तकाञ्चनवर्णाभां द्विभुजां लोललोचनाम् ।  
  
दिव्याभरणवेशाढ्यां दिव्याम्बरपरिच्छदाम् ।  
  
सिन्दूरतिलकोद्दीप्तामञ्जनाञ्चितलोचनाम् ।  
  
  
सावित्रीमन्त्रस्तु ॥  
  
  
मायां सां सावित्र्यै ततः पुरः सां मायां ततः परम् ।  
  
सप्ताक्षरमिदं देवि ! सावित्र्याः परिकीर्तितम् ॥  
  
  
अथ नवपत्रिकापूजा मत्स्यसूक्ते ॥  
  
रम्भाञ्च द्विभुजां पीतां शूलपुस्तकधारिणीम् ।  
  
पूजयेत् कामबीजेन मन्त्रेणानेन शङ्करि ! ।  
  
दुर्गे ! देवि ! समागच्छ सान्निध्यमिह कल्पय ।  
  
रम्भारूपेण मे देवि ! शान्तिं कुरु नमोऽस्तु ते ॥ १ ॥  
  
खड्गशूलाङ्कुशधरमभयं दधती करैः ।  
  
महिषासुरयुद्धे त्वं कच्वीरूपासि सुव्रते ! ।  
  
शक्रस्यानुग्रहार्थाय आगच्छ मम मन्दिरम् ॥ २ ॥  
  
मायाबीजेन सा पूज्या हरिद्रामथ चिन्तयेत् ।  
  
द्विभुजां पीतवसनां त्रिनेत्रां खड्गधारिणीम् ।  
  
महिषस्थां विशालाक्षीम् अम्बरं वामहस्तके ।  
  
हरिद्रे ! वरदे ! देवि ! उमारूपासि सुव्रते ! ।  
  
मम विघ्नविनाशाय पूजां गृह्ण सुरेश्वरि ! ॥ ३ ॥  
  
जयन्तीं रक्तवसनां पीताञ्च चण्डमालिनीम् ।  
  
शूलचक्रधरां चैव सर्वालङ्कारभूषिताम् ।  
  
निशुम्भमथने चैव सेन्द्रैर्देवगणैरपि ।  
  
पूजितासि जयन्ति ! त्वमस्माकं वरदा भव ॥ ४ ॥  
  
विपद्धन्त्रीञ्च द्विभुजां महावृषभवाहिनीम् ।  
  
श्वेतामभीतिवरदां गगने तु समर्चयेत् ।  
  
महादेवप्रियकरः सर्वदेवरतः सदा ।  
  
उमाप्रीतिकरो यस्मात् तस्मात् त्वां प्रणमाम्यहम् ॥ ५ ॥  
  
दाडिमीपत्रिकां रक्तां रक्ताभरणभूषिताम् ।  
  
रक्तवस्त्रधरां सौम्यामर्द्धेन्दुकृतशेखराम् ।  
  
चतुर्भुजां त्रिनयनां महिषोपरिसंस्थिताम् ।  
  
खड्गचर्मधरां स्कन्धे वामेनोत्पलपुस्तिकाम् ।  
  
मन्दरेणैव बीजेन बालाद्येन समर्चयेत् ।  
  
सिद्धमन्त्रं पुरा जातं रक्तबीजस्य सम्मुखे ।  
  
उमाप्रीतिकरं यस्मात्तस्मात्त्वां प्रणमाम्यहम् ॥ ६ ॥  
  
प्। ५१८) अशोकपत्रिकां रक्तां सिन्दूरारुणविग्रहाम् ।  
  
वाणचापधरां सौम्यां पद्मस्थां नागवाहनाम् ।  
  
हरप्रीतिकरो वृक्षो ह्यशोकः पापनाशनः ।  
  
उमाप्रीतिकरस्त्वं हि मामशोकं सदा कुरु ॥ ७ ॥  
  
श्यामाङ्गीं माणपत्रीञ्च नीलनीरजधारिणीम् ।  
  
महिषस्थां त्रिनेत्राञ्च कन्याबीजेन चार्चयेत् ।  
  
पत्रे वससि कौमारि ! माणवृक्षे शचीप्रिये ! ।  
  
मम चानुग्रहार्थाय पूजां गृह्ण यथासुखम् ॥ ८ ॥  
  
धान्यवृक्षे निमग्नाञ्च द्विभुजां श्वेतविग्रहाम् ।  
  
श्वेतपद्मोप्रविष्टाञ्च वराभयकरां शुभाम् ।  
  
श्रीबीजेन सतारेण पूजयेत् कमलाननाम् ।  
  
जगत्प्राणहितार्थाय ब्रह्मणा निर्मितं पुरा ।  
  
उमाप्रीतिकरं धान्यं शान्तिं कुरु नमोऽस्तु ते ॥ ९ ॥  
  
वहिः पीठे जयन्त्याख्यां दिक्पतीन् सायुधांस्तथा ।  
  
उपचारैः समभ्यर्च्य हृष्टपुष्टिकरान् पुनः ।  
  
कुमुदोत्पलपद्मानि कुन्दशेफालिकाजवाः ।  
  
वकुलं तगरञ्चैव पुष्पाष्टकमुदाहृतम् ।  
  
मन्त्रं जपेदष्टशतं होमं कुर्याद् यथाविधि ।  
  
बलिदानान्तरे चैव पादं संश्रपयेच्चरुम् ।  
  
कृताञ्जलिस्ततः कृत्वा जानुस्पृष्टमहीतलः ।  
  
पठेत् स्तोत्रं यथान्यायं वाग्वीजाद्यन्तसंयुतम् ॥  
  
  
अथ स्तोत्रम् ।  
  
  
दुर्गां शिवां शान्तिकरीं ब्रह्माणीं ब्रह्मणः प्रियाम् ।  
  
सर्वलोकप्रणेत्रीञ्च प्रणमामि सदाम्बिकाम् ।  
  
मङ्गलां शोभनां शुद्धां निष्कलां परमां कलाम् ।  
  
विश्वेश्वरीं विश्वमातां चण्डिकां प्रणमाम्यहम् ।  
  
ईशानमातरं देवीं सर्वलोकभयापहाम् ।  
  
ब्रह्मेशविष्णुनमितां प्रणमामि सदा उमाम् ।  
  
विश्वस्थां विश्वनिलयां दिव्यस्थाननिवासिनीम् ।  
  
योगिनीं योगमाताञ्च चण्डिकां प्रणमाम्यहम् ।  
  
ईशानमातरं देवीमीश्वरीमीश्वरप्रियाम् ।  
  
प्रणतोऽस्मि सदा दुर्गां संसारार्णवतारिणीम् ।  
  
य इदं पठति स्तोत्रं शृणुयाद्वापि भक्तितः ।  
  
स मुक्तः सर्वपापेभ्यो मोदते दुर्गया सह ।  
  
पञ्चघोषेण भेर्यादिगीतवाद्यादिनिस्वनैः ।  
  
प्। ५१९) दिवावसाने स्नात्वा तु सायंसन्ध्यां समाप्य च ।  
  
पश्चिमाशामुखो भूत्वा गन्धमाल्यैरलङ्कृतम् ।  
  
ध्यायेत् पूर्वे देवीरूपं हंसमन्त्रेण वाग्यतः ।  
  
दद्यादर्घ्यं नमस्कुर्यात्ततो देवीगृहं व्रजेत् ।  
  
पञ्चोपचारैर्विधिवत् पूजयेत् परमेश्वरीम् ।  
  
हविष्यान्नं ततो भक्त्वा दन्तकाष्ठञ्च भक्षयेत् ॥  
  
  
इति सप्तमीकृत्यम् ॥  
  
  
अथाष्टमीकृत्यम् ॥  
  
  
ततः कल्पं समुत्थाय अष्टम्यां प्रातरेव च ।  
  
नदीतीरं ततो गत्वा स्नानं कुर्यात् समाहितः ।  
  
अभावे स्रोतस्तोयेन यत्र सूर्यस्य दर्शनम् ।  
  
स्वस्ति ततो वाचयित्वा पञ्च देवान्नमस्य च ।  
  
स्नानं होमं समुद्दिश्य बलिनिर्देशनं नुतिम् ।  
  
यथा प्रहरपूजा च अर्द्धरात्रे विशेषतः ।  
  
नवम्याञ्च तथा पूजां दशम्याञ्च विसर्जनम् ।  
  
तर्पणं ब्राह्मणानाञ्च गोत्रोद्देशं स्वसञ्ज्ञकम् ।  
  
एवं सङ्कल्प्य मतिमान् देव्याः स्नानं समाचरेत् ।  
  
तारार्कवचनं ङेऽन्तं चण्डिकाहृदयं ततः ।  
  
पानीयस्य च कथितं क्षीरस्य शृणु सुन्दरि ! ।  
  
मायां गां गौर्यै हृदयं पञ्चगव्यस्य च शृणु ।  
  
तारां वाणीञ्च नेत्राभ्यां सर्वतो हृदयान्तकम् ।  
  
मायान्तनुवुदाञ्चैव हृदयार्णञ्च शर्कराम् ।  
  
तारां मायाञ्च गिरिशे ! मधुमन्त्र इतीरितः ।  
  
मायां शिखायै नम इति पुनः पानीयकेन तु ।  
  
तारं चक्रं भद्रकाली कवचायेति दधिमन्त्र उदाहृतः ।  
  
वाग्भवाद्यञ्च तैलस्य मायां गौर्यै नमः स्थितम् ।  
  
उष्णोदकस्य देवेशि ! तथा गुडघृतस्य च ।  
  
वाङ्मन्त्रेण महेशानि ! तथैवेक्षुरसेन च ।  
  
अनुक्ते चण्डिकाशान्तं यच्चान्तेन महेश्वरि ! ।  
  
दशाक्षरेण मन्त्रेण नानागन्धोदकेन च ।  
  
त्रिरक्तेन त्रिगन्धेन त्रिशीतेन महेश्वरि ! ।  
  
फलोदकैस्तीर्थतोयैः पुष्पतोयैः कुशोदकैः ।  
  
घटस्थापनं ततः कृत्वा पीठपूजां समाप्य च ।  
  
पूर्ववद्ध्यानं ध्यात्वा च मन्त्रेणारोपयेत्ततः ।  
  
आगतां स्वागतां पृच्छेद्दयात् पाद्यादिकं ततः ।  
  
प्। ५२०) गायत्र्या स्नापयेद्देवीमङ्गपूजां विधाय च ।  
  
मधुपर्कं ततो दद्यात् पुनराचमनीयकम् ।  
  
पूर्वादिपत्रे सम्पूज्या जयन्त्याद्याश्च मातरः ।  
  
जयन्ती मङ्गला काली भद्रकाली कपालिनी ।  
  
दुर्गा शिवा क्षमा धात्री स्वाहा स्वधा ततः परम् ।  
  
तत्रैव च दलाग्रेषु रुद्रचण्डादिका अपि ।  
  
रोचनाभां रुद्रचण्डां प्रचण्डामरुणप्रभाम् ।  
  
चण्डोग्रां कृष्णवर्णाञ्च श्यामाञ्च चण्डनायिकाम् ।  
  
शुक्लाभां चण्डरूपाञ्च धूम्रां चण्डवतीमपि ।  
  
अतिचण्डां पाण्डुराभां पीतवर्णान्तु चण्डिकाम् ।  
  
वागाद्येन तु मन्त्रेण तारादिहृदयान्तकम् ।  
  
अग्निवर्णामुग्रचण्डां मध्ये तु परिपूजयेत् ।  
  
पूर्वादिष्वष्टपीठेषु चतुःषष्ठीः समर्चयेत् ।  
  
ब्राह्मी माहेश्वरी चैव कौमारि वैष्णवी तथा ।  
  
पञ्चोपचारैर्विधिवज्जयन्त्यादि ततः परम् ।  
  
जयन्ती मङ्गला काली भद्रकाली कपालिनी ।  
  
दुर्गा शिवा क्षमा धात्री पूजनीयाः प्रयत्नतः ।  
  
दक्षिणप्रान्तेषु देव्याः स्वाहाञ्चैव स्वधां ततः ।  
  
अम्बिकां चर्चिकाञ्चैव तथा कात्यायनीमपि ।  
  
रक्तदन्तिकाञ्च सर्वादिमङ्गलाञ्च ततः परम् ।  
  
शाकम्भरीं भ्रामरीञ्च शिवदूतीं ततः परम् ।  
  
महाकालीञ्च गौरिञ्च तर्जनीं भाविनीं तथा ।  
  
महामोहाञ्च प्रयजेत् तथा चैव भयङ्करीम् ।  
  
ततः पश्चिमप्रान्तेषु भीमां पद्मां शचीं तथा ।  
  
मेधाञ्चैव महामायां सावित्रीं विजयां जयाम् ।  
  
देवसेनां धृतिञ्चैव पुष्टिं धृतिञ्च भ्रामरीम् ।  
  
महामायां महादेवीं महामेधां तथैव च ।  
  
कामेश्वरीमुत्तरस्यां कामदामपि चार्चयेत् ।  
  
भ्रामरीं कालरात्रिञ्च महारात्रिं तथैव च ।  
  
चक्रेश्वरीं ततश्चैव पूजयेद्भगमालिनीम् ।  
  
धूम्रां भीमाञ्च शान्ताञ्च विदारीञ्च महाम्बिकाम् ।  
  
लक्ष्मीञ्चैव सुपर्णाञ्च महोग्रोमां तथादरात् ।  
  
कुलदेवीं त्र्यक्षरेण मन्त्रेण च समर्चयेत् ।  
  
वटुकान् पूजयेद् द्वारे द्वौ द्वौ कृत्वा विभागतः ।  
  
सिद्धाख्यञ्चैव सन्देहं कालपुत्राख्यमेव च ।  
  
प्। ५२१) क्रियाकुलनिभञ्चैव मन्त्राङ्गं देवि ! पूत्त्रकम् ।  
  
मन्दरेणैव बीजेन सतारेण प्रपूजयेत् ।  
  
भैरवानसिताङ्गादीन् क्षेत्रेशांश्च यजेत् क्रमात् ।  
  
हेतुकं त्रिपुराङ्गञ्च अग्निजिह्वं तथैव च ।  
  
कालास्यञ्च करालास्यमेकपादञ्च भीमकम् ।  
  
अनुग्रहञ्चोर्द्धभागे अधश्च नासिकेश्वरम् ।  
  
नारसिंहेन बीजेन सतारं हृदयान्तकम् ।  
  
वहिः पीठे चार्चयेद्वै तेन बीजेन साधकः ।  
  
जम्भकं मणिभद्रञ्च पूर्णभद्रं तथैव च ।  
  
विरूपञ्च विरूपाक्षं चित्रकुण्डलमित्यपि ।  
  
चित्राक्षं चित्ररूपञ्च केलिमालिनमेव च ।  
  
वरेन्द्रं नन्दिनं सिंहं ग्रहान् लोकपतीन् यजेत् ।  
  
आदित्यादिग्रहा ये च ये ग्रहाः क्रूरकर्मणः ।  
  
तिथयो वासराः सर्वे तेषां हि सन्निधौ स्थिताः ।  
  
ते पूजार्थमिहायान्तु पूजयिष्यामि तानहम् ।  
  
क्रूरकर्मण इति छान्दसत्वात् ह्रस्वः ।  
  
  
अथास्त्रपूजा ॥  
  
  
दक्षिणादिक्रमेणैव देव्यस्त्राणि प्रपूजयेत् ।  
  
प्रतिमन्त्रैः स्वबीजैश्च गन्धचन्दनपुष्पकैः ।  
  
इयं येन धृता क्षौणी हतश्च महिषासुरः ।  
  
त्रिधाराय च शूलाय तस्मै शुद्धात्मने नमः ।  
  
असिर्विशसनः खड्गस्तीक्ष्णधारो दुरासदः ।  
  
श्रीगर्भो विजयश्चैव धर्मपाल ! नमोऽस्तु ते ।  
  
इत्यष्टावेव प्रयजेत्तीक्ष्णधाराभिरालिकम् ।  
  
चक्रेश्वरीतिमत्रेण लौहदण्डं तथैव च ।  
  
सुदर्शन ! महाचक्र ! दैत्यराजभयङ्कर ! ।  
  
त्रिपुरान्तकरः श्रीमान् चक्रवर्य ! नमोऽस्तु ते ।  
  
चार्वङ्गगणसम्पन्न ! चक्राय च नमो नमः ।  
  
सतारश्चक्रमन्त्रोऽयं सर्वविघ्नविनाशनः ।  
  
नमोऽस्तु पञ्चवाणाय निर्मलाय महात्मने ।  
  
पञ्चतत्त्वस्वरूपाय पञ्चवाणाय वै नमः ।  
  
शक्तिस्त्वं सर्वभूतानां व्यापकानाञ्च व्यापकम् ।  
  
कालाकालमवष्टभ्य शक्तिवर्य ! नमोऽस्तु ते ।  
  
रमाबीजं सतारञ्च सजयं मन्त्रमीरितम् ।  
  
वामादिवामतः पूज्याः पश्चान्मन्त्रैर्यथाविधि ।  
  
धर्मप्रदस्त्वं समरे धर्माणामायुधोऽप्यसि ।  
  
प्। ५२२) रक्षणीयस्त्वया यस्मात् वरानघ ! नमोऽस्तु ते ।  
  
धृतं कृष्णेन रक्षार्थं संहारार्थं हरेण च ।  
  
त्रयीमूर्तिञ्च सगरं धनुरस्त्रं नमाम्यहम् ।  
  
अत्यन्तं रामकृष्णाभ्यां धनुषे वह्निवल्लभा ।  
  
विजयादिशरान्तञ्च धनुर्मन्त्र उदाहृतः ।  
  
नागराज ! महापाश ! अनन्तवरणाय च ।  
  
निर्मितो विष्णुना यस्मादतः पाहि नमः स्वधा ।  
  
चण्डिकायाः प्रदत्तासि सर्वानुबालवर्हिणी ।  
  
छुरिके ! रक्ष मां नित्यं शान्तिं कुरु नमोऽस्तु ते ।  
  
छुरिकायै च ठद्वयम् ।  
  
  
घण्टायाः शृणु मन्त्रञ्च कोणान्तेन च सुन्दरि ! ।  
  
परितः पूजयेन्मन्त्रान् देवांश्चैव ऋषीनपि ।  
  
पीठेशांश्चैव जीवेशानुपचारैरनन्तरम् ।  
  
तत्रैव च शिवं विष्णुं वनितारञ्च पूजयेत् ।  
  
वेदोक्तैरागमोक्तैश्च तथा पौराणिकैरपि ।  
  
मन्त्रैर्यथा विभागेन स्वतन्त्रोक्तैः प्रयत्नतः ।  
  
शुभ्रेण दधिसूक्तेन गायत्र्या तदनन्तरम् ।  
  
मन्त्रं जप्त्वा स्तुतिं कुर्याद्धोमं कुर्याद्दशांशकम् ।  
  
प्रसादनं ततः कुर्यादिमं मन्त्रं पठेत्ततः ।  
  
यन्मयोपहृतं किञ्चित् पुष्पगन्धानुलेपनैः ।  
  
तत् सर्वमुपयुञ्जीत प्रसीद वरदा भव ।  
  
पुष्टीं प्रज्ञां धृतिं मेधामारोग्यं भूतिमेव च ॥  
  
  
अथ षोडशोपचारमन्त्राः ॥  
  
प्रसीद जगतां मातः ! संसारार्णवतारिणि ! ।  
  
मया निवेदितं भक्त्या आसनं सफलं कुरु ॥ १ ॥  
  
आसनपरिमाणन्तु मातृकाभेदतन्त्रे पञ्चमपटले ॥  
  
चतुरङ्गुलविस्तारं रौप्यनिर्माणपीठकम् ।  
  
अलङ्कारं यथायोग्यं पुरुषस्तु निवेदयेत् ।  
  
मूलप्रकृतिरूपेण सूयते सचराचरम् ।  
  
पूजामहं विधास्यामि स्वागतन्ते महेश्वरि ! ॥ २ ॥  
  
दुर्गन्धि परमामोदं परं वागीश्वरेश्वरी ।  
  
पाद्यमेतन्मया दत्तं प्रसीद भुवनेश्वरि ! ॥ ३ ॥  
  
दूर्वातण्डुलसम्मिश्रं कर्पूरागुरुपूरितम् ।  
  
अर्घ्यं दत्तमिदं गृह्ण मत्तस्त्रिभुवनार्चिते ! ॥ ४ ॥  
  
आपो नारायणः साक्षादप्सु सर्वं चराचरम् ।  
  
निवेदयामि ते देवि ! अद्भिराचमनीयकम् ॥ ५ ॥  
  
प्। ५२३) वाजिमेधफलावाप्त्यै मया दत्तं वरानने ! ।  
  
मधुपर्कं प्रतीच्छस्त्र मातर्मे भुवनेश्वरि ! ॥ ६ ॥  
  
पुनराचमनीयमप्याचमनीयमन्त्रेण वा दद्यात् ॥ ७ ॥  
  
शङ्खस्थमुदकं पुण्यं सुगन्धि सुमनोहरम् ।  
  
निवेदितं मया देवि ! स्नानीयं प्रतिगृह्यताम् ॥ ८ ॥  
  
त्वं देवि ! परमेशानि ! परम्ब्रह्मस्वरूपिणि ! ।  
  
गृह्ण वस्त्रमिदं देवि ! यज्ञसूत्रमिदं शुभे ! ॥ ९ ॥  
  
ज्योतिषां ज्योतिरेकस्त्वमनादिनिधनं न ते ।  
  
मया दत्तमलङ्कारमलङ्कुरु नमोऽस्तु ते ॥ १० ॥  
  
सुगन्धि दुर्गमं नान्यं कुमुदोत्पलमालिनम् ।  
  
सितपीतारुणादानं गृह्ण पुष्पं वरानने ! ॥ ११ ॥  
  
धूपं गुग्गुलुसंयुक्तं चन्दनागुरुचर्चितम् ।  
  
दशाष्टाङ्गसमुद्भूतं गृहाण परमेश्वरि ! ॥ १२ ॥  
  
परं ज्योतिः परं ब्रह्म जगदेकं सनातनि ! ।  
  
भूतये मम देवेशि ! दीपोऽयं प्रतिगृह्यताम् ॥ १३ ॥  
  
यद्दत्तं परया भुक्त्या फलमूलादिकं मया ।  
  
गृहाण परमेशानि ! नैवेद्यं सुमनोहरम् ॥ १४ ॥  
  
  
मातृकाभेदतन्त्रे ॥  
  
  
नैवेद्यं विविधं रम्यं नानाफलसमन्वितम् ।  
  
शर्करासंयुतं कृत्वा पायसञ्च निवेदयेत् ।  
  
  
मत्स्यसूक्ते ॥  
  
  
अशेषजगदाधारभूते ! त्रैलोक्यवन्दिते ! ।  
  
प्रदक्षिणमहं वन्दे विद्वत्सु पादपङ्कजम् ॥ १५ ॥  
  
धान्यमुद्गकलायस्य रजोवस्य तिलस्य् च ।  
  
प्रकटानेकफलयुग्रचनां विनिवेदयेत् ॥ १६ ॥  
  
प्राणान् रक्ष यशो रक्ष पुत्त्रदारधनानि च ।  
  
सर्वरक्षाकरी यस्मात्त्वं देवि ! भुवनत्रये ।  
  
अत्र बलिदानोक्तस्मार्तभट्टाचार्यलिखिताभिलापवाक्यवद् द्रव्यविशेषेऽपि   
कामनाविशेषेणाभिलाप उक्तस्तत्रैव ॥  
  
द्रव्यदानोचितं वाक्यं शृणु वक्ष्ये समासतः ।  
  
यादृशं कल्पसम्पूर्णं तत् प्रयच्छ वरानने ! ।  
  
ततो यथाभिमतविजयकामो गन्धमहं ददामीति गन्धं दद्यात् ।  
  
कल्पकोटिस्वर्गनिवासकामश्चन्दनागुरुकर्पूरकुङ्कुमैरनु-लेपनमहं ददामीति   
मिश्रितानुलेपनं दद्यात् ।  
  
ततः पुष्पं दशसुवर्णदानफलप्राप्तिकामो नानाविधयुक्तपुष्पमहं ददामीति   
उद्दिश्य जातीयुक्तविमुक्तचम्पकबिल्वपत्रोत्पलकुमुद-   
मल्लिकाकाञ्चन्शेफालिकाकह्लारकरवीरजयन्तीबन्धूकयथा-  
कालप्राप्तजलजारण्यजपर्वतसम्भूतोक्तानुक्तपुष्पाणि दद्यात् ।  
  
प्। ५२४) अद्य राजसूययज्ञफलप्राप्तिकामो बिल्वपत्रमालाद्वयं दद्यात् ।  
  
ततः पुष्पदानत्रिगुणफलप्राप्तिकामः करवीरमाल्यमहं ददामीति उक्त्वा   
नानाकर्मविरचितकृत्यं वकुलमाल्यं दद्यात् ।  
  
अद्य गोसहस्रदानफलप्राप्तिकामो मालतीमालाद्वयं रक्तोत्पलञ्च दद्यात् ॥  
  
ततो वाजपेयफलप्राप्तिकामो धूपमहं ददामीति बहुविधधूपं दद्यात् ।  
  
अश्वमेधफलप्राप्तिकामो घृतप्रदीपमहं ददामीत्युद्दिश्य घृतेन दीपमालायां   
दीपोल्काञ्च दद्यात् ।  
  
ततो गोमेधशतयज्ञप्राप्तिकामो   
हृद्यनानाफलान्वितपत्रपुष्पोपेतबहुविधान्नपानताम्बूलादीनि मेध्यान्यमूनि   
दद्यात् ।  
  
ततः पुष्कराधिकरणकदशसुवर्णतारदानफलप्राप्तिकामः   
स्तवकादिफलपञ्चशस्यप्ररूढधान्यशालूकपद्ममृणालानि   
यथासम्भवमेध्यमतिरूपाणि दद्यात् ।  
  
एतद्वस्त्रतन्तुसङ्ख्यवर्षसहस्रावच्छिन्नशिवदुर्गालयमोदन-कामो   
नेत्रक्षौमादियथासम्भववस्त्राण्यहं ददामीति उक्त्वा सूक्ष्ममृदुरूपाणि वस्त्राणि   
दद्यात् ।  
  
ततो गङ्गाधिकरणकदशगोदानफलप्राप्तिकामः सोत्तरीययज्ञसूत्रं   
ददामीत्युद्दिश्य दद्यात् ।  
  
ततो गोसहस्रदानफलप्राप्तिकामः सुवर्णमहं ददामीत्युक्त्वा दद्यात् ।  
  
ततः स्वर्गाधिकरणकदीप्यमानकामश्छत्रमहं ददामीति छत्रम् ।  
  
अग्निष्टोमयज्ञफलप्राप्तिकामश्चामरमहं ददामीति चामरं दद्यात् ।  
  
अद्य दीर्घायुरारोग्यविजयावच्छिन्नविपुलभोगप्राप्तिकामः अद्य चन्द्रांशुजन्मणिसमः   
अतिसौभाग्यकामः   
 रूपधान्यकन्यायुतसहस्रावच्छिन्नदुर्गालोकप्राप्तिकामः   
सोपधानशय्यापादुकादीनि दद्यात् ।  
  
दत्त्वा बलिं ततः कुर्यात् कृष्णच्छागं परात्परम् ॥  
  
बलिदानस्य विशेषोऽग्रे वक्ष्यते ।  
  
प्। ५२५) जप्त्वा प्रदक्षिणं कुर्यात् स्तुतिपाठं सदाचरेत् ।  
  
अथ स्तुतिः ॥  
  
नारद उवाच ॥  
  
ॐ भगवति ! भयोच्छेदे ! कात्यायनि ! च कामदे ! ।  
  
कौशिकि ! त्वं महेशानि ! कालिके ! त्वां नमाम्यहम् ॥ १ ॥  
  
प्रचण्डे ! पुत्त्रदे ! देवि ! सूप्रीते ! सुरनायिके ! ।  
  
कुलद्योतिकरे ! चोग्रे ! पार्वति ! त्वं प्रसीद मे ॥ २ ॥  
  
दुर्गोत्तारिणि ! दुर्गे ! त्वं सर्वाशुभनिवारिणि ! ।  
  
सर्वे ! सर्वार्थदे ! देवि ! भव त्वं वरदा मम ॥ ३ ॥  
  
चण्डोग्रे ! वरदे ! देवि ! प्रचण्डे ! विजयप्रदे ! ।  
  
धर्मार्थकामदे ! देवि ! कात्यायनि ! नमोऽस्तु ते ॥ ४ ॥  
  
जन्मान्तरसहस्रेषु तिर्यग्योनिगतस्य च ।  
  
अघं संहर मे देवि ! ज्ञानतोऽज्ञानतः कृतम् ॥ ५ ॥  
  
शान्तिपुष्टिप्रदे ! देवि ! मातस्त्रैलोक्यतारिणि ! ।  
  
नमस्यामि जगद्धात्रि ! त्वामहं बिल्वभाविनि ! ॥ ६ ॥  
  
नमस्तेऽस्तु शिवे ! देवि ! सर्वव्यापिनि ! शाङ्करि ! ।   
  
निजधर्मादिकं काम्यं कल्याणञ्च प्रदेहि मे ॥ ७ ॥  
  
सर्वेषां नाथभूतासि त्वमेवैकाकिनी यतः ।  
  
तस्मान्नमामि देवेशि ! प्रसन्ना वरदा भव ॥ ८ ॥   
  
इयं सर्वेश्वरीपूजा यन्मया देवि ! ते कृता ।  
  
पूर्णा भवतु सा सर्वा त्वत्प्रसादान्महेश्वरि ! ॥ ९ ॥  
  
जातस्य यजमानस्य गर्भस्थस्य च देहिनः ।  
  
मा भूत्तत्र कुले जन्म यत्र देवी न चण्डिका ॥ १० ॥  
  
  
इत्यष्टमीकृत्यम् ॥  
  
  
अथ निशीथकृत्यम् ॥  
  
अर्द्धरात्रौ ततः कुर्याद् दिवसे वा समाहितः ।  
  
सन्ध्यायां वा महेशानि ! शरणाम्भसि पूर्वकम् ।  
  
अष्टम्याञ्च नवम्याञ्च शिविकायां यथेच्छया ।  
  
निशायात्रां प्रकुर्वीत सन्ध्यायां रजनीमुखे ।  
  
ततः सम्पूजयेद्भक्त्या बलिभिः पायसादिना ।  
  
नृत्यगीतविचित्रैश्च वाद्यैरुच्चावचैरपि ।  
  
रक्तपुष्पस्य कुसुमष्टम्याञ्च निवेदयेत् ।  
  
सहस्रसङ्ख्यकैर्देवि ! वकुलैर्वा मनोरमैः ।  
  
पुण्डरीकन्तु यो दद्यादर्द्धरात्रौ विशेषतः ।  
  
सर्वान् कामानवाप्नोति शतमष्टोत्तरं तथा ।  
  
प्। ५२६) अथ नवमीकृत्यम् तत्रैव ॥  
  
नवम्यां पूर्ववत् पूजा कर्तव्या भूर्तिमिच्छता ।  
  
देव्यै नवम्यां सन्ध्यायां पिशितान्नं सशर्करम् ।  
  
दद्याद् यदि तदा मद्यवर्जितं तदरान्वितम् ।  
  
  
अरं काञ्जिकम् ॥  
  
  
शान्तिं कृत्वा ददेद्धेनुं दक्षिणां विधिवद् यथा ।  
  
दक्षिणां वस्त्रयुग्मञ्च आचार्याय निवेदयेत् ।  
  
परितोषं पुनर्दानं विधिज्ञाय च काञ्चनम् ।  
  
धान्यं वामस्तथा ताम्रं ब्रह्मणे धान्यकाञ्चनम् ।  
  
ऋत्विजेऽपि तथा धान्यं सतिलं काञ्चनं तथा ।  
  
ब्राह्मणांश्च कुमारीश्च अन्यानपि च पूजयेत् ।  
  
दीनान्धकृपणानाञ्च भक्तितः पूजनं चरेत् ।  
  
दद्यादुक्तमर्कभोज्यं दिनभोज्यं विशेषतः ॥  
  
पतिरन्यं यदा दोर्भिर्बलिदानाद्यशान्तये ।  
  
शिवभक्तान् पूजयेच्च शिवाभक्तान् विशेषतः ।  
  
शिवभक्ताश्च ये केचिद् विष्णुभक्ताश्च पार्वति ! ।  
  
गृहं प्रविश्य च पुनर्गीतवाद्यपुरःसरम् ।  
  
गृहं सम्पूजयेद्भक्त्या भुञ्जीत बान्धवैः सह ॥  
  
  
इति नवमीकृत्यम् ॥  
  
  
तत्रैव ।  
  
  
प्रातरेव दशम्यान्तु नित्यं निर्वर्त्य सादृतः ।  
  
जानुभ्यामवनीं गत्वा इदं संश्रावयेत्ततः ।  
  
ॐ कालि ! कालि ! महाकालि ! कालिके ! पापनाशिनि ! ।  
  
कालि ! करालनिष्क्रान्ते ! कालिके ! त्वां नमोऽस्तु ते ।  
  
सिंहवाहिनि ! चामुण्डे ! पिनाकधनुवल्लभे ! ।  
  
उपहारं गृहीत्वैवं प्रसीद परमेश्वरि ! ।  
  
ॐ उत्तिष्ठ देवि ! चामुण्डे ! शुभां पूजां प्रगृह्य च ।  
  
व्रज त्वं स्रोतसि जले वृद्धौ च स्थीयतामिह ।  
  
निर्माल्यधारिणी पूज्या चाण्डाली गन्धचन्दनैः ।  
  
समर्पयित्वा मन्त्रेण मन्त्रमेतदुदीरयेत् ।  
  
निमज्याम्भसि सम्पूज्या परिकालार्चिते जले ।  
  
पुत्त्रायुर्धनवृद्ध्यर्थं स्थापितासि जले मया ।  
  
यजमानः स्वयञ्चैव चण्डिकां प्रेषयेच्छिवाम् ।  
  
न वीक्षेत महेशानीं न नग्नां प्रेषयेज्जले ।  
  
दशम्यां श्रवणाप्राप्ते अप्सु निक्षिप्य दारकः ।  
  
अलाभे केवलायान्तु न निशायां कथञ्चन ।  
  
पूजोपहारद्रव्याणि आचार्याय निवेदयेत् ।  
  
तदर्द्धञ्च विधिज्ञाय तदर्द्धञ्चैव ब्रह्मणे ।  
  
प्। ५२७) तच्छेषम् ऋत्विजे दद्यात् परितोषं तथैव च ।  
  
पूजालयं न वीक्षेत गृहस्थः स्वं कदाचन ।  
  
अप्सु निक्षिप्य देवेशीं ब्राह्मणायोपपादयेत् ।  
  
देवीस्थितगृहेणापि यो गृहं कारयेत् सुधीः ।  
  
तस्य लक्ष्मीर्बलञ्चायुः सर्वं नश्यति तत्क्षणात् ।  
  
इति दशमीकृत्यम् ॥  
  
  
इति श्रीप्राणतोषिण्यां चतुर्थे काम्यकाण्डे दुर्गोत्सवप्रकरणे   
प्रतिपदादिकृत्यरूपस्तवकथनं नाम पञ्चमः परिच्छेदः ।  
  
  
  
  
एकपञ्चाशत्पटले ॥  
  
  
भगवानुवाच ॥  
  
  
अथ दुर्गामनुं वक्ष्ये सर्वतन्त्रानुसारतः ।  
  
शारदीयप्रयोगे तु तद्विशेषं यथा शृणु ।  
  
वाक्शक्तिकमलास्याश्च त्र्यक्षरं परिकीर्तितम् ।  
  
नित्ये नैमित्तिके काम्ये मोक्षेषु च नियोजयेत् ।  
  
ऋषिः स्यान्नारदश्चास्य छन्दोऽनुष्टुप् प्रकीर्तितम् ।  
  
शम्भुश्च देवता देवी चतुर्वर्गेषु योजयेत् ।  
  
कामलक्षं जपेन्मन्त्रं तद्दशांशेन तर्पणम् ।  
  
तत्त्वन्यासं बलिञ्चैव होमं दशदशांशके ।  
  
षट्पुरञ्चाष्टपत्रञ्च कलापत्रं धरापुरम् ।  
  
चतुर्द्वारं बीजयुक्तं पीठयुक्तं समर्चयेत् ।  
  
ब्राह्म्यादीनथ पत्रे च जयन्त्यादींश्च षट्पुरे ।  
  
शेषशेषं तथा मध्ये अमृताद्याः कलाच्छदे ।  
  
  
ध्यानम् ॥  
  
  
जटाजूटसमायुक्तामर्द्धेन्दुकृतशेखराम् ।  
  
लोचनत्रयसंयुक्तां पूर्णेन्दुसदृशाननाम् ।  
  
तप्तकाञ्चनवर्णाभां सुप्रतिष्ठां सुलोचनाम् ।  
  
नवयौवनसम्पन्नां सर्वाभरणभूषिताम् ।  
  
सुचारुदशनां तद्वत् पीनोन्नतपयोधराम् ।  
  
त्रिभङ्गस्थानसंस्थानां महिषासुरमर्दिनीम् ।  
  
त्रिशूलं दक्षिणे हस्ते खड्गं चक्रं तथैव च ।  
  
तीक्ष्णवाणं तथा शक्तिं दक्षिणेऽपि निबोधत ।  
  
खेटकं पूर्णचापञ्च पाशमङ्कुशमेव च ।  
  
घण्टां वा परशुं वापि देव्या वामे विचिन्तयेत् ।  
  
अधस्तान्महिषं तद्वद्विश्रिरस्कं प्रदर्शयेत् ।  
  
शिरश्छेदोद्भवं तद्वद्दानवं खड्गपाणिनम् ।  
  
प्। ५२८) हृदि शूलेन निर्भिन्नं निर्यदन्त्रविभूषितम् ।  
  
रक्तरक्तीकृताङ्गञ्च रक्तविस्फुरितेक्षणम् ।  
  
वेष्टितं नागपाशेन भृकुटीभीषणाननम् ।  
  
पिबन्तञ्चैव रक्तञ्च देव्याः सिंहं प्रदर्शयेत् ।  
  
देव्यास्तु दक्षिणं पादं समं सिंहोपरिस्थितम् ।  
  
किञ्चिदूर्द्ध्वं तथा वाममङ्गुष्ठं महिषोपरि ।  
  
ध्यात्वानेन जपेन्मन्त्रं बलिं दत्त्वा स्तुतिं पठेत् ।  
  
ऋषिः स्यान्नारदश्छन्दोऽप्यनुष्टुप् शम्भुरेव च ।  
  
देवता च समाख्याता चण्डिका परमेश्वरि ! ।  
  
ॐ परम्ब्रह्मस्वरूपाञ्च वेदगर्भां जगन्मयीम् ।  
  
शरण्ये ! त्वामहं वन्दे दुर्गां दुर्गतिनाशिनीम् ॥ १ ॥  
  
कामाख्यां कामदां श्यामां कामरूपां मनोरमाम् ।  
  
ईश्वरीं त्वामहं वन्दे दुर्गां दुर्गतिनाशिनीम् ॥ २ ॥  
  
त्रिनेत्रां हास्यसंयुक्तां सर्वालङ्कारभूषिताम् ।  
  
विजयां त्वामहं वन्दे दुर्गां दुर्गतिनाशिनीम् ॥ ३ ॥  
  
ब्रह्मादिभिः स्तूयमानां सिद्धगन्धर्वसेविताम् ।  
  
भवानीं त्वामहं वन्दे दुर्गां दुर्गतिनाशिनीम् ॥ ४ ॥  
  
निशुम्भशुम्भमथनीं महिषासुरघातिनीम् ।  
  
दिव्यरूपामहं वन्दे दुर्गां दुर्गतिनाशिनीम् ॥ ५ ॥  
  
विंशत्यर्द्धभुजां देवीं शुद्धकाञ्चनसन्निभाम् ।  
  
गौरीरूपामहं वन्दे दुर्गां दुर्गतिनाशिनीम् ॥ ६ ॥  
  
त्रिशूलं खड्गचक्रञ्च वाणशक्तिं परश्वधम् ।  
  
दधानां त्वामहं वन्दे दुर्गां दुर्गतिनाशिनीम् ॥ ७ ॥  
  
जगन्मयीं महाविद्यां सृष्टिसंहारकारिणीम् ।  
  
सर्वदैवमहं वन्दे दुर्गां दुर्गतिनाशिनीम् ॥ ८ ॥  
  
इदन्तु कवचं दिव्यं महामन्त्रं महाफलम् ।  
  
यः पठेन्मानवो नित्यमस्मद्भक्तिसमन्वितः ।  
  
धनं धान्यं प्रयच्छामि सकृदावर्तनेन तु ।  
  
इति मत्स्यसूक्ते दुर्गास्तोत्रं समाप्तम् ।  
  
तत्रैव ।  
  
दुर्गन्त्वारक्तशृङ्खलम् ।  
  
निगमाद्यं वह्निजायां दशार्णं परिकीर्तितम् ।  
  
एषा विद्या महाविद्या जयदुर्गा प्रकीर्तिता ।  
  
ऋषिः स्यान्नारदश्छन्दो गायत्री परिकीर्तिता ।  
  
देवता च भवेद्दुर्गा सर्वार्थे विनियोजयेत् ।  
  
मन्त्रं लक्षं जपेन्मन्त्री तत्त्वन्यास उदाहृतः ।  
  
प्। ५२९) तद्दशांशं जुहुयाच्च तर्पणम् ऋतुसङ्ख्यकम् ।  
  
दद्यान्महिषमन्त्रेण आसनं परिकीर्तयेत् ।  
  
मूलेन कल्पयेन्मूर्तिं शृणु ध्यानं वरानने ! ।  
  
ततो जलनिधेस्तीरे वनराजिविराजितम् ।  
  
तमालतालहिन्तालपाटलामलकैर्वृतम् ।  
  
कुन्दमन्दारदाडीमकदम्बकुसुमैर्युतम् ।  
  
चम्पकाशोकरम्भाढ्यं चन्दनागुरुभूषितम् ।  
  
सुगन्धिकुसुमामोदगन्धामोदितदिङ्मुखम् ।  
  
पशुपक्षिगणाकीर्णं बिल्वनोपसरोवरम् ।  
  
कुमुदोत्पलकह्लारपुण्डरीकोपशोभितम् ।  
  
तस्मिन्नमृतदं चारुपारिजातचतुष्टयम् ।  
  
पादपल्लवमामोदि मञ्जरीपुञ्जधारितम् ।  
  
तस्मिन्मणिमयं कुण्डं मण्डपं मणिकुट्टिमम् ।  
  
तडित्कोटिप्रतीकाशं बालादित्यसमप्रभम् ।  
  
मण्डितं पाण्डरच्छत्रैर्विमानेन विराजितम् ।  
  
शोभितं शतसाहस्रैर्ध्वजैः पाण्डरचामरैः ।  
  
तत्र सिंहासनं रम्यं रत्नदामविराजितम् ।  
  
ततो भावयेद्भास्वरं सिंहमाजं चतुर्वेदपादं चतुर्विंशतत्त्वम् ।  
  
वहिर्लोलजिह्वं चलत्पिङ्गलाक्षं तुषारप्रभं दुर्निरीक्षं समस्तैः ॥  
  
महत्ताप्रभवारक्तपङ्कजं षट्पुरान्वितम् ।  
  
विभ्राजमानं विस्तीर्णं मृगराजोपरिस्थितम् ।  
  
ध्यायेत्तस्मिन् तप्तजाम्बूनदाभां दिव्यैर्भव्यैर्भासयन्तीं त्रिनेत्रैः ।  
  
चन्द्रादित्यौ कुण्डले द्वे दधानामूर्द्ध्वं चन्द्रं धारयन्तीं मुदा हि ।  
  
स छिन्नबलवीर्यौघो निर्गतो महिषासुरः ।  
  
सप्रासेन त्रिशूलेन भ्रुकुटीकुटिलाननाम् ।  
  
गृहीतनागतत्केशमृगेन्द्राकृष्टवाहकम् ।  
  
लोहितास्यैर्महाघोरैः शार्दूलैरपि भक्षितम् ।  
  
नियुक्तं रक्तपं सिंहं वीक्षयन्ती मुहुर्मुहुः ।  
  
सिद्धगन्धर्वरक्षोभिर्यक्षविद्याधरोरगैः ।  
  
गीतवादित्रनिर्घोषैः स्तूयमाना महेश्वरी ।  
  
महोत्सवे महारात्रौ उत्थाने शयनेऽपि च ।  
  
महामखे महायोगे ध्यानं तत्र नियोजयेत् ।  
  
नित्यां नीलोत्पलाभां तां त्रिनेत्रां शशिशेखराम् ।  
  
चतुर्भिः स्वकरैर्धत्ते शङ्खचक्रकृपाणकम् ।  
  
त्रिशिखञ्च जटाजूटं सिंहस्थामपि चिन्तयेत् ।  
  
प्। ५३०) पीठसिंहे महेशानि ! यजेत् शक्तिसमन्विताम् ।  
  
प्रभा माया जया सूक्ष्मा विशुद्धा नन्दिनी तथा ।  
  
सुप्रभा विजया सर्वसिद्धिदा नव शक्तयः ।  
  
षट्पुरे भैरवीञ्चैव शेषमध्ये समापयेत् ।  
  
पूर्वाद्यग्रे च ब्रह्मादीन् यच्छेषं पूर्ववत् प्रिये ! ।  
  
अष्टादशभुजायाश्च वक्ष्ये मन्त्रं शिवप्रदम् ।  
  
भावस्थाने समुन्नीय तत्त्वदुष्टे उदाहृतः ।  
  
ध्यानं देव्याः प्रवक्ष्यामि सर्वपापप्रणाशनम् ।  
  
सूर्यमण्डलमध्यस्थां दावाग्निसदृशप्रभाम् ।  
  
जटाजूटसमायुक्तां त्रिनेत्रां शशिशेखराम् ।  
  
अष्टादशाब्दिकां देवीं रक्ताम्बरविभूषिताम् ।  
  
निघ्नन्तीं महिषञ्चैव सिंहासनोपरिस्थिताम् ।  
  
शक्तिञ्च दुर्द्धरं शूलं वज्रं खड्गं तथाङ्कुशम् ।  
  
शरं चक्रं शलाकञ्च वामदक्षिणतः शृणु ।  
  
सिद्धाख्यवटुकञ्चैव सन्देहवटुकं पुनः ।  
  
समयाद्यं तथाङ्गानि पत्राद्यञ्च क्रिया तथा ।  
  
पुत्रं तेषामनन्तन्तु वटुकं शक्तिवामतः ।  
  
तारेण भावयुक्तेन नमसान्तेन चार्चयेत् ।  
  
अजितापराजिता चैव जया च विजया पुनः ।  
  
काली चैव तथा श्यामा मङ्गला सिद्धिरेव च ।  
  
कात्यायन्याः प्रवक्ष्यामि मन्त्रं सर्वार्थसाधनम् ।  
  
वागाद्या जयदुर्गायास्तारमूले महेश्वरि ! ।  
  
ततश्चार्कभुजायाश्च कमलाद्यं समुद्धरेत् ।  
  
मायान्यासञ्च सर्वत्र द्विभुजायाश्च वाग्भवम् ।  
  
सिन्दूरार्कप्रसङ्काशां पीनोन्नतपयोधराम् ।  
  
त्रिनेत्रां महिषघ्नीञ्च चन्द्रलेखांशुभिर्युताम् ।  
  
करैश्चतुर्भिः खड्गञ्च शूलं चक्रं गदां तथा ।  
  
वामे चर्माङ्कुशं घण्टां मुण्डपञ्चकमेव च ।  
  
यवाद्याः पूजयेत् पत्रे श्रीकण्ठादींश्च तद्वहिः ।  
  
अथ चाष्टभुजायाश्च ध्यानं वक्ष्ये समाहितः ।  
  
सूर्यकोटिप्रतीकाशां त्रिनेत्रां शशिशेखराम् ।  
  
मृगचर्मोत्तरासङ्गां सिंहस्कन्धनिवासिनीम् ।  
  
अष्टभिर्बाहुभिः खड्गं चक्रं दक्षिणबाहुभिः ।  
  
वज्राशनिं कपालञ्च वामे चर्म धनुः शरम् ।  
  
घण्टाञ्च परशुञ्चैव क्रमादस्त्राणि वै प्रिये ! ।  
  
पुष्ट्यादिमातरः पत्रे श्रीकण्ठादींश्च तद्बहिः ।  
  
प्। ५३१) चतुर्भुजायाः श्रीवत्सध्यानं वैष्णवचोदितम् ।  
  
सिंहारूढां महाभीमां शूलं चक्रं धनुस्तथा ।  
  
शङ्खं पद्मञ्च महिषं निघ्नन्तीं परिचिन्तयेत् ।  
  
  
इति दुर्गाविशेषपूजा ।  
  
  
अथ दुर्गानाममाहात्म्यं तत्र स्वरूपं दर्शयत्रि रुद्रजामले ।  
  
तवर्गतृतीयो वर्णः पञ्चमस्वरसंयुतः ।  
  
कवर्गस्य तृतीयश्च रेफं तस्योपरि प्रिये ! ।  
  
द्वितीयस्वरसंयुक्तं नामेदं परिकीर्तितम् ।  
  
  
अथ नाममाहात्म्यम् ।  
  
  
मुण्डमालातन्त्रे द्वितीयपटले ।  
  
न हि दुर्गासमा पूजा न हि दुर्गासमो जपः ।  
  
न हि दुर्गासमं ज्ञानं न हि दुर्गासमं तपः ।  
  
दुर्गायाश्चरितं यत्र तत्र कैलासमन्दिरम् ।  
  
  
तृतीयपटले ।  
  
  
दुर्गास्मरणजं देवि ! दुर्गास्मरणजं फलम् ।  
  
दुर्गायाः स्मरणेनैव किं न सिध्यति भूतले ।  
  
शैवो वा वैष्णवो वापि शाक्तो वा गिरिनन्दिनि ! ।  
  
भजेद्दुर्गां स्मरेद्दुर्गां यजेद्दुर्गां शिवप्रियाम् ।  
  
तत्क्षणाद्देवदेवेशि ! मुच्यते भवबन्धनात् ।  
  
  
तथा ।  
  
  
दुर्गाया मन्त्रमाकारं नानातन्त्रे श्रुतं त्वया ।  
  
दुर्गे दुर्गेति दुर्गाया दुर्गे नामपरं मनुम् ।  
  
यो भजेत् सततं चण्डि ! जीवन्मुक्तः स मानवः ।  
  
हे दुर्गे ! दुर्गे घोरसङ्कटे दुर्गायाः परं मनुं दुर्गे इति नामशतं यो   
भजेज्जपेत् स जीवन्नपि मुक्तो भवेदित्यन्वयः ।  
  
  
फलान्तरमाह तत्रैव ।  
  
  
महोत्पाते महारोगे महाविपदसङ्कटे ।  
  
महादुःखे महाशोके महाभये समुत्थिते ।  
  
यः सदा संस्मरेद्दुर्गां यो जपेत् परमं मनुम् ।  
  
स जीवलोके देवेशि ! नीलकण्ठत्वमाप्नुयात् ।  
  
महोत्पातादिषु दुर्गां यः स्मरेत् स्मृतिविषयताशालिनीं कुर्याद्यश्च जपन्   
मानसप्रत्यक्षविषयतावतीं कुर्यात् स नीलकण्ठत्वमाप्नुयात् कालकूटस्येव   
महोत्पातादेः पातृत्वे लभेत् ।  
  
उत्तरत्र तु नीलकण्ठत्वं शिवत्वमित् सर्वं समञ्जसमिति ।  
  
प्। ५३२) तदेव स्पष्टयति चतुर्थपटले ।  
  
श्रद्धयाऽश्रद्धया वापि यः कश्चिन्मानवः स्मरेत् ।  
  
दुर्गां दुर्गशतं तीर्य स याति परमां गतिम् ।  
  
सप्तमपटले ।  
  
नानातन्त्रमतं देवि ! नानारत्नं प्रकाशितम् ।  
  
ब्रह्मस्वरूपं विज्ञातुं कः समर्थो महीतले ।  
  
नानामार्गे प्रधावन्ति पशवो हतबुद्धयः ।  
  
श्रीदुर्गाचरणाम्भोजं हित्वा यान्ति रसातलम् ।  
  
सत्यं वच्मि हितं वच्मि पथ्यं वच्मि पुनः पुनः ।  
  
न भुक्तिश्च न मुक्तिश्च विना दुर्गानिषेवणात् ।  
  
अष्टमपटले ।  
  
भक्त्या भगवतीं दुर्गां दुःखदारिद्र्यनाशिनीम् ।  
  
संस्मरेत् प्रजपेद्ध्यायेत् स मुक्तो नात्र संशयः ।  
  
जीवन्मुक्तः स विज्ञेयस्तन्त्रभक्तिपरायणः ।  
  
स साधको महाज्ञानी यश्च दुर्गापदानुगः ।  
  
न च भुक्तिर्न वा मुक्तिर्न गतिर्नगनन्दिनि ! ।  
  
विना दुर्गां जगद्धात्रि ! निष्फलं जीवनं भवेत् ।  
  
शक्तिमार्गरतो भूत्वा योऽन्यमार्गे प्रधावति ।  
  
न च शाक्तास्तस्य वक्त्रं परिपश्यन्ति शङ्करि ! ।  
  
विना दुर्गां जगद्धात्रि ! वाग्जालशास्त्रमोहिताः ।  
  
अन्यदेवं भजन्ते ते चान्यशास्त्रेषु घूर्णिताः ।  
  
पिच्छिलातन्त्रे पूर्वखण्डे तृतीयपटले ।  
  
न दुर्गानामसदृशं नामास्ति जगतीतले ।  
  
यस्य स्मरणमात्रेण पलायन्ते मह्यपदः ।  
  
  
दुर्गानामस्मरणेन सर्वविद्यास्मरणमाह ।  
  
तारिणी सुन्दरी काली दुर्गा च भैरवी तथा ।  
  
भुवनेशी महालक्ष्मीस्तासां दुर्गेति नाम वै ।  
  
तासामिति बहुवचनाद्गणो लभ्यते ।  
  
प्रागुक्तनाम्नो मन्त्रत्वमत्र स्पष्टयति ।  
  
दुर्गानाममहामन्त्रः सर्वमन्त्रोत्तमोत्तमः ।  
  
लक्षसङ्ख्याजपेनैव पुरश्चर्या विधीयते ।  
  
राजादिभयमापन्ने दुर्गानाम परा गतिः ।  
  
महापदि महात्रासे महादारिद्र्यसङ्कटे ।  
  
लक्षसङ्ख्याजपेनैव पलायन्ते महापदः ॥  
  
  
जामले ।  
  
  
शिव उवाच ।  
  
  
आरोग्यस्य च सम्पत्तेर्ज्ञानस्य च महोदयः ।  
  
प्। ५३३) नामेदं परमो हेतुर्मुक्तये भवसङ्गिनाम् ।  
  
कलिकाले विशेषेण महापातकिनामपि ।  
  
निस्तारबीजं विज्ञेयं नामसंस्मरणं प्रिये ! ।  
  
परदाररतोऽपि स्यात् परद्रव्यापहारकः ।  
  
सोऽपि पापात् प्रमुच्येत यो वा स्यादतिपातकी ।  
  
ब्रह्महत्या सुरापानं स्तेयं गुर्वङ्गनागमः ।  
  
तस्मादपि प्रमुच्येत यदि नाम स्मरेत् सुधीः ।  
  
विष्णुनामसहस्रेभ्यो ह्यधिकं परमेश्वरि ! ।  
  
दुर्गानाम समाख्यातं चतुर्वेदविदां मतम् ।  
  
दुर्गानामजपात् पापं सर्वं याति हि तत्क्षणात् ।  
  
वेदेष्वागमतन्त्रेषु पुराणेषु सुनिश्चितम् ।  
  
हरिनाम्नः परं नास्ति वैष्णवानामिदं स्मृतम् ।  
  
तादृशाञ्च मते ज्ञेयं दुर्गानाम ततोऽधिकम् ।  
  
न तस्य दुर्लभं किञ्चित् परत्रेह च सुन्दरि ! ।  
  
यः स्मरेत् सततं दुर्गां स एव श्रीसदाशिवः ।  
  
शौचाचारविहीनोऽपि संस्मरेत् परमेश्वरीम् ।  
  
स एव परमं स्थानं कथितं वीरवन्दिते ! ।  
  
वैष्णवानाञ्च शैवानां शुद्धानां यादृशी गतिः ।  
  
नामसंस्मरणाद्यस्य तथा शाक्तजनस्य च ।  
  
कर्मणानेन देवेशि ! नाधिकारी यमो मम ।  
  
दुर्गानामजपो यस्य किं तस्य कथयामि ते ।  
  
अहं पञ्चाननः कान्ते ! वर्षकोटिशतैरपि ।  
  
यावद्भूर्वायुराकाशं जलं वह्निः शशी ग्रहाः ।  
  
तावत्तिष्ठन्ति ते स्वर्गे दुर्गानामपरायणाः ।   
  
धनी पुत्री सुखी सोऽपि चिरजीवी भवेद्भुवि ।  
  
प्रत्यहं यो जपेद् भक्त्या शतमष्टोत्तरं शुचिः ।  
  
अष्टोत्तरसहस्रन्तु यो जपेद्भक्तिमान् नरः ।  
  
प्रत्यहं परमेशानि ! तस्य पुण्यफलं शृणु ।  
  
धनार्थी धनमाप्नोति ज्ञानार्थो ज्ञानमेव च ।  
  
रोगार्तो मुच्यते रोगात् बद्धो मुच्येत बन्धनात् ।  
  
भीतो भयात् प्रमुच्येत पापान्मुच्येत पातकी ।  
  
पुत्रार्थी पुत्रमाप्नोति देवि ! सत्यं न संशयः ।  
  
अयुतं यो जपेद्भक्त्या प्रत्यहं परमेश्वरि ! ।  
  
निग्रहानुग्रहे शक्तः स भवेत् कल्पपादपः ।  
  
तस्य क्रोधाद्भवेन्मृत्युः प्रसादे परिपूर्णता ।  
  
प्। ५३४) एवञ्च तं विजानीयात् समर्थं सर्वकर्मणि ।  
  
मासि मासि च यो लक्षं जपं कुर्याद्वरानने ! ।  
  
न तस्य ग्रहपीडा स्यान्नापि बन्धुवियोजनम् ।  
  
न चैश्वर्यं क्षयं याति न च सर्पक्षतं क्वचित् ।  
  
नाग्निचौरभयं वापि न चारण्ये जले भयम् ।  
  
पर्वतारोहणे देवि ! सिंहव्याघ्रभयादिके ।  
  
भूतप्रेतपिशाचानां भयं वा कुत्रचिद्भवेत् ।  
  
न च वैरिभयं कान्ते ! न च दस्युभयं पथि ।  
  
ज्वरादीनाञ्च रोगाणां न शरीरे स्थितिः क्वचित् ।  
  
परलोके भवेत् स्वर्गी कथितं वीरवन्दिते ! ।  
  
चन्द्रसूर्यसमो भूत्वा वसेत् कल्पायुतं दिवि ।  
  
वाजपेयसहस्रस्य यत् फलं स्याद्वरानने ! ।  
  
प्रत्यहं तत् फलं दुर्गानामजापाद्वरानने ! ।  
  
पूजाकाले जपेद्यस्तु गङ्गातीरे च मानवः ।  
  
शताश्वमेधयज्ञानां फलमाप्नोति साधकः ।  
  
प्राजापत्यव्रते यादृक् तथा चान्द्रायणेऽपि वा ।  
  
एकादस्युपवासेन कोटिसङ्ख्येन यादृशम् ।  
  
चन्द्रसूर्यग्रहे गत्वा गङ्गायाञ्च सुरेश्वरि ! ।  
  
कुरुक्षेत्रे च सर्वस्वदाने यत् फलमीरितम् ।  
  
प्रयागादिषु तीर्थेषु माघस्नाने च यत् फलम् ।  
  
शिवरात्रिचतुर्दश्यां शम्भोश्चैव प्रपूजनात् ।  
  
रथस्थं वामनं दृष्ट्वा क्षेत्रे श्रीपुरुषोत्तमे ।  
  
कामरूपे महामायां कामाख्यायोनिमण्डले ।  
  
पूजयित्वा फलं यादृक् दुर्गानाम ततोऽधिकम् ।  
  
अष्टम्याञ्च चतुर्दश्यां नवम्याञ्च महानिशि ।  
  
श्मशाने च जपं कुर्याच्चाण्डालहृदयोपरि ।  
  
दिगम्बरो निरातङ्को मुक्तकेशो भवेद्यदि ।  
  
स सिद्धिं समवाप्नोति देवानामपि दुर्लभाम् ।  
  
शनिभौमदिने देवि ! भवेदिन्दुक्षयो यदि ।  
  
तत्रायुतं जपेद्यस्तु निरातङ्को महानिशि ।  
  
संवन्द्यो देवतानाञ्च मुनीन्द्राणाञ्च सुन्दरि ! ।  
  
भौमवारे महादेवि ! यदि स्यादष्टमीतिथिः ।  
  
बिल्वपत्रसहस्रैस्तु तत्र सम्पूज्य पार्वतीम् ।  
  
बलिं दद्याद्विधानेन जप्त्वा नामसहस्रकम् ।  
  
यद्यदिष्टतमं लोके तत्तदाप्नोति निश्चितम् ।  
  
प्। ५३५) कृष्णाष्टमीसमायुक्तनिशायां स गणो भवेत् ।  
  
तत्र गत्वा श्मशाने वै शनिवारे वरानने ! ।  
  
पशूनां घातनं कृत्वा योनिमुद्रां विधाय च ।  
  
सर्वपापविनिर्मुक्तः साधकः साधयेच्छिवाम् ।  
  
अष्टम्याञ्च चतुर्दश्यां नवम्याञ्चैव पार्वति ! ।  
  
शतमष्टोत्तरं यस्तु दुर्गानामजपं चरेत् ।  
  
स लभेद्वाञ्छितं सर्वमिह लोके परत्र च ।  
  
गङ्गागोदावरीरेवायमुनाजलसन्निधौ ।  
  
यो जपेत् साधको भक्त्या सहस्रञ्च तिथिक्षये ।  
  
परस्त्रीहरणात् पापं परद्रव्यापहारणात् ।  
  
सर्वं तत् क्षयमाप्नोति महारौरवकारणम् ।  
  
कामरूपे महातीर्थे कामाख्यायोनिसन्निधौ ।  
  
लक्षमेकं जपेद्यस्तु निशायां वीरवन्दिते ! ।  
  
स च वागीश्वरो भूत्वा परत्र शिवतां व्रजेत् ।  
  
भवानीसन्निधौ यस्तु वाराणस्यां जपं चरेत् ।  
  
दरिद्रोऽपि धनी भूत्वा शिवलोके महीयते ।  
  
  
इति दुर्गानामफलम् ।  
  
  
अथ दुर्गाशतनामस्तोत्रम् ।  
  
  
मुण्डमालातन्त्रे द्वितीयपटले ।  
  
दुर्गायाः शतनामानि शृणु त्वं भवगेहिनि ! ।  
  
दुर्गा भवानि देवेशी विश्वनाथप्रिया शिवा ।  
  
घोरदंष्ट्रा करालास्या मुण्डमालाविभूषणा ।  
  
रुद्राणी तारिणी तारा माहेशी भववल्लभा ।  
  
नारायणी जगद्धात्री महादेवप्रिया जया ।  
  
विजया च जयाराध्या शर्वाणी हरवल्लभा ।  
  
असिता चाणिमा देवी लघिमा गरिमा तथा ।  
  
महेशशक्तिर्विश्वेशी गौरी पर्वतनन्दिनी ।  
  
नित्या च निष्कलङ्का च निरीहा नित्यनूतना ।  
  
रक्ता रक्तमुखी वाणी वसुयुक्ता वसुप्रदा ।  
  
रामप्रिया रामरता रघुनाथवरप्रदा ।  
  
राज्येश्वरी राज्यरता कृष्णा कृष्णवरप्रदा ।  
  
यशोदा राधिका चण्डी द्रौपदी रुक्मिणी तथा ।  
  
गुहप्रिया गुहरता गुहवंशविलासिनी ।  
  
गणेशजननी माता विश्वरूपा च जाह्नवी ।  
  
गङ्गा काली च काशी च भैरवी भुवनेश्वरी ।  
  
निर्मला च सुगन्धा च दैवकी देवपूजिता ।  
  
दक्षजा दक्षिणा दक्षा दक्षयज्ञविनाशिनी ।  
  
सुशीला सुन्दरी सौम्या मातङ्गी कमला कला ।  
  
प्। ५३६) निशुम्भनाशिनी शुम्भनाशिनी चण्डनाशिनी ।  
  
धूम्रलोचनसंहर्त्री महिषासुरमर्दिनी ।  
  
उमा गौरी कराला च कामिनी विश्वमोहिनी ।  
  
इत्येवं शतनामानि कथितानि वरानने ! ।  
  
नामस्मरणमात्रेण जीवन्मुक्तो भवेन्नरः ।  
  
यः पठेत् प्रातरुत्थाय स्मृत्वा दुर्गापदद्वयम् ।  
  
मुच्यते जन्मबन्धेभ्यो नात्र कार्या विचारणा ।  
  
सन्ध्याकाले दिवाभागे निशायां वा निशामुखे ।  
  
पठित्वा शतनामानि मन्त्रसिद्धिं लभेद्ध्रुवम् ।  
  
अज्ञात्वा स्तवराजञ्च दश विद्या भजेद् यदि ।  
  
तथापि नैव सिद्धिः स्यात् सत्यं सत्यं महेश्वरि ! ।  
  
  
इति मुण्डमालातन्त्रे दुर्गाशतनामस्तोत्रं समाप्तम् ।  
  
  
अथ दुर्गागीता ।  
  
  
तथा सप्तमप्टले ।  
  
  
नानातन्त्रमतं देवि ! नानारत्नं प्रकाशितम् ।  
  
ब्रह्मस्वरूपं विज्ञातुं कः समर्थो महीतले ।  
  
नानामार्गे प्रधावन्ति पशवो हतबुद्धयः ।  
  
श्रीदुर्गाचरणाम्भोजं हित्वा यान्ति रसातलम् ।  
  
सत्यं वच्मि हितं वच्मि पथ्यं वच्मि पुनः पुनः ।  
  
न भुक्तिश्च न मुक्तिश्च विना दुर्गानिषेवणात् ।  
  
पार्वत्युवाच ।  
  
गोलके चैव राधाहं वैकुण्ठे कमलात्मिका ।  
  
ब्रह्मलोके च सावित्री भारती वाक्स्वरूपिणी ।  
  
कैलासे पार्वती देवी मिथिलायाञ्च जानकी ।  
  
द्वारकायां रुक्मिणी च द्रौपदी नागसाह्वये ।  
  
गायत्री वेदजननी सन्ध्याहञ्च द्विजन्मनाम् ।  
  
योगमध्ये पूषाहञ्च पुष्पे कृष्णाऽपराजिता ।  
  
पत्रे मालूरपत्रञ्च पीठे योनिस्वरूपिणी ।  
  
हरिहरात्मिका विद्या ब्रह्मविष्णुशिवार्चिता ।  
  
विशेषानुग्रहेणैव विज्ञेया शङ्कर ! प्रभो ! ।  
  
यत्र कुत्र स्थले नाथ ! शक्तिस्तिष्ठति शङ्कर ! ।  
  
तत्रैवाहं महादेव ! निश्चितं मतमुत्तमम् ।  
  
शक्तिमार्गं परित्यज्य योऽन्यमार्गे हि धावति ।  
  
करस्थं स मणिं त्यक्त्वा भूतिभारं प्रधावति ।  
  
भूतिभारं भस्मभारम् ॥  
  
  
इति दुर्गागीता समाप्ता ॥  
  
  
प्। ५३७) अथ बलिः ॥  
  
  
समयाचारतन्ते ॥  
  
सर्वासां देवतानाञ्च बलिदानं शृणुष्व मे ।  
  
येन कृत्वाशु लभते यथोक्तफलमुत्तमम् ।  
  
नित्यन्तु भोजने काले मूलमन्त्रेण साधकः ।  
  
कारयेद्बलिदानञ्च भोजनात् प्रथमं प्रिये ! ।  
  
ततश्चानन्तरं कुर्याद्भोजनं स्थिरमानसः ।  
  
भोजनानन्तरं देवि ! शुचिस्थः कृतवान् भवेत् ।  
  
बलिं समुद्धरेद् यत्रादेकान्ते स्थापयेत्तदा ।  
  
स्थापयित्वा बलिं तत्र विहरेच्च यथासुखम् ।  
  
उत्तराम्नायेषु देवेशि ! मातङ्गी या प्रकीर्तिता ।  
  
तस्या बलिं भोजनान्ते विनैवाचमने कृते ।  
  
मूलमन्त्रेण सुभगे ! बलिं दद्याद्दिने दिने।  
  
ततः किञ्चिज्जपं कृत्वा ततश्चाचमनादिकम् ।  
  
पुनश्च रात्रौ सर्वेषां बलिं कृत्वा प्रयत्नतः ।  
  
यथोक्तविधिना कुर्याद् यथोक्तफलमाप्नुयात् ।  
  
बलिश्च द्विविधो देवि ! सात्त्विको राजसस्तथा ।  
  
सात्त्विको बलिराख्यातो मांसरक्तादिवर्जितः ।  
  
राजसो मांसरक्तादियुक्तः स प्रोच्यते प्रिये ! ।  
  
गायत्रीतन्त्रे पञ्चमब्राह्मणपटले ।  
  
त्रिविधा बलयः प्रोक्ता उत्तमाधममध्यमाः ।  
  
उत्तमश्चोत्तमं दद्यान्मध्यमो मध्यमं तथा ।  
  
अधमः कथ्यते देवि ! अधमेऽप्यधमा गतिः ।  
  
दशसङ्ख्यबलिर्यत्र मध्यमस्तेन कथ्यते ।  
  
सात्त्विकी उत्तमा पूजा यदि दद्यान्महाबलिम् ।  
  
अष्टमीनवमीसन्धौ दद्याद्यत्रान्महाबलिम् ।  
  
शतं सहस्रं लक्षं वा अयुतं कोटिकोटिशः ।  
  
शस्यते नृपतिश्रेष्ठः सात्त्विकोपूजने बलिः ।  
  
एकेन बलिदानेन चतुर्वर्गमवाप्नुयात् ।  
  
बहुभिर्बलिदानैस्तु परम्ब्रह्ममयो भवेत् ।  
  
बहुभिर्बलिदानैस्तु जपयज्ञैस्तु भूपतेः ।  
  
क्रियते सात्त्विकी पूजा सात्त्विकी तेन कथ्यते ।  
  
दशभिः पशुभिः पूजा जपयज्ञैस्तथैव च ।  
  
या कृता शारदी पूजा राजसी तेन कीर्तिता ।  
  
बलिभिः पञ्चभिः पूजा तामसी तेन कीर्तिता ।  
  
  
मत्स्यसूक्ते ॥  
  
  
साधकास्त्रिविधाः प्रोक्ताः सात्त्विका राजसास्तथा ।  
  
प्। ५३८) तामसाश्च तथा देवि ! तेषां वक्ष्यामि लक्षणम् ।  
  
सात्त्विकः सात्त्विकैर्युक्तो लक्षणैश्चैव सुन्दरि ! ।  
  
सात्त्विकं बलिदानादि नित्यं कुर्यात् प्रयत्नतः ।  
  
राजसो राजसगुणैर्युक्तः सत्यं वरानने ! ।  
  
राजसं बलिदानादि सुरेशे ! राजसैर्युतः ।  
  
तामसस्तामसगुणै राजसाद्यैर्युतः प्रिये ! ।  
  
न श्रद्धा बलिदानेषु पूजनादिषु सुन्दरि ! ।  
  
न स्तोत्रपाठहोमेषु नाममात्रेण साधकः ।  
  
योगिनीतन्त्रे उत्तरखण्डे सप्तमपटले ॥  
  
विप्राणां क्षीरबलयः शाल्यन्नं वाथ पायसम् ।  
  
घृतप्लुतं चरुफलं पुष्पं तस्य घृतान्वितम् ।  
  
प्रदद्याच्च गवां क्षीरं दुग्धाम्राम्लान् निवेदयेत् ।  
  
शाल्यन्नं वाथ समधुं ससरं खण्डमोदकम् ।  
  
राज्ञां हि पशवः शस्ता वैश्यानां व्रीहयस्तथा ।  
  
क्षौद्रं वृषलजातीनां सर्वेषां पशवोऽथवा ।  
  
निवेदयेत् शोणगण्डं मानुषं वा लुलापकम् ।  
  
वराहं वाथ छगलं चामरं वारुणं तथा ।  
  
मेषञ्चाथ वराहञ्च गोधिकाञ्च निवेदयेत् ॥  
  
  
मत्स्यसूक्ते ॥  
  
  
लुलापञ्च तथा खड्गं चामरञ्च वराहकम् ।  
  
कच्छपं शल्लकीं गोधां मानुषं तदनन्तरम् ।  
  
न दद्याद्ब्राह्मणो मद्यं मानुषञ्च तथा रुरुम् ।  
  
त्रैपक्षिकान्न विवर्णान् मानुषान्न कृशानपि ।  
  
संवत्सरात् परं छागं यावत् स्यात्तु त्रिहायणम् ।  
  
वराहदन्तसदृशविषाणाभ्यां सुशोभनम् ।  
  
मदगन्धसमायुक्तं रोमराजिविराजितम् ।  
  
कृष्णं तारणकञ्चैवं तृप्तौ द्वादशवार्षिकम् ॥  
  
जातिभेदे वर्णविशेषमाह तत्रैव ॥  
  
श्वेतञ्च छागलञ्चैव ब्राह्मणस्य विशिष्यते ।  
  
रक्तं श्वेतं क्षत्रियस्य वैश्यस्य गौरमेव च ।  
  
नानावर्णं हि शूद्रस्य सर्वेषामञ्जनप्रभम् ।  
  
  
योगिनीतन्त्रे ॥  
  
  
पशूनाञ्चैव षण्मासात् परतश्च बलिर्भवेत् ।  
  
छागलः कृष्णः श्वेतो वा द्विवर्षात्परतो यदि ।  
  
तथा चाश्वं मृगञ्चैव छागञ्च पर्वतीयकम् ।  
  
मूषिकञ्च करालञ्च क्षुद्रमार्जारमेव च ॥  
  
वर्ज्यमपि तत्रैव ॥  
  
काकोलं कलविङ्गञ्च राजहंसञ्च शारिकम् ।  
  
प्। ५३९) शुकं गृध्रञ्च काकोलं मयरं चित्रकं तथा ।  
  
अश्वञ्च वेणुपृष्ठञ्च कृष्णपारावतञ्च यत् ।  
  
वृहत्कपोतकञ्चैव खञ्जरीटं तथैव च ।  
  
वकञ्चैव बलाकञ्च प्रयत्नेन विवर्जयेत् ॥  
  
बल्यन्तरमाह तत्रैव ॥  
  
रम्भा जाती बीजपूरं सुगन्धिपरिमिश्रितम् ।  
  
मिश्रीकृत्य बलिं दद्यादष्टम्याञ्च विशेषतः ।  
  
प्रयोगे बलिमन्त्रोऽयं प्रयोगान् धारयेद् यदि ।  
  
अर्द्धरात्रे बलिं दद्यान्नित्यं देवि ! चतुष्पथे ।  
  
परसैन्यग्रहाविष्टरोगकृत्यानिवारणम् ।  
  
प्रणवं पूर्वमुच्चार्य उग्रतारे ततः परम् ।  
  
विकटदंष्ट्रं परपक्षं मोहयद्वयमुच्चरेत् ।  
  
खादयद्वन्द्वमुच्चार्य पक्षद्वन्द्वं वदेत् पुनः ।  
  
ये मां हिंसितुमुद्यता योगिनीचक्रे तान् दारय हुं फट् स्वाहा ।  
  
सर्वविद्यामाकर्षयाकर्षय छेदय छेदय हन हन कपाले गृह्ण गृह्ण स्वाहेति ॥  
  
अनेनैव च देवेशि ! बलिं दद्यान्महेश्वरि ! ।  
  
वृहन्नीलतन्त्रे षष्ठपटले ॥  
  
ततः शत्रुबलिं राजा दद्यात् क्षीरेण निर्मितम् ।  
  
द्वयं छिन्द्यात् क्रोधदृष्ट्या प्रहारजनकेन च ।  
  
कोपेन च सकृद्देवि ! सत्यं सत्यं महेश्वरि ! ।  
  
प्राणप्रतिष्ठां कृत्वा वै शत्रुनाम्ना महेश्वरि ! ।  
  
शत्रुक्षयो महेशानि ! भवत्येव न संशयः ।  
  
शत्रुमधिकृत्य विशेषस्तु मत्स्यसूक्ते ॥  
  
मन्त्रेणानेन देवेशि ! प्रकुर्यात् पूर्वनिर्मितम् ।  
  
कात्यायन्यम्बिके ! तारं हनयुग्मं दहद्वयम् ।  
  
पचद्वन्द्वं मथद्वन्द्वं प्रथमद्वन्द्वमेव च ।  
  
माया द्वयं वशञ्चैव चण्डि ! चण्डि ! च तारकम् ।  
  
नारसिंहद्वयं पश्चात् मन्दरञ्च सतारकम् ।  
  
चामुण्डे ! प्रणवञ्चैव भक्षयेति दहद्वयम् ।  
  
मथद्वयं पचद्वन्द्वं छिन्धियुग्मं ततो न्यसेत् ।  
  
ॐ जयद्वितयञ्चैव स्फोटयद्वितयं तथा ।  
  
कर्तयद्वितयस्यान्ते ततो दह समीरयेत् ।  
  
मम शत्रुं समुत्तार्य ततो बीजं समुच्चरेत् ।  
  
दाहयदाहय द्वन्द्वं ततश्छेदय मोहय ।  
  
छेदयद्वितयस्यान्ते विश्लेषय ततः परम् ।  
  
मम शत्रुपदस्यान्ते मन्त्र मुच्चारयेत्ततः ।  
  
तारं हनयुगस्यान्ते भक्षयद्वितयं तथा ।  
  
प्। ५४०) त्रासयनाशयद्वन्द्वमावेशय ततः परम् ।  
  
आरोहयस्फोटयान्ते उच्चाटययुगं ततः ।  
  
उन्मत्तययुगस्यान्ते इमं मन्त्रमुदीरयेत् ।  
  
कृष्णपुष्पं समादाय कुर्यान्निर्मञ्छनं स्वयम् ।  
  
कलत्राणाञ्च देवेशि ! मन्त्रेणानेन दापयेत् ।  
  
विलयं यान्तु ते सर्वे ये मां हिंसन्ति जन्तवः ।  
  
मृत्युरोगभयक्लेशाः पतन्तु शत्रुमस्तके ।  
  
विमुखं क्रोधदृष्टिञ्च पातयेच्छत्रुमस्तके ।  
  
कवचद्वन्द्वमुच्चार्य स्वाहाद्वन्द्वमुदीरयेत् ।  
  
छागादीनामुत्तरोत्तरं प्राशस्त्यमुक्तं मत्स्यसूक्ते महातन्त्रे ॥  
  
चामराणाञ्च दशकैश्छागलैकं विशिष्यते ।  
  
दशभिश्छागलैर्देव ! कूर्म एकः प्रशस्यते ।  
  
कूर्मस्य च शतेनापि शशकैको विशिष्यते ।  
  
शशकस्य शतेनापि स्वगात्ररुधिरं श्रुतम् ।  
  
यावत् पद्मदलं पूर्णं तावन्मात्रं महेश्वरि ! ।  
  
ततः शतपुटानाञ्च शललैको विशिष्यते ।  
  
शललस्य सहस्रेण वराहस्तु विशिष्यते ।  
  
द्वे सहस्रे वराहस्य महिषः श्रेष्ठ उच्यते ।  
  
द्वे सहस्रे लुलापस्य खड्ग एको विशिष्यते ।  
  
खड्गानान्तु सहस्रेण मानुषे चातुलं फलम् ।  
  
द्वे सहस्रे मनुष्यस्य शोणतुण्डः प्रशस्यते ।  
  
द्वे शते शोणतुण्डस्य श्वेतग्रीवः प्रशस्यते ।  
  
श्वेतग्रीवशतेनापि गोधिका तूत्तमा मता ।  
  
गोधिकानां शतेनापि नरस्य च कुमारकः ।  
  
दशैणस्य समा गोधा गोधाया दशपार्षतम् ।  
  
पार्षतस्य दशानान्तु मेष एको विशिष्यते ।  
  
मेषस्य दशमध्ये तु छागलश्च विशिष्यते ।  
  
दशानां छागलानाञ्च कृष्णवर्णो विशिष्यते ।  
  
तिलाक्षतेन पुष्पेण चाष्टाष्टौ च विशिष्यते ।  
  
छागस्य कृष्णवर्णस्य श्वेत एको विशिष्यते ।  
  
श्वेतवर्णस्य दशकं मुकुटं यदि मस्तके ।  
  
प्रशस्तं तं विजानीयादक्षतञ्च विचारयेत् ।  
  
शतं तस्माल्लुलापैकं तच्छतं खड्गमेव च ।  
  
शतानामथ खड्गानां मानुषश्च विशिष्यते ।  
  
दशकञ्च नराणाञ्च वराहैको विशिष्यते ।  
  
प्। ५४१) वराहस्य फलं देवि ! सैरिभैस्तोषयेच्छिवाम् ।  
  
सैरिभस्य शतानाञ्च गोधाह्वयो विशिष्यते ।  
  
गोधिकानां शतानाञ्च स्वगात्ररुधिरं तथा ।  
  
तत्समं शोणतुण्डञ्च श्वेतग्रीवं तथैव च ।  
  
अर्द्धरात्रौ तु कुष्माण्डं पर्वतीयं विना प्रिये ! ।  
  
लुलापदाने यत् प्रोक्तं छित्वा दत्त्वा च यत् फलम् ।  
  
खड्गञ्च दशवर्षीयं लुलापं वत्सरात्परम् ।  
  
प्रशस्तं श्वेतवर्णन्तु खड्गं श्वेतं विवर्जयेत् ।  
  
सैरिभञ्च श्वेतकृष्णं मनुष्यं श्यामसुन्दरम् ।  
  
द्वादशाब्दात् परञ्चैव यावद्यावत् स पुष्कलम् ।  
  
तावदेव महेशानि ! किञ्चिन्नाद्यान्महामुनिः ।  
  
पक्षिणः कच्छपा ग्राहाः स्थलजा जलजा अपि ।  
  
कामना तु ॥  
  
अद्य दीर्घायुरारोग्यविजयावच्छिन्नविपुलभोगप्राप्तिपूर्वक-  
ध्वजमालाकुलविमानवरारोहणावच्छिन्नब्रह्मलोकप्राप्तिकामो भगवत्यै   
छागलदशकं दद्यात् ॥  
  
  
खड्गाभिमन्त्रणं कुर्यात्तेन खड्गेन छेदयेत् ।  
  
पूजयेद्रक्तपुष्पेण गन्धेन चन्दनेन च ।  
  
तारं मायायुगं कालियुग्मं स्याद्विकटं न्यसेत् ।  
  
दंष्ट्राकरालि निष्पेषफेत्कारिणि च खादय ।  
  
सृ अजं पिब पिब तूर्णं रुधिरं नारसिंहके ।  
  
द्वितीयं किरिकिरिद्वन्द्वं कालियुग्मं ततः परम् ।  
  
व्रजेश्वरिपदं ङेऽन्तं वसखड्गधनुः स्मृतम् ।  
  
रुधिरे शर्करां दद्यात् पानीयञ्च ससैन्धवम् ।  
  
गन्धं सुकुसुमं दद्याद्दर्भयुग्मन्तु निक्षिपेत् ॥  
  
त्रिपदं त्रिशूलम् ॥  
  
ॐ कालि ! कालि ! महाकालि ! कालिके ! पापनाशिनि ! ।  
  
शोणितञ्च बलिं गृह्ण वरदे ! वामलोचने ! ।  
  
तारं तारं ततो मायां ह्रां ह्रैं ह्रौञ्च ठद्वयम् ।  
  
तारं स्थाणुयुगं दद्यात् शेषाङ्गञ्च समुद्धरेत् ।  
  
खट्वाङ्गं नृमुण्डञ्चेति त्रिशूलधारिणीत्यपि ।  
  
विकटदंष्ट्रे करालास्ये कपालमालिनि तत्परं हां हां गृह्ण   
साट्टहासिनिपदस्यान्ते मन्त्रञ्च विकटद्वयम् ।  
  
शिवं कान्तं ततो वान्तं कं कं काल्यै नमः स्थितिः ।  
  
एष मात्स्यबलिः स्वाहा अनेनामन्त्र्य दापयेत् ।  
  
प्। ५४२) तारं मायास्फुरद्वन्द्वं हनयुगञ्च ठद्वयम् ।  
  
इन्धनमगुरुद्वन्द्वं गृह्ण गृह्ण च ठद्वयम् ।  
  
धराभिमन्त्रणं कृत्वा त्रिवर्गं परिकल्पयेत् ।  
  
पूतनां कौशिकीञ्चैव कालिकाञ्च यथाक्रमात् ॥  
  
  
योगिनीतन्त्रे खड्गपूजादौ विशेषो यथा ॥  
  
मायाबीजं समुच्चार्य कालिकालीति सुन्दरि ! ।  
  
व्रजेश्वरिपदं पश्चात् लौहदण्डाय ते नरः ।  
  
इति सम्पूज्य देवेशि ! शक्तिं सम्पूजयेत्ततः ।  
  
हुं हुं वागीश्वरीब्रह्मभ्यां नमः ।  
  
हुं लक्ष्मीनारायणाभ्याञ्च पदं ब्रूयाद्देवि ! चण्डे ! महेश्वरि ! ।  
  
नम उमामहेश्वराभ्यां नम इत्यादिनार्चयेत् ।  
  
प्रणवञ्च ततः पश्चात् कार्तिकेश्वराभ्यां नमः ।  
  
इत्यनेनैव मन्त्रेण शक्तिं प्रयोजयेन्नरः ।  
  
इति खड्गं प्रपूज्यैव विशेषेण प्रपूजयेत् ।  
  
खड्गाय खरनाशाय शक्तिकार्यार्थतत्पर ! ।  
  
पशुश्छेद्यस्त्वया शीघ्रं खड्गनाथ ! नमोऽस्तु ते ।  
  
अनेनैव च मन्त्रेण प्रणमेत् खड्गमुत्तमम् ।  
  
गृहीत्वा ताम्रपात्रञ्च जलपूर्णमुदङ्मुखः ।  
  
हर्षकामो महादेव्यै पशोश्च प्रोक्षणञ्चरेत् ।  
  
प्रोक्षणञ्च पशोः कृत्वा चोत्सृजेद्देवताधिया ।  
  
यथोक्तेन विधानेन तुभ्यमस्तु समर्पितम् ॥  
  
मत्स्यसूक्ते ॥  
  
चन्द्रहासेन खड्गेन छेदयेदुत्तमं बलिम् ।  
  
चन्द्रहासश्चतुस्तालः करवीरदलाकृतिः ॥  
  
मध्यमम् ॥  
  
पञ्चविंशाङ्गुलं मानं प्रस्तारं सार्द्धत्र्यङ्गुलम् ।  
  
एकधारेण खड्गेन यः प्राणी बध्यते किल ।  
  
न तत् फलमवाप्नोति छेत्ता च नरकं व्रजेत् ॥  
  
एकधारप्रतिप्रसवस्तु तत्रैव ॥  
  
पद्मपत्रदलाकारमेकधारं प्रशस्यते ।  
  
दण्डखड्गस्त्रिवक्रस्तु प्रशस्तो बलिकर्मणि ।  
  
सकृत् प्रहारमात्रेण बलिः स्यादुत्तरामुखः ।  
  
स्वयं पूर्वमुखो भूत्वा छेदयेदप्रमादतः ।  
  
बलिं पूर्वमुखं कृत्वा स्वयं स्यादुत्तरामुखः ।  
  
छेदयेत् तीक्ष्णखड्गेन प्रहारेण सकृद्बुधः ॥  
  
योगिनीतन्त्रे ॥  
  
छिन्ने च पतिते तस्मिन् वामभागे च निन्दितम् ।  
  
दैन्यं मध्ये च पतितं देवीच्छेदं स्मरेद्बुधः ।  
  
प्। ५४३) तत्प्रायश्चित्तमपि तत्रैव ॥  
  
ततः कुण्डान्तिके गत्वा आहुतिर्दशपञ्चभिः ।  
  
तेनैवमुत्सृजेद्दोषं बलिं लक्षेत् सलक्षणम् ॥  
  
  
मत्स्यसूक्ते ॥  
  
  
शिरश्छित्वा बलिं दद्यादजस्य रक्तमेव च ।  
  
मन्त्रेणानेन देवेशि ! प्रकुर्यात् पूर्वनिर्मितम् ॥  
  
अथ रुधिरपात्रम् ॥  
  
मत्स्यसूक्ते ॥  
  
राजतं मृण्मयं कांस्यं रैत्यं काष्ठमयं तथा ।  
  
प्रशस्तं रुधिरालोके दारुलौहमयं त्यजेत् ।  
  
शङ्खञ्चाश्मयञ्चैव अपवित्रं विवर्जयेत् ।  
  
स्वस्तिकायाः सुप्रशस्तं तथा पद्मदलस्य च ।  
  
अर्घ्यतोयप्रदानेन नरदानफलं लभेत् ।  
  
कण्ठरक्तं न दद्यात् छागलस्य विशिष्यते ।  
  
पद्मपुष्पदलस्यान्ते तथा मध्यगतस्य च ।  
  
तावद्दलप्रमाणं स्यान्मातृवदनुपूर्वकम् ॥  
  
अथ रुधिरग्रहणप्रकारस्तत्रैव ॥  
  
कियन्मांसं सरुधिरं तथा खड्गगतस्य च ।  
  
रुधिरं मस्तकञ्चैव पशोश्चापि विशेषतः ।  
  
विपरीतं पशोर्मस्ते पक्षिमस्ते च दापयेत् ।  
  
कच्छपे चामरे भासे यः प्रदीपन्तु ज्वालयेत् ।  
  
स दुर्गतिमवाप्नोति न चिरेण महेश्वरि ! ।  
  
दर्भेणापि द्विधा कृत्वा पञ्चधा रुधिरस्य ।  
  
पूर्वभागादितो दद्यान्मध्ये च तदनन्तरम् ।  
  
वामहस्ततले कृत्वा मन्त्रेणानेन मन्त्रयेत् ।  
  
कालि ! कालि ! महाकालि ! कालिके ! पापनाशिनि ! ।  
  
शोणितं तप्तकं देवदेवि ! गृह्ण नमोऽस्तु ते ।  
  
कालि कालीति मन्त्रेण चण्डिकायै निवेदयेत् ।  
  
चरकीञ्च विदारीञ्च पूतनां पापराक्षसीम् ।  
  
कौशिकीं पुरतः कृत्वा देव्यै रक्तं प्रदापयेत् ।  
  
कौशिक्याद्यामनुं वक्ष्ये धर्मकामार्थसिद्धिदम् ।  
  
तारं वा कमला माया कमला कमलामिति ।  
  
कामकला स्फें स्फें खिरञ्चैव द्विठान्तं समुदाहृतम् ।  
  
तेषामाद्यक्षरेणैव बिन्दुयुक्तेन वा पुनः ।  
  
एतत् सर्वप्रयत्नेन मन्त्रं वक्ष्यामि शङ्करि ! ।  
  
तारं व्योम ततो मायां यश्च पद्ममिदं पठेत् ।  
  
ॐ त्रिनेत्रे ! विकरालास्ये ! अस्त्रमालाविभूषिते ! ।  
  
सर्वासुरकृतान्ते ! त्वं खड्गखट्वाङ्गशूलधृक् ।  
  
प्। ५४४) त्वं खड्गखट्वाङ्गशूलधृक् ।  
  
वक्ष्ये महामनुं देवि ! तारं क्रौं क्रौमुदीरयेत् ।  
  
कौशिकाय गृह्ण गृह्ण एषान्ते च बलिद्वयम् ।  
  
अपरं तारमाया च प्रस्फुरद्वितयं दह ।  
  
चलद्वयं कुहुञ्चैव कुहुश्चैव गुलुद्वयम् ।  
  
पुनश्च मारय द्वन्द्वं बुधैर्यत् परिकीर्तितम् ।  
  
विशाखाद्यमनुं वक्ष्य येन उत्पद्यते शुभम् ।  
  
तारं ततो विकटदंष्ट्रे ङेऽन्तं हन हन द्वयम् ।  
  
वै विशिखाय स्वाहेति बलिमन्त्र उदाहृतः ॥  
  
योगिनीतन्त्रे ॥  
  
ततो रुधिरमादाय वटुकादीन् समर्चयेत् ।  
  
नै-ऋत्याञ्च महेशानि ! क्रूरं वटुकभैरवम् ।  
  
वायव्यां हुं यां योगिनीभ्यो नम इत्यादिनार्चयेत् ।  
  
ऐशान्याञ्च महेशानि ! हुं क्षौं क्षेत्रपालाय नम इत्यादिना देवि !   
गन्धपुष्पैः समर्चयेत् ।  
  
आग्नेय्यां हुं गों गणेशाय नम इत्यादिनार्चयेत् ।  
  
गन्धपुष्पैः समभ्यर्च्य बलिदानं समर्पयेत् ॥  
  
मत्स्यसूक्ते ॥  
  
भूगतं रुधिरं यत्तु भुञ्जन्ति परिचारिकाः ।  
  
यावच्च तावद्देवेशि ! लेपनं परिवर्जयेत् ॥  
  
इति बलिदानविधिः ॥  
  
अथ होमः ॥  
  
शारदातिलके पञ्चमपटले ॥  
  
वीक्षणं मूलमन्त्रेण शरेण प्रोक्षणं मतम् ।  
  
तेनैव ताडनं दर्भैर्वर्मणाभ्युक्षणं स्मृतम् ।  
  
अस्त्रेण खननोद्धारौ हृन्मन्त्रेण प्रपूरणम् ।  
  
समीकरणमन्त्रेण सेचनं वर्मणा मतम् ।  
  
कुट्टनं हेतिमन्त्रेण मर्ममन्त्रेण मार्जनम् ।  
  
विलेपनं कलारूपकल्पनं तदनन्तरम् ।  
  
त्रिसूत्रीकरणं पश्चात् हृदयेनार्चनं मतम् ।  
  
अस्त्रेण वज्रीकरणं हृन्मन्त्रेण कुशैः शुभैः ।  
  
चतुष्पथं तन्मन्त्रेण तनुयादक्षपाटनम् ।  
  
यागे कुण्डानि संस्कुर्यात् संस्कारैरेभिरीरितैः ।  
  
शरेण फडिति मन्त्रेण उत्तानेन तु हस्तेन प्रोक्षयेदिति सूत्रदर्शनाद्धस्ताग्रेण   
प्रोक्षणं तेनैव फडितिमन्त्रेणैव ।  
  
वर्मणा हुमितिमन्त्रेण मुष्टिबद्धेन हस्तेन सेचनाभ्युक्षणमिति ।  
  
हेतिमन्त्रेणास्त्रमन्त्रेण वर्ममन्त्रेणेति चतुर्षु सम्बध्यते ।  
  
तदुक्तं सोमशम्भुना ।  
  
सम्मर्जनं समालेपं कलारूपप्रकल्पनम् ।  
  
प्। ५४५) त्रिसूत्रीपरिधानञ्च वर्मणाभ्यर्चनं हृदेति ।  
  
कलारूपप्रकल्पनमिति चन्द्रसूर्याग्निकलाकल्पनमिति त्रिसूत्रीकरणम् इति सूत्रत्रयेण   
वेष्टनम् ।  
  
वज्रीकरणमिति वज्रवद्दृढीकरणमिति ।  
  
कुशैरिति प्रागुदगग्रैः ।  
  
मध्ये चतुष्पथरूपं भागं कृत्वा आवसथ्यादिकं भावयेत् ।  
  
तदुक्तं राघवभट्टधृतेन ।  
  
आवसथ्यं मध्यभागे प्राच्यां सत्यन्तु पश्चिमे ।  
  
आहवनीयस्ततोऽन्वाहार्यं दक्षिणदेशतः ।  
  
गार्हपत्यञ्च मन्त्रज्ञो भावयेदुत्तरक्रमादिति ।  
  
मन्त्रेण कवचमन्त्रेण हुमित्यनेन अक्षपाटनमन्त्रेणोद्घाटनम् ।  
  
एभिः संस्कारैरीरितैर्मूलमन्त्रेण वीक्षणमित्यादिकथितैः कुण्डानि   
संस्कुर्यादित्यन्वयः ।  
  
अशक्तान् प्रत्याह ।   
  
अथवा तानि संस्कुर्याच्चतुर्भिर्वीक्षणादिभिः ।  
  
वीक्षणाभ्युक्षणान्तैश्च चतुर्भिरित्यर्थः ।  
  
तिस्रस्तिस्रो लिखेद्रेखा हृदाप्रागुदगग्रगाः ।  
  
प्रागग्राणां स्मृता देवा मुकुन्देशपुरन्दराः ।  
  
रेखानामुदगग्राणां ब्रह्मवैवस्वतेन्दवः ॥  
  
तिस्रस्तिस्र इति वीप्सया प्रागग्रास्तिस्र उदगग्रास्तिस्र इति लभ्यते ।  
  
ततश्चादौ प्रागग्राणां लिखनं पश्चादुदग्राणां लिखनं सर्वास्तु   
प्रादेशप्रमाणा इति साम्प्रदायिकाः ।  
  
तदुक्तं राघवभट्टधृतसौत्रामणीतन्त्रे ॥  
  
प्राचीस्थमुत्तरस्थञ्च पश्चिमारम्भमालिखेत् ।  
  
तिस्रस्तिस्रो लिखित्वैवं प्रोक्षयेद्वाग्भवेन चेति ।  
  
अथवा षट्कोणवृत्तं त्रिकोणं तत्र संलिखेत् ।  
  
सर्वाण्यभ्युक्ष्य तारेण योगपीठमथार्चयेत् ।  
  
अत्र तु आधारशक्तीत्यादिज्ञानात्मान्तं सम्पूज्य वागीश्वरयोर्योगपीठाय नम इति   
योगपीठं पूजयेत् ।  
  
वागीश्वरीमृतुस्नातां नीलेन्दीवरसन्निभाम् ।  
  
वागीश्वरेण संयुक्तामुपचारैः प्रपूजयेत् ।  
  
शक्तिमन्त्रेण वागीशीं साध्यमन्त्रेण वागीशीं पूजयेत् ।  
  
तदुक्तं गणेशविमर्षण्याम् ॥  
  
शक्तिमन्त्रेण वागीशीं वागीशं साध्यमन्त्रत इति ॥  
  
शारदायाम् ॥  
  
सूर्यकान्तादिसम्भूतं यद्वा श्रोत्रियगेहजम् ।  
  
प्। ५४६) आनीय चाग्निं पात्रेण क्रव्यादांशं परित्यजेत् ।  
  
सूर्यकान्तादीत्यादिशब्दादरणिजन्य इति लभ्यते ।  
  
तदुक्तं वशिष्ठसंहितायाम् ।  
  
जातं मार्तण्डकान्ताद्धुतवहमरणेः श्रोत्रियागारजं वा आहिताग्नेर्गृहादपीति ।  
  
पात्रेण कांस्यपात्रेण पात्रान्तरेणापिहितेन ।  
  
तदुक्तं राघवभट्टधृतेन यथा ।  
  
पात्रान्तरेणापिहिते ताम्रपात्रादिके शुभे ।  
  
अग्निप्रणयनं कुर्यात् शरावे तादृशेऽपि च ।  
  
यत्तु स्मृतिसारे ॥  
  
शरावे भिन्नपात्रे च कपाले चोन्मुखेऽपि वा ।  
  
नाग्निप्रणयनं कुर्यात् व्याधिं हानिं भयावहमिति ।  
  
तस्य मुखमुख्यपात्रसम्भवे शरावो न ग्राह्य इति तात्पर्यम् ।  
  
क्रव्यादांशं परित्यजेत् अस्त्रमन्त्रेणेति ज्ञेयम् ।  
  
तदुक्तं राघवभट्टधृतेन ॥  
  
अस्त्रेणाग्निं समाधाय कवचेन पिधाय तु ।  
  
क्रव्यादांशन्तु चास्त्रेण नैर्-ऋत्यां सन्त्यजेत् प्रिये ! ।  
  
अन्यत्र तु वह्निवीजेन क्रव्यादांशत्यागः ।  
  
तदुक्तं वह्निबीजेन मन्त्री क्रव्यादांशं त्यजेत्तदनु च मनुना शोधयेदस्त्रकेण इति   
।  
  
मन्त्रमुक्तावल्यान्तु विशेषः ।  
  
आनीयास्त्रेण नैर्-ऋत्ये क्रव्यादांशं परित्यजेत् ।  
  
देवांशं मूलमन्त्रेण स्थापयेत् पुरतः सुधीरिति ।  
  
संस्कुर्यात्तं यथा न्यायं देशिको वीक्षणादिभिः ।  
  
औदर्यवैन्दवाग्निभ्यां भीमस्यैकं स्मरन् वसोः ।  
  
योजयेद्वह्निबीजेन चैतन्यं पावके तदा ।  
  
औदर्येति बिन्दुः प्रसिद्धः परमात्मस्वरूपस्तस्याग्नीषोमरूपत्वात्तयोर्वह्निवैन्दव इति ।  
  
अन्ये तु बिन्दुर्भ्रूमध्यं तद्भवो वैन्दवः ।  
  
वसोरग्नेर्भौमस्य पार्थिवस्य एकमेकं स्मरन् देवांशं नियोजयेत् कुण्डादिषु   
निदध्यादित्यन्वयः ।  
  
निधानप्रकारमाह ॥  
  
तारेण मन्त्रित मन्त्री धेनुमुद्रामृतीकृतम् ।  
  
अस्त्रेण रक्षितं पश्चात्तनुत्रेणावगुण्ठनम् ।  
  
अर्चितं त्रिः परिभ्राम्य कुण्डस्योपरि देशिकः ।  
  
प्रदक्षिणं तदा तारमन्त्रोच्चारणपूर्वकः ।  
  
आत्मनोऽभिमुखं वह्निः जानुस्पृष्टमहीतलः ।  
  
प्। ५४७) शिवबीजधिया देव्या योनावेनं विनिक्षिपेत् ।  
  
एनमग्निम् ।  
  
पश्चाद्देवस्य देव्याश्च दद्यादाचमनीयकम् ।  
  
ज्वालयेन्मनुनानेन तमग्निमथ देशिकः ।  
  
चित्पिङ्गलहनदहपचयुग्ममुदीर्य च ।  
  
सर्वाज्ञाज्ञापय स्वाहामन्त्रोऽयं प्रागुदीरितः ।  
  
ज्वालनेन विशेषो यथा राघवभट्टे ।  
  
जुहुयुश्च हुताग्निश्च पाणिसूर्पस्रुवादिभिः ।  
  
न कुर्यादग्निधमनं न कुर्याद्व्यजनादिना ।  
  
मुखे नैव धमेदग्निं मुखदोषो हि जायते ।  
  
नाग्निं मुखेनेतिच यल्लौकिके योजयन्ति तत् ॥  
  
अग्निप्रणाममन्त्रस्तु ।  
  
अग्निं प्रज्वलितं वन्दे जातवेदं हुताशनम् ।  
  
सुवर्णवर्णममलं समिद्धं विश्वतोमुखम् ।  
  
उपतिष्ठेत विधिवन्मनुनानेन पावकम् ।  
  
विन्यसेदात्मनो देहे मन्त्रैर्जिह्वां हविर्भुजः ।  
  
लिङ्गपायुशिरोवक्त्रघ्राणनेत्रेषु सर्वतः ।  
  
वह्नीरार्घीशसंयुक्ताः सादियान्ताः सविन्दवः ।  
  
वर्णमन्त्राः समुद्दिष्टा जिह्वानां सप्तदेशिकैः ॥  
  
वह्नीरेफः ।  
  
इरो यकारः ।  
  
अर्घीश उकारः ।  
  
एतद्युक्ताः सादियान्ताः सकारादियकारान्ताः वैपरित्येनैते वर्णाः सविन्दवः सप्त   
जिह्वानां सप्त विन्दवो मन्त्राः समुद्दिष्टाः कथिता देशिकैरित्यर्थः ।  
  
सत्त्वादिगुणभेदेन सप्तजिह्वाभेदमाह ।  
  
जिह्वास्तास्त्रिविधाः प्रोक्ता गुणभेदेन कर्मसु ।  
  
हिरण्या गगना रक्ता कृष्णान्या सुप्रभा मता ।  
  
बहुरूपातिरक्ता च सात्त्विक्यो योगकर्मसु ।  
  
परागाभा सुवर्णान्या तृतीया भद्रलोहिता ।  
  
लोहितानन्तरं श्वेता धूमिनी च करालिका ।  
  
राजस्यो रजसा वह्नेः विहिताः काम्यकर्मसु ।  
  
विश्वमूर्तिस्फुलिङ्गिन्यौ धूम्रवर्णा मनोजवा ।  
  
लोहितान्या करालाख्या काली तामस्य ईरिताः ।  
  
एताः सप्त नियुज्यन्ते क्रूरकर्मसु मन्त्रिभिः ॥  
  
इति जिह्वाभेदकथनम् ।  
  
जिह्वानां रूपतदधिष्ठातृदेवताञ्चाह ।  
  
स्वस्वनाम समाभाः स्युर्जिह्वाः कल्याणरेतसः ।  
  
अमर्त्त्यपितृगन्धर्वयक्षनागपिशाचकाः ।  
  
प्। ५४८) राक्षसः सप्तजिह्वानामीरिताश्चाधिदेवताः ।  
  
अमर्त्यो देवः ।  
  
जिह्वाविशेषे द्रव्यविशेषहोमो राघवभट्टादावनुसन्धेयः ।  
  
वह्नेरङ्गमनुं न्यस्येत्तमावुक्तेन वर्त्मना ।  
  
सहस्रार्चिः स्वस्तिपूर्ण उत्तिष्ठ पुरुषः पुनः ।  
  
धूमव्यापी सप्तजिह्वो धनुर्द्धर इति क्रमात् ।  
  
षडङ्गमनवः प्रोक्ता जातिभिः सह संयुताः ।  
  
सहस्रार्चिरादीनां चतुर्थ्यन्तत्वं सम्प्रदानात् ।  
  
प्रयोगस्तु ।  
  
ॐ सहस्रार्चिषे हृदयाय नम इत्यादि ज्ञेयम् ।  
  
मूर्तोरष्टौ तनौ न्यस्येद्देशिको जातवेदसः ।  
  
मूर्ध्नां पार्श्वकट्यन्धुकटिपार्श्वांसके पुनः ।  
  
प्रदक्षिणवशान्न्यस्येदुच्यन्ते ता यथाक्रमात् ।  
  
जातवेदाः सप्तजिह्वो हव्यवाहनसञ्ज्ञकः ।  
  
अश्वोदरजसञ्ज्ञोऽन्यः पुनर्वैश्वानरादयः ।  
  
कौमारतेजाः स्याद्विश्वमुखो देवमुखः स्मृतः ।  
  
ताराग्नये पदाद्याः स्यूर्नत्यन्ता वह्निमूर्तयः ।  
  
तारः प्रणवः ।  
  
अग्नये इति स्वरूपं तेनाग्न्यन्तेन ॐ अग्नये इति पदमादौ येषामिति विग्रहः ।  
  
प्रयोगे तु मूर्द्ध्नि ॐ अग्नये जातवेदसे नम इत्याद्यूह्यम् ।  
  
आसनं कल्पयित्वाग्नेर्मूर्तिं तस्य विचिन्तयेत् ।  
  
इष्टशक्तिं स्वस्तिकाभीतिमुच्चेर्दीर्घैर्दोर्भिर्धारयन्तं जवाभम् ।  
  
हेमकल्पं पद्मरागं त्रिनेत्रं ध्यायेद्वह्निं बद्धमौलिं जटाभिः ।  
  
परिषिञ्चेत्ततस्तोयैर्विशुद्धैर्मैखलोपरि ।  
  
दर्भैरगर्भैर्मध्यस्थमेखलायां परिस्तरेत् ।  
  
निक्षिपेद्दिक्षु परिधीन् प्राचीवर्जं गुरूत्तमः ।  
  
प्राचीवर्जं दिक्षु गुरूत्तमः परिधीन्निक्षिपेदित्यन्वयः ।  
  
परिधयस्तु कात्यायनेनोक्ता यथा ।  
  
परिधीन् परिदधत्यार्द्रान् एकवृक्षीयान् बाहुमात्रान् पलाशवैकङ्कतवैल्वानिति ।  
  
प्रादक्षिण्येन सम्पूज्यास्तेषु ब्रह्मादिमूर्तयः ।  
  
ध्यायन् वह्निं यजेन्मध्ये गन्धाद्यैर्मनुनामुना ।  
  
वैश्वानरजातवेदः पदे पश्चादिहावह ।  
  
लोहिताक्षपदस्यान्ते सर्वकर्माणि साधय ।  
  
वह्निजायावधिः प्रोक्तो मन्त्रः पावकवल्लभः ।  
  
एतत् पूजनमष्टमूर्तिसप्तजिह्वापूजनान्तरं कार्यम् ।  
  
प्। ५४९) यदाह मत्स्यसूक्ते दशमपटले ।  
  
अथाग्नियजनं वक्ष्ये सर्वयज्ञेषु भूतिदम् ।  
  
आदौ समीरणं कृत्वा पश्चात् पूजां समाचरेत् ।  
  
आसनं पूजयित्वा तु गृहीत्वा रक्तपुष्पकम् ।  
  
पात्रान्तरस्थं कुसुमं ध्यायेद्देवं हुताशनम् ॥  
  
ध्यानन्तु शारदोक्तसमानम् ।  
  
यजेत् पूर्वादिपत्रेषु ।  
  
हं जातवेदसे नमः, हं हुताशनाय नमः ।  
  
हं सुवर्णवर्णाय नमः हं हिरण्याख्याय नमः ।  
  
हं सुसिद्धाय नमः ।  
  
हं हिरण्याय नमः ।  
  
हं सर्वतोमुखाय नमः ।  
  
पूर्वादिपत्रेषु ।  
  
हिरण्यवर्णां प्रथमां वह्नेर्जिह्वां महाद्युतिम् ।  
  
वराभयकरां वन्दे हिरण्याख्यां सुसिद्धये ।  
  
ॐ य्यां हिरण्यायै नमः ।  
  
कनकां द्विभुजां शुक्लां हस्ताभ्यां दर्भसञ्चयान् ।  
  
कमण्डलुञ्च बिभ्राणां नमः साधकसिद्धिदाम् ॐ य्यां कनकायै नमः   
स्वाहा ।  
  
उद्यदिन्दुनिभां वर्णान् चतुर्भिर्भुजपल्लवैः ।  
  
शङ्खचक्राभयवरान् दधतीं प्रणमाम्यहम् ।  
  
ॐ रक्तायै नमः स्वाहा ।  
  
सुप्रभा पाण्डरा श्वेतकराभ्याञ्च कृताञ्जलिः ।  
  
पद्मासनस्था नौ शेषरसना मां प्रसीदतु ।  
  
सुप्रभायै नमः स्वाहा ।  
  
ॐ बहुरूपायै नमः स्वाहा ।  
  
नीलोत्पलनिभे ! देवि ! वह्निवर्णे ! सुरार्चिते ।  
  
! जवारूपधरे ! नित्यमितिरूपे प्रसीद माम् ॥  
  
ॐ य्यं य्यम् अभिरूपायै नमः स्वाहा ।  
  
यद्वा ।  
  
विरेफावन्तिमौ वर्गौ रेफः षष्ठः स्वरस्थितौ ।  
  
इन्दुबिन्दुशिखायुक्तौ जिह्वाबीजान्यनुक्रमात् ॥ ७ ॥  
  
ॐ चित्पिङ्गलहनहनदहदहपचपचसर्वाज्ञाज्ञापय स्वाहा ।  
  
इति मन्त्रेण च पुनरग्निं सम्पूजयेत् सुधीः ।  
  
शापचारे नमस्तेऽस्तु नमस्ते हव्यवाहन ! ।  
  
गवान्तक ! सुरश्रेष्ठ ! शान्तिं कुरु नमोऽस्तु ते ॥  
  
इति स्वागतम् ॥ १ ॥  
  
नमस्ते भगवन् देव ! आपो नारायणात्मक ! ।  
  
सर्वलोकहितार्थाय पाद्यञ्च प्रतिगृह्यताम् ।  
  
इति पाद्यम् ॥ २ ॥  
  
नारायणपरं नाम ज्योतीरूप ! सनातन ! ।  
  
गृहाणार्घ्यं मया दत्तं विश्वरूप ! नमोऽस्तु ते ॥  
  
प्। ५५०) इत्यर्घ्यम् ॥ ३ ॥  
  
जगदादित्यरूपेण प्रकाशयति यः सदा ।  
  
तस्मै प्रकाशरूपाय नमस्ते जातवेदसे ॥  
  
इत्याचमनीयम् ॥ ४ ॥  
  
धनञ्जय ! नमस्तेऽस्तु सर्वपापप्रणाशन ! ।  
  
मधुपर्कं प्रयच्छामि गृहाण परमेश्वर ! ।  
  
इति मधुपर्कः ॥ ५ ॥  
  
त्रैगुण्यविषयाधान त्रिधारूप परात्पर ! ।  
  
त्रैलोक्यस्थितिसंहत्रे वीतिहोत्राय ते नमः ॥  
  
इति पुनराचमनीयम् ॥ ६ ॥  
  
जवासिन्दूरसङ्काशं सर्वपापप्रणाशनम् ।  
  
स्नानीयं ते मया दत्तं सर्वकामार्थसिद्धये ॥  
  
इति स्नानीयम् ॥ ७ ॥  
  
हुताशन ! महावाहो ! देवदेव सनातन ! ।  
  
वसनन्ते प्रयच्छामि देहि मे परमं पदम् ॥  
  
इति वस्त्रम् ॥ ८ ॥  
  
ज्योतिषां ज्योतीरूपस्त्वमनादिनिधनाच्युत ! ।  
  
मया दत्तमलङ्कारमङ्कुरु नमोऽस्तु ते ॥  
  
इत्यलङ्कारः ॥ ९ ॥  
  
देवीदेवा मुदं यान्ति यस्य सम्यक् समागमात् ।  
  
सर्वदोषोपशान्त्यर्थं गन्धोऽयं प्रतिगृह्यताम् ॥  
  
इति गन्धः ॥ १० ॥  
  
त्वं विष्णुस्त्वं हि ब्रह्मा च ज्योतिषां पतिरीश्वरः ।  
  
गृहाण पुष्पं देवेश ! सानुरूपं जगद्गुरो ! ॥  
  
इति पुष्पम् ॥ ११ ॥  
  
देवतानां पितॄणाञ्च सुखमेकं सनातनम् ।  
  
धूपोऽयं देवदेवेश ! गृह्यतां श्रीधनञ्जय ! ॥  
  
इति धूपः ॥ १२ ॥  
  
त्वामेकं सर्वभूतेषु स्थावरेषु चरेषु च ।   
  
परमाहुः पराकारः प्रदीपः प्रतिगृह्यताम् ॥ १३ ॥  
  
इति दीपः ॥  
  
नमोऽस्तु यज्ञपतये प्रभवे जातवेदसे ।  
  
सर्वलोकहितार्थाय नैवेद्यं प्रतिगृह्यताम् ॥  
  
इति नैवेद्यम् ॥ १४ ॥  
  
हुताशन ! नमस्तुभ्यं नमस्ते सुरवाहवे ! ।  
  
लोकनाथ ! नमस्तेऽस्तु नमस्ते जातवेदसे ॥   
  
इति वन्दनम् ॥ १५ ॥  
  
जिह्वापूजास्थानमाह शारदायाम् ।  
  
मध्ये ईश्वरकोणेषु जिह्वा ज्वालारुचो यजेत् ।  
  
केशरोक्तेन मार्गेण पूजयेदङ्गदेवताः ।  
  
पश्चादादाय पाणिभ्यां स्रुक्स्रुवौ तावधोमुखौ ।  
  
त्रिः सम्प्रतापयेद्वह्नो दर्भानादाय देशिकः ।  
  
तदग्रमूलमध्यानि शोधयेत्त्येयाक्रमात् ।  
  
गृहीत्वा वामहस्तेन प्रोक्षयेद्दक्षिणे तनौ ।  
  
प्। ५५१) पुनः प्रताप्य तौ मन्त्री दर्भानग्नौ विनिक्षिपेत् ।  
  
आत्मनो दक्षिणे भागे स्थापयेत्तौ कुशान्तरे ।  
  
आज्यस्थालीमथादाय प्रोक्षयेद्वस्त्रवारिणा ।  
  
तस्यामाज्यं विनिक्षिप्य संस्कृतं वीक्षणादिभिः ।  
  
निरुह्य वायव्येऽङ्गरान् हृदा तेषु निवेशयेत् ।  
  
इदं तापनमुद्दिष्टं देशिकैस्तन्त्रवेदिभिः ।  
  
सन्दीप्य दर्भयुगलमाज्ये क्ष्प्त्वानले क्षिपेत् ।  
  
गुरुर्हृदयमन्त्रेण पवित्रीकरणं त्विदम् ।  
  
दीप्तेन दर्भयुग्मेन नीराज्याज्यात् स वर्मणा ।  
  
अग्नौ विसर्जयेद्दर्भमभिद्योतनमीरितम् ।  
  
घृतेषु ज्वलितान् दर्भान् प्रदर्श्यास्त्राणुना गुरुः ।  
  
जातवेदसि तान्न्यास्येदाज्योत्पवनमीरितम् ।  
  
गृहीत्वा घृतमङ्गारान् प्रत्युह्याग्नौ जलं स्पृशेत् ।  
  
अङ्गुष्ठोपकनिष्ठाभ्यां दर्भौ प्रादेशसम्मितौ ।  
  
कृत्वोपनीयादस्त्रेण घृतमुत्पवनन्त्विदम् ।  
  
तद्वद् हृदयमन्त्रेण कुशाभ्यामात्मसम्मुखम् ।  
  
घृतेसम्प्लवनं कुर्यात् संस्काराः षडुदीरिताः ।  
  
प्रादेशमात्रं सग्रन्थिदर्भयुग्मं घृतान्तरे ।  
  
निक्षिप्य भागौ द्वौ कृत्वा पक्षे शुक्लेतरे स्मरेत् ।  
  
वामे नाडीमिडां भागे दक्षिणे पिङ्गलां पुनः ।  
  
सुषुम्नां मध्यतो ध्यात्वा कुर्याद्धोमं यथाविधि ।  
  
अत्र स्थानविशेषे होमनिन्दा मत्स्यसूक्ते चतुर्दशपटले ॥  
  
यथा ॥  
  
कर्णहोमे भवेद् व्याधिर्नेत्रेऽन्धत्वमुदीरितम् ।  
  
नासिकायां मनःपीडा मस्तके च धनक्षयः ।  
  
एतेषु प्रधानाहुतिपरमन्यथा शारदोक्तो दोषः स्यात् ।  
  
तद्यथा ।  
  
स्रुवेण दक्षिणाद्भागादादायाज्यं सदा गुरुः ।  
  
जुहुयादग्नये स्वाहेत्यग्नेर्दक्षिणलोचने ।  
  
वामतस्तद्वदादाय वामे वह्निविलोचने ।  
  
जुहुयादग्नीषोमाभ्यां स्वाहेति हृदयाणुना ।  
  
हृन्मन्त्रेण स्रुवेणाज्यं भागादादाय दक्षिणात् ।  
  
जुहुयादग्नये स्विष्टिकृते स्वाहेति तन्मुखे ।  
  
हेतिं सम्पादयेद्भागे स्वाज्यस्यान्नाहुतिक्रमात् ।  
  
इत्यग्निनेत्रवक्त्राणां कुर्यादुद्घाटनं गुरुः ।  
  
प्। ५५२) सताराभिर्व्याहृतिभिराज्येन जुहुयात् पुनः ।  
  
जुहुयादग्निमन्त्रेण त्रिवारं देशिकोत्तमः ।  
  
कुण्डस्य रूपं जानीयात् परमं प्रकृतेर्वपुः ।  
  
प्राच्यां शिरः समाख्यातं बाहुं दक्षिणसौम्ययोः ।  
  
जठरं कुण्डमित्युक्तं योनिः पादौ च पश्चिमे ।  
  
गर्भाधानादिका वह्नेः क्रिया निर्वर्तयेत् क्रमात् ।  
  
अष्टाभिराज्याहुतिभिः प्रणवेन पृथक् पृथक् ।  
  
गर्भाधानं पुंसवनं सीमन्तोन्नयनं पुनः ।  
  
अनन्तरं जातकर्म स्यान्नामकरणं तथा ।  
  
उपनिष्क्रमणं पश्चादन्नप्राशनमेव च ।  
  
चौडोपनयने भूयो महानाम्न्यं महाव्रतम् ।  
  
महानाम्न्यं वेदारम्भः ॥  
  
तथोपनिषदं पश्चाद्गोदानोद्वाहकौ मृतिः ।  
  
शुभेषु स्युर्विवाहान्ताः क्रियास्ताः क्रूरकर्मसु ।  
  
मरणान्ताः समुद्दिष्टा वह्नेरागमवेदिभिः ।  
  
ततश्च पितरौ तस्य सम्पूज्यात्मनि योजयेत् ।  
  
समिधः पञ्च जुहुयात् मूलाग्रघृतसम्प्लुताः ।  
  
मन्त्रैर्जिह्वाङ्गमूर्तीनां क्रमाद्वह्नेर्यथाविधि ।  
  
प्रत्येकं जुहुयादेकामाहुतिं मन्त्रवित्तमः ।  
  
अवदाय स्रुवेणाज्यं चतुःस्रुचि पिधाय ताम् ।  
  
स्रुवेण तिष्ठन्नेवाग्नौ देशिको यतमानसः ।  
  
जुहुयाद्वह्निमन्त्रेण वौषडन्तेन सम्पदे ।  
  
विघ्नेश्वरस्य मन्त्रेण जुहुयादाहुतीर्दश ।  
  
सामान्यं सर्वतन्त्राणामेतदग्निमखं मतम् ।  
  
ततः पीठं समभ्यर्च्य देवतायै हुताशने ।  
  
अर्चयेद्वह्निरूपां तां देवतामीष्टदायिनीम् ।  
  
तन्मुखेजुहुयान्मन्त्री पञ्चविंशतिसङ्ख्यया ।  
  
आज्येन मूलमन्त्रेण वक्त्रैकीकरणन्त्विदम् ।  
  
वह्निदेवतयोरैक्यमात्मना सह भावयन् ।  
  
मूलमन्त्रेण जुहुयादाज्येनैकादशाहुतीः ।  
  
नाडीसन्धानमुद्दिष्टमेतदागमवेदिभिः ।  
  
जुहुयादङ्गमुख्यानामावृतीनामनुक्रमात् ।  
  
एकैकामाहुतिं सम्यक् सर्पिषा देशिकोत्तमः ।  
  
ततोऽन्येष्वपि कुण्डेषु संस्कृतेषु यथाविधि ।  
  
आचार्यो विहरेदग्निं पूर्वादिष समाहितम् ।  
  
ऋत्विजो गन्धपुष्पाद्यैरङ्गाद्यावरणान्विताम् ।  
  
प्। ५५३) तन्त्रोक्तामेतामिष्ट्वा च पञ्चविंशतिसङ्ख्यया ।  
  
मूलेनाज्येन जुहुयुः साज्येन चरुणा तथा ।  
  
आहुतिदानप्रकारश्च मत्स्यसूक्ते ॥  
  
उत्तानेन तु हस्तेन अङ्गुष्ठाग्रेण पीडितम् ।  
  
संहताङ्गुलिपाणिस्तु जुहुयाद्देशिकोत्तमः ।  
  
आहुतिस्तु घृतादीनां स्रुवेणाधोमुखेन तु ।  
  
दद्यात्तिलाद्याहुतिं तु दैवेनोत्तानपाणिना ।  
  
समिद्धोमश्च तिलवन्मोदकाद्याहुतिस्तथा ।  
  
अङ्गुष्ठादित्रिचतुरैर्बिल्वपत्र इति क्रमात् ॥  
  
द्रव्यविशेषहोमे जिह्वाविशेषोऽपि तत्रैव ॥  
  
घृताहुतौ हिरण्याख्या कनका शस्यहोमतः ।  
  
रक्ता ख्याता समिद्धोमे कृष्णा सा आहुतौ तथा ।  
  
सुप्रभा मोदकविधौ बहुरूपातिरूपका ।  
  
पुष्पा पत्रविधौ वह्नेर्जिह्वाः सप्त प्रकीर्तिताः ।  
  
द्रव्यालाभे प्रतिनिधिरपि तत्रैव ॥  
  
उक्तं न लभ्यते तत्र प्रतिकृत्या च होमयेत् ।  
  
अर्कस्योडुम्बरं प्रोक्तं खदिरस्य शमीरिता ।  
  
पिप्पलस्य पलाशः स्यात् पलाश स्यापि पिप्पलः ।  
  
उभयोरेवमेवं स्यादपामार्गे पलाशकम् ।  
  
कुशाभावे भवेद्दूर्वा दूर्वाभावे कुशो भवेत् ।  
  
इक्षोरभावे त्वमृताऽमृतायाश्च पलाशकम् ।  
  
पद्माभावे हयारिः स्याज्जलजानां विशेषतः ।  
  
घृतं न लभ्यते यत्र शुद्धक्षीरेण होमयेत् ।  
  
क्षीरस्य तु दधिज्ञेयं मधुनश्च गुडं भवेत् ।  
  
शर्करायाश्च श्रीखण्डं गुडखण्डमथापि वा ।  
  
रसानाञ्च रसेनैव सर्वमिक्षुरसेन वा ।  
  
मोदके पिष्टकं ज्ञेयं फलानाञ्च फलेन तु ।  
  
काष्ठस्य चैव काष्ठेन पुष्पस्य कुसुमेन च ।  
  
एवमन्योन्यतः सर्वं सर्वद्रव्येषु सर्वदा ॥  
  
अद्भुतेषु तु सर्वेषु उत्तराभिमुखो भवेत् ।  
  
समिधः प्रावरणं कुर्यादन्यत्र पूर्वदिग् भवेत् ।  
  
यजमानः स्वयं नैव समिधं प्रवयेत् क्वचित् ।  
  
पुत्रशिष्यादिभिः कुर्यान्न पुत्रं विनियोजयेत् ॥  
  
तथा ॥  
  
न कदाचिदसृग्दानं गृहयज्ञे विचक्षणः ।  
  
भूतिकामः क्वचित् कुर्यादेवं तन्त्रविदां मतम् ।  
  
प्। ५५४) आज्यादिकं भवेद्यत्र समिधः श्रावणे स्थितम् ।  
  
शेषं न योजयेन्मन्त्री अन्यत्रैवं विचक्षणः ।  
  
एकाङ्गं लग्नमेकत्र न पात्रे स्थापयेत् क्वचित् ।  
  
देशिकः प्राङ्मुखो भूत्वा ऐशान्यादिक्रमेण तु ।  
  
प्रदक्षिणेन कुर्वीत मन्त्रैः परिसमूहनम् ।  
  
मन्त्रपूर्वं साग्निकानां दृष्टिमेव निरग्निकम् ।  
  
त्रिकुशेन महायागे विवाहादौ त्रिपत्रकम् ।  
  
वैश्वदेवे त्वेकपत्रं नित्यहोमे तथैव च ।  
  
दिग्विदिक्षु परिस्तीर्य महायागेषु सर्वदा ।  
  
दिक्षुमात्रे नित्यहोमे वैश्वदेवे तथैव च ।  
  
अकृत्वा कर्म नित्यन्तु वृथा नैमित्तिकं चरेत् ।  
  
तस्मात् पुष्पफलाद्येन कृत्वा नैमित्तिकं चरेत् ॥  
  
तथा ॥  
  
प्रजापतिं तथेन्द्रञ्च अग्निं सोमं तथैव च ।  
  
एतान्नित्याहुतिं कृत्वा समिद्धोममनन्तरम् ।  
  
हुत्वा व्याहृतिभिः पश्चात् सर्वत्रैवं महेश्वरि ! ।  
  
भूर्भुवः स्वः स्वाहा तत्र इत्यादिमन्त्रपञ्चकम् ।  
  
अन्ते स्विष्टिकृतिं दद्याद्धोमद्रव्येण शङ्करि ! ।  
  
दानमध्ये यज्ञभेदे ग्रहयज्ञे शतान्तरे ।  
  
सप्तभेदे त्विमे पूर्णाः पुनस्ते च त्रिधा क्रमात् ।  
  
ऋत्विक्स्कन्धं स्पृशन्मन्त्री दक्षिणं वा स्पृशन् भुजम् ।  
  
यजमानः सपत्नीको जुहुयाद्देशिकोत्तमः ।  
  
उत्थाय दद्यात् पूर्णाञ्च नोपविश्य कदाचन ।  
  
कनकायान्तु जिह्वायां रक्तायां ग्रहयज्ञके ।  
  
ग्रहहोमशतान्ते च पूर्णा एका विधीयते ।  
  
सहस्रान्ते द्वयं कुर्यादयुतान्ते चतुर्थकम् ।  
  
अन्नहोमे युगं दद्यात् पद्महोमे चतुर्थकम् ।  
  
आज्यलाजतिलादीनां होमे च दशलक्षके ।  
  
पनसाम्रफलैर्होमे द्वितीयं समुदाहृतम् ।  
  
शतार्द्धे वा तदर्द्धे वा गर्भाधानान्नप्राशने ।  
  
सीमन्तोन्नयने चैव प्रायश्चित्ताहुतिषु च ।  
  
दधिहोमे च नित्ये च एषु पूर्णां विवर्जयेत् ॥  
  
अथ होमद्रव्यप्रमाणम् मत्स्यसूक्ते चतुर्दशपटले ॥  
  
कर्षैकं घृतहोमे तु द्वितोलञ्च पयः स्मृतम् ।  
  
वाणतोलं पञ्चगव्यं तोलकैर्मधुदुग्धकम् ।  
  
दधि प्रसृतिमात्रन्तु लाजाः स्युर्मुष्टिसम्मिताः ।  
  
प्। ५५५) पृथुकाष्टप्रमाणेन अथवा पूर्वपूरणम् ।  
  
शक्तवो मुष्टिमात्रेण शर्करा तोलकार्द्धकम् ।  
  
त्रितोलञ्च गुडं विद्याद्दिक्षुपुर्वावधि स्मृतम् ।  
  
मोदकं धात्रीमानञ्च मार्गं वदरमानतः ।  
  
पिण्डकस्य यथा मानं नारिकेलादिपर्वकम् ।  
  
तालन्तु द्व्यङ्गुलं चैव पनसं बीजसङ्ख्यया ।  
  
मारणोच्चटने चैव पनसं दशधा कृतम् ।  
  
अष्टधा नारिकेलन्तु मातुलुङ्गं त्रिधा मतम् ।  
  
त्रिधा कृतं फलं बैल्वमन्यथा दशभागकम् ।  
  
प्रादेशमात्रं समिधं दूर्वापत्रत्रयं स्मृतम् ।  
  
पत्रावसानहोमे च प्रादेशं परिकल्पयेत् ॥  
  
समिद्विशेषो यथा राघवभट्टे ॥  
  
विशीर्णा विदला ह्रस्वा वक्रा स्थूला कृशा द्विधा ।  
  
क्रिमिदष्टाश्च दीर्घाश्च निस्त्वचः परिवर्जिताः ।  
  
विशीर्णायुःक्षयं कुर्याद्विदला व्याधिसम्भवा ।  
  
ह्रस्वायां व्याधिमाप्नोति वक्रा विघ्नकरी सदा ।  
  
स्थूलाभिहरते लक्ष्मीं कृशायां याजकक्षयः ।  
  
द्विधायां नेत्ररोगाः स्युः कीटदष्टार्थनाशिनी ।  
  
दोषं प्रकुर्वते दीर्घाः प्राणघ्न्यो निस्त्वचः स्मृताः ।  
  
न क्षीणा नाधिका न्यूनाः समिधः सर्वकामदाः ।  
  
आर्द्रत्वचां समच्छदां तर्जन्यङ्गुलिवर्तुलाम् ।  
  
ईदृशीं होमयेत् प्राज्ञः प्राप्नोति विपुलां श्रियम् ।  
  
श्रौते स्मार्ते चतस्रोक्ताः समिधः परिकीर्तिताः ॥  
  
मत्स्यसूक्ते ॥  
  
चतुरङ्गुला च गुडूची व्रीहयो मुष्टिसम्मिताः ।  
  
सर्षपं सूक्तिमानेन सूक्तिः स्यात् पञ्चतोलकम् ।  
  
मरिचे विंशकं कृत्वा मारणे दशकं विदुः ।  
  
दशधा च मृणालं स्यान्मूलकं सप्तभागकम् ।  
  
एकैकशः कशेरुश्च शृङ्गवेराङ्गुलेन तु ।  
  
मातुलुङ्गं समं कुर्यादन्नं व्यञ्जनसंयुतम् ।  
  
पूर्ववदेव मानं स्यात्तण्डुलं चैव तत्समम् ।  
  
चन्दनागुरुकर्पूरकस्तूरीकुङ्कुमादि च ।  
  
नकुले तु कुलं ज्ञात्वा कुले द्रव्यान्तरेण तु ।  
  
यथा योगो न गन्धेन राज्यकामे विशेषतः ।  
  
तिन्तिडीबीजमानेन समुद्दिष्टानि तान्त्रिकैः ॥  
  
योगिनीतन्त्रेऽपि ॥  
  
कर्षमात्रं घृतं देयं सूक्तिमात्रं पयः स्मृतम् ।  
  
प्। ५५६) दधि प्रसृतिमानन्तु तदर्द्धञ्च मधुस्पृशम् ।  
  
एषां व्यापारकं वक्ष्ये यथावत् शृणु पार्वति ! ।  
  
सुवर्णाष्टप्रमाणेन घृतं देयं विचक्षणः ।  
  
पयो भवेत्तदर्द्धेन दधि पञ्चसुवर्णकम् ।  
  
दधि चैव तदर्द्धेन एवं मानविदो विदुः ।  
  
एवं शतस्य मानन्तु प्राबल्यं विभवे सति ।  
  
पञ्चाशत्तत्र जानीयात् सर्वत्रैव विचक्षणः ।  
  
अथ मानाध्यायः ॥  
  
योगिनीतन्त्रे द्वितीयभागे ॥  
  
गवाक्षमात्रे यदृश्या अर्करश्मेस्तु लेखिका ।  
  
लेखिकाष्टौ भवेद्धूली धूलयोऽष्टौ च सर्षपः ।  
  
सर्षपाणां चतुष्केण रत्तिकेत्यभिधीयते ।  
  
रत्तिकानां विंशतिश्च पादञ्च परिकीर्तितम् ।  
  
तोलिका तु चतुष्पादैश्चतुस्तोलैः प्रसृतिका ।  
  
प्रसृती द्वे कर्षकञ्च द्वे कर्षे तु पलं भवेत् ।  
  
पलार्द्धेन भवेत् सूक्तिर्द्वे सूक्ती गुडकं मतम् ।  
  
वीरमित्रोदयधृतहस्तिहृदयप्रबन्धे ॥  
  
जालान्तरप्रविष्टायां सूर्यभासि यदीक्ष्यते ।  
  
रजस्तत्परमाण्वाख्यं प्रमाणं प्रथमं मतम् ।  
  
त्रसरेणुर्मतस्तैश्च परमाणुभिरष्टभिः ।  
  
तैरष्टभिर्भवेल्लिख्यो यूका लिख्यैस्तथाष्टभिः ।  
  
यवो यूकाभिरष्टाभिर्यवैरष्टभिरङ्गुलम् ।  
  
मुष्टिस्तानि च चत्वारि द्वे च मुष्टी धनुर्ग्रहः ।  
  
त्रिमुष्टिको वितस्तिः स्यादरत्नौ द्वे वितस्तिके ।  
  
किष्कुर्द्वाभ्यामरत्निभ्यां धनुः किष्कुद्वयेन च ।  
  
सहस्रं धनुषां क्रोशो गव्यूतिर्द्विगुणा ततः ।  
  
गव्यूतयश्च चतस्रो योजनं कल्पितं कला ॥  
  
मत्स्यसूक्ते षोडशपटले तु ॥  
  
सर्षपाणां चतुष्केण माष इत्यभिधीयते ॥  
  
अत्र माषः शस्यवाचकः ॥  
  
माषाणाञ्चैव तूर्येण रत्तिकेत्यभिधीयते ।  
  
रत्तिकानां विंशकञ्च पादञ्च परिकीर्तितम् ।  
  
तोलिका च चतुष्पादैश्चतुस्तोलैः प्रसृतिका ।  
  
प्रसृती द्वे कर्षकञ्च द्वे कर्षे तु पलं भवेत् ।  
  
पलद्वये तु सूक्तिः स्याद् द्वे सूक्ती दग्धकं मतम् ॥  
  
  
इति श्रीप्राणतोषिण्यां चतुर्थे काम्यकाण्डे दुर्गामन्त्रस्तुतिनाम-  
माहात्म्यशतनामबलिहोमहोमीयानुकल्पपरिमाणात्मक-  
दुर्गोत्सवप्रकरणरूपपुष्पकथनं नाम षष्ठः परिच्छेदः ।  
  
  
  
  
प्। ५५७) इष्टदेवीं नमस्कृत्य भुक्तिमुक्तिप्रदायिनीम् ।  
  
मासकृत्यमथो वक्ष्ये विदुषां परितुष्टये ॥  
  
अथ मासकृत्यम् ।  
  
चान्द्र एवात्र मासस्तिथिकृत्यनिमित्तत्वादभिलापादिकन्तु सौरेणैव   
प्रागुक्तधर्मकाण्डधृतवचनात् ।  
  
मत्स्यसूक्ते द्विपञ्चाशत्पटले ॥  
  
आश्विने शुक्लपक्षे च अष्टम्याञ्च निशागमे ।  
  
सिद्धगौरीव्रतं कुर्याद् या साध्वी धर्मचारिणी ॥  
  
इति सिद्धगौरीव्रतमस्मिन् देशे अप्रचरद्रूपत्वेन न लिखितम् ।  
  
यस्यात्र प्रयोजनं विद्यते तेन तत्तु अन्वेष्यम् ।  
  
शुक्लपक्षे दशम्यान्तु आश्विने परमेश्वरि ! ।  
  
विजया नाम सा ख्याता सर्वत्रनिगमालयम् ।  
  
रेवन्तं पूजयेत्तत्र ईश्वरीञ्च वरानने ! ।   
  
इह लोके सुखं प्राप्य यास्यन्ति शिवमन्दिरम् ।  
  
तेजोऽसीति च द्विभुजं तुरङ्गासनसंस्थितम् ।  
  
खड्गचर्मधरञ्चैव मन्त्रेणानेन पूजयेत् ।  
  
नमस्ते सूर्यपुत्राय तुरङ्गानां हिताय च ।  
  
शान्तिं कुरु तुरङ्गानां रेवन्ताय नमो नमः ।  
  
ॐ गन्धर्वकुलजातस्त्वं भूपालाय च केशव ! ।  
  
ब्रह्मणस्तत्त्ववाह्येन सोमस्य वरुणस्य च ।  
  
तेजसा चैव सूर्यस्य स्वलीला ते पदा तथा ।  
  
रुद्रस्य ब्रह्मचर्यस्य पवनस्य बलेन च ।  
  
धान्यकं पशुकं वीजं ध्यानं सिद्धार्थकानि च ।  
  
पद्मपत्रं निशान्ते च सूत्रेण द्विगुणेन च ।  
  
बध्नीयादक्षमालायां गले चापि विशेषतः ।  
  
अस्त्रशस्त्रादिकञ्चैव राज्याङ्गानि च भाविनि ! ।   
  
प्रतिवीजेन पुष्पाद्यैः पूजयेदविचारयन् ॥  
  
अथ खञ्जनदर्शनं तत्रैव ॥  
  
दशम्यामपराह्णे तु भुक्तवत्सु स्वयं प्रिये ! ।   
  
शोभनं खञ्जनं पश्यन् नमस्कुर्याद्विभूतये ।  
  
वासुदेवस्वरूपेण सर्वकामफलप्रद ! ।  
  
पृथिव्यामवतीर्णोऽसि खञ्जरीट ! नमोऽस्तु ते ।  
  
खञ्जनाय नमस्तुभ्यं सर्वाभीष्टप्रदाय च ।  
  
नीलकण्ठाय भद्राय भद्ररूपाय ते नमः ।  
  
भद्र ! त्वं देहि मे भद्रमाशां पूरय पूरक ! ।  
  
स्वस्तिकोऽसि कुरु स्वस्ति खञ्जरीट ! नमोऽस्तु ते ।  
  
प्। ५५८) नारायणस्वरूपाथ संवत्सरसुखप्रद ! ।  
  
नीलकण्ठ ! महादेव ! खञ्जरीट ! नमोऽस्तु ते ।  
  
देवदानवयक्षाणां नराणां पुष्टिवर्धनम् ।  
  
दर्शनं तव भद्रस्य विष्णुरूप ! नमोऽस्तु ते ।  
  
अथ दर्शनशुभाशुभफलम् ॥  
  
जलप्रासादशिखरे पर्वते च जलान्तिके ।  
  
दृष्टे शुभं भवेत् कीर्तिर्गोष्ठेषु धनवर्धनम् ।  
  
अब्जेषु नृपतिर्भूयात्तथा देवालयेषु च ।  
  
तडागतीरे धनवान् श्मशाने मरणं भवेत् ।  
  
कृष्णग्रीवो नीलकण्ठः श्वेतकण्ठो जनार्दनः ।  
  
पीते तु पार्वती देवी धुन्वत्पक्षे तु वीक्षणम् ।  
  
व्याधिर्भवति देवेशि ! स्थिरे सम्पत्तिकारकम् ।  
  
भक्तं भुञ्जन् भवेद्रोगी श्रियं दृष्ट्वा च वासवः ।  
  
सुमानः कीर्तनादेव आयुषस्तु क्षयो भवेत् ।  
  
तस्मात्तु खञ्जनं नाम कीर्तयेदविचारयन् ॥  
  
  
तत्रैव ॥  
  
  
कौमुद्यां रात्रियोगे तु गृहिणी या पतिव्रता ।  
  
इन्द्रं लक्ष्मीं समभ्यर्च्य सुगन्धिकुसुमादिभिः ।  
  
पायसञ्च बलिं दद्यादन्नं व्यञ्जनसंयुतम् ।  
  
नारिकेलफलैर्देवान् पितॄनथ समर्चयेत् ।  
  
बन्धूंश्च पूजयेद्रात्रौ प्रकुर्यात् क्रयविक्रयम् ।  
  
न करोति महालक्ष्मीः शापं दत्त्वा व्रजेत् पुरम् ।  
  
निशीथे वरदा लक्ष्मीः को जागर्ति विभाषिणी ।  
  
नारिकेलोदकं पीत्वा अक्षैर्जागरणं निशि ।  
  
तद्विभूतिं प्रयच्छामि को जागर्ति महीतले ।  
  
सोमञ्च पूजयेत् कुम्भे पट्टे वा पीठकेषु च ॥  
  
  
अथ लक्ष्मीध्यानं तत्रैव ॥  
  
  
नवयौवनसम्पन्नां तप्तकाञ्चनसन्निभाम् ।  
  
त्रिनेत्रां द्विभुजां रम्यां दिव्यकुण्डलधारिणीम् ।  
  
श्रीफलं दक्षिणे पाणौ वामे पद्मञ्च बिभ्रतीम् ।  
  
सर्वालङ्कारसम्पूर्णां सर्वालङ्कारगर्विताम् ।  
  
किन्नरामरगन्धर्वसिद्धचारणसेविताम् ।  
  
वीजेन दीर्घयुक्तेन षडङ्गमथ कल्पयेत् ।  
  
पूजयेदुपचाराद्यैर्नानानैवेद्यवन्दनैः ॥  
  
  
पूजामन्त्रस्तु तत्रैव ॥  
  
  
क्षीरोदार्णवसम्भूते ! विष्णोरुरसि संस्थिते ! ।  
  
गृहाण पूजां देवेशि ! कौमुद्याञ्च नमोऽस्तु ते ।  
  
प्रणाममन्त्रस्तु ।  
  
प्। ५५९) विश्वरूपस्य भार्यासि पद्मे ! पद्मालये ! शुभे ! ।  
  
महालक्ष्मि ! नमस्तुभ्यं कौमुदीञ्च कुरुस्व मे ।  
  
नमस्ते सर्वजगतां वरदासि हरिप्रिये ! ।  
  
या गतिस्त्वत्प्रपन्नानां सा मे भूयात् त्वदर्चनात् ।  
  
लक्ष्मि ! देवि ! नमस्तुभ्यमचला भव सर्वदा ।  
  
कमले ! वरदे ! देवि ! कुलोद्योतकरी मम ।  
  
हिताय सर्वभूतानां यथा नारायणे स्थिता ।  
  
तथा त्वं पाहि मां देवि ! सर्वलक्षणसम्भवे ! ।  
  
कृता पूजा मया भक्त्या कमले ! वरदे ! शुभे ! ।  
  
पूजां गृह्ण सुरेशानि ! नमस्ते कमलालये ! ।  
  
पूर्वादिपत्रे सम्पूज्य भूत्यादिनवशक्तिकाः ।  
  
वासुदेवादिकं तत्र वामनादिकमर्चयेत् ।  
  
तत्रैव कलसे चैव इन्द्रं ध्यात्वा समर्चयेत् ।  
  
सर्वलक्षणसम्पूर्णमिन्द्रमैरावतस्थितम् ।  
  
शचीसमेतं वरदं ध्यानेन परिचिन्तयेत् ।  
  
पूजामन्त्रोऽपि ॥  
  
वज्रहस्त ! महावाहो ! बहुनेत्र ! पुरन्दर ! ।  
  
रक्षार्थं सर्वभूतानां पूजेयं प्रतिगृह्यताम् ।  
  
दिक्पालांश्च ग्रहांश्चैव ब्राह्मणांश्चाग्रतोऽर्चयेत् ।  
  
विष्णुं नारायणञ्चैव भावभूतेश्वरं यजेत् ।  
  
पूजयित्वा ह्यनेनापि विल्वमुद्रां प्रदर्शयेत् ।  
  
पद्ममुद्रां धेनुमुद्रां मन्त्रं जप्त्वा स्तुतिं पठेत् ॥  
  
  
इत्याश्विनकृत्यम् ॥  
  
  
त्रिपञ्चाशत्पटले ॥  
  
  
श्रीभगवानुवाच ॥  
  
  
तुलाराशिं गते भानौ शुक्लपक्षे विशेषतः ।  
  
प्रतिपद्येव गोशृङ्गे पूजयेत् कमलालयाम् ।  
  
उपोष्य यावकाहारं बलिं दद्याच्च पायसम् ।   
  
कुन्दपुष्पैः समभ्यर्च्य सर्वपापहरो भवेत् ।  
  
तत्रैव पूजयेद्देवीं महिषेण मम प्रिये ! ।  
  
दूर्वयाङ्करपुष्पाभ्यां पूजयेज्जगतां पतिम् ।  
  
शाल्योदनं ततो भुक्त्वाचम्य गत्वा जलान्तिके ।  
  
घृतञ्च द्विविधं कुर्यात् पलं कृत्वा महेश्वरि ! ।  
  
जयं संवत्सरं तस्य भङ्गे भङ्गं समादिशेत् ।  
  
विभीषणं बलिञ्चैव सीमञ्च परमेश्वरम् ।  
  
पूजयेद्गन्धपुष्पाद्यैर्नानानैवेद्यवन्दनैः ।  
  
कृष्णपक्षे तथा कुर्याद्दम्पतीपूजनञ्चरेत् ।  
  
प्। ५६०) मधुमांसाशनं कुर्यादेकभक्तेन वर्तयेत् ।  
  
शुक्लपक्षे द्वितीयायां धर्मराजं समर्चयेत् ।  
  
चरुं कृत्वा विधानेन सोदरानथ भोजयेत् ।  
  
ऐश्वर्यं लभते सौख्यं बहुभोगानवाप्नुयात् ।  
  
कृष्णपक्षे तथा लक्ष्मीं कुन्दपुष्पैः समर्चयेत् ।  
  
कृष्णद्रव्यबलिं तद्यात्तस्मै वित्तं प्रयच्छति ।  
  
तृतीयायां गणेशञ्च पूजयेत् पिष्टकादिना ।  
  
वर्तयेदेकभक्तेन न शोको जायते भुवि ।  
  
चतुर्थ्यां मोदकैर्देवीं पूजयेत् कुशलार्थकम् ।  
  
दधिखण्डबलिं दद्याद्वाञ्छितं लभते ध्रुवम् ।  
  
कृष्णपक्षे प्रतिपदि देवीं माहेश्वरीं यजेत् ।  
  
सितपारावतैः पूजा भूतिदा जायते ध्रुवम् ।  
  
पञ्चम्यां विल्वपत्रैश्च हरं गौरीं समर्चयेत् ।  
  
बलिञ्च मोदकं दद्याद्विद्याकामः सुरेश्वरि ! ।  
  
क्षीरस्य प्राशनादेव पापात् पूतो न संशयः ।  
  
पञ्चम्यां कृष्णपक्षस्य देवं नारायणं हरम् ।   
  
महायोनौ समभ्यर्च्य कुलानां तारयेद्दश ॥  
  
  
महायोनौ कामाख्यायाम् ॥  
  
  
षष्ठ्यां वै शुक्लपक्षस्य देवं धनपतिं यजेत् ।  
  
यो जनः षोडशं दद्यान्मोदते नाकमण्डले ।  
  
सप्तम्यां संयतो भूत्वा उभे पक्षे तु कार्तिके ।  
  
देवं मत्स्यं तथा काममिन्द्रदेवं प्रपूजयेत् ।  
  
ब्राह्मणान् दम्पतीं चैव भोजयेत् प्रातरेव च ।  
  
फलमूलं तथा धान्यं प्रदद्यात् दक्षिणां शुभाम् ।  
  
न च व्याधिः क्षुधा वापि कुले तस्य प्रजायते ।  
  
अष्टम्याञ्चैव देवेशि ! शुक्लपक्षे विशेषतः ।  
  
दुर्गां मत्तानिलीञ्चैव कृष्णखड्गे समर्चयेत् ।  
  
त्रिकालं पूजयेद्भक्त्या यशस्वी तेजवान् भवेत् ।  
  
कृष्णपक्षे शिवं दुर्गां कमलां कालिकां तथा ।  
  
मृणमय्यां पूजयेद्देवीं मध्यरात्रे प्रयत्नतः ।  
  
न च व्याधिभयं घोरं यावत्तु वत्सरावधि ॥  
  
  
वृहन्नीलतन्त्रे षष्ठपटले ॥  
  
  
कार्तिके शुक्लपक्षस्य नवमी या शुभा भवेत् ।  
  
तस्यां पूज्या महेशानि ! सुन्दरी परदेवता ।  
  
सुन्दर्याः पटले सम्यक् पूजा च कथिता शुभे ! ॥  
  
  
मत्स्यसूक्ते ॥  
  
  
शुक्लपक्षे नवम्यान्तु तिलैर्होमं समाचरेत् ।  
  
प्। ५६१) देवमुद्दिश्य फलदमुपर्युपरि पञ्चमे ।  
  
कृष्णे चैव यजेद्देवीं सप्तम्यां सूर्यमर्चयेत ।  
  
धनधान्यलक्ष्मीकरं पुत्रपौत्रविवर्द्धनम् ।  
  
कार्तिकस्य तु शुक्लायां दशम्यां नियतः शुचिः ।  
  
तैलेन शुद्धतैलेन अर्चयेन्मधुसूदनम् ।  
  
कृष्णपक्षे तु क्षीरेण मधुना च विशिष्यते ।  
  
रात्रौ फलाशनं कुर्यान्मोदते विष्णुमन्दिरे ।  
  
कृष्णपक्षेऽर्च्चयेत् कृष्णं हृषीकेशं शतक्रतुम् ।  
  
तोषयेत् परमान्नाद्यैर्नरी न निरयंव्रजेत् ।  
  
एकादश्यां कार्त्तिकस्य शुक्लपक्षे यशस्विनि ! ।  
  
स्नानं शुक्लतिलैः कुर्यात्त्रिशुक्लैर्हरिमर्च्चयेत् ।  
  
प्रातरेव तु द्वादश्यां नित्यकृत्यं समाहितम् ।  
  
सङ्कल्प्य च गणेशानं ब्रह्माणं दिक्पतीनपि ।  
  
ग्रहांश्च प्रतिकुम्भेषु स्थण्डिले च हरिं यजेत् ।  
  
पञ्चामृतेन गन्धेन तीर्थतोयेन स्नापयेत् ।  
  
पूजयेच्च्युतपत्राद्यैः कुमुदैः पङ्कजैरपि ।  
  
शारदीयेन पुष्पेण यथाविभवविस्तरैः ।  
  
त्रिकालं चार्चयेद्भक्त्या अग्निकार्य्यं ततो निशि ।  
  
प्रबोधनं ततः कुर्यान्मध्याह्ने परमेश्वरि ! ।  
  
दिवा स्नाने भवेद्धानिस्तथा रात्रौ प्रबोधने ।  
  
आद्ये अष्टाक्षरं दद्यात् प्रतिमन्त्रे महेश्वरि ! ।  
  
कृताञ्जलिं ततो बद्ध्वा इमं मन्त्रमुदाहरेत् ।  
  
ब्रह्मेन्द्ररुद्रैरभिनूयमानो भवान् सुरौघैश्च विवन्दनीयः ।  
  
प्राप्ता तवेयं द्वादशी कौमुद्याख्या त्वमेव जागृष्व हि लोकनाथ ! ।  
  
ततः स्पृष्ट्वा पठेन्मन्त्री शनैर्मन्त्रं पठेत्ततः ।  
  
मेघागतैर्निर्म्मलचन्द्रतोयैरारण्यपुष्पैरथ सौरभेयैः ।  
  
अहं ददामीति च धर्महेतोः जागृष्व जागृष्व च लोकनाथ ! ।  
  
जानुभ्यामवनीं गत्वा पठेन्मन्त्रं सतारकम् ।  
  
प्रसीद नारायन ! कृष्ण ! विष्णो ! मुकुन्द ! लक्ष्मीश ! भवन्नमस्ते ।  
  
सम्पश्य लक्ष्मीं तव भावभूतिमाश्रित्य चाश्रित्य च लोकनाथ ! ।  
  
नृत्यगीतैर्बहुविधैः पुराणश्रवणेन च ।  
  
नयेद्रात्रिं महेशानि ! पञ्चघोषपुरःसरम् ।  
  
प्रभाते पूजयेद्भक्त्या धेनुं दद्याच्च दक्षिणाम् ।  
  
ब्राह्मणान् पूजयेद्भक्त्यादीनान्धकृपणानपि ।  
  
प्। ५६२) पार्श्वपरिवर्तने चैव मन्त्रमष्टाक्षरान्तरे ।  
  
पार्श्वो भव जगन्नाथ ! नमो नारायणाच्युत ! ।  
  
प्रसीद भगवन्नाथ ! भव संसारमाक्षण ! ।  
  
परिवर्त्तय पार्श्वोऽपि गोविन्दाच्युत ! तद्वयम् ।  
  
दिवाभागेन कर्त्तव्यं पूर्ववद् विधिना प्रिये ! ।  
  
कृष्णपक्षस्य द्वादश्यां कुर्याद्ब्राह्मणतर्पणम् ।  
  
शुक्लायाञ्च चतुर्दश्यां पार्वत्या सह शङ्करम् ।  
  
विल्वपत्रैः समभ्यर्च्य न शोको जायते भुवि ।  
  
अथ कृष्णत्रयोदश्यां कार्त्तिके मासि शङ्करि ! ।  
  
प्रातः स्नानं ततः कृत्वा स्रोतसि विधिवन्नरः ।  
  
उमां हरं रविं विष्णुं चन्दनेन विलिख्य च ।  
  
पद्मपत्रैर्महेशानि ! विल्वपत्रैः समर्चयेत् ।  
  
शाकेन तोषयेद्देवान् स्वयं शाकेन वर्त्तयेत् ॥ तथा ।  
  
मध्याह्ने स्नापयेत् कुम्भं वसनं तत्र विन्यसेत् ।  
  
अभिषिञ्चेत्ततः पश्चादात्मानं बान्धवैः सह ।  
  
अपामार्गस्य पुष्पेण त्रिवारं शिरसोपरि ।  
  
वामावर्त्तेन देवेशि ! अपामार्गस्य पत्रकम् ।  
  
वक्ष्यमाणेन वा कुर्याद् गायत्र्या वा समाहितः ।  
  
यत् कृतं दुष्कृतं कर्म मया जन्मशतान्यपि ।  
  
व्याप्याद्य त्वत्प्रसादेन अपामार्ग ! हरस्वमे ।  
  
संहिताख्याञ्च पुण्याख्यां प्रेताख्यानान्तरेण च ।  
  
श्रुत्वा सङ्ख्यां द्विजातिभ्यो दानं दद्याद्विभूतये ।  
  
चतुर्दशी तथा प्रेता पूज्या पूर्वेण संयुता ।  
  
यदा परदिने रात्रौ दर्शयुक्ता न सा भवेत् ।  
  
एवमेतत् परं ग्राह्यं निथ्यन्ते दीपमुत्सृजेत् ।  
  
देवैरपि निवृत्ते चेत् पूर्णिमा सचतुर्दशी ।  
  
तदा पूर्वा ग्रहीतव्या सदा रात्रिगता अपि ।  
  
स्नाने प्रेतकथायाश्च श्रवणे यमतर्पणे ।  
  
सूर्योदयगता ग्राह्या नरैः प्रेतचतुर्दशी ।  
  
एकादशीं समारभ्य यावत् पञ्चदर्शीं प्रति ।  
  
निरामिषेण भोक्तव्यमेकभक्तेन वर्त्तयेत् ।  
  
भीष्मव्रतमिदं प्रोक्तं सावकाशेन सेवयेत् ।  
  
पौर्णमास्यां तुलादित्ये श्रीपतिं लोलया सह ।  
  
चन्दनैः पूजयेद्भक्त्या कुलच्छेदो भवेन्न हि ।  
  
तुलागतं समावाप्य लक्ष्मीर्निद्रां विमुञ्चति ।  
  
प्। ५६३) तत्र सम्पूजनादेव लक्ष्मीः स्यादनपायिनी ।  
  
श्वेतकुम्भेऽर्चयेल्लक्ष्मीं कुवेरं रक्तकुम्भके ।  
  
पीतकुम्भेऽर्चयेद्विष्णुं नानानैवेद्यवन्दनै ॥  
  
नारदपञ्चरात्रे द्वितीयरात्रे सप्तमाध्याये ॥  
  
कार्तिकीपार्णमायाञ्च राधार्च्चा वुष्णुपूजनम् ।  
  
यत्र तत्र त्वनियमः पर निर्वाणकारणम् ॥   
  
  
मत्स्यसूक्तम् ॥  
  
  
कदाचित् कार्तिके मासि यदि दर्शद्वयं भवेत् ।  
  
तत्राद्या सुखरात्रिः स्यादपरस्तु मलिम्लु चः ।  
  
मलिम्लुचे वृश्चिके तु वुष्णूत्थानादनन्तरम् ।  
  
लक्ष्मीप्रबोधो भवति सा ज्ञेया सुखसुप्तिका ।  
  
दण्डैकरजनीयोगो दर्शेन स्यात् परेऽहनि ।  
  
तदा विहाय पूर्वेद्युः परतः सुखरात्रिका ।  
  
तत्र श्राद्धं कृतं येन अक्षयं भवति ध्रुवम् ।  
  
शतग्रहणजं पुण्यं तीर्थे स्नानं महाफलम् ।  
  
इष्टदेवं समुद्दिश्य पितॄनुद्दिश्य यत्नतः ।  
  
जीवितञ्चेत् समुद्दिश्य दीपं दद्यात् शिवालये ।  
  
आयुष्कामो हि देवेशि ! दीपं दद्याच्चतुष्पथे ।  
  
द्वात्रिंशत्तु समुत्मृज्य पञ्चविंशतिकं प्रिये ! ।  
  
आकाशदीपं दद्यात्तु नवपञ्चयुगेन वा ।  
  
त्रिदीपं पञ्चदीपञ्च एकं वा दापयेद्बुधः ।  
  
अर्घ्यञ्चैव वहन् जन्तून् जायते नात्र संशयः ।  
  
त्रिहस्तं सार्द्धहस्तं वा हस्तमात्रमथापि वा ।  
  
ऊर्द्धे तु दापयेद्दीपान् लभते वाञ्छितं फलम् ।  
  
शिरे वक्षःस्थले चैव अङ्गे वा मणिबन्धके ।  
  
यो दीपं दर्शयेद्देवि ! स्वर्गलोके महीयते ।  
  
कमलां ह्लादिनीञ्चैव धरणीं विजयां तथा ।  
  
जयां लक्ष्मीं सुभद्राञ्च महामायां दलेऽर्चयेत् ।  
  
ब्रह्मादीन् पूजयेदग्रे वासुदेवादिकानपि ।  
  
शङ्खं पद्मनिधिं पूजेत् कुवेरं वरुणं तथा ।  
  
इन्द्राणीमय सम्पूज्य मन्त्रेणानेन संयजेत् ।  
  
नमस्ते इत्यादि । विश्वरूपस्येत्यादि ।  
  
त्वं गतिः सर्वभूतानां वरदासि हरिप्रिये ! ।  
  
सर्वानन्दकरे ! देवि ! सर्वशाखे ! नमोऽस्तुते ।  
  
लोले ! देवि ! नमस्तेऽस्तु नरकार्णवतारिणि ! ।  
  
क्षीरोदमथनोद्भूते ! प्रसीद परमेश्वरि ! ।  
  
प्। ५६४) जय पद्मालये ! देवि ! जय लक्ष्मि ! हरिप्रिये ! ।  
  
सर्वानन्दकरे ! देवि ! सर्वशाखे ! नमोऽस्तु ते ।  
  
जय क्षीरोददुहितर्मद्गेहे सुस्थिरा भव ।  
  
इयं सांवत्सरी पूजा नैवेद्यादिकमुत्तमम् ।  
  
लोले ! गृहीत्वा तत्सर्वं गृहाण परमेश्वरि ! ।  
  
दीपदानान्तरे चैव मन्त्रमेतमुदीरयेत् ।  
  
दामोदराय नभसि तुलायां लोलया सह ।  
  
प्रदीपं ते प्रयच्छामि नमोऽनन्ताय वेधसे ।  
  
ऊर्द्ध्वतः सप्त लोका ये ये चाधोवर्त्तिनः सदा ।  
  
दत्ताकाशप्रदीपेन प्रकाशं विचरन्तुते ।  
  
ये च नारकिणो लोकाः पीडया बाधिताः सदा ।  
  
भवस्थास्ते प्रकाशन्तु दत्ताकाशप्रदीपतः ।  
  
अन्धकारे स्थिता ये च ये च लोकविवर्जिताः ।  
  
तेषां प्रकाशनार्थाय प्रदीपो दीयते मया ।  
  
यमद्वारे महाघोरे सन्ति ये पुरुषा मम ।  
  
तेषां प्रकल्पितार्थाय प्रदीपो दीयते मया ।  
  
वातवर्षपतङ्गादिस्नेहवर्त्तिक्षयादिना ।  
  
निर्वाणस्य प्रदीपस्य न दोषो मम केशव ! ।  
  
नमः पितृभ्यः प्रेतेभ्यो नमो धर्माय विष्णवे ।  
  
नमो धर्माय रुद्राय कान्तारपतये नमः ।  
  
ईशकोणे प्रदद्यात्तु मालये विजनेऽपि च ।  
  
उल्का निशि तथा देया दक्षिणाभिमुखेन तु ।  
  
निक्षिपेत्तत्र प्रथमं मन्त्रेणानेन शङ्करि ! ।  
  
उल्कामुखाश्च ये केचिच्चरन्ति इह भूतले ।  
  
उज्ज्वलज्योतिषा दग्धास्तेषान्तु परमा गतिः ।  
  
आपदो मम नश्यन्तु मुखरात्रिप्रसादतः ।  
  
उल्कासन्दीपनेनैव वर्द्धन्तु मम पूरुषाः ।  
  
कार्तिकस्य अमायां वै समारभ्य यशस्विनि ।  
  
कालरात्रिव्रतं कुर्याद् यथाकार्यं तथा शृणु ।  
  
व्रतविध्यादिस्तु त्रिपञ्चाशत्पटलेऽनुसन्धेयः ॥  
  
इति कार्त्तिककृत्यम् ॥  
  
तत्रैव चतुःपञ्चाशत्पटले ॥  
  
वृश्चिके शुक्लपक्षस्य प्रतिपत्सु महेश्वरम् ।  
  
दूर्वाङ्कुरैः समभ्यर्च्य गणनामीश्वरो भवेत् ॥ १ ॥  
  
द्वितीयायां जगद्धात्रीं जले सम्पूज्ययत्नतः ।  
  
एकाहारं ततः कृत्वा तृतीयायां जनार्दनम् ।  
  
प्। ५६५) चतुर्थ्याञ्चैव श्रीकान्तमेकादश्यां जनार्दनम् ।  
  
द्वादश्याञ्चैव ब्रह्माणं त्रयोदश्यां शतक्रतुम् ।  
  
चतुर्दश्याञ्च गौरीशं सितपद्मैः समर्च्चयेत् ।  
  
श्वेताम्बरधरो भूत्वा त्रिकालं संयतेन्द्रियः ।  
  
मधुना तर्पयेद्देवान् ब्रह्मलोके महीयते ।  
  
वृश्चिके पौर्णमास्यान्तु कल्यमुत्थाय वाग्यतः ।  
  
पूजयेत् क्षेत्रविघ्नेशं पञ्चम्यां कमलां तथा ।  
  
षष्ठ्यां वसुं समभ्यर्च्य सप्तम्याञ्च दिवाकरम् ।  
  
अष्टम्यां त्रिपुराञ्चैव नवम्यां सुरसुन्दरीम् ।  
  
दुर्गां बालां समुद्दिश्य एकभक्तेन वर्त्तयेत् ।  
  
दशम्याञ्चैव तां देवीं दिक्पतींश्चापि पूजयेत् ।  
  
सवितारं स्नापयित्वा देवान् रात्रौ बलिं चरेत् ।  
  
वृहन्नीलतन्त्रे षष्ठपटले ॥  
  
मार्गे मासि सिते पक्षे सप्तमी रविवल्लभा ।  
  
अन्नदां पूजयेद्भक्त्या पुत्रपौत्रसमन्वितः ।  
  
लक्ष्मीः स्थिरायतेऽवश्यं यावच्च सचराचरम् ।  
  
तावत्तस्य गृहे लक्ष्मीश्चौद्धत्यं परिवर्जयेत् ।  
  
निश्चला च भेद्देवि ! सत्यं सत्यं गणेश्वरि ! ।  
  
पूजा चास्या महेशानि ! कथिता तव सन्निधौ ।  
  
अन्नदाकल्पके सम्यग् जानीहि नगनन्दिनि ! ।  
  
मत्स्यसूक्ते ॥  
  
वृश्चिके पौर्णमासी तु विज्ञेया क्षेत्रपूर्णिमा ।  
  
द्वापरे पूर्णिमा पौषे त्रेतायां माघमासके ।  
  
बलिभिर्गुडखण्डैश्च पूजयित्वा द्विजोत्तमम् ।  
  
अलक्ष्मीं नाशयेद्दाता लक्ष्मीञ्च लभते पराम् ।  
  
यावकैः शर्कराद्यैश्च मोदकैर्विविधैरपि ।  
  
क्षेत्रपूर्णिमामारभ्य त्रिरात्रं परमेश्वरि ! ।  
  
कृत्वा नक्तं महेशानि ! विष्णुलोके महीयते ।  
  
सुरयज्ञमिदं प्रोक्तं महाविभवदायकम् ।  
  
धनधान्यलक्ष्मीकरं श्रीसौभाग्यप्रदायकम् ।  
  
कृष्णप्रतिपदि विष्णुं पूजयेत् पार्वतीपतिम् ।  
  
अग्निकार्यं त्रिकालञ्च लक्ष्मीवान् जायते कुले ।  
  
द्वितीयायां गुडं प्राश्य पूजयेत् सुन्दरीमपि ।  
  
तृतीयायाञ्च गोविन्दं तिलं प्राश्य ततो निशि ।  
  
चतुर्थ्यां यावकाहारो मदनञ्च निशापतिम् ।  
  
दधि प्राश्य ततो रात्रौ शिवलोके महीयते ।  
  
पञ्चम्यां दिननाथञ्च विष्णुञ्च लोलया सह ।  
  
प्। ५६६) पूजयेत् पीवरे कुम्भे क्षीरं प्राश्य लभेत् श्रियम् ।  
  
पूजयेच्चैव गोविन्दं गवामप्यधिपो भवेत् ।  
  
सप्तम्याञ्च तथाष्टम्यां नवम्यां विजितेन्द्रियः ।  
  
धनाध्यक्षं श्वेतकुम्भे त्रिकालं नियतः शुचिः ।  
  
महाविभवमाप्नोति लक्ष्मीः स्यादनपायिनी ।  
  
नादेयतोये देवेशि ! कृष्णपक्षे जगद्गुरुम् ।  
  
चित्रपट्टे समभ्यर्च्य क्षीरं प्राश्य ततो निशि ।  
  
अणिमादिगुणैः सिद्धिर्जायते नात्र संशयः ।  
  
दशम्याञ्च महेशानि ! एकादश्यां शतक्रतुम् ।  
  
द्वादश्यां केशवं मूले त्रयोदश्याञ्च पार्वति ! ।  
  
चतुर्दश्यामशोकेन कामं विष्णुं समर्च्चयेत् ।  
  
त्रिकालं स्नानमासाद्य एकभक्तेन वर्त्तयेत् ।  
  
एवं कृत्वा सकृद्देवि ! ब्रह्मलोके महीयते ।  
  
अमावस्यायां गोमुख्ये गले विप्रमुखे गले ।  
  
गोक्षीरेण चरुं कृत्वा पितॄनुद्दिश्य शङ्करि ! ।  
  
मधुना गुडखण्डेन लवणेनोदकेन च ।  
  
त्रिकालं तर्पयित्वा तु काममाप्नोत्यभीप्सितम् ।  
  
ऐश्वर्यमतुलं प्राप्य पितृलोके महीयते ॥  
  
इत्याग्रहायणकृत्यम् ॥  
  
तत्रैव ॥  
  
धनुःस्थे च ततः सूर्ये शुक्लपक्षे वरानने ! ।  
  
प्रतिपदि महेशानि ! प्रातःस्नायी जितेन्द्रियः ।  
  
त्रिकालं पूजयेत् सूर्य्यं रोगान्मुच्येत नान्यथा ।  
  
कृष्णपक्षे जगन्नाथं पूजयेत् पार्वतीपतिम् ।  
  
अग्निकार्य्यं ततं कृत्वा ततो मुच्येत बन्धनात् ।  
  
द्वितीयायां समारभ्य शुक्लपक्षे विशेषतः ।  
  
आदित्यमथ रुद्रांश्च पूजयेद्भक्तिभावतः ।  
  
यावत् पञ्चदशीञ्चैव तावदेव महेश्वरि ! ।  
  
संसारान्मुच्यते देवि ! नात्र कार्या विचारणा ।  
  
चतुर्थ्यां शुक्लपक्षे तु धनूराशिं गते रवौ ।  
  
एकभक्तेन देवेशि ! रमेशं प्रति पूजयेत् ।  
  
कृष्णं शचीपतिं विष्णुं पञ्चम्यां मधुसूदनम् ।  
  
षष्ठ्यां स्कन्दं विशाखाञ्च रात्रौ तु क्षीरभोजनम् ।  
  
सप्तम्याञ्च तथाष्टम्यां नवम्यां पक्षयोर्द्वयोः ।  
  
प्। ५६७) कात्यायनीं समभ्यर्च्य एकभक्तेन शङ्करि ! ।  
  
दशम्यां पार्वतीनाथमेकादश्यां श्रियः पतिम् ।  
  
पिष्टकैः पूजयेद्द्विष्णुं स्वयं नक्तं समाचरेत् ।  
  
यावच्चतुर्दशीं प्राप्य अमावास्याञ्च प्रेत्यषे ।  
  
पौर्णमास्यां ततः कल्पे पितॄनुद्दिश्य तर्पयेत् ।  
  
पुरोडाशेन विधिना कदाचिन्नावसीदति ॥  
  
इति पौषकृत्यम् ॥  
  
तत्रैवं पञ्चाशत्पटले ॥  
  
श्रीभगवानुवाच ॥  
  
मकरस्थे सहस्रांशौ शुक्लपक्षे यशस्विनि ! ।  
  
प्रतिपदि सरित्तोये स्नात्वाभ्यच्य जनार्दनम् ।  
  
वत्तयेदेकभक्तेन अग्निकार्य्यपुरःसरम् ।  
  
क्षीरेणाघ्यं विधातव्यं मुच्यते शोकसागरात् ।  
  
द्वितीयायां तथा शक्रं चन्दनेन विलिप्य च ।  
  
पीठे वाऽगुरुपत्रे च पूजयेद्भक्तितत्परः ।  
  
हविष्याशी भवेद्रात्रौ रूपवानभिजायते ।  
  
तृतीयायामुमाकान्तं श्रीपतिं कमलालयाम् ।  
  
समभ्यर्च्य निशानाथं कुन्दपुष्पैः पृथग्विधैः ।  
  
मुद्गञ्च प्राशनं कुर्यान्महापातकनाशनम् ।  
  
चतुर्थ्यां शुक्लपक्षस्य पूजयेद्गणनायकम् ।  
  
ताम्रकुम्भे विशेषेण पञ्चरत्नेन शङ्करि ! ।  
  
तिलान् सम्प्राशयेद्रात्रौ तिलैर्होमं समाचरेत् ।  
  
लक्ष्मीवान् मुतरां चापि धनवान् स प्रजायते ।  
  
पञ्चम्याञ्च जगद्धात्रीं प्रातरेव नदीजलैः ।  
  
स्नापयित्वा सुलक्ष्मीं तां कुम्भैर्मारकतैरपि ।  
  
वसन्तपञ्चमी नाम सर्वपापप्रमोचनी ।  
  
वसन्तञ्च समभ्यर्च्य कन्दर्पं सरतिं प्रिये ! ।  
  
वसन्तरागश्रवणात् श्रियमाप्नोत्यभीप्सिताम् ।  
  
श्रीपञ्चमीं तु केचित्तां मनयः प्रवदन्ति वै ।  
  
वर्त्तयेदेकभक्तेन श्रियो न विच्युतिर्भवेत् ।  
  
षष्ठ्यां प्रातः कृतस्नानः पूजयेच्च दिवाकरम् ।  
  
क्षीरेणार्घ्यं ततो दद्यान्मुच्यते व्याधिबन्धनात् ।  
  
सूर्यग्रहणतुल्या हि शुक्ला माघस्य सप्तमी ।  
  
अरुणोदयवेलायां तस्यां स्नानं महाफलम् ।  
  
वदर्याश्चार्कपत्रस्य सप्त पत्राणि शालिजान् ।  
  
रक्तांश्च तण्डुलान् दूर्वाः कृत्वा शिरसि मज्जयेत् ।  
  
ॐ यद्यज्जन्मकृतं पापं मया सप्तसु जन्मसु ।  
  
प्। ५६८) तन्मे रोगञ्च शोकञ्च माकरी हन्तु सप्तमी ।  
  
सप्तार्कपत्रैरक्तैश्च तण्डुलैर्गन्धचन्दनैः ।  
  
फलैर्दूर्वाजवापुष्पैरर्घ्यं दद्यात् कृतक्रियः ।  
  
सप्तसप्तिप्रीतिवहे ! सप्तलोकप्रदीपनि ! ।  
  
सप्तव्याहृतिके ! देवि ! नमस्ते रविमण्डले ।  
  
जननी सर्वभूतानां सप्तमी सप्तसप्तिके ! ।  
  
सप्तव्याहृतिके ! देवि ! नमस्ते रविमण्डले ।  
  
दानं कोटिगुणं प्रोक्तं होमं जापं सुरार्चनम् ।  
  
ब्राह्मणान् भोजयित्वा च हविष्यान्नं स्वयं ततः ।  
  
तीर्थे स्नानं दशगुणं गङ्गायां कोटिरेव च ।  
  
रविवारे च सम्प्राप्ते कोटिकोटिगुणं भवेत् ।  
  
दद्यादर्घ्यं सहस्रञ्च शतं वापि तदर्द्धकम् ।  
  
अयुतेन लभेद्दास्यं लक्षैः सायुज्यमेव च ।  
  
अशक्तो द्वादशं दद्यात् पञ्चविंशमथापि वा ।  
  
द्विगुणत्वान्महेशानि ! व्रताङ्गेऽर्घ्य मुदाहृतम् ।  
  
भजेद्रविदिने प्राप्ते प्रवृत्ते चोत्तरायणे ।  
  
पुन्नामधेयनक्षत्रे गृह्णीयाद्दशमीव्रतम् ।  
  
हस्तो मित्रस्तथा पुष्यो ज्येष्ठा भृगुपुनर्वसू ।  
  
पुन्नामधेयनक्षत्राण्येतान्याहुर्मनीषिणः ।  
  
सप्तम्यां शुक्लपक्षे तु कृतकृत्यः समाहितः ।  
  
पार्वतीशं गणेशञ्च पूजयेद्दयितया सह ।  
  
त्रिकालं पूजयित्वा तु तिलपायसमोदकैः ।  
  
ततो नक्तं चरेन्मन्त्री हविष्यान्नेन शङ्करि ! ।  
  
यत् कृतं द्वादशाष्टम्यामेकेनैव तु तत् फलम् ।  
  
भवेत्तस्मात् प्रयत्नेन सर्वस्वेनापि भाविनि ! ।  
  
पितॄनुद्दिश्य यत् श्राद्धं यः करोति स्वभक्तितः ।  
  
सर्वश्राद्धे यत् फलञ्च काङ्क्षन्तिस्म न संशयः ।  
  
पितृतर्पणतः शेषे सर्वे वर्णा द्विजातयः ।  
  
तिलोदकन्तु भीष्माय प्रदद्यादञ्जलित्रयम् ।  
  
वामोपवीतिना देवि ! दक्षिणाशामुखेन तु ।  
  
दद्यादनेन मन्त्रेण शुचिः प्रयतमानसः ।  
  
एहि भीष्म ! महाबाहो ! शान्तनोः कुलनन्दन ! ।  
  
गृहाण दत्तमस्माभिः पानीयं वरदो भव ।  
  
वैयाघ्रपद्यगोत्राय साङ्कतिः प्रवराय च ।  
  
अपुत्राय ददाम्येतत् सलिलं भीष्मवर्मणे ।  
  
प्। ५६९) मध्याह्नव्यापिनी ग्राह्या श्राद्धे भीष्माष्टमी सदा ।  
  
स्नाने च तर्पणे दाने ग्राह्या सूर्योदयात् परा ।  
  
यद्येकस्मिंस्तु वै मासि यदि स्वान्माकरीद्वयम् ।  
  
भीष्माष्टमी भवेद्वापि तदा ग्राह्या परा तिथिः ।  
  
नवम्यान्तु जगद्धात्रीं गौरीं कमलया सह ।  
  
श्रीवृक्षे पूजनादेव महतीं श्रीयमाप्नुयात् ।  
  
दशम्यामथ नक्ताशो सप्तमीं सप्तकुम्भके ।  
  
पूजयेन्मरुपत्रैश्च नानाविभवविस्तरैः ।  
  
ब्राह्मणान् भोजयेद्भक्त्या ऋषिं सम्पूज्य वैष्णवम् ।  
  
तोषयेद्भावबुद्ध्या च तत्तुल्यो जायते प्रिये ! ।  
  
एकादश्यां प्रातरेव ततः सङ्कल्पयेद्व्रती ।  
  
त्रिकालं पूजयेद्विष्णुमग्निकार्यसमन्वितम् ।  
  
एकेनैवोपवासेन कृतेन परमेश्वरि ! ।  
  
सर्वपापैर्विशुद्धात्मा हरिसायुज्यमाप्नुयात् ।  
  
जागरं कारयेद्रात्रौ संहिताश्रवणादिभिः ।  
  
न चात्र वारदोषोऽस्ति माघे चैव घटेषु च ।  
  
उत्थाने शयने विष्णोर्वासरन्तु न लङ्घयेत् ।  
  
दिनक्षये दशाविद्धे सदैव परिवर्जयेत् ।  
  
गृहस्थस्तु विशेषेण पुत्रवांश्चेद्विशेषतः ।  
  
नक्तं पुण्यक्षयश्चैव पूर्वसङ्कल्पितं विना ।  
  
द्वादश्यामप्युषःकाले स्नानं कुर्यान्नदीजले ।  
  
धात्रीस्नानं प्रकुर्यात्तु महापातकनाशनम् ।  
  
गोविन्दं पूजयेद्भक्त्या धेनुं दद्यात्ततो व्रती ।  
  
दानञ्चैवाग्निकार्यञ्च ब्राह्मणानथ योजयेत् ।  
  
शृणु देवि ! महागुह्यं श्रीविष्णोर्व्रतपञ्चकम् ।  
  
विभूतिद्वादशी नाम पञ्चैव परिकीर्तिताः ।  
  
कार्तिकस्य च मार्गस्य माघस्य फाल्गुनस्य च ।  
  
आषाढस्य वरारोहे ! द्वादश्यां शुक्लपक्षके ।  
  
श्रावणस्य तु सिंहस्य अशून्या नाम द्वादशी ।  
  
जनार्दनं समुद्दिश्य उपवासं करोति यः ।  
  
अशून्या च भवेत् शय्या जन्मजन्मनि शङ्करि ! ।  
  
त्रयोदश्यान्तु शुक्लायां विभूत्याख्या त्रयोदशी ।  
  
माधवं कलसे कृत्वा भूतिमाप्नोति शाश्वतीम् ।  
  
माघे मासि सिते पक्षे ख्याता रामचतुर्दशी ।  
  
कामविद्धापि सा कार्या शिवरात्रिविधानतः ।  
  
प्। ५७०) पौर्णमास्यामुषःकाले स्नानं कुर्याद्विधानतः ।  
  
सम्पूज्य च जगन्नाथं दानं दद्याद्विभूतये ।  
  
धेनुं दद्याद्विजातिभ्यो विष्णुलोके महीयते ।  
  
इन्धनञ्चैव पक्वान्नं हविष्यान्नेन वर्त्तयेत् ।  
  
कृष्णपक्षे प्रतिपदि स्कन्दमुद्दिश्य यत्नतः ।  
  
दानं दद्याद्द्विजाग्रेभ्यः पूजयित्वा विधानतः ।  
  
द्वितीयायां जगन्नाथं समुद्दिश्य प्रपूजयेत् ।  
  
प्रदद्याच्चरुनैवेद्यं हविष्यान्नेन वर्त्तयेत् ।  
  
तृतीयायां तथा धर्मं चित्रगुप्तं समर्चयेत् ।  
  
पिष्टकाशी भवेद्रात्री धर्मलोकाद्भवेच्च्युतिः ।  
  
चतुर्थ्यां कृष्णपक्षे तु लक्ष्मीं कुम्भे समर्च्चयेत् ।  
  
पायसाशी भवेन्नित्यं रमाया न च्युतिर्भवेत् ।  
  
पञ्चभ्यां मदनं देवं गोपालं रुक्मिणीमपि ।  
  
चित्रे वाक्षतपुञ्जेषु नरो न निरयं व्रजेत् ।  
  
षष्ठ्यां धन्वन्तरिं शम्भुं कुमारं पूजयेन्निशि ।  
  
क्षीरकुम्भे महेशानि ! न शोको जायते भुवि ।  
  
सप्तम्यां कमलानाथं घृतकुम्भे समर्चयेत् ।  
  
वारिधारां तओ दद्याद्भार्यया च व्रतस्य वै ।  
  
कृष्णाष्टम्यां नवम्याञ्च विल्वपत्रेण शङ्करम् ।  
  
त्रिकालं पूजयेद्भक्त्या पार्वत्या सह गोमये ।  
  
पिण्डेभ्योऽर्च्य हृषीकेशमेकभक्तेन वर्त्तयेत् ।  
  
दशम्यां कृष्णपक्षस्य गङ्गां सम्पूजयेद्व्रती ।  
  
एकादश्यां हविष्याशी माधवञ्च समर्च्चयेत् ।  
  
त्रयोदश्यां तथा कामं चतुर्दश्याञ्च प्रत्युषे ।  
  
अनर्काभ्युदिते काले स्नानं कुर्यात् सरिज्जले ।  
  
शतजन्मकृतं पापं तत्क्षणादेव नश्यति ।  
  
रटन्ती नाम विख्याता सर्वपापहरा शिवा ॥  
  
वृहन्नीलतन्त्रे सप्तमपटले ॥  
  
माधे मास्यसिते पक्षे रटन्त्याख्या चतुर्दशी ।  
  
तस्यां सम्पूजयेत्तारां महाविभवविस्तरैः ।  
  
चक्रवर्त्ती महाराजो भवत्येव न संशयः ॥  
  
मत्स्यसूक्ते ॥  
  
अमावस्यां कृतस्नानस्तिलान्नेन महेश्वरि ! ।  
  
श्राद्धं कुर्याद्धविष्याशी पितृलोके महीयते ॥  
  
इति माघकृत्यम् ॥  
  
मत्स्यसूक्ते ।  
  
श्रीभगवानुवाच ॥  
  
कुम्भसंस्थे सहस्रांशौ पूजामारभ्य देशिकः ।  
  
प्। ५७१) तथा कृष्णे महेशानि ! प्रतिपत्प्रभृति क्रमात् ।  
  
ब्रह्माणञ्चैव गायत्रीं सतीं गौरीं जयन्तिकाम् ।  
  
कमलां पार्वतीञ्चैव महामहिषमर्दिनीम् ।  
  
सरस्वतीं महामायां महालक्ष्मीं रतिं तथा ।  
  
कालरात्रिमुमाञ्चैव यजेत्तैरुपचारकैः ।  
  
कर्णेनाकर्णनी तूर्णी पूर्णा मदनप्रीतिदा ।  
  
क्रीडयेयुश्च पूर्वाह्णे नराः सिन्दूरमण्डिताः ।  
  
पूजयेच्च महेशानि ! गोपालं गोपिवल्लभम् ।  
  
मन्दारैः किंशुकैश्चैव तथा चूताङ्कुरैरपि ।  
  
पूजयेद्विधिवद्देवं शिविकायां ततोन्यस्येत् ।  
  
मुहूर्तेऽभिजिते पञ्चवाद्यैर्यात्रां समाचरेत् ॥  
  
नारदपञ्चरात्रे द्वितीयरात्रे सप्तमाध्याये ॥  
  
परं शिवचतुर्दश्यां शिवं सम्प्राप्य पूजनम् ।  
  
तद्दिनेऽनशनं विप्र ! परं निर्वाणकारणम् ।  
  
मत्स्यसूक्ते ॥  
  
शिवव्रतमथो वक्ष्ये सर्वपापप्रणाशनम् ।  
  
चन्द्राब्जे करणे देवि ! रुद्रसायुज्यमाप्नुयात् ।  
  
चतुर्दश्याममावास्यादिवसं यदि संस्पृशेत् ।  
  
यदा तर्योदशी चन्द्रा त्रयोदश्यां शिवव्रतम् ।  
  
प्राप्नोन्यतुलभोगन्तु यस्य रात्रौ चतुर्दशी ।  
  
शिवरात्रिव्रतं तत्र कर्तव्यं तिथिपूजनम् ।  
  
माघफाल्गुनयोर्मध्ये या च कृष्णा चतुर्दशी ।  
  
शिवयोगेन संयुक्ता शिवरात्रिरुदाहृता ।  
  
दिवास्पर्शे व्रतं विद्याद्रात्रौ वा पूर्णमेव तु ।  
  
हीनेनैव व्रतं कुर्यात् शिवयोगस्य शङ्करि ! ।  
  
माघीतं परतो या स्यात् कृष्णा माघी चतुर्दशी ।  
  
तस्यां सम्पूजनादेव सर्वपापैः प्रमुच्यते ।  
  
योगतिथ्यन्तरे चैव प्रवेशञ्च समाचरेत् ।  
  
न रात्रौ पारणं कुर्यान्न सन्ध्यायां कथञ्चन ।  
  
स्नानमावाहनं कुर्याच्चतुर्दश्याः समागमे ।  
  
आतुरे मार्जनं ज्ञेयं स्नानात् कोटिगुणं फलम् ।  
  
एकादशगुणं कुर्यान्नैवेद्यं परमेश्वरि ! ।  
  
बलिञ्च त्रिविदं कुर्यात् शृणुष्व वरवर्णिनि ! ।  
  
अष्टम्यां पञ्चदश्यां वा चतुर्दश्यामथापि वा ।  
  
कृष्णाष्टमी स्कन्दषष्ठी शिवरात्रिचतुर्दशी ।  
  
घनिष्ठा शिवयोगे च या च कृष्णा चतुर्दशी ।  
  
प्। ५७२) रात्रियोगे तु सम्प्राप्ता सा तु पुण्यतमामता ।  
  
योगस्पर्शे पुण्यमात्रं रात्रियोगेऽधिकं फलम् ।  
  
सर्वरात्रौ दशगुणं दिवास्पर्शे सहस्रकम् ।  
  
स्नात्वा संस्थापयेल्लिङ्गं स्थण्डिले यत्र पूजयेत् ।  
  
तत्र वै दर्पणे कुर्यात् शालग्रामे मनौ तथा ।  
  
वारिणा प्रथमे स्नानं पञ्चनद्येति वा पुनः ।  
  
आप्यायस्येति क्षीरेण दधिक्राव्नेति वै दधि ।  
  
मधुवातेति मधुना गायत्र्या च गुडेनं च ।  
  
आपोहिष्ठेति मन्त्रेण तथा रत्नोदकैरपि ।  
  
तोयेनानेन मन्त्रेण तथा पञ्चामृतेन तु ।  
  
मार्जयेद्विल्वपत्रेण घटस्थापनमारभेत् ।  
  
सङ्कल्पान्ते पठेन्मन्त्रं कृताञ्जलिपुटेन तु ।  
  
अद्य शैव चतुर्दश्यां जागरयाम्यहं निशाम् ।  
  
पूजां दानं जपं होमं कारयाम्यग्र शक्तितः ।  
  
शिव ! शङ्कर ! सर्वज्ञ ! व्रतानां फलदायक ! ।  
  
शिवरात्रिव्रतं देव ! करोमि त्वत्प्रसादतः ।  
  
चतुर्दश्यां निराहारो भूत्वा चैवापरेऽहनि ।  
  
भोक्ष्येऽहं भुक्तिमुक्त्यर्थं शरणं मे भवेश्वर ! ।  
  
उत्तराभिमुखो भूत्वा प्राणायामं समाचरेत् ।  
  
गणेशं दिक्पतींश्चैव ग्रहाश्चैव मरुद्गणान् ।  
  
ब्रह्माणं प्रतिकुम्भे च ततो देवासनं यजेत् ।  
  
नन्दिनञ्च महाकालं पूर्वद्वारि यजेद्बुधः ।  
  
भूतेशं चण्डपाणिञ्च दक्षिणद्वारि संयजेत् ।  
  
उत्तरे चैव वेतालं वृषभञ्च ततो यजेत् ।  
  
मध्ये आधारशक्त्यादीन् साङ्गोपाङ्गं समर्च्चयेत् ।  
  
ध्यायेद्देवं महेशानं ध्यानं शृणु वरानने ! ।  
  
वृषासनगतं पद्मं तत्र पद्मासने स्थितम् ।  
  
शुद्धस्फटिकसङ्काशमणिमादिगुणैर्युतम् ।  
  
दशभिर्बाहुभिर्धत्ते शूलशक्तिवराभयम् ।  
  
खट्वाङ्गं भुजगञ्चैव घण्टाङ्कुशं तथैव च ।  
  
डमरुं बीजपूरञ्च नीलोत्पलवरं तथा ।  
  
द्वात्रिंशल्लक्षणोपेतं पञ्चवक्त्रं त्रिलोचनम् ।  
  
इच्छादिशक्तिसहितं बीजेनारोपयेत्ततः ।  
  
अङ्गपूजां विधायाथ दद्यात् पाद्यादिकं शुभम् ।  
  
ततः स्वशक्तिसंयुक्तान् पूर्वादिदिग्दले यजेत् ।  
  
श्रीकण्ठादींश्च तद्वाह्ये मूर्तीरष्टौ च सं यजेत् ।  
  
प्। ५७३) उपचारैः समभ्यर्च्य अङ्गपूजावसानके ।  
  
अनन विधिमन्त्रेण दद्यादर्घ्यं विभूतये ।  
  
दधिदूर्वाक्षतञ्चैव गन्धपुष्पसमन्वितम् ।  
  
जानुभ्यामवनीं गत्वा मन्त्रेणानेन साधकः ।  
  
नमः शिवाय शान्ताय सर्वपापहराय च ।  
  
शिवरात्रौ ददाम्यर्घ्यं प्रसीद उमया सह ।  
  
त्रिमध्वक्तेन देवेशि ! प्रथमप्रहरेण तु ।  
  
मोदकं पायसान्नं वा संयुक्तं वा विशिष्यते ।  
  
द्वितीयप्रहरे चैव स्वयं स्याद्वारुणेन तु ।  
  
स्नानं कुर्यात्तु मन्त्रेण शृणु मन्त्रं वरानने ! ।  
  
अज्ञानतिमिरान्धानां प्रणीतकल्मषात्मनाम् ।  
  
स्नानं करोमि देवेश ! सर्वपापविशुद्धये ।  
  
देवञ्च पूर्ववत् स्नात्वा पूर्ववच्चार्चनञ्चरेत् ।  
  
रुद्रसूक्तेन कामेन रुद्रसूक्तेन चार्चयेत् ।  
  
हरं महेशं विजयं यक्षेशं वरदं शिवम् ।  
  
नारायणञ्च ब्रह्माणं पूजयेद्भक्तितत्परः ।  
  
होमान्ते प्रददेदर्घ्यं मधुक्षीराज्यसंयुतम् ।  
  
कुशपुष्पसमायुक्तं गुडशर्करयान्वितम् ।  
  
नमः शिवाय शान्ताय भुक्तिमुक्तिप्रदाय च ।  
  
शिवरात्रौ ददाम्यर्घ्यं सर्वाभिमतसाधनम् ।  
  
तृतीयप्रहरे चैव स्नानं कुर्याद्विशुद्धये ।  
  
वक्ष्यमाणेन मन्त्रेण कुशेनाभ्युक्ष्य वारिणा ।  
  
विरूपाक्ष ! महादेव ! सुचिन्त्यो मे भवाधिप ! ।  
  
शिवरात्रौ कृतस्नानाद्भुक्तिमुक्तिप्रदो भव ।  
  
शिव ! शङ्कर ! देवेश ! प्रभो ! पशुपते ! हर ! ।  
  
हृहाणार्घ्यमिदं देव ! उमाकान्त ! प्रसीद मे ।  
  
दत्त्वार्घ्यं विधिवद्देवि ! पूजयेन्मन्मथं हरम् ।  
  
योगेशं माधवं धर्मं विष्णुलोकं तथैव च ।  
  
चतुर्थप्रहरे चैव स्नानं कुर्याद्विचक्षणः ।  
  
मार्जनञ्च ततः कुर्यान्मन्त्रेणानेन सुन्दरि ! ।  
  
यथाष्टकोटिलिङ्गानां यत् फलं पूजनाद्विभो ! ।  
  
तदेतत् प्राप्यते नाथ ! शिवरात्रौ स्नानकर्मणा ।  
  
पावकं भुवनं विष्णु नरसिंहं शतक्रतुम् ।  
  
जनार्दनं माधवञ्च मध्यपीठे समर्चयेत् ।  
  
गौरीञ्च वीरभद्रञ्च चन्द्रार्द्धकृतशेखरम् ।  
  
सर्वपापविशुद्ध्यर्थमर्घ्यो मे प्रतिगृह्यताम् ।  
  
संसारक्लेशदग्धस्य व्रतेनानेन शङ्कर ! ।  
  
गृहाणार्घ्यं मया दत्तं शिवरात्रौ प्रसीद मे ।  
  
प्। ५७४) प्रभाते च ततः कृत्वा नित्यङ्कृत्यं समाहितः ।  
  
देवं त्र्यम्बकमन्त्रेण स्नापयेत् पूजयेत्ततः ।  
  
दक्षिणां विधिवद्दद्यात् पारणञ्च समाचरेत् ।  
  
नमः शिवायेति मन्त्रेण ब्राह्मणान् भोजयेत्ततः ।  
  
वृहन्नीलतन्त्रे सप्तमपटले ।  
  
प्राङ्गणे मध्यरात्रौ च फाल्गुने मासि सुन्दरि ! ।  
  
चतुर्दिक्षु महेशानि ! कदलीखण्डमुत्तमम् ।  
  
अपापयागे देवेशि ! मण्डपं कारय प्रियम् ।  
  
चूताश्वत्थवटैर्देवि ! छन्नं कुर्याच्च मण्डपम् ।  
  
कुमारीवेष्टितं कुर्यान्मण्डपं सर्वमोहनम् ।  
  
तारामूर्तिस्तथा कालीमूर्त्तिर्वा देवराजक ! ।  
  
सर्वकार्यप्रदां देव ! तां कुरुष्व महेश्वर ! ।  
  
अन्नदा मूर्तिमेतां हि कुरु वा सुरवन्दित ! ।  
  
पट्टवस्त्रैर्महादेव्यै बलिं यत्नेन दापयेत् ।  
  
आसनं कम्बलं दद्यात् स्वागतं मधुनिर्मितम् ।  
  
पाद्यन्तु पयमा दद्यादर्घ्यं दद्यात् कुशेन च ।  
  
मधुपर्कं घृतेनैव जलेनाचमनीयकम् ।  
  
क्रमेण स्नानमाचर्य वसनं लोहितं स्मृतम् ।  
  
रजताभरणं दद्यात् सर्वदेवमनोरमम् ।  
  
तण्डुलेन विना देव ! नैवेद्यं दापयेत् प्रिय ! ।  
  
चर्व्यं चोष्यं तथा लेह्यं पेयं दद्यान्मनोरमम् ।  
  
रक्तचन्दनबीजेन जपेदष्टसहस्रकम् ।  
  
शुक्लप्रतिपदारभ्य नवम्याञ्च समापयेत् ।  
  
बलिं दद्यान्महादेव्यैछागेन महिषेण वा ।  
  
अन्नं मत्स्यं तथा मांसं घृतं परमशोभनम् ।  
  
पिष्टकं परमं दिव्यं दद्याद्देव्यै मनोरमम् ।  
  
होमयेद् देवदेवेश ! यथाशक्ति विधानतः ।  
  
कुमारीं पूजयेद्यत्नैर्द्रव्यैर्बहुविधैरपि ।  
  
होमादिकन्तु सकलं कुमारीपूजनं विना ।  
  
परिपूर्णफलं नैव सफलं पूजनं भवेत् ।  
  
ततः सकलसिद्ध्यर्थं कुमारीं वा प्रपूजयेत् ॥  
  
तथा ।  
  
तारिणीं कालिकाञ्चैवान्नपूर्णां भैरवीं पराम् ।  
  
सम्पूज्य विधिवद्भक्त्या सर्वसिद्धिर्भविष्यति ।  
  
पूजाविधानं देवेश ! श्रीतुमर्हस्यसंशयः ॥  
  
मत्स्यसूक्ते सप्तपञ्चाशत्पटले ।  
  
प्। ५७५) श्रीभगवानुवाच ।  
  
अथ मासाश्रितं कर्म वक्ष्ये देवि ! समासतः ।  
  
यथाक्रम यथाकालं यथाशक्ति विधानतः ।  
  
व्रतस्थो दापयेद्दानं यज्ञं कुर्याद्व्रतागमे ।  
  
प्रतिग्रहं विनोदञ्च स्त्रीणां सम्प्रेक्षणादिकम् ।  
  
भोजनं कांस्यलौहे च ताम्बूलस्य च भक्षणम् ।  
  
क्षारञ्च कटुकञ्चैव वर्जयेन्मूलकं तथा ।  
  
विल्वयावकमाषांश्च तिक्तान्नं माक्षिकं त्यजेत् ।  
  
शाकं सर्वव्रते शस्तं सकृत्पक्वं विशिष्यते ।  
  
मूलपत्रकरौरादिफलकान्तादियोजनम् ॥  
  
इति फाल्गुनकृत्यम् ॥  
  
रामार्चनचन्द्रिकायां पञ्चमपटले ।  
  
मधौ शुक्लतृतीयायां जानकीरमणं प्रभुम् ।  
  
राजोपचारैः सम्पूज्य राममामन्त्रयेत् कलौ ।  
  
दोलारूढं प्रपश्यन्ति ये कृष्णं मधुमाधवे ।  
  
अपराधसहस्रैस्तु मुक्तास्ते नात्र संशयः ।  
  
दोलारूढस्य देवस्य येऽग्रे कुर्वन्ति जागरम् ।  
  
सम्यक् पुण्यफलावाप्तिर्निमिषे निमिषे भवेत् ।  
  
चैत्रशुक्लनवम्यान्तु कर्त्तव्यं व्रतमुत्तमम् ।  
  
राम एव परं ब्रह्म तद्दिनं रामतोषकम् ।  
  
व्रतस्य विस्तारस्तत्रानुसन्धेयोऽत्र तु ग्रन्थगौरवभिया न लिखितः ।  
  
तद्दिने उपवासस्यावश्यकत्वमपि तत्रैव ।  
  
यस्तु रामनवम्यान्तु भुङ्क्ते मोहाद्विमूढधीः ।  
  
कुम्भीपाकेषु घोरेषु पच्यते नात्र संशयः ।  
  
उपवासासमर्थस्य एकभक्तमप्युक्तं तत्रैव ।  
  
नवम्यामेकभक्तेन अङ्गभूतेन राघवः ।  
  
इक्ष्वाकुवंशतिलकः प्रीतो भवति नान्यथा ।  
  
तथा ।  
  
एकभक्तव्रती तत्र सहाचार्यो जितेन्द्रियः ।  
  
शृण्वन् रामकथां दिव्यामहः शेषं नयेन्मुने ! ।  
  
अन्यत् सर्वं तिथितत्त्वादावनुसन्धेयम् ।  
  
तथा ।  
  
द्वादश्यां चैत्रमासस्य शुक्लायां दमनोत्सव ।  
  
बौधायनादिभिः प्रोक्तः कर्त्तव्यः प्रतिवत्सरम् ।  
  
तत्र स्यात् स्वीयतिथिषु वह्न्यादौ दमनार्पणम् ।  
  
वह्निर्विरिञ्चिर्गिरिजा गणेशः फणी विशाखो दिनकृन्महेशः ।  
  
दुर्गान्तको विघ्नहरिस्मराश्च सर्वेऽपि पीठेऽत्र तिथौ तु पूज्याः ।  
  
प्। ५७६) दमनोत्सवयात्रा तत्रैवानुसन्धेया अत्र तु ग्रन्थगौरवभिया न लिखिता ।  
  
तत्फलन्तु तत्रैव ।  
  
स्वयं धृत्वाभ्यर्च्य बन्धून् विप्रान् सम्भोज्य पारयेत् ।  
  
स्यादश्वमेधजं पुण्यमित्याह भगवान् शिवः ।  
  
पारणाहेन लभ्येत द्वादशी घटिका न चेत् ।  
  
तदा त्रयोदशी ग्राह्यापवित्रा दमनार्पणे ।  
  
माधवे दमनारोपः स्यान्मधौ विस्मृतो यदि ।  
  
वैशाख्यां श्रावणे भाद्रे कर्त्तव्यं वा तदर्पणम् ॥  
  
इति चैत्रकृत्यम् ।  
  
वैशाखे पौर्णमास्यान्तु जलस्थं जगदीश्वरम् ।  
  
शुक्लामेकादशीं यावत् पूजयेत्तं प्रहर्षितः ।  
  
निक्षिप्य जलपात्रे तु मासे माधवसञ्ज्ञिते ।  
  
माधवं येऽर्चयिष्यन्ति देवास्ते न नरा भुवि ।  
  
स्वर्णपात्रे तथा रौप्ये ताम्रे वा मृण्मयेऽपि वा ।  
  
तोयस्थं योऽर्चयेद्देवं शालग्रामसमुद्भवम् ।  
  
प्रतिमां वा महाभाग ! तस्य पुण्यमनन्तकम् ।  
  
तस्मात् ज्यैष्ठे सदा भूप ! तोयस्थं पूजयेद्धरिम् ।  
  
वीतपापो नरस्तिष्ठेद् यावदाभूतसम्प्लवम् ।  
  
ज्ञेयः कालविकल्पाऽयं मुक्तस्य द्वयमेव वा ।  
  
गन्धोदकं वा तत्पात्रे नित्यपूजां समाप्य च ।  
  
अभिवाद्य दिवा रात्रौ देवं नीत्वा निजासनम् ।  
  
पञ्चोपचारैः सम्पूज्य तीर्थं प्राप्या विसर्जयेत् ।  
  
आत्मानं गृहदारादीन् तेन तीर्थेन पावयेत् ।  
  
द्वादश्यान्त जले रात्रावर्चयेद्गारुडोक्तितः ।  
  
द्वादश्यां पूजयेद्रात्रौ जलस्थः जलशायितम् ॥  
  
इति वैशाखज्यैष्ठयोः कृत्यम् ॥  
  
तत्रैव ॥  
  
आषाढशुक्लद्वादश्याम् क्षीराब्धिशनोत्सवः ।  
  
कार्योऽन्यथा त्वनावृष्टिर्भवेत् पौराणवाक्यतः ।  
  
मिथुनस्थे सहस्रांशौ स्वापयेन्मधुसूदनम् ।  
  
तुलाञ्चापि गते तस्मिन् पुनरुत्थापयेत् प्रभुम् ।  
  
मिथुनस्थे सहस्रांशौ न स्वापयति यो हरिम् ।  
  
वैष्णवैः सह सम्भूय ह्यनावृष्टिस्तदान्यथा ।  
  
अस्मिंस्तिथौ वैष्णवानां मुद्राङ्कधारणमुक्तं तत्रैव ।  
  
शौनकोक्तप्रकारेण तप्तमुद्राङ्कधारणम् ।  
  
प्। ५७७) कर्त्तव्यं वैष्णवैः सर्वैः सम्प्रदायानुरोधतः ।  
  
सामवेदेऽपि ।  
  
प्रतद्विष्णो अब्जचक्रे सुतप्ते जन्माम्भोधा उत्तरे कर्षणीन्द्राः ।  
  
मूले बाह्वोर्दधति प्रणवानि लिङ्गान्यङ्गे तप्तायुधानि पर्यन्त इति ।  
  
तत्फलमुक्तमथर्वणा ।  
  
यथा ।  
  
उरुक्रमस्य चिन्हैरङ्किता लोके उरुभागा भवन्तीति ।  
  
ब्राह्मणस्यापि वैष्णवस्याङ्कधारणमुक्तं रामार्चनचन्द्रिकायाम् ।  
  
यथा ।  
  
अग्निहोत्रं तथा नित्यं वेदस्याध्ययनं तथा ।  
  
ब्राह्मणस्य तथैवेदं तप्तचक्राङ्कधारणम् ।  
  
यद्यपि वैष्णवस्येति नोक्तं केवलं ब्राह्मणस्येति तथाप्यत्र   
प्रागुक्तवचनैकवाक्यतया वैष्णवस्येति लभ्यते ।  
  
धारण क्रमस्तु तत्रैव ।  
  
षोडशोपचारैर्भगवन्तमभ्यर्च्य चाक्षरे परमे व्योम शन्नो मित्रसम्बरुण   
इत्येताभ्यां चक्रं शङ्खं चाभ्यर्च्य द्वादशाक्षरम् ।  
  
नहि तज्जरायाग्नेर्मथे प्रथमस्य प्रचेतसमित्याभ्याम् अग्नावादध्यात् ।  
  
वैश्वदेवस्य स्यामित्यग्निष्वर्थयेत् ।  
  
पुरुषसूक्तेन शतमाहुतीर्हुत्वा भगवन्तं पुरुषसूक्तेनोपस्तुत्य यो ब्राह्मणमिति   
दण्डवत् पुरतो निपतेत् ।  
  
ततः ।  
  
सुदर्शन ! महाज्वाल ! सूर्यकोटिसमप्रभम् ।  
  
अज्ञातार्थस्य मे नित्यं विष्णोर्मार्गं प्रदर्शय ॥  
  
इति गृहीत्वा ॐ सुदर्शनाय विद्महे महाज्वालाय धीमहि तन्नश्चक्रं प्रचोदयादिति   
चक्राधानम् ।  
  
ततः ।  
  
पाञ्चजन्य ! महाध्वान !! ध्वस्तपातकसञ्चय ! ।  
  
पाहि मां पापिनं घोरसंसारार्णवपातितम् ॥  
  
इत्यादाय पाञ्चजन्याय विद्महे पवमानाय धीमहि तन्नः शङ्खः प्रचोदयादिति   
शङ्खाधानम् ॥  
  
मुद्राधारणफलमपि तत्रैव ॥  
  
य एवं कुरुते विद्वान् ब्राह्मणः श्रोत्रियः शुचिः ।  
  
सर्वपापैः प्रमुच्येत विष्णुलोकञ्च गच्छति ।  
  
अथवा उत्थानद्वादश्यामपि मुद्राङ्कधारणम् कार्य्यम् ।  
  
शयन्याञ्चैव बोधिन्यां चक्रतीर्थे तथैव च ।  
  
शङ्खचक्रविधानेन वह्निपूतो भवेन्नरः ॥  
  
इति तद्धृतवचनादिति मुद्राधारणविधिः ॥  
  
प्। ५७८) प्राण्यङ्गचूर्णं चर्म्माम्बुजम्बीरे बीजपूरकम् ।  
  
अयज्ञमिष्टमन्नाद्यं यद्विष्णोरनिवेदितम् ।  
  
दग्धमन्नं मसूरञ्च माषञ्चेत्यष्टधामिषम् ।  
  
रुच्यं तत्तद्देशलभ्यं फलमूलादि वर्जयेत् ।  
  
निष्पावान् राजमाषांश्च मसूरसन्मितानि च ।  
  
वृन्ताकुञ्च कलिङ्ग सुप्ते देवे न भक्षयेत् ।  
  
मत्स्यसूक्ते अष्टपञ्चाशतपटले ॥  
  
धरण्यामृतुमत्यान्तु तथा सप्त दिनानि च ।  
  
वटे सोमवटे चैव न दत्तेऽपि मधूजके ।  
  
पूजयेत् क्षेत्रपालञ्च जयपालं महाबलम् ।  
  
नगरग्रामपीठाद्ये ह्यगस्त्ये चोत्तरेऽपि वा ।  
  
न कुर्याद्ग्राममध्ये तु न कोणेऽपि वरानने ! ।  
  
उत्तराशां गते सूर्यं पुण्यर्क्षे तु शुभेऽहनि ।  
  
स्थापयेत् प्रथमं वृक्षं स्थिरो भव इतीरयन् ।  
  
स्नापयेत् पञ्चगव्येन त्रिःसूत्रेण च वेष्टयेत् ।  
  
कृताकृतज्ञविप्रेण स्थितभार्येण सुन्दरि ! ।  
  
वृषान्ते त्रिदिनञ्चैव मिथनान्ते दिनत्रयम् ।  
  
रविसङ्क्रमणे मध्ये भूमिदाहः प्रकीर्तितः ।  
  
कलौ दिनत्रयं वर्ज्यं वृषान्ते मिथुनादितः ।  
  
रविसङ्क्रमणे चैव भूमीदाहो दिनत्रयम् ।  
  
भूमिदाहे त्यजेत् सर्वं दाहे दाहफलं लभेत् ।  
  
व्यवहारे कोषहानिः पुत्रस्योत्पादनात् क्षाम् ।  
  
प्रग्रहे दर्शने स्त्रीणामसौभाग्यं विजानीहि ।  
  
तस्य शान्तिं प्रवक्ष्यामि कृत्स्नां चामीकरं फलम् ।  
  
दद्याद्दोषोपशान्त्यर्थं दद्याद्वा तिलकाञ्चनम् ।  
  
काम्यं नैमित्तिकञ्चैव यात्रा मन्त्रं क्रियां तथा ।  
  
ऋतुमत्यां न कुर्वीत पूर्वसङ्कल्पिताट्टते ।  
  
न कुर्यात् खननं भूमेः सूच्यग्रेणापि शङ्करि ! ।  
  
बीजानां वपनञ्चैव चतुर्विंशतियामकम् ।  
  
प्रमादाद्वपनं कृत्वा गाश्च तत्र प्रचारयेत् ।  
  
कृच्छ्रं कुर्याद्भक्षणाच्च खननात्तिलकाञ्चनम् ।  
  
दुर्गाद्या मातरः सर्वा ऋतुमत्यो भवन्ति षट् ।  
  
जैमिनिश्च सुमन्तुश्च वैशम्पायन एव च ।  
  
पुलस्त्यः पुलहश्चैव पञ्चैव पञ्चैते वव्ववादृणाः ।  
  
पठेद्वा धारयेद्गेहे न वव्वाग्निभयं तथा ।  
  
मेषे वृषे च मिथुने दद्याद्वारि सुशीतलम् ।  
  
प्। ५७९) प्रतिमायां महालिङ्गे शालग्रामे तथैव च ।  
  
यज्ञवृक्षस्य मूले वा पञ्च त्रिधारयान्वितम् ।  
  
मुहूर्त्तमपि यो दद्यान्मम विष्णोः शिरोपरि ।  
  
वाजपेयफलं प्राप्य मोदते ब्रह्मणा सह ।  
  
शालग्रामशिलायान्तु अश्वमेधफलं लभेत् ।  
  
विप्राय मोदकं दत्त्वा सोऽश्वमेधफलं लभेत् ।  
  
तृषार्तेभ्योऽपि जन्तुभ्यः स्वर्गलोके महीयते ।  
  
कुशाग्रनिःसृतं वारि यो ददाति दिने दिने ।  
  
देहेषु तरुमूलेषु विष्णुलोकं स गच्छति ।  
  
गन्धोदकस्य यो धारां गुडक्षीरमथापि वा ।  
  
एकैकं वारिणा सिक्तं चन्दनोक्षितमेव वा ।  
  
दिनैकं मधुधारापि परं ब्रह्माधिगच्छति ।  
  
कर्पूरागुरुसम्मिश्रं यो दद्यात् शर्करान्वितम् ।  
  
स स्वर्गे विपुलान् भोगान् भुङ्क्ते च पितृभिः सह ॥  
  
इत्याषाढकृत्यम् ॥  
  
रामार्च्चनचन्द्रिकायाम् ॥  
  
श्रावणस्य सिते पक्षे द्वादश्यां शौनकादिभिः ।  
  
उक्तस्तदा प्रकर्तव्यः पवित्रारोपणोत्सवः ।  
  
स स्नातः सर्वतीर्थेषु सर्वयज्ञेषु दीक्षितः ।  
  
हरिश्च प्रीतिमाप्नोति यः पवित्रं समाचरेत् ।  
  
विधिना शास्त्रदृष्टेन यो न कुर्यात् पवित्रकम् ।  
  
हरन्ति राक्षसास्तस्य सर्वं पूजादिकं फलम् ॥  
  
इति श्रावणकृत्यम् ॥  
  
तत्रैव ॥  
  
अथ भाद्रपदे शुक्लद्वादश्यां कर्णिकोत्सवः ।  
  
कर्त्तव्यो वैष्णवैः सार्द्धं शयनोत्सववद्धरेः ।  
  
प्राप्ते भाद्रपदे मासि एकादश्यां सितेऽहनि ।  
  
कटदानं भवेद्विष्णोर्महापातकनाशनम् ।  
  
शयनोत्सवरीत्या तु देवं नीत्वा जलाशयम् ।  
  
कटदानोत्सवं कुर्वे इति सङ्कल्प्य पूजयेत् ।  
  
देवदेव ! जगन्नाथ ! योगगम्य ! जनार्दन ! ।  
  
कटदानं करोम्यद्य प्राप्ते भाद्रपदे शुभे ।  
  
अनेन दक्षिणावृत्तं दक्षिणाङ्गे प्रकल्पयेत् ।  
  
महापूजां ततः कृत्वा पूर्ववत् स्वगृहं व्रजेत् ॥  
  
इति भाद्रकृत्यम् ॥  
  
प्। ५८०) अथ वर्षकृत्यम् ॥  
  
वरदातन्त्रे द्वितीयपटले ॥  
  
आद्यायाख्यक्षरीमधिकृत्य ॥  
  
कर्म कुर्यात् फलावाप्त्यै चन्द्रादिशोभने बुधः ।  
  
बिना नैमित्तिकं देवि ! अन्यथा विफलं भवेत् [ वार्षिकी कालिका पूजा   
राज्यदाऽन्यक्रियां विना ।  
  
सा चापि तत्र कर्त्तव्या शृणुष्व परमेश्वरि ! ।  
  
सा पूजा इति ।  
  
राज्यदा धनदा पूजा जयदाऽशुभसङ्कुले ।  
  
शत्रुकार्यक्षतिकरी निजकार्यप्रसाधिनी ।  
  
राजवश्यप्रदा सर्वं ग्रहदोषनिवारिका ।  
  
प्रकाशे दोषदा शीघ्रफलदा कथ्यते मया ।  
  
महाविषुवसङ्क्रान्त्या सवस्त्रं घटमुत्सृजेत् ।  
  
उपानहौ] च छत्रञ्च कालीप्रीणनहेतवे ।  
  
अक्षयायां तृतीयायां तथैवमुत्सृजेद्घटम् ।  
  
स्वर्णं वा राजतं वापि तेजसं मार्त्तिकं तथा ।  
  
वैशाखे जलदानन्तु स्वर्णदानसमं प्रिये ! ।  
  
ज्यैष्ठे पक्वान्नदानेन आषाढे पनसेन च ।  
  
श्रावणे परमान्नेन पूजयेत् परमेश्वरीम् ।  
  
भाद्रे तु पिटकैः पूजा आश्विने शारदोत्सवः ।  
  
भगवत्यै रत्नवस्त्रं दत्त्वान्यद्द्रव्यमेव च ।  
  
पश्चात् स्वयञ्च तद्ग्राह्यं कार्त्तिके शीतवाससा ।  
  
नवान्नेन मार्गशीर्षे नवमुद्गेन पौषके ।  
  
माघे च फाल्गुने चैव दुग्धेन च घृतेन च ।  
  
चैत्रे दध्ना महापूजा सर्वदुःखविनाशिनी ।  
  
इयं ते वार्षिकी पूजा सर्वसाम्राज्यदायिनी ।  
  
आत्मप्रियं तथा वस्तु यथावद्धि निवेदयेत् ।  
  
वार्षिकीषु महेशानि ! सर्वाभीष्टानि साधयेत् ।  
  
एतत्तु दक्षिणाविद्याविषये साधकोत्तमः ।  
  
कुर्याद्यः प्रतिवर्षन्तु स भवेद्भूमिपाग्रणीः ।  
  
पञ्चवर्षे भवेद्राष्ट्रं साम्राज्यं दशवर्षके ।  
  
विंशवर्षे महेशानि ! महासाम्राज्यदायिनी ।  
  
लक्षाधिपत्यं राज्यं स्यात् साम्राज्यं दशलक्षके ।  
  
शतलक्षे महेशानि ! महासाम्राज्यमाप्नुयात् ।  
  
दासोऽपि भृत्यतां त्यक्त्वा अकस्माज्जायते महान् ।  
  
मनसा न स्मृतं यत्तु वचसा कथितं न यत् ।  
  
दक्षिणासेवकः सत्यं तथा राज्यमवाप्नुयात् ॥  
  
पञ्चममटले ।  
  
अतिराज्यस्य राज्याप्तिसाधनं कथयामि ते ।  
  
प्। ५८१) शुभे काले समारभ्य वर्षमेकं समाचरेत् ।  
  
चन्द्रतारानुकूलं हि दिनं ग्राह्यं महेश्वरि ! ।  
  
प्रातः स्नात्वा शुद्धवासः परिधाय प्रसन्नधीः ।  
  
सङ्कल्पं हृतराज्यस्य लाभाय समुपाचरेत् ।  
  
कालिका त्र्यक्षरीविद्यामधिगम्य गुरोर्मुखात् ।  
  
साधनं विधिवत् कृत्वावश्यं राज्यमवाप्नुयात् ।  
  
आद्येऽह्नि पूजयेद्देवीं जवाकुङ्कुमवर्बरैः ।  
  
पूजान्ते परमेशानि ! सहस्रं प्रजपेन्मनुम् ।  
  
जनशून्यगृहे स्थित्वा समाप्य जपमुत्तमम् ।  
  
ततस्तु जुहुयात् साष्टशतं दूर्वाघृतेन्दुकैः ।  
  
मन्त्रेणानेन देवेशि ! कालागुरुघृतेन वा ।  
  
कालि ! कालि ! ततो राजेश्वरि ! राज्यप्रदे ! पदम् ।  
  
राज्यं देहि पदञ्चोक्त्वा दयामयि ! पदं ठठः ।  
  
इदं हि परमं मूलमन्त्रं राज्याप्तये शिवे ! ।  
  
जपहोमौ तु कर्त्तव्यौ मन्त्रेणानेन देशिकः ।  
  
स्वेच्छाच्चारोऽत्र देवेशि ! स्थानादिशोधनं न च ।  
  
ततः प्रतिदिनं यावद्वर्षमेकं जपेन्मनुम् ।  
  
अष्टोत्तरशतं मन्त्रं कदाचिन्न परित्यजेत् ।  
  
न पूरश्चरणापेक्षा मन्त्रेऽस्मिन् परमेश्वरि ! ।  
  
भूमिलग्नैकपादस्तु पौर्णमास्यां जपेन्मनुम् ।  
  
कालागुरुद्रवेणैव तत्सख्ये तर्पयेच्छिवाम् ।  
  
कृष्णाष्टम्यां विल्ववृक्षं चतुर्दश्यां जवातरुम् ।  
  
अमावस्यासु सर्वासु शेफालीतरुमुत्तमम् ।  
  
स्पृष्ट्वा जपेद्दश दश वारान् सूर्योदये व्रती ।  
  
कृष्णाष्टम्यां चतुर्दश्यां पूज्येदतियत्नतः ।  
  
अष्टोत्तरशतं हुत्वा रत्रौ चापि जपेच्छतम् ।  
  
एवं द्वादशमासेषु कृत्वा राज्यमवाप्नुयात् ।  
  
कृतेनैतेन देवेशि ! प्रयोगो नाति यत्नतः ।  
  
इन्द्रतुल्येन रिपुणा हृतं राज्यमवाप्नुयात् ।  
  
वर्षमध्ये यदि रिपुर्बलवान् साधको भवेत् ।  
  
तच्छक्तिनाशकामोऽत्र चरेद् यत् कथयामि ते ।  
  
अमुकं स्तम्भय स्वाहा कालिका त्र्यक्षरीपुटम् ।  
  
ब्राह्मणे गुरुवारे तु क्षत्रिये शुक्रवासरे ।  
  
वैश्ये मङ्गलवारे च शूद्रेरविसुताहनि ।  
  
पूर्वाह्णे प्रजपेन्मन्त्रसहस्रं निर्जनस्थले ।  
  
प्। ५८२) एवं पञ्चदिने कृत्वा पूजयेद्घोरदक्षिणाम् ।  
  
शत्रोर्नामाक्षरर्क्षे तु उन्मत्तमूलमुत्तमम् ।  
  
उत्पाट्य परमेशानि ! कुङ्कुमेन विघर्षयेत् ।  
  
चन्द्रचन्दनकर्पूरजातीलवङ्गसंयुतम् ।  
  
कुचन्दनं जवां दूर्वामेकीकृत्य बलिं दिशेत् ।  
  
मन्त्रेणानेन देवेशि ! रामतत्त्वाख्यमुद्रया ।  
  
प्रणवं पूर्वमुच्चार्य कालिके ! कालरात्रिके ! ।  
  
मद्दत्तं पदमुच्चार्य गृह्ण गृह्ण पदद्वयम् ।  
  
अमुकस्य रिपोः कार्य्यं विनाशय पदद्वयम् ।  
  
छिन्धि छिन्धि मथ मथ मम राज्यं प्रदापय ।  
  
ठद्वयेनैव मनुना अष्टम्यां बलिमादिशेत् ।  
  
बलिदानेन देवेशि ! क्षीणशक्तिर्भवेद्रिपुः ।  
  
आत्मीयराज्यरक्षार्थमक्षमस्तत्क्षणाद्भवेत् ।  
  
एवं कृते वर्षमध्येऽवश्यं राज्यमवाप्नुयात् ।  
  
प्राप्ते राज्ये वरारोहे ! कालिकां घोरनिस्वनाम् ।  
  
पूजयेद्बहुजातीयैर्द्रव्यैश्च बलिभिः शुभैः ।  
  
तोषयेद्ब्राह्मणावारीर्दीनान् धनगणैरपि ।  
  
तदेव स्थिरराज्यः स्यान्नान्यथा विफलं भवेत् ।  
  
न नारीं निन्दयेद्वाचा कर्म्मणा मनसापि वा ।  
  
ब्राह्मणानपि देवेशि ! स्थिरराज्याय सर्वदा ॥  
  
अथ देवीषोडशयात्राः ॥  
  
वामकेश्वरतन्त्रे चतुःपञ्चाशत्पटले ॥  
  
भैरव उवाच ॥  
  
शृणु देवि ! प्रवक्ष्यामि यात्राविधिमनुत्तमम् ।  
  
तव यात्रा महेशानि ! षोडशी परिकीर्तिता ।  
  
द्वादशेष्वेव मासेषु अमावस्या प्रशस्यते ।  
  
तस्यां पूजादिकर्माणि कुर्वाणो मोक्षमाप्नुयात् ।  
  
कुलवारे कुलतिथौ पूजयेत् प्रजपेन्निशि ।  
  
कुलवारौ तु विज्ञेयौ कुजमन्दौ महेश्वरि ! ।  
  
चतुर्दश्यष्टमी चैव अमावस्याथ पूर्णिमा ।  
  
नवमी च महादेवि ! तिथयः कुलसञ्ज्ञकाः ।  
  
तत्र सङ्क्रान्तियोगेन महायोगः प्रकीर्तितः ।  
  
अस्मिन् दिने महेशानि ! देवीपूजा सुखप्रदा ।  
  
वैशाखे मञ्चयात्रा च चन्दनागुरुकल्पना ।  
  
ज्यैष्ठे महास्नानयात्रा अम्बुवाचीदिनत्रयम् ।  
  
अषाढे रथयात्रा च दिग्दिनव्यापिनी परा ।  
  
श्रावणे जलयात्रा च वस्त्रभूषणचामरैः ।  
  
प्। ५८३) भाद्रे यात्रा धूननाख्या चण्डिकाया दिनत्रयम् ।  
  
आश्विने च महापूजा यात्रा यज्ञबलिप्रिया ।  
  
कार्तिके दीपयात्रा च नवान्नमग्रहायणे ।  
  
पौषे चाङ्गरागयात्रा वस्त्रालङ्कारभूषणैः ।  
  
माघे मासि महादेवि ! रटन्ती च चतुर्दशी ।  
  
दोलाकेलिः फाल्गुने च चैत्रे चतुष्टयौ ।  
  
दूतीयात्रा रासयात्रा वासन्ती नीलयात्रिका ।  
  
एवं यात्रा प्रोक्ता षोडशी भवमोचनी ॥  
  
देव्युवाच ॥  
  
सङ्क्षेपात् कथिता देवे ! यात्रा च षोडशी प्रभो ! ।  
  
केन वा क्रियते यात्रा विधानं ब्रूहि मे प्रभो ! ।  
  
भैरव उवाच ॥  
  
शृणु देवि ! प्रवक्ष्यामि सारात्सारतरं वचः ।  
  
यत् कृत्वा साधकश्रेष्ठः क्रियातीतो भवेत् प्रिये ! ।  
  
गुर्वाज्ञया क्रियातीतश्चाभिषिक्तो जितेन्द्रियः ।  
  
कामक्रोधलोभमोहमदमात्सर्यवर्जितः ।  
  
गुरूपदिष्टमार्गेण देवीमालम्ब्य यत्नतः ।  
  
पूजयेद्विधिवद्भक्त्या वाङ्मनः कायकर्मभिः ।  
  
अत्मवत् पूजयेद्देवीं दिवारात्रिक्रमेण च ।  
  
प्रातःकाले दन्तकाष्ठैर्मुखप्रक्षालनं चरेत् ।  
  
धौतवस्त्रं परिधाप्य तैलाभ्यङ्गञ्च कारयेत् ।  
  
सुगन्धिना जलेनैव देव्याः स्नानं प्रकल्पयेत् ।  
  
पूजयेद्विधिवद्भक्त्या यथावित्तानुसारतः ।  
  
पूजावसाने देवेशि ! भावयेद्वाक्यसम्भवैः ।  
  
वाक्यसम्भवैः स्तवैरित्यर्थः ।  
  
शाययित्वा विचित्रायां शय्यायां सुखहेतवे ।  
  
तत उत्थाप्य मन्ध्यायां दीपैर्न्नीराजनञ्चरेत् ।  
  
रात्रौ तिथिविशेषे च पूज्या त्वमसि साधकैः ।  
  
अन्नं व्यञ्जनसंयुक्तं दधि दुग्धं सशर्करम् ।  
  
पनसाम्रफलञ्चैव दाडिमं नागरङ्गकम् ।  
  
यदुतत्कृटतमं लोके दद्यात् साधकसत्तमः ।  
  
मधु मांसं पिष्टकञ्च पायसं घृतसंयुतम् ।  
  
मत्स्यं प्रवीणं मुद्राञ्च चन्द्रविम्बनिभां पराम् ।  
  
नारिकेलं तरम्बूञ्च खर्जूरं तालपिष्टकम् ।  
  
पनसाम्रफलञ्चैव दाडिमं नागरङ्गकम् ।  
  
ध्याननिष्ठो जपाविष्टस्ततो धीरो जितेन्द्रियः ।  
  
वार्षिकीं प्रारभेद् यात्रां शृणु तत् सावधानतः ॥  
  
प्। ५८४) पञ्चपञ्चाशत् ॥  
  
वैशाखे पूर्णिमायाञ्च मञ्चं हस्तचौष्टयम् ।  
  
दीर्घमायतमेवं तदुच्चमानं प्रकीर्त्तितम् ।  
  
तत्र संस्थाप्य देवेशीं गीतवाद्यादिमङ्गलैः ।  
  
चन्दनागुरुकर्पूरकुङ्कुमालक्तसिन्दूरैः ।  
  
मृगनाभिमाक्षिकैश्च गात्रमार्जनमाचरेत् ।  
  
स्नानञ्च कारयेद्देव्याः कर्पूरवासितैर्जलैः ।  
  
मन्दिरे च ततो पूजयित्वा यथाविधि ।  
  
होमं कृत्वा बलिं दत्त्वा सन्तोष्य भोजनादिभिः ।  
  
कुमारीं पूजयित्वा च ब्राह्मणःनपि भोजयेत् ।  
  
एवं विधिविधानज्ञो यात्रां कृत्वा विराजते ।  
  
ज्यैष्ठे मासि महास्नानं कर्पूरादिसुवासिभिः ।  
  
अष्टोत्तरशतैः पूर्णैः कलसैः स्नापयेत्ततः ।  
  
वस्त्रैर्गात्रं मार्जयित्वा धूपयेद् घृतगुग्गुलैः ।  
  
मञ्चाच्च मन्दिरे नीत्वा बलिं पूजाञ्च होमयेत् ।  
  
गन्धाष्टकैरङ्गरागं कारयित्वा यथाविधि ।  
  
विधिना कारयेद्देवि ! स्वीकुमारीद्विजार्चनम् ।  
  
प्रसादं भक्षयेत् पश्चात् पुत्रदारस्वबन्धुभिः ।  
  
इत्थं यात्राविधिं कृत्वा विहरेद् भैरवो यथा ।  
  
आषाढेप्रथमे देवे ! अम्बु वाचीदिनत्रयम् ।  
  
सङ्गोपन गृहे देवीं स्थापयेद्वस्त्रवेष्टनैः ।  
  
रात्रौ महानिशायोगे पञ्चाचारेण देशिकः ।  
  
पूजयित्वा बलिं दत्त्वा होमयित्वा विहारयेत् ।  
  
शुक्लपक्षे द्वितीयायां रथे संस्थाप्य चण्डिकाम् ।  
  
चालयेन्नृत्यगीतैश्च स्वेच्छाचारेण साधकः ।  
  
तस्मात् पूजागृहे नीत्वा बलिहोमादिनार्चयेत् ।  
  
स्त्रीकुमारीद्विजान् सर्वान् भोजयेदन्नसम्भवैः ।  
  
वित्तशाष्ठ्यं न कुर्वीत साधकः स्थिरमानसः ।  
  
श्रावणे जलयात्रा च वस्त्रचामरभूषणैः ।  
  
सज्जीकृत्य शुभां नौकां साधको वाहयेत् स्वयम् ।  
  
देवीं संस्थाप्य विधिना भगलिङ्गानुकीर्त्तनैः ।  
  
ततः पूजागृहे नीत्वा पूजयेद्विधिपूर्वकम् ।  
  
भाद्रे मासि त्रयोदश्यामारभ्य त्रिदिनं शुभम् ।  
  
कुहौ वा पौर्णमास्यां वा धूनञ्च समाचरेत् ।  
  
प्रत्यहं पूजयेद्रात्रौ बलिहोमादिकीर्त्तनः ।  
  
नानाविधानि द्रव्याणि मनोऽभिलषितानि च ।  
  
प्। ५८५) दत्त्वा स्त्रियः कुमारीश्च विप्रान् सर्वान् प्रतोषयेत् ।  
  
आश्विने च महापूजां नवम्यामारभेत् सुधीः ।  
  
प्रत्यहं पूजयेद्देवीं बलिहोममस्तवादिभिः ।  
  
प्रत्यहं भोजयेद्विप्रान् कुमारीश्च सुवासिकाः ।  
  
दिवार्च्या पशुवीरेण रात्रौ कौलानुसारतः ।  
  
एवञ्च साधकश्रेष्ठो निर्वाणं मोक्षमाप्नुयात् ।  
  
तत्राप्यशक्तो देवेशि ! त्रिदिनं पूजयेच्छिवाम् ।  
  
कार्तिकेऽमातिथौ देवि ! दीपयात्रां समाचरेत् ।  
  
रात्रौ महानिशायोगे दीपादिभिरङ्कृतम् ।  
  
कृत्वा देवीगृहं पूजाबलिहोमादिनार्चयेत् ।  
  
घृतप्रदीपाभावे तु तैलदीपं समाचरेत् ।  
  
मार्गशीर्षे महादेवि ! नवान्नं विधिपूर्वकम् ।  
  
मत्स्यं मांसं पायसञ्च दुग्धं दधि घृतं मधु ।  
  
सूपं शाकं पिष्टकञ्च मिष्टान्नं व्रीहिसंयुतम् ।  
  
तिललड्डुं नारिकेलं शर्करागुडमिश्रितम् ।  
  
सर्वं नवं नवं दद्यात् पूजयेत् साधकोत्तमः ।  
  
प्रसादं भक्षयेद्देव्याः पुत्रदारान्वितः सुधीः ।  
  
पौषे नवानि वस्त्राणि नानालङ्कारणानि च ।  
  
अङ्गरागविधिं कृत्वा दत्त्वा पूजाविधिं चरेत् ।  
  
विना होमेन बलिना ब्राह्मणाराधनेन च ।  
  
पूजा नैव महादेव्याः सत्यं सत्यं न संशयः ।  
  
माघे मासि चतुर्दश्यां कृष्णपक्षे सुरेश्वरि ! ।  
  
रटन्ती पापनाशार्थं पृथिव्यां पापिनं जनम् ।  
  
तस्मिन् दिने महेशानि ! पूजयेद्विभवावधि ।  
  
दानं कृत्वा ब्राह्मणेभ्यश्चण्डिकाप्रीतये ददेत् ।  
  
श्रीतार्त्ताय क्षुधार्त्ताय दरिद्राय यतात्मने ।  
  
अन्नं वस्त्रं सुवर्णञ्च देवीप्रीतिकरं परम् ।  
  
फाल्गुने पूर्णिमायाञ्च मञ्चं कृत्वा त्रिखण्डकम् ।  
  
तत्र देव्या आसनञ्च भूषयेद्वस्त्रवेष्टनैः ।  
  
चतुर्दिक्षु पताकाञ्च रम्भाञ्च क्षुद्रघण्टिकाम् ।  
  
दोलयेत् फाल्गुने देवीं दिवारात्रिप्रभेदतः ।  
  
पूजयेद्भोजयेद्विप्त्रान् बन्धून् ज्ञातीन् सुतादिकान् ।  
  
नृत्यगीतवाद्यभाण्डैस्तोषयेत् कालिकां सदा ।  
  
चत्रे कृष्णचतुर्दश्यां दूतीयागविधिं चरेत् ।  
  
प्। ५८६) रात्रौ देवीं पूजयित्वा नव कन्याः प्रपूजयेत् ।  
  
तदभावै विप्रकन्यां सुवेशां यौवनान्विताम् ।  
  
नानालङ्कारवस्त्राद्यैर्गन्धमाख्यानुलेपनैः ।  
  
भूषयित्वा भोजयित्वा स्वयं भोजनमाचरेत् ।  
  
कौलाचारेण देवेशि ! रात्रौ पूजाविधिं चरेत् ।  
  
दूतीयागोक्तमन्त्रेण सर्वं पूजादिकं नयेत् ।  
  
वासन्ती त्रिदिनं यावत् बलिहोमादिना यजेत् ।  
  
पौर्णमास्यां रासयात्रां देव्याः कुर्यान्निशार्द्धके ।  
  
पूर्ववन्मञ्चमास्थाप्य देवीं देव्यासनं यजेत् ।  
  
सम्मुखे वाससंस्थानं भैरवीभैरवान्वितम् ।  
  
कृत्वा तान् पूजयित्वा च भ्रामयेत् कुम्भचक्रवत् ।  
  
कोलाहलं मृदङ्गादिवाद्यैर्नृत्यैः सुगीतकैः ।  
  
कुर्यादानन्दहृदयः साधकः स्थिरमानसः ।  
  
वित्ताशाठ्यं न कुर्वीत देवीयात्रा सुखप्रदा ।  
  
सङ्क्रान्त्यामारभेन्मन्त्री नीलयात्रां महेशितुः ।  
  
धूपेन धूपयेद्देवि ! महाकालस्य तुष्टये ।  
  
महाकालेन च समं रात्रौ देवीं प्रपूजयेत् ।  
  
सवित्प्रधानैवेद्यं नानावस्तुसमन्वितम् ।  
  
दत्त्वा स्तुत्वा नतो भूत्वा गानं कुर्यात् सबान्धवः ।  
  
आनन्दोद्रिक्तहृदयो मन्त्री नर्त्तनमाचरेत् ।  
  
शिवाबलिः प्रकर्त्तव्यो निशार्द्धे शिवतुष्टये ।  
  
वैशाखे पूर्णिमाञ्चेत्याद्येतत्पर्य्यन्तं कौलतन्त्रेण समानम् ।  
  
एवं सांवत्सरीं यात्रां कृत्वा साधकसत्तमः ।  
  
गुरोः प्रासादाद्देवेशि ! शिवतुल्यो न संशयः ॥  
  
इति देवीषोडशयात्राः ॥  
  
पृथ्वीविख्यातकीर्तिर्गुणिगण हृदयाम्भोजसूर्यप्रकाशः स्निग्धः   
सम्पूर्णचन्द्रप्रतिकृतिरमराचार्यशुद्धोपलब्धिः ।  
  
जीयात् श्रीप्राणकृष्णाह्वय इह विबुधद्रुः सदीपासकानां भूयांसो मातृकाख्ये   
वपुषि समगमन् ब्राह्मणा यत्प्रसादात् ॥  
  
श्रीरामतोषणकृती जगतां हिताय श्रीप्राणकृष्णपरितोषनिदेशवर्ती ।  
  
नत्वा सुचारुचरणाम्बुजामिष्टदेव्याश्चक्रे चतुर्थमिदमुत्तमकाम्यकाण्डम् ॥  
  
ग्रन्थिः शाखा प्रशाखा स्तवककिशलये सत्फलञ्च प्रसूनं सर्वं   
तत्काम्यकाण्डे रुचिरमतिफलं धीमतां दर्शनीयम् ।  
  
प्। ५८७) विद्वांसः ! पश्यतेदं नयनमलहरं दिव्यदृष्टिप्रसादं   
नानासन्देहनाशि प्रमुद्दितहृदयाः सर्वलोकोपकर्त्तृ ॥  
  
इति प्राणकृष्णविश्वासानुमतायां   
श्रीरामतोषणविद्यालङ्कारभट्टाचार्य्यविरचितायां श्रीप्राणतोषिण्यां   
काम्याभिधानं चतुर्थकाण्डं समाप्तम् ॥  
  
  
