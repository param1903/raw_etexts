+++
"Catalog number" = "M00060"
"Uniform title" = "prāṇatoṣiṇī bhaktikāṇḍa"
Author = [ "rāmatoṣaṇa compiler",]
Subjects = [ "compendium", "tantric / āgamic literature",]
Description = "Compiled by rāmatoṣaṇa bhaṭṭācārya  Originally published by kalikātā in Bengali script in the tantrasārādivividhatantrasaṃgraha"
Publisher = [ "kalikātā",]
"Publication year" = [ "Pre-1900",]
"Publication country" = "India"
title_iast = "prāṇatoṣiṇī bhaktikāṇḍa"
author_iast = "rāmatoṣaṇa compiler"
title = "प्राणतोषिणी भक्तिकाण्ड"

+++
  
  
  
  
टित्ले पगे  
  
  
॥ श्रीः ॥  
  
  
प्राणतोषिणी  
  
श्रीरामतोषण भट्टाचार्येण  
  
तन्त्रशास्त्रात् सङ्कलय्य विरचिता  
  
वि, ए उपाधिधारिणा पण्डितकुलपतिना  
  
श्रीजीवानन्दविद्यासागरभट्टाअचर्य्येण प्रकाशिता ।  
  
कलिकातानगरे  
  
कलिकातायन्त्रे मुद्रिता  
  
१८९८ आड्  
  
  
५) भक्तिकाण्ड  
  
  
प्रणम्येष्टपदाम्भोजं चतुर्वर्गफलप्रदम् ।  
  
पञ्चमं भक्तिकाण्डञ्च तनोति रामतोषणः ।  
  
निर्घण्टो भक्तिकाण्डस्य पञ्चमस्याधुनोच्यते ।  
  
प्रातःकृत्यं गणेशय स्नानादि तदनन्तरम् ।  
  
तर्पणस्य विशेषस्तु फलं तस्य ततः परम् ।  
  
श्रीगणेशभूतशुद्धिमातृकान्यासनं विना ।  
  
कर्त्तव्यकर्मनिन्दा च षडङ्गन्यास एव च ।  
  
मातृकान्यासकृत्यस्य प्रकारस्तदनन्तरम् ।  
  
न्यासान्तरं ततो ध्यानं यन्त्रस्य करणं ततः ।  
  
पीठपूजादिकञ्चावाहनं पूजाक्रमस्ततः ।  
  
गन्धाष्टकं गणेशस्य पुष्पञ्च तदनन्तरम् ।  
  
धूपदीपादिभेदश्चावरणार्च्चा ततः परम् ।  
  
पुरश्चर्या गणेशस्य काम्यकर्म ततः परम् ।  
  
महालक्ष्म्यादिकानाञ्च साधनं तदनन्तरम् ।  
  
गणेशमन्त्रो यन्त्रञ्च धारणार्हमतः परम् ।  
  
आकर्षणादिकर्माणि ततो ध्यानान्तरं ततः ।  
  
कर्मभेदे वर्णभेदो बीजत्रयं गणेशितुः ।  
  
ध्यानान्तरं ततो मुद्रा पुरश्चर्यान्तरं ततः ।  
  
तीव्रादिशक्तिध्यानन्तु पीठमन्त्रस्ततः परम् ।  
  
पूजावरणपूजा चाष्टबाहुगणपार्च्चनम् ।  
  
ततो मूषिकपूजा च हरिद्रागणपोद्भवः ।  
  
गणेशोपनिषच्चैव स्तोत्रं गणपतेस्ततः ।  
  
कवचं गणनाथस्य लिपिलम्बोदरोद्भवः ।  
  
अन्यान्यपि यथास्थानं दृष्ट्वा ज्ञेयानि पण्डितैः ।  
  
इत्यादिमपरिच्छेदसमाप्तिरभिधीयते ।  
  
वाणलिङ्गं तस्य भेदस्तच्चिह्नं तत्परीक्षणम् ।  
  
वाणशब्दस्य व्युत्पत्तिर्वाणलिङ्गप्रशंसनम् ।  
  
तत्पूजनफलञ्चैव तत्स्थापनफलं ततः ।  
  
रसलिङ्गफलञ्चैव निन्द्यलिङ्गं ततः परम् ।  
  
प्। ५८८) शुभलिङ्गं वाणलिङ्गमुद्भूतिकारणं ततः ।  
  
वाणलिङ्गस्थलं वाणलिङ्गं नैकप्रकारकम् ।  
  
ध्यानं पूजा स्तवश्चैव रौद्रलिङ्गादिलक्षणम् ।  
  
शिला न मृत्स्नादिसम्भूतलिङ्गार्चनफलं ततः ।  
  
धात्वाद्यद्भूतलिङ्गस्य संस्कारस्तदनन्तरम् ।  
  
सशक्तिकलिङ्गपूजाफलं तत्तत्प्रमाणकम् ।  
  
विप्रादिभेदे मृत्स्नायाः फलं स्थूलं शिलादिजम् ।  
  
फलदं पञ्चसूत्रादिलिङ्गव्यत्पत्तिरेव च ।  
  
लिङ्गमाहात्म्यपूजादिफले च तदनन्तरम् ।  
  
रसलिङ्गस्य माहात्म्यं तल्लिङ्गनिर्मितिस्ततः ।  
  
लिङ्गोत्पत्तिर्वैष्णवादेर्लिङ्गपूजाधिकारिता ।  
  
तदकाणनिन्दादौ   
शिवलिङ्गोत्पत्तिर्वैष्णवादेर्लिङ्गपूजाधिकारिता ।  
  
तदकरणनिन्दादौ शिवलिङ्गार्चनाविधिः ।  
  
लिङ्गस्य स्थापनफलं काम्यपूजा ततः परम् ।  
  
इति छेदो द्वितीयस्य समाप्तिरभिधीयते ।  
  
तीर्थादिमृत्तिका ग्राह्या शिवनिर्माणकर्मणि ।  
  
नदी क्षुद्रलक्षणाञ्च लिङ्गनिर्मीतरेव च ।  
  
मृत्तिकाहकरणे मन्त्रो मन्त्राज्ञाने च निन्दनम् ।  
  
निर्माणमन्त्रस्तत्प्रमाणं प्रतिष्ठान्यास एव च ।  
  
प्राणायामस्ततो ध्यानमावाहनमतः परम् ।  
  
मन्त्रः षडक्षरः पूजाष्टमूर्तिपूजनं ततः ।  
  
जपः समर्पणं तस्य मुखवाद्यं ततो नतिः ।  
  
विसर्जनं ततः पूजा सूत्रञ्च तदनन्तरम् ।  
  
ततश्च पूजकस्थानं दोषा न्यूनाधिकेन च ।  
  
सर्वाग्रतो लिङ्गपूजान्यथा दोषस्तनन्तरम् ।  
  
पुष्पदानञ्चैव ततः पुष्पमाहात्म्यमेव च ।  
  
विजयापत्रमाहात्म्यं काम्यलिङ्गार्चनाक्रमः ।  
  
प्रत्यहं लिङ्गपूजा च लिङ्गार्पितफलं ततः ।  
  
रिष्टशान्तिशान्तिरेकदिनकृतलिङ्गार्चनाफलम् ।  
  
सार्वकामिकपूजा चाग्राह्यं लिङ्गार्पितं ततः ।  
  
तात्कारणञ्च पात्रस्थं भक्ष्यं नैवेद्यमुत्तमम् ।  
  
शिवस्वग्रहणे दोषस्तत्प्रायश्चित्तमेव च ।  
  
वाणलिङ्गार्पितं ग्राह्यं स्वयम्भाद्यर्पितं तथा ।  
  
निर्माल्यद्रव्यनिर्णीतिस्तथार्षादिष्वपि स्मृतम् ।  
  
ततः पाशुपतास्त्रञ्च लिङ्गस्तोत्रं ततः परम् ।  
  
शिवस्य कवचं विल्ववृक्षादिमहिमा ततः ।  
  
रुद्राक्षमहिमा संवित् प्रकरणं तदनन्तरम् ।  
  
प्। ५८९) तृतीयच्छेदसम्पूर्त्तिरिति निर्णीयवेमया ।  
  
शालग्रामशिलोत्पत्तिनिदानं चक्रकारणम् ।  
  
अनुद्योगविष्णुशिलालाभोत्तमफलं ततः ।  
  
स्निग्धादिगुणदोषाश्च सकामे दोषनिर्णयः ।  
  
शालग्रामार्च्चनफलं चक्रद्वादशकोद्भवम् ।  
  
फलञ्च चक्रसङ्ख्याभिः शालग्रामनिरूपणम् ।  
  
शालग्रामस्थितिफलं तत्प्रभेदस्ततः परम् ।  
  
विप्रादिभेदे चक्रस्य विशेषस्तदनन्तरम् ।  
  
संस्पर्शार्चानिषेधस्तु राजन्यादेर्निरूपितः ।  
  
भोजनस्य च निदापि शालग्रामार्च्चनं विना ।  
  
चक्रद्वयं तथा लिङ्गद्वयं नार्च्यं गृहे क्वचित् ।  
  
द्वादशादिचक्रपूजाफलं चक्रस्य विक्रये ।  
  
दोषस्तु न स्यात् चक्रार्चफलञ्च तदनन्तरम् ।  
  
गण्डकीद्वारकाचक्रसङ्गमस्य फलं ततः ।  
  
शालग्रामे विष्णुपूजाफलं ज्ञेयं ततः परम् ।  
  
परिच्छेदचतुर्थस्य समाप्तिरीरिता ।  
  
द्वारकाचक्रचिह्नानि तन्माहात्म्यं ततः परम् ।  
  
तस्य वर्णविशेषेण शुभाशुभफलं ततः ।  
  
निन्दा शिलाचक्रभेदे नामभेदस्ततः परम् ।  
  
जीर्णोद्धारादिकर्माणि शालग्रामशिलार्च्चनात् ।  
  
ततश्च षट्पदीस्तोत्रं प्रणामः प्रार्थना ततः ।  
  
चरणामृतपानञ्च शिरसा तस्य धारणम् ।  
  
अपीत्वा मूर्ध्निधर्त्तुश्च निन्दा विप्राङ्घ्रिवारिणः ।  
  
पादं नैवेद्यदानस्य मन्त्रश्चार्च्चनसूत्रकम् ।  
  
षोडशोपचारमन्त्राः काम्यकर्म्म ततः परम् ।  
  
श्रीविष्णुनाममाहात्म्यं शतनाम ततः परम् ।  
  
विष्णपूजा काष्ठपात्रादिषु दोषावहा ततः ।  
  
स्वर्णादिपात्रे पूजातिफलदा तदनन्तरम् ।  
  
पुरुषसूक्तमाहात्म्यं स्नानत्र्यफलं ततः ।  
  
उद्वर्त्तनस्नानफलं फलं शङ्खे शुभाशुभम् ।  
  
त्रिपदीलक्षणञ्चैव तुलसीमहिमादि च ।  
  
मालाधारणमप्युक्तं वैष्णवस्य प्रशंसनम् ।  
  
दशावतारतिथ्यादिपरिच्छेदोऽत्र पञ्चमः ॥  
  
महाविद्यानिर्णयश्च तासां माहात्म्यकीर्त्तनम् ।  
  
महाविद्याप्रभृतीनां भैरवस्तदनन्तरम् ।  
  
महारात्र्यादिनिर्णीतिर्विद्योत्पत्तिस्ततः परम् ।  
  
प्। ५९०) महाकालीस्वरूपञ्चालीढादिकीर्तनं तपः ।  
  
कालीमन्त्रप्रशंसा चाद्यानिन्दादोष एव च ।  
  
कालीमन्त्रद्वयञ्चैव ताभ्यां शान्त्यादिरेव च ।  
  
मन्त्रद्वयफलञ्चैव ऋष्यादिन्यास एव च ।  
  
संयमादितन्त्रकर्म गुरुणा कृत्यमेव च ।  
  
तत्पुत्राद्यैः स्वयं वापि नान्यद्वारा कदाचन ।  
  
गुरुणा कृततन्त्रोक्तकर्मणः फलनिर्णयः ।  
  
गुरुपत्न्याः कृते कर्मण्यत्र होमो न विद्यते ।  
  
पुरोहितेन विहितेन विहिते तस्मिन् कर्मणि निन्दनम् ।  
  
जनस्य सन्निधौ पूजानिषेधः परिकीर्तितः ।  
  
अथवा वुष्णुतन्त्रोक्तपूजा तत्र विधीयते ।  
  
इष्टदेवं विनान्यत्र भक्तिर्निन्दा तथैव च ।  
  
पूजा च त्रिविधा वाह्यपूजाफलमतः परम् ।  
  
पूजासूत्रं ततः सङ्क्षेपपूजासूत्रमेव च ।  
  
नित्यपूजाविधानञ्च मन्त्रद्वयपुरस्क्रिया ।  
  
शतनामस्तुतिश्चैव महाविद्यास्तवस्ततः ।  
  
महाविद्या कवचञ्च कालीकवचमेव च ।  
  
शाक्तप्रशंसा विप्राणां शाक्तत्वकारणं ततः ।  
  
शक्त्युपासकभर्त्यस्यान्योपासननिषेधनम् ।  
  
अन्यान्यपि यथास्थानं ज्ञातव्यानि मनीषिभिः ।  
  
इति षष्ठपरिच्छेदसमाप्तिरभिधीयते ।  
  
एकवर्षादिभेदेन कुमारीनामनिर्णयः ।  
  
विशेषस्तत्र तत्रापि नानातन्त्रानुसारतः ।  
  
कुमारीपूजनस्थानफलं तत्कालनिर्णयः ।  
  
तस्याः पुष्पादिदानस्य भोजनस्यापि यत् फलम् ।  
  
पूजास्थानञ्च तत्पश्चात् कुमारीपूजने मनुः ।  
  
पूजाक्रमः कुमारीणां प्रणामस्तदनन्तरम् ।  
  
दक्षिणादिप्रदानञ्च कन्योद्वाअफलं ततः ।  
  
विवाहनाफलञ्चैव तन्मन्त्रस्य पुरस्क्रिया ।  
  
कुमारिकापूजनस्य प्रयोगस्तदनन्तरम् ।  
  
कुमारीस्तवराजश्च कुमारीकवचं ततः ।  
  
ब्राह्मणस्य प्रशंसा चाध्यापकवृत्तिजं फलम् ।  
  
ब्रह्मशापफलं तीर्थयात्रा च तदनन्तरम् ।  
  
दिग्विशेषे च यात्रायां निषिद्धमासनिर्णयः ।  
  
योगिनीनिर्णयश्चैव तिथियोगविशेषयोः ।  
  
योगे यात्रानिषेधश्च तिथ्यर्क्षयोगतस्तथा ।  
  
प्। ५९१) निषेधो जन्ममासादेरूषादिनिर्णयस्ततः ।  
  
दिग्विशेषे च यात्रा तु दिग्विशेषमुखस्य च ।  
  
तत्रापि यात्रिकद्रव्यविशेषनिर्णयस्ततः ।  
  
गयाया निर्णयश्चैव प्रेतशिलानिरूपणम् ।  
  
गोलादिलिङ्गनिर्णीतिः स्वपिण्डदानमेव च ।  
  
आगस्त्ये तत्फलञ्चैव स्वकृत्यकालनिर्णयः ।  
  
तत्र नास्ति च कालस्य नियमः श्राद्धकर्मणि ।  
  
विषुवश्राद्धकरणे निरामिषनिषेधनम् ।  
  
आमश्राद्धे त्वाममांसनिषेधश्च ततः परम् ।  
  
कृते च सामिषश्राद्धे निन्दा निरामिषाशने ।  
  
वर्षश्राद्धादिषु तथामिषदानविनिर्णयः ।  
  
कृते निरामिशश्राद्धे दोषस्त्वामिषभोजने ।  
  
शुद्रनिमन्त्रणे विप्रभुक्तिनिन्दा ततः परम् ।  
  
श्राद्धे देयं तथा मांसं तत्फलञ्च ततः परम् ।  
  
वर्ज्यं मांसं तथा देया मत्स्या वर्ज्यास्तथैव च ।  
  
धूपपक्वकदल्यादिनिषेधस्तदनन्तरम् ।  
  
श्राद्धे पात्रविशेषान्नैस्तृप्तिकालनिरूपणम् ।  
  
निमन्त्रणापक्रान्तौ च काशीमाहात्म्यमेव च ।  
  
इति सप्तमविच्छेदसमाप्तिः कथिता मया ॥  
  
इदं सप्तभिर्विस्तृतं भक्तिकाण्डं परिच्छेदरूपैः फलैः   
संयुतञ्च ।  
  
यदर्थं सुरामानवाः किन्नराद्यास्तपश्चेरुरुग्रं   
गलत्पर्णभोगैः ।  
  
आदेष्ट्टत्वरया न काण्डमतुलं भीमांसितं यन्मया धीरा   
! नोपहसन्तु तेन परविघ्नस्येदृशी दुर्गतिः ।  
  
पश्यन्त्वे   
कमनीहमीशमसकृन्मायागुणैर्दुस्त्यजैर्नानारूपधरंविभ्  
उं त्वमहमित्याविष्टचित्तं सदा ॥  
  
अथ गणेशप्रकरणम् ॥  
  
कुलमूलावतारकल्पसूत्रटीकाधृतद्वितीयकाण्डीयगणेश-  
विमर्षिण्याम् ॥  
  
ब्राह्म्ये मुहूर्ते उत्थाय शिरसि श्वेतपङ्कजे ।  
  
श्वेतवर्णं मुखासीनं वरदाभयपाणिकम् ।  
  
द्विनेत्रं शान्तवदनं स्मृत्वा निजगुरुं पुनः ।  
  
प्रणिपत्य यथान्यायं वहिर्निर्गत्य साधकः ।  
  
विहितावश्यकं शौचमाचामं दन्तधावनम् ।  
  
मुखप्रक्षालनादीनि कृत्वा स्नानं समाचरेत् ।  
  
हृन्मन्त्राङ्कुशमन्त्राभ्यां तीर्थं सवितृमण्डलात् ।  
  
आवाह्याम्भसि संयोज्य सोमसूर्याग्निमण्डलम् ।  
  
प्। ५९२) सञ्चिन्त्य मन्त्री तन्मध्ये निमज्ज्य सुसमाहितः ।  
  
मूलमन्त्रं समारभ्य मनसा च त्रिवारकम् ।  
  
समुत्थाय समाचान्तः सडङ्गीकृतविग्रहः ।  
  
आत्मानं मूलमन्त्रेण मुद्रया कलसाख्यया ।  
  
सप्तकृत्वोऽभिषिच्याथ मनुनामन्त्रितं जलम् ।  
  
पीत्वाचम्याथ विमले वाससी परिधाय च ।  
  
पुनराचम्य विन्यस्य षडङ्गमपि पूर्ववत् ।  
  
वामहस्ते गृहीताधो गलितोदकविन्दुभिः ।  
  
सप्तधा प्रोक्षणं कुर्यान्मूलमन्त्रं समुच्चरन् ।  
  
अवशिष्टोदकं दक्षहस्ते कृत्वा तु मन्त्रितम् ।  
  
दिनेशायोत्क्षिपेत्तिष्ठन् गायत्र्यार्घ्याञ्जलित्रयम् ।  
  
तथा ।  
  
सर्वाभीष्टप्रदं वक्ष्ये चतुरावृत्तितर्पणम् ।  
  
एकान्ते विजनेऽरण्ये सर्वोपद्रववर्जिते ।  
  
कृतस्नानादिको मन्त्री पूर्ववन्न्याससंयुतः ।  
  
तडागमध्ये सञ्चिन्त्य पुष्पितं नलिनीवनम् ।  
  
तस्य मध्ये महापद्मं तरुणादित्यसन्निभम् ।  
  
समुन्नतं सुगन्धाढ्यं रमणीयं मनोहरम् ।  
  
सद्यो विकसितं ध्यायेदथवा निर्मलौघवान् ।  
  
यथावित्तानुसारेण सौवर्णादिशरावकम् ।  
  
पृथुलं सुविशालास्यं नूतनं मृण्मयन्तु वा ।  
  
भद्रासनन्तु संस्थाप्य नदीनदतडागजैः ।  
  
शुद्धोदकैः समापूर्य तत्र वा कमलं स्मरेत् ।  
  
रौप्यसोपानपङ्क्त्या तु आत्मानं गणनायकम् ।  
  
विनिश्चित्य समागम्य तदम्भोरुहमध्यतः ।  
  
उपविष्टं गणेशानं सर्वाभरणसंयुतम् ।  
  
प्रकरैर्गन्धकुसुमैः समभ्यर्च्य च पूर्ववत् ॥  
  
साध्यमूर्द्धनि नासाग्रे निधायामृतधारया ।  
  
तच्छरीरं सुसञ्चिन्त्य ध्यात्वा गणपमस्तके ।  
  
चन्द्रचन्दनकाश्मीरकस्तूरीलोलितैर्जलैः ।  
  
प्रथमं मूलमन्त्रेण चतुर्वारं प्रतर्प्य च ।  
  
मिथुनं षडगणेशञ्च शङ्खपद्मनिधी अपि ।  
  
स्वस्ववीजादिकैर्युग्मैः स्वाहान्तैश्च चतुश्चतुः ।  
  
मूलमन्त्रं चतुर्वारपूर्वकं तर्पयेत् सुधीः ।  
  
सम्भूयाष्टोत्तरशतं कनिष्ठोऽयं मतः क्रमः ।  
  
यद्वाष्टवारं मूलेन तर्पयित्वा विशेषवित् ।  
  
श्रीत्यादीनि युग्मानि निध्यन्तानि पृथक् पृथक् ।  
  
प्। ५९३) विभज्य चतुरावृत्त्या मूलपूर्वं प्रतर्पयेत् ।  
  
एवं मध्यक्रमोऽयं स्याद् द्विशतं षोडशोत्तरम् ।  
  
अथवा मूलमन्त्रेण विंशद्वारं प्रतर्प्य च ।  
  
पूर्वं मन्त्राक्षरैर्व्यस्तैः स्वाहान्तैश्च चतुश्चतुः ।  
  
मूलमन्त्रचतुर्वारं पूर्ववत् सम्प्रतर्प्य च ।  
  
मिथुनादीष्टतः पश्चात् पूर्ववत् सम्प्रतर्पयेत् ।  
  
भवेत् सम्भूय सचतुश्चत्वारिंशच्चतुःशतम् ।  
  
ज्येष्ठक्रमोऽयं सम्प्रोक्तस्तत्त्वज्ञैस्तन्त्रवेदिभिः ।  
  
इत्थं सुधामयजलैरभिषिच्य कलेवरम् ।  
  
देवं पुनश्च सन्तोष्य गन्धाद्यैर्देशकालवित् ।  
  
सर्वाभीष्टतमं प्रार्थ्य नमस्कृत्य समुद्वसेत् ।  
  
एवं योऽनुदिनं मन्त्री दिनादौ सम्प्रतर्पयेत् ।  
  
मण्डलात् सकलाभीष्टं निर्विघ्नं लभते ध्रुवम् ॥  
  
शारदातिलके त्रयोदशपटलेऽपि ॥  
  
तर्पयेत् सलिलैः शुद्धैर्दिनेशं गणनायकम् ।  
  
चतुश्चत्वारिंशताढ्यं चतुःशतमतन्द्रितः ।  
  
प्राप्नुयान्मण्डलादर्वाक् अभीष्टमधिकं नरः ।  
  
तर्पणे तु सर्वमन्त्राणामयं विशेषः ।  
  
क्रीडन् हेममयोदयाद्रिशिखरे स्थित्वावतीर्णः क्षुधां   
सोपानेषु समेत्य रुक्मकलितेष्वब्जादिभैक्ष्यं बहु ।  
  
भुक्त्वा प्रीतमना यथापुरमसौ सम्पूजितो विघ्नपः   
कुर्यादित्युषसि स्मृतः शशिकलाक्लामांस्तथा तर्पितः ।  
  
तर्पणे तु गं गणेशं तर्पयामीति प्रयोगः ।  
  
क्रमाच्चतुःशतमिति प्रतितिथिद्रव्यचतुष्टयेन तावान् होमः ।  
  
अनावृष्टौ भये घोरे राजचौराद्युपद्रवे ।  
  
महाहवे विवादे च महादारिद्र्यसङ्कटे ।  
  
विवाहादिषु सर्वेषु कामेषु च विशेषतः ।  
  
एवं प्रतर्पणं कुर्यान्मानसैश्च प्रसन्नधीः ।  
  
श्रीगणेशप्रभावेण सर्वं सिद्ध्यति लीलया ।  
  
अनाकुलमना मन्त्री भावयेदिक्षुसागरम् ।  
  
तन्मध्ये विद्रुमद्वीपं तरुणादित्यसन्निभम् ।  
  
तस्य मध्ये महादिव्यजाम्बूनदमयं स्थलम् ।  
  
तस्योर्द्ध्वं कल्पकोद्याने विशालमणिभूतलम् ।  
  
समयानिलसंसेव्यं ज्योत्स्नाकालातपारुणम् ।  
  
तन्मध्ये मण्डपं दिव्यं मणिस्तम्भविराजितम् ।  
  
प्। ५९४) सान्द्रसिन्दूरपङ्केन समालिप्तं मनोहरम् ।  
  
मुक्तामणिवितानाढ्यं पुष्पमालाविराजितम् ।  
  
घण्टाध्वजपतकाभिरुज्ज्वलं सुमनोहरम् ।  
  
इत्थं सञ्चिन्त्य तन्मध्ये सुरसङ्घैः सुपूजितम् ।  
  
वसन्ताद्यृतुभिः षड्भिः मेवितं युगपत् सदा ।  
  
मणिरत्नप्रबालाढ्यं फलप्रसवपल्लवैः ।  
  
शोभितं सर्वफलदं महाकल्पतरुं स्मरेत् ।  
  
तत्र कल्पतरोर्मूले नवरत्नैः समं महत् ।  
  
सिंहासनञ्च तन्मध्ये लसत्षट्कोणकर्णिकम् ।  
  
अम्भोरुहं लिपिरियं भावयेन्मन्त्रवित्तमः ।  
  
भूतशुद्धिप्रकरणम् ॥  
  
अथातः सम्प्रवक्ष्यामि भूतशुद्धिं यथाविधि ।  
  
ध्वजमूलगुदाधस्ताद् दक्षपादाङ्घ्रिपार्ष्णिना ।  
  
ऋजुकायशिरोग्रीवः संयतेन्द्रियमानसः ।  
  
अङ्कसंलग्नपाणिश्च नासाग्रन्यस्तलोचनः ।  
  
पूर्णस्वदेहशुषिरमापादाङ्गुष्ठमस्तकम् ।  
  
सञ्चिन्य व्यापिनीं शक्तिं शरीरान्तरवाह्यतः ।  
  
साहङ्कारमनोजीवप्राणान् संयम्य पूर्वकान् ।  
  
गुरूपदिष्टमार्गेण मूलाधारान्नयेत् सुधीः ।  
  
उत्थाप्य कुण्डलीशक्तिमात्मानञ्च तया सह ।  
  
एकीकृत्यास्त्रमन्त्रेण ग्रन्थिविद्रावणक्रमात् ।  
  
हंसेन कुम्भकोद्द्वातपरानन्दोऽर्द्धमर्च्चयेत् ॥  
  
सौषुम्नमध्यमार्गेण जीवात्मानमनन्यधीः ।  
  
उत्तमाङ्गात्तमानीय द्वादशान्तर्गते शिवे ! ।  
  
नियोज्य तत्त्ववर्णांश्च विलीनान् परिभाव्य च ।  
  
नाभौ सविन्दुकं धूम्रं वह्निबीजं विचिन्त्य च ।  
  
कलेवरञ्च हंसेन शोषयेच्चण्डवायुना ।  
  
उद्घातपञ्चकेनाथ हृदयाम्बुसरोंरुहे ।  
  
षट्कोणे नरसिंहार्णज्वालामालासमाकुलम् ।  
  
सञ्चिन्त्योपधनं मूल्यमकल्मषमनामयम् ।  
  
तद्वीजज्वालया दग्ध्वा भस्मीभूतं विभाव्य च ।  
  
तद्भस्मकूटमखिलं वह्निबीजोत्थवायुना ।  
  
विक्रीर्य संयतः पश्चाद् द्वादशार्णं चिदन्तरे ।  
  
शिवशक्तिसमुद्भूतैस्तत्त्वाद्यैः सृष्टिमार्गतः ।  
  
कलेवरं समुत्पाद्य तेजोरूपं महामयम् ।  
  
प्। ५९५) चिच्चन्द्रबीजमध्यस्थं जलबीजमनुस्मरेत् ।  
  
तदुद्भूतामृताम्भोधौ चिन्तयेद्वुद्बुदं महत् ।  
  
ततो वुद्बुदमध्यस्थं ब्रह्माण्डं समनुस्मरेत् ।  
  
तस्मिन् विश्वं ततो देवीं ध्यात्वा तद्धृदयाम्बुजे ।  
  
सोऽहन्धियात्मचैतन्यं समनीय चिदम्बरात् ।  
  
ततः सुस्थिरमात्मानं भूबीजेन विचिन्तयेत् ।  
  
स वाह्याभ्यन्तरं देहं सम्प्लाव्यं सुधया पुनः ।  
  
स्वस्थानमागतां शक्तिं भावयेन्मनसा सुधीः ।  
  
एवं कृत्वा भूतशुद्धिं पुनर्न्यासं समाचरेत् ॥  
  
मातृकान्यासोऽपि तत्रैव ॥  
  
जपादौ सर्वमन्त्राणां विन्यासेन लिपेर्विना ।  
  
कृतन्तु निष्फलं विद्यात् तस्मात् पूर्वां लिपिं न्यसेत् ।  
  
षण्डवर्यैर्विसर्गाद्यैराद्यैर्द्वादशभिः स्वरैः ।  
  
पुटितैः कादिषड्वर्गैर्मन्त्री कुर्यात् षडङ्गकम् ।  
  
केशान्ते मुखवृत्ते च चक्षुषोः श्रवणद्वये ।  
  
नासागण्डौष्ठदन्तानां द्वन्द्वे मूर्द्ध्वास्ययोः स्वरान् ।  
  
वर्णान् पञ्च चवर्गाणां बाह्वोश्चरणसन्धिषु ।  
  
पार्श्वयोः पृष्ठतो नाभौ हृदये च क्रमान्न्यसेत् ।  
  
यादिवर्गान् धातुप्राणेष्वात्मकेनात्मनः क्रमात् ।  
  
न्यस्यैवं मातृकां पश्चादित्येवं न्यासमाचरेत् ।  
  
न्यस्यैवं मातृकां पश्चान्मूलमन्त्रेण पञ्चधा ।  
  
स्थानेषु वक्ष्यमाणेषु विन्यसेत् प्रयतात्मवान् ।  
  
मूर्द्धास्यहृद्गुह्यपादहृत्सु बीजानि षट् क्रमात् ।  
  
विन्यस्य व्यापयेच्छिष्टान् मन्त्रार्णान् सर्वविग्रहे ।  
  
शिरोललाटदृग्वक्त्रचूडाजिह्वासु विन्यसेत् ।  
  
षड्बीजानि मुखे शिष्टेर्मन्त्राणैः सर्वविग्रहे ।  
  
शिरोभ्रूममध्ययोः श्रोत्रे नेत्रनासायुगेष्वपि ।  
  
वक्त्रे करपदद्वन्द्वंलसत्सन्धिचतुष्टये ।  
  
कर्पूरे हृदयाम्भोजे मन्त्रार्णैर्व्यापकं तनौ ।  
  
शिरोवक्त्रहृदम्भोजगुह्यपत्स्वपि पञ्चकम् ।  
  
मिथुनानां न्यसेत् स्वीयैः स्वबीजैर्नामभिः पृथक् ।  
  
अखिलागमतत्त्वज्ञैरीशानशिवदेशिकैः ।  
  
पञ्चमं मिथुनं प्रोक्तं षष्ठञ्च कमलात्मकम् ।  
  
अथ मूलषडङ्गानि विन्यसेदुक्तमानतः ।  
  
प्। ५९६) बीजषट्कैश्चागमाद्यैर्वह्नेर्जातिसमन्वितैः ।  
  
अङ्गुष्ठादिकनिष्ठान्तमुत्पत्तिर्ब्रह्मचारिणाम् ।  
  
मध्यादितर्जन्यवधि गृहस्थानां स्थितिर्भवेत् ।  
  
अङ्गुष्ठान्तं कनिष्ठादि यतीनां संहृतिर्भवेत् ।  
  
आश्रमानुगुणं मन्त्री करयोरुभयोरपि ।  
  
अङ्गुलीषु च साग्रेषु तलयोरपि पृष्ठयोः ।  
  
न्यस्य हृदादिमुद्राभिर्हृदयादिषु विन्यसेत् ।  
  
तथा ।  
  
मूर्द्ध्नि नेत्रे च जिह्वायां हृन्नाभिशिरजानुषु ।  
  
विनायकादिविघ्नेशान् चरणाग्रे च विन्यसेत् ।  
  
विनायको विरूपाक्षः क्रूरकर्मापराजितः ।  
  
चण्डवेगो हयग्रीवः करालश्चण्डविक्रमः ।  
  
तथा ।  
  
सकण्ठांशेषु तेष्वेव विन्यसेत् साधकोत्तमः ।  
  
विघ्नो विनायको वीरः शूरो वदन एव च ।  
  
गजवक्त्रस्ततः पश्चादेकदन्तस्ततः परम् ।  
  
लम्बोदरः क्षिप्रसञ्ज्ञो महागणप एव च ।  
  
ब्रह्माण्याद्यास्तथा मातॄरसिताङ्गादिभैरवान् ।  
  
शक्तिबीजादिकांश्चाष्टौ निजस्थानेषु विन्यसेत् ।  
  
भालदोःस्तनपार्श्वेषु जठरे दक्षपार्श्वके ।  
  
दक्षकण्ठापरगले हृदयेषु यथाक्रमम् ।  
  
एवं न्यासं विनिर्वर्त्त्य ध्यानं कुर्यात् समाहितः ।  
  
सिद्धिलक्ष्मीसमाश्लिष्टपार्श्वमर्द्धेन्दुशेखरम् ।  
  
आरक्तवर्णं मातुलुङ्गगदापुण्ड्रेक्षुकार्मुकम् ।  
  
शूलं सुदर्शनं शङ्खं नीलोत्पलं धान्यमञ्जरीम् ।  
  
निजदन्ता रत्नघण्टा परिन्द्रपाण्येकादशकम् ।  
  
प्रभिन्नकटमानन्दपूर्णमशेषध्वं सकरं विघ्नेश्वरं   
दशभुजं ध्यायेदिति केचित् ।  
  
अथ ध्यानं प्रवक्ष्यामि व्याप्तिसंसारदेहतः ।  
  
क्ष्मापदं खतनुत्रये जठरं पवनाक्षरम् ।  
  
रवीन्दुवह्निनयनं दशाशाश्रवणद्वयम् ।  
  
प्रधानशीर्षं भूतेशं बुद्धीन्द्रियविचेष्टितम् ।  
  
अनादिनिधनं दिव्यं तेजोराशिमनामयम् ।  
  
ध्यायेद्देवं गणेशानं सच्चिदानन्दविग्रहम् ।  
  
एवं व्याप्तिं समाख्याय साकारं ध्यानमुच्यते ।  
  
अनाकुलमना मन्त्री भावयेदिक्षुसागरम् ।  
  
तत्र मध्ये समासीनं गजवक्त्रं त्रिलोचनम् ।  
  
प्। ५९७) एकदन्तं दशभुजं कम्ब ग्रीवं महोदरम् ।  
  
पद्मस्थदक्षचरणलम्बिमध्यपदाम्बुजम् ।  
  
तरुणादित्यसङ्काशं पीताम्बरसमावृतम् ।  
  
सन्ध्यारुणकपर्दान्तसौवर्णाभरणान्वितम् ।  
  
शशाङ्कार्द्धकृतोत्तंसन्नागयज्ञोपवीतिनम् ।  
  
रत्नौघहारोल्लसितविशालवरवक्षसम् ।  
  
मणिमुक्ताप्रबालाट्यं कटिसूत्रपरिष्कृतम् ।  
  
किङ्किणीमालया बद्धवामजङ्घाविराजितम् ।  
  
दक्षाधो हस्तमारभ्य धारया लम्बमानया ।  
  
गदाशूलवर्त्तिकद्रुविषाणान् दक्षिणैर्भुजैः ।  
  
शाल्यग्रपाशचक्रेक्षुचयसम्बीजपूरकान् ।  
  
बीजपूरगदामिक्षुचापशूलसुदर्शनान् ।  
  
अब्जपाशोपलव्रीहिविषाणानपरे विदुः ।  
  
वामेऽङ्गधरमञ्जीरविलसच्चरणाम्बुजम् ।  
  
वामाङ्गसंस्थया शक्त्या सर्वालङ्कारयुक्तया ।  
  
अम्भोजकरयाश्लिष्टं सर्वैश्वर्यमुखप्रदम् ।  
  
लीलया रत्नकलसं पुष्कराग्रे निधाय च ।  
  
परितः साधकं शश्वद्वर्षन्तं रत्नवर्षणैः ।  
  
प्रोच्छलत्कर्णतालेन मदलोलुपषट्पदान् ।  
  
निर्वासयन्तं सततं देवासुरनिषेवितम् ।  
  
वीरनादोद्धतोद्गीतैः स्तोत्रैः सम्पूर्णमानसः ।  
  
देवं महागणेशानं ध्यात्वा साधकपुङ्गव इति ।  
  
अस्य यन्त्रकरणमपि तत्रैव ॥  
  
कुसोदेनाम्बुकस्तूरीचन्द्रचन्दनकुङ्कुमैः ।  
  
आलिख्य हेमसूच्या वा दूर्वाकाण्डेन वा लिखेत् ।  
  
पद्मं संलिख्य मतिमान् समरेखं सुशोभनम् ।  
  
स्थापयेत् कनके पीठे तदभावे विचक्षणः ।  
  
श्रीपर्णोसम्भवे वाथ चतुरस्रे सुनिर्मिते ।  
  
पूर्वं स्ववामेतरयोरिष्ट्वा गुरुगणेश्वरौ ।  
  
तयोराज्ञां समासाद्य पीठपूजामुपक्रमेत् ।  
  
आधारशक्तिं चानन्तं कूर्मवत् पृथिवीं क्रमात् ।  
  
उपर्युपरि सम्पूज्य पश्चाद्दिक्ष्वन्तरादिभिः ।  
  
सिंहासनन्तु मनुभिः पूजयेच्च यथाक्रमम् ।  
  
आधारशक्तिरासीना शुक्लाभरणभूषिता ।  
  
ध्यातव्या धवलप्रेक्ष्या लोकान् धत्ते शिवाज्ञया ।  
  
तत्त्वैर्धरादिविद्यान्तैर्द्वात्रिंशत्सङ्ख्यकैरिह ।  
  
पीठाकारै ह्यनन्तः स्यादनन्तासनमीरितम् ॥  
  
तथा ।  
  
धर्मं ज्ञानञ्च वैराग्यमैश्वर्यञ्च चतुष्टयम् ।  
  
प्। ५९८) एतत् सिंहासनपदे चतुष्टयमिति   
कल्पसूत्रटीकाव्याख्यानम् ।  
  
पीठाग्नेयादिपादेषु चतुर्ष्वपि यथाक्रमम् ।  
  
अधर्मादिचतुष्कञ्च पूर्वाद्याशाचतुष्टये ।  
  
धर्मं रक्तं वृषाकारं सिंहं ज्ञानञ्च मेचकम् ।  
  
भूताकारन्तु वैराग्यमैश्वर्यं सितमैन्दवम् ।  
  
ईशाः स्युः कनकमणिपीठे धर्मादयः क्रमात् ।  
  
तथा ।  
  
सत्त्वं रजस्तमश्चैव तत्पीठकमलोपरि ।  
  
मायाञ्च शूलिकाकारां विद्यां प्रच्छदरूपिणीम् ।  
  
उपर्युपरि सम्पूज्यमानन्दं लिपिपङ्कजम् ।  
  
तन्मध्ये पूजयेन्मन्त्री तदूर्ध्वे मण्डलत्रयम् ।  
  
दलेऽर्कमण्डल पश्चात् केशरे सोममण्डलम् ।  
  
कर्णिकायां ततः पश्चात् पूज्यं वह्नेश्च मण्डलम् ।  
  
प्रणवावयवार्णाद्यैरर्च्चयेन्नामभिः क्रमात् ।  
  
ब्रह्मविष्ण्वीश्वरा भाव्याः क्रमशो मण्डलत्रये ।  
  
आत्मानमन्तरात्मानमुपर्युपरि पूजयेत् ।  
  
पीठशक्तीः केशरेषु मध्ये प्रागादितः क्रमात् ।  
  
पाशाङ्कुशकरा ध्येया नवकुङ्कुमसन्निभाः ।  
  
तीव्राद्याः पूजनीयाः स्युः शक्तयो मणिभूषणाः ।  
  
तीव्रा च ज्वालिनी नन्दा भोगदा कामवर्द्धिनी ।  
  
उग्रतेजोवती सत्या नवमी विघ्ननाशिनी ।  
  
सर्वशक्तिपदं चोक्त्वा कमलापदमुच्चरेत् ।  
  
सनायेति नमोऽभ्यर्च्य गन्धपुष्पाक्षतैः शुभैः ।  
  
समाप्तिपीठं तन्मध्ये मन्त्री पूर्वत्रयं क्षिपेत् ।  
  
ततः पूरकयोगेण मूलं संयोज्य मानसम् ।  
  
तत्रस्थजीवचैतन्यमुन्नीय हृदयाम्बुजे ।  
  
पूर्वोक्तविधिनोपेतमिच्छया श्रीगणेश्वरम् ।  
  
सर्वोपचारैराराध्य प्रसन्नं पुरुषं पुनः ।  
  
स्वतेजोरूपतां नीत्वा तत्तेजः संयतेन्द्रियः ।  
  
मन्त्रकाण्डं समुन्नीय तत्र पाण्डरपङ्कजे ।  
  
तेजस्तत्त्वं सुमञ्चिन्त्य मन्त्री निश्चलमानसः ।  
  
कोदण्डस्थानमानीय पुष्पपूर्णकराम्बुजौ ।  
  
निःसार्य प्रवहन्नाड्या पूजिते पीठपङ्कजे ।  
  
मध्ये मूर्तिञ्च गायत्र्या विद्या देहं तदन्तरे ।  
  
बीजेन परचैतन्यतन्मूर्त्तिं हृदयाम्बुजे ।  
  
महागाणपतीत्युक्त्वा मूर्त्तये नम इत्यर्थः ।  
  
गणेशमावाहयामि विद्या देहञ्च मूलतः ।  
  
प्। ५९९) तथैव परचैतन्यं मन्त्रज्ञः साधकोत्तमः ।  
  
श्रीदेशिकोक्तमार्गेण सम्यगावाहयेत् सुधीः ।  
  
तत्त्ववर्णान्न्यसेन्मूर्तौ विद्यादेहे ततः परम् ।  
  
न्यासं सर्वं प्रविन्यस्य प्राग्वद्ध्यात्वा समर्चयेत् ।  
  
तत्र चैतन्यमापाद्य पञ्च मुद्राः प्रदर्शयेत् ॥   
  
तद्यथा ॥  
  
स्थापनं सन्निधानञ्च सन्निरोधावगुण्ठने ।  
  
अमृतीकरणं पश्चादेता मुद्राः प्रकीर्तिताः ।  
  
सर्वज्ञता च हृदये ततस्तृप्तिः शिवे पुनः ।  
  
अनादिबोधञ्च शिखा शस्त्रं चानन्तशक्तितः ।  
  
एतैर्जातियुतैरङ्गैरुपदेशविधानतः ।  
  
हृदयादिषु विन्यस्य मूलेन व्यापकं न्यसेत् ।  
  
गणेशमुद्राः सन्दर्श्य परिपूर्णं गणेश्वरम् ।  
  
ध्यात्वा पुष्पाञ्जलिं कुर्वन् विज्ञाप्य स्वागतं पुनः ।  
  
पाद्यादीनुपचारांश्च मन्त्री सम्यक् समाचरेत् ।  
  
आसनं स्वागतञ्चार्घ्यं पाद्यमाचमनीयकम् ।  
  
मधुवर्काचमनस्नानवसनाभरणान्यपि ।  
  
सुगन्धिसुमनोधूपदीपनैवेद्यवन्दनम् ।  
  
प्रयोजयेद् गणेशाय उपचारांस्तु षोडश ।  
  
पाद्यादयो नैवेद्यान्ता उपचारा दश क्रमात् ।  
  
गन्धादयोनैवेद्यान्ता पूजा पञ्चोपचारिका ।  
  
सपर्या त्रिविधा प्रोक्ता तासामेकां समाचरेत् ।  
  
गन्धपुष्पाक्षतयवकुशाग्रतिसर्षपाः ।  
  
दूर्वा चेति क्रमादर्घ्यं द्रव्याष्टकमुदीरितम् ।  
  
पाद्यं श्यामाकदूर्वाब्जविष्णुक्रान्ताभिरुच्यते ।  
  
जातीलवङ्गकक्कोलैर्युतमाचमनीयकम् ।  
  
मधुपर्कञ्च सक्षौद्रं घृतं दधि समीरितम् ।  
  
शुद्धाभिरद्भिर्विहितं पुनराचमनीयकम् ।  
  
चन्दनागुरुकर्पूरकाश्मीरकपिरोचना ।  
  
जठामांसौ च चोरश्च एतद् गन्धाष्टकं स्मृतम् ।  
  
चन्दनागुरुकर्पूरपङैर्गन्ध इहोच्यते ।  
  
करवीरोत्पलद्वन्द्वविजयाकुसुमानि च ।  
  
पुन्नागनागचम्पानि कुन्दमन्दारकाणि च ।  
  
बन्धुजीवजवानुश्रीरमानिम्बकुरण्टकैः ।  
  
पाटलाशोकमदनजातिकुञ्जापराजितैः ।  
  
नन्ध्यावर्त्तादिपूर्वाणि ह्यद्यान्यन्यानि यानि च ।  
  
आगमोक्तानि पुष्पाणि गणेशस्य प्रियामि च ।  
  
मुकुलैः परितो म्लानै जीर्णैर्वा किमिदूषितैः ।  
  
प्। ६००) आघ्रातैरङ्गसंस्पृष्टैर्न च पर्युषितैरपि ।  
  
सद्गुग्गुल्वगुरूशीरसिताज्यमधुचन्दनैः ।  
  
साराङ्गारविनिक्षिप्तैर्मन्त्रीं नीचैः प्रधूपयेत् ।  
  
गोसर्पिस्तिलैलेन वर्त्त्या कर्पूरगर्भया ।  
  
दीपितं सुरभिं शुद्धं दीपमुच्चैः प्रदर्शयेत् ।  
  
असितेन सुगन्धेन ससर्पिषा सितौदनम् ।  
  
समकदलमध्वाज्यदुग्धादीनि निवेदयेत् ।  
  
ततो देवस्य विज्ञाप्य स्नानं नम इतीरयेत् ।  
  
केशप्रसाधनाभ्यङ्गोद्वर्त्तनोष्णोदकानि च ।  
  
महागणपते ! पाद्यं नम इत्येव पादयोः ।  
  
तद्वदाचमनीयञ्च स्वधेति त्रिर्मुखे ददेत् ।  
  
अर्घ्यं स्वाहेति शिरसि मधुपर्कं स्वधा तथा ।  
  
पुनराचमनं पुष्पं मौलौ परिशिखाणुना ।  
  
पञ्चगव्यं तथा षष्ठं गन्धोद्वर्त्तन मेव च ।  
  
सुगन्धामलकीगन्धस्तीर्थोदकमनन्तरम् ।  
  
दिव्यगन्धानुलेपञ्च मूलमन्त्राभिमन्त्रितैः ।  
  
सुगन्धलोहितैस्तीर्थतोयैरप्यभिषेचनम् ।  
  
आदर्शदर्शनं चान्यमङ्गलाचरणानि च ।  
  
दिव्यांशुके ततः पश्चान्मुकुटानि च कल्पयेत् ।  
  
सम्बोध्य मुखमाकल्प्य कल्पयामीत्युदीरयेत् ।  
  
सङ्कल्प्य पूर्ववन्मन्त्री पाद्यादित्रिकमाचरेत् ।  
  
सगन्धाक्षतपुष्पाणि धूपञ्च स्वस्वमुद्रया ।  
  
हृदयादिकवचान्तैस्तु मनुभिः क्रमशोऽर्चयेत् ।  
  
कृत्वा लयञ्च पूजाञ्च मन्त्रञ्चाक्षरसङ्ख्यया ।  
  
जप्त्वावरणपूजान्तं देवं विज्ञाप्य तत् पुनः ।  
  
अङ्गानीष्ट्वा ततो मन्त्री वाह्यावरणमर्च्चयेत् ।  
  
लोकपालास्ततः पूज्याः समस्तचतुरस्रकैः ।  
  
पुरुहूतेशयोर्मध्ये रक्षोवरुणयोस्तथा ।  
  
ब्रह्मविष्णुशिवादीनि सदा शय्या विधोर्मुखे ।  
  
पुरन्दरादिलोकेशाः सजात्यधिगहेतवः ।  
  
सवाहपरिवारान्ताः प्रयोक्तव्या मनीषिभिः ।  
  
गुर्वाद्या लोकपालान्ता ये मन्त्रास्ते ध्रुवादिकाः ।  
  
स्वस्वबीजान्विताः सर्वे सचतुर्थीनमोऽन्तिकाः ।  
  
एवमावरणं पूज्य प्रसूनैः कुन्दसम्भवैः ।  
  
पुनर्देवञ्च मूलेन सम्यग्गन्धादिभिर्यजेत् ।  
  
जयध्वनि ! ततो मन्त्रमातः ! स्वाहेत्युदीर्य्य च ।  
  
अभ्यर्च्य वादयन् घण्टां महापञ्चमहारवैः ।  
  
प्। ६०१) वनस्पतीति मन्त्रेण स्वाहान्तेन स्वमुद्रया ।  
  
सुप्रकाशेति मन्त्रेण नमोऽन्तेन स्वमुद्रया ।  
  
स सर्वान्नमृतीकृत्य गणेशमनुपूर्वकम् ।  
  
सनैवेद्यं गृहाणान्ते स्वाहेत्युक्त्वा स्वमुद्रया ।  
  
मुद्रयोदकदानेन मन्त्री सर्वं निवेदयेत् ।  
  
देवं सपरिवारञ्च परितृप्तं विभाव्य च ।  
  
तथा ।  
  
अथ नित्यविधिं कुर्वन् पुरश्चर्यां समाचरेत् ।  
  
गुरुणा दीक्षितो मन्त्री पूर्ववच्च सुसंयुतः ।  
  
चतुर्लक्षञ्च सचतुश्चत्वारिंशत्सहस्रकम् ।  
  
मनुमेनं जपेत् प्राज्ञः पुरश्चरणसिद्धये ।  
  
मौलिनिश्चलकण्ठौष्ठजिह्वादृगक्षयन्त्रितः ।  
  
नासातालुगलज्जिह्वासृक्कणीनां समालिहन् ।  
  
किञ्चिदुन्नतकग्रीवः किञ्चित्सङ्कोचितेक्षणः ।  
  
नासाग्रदत्तदृष्टिः सन् दन्तैर्दन्तान्न संस्पृशेत् ।  
  
तच्चित्तस्तद्गतप्राणस्तन्निष्ठस्तत्परायणः ।  
  
वाचिकेनोपांशुना च मानसेनाथवा सुधीः ।  
  
चतुःसहस्रं सचतुश्चत्वारिंशत्तमं यथा ।  
  
अष्टोत्तरसहस्रं वा हरिष्याशी जितेन्द्रियः ।  
  
यत्सङ्ख्यया समारब्धं तन्मानं पूर्णतां नयेत् ।  
  
यदि न्यूनाधिकं कुर्याद्व्रतभ्रष्टो भवेन्नरः ।  
  
तस्मात्समं जपेत्तावद्यावत् सङ्ख्या समाप्यते ।  
  
दशांशं तर्पणं कुर्यात् साधकेन्द्रोऽनुशासनम् ।  
  
इत्थं जपे तु सम्पूर्णे होमं कुर्याद्दशांशतः ।  
  
पूर्वोक्तैस्तर्पणाद्यैश्च सह भक्तिपरायणः ।  
  
वक्ष्यमाणक्रमेणैव कर्मानुगुणसङ्ख्यकान् ।  
  
साङ्गाय भोजयेदङ्गान् ब्राह्मणान् हृष्टमानसान् ।  
  
गुरवे दक्षिणां दद्याद् यथावित्तानुसारतः ।  
  
सम्प्राप्त गुरुकारुण्यः पश्चान्मन्त्रविदां वरः ।  
  
प्रजपेच्चतुरावृत्त्या यद्वा नित्यं स्वशक्तितः ।  
  
कुर्याद्यथावत् पूजादि होमेनातिप्रयत्नतः ।  
  
वित्तशाठ्यं विना नित्यं मन्त्री विघ्नेश्वरं भजन् ।  
  
निर्विघ्नं वत्सरादर्वाक् महतीं श्रियमश्नुते ।  
  
यद्यग्निकार्यसम्पत्तिर्बलेः पूर्वं विधानतः ।  
  
विधिना संस्कृते वह्नौ कुर्यात् पूर्वक्रमेण च ।  
  
पर्य्यन्तैश्च हुत्वा मन्त्रासनवानद्य त्रिवारं सन्तर्प्येति ।  
  
प्। ६०२) योग्यैरिति तत्तन्मन्त्रानुष्ठानपरैः ।  
  
प्रयोगा अपि तत्रैव ।  
  
इत्थं सिद्धमनुर्मन्त्री काम्यकर्म्माणि साधयेत् ।  
  
वक्ष्यामि काम्यकर्माणि साधकानां हिताय वै ।  
  
शास्त्रोक्तैव मार्गेण सङ्क्षेपात् न तु विस्तरात् ।  
  
स्वहृत्पद्मे गणेशानं कुन्देन्दुधवलप्रभम् ।  
  
शुक्लालङ्कारसम्पन्नं भावयेद् यो निरन्तरम् ।  
  
भारती तस्य वक्त्राब्जे शास्त्रौघोद्धारसुन्दरी ।  
  
नित्यं प्रकाशते सत्यं दिव्यज्ञानप्रदायिनी ।  
  
न निरस्येद्गणेशानं सिन्दूरसदृशप्रभम् ।  
  
पाशाङ्कुशधरं ध्यात्वा यो जपेन्मन्त्रिमत्तमः ।  
  
अनङ्गरससम्पन्नातमभ्येति वराङ्गना ।  
  
पाशाङ्कुशवराभीतं हिमकुन्देन्दुसन्निभम् ।  
  
अनवद्यमदीनाभं स्फुरन्माणिक्यमण्डनम् ।  
  
यः स्मरेत्तस्य वशगा भवन्त्यपि वराङ्गनाः ।  
  
विवादेषु गणेशानं ज्वलदग्निसमप्रभम् ।  
  
प्रतिवादिमुखे ध्यायन् प्रजपेन्मनसा मनुम् ।  
  
तन्मुखं स्तम्भयेदाशु वादी दीनोऽपि नान्यथा ।  
  
अङ्गुष्ठमानं हृत्पद्मशुद्धस्फटिकसन्निभम् ।  
  
चिन्तयित्वा गणेशानं चिदम्बरसुधारसम् ।  
  
अभिषिच्य सुरश्रेष्ठं सततं धरणीतले ।  
  
सर्वरोगविनिर्मुक्तश्चिरकालं स जीवति ।  
  
शुक्लवर्णं गणेशानं दशबाहुमदोत्कटम् ।  
  
शुक्लाम्बरधरं सौम्यं चिच्छशाङ्कामृतप्लुतम् ।  
  
भावयेद्धृदयाम्भोजे नित्यं निर्म्मलमानसः ।  
  
मन्त्री गरुडवत् सद्यस्त्रिविधं हरए विषम् ।  
  
स्वर्णार्थी मधुना नित्यं वश्यार्थी पायसैर्हुमेत् ।  
  
घृतेन लक्ष्मीसम्प्राप्त्यै हुमेत् शर्करया तथा ।  
  
आयुषे चार्थसम्पत्त्यै दध्ना च जुहुयात् सुधीः ।  
  
अन्नेन चान्नसम्पत्त्यै द्रव्याप्त्यै तिलतण्डुलैः ।  
  
लवणैरप्यनावृष्ट्यै वृष्टिकामस्तु वेतसैः ।  
  
सौभाग्यार्थी तथा लाजैः कुसुम्भैश्चापि सूदनैः ।  
  
वशिने जुहुयात्पद्मैराजानं वशमानयेत् ।  
  
तत्पत्नी विपुलैर्व्यक्तैरमाद्यन् कैरवैः शुभैः ।  
  
अश्वत्थोडुम्बरप्लक्षन्यग्रोधजसमिद्धुतात् ।  
  
विप्रक्षत्रितयविट्शूद्राः सद्यो वश्या भवन्ति वै ।  
  
प्। ६०३) स्त्रीणां प्रतिकृतिं कृत्वा पिष्टेन प्रतिवासरम् ।  
  
साज्याहुत्या स्त्रियस्तस्य वशमायान्ति नान्यथा ।  
  
जपित्वा तु मन्त्रराजं लयो विधिमनोहरम् ।  
  
दशांशं जुहुयान्मन्त्री राजिकालवणेन च ।  
  
तद्भस्म वामहस्तेन गृहीत्वा ताडयेत् स्त्रियम् ।  
  
समागच्छति सा नारी मदनालसितेक्षणा ।  
  
तद्वच्च प्रयजेदेनं पीतपुष्पैश्च मन्त्रवित् ।  
  
स्तम्भयेद्रिपुसैन्यञ्च सामात्यबलवाहनम् ।  
  
प्रतिवादी भवेन्मूको मन्त्रस्यास्य प्रभावतः ।  
  
स्तम्भयेत् पञ्च दिव्यानि नात्र कार्या विचारणा ।  
  
विभीतकसमिद्भिस्तु नियतं जुहुयात् सुधीः ।  
  
सम्यगुच्चाटयेत् शत्रून् स्वस्थानात्तु न संशयः ।  
  
मेरुमन्दरतुल्योऽसावुच्चाटयति नान्यथा ।  
  
ग्रामे युद्धे पुरे वापि इमं स्तुत्वा तु होमयेत् ।  
  
उच्चाटयति वेगेन मानुषेषु च काकथा ।  
  
निम्बपत्रे समालिख्य रिपोर्नाम प्रयत्नतः ।  
  
गोऽश्वमाहिषरक्तेन निम्बतैलेन संयुतम् ।  
  
एकान्ते च कृते होमे विंशत्साहस्र्यसङ्ख्यया ।  
  
द्विष्टो भवति लोकेषु स साक्षान्मन्मथो यदिः ।  
  
मानुषास्थिमयं कीलं सम्यगष्टाङ्गुलं मितम् ।  
  
मृतकेशैस्तु संवेष्ट्य सहस्राष्टाभिमन्त्रितम् ।  
  
कुलिकोदयवेलायां शत्रुद्वारे खनेद्भुवि ।  
  
सप्ताहान्मरणं तस्य भावयेन्नात्र संशयः ।  
  
अथ वक्ष्यामि सङ्क्षेपात् कुमार्या वेशनक्रमम् ।  
  
सुगुप्ते विजने देशे गोमयेनोपलेपयेत् ।  
  
आचार्यः प्रयतो भूत्वा सुस्नातो विजितेन्द्रियः ।  
  
नवकुम्भं समादाय शुद्धकुम्भेन पूरयेत् ।  
  
नवं शरावमानीय कपिलाघ्टपूरितम् ।  
  
कुम्भोपरि समारोप्य दीपं प्रज्वालयेत्ततः ।  
  
शताष्टमन्त्रजापेन कुमारा वा कुमारिकाः ॥  
  
अतीतानागतञ्चैव वर्त्तमानञ्च यद्भवेत् ।  
  
शुभाशुभानि सर्वाणि पश्यन्ति नात्र संशयः ।  
  
सम्यग्ध्यात्वा गणेशानं गते यामे जपेन्निशि ।  
  
शुभाशुभानि कर्माणि कथयन्ति न संशयः ।  
  
कन्यकार्थी शुचिर्भूत्वा मन्त्रराजं गणेशितुः ।  
  
जप्त्वा दशसहस्राणि जालरक्ताश्वमारजैः ।  
  
प्। ६०४) पुष्पैर्दशांशहवनात्तां कन्यां लभते ध्रुवम् ।  
  
वक्ष्यामि भूमिपालानां गजसम्पादनक्रमम् ।  
  
मातङ्गाब्धिमहीपालः कारयेत्तद्वनान्तरे ।  
  
अवटं विपुलं ध्यात्वा तत स्तन्निकटे गुरुः ।  
  
पूर्वोक्तलक्षणयुते मण्डपे सुमनोहरे ।  
  
वेदिकोत्तरतः कुण्डं वेदास्रं कारयेच्छुभम् ।  
  
वेदिकोर्द्धे गणेशानमावाह्यात्यन्तमन्त्रवित् ।  
  
सुपक्वफलतोयैश्च सिद्धान्नञ्च निवेदयेत् ।  
  
तस्या मया ततो मन्त्री वह्निमाधाय पूर्ववत् ।  
  
अष्टद्रव्यैस्त्रिमध्वक्तैश्वत्वारिंशत्सहस्रकैः ।  
  
चतुःसहस्रैः सचतुश्चत्वारिंशच्चतुःशतम् ।  
  
पृथग्द्रव्यं यथासङ्ख्यं जुहुयात् पञ्चवासरम् ।  
  
द्विजोत्तमैरनुजपं कारयेत्तन्त्रमन्त्रवित् ।  
  
गणेश्वरप्रसादेन चत्वारिंशद्दिनान्तरे ।  
  
पतन्ति कनकाभास्ते कलभीता महावटे ।  
  
ब्राह्मणान् भोजयेन्नित्यं स्वादूक्तभोज्यवस्तुभिः ।  
  
तद्ब्राह्मणकृताशीर्भिर्वर्द्धतेऽसौ महीपतिः ।  
  
तेषाञ्च गुरवे दद्याङ्गजपञ्चाशद्दक्षिणाम् ।  
  
तत्प्रमाणाद्दशांशं वा तद्विक्रीतधनानि वा ।  
  
मिथुनादिदिगीशान्तैर्मन्त्रैराज्येन देशिकः ।  
  
स्नात्वा देवं समभ्यर्च्च्य होमं सम्यक् समापयेत् ।  
  
पुनर्निवेद्य मुहूर्ताशेषं पूर्ववदाचरेत् ।  
  
पुनः पुष्पाञ्जलिं दत्त्वा मन्त्री स्वहृदयाम्बुजे ।  
  
गणेश्वरं समुद्वास्य वह्निमुद्वासयेद्गुरुः ।  
  
होमोपकरणं सर्वं गुरवे शुद्धचेतसा ।  
  
समर्पयित्वा भूपालो भूयोभूयः प्रणम्य च ।  
  
अन्यैराभरणाद्यैश्च पट्टवस्त्रादिभिः शुभैः ।  
  
गुरुं सन्तोषयेत् सम्यग् गजानामतिवृद्धये ।  
  
अयं राजन्यवर्गैश्च राष्ट्रेण सह वर्द्धते ॥  
  
अथातः सम्प्रवक्ष्यामि महालक्ष्म्यादिसाधनम् ।  
  
मनोज्ञे विजने देशे सर्वबाधाविवर्जिते ।  
  
शुक्लवस्त्रपरीधानः शुक्लमाल्यानुलेपनः ।  
  
कृतनित्यक्रियो मन्त्री वह्निमाधाय पूर्ववत् ।  
  
पुण्डरीकैस्त्रिमध्वक्तैरुत्पलं पञ्च पञ्चधा ।  
  
श्रीफलैर्बद्धलक्षञ्च मध्वाज्य क्षीरसंयुतैः ।  
  
प्। ६०५) शुक्लप्रतिपदि प्रातर्हुमेदेकाग्रमानसः ॥  
  
अक्षयां महतीं लक्ष्मीं सम्प्राप्नोति न संशयः ।  
  
उक्तप्रतिपदमारभ्य मातृन्यासमुपास्य च ।  
  
चतुर्थ्यां श्रीगणेशस्य महापूजां विधाय च ।  
  
पूर्वद्रव्यैस्त्रिमध्वक्तैः शुक्लपक्षस्य पक्षतौ ।  
  
पक्षतौ प्रतिपदि ।  
  
अष्टोत्तरञ्च लक्षञ्च यावत्कालेन पूर्य्यते ।  
  
तावत्कालं हुमेदेवं साधकश्च प्रसन्नधीः ।  
  
होमावसाने लक्ष्मीं स्वान्निधिं पश्यति स ध्रुवम् ।  
  
आदित्याभिमुखस्तिष्ठन्नूर्द्धबाहुर्वहिर्मुखः ।  
  
लक्षजापादसौ मन्त्री महाधनमवाप्नुयात् ।  
  
क्षीराज्येन स दूर्वाभिः सहितञ्च दिने दिने ।  
  
स्वजन्मदिवसे वापि प्रातःकाले हुमेन्नरः ।  
  
अरोगी जितमृत्युश्च दीर्घायुर्भुवि जीवति ।  
  
ब्राह्म्ये काले विशुद्धात्मा पूर्णे चन्द्रे च पर्वणि ।  
  
कापिलं गोमयं शुद्धं पद्मपत्रेण च स्थले ।  
  
मन्त्रेणायुतसञ्जप्तं गृहीत्वा निखनेदुभुवि ॥  
  
भयं न विद्यते तत्र भूतचौरादिपन्नगैः ।  
  
पूर्वं महागणेशानं प्रत्यहं जुहुयात् सुधीः ।  
  
वेतालसिद्धकुलिकान् कुण्डमध्यात् समुद्धृतान् ।  
  
साधकेन्द्रो महाभागान् सर्वदा लभते भुवि ।  
  
एवं सिद्धाञ्जनं खड्गः पादुकादिश्च दुर्लभः ।  
  
कदाचित् साधकेन्द्रस्य नास्त्यस्य भुवनत्रये ॥  
  
अथातः सम्प्रवक्ष्यामि यन्त्रराजं गणेशितु।उ ।  
  
सुसमे भूतले शुद्धे गन्धाद्यैः सुपरिष्कृते ।  
  
कामक्रोधविनिर्मुक्तः पूर्ववन्न्याससंयुतः ।  
  
सम्पूज्य देवदेवेशं गणेशं शङ्करात्मजम् ।  
  
भूर्जेऽक्षेमे तशपरैर्मन्त्रराजं समुद्धरेत् ।  
  
कस्तूरी रोचना चन्द्रः काश्मीरं चन्दनं रसः ।  
  
गोशकृद्रससंयुतैर्मातङ्गमदमिश्रितैः ।  
  
सर्वैश्च सुसमैरेभिः प्राणमापूर्य संलिखेत् ।  
  
लेखन्याहेमसूच्या वा जाती काष्ठेन दूर्वया ।  
  
षट्त्रिंशत्कोणमष्टारं द्वादशारं ततः परम् ।  
  
कवर्गादीनि गायत्र्या वर्णान्यपि लिखेद्वहिः ।  
  
महाभूमण्डलं कुर्याद्गजाष्टकविभूषितम् ।  
  
तद्वाह्ये वारुणं कूर्ममण्डलं ननताशुभम् ।  
  
प्। ६०६) कर्णिकायां लिखेन्मन्त्री हक्षी प्रणववेष्टितौ ।  
  
अङ्गानि च षट्कोणेषु लक्ष्मीमनुं दले लिखेत् ।  
  
द्वादशारे लिखेच्छक्तिं विना नपुंसकस्वरम् ।  
  
स्वरवर्गं कलापत्रे ततश्चाष्टदलाम्बुजे ।  
  
कादिमान्ताक्षरञ्चापि सर्वं पूर्वादितो लिखेत् ।  
  
पुनः पार्श्वककोणेषु वा समार्णं समालिखेत् ।  
  
एतद्यन्त्रं समाख्यातं न देयं यस्य कस्यचित् ।  
  
शिवेन कथितं पूर्वं सर्वविघ्नोपशान्तये ।  
  
त्रिलोहवेष्टितं कृत्वा प्राणस्थापनकर्म च ।  
  
मन्त्रेणाप्यमृतं जप्तं यन्त्रं यो धारयेन्नरः ।  
  
तस्य विघ्नाश्च रोगाश्च सर्वे नश्यन्त्युपद्रवाः ।  
  
राजानो वशमायान्ति सङ्क्षुभ्यन्ते परस्त्रियः ।  
  
सिंहादिदुष्टसत्त्वाश्च चौराहिमदहस्तिनः ।  
  
द्विजादिसर्ववर्णाश्च बलवन्तोऽपि शत्रवः ।  
  
तस्य दर्शनमात्रेण वशमायान्ति ते सदा ।  
  
ततः प्रवर्तते वाणी संस्कृतप्राकृतादिका ।  
  
छत्त्रचामरकोटीरमालायष्ट्यादिसङ्कुला ।  
  
स्वयमेव महालक्ष्मीर्बलेन सेवते चिरम् ।  
  
वर्णितुं यन्त्रवर्गस्य प्रभावं नैव शक्यते ।  
  
अनेन मनुनाऽसाध्यं नास्ति तद्भूतलेऽपि ॥  
  
आकर्षणं प्रवक्ष्यामि यन्त्रेणानेन योज्यताम् ।  
  
पूर्वं यन्त्रं समालिख्य रक्तद्रव्यैः सुशोभनैः ।  
  
अनामारक्तसम्मिश्रैः साध्यनाम च संलिखेत् ।  
  
रक्तैः पुष्पैः समभ्यर्च्य रक्तचन्दनमिश्रितैः ।  
  
मधूच्छिष्टप्रतिकृतेः कुक्षौ यन्त्रं निधाय च ।  
  
समीरणं प्रतिष्ठाप्य यथावन्मन्त्रवित्तमः ।  
  
कपिलाघृतदीपेन चतुष्कोणं प्रतापयेत् ।  
  
यावत् स न विलीयेत तथैव दिवसत्रयम् ।  
  
सप्ताहाद्दिवसे नारी यदि साक्षात्तिलोत्तमा ।  
  
जपन्नष्टशतं मन्त्रं तापयित्वा तु धारयेत् ।  
  
तस्यैषा प्राणपर्यन्तं वशे तिष्ठति दासवत् ।  
  
शिलापट्टे लिखेद् यन्त्रं पीतद्रव्यैः समाहितः ।  
  
अर्कपत्रेषु संस्थाप्य पीतपुष्पैः समर्च्च्य च ।  
  
संवेष्ट्य पीतवस्त्रेण स्तम्भयेदायुधान्यपि ।  
  
प्। ६०७) न दानवग्रहांश्चौरान् सेनां संस्तम्भयेदपि ।  
  
आनीय जीवयोरक्तमकारणविरोधिनोः ।  
  
गणकः स्यादृषिश्छन्दो निवृद्विघ्नोऽस्य देवता ॥  
  
गकारो बीजं विन्दुः शक्तिः ॥  
  
गणेशगायत्री ।  
  
एकदंष्ट्राय विद्महे वक्त्रतुण्डाय धीमहि तन्नो विघ्नः   
प्रचोदयात् ।  
  
श्मशानाङ्गारसंयुक्तं कृत्वा तेन चितापुटे ।  
  
काकपक्षेण संलिख्य साध्याख्यां कर्म्मसंयुताम् ।  
  
एकलिङ्गध्वजे क्षिप्तं यन्त्रमुच्चाटयेद् ध्रुवम् ।  
  
लोकाद्विद्वेषणञ्चापि कुरुते नात्र संशयः ।  
  
श्मशानकर्पटे यन्त्रं मानुषास्थिशलाकया ।  
  
विषवृक्षोद्भवेनापि चिताङ्गारेण कर्मवित् ।  
  
क्रोधो भूत्वा समालिख्य श्मशाने निखनेद्भुवि ।  
  
सप्ताहात् म्रियते शत्रुर्नात्र कार्या विचारणा ।  
  
एतदुद्धृत्य दुग्धेन क्षालितं सेविं व्रती ।  
  
सर्वार्थसाधनं चान्यद्ध्यानं वक्ष्ये गणेशितुः ।  
  
नवजीमूतसङ्काशं भिन्नाञ्जनसमप्रभम् ।  
  
अष्टादशभुजं देवं मेरुमन्दरसन्निभम् ।  
  
भीममुखं विरूपाक्षं मेघघोषसमध्वनिम् ।  
  
रक्ताम्बरपरीधानं नागयज्ञोपवीतिनम् ।  
  
नानारत्नसमुद्दीप्तं कोटीराभरणोज्ज्वलम् ।  
  
शक्तिञ्च परशुं शक्त्या धृततोमरतर्जनम् ।  
  
दन्तपद्मगतं पाशमञ्कुशञ्चेक्षुकार्मुकम् ।  
  
स्वपुष्पवाणशाल्यग्रं पात्रं मोदकपूरितम् ।  
  
कुण्डिकामक्षमालाञ्च साभयं वरदं शुभैः ।  
  
स्वपुष्करेण कलसं दधानं द्विरदाननम् ।  
  
पद्मासनस्थं देवेशं सर्वदेवैर्नमस्कृतम् ।  
  
इत्थं सञ्चिन्तयेन्मन्त्री सर्वोपद्रवशान्तये ।  
  
वश्याकृष्टिविधौ रक्तं पीतं स्तम्भनकर्मणि ।  
  
धूमाभं द्वेषणोच्चाटे कृष्णाभं मारणे रिपोः ।   
  
स्वर्णाभं धनदं विद्याच्छुक्लं ज्ञानप्रदं भवेत् ।  
  
इत्येवं चिन्तयेत् प्राज्ञस्तत्तत्कर्मसमाप्तये ॥  
  
शारदातिलके त्रयोदशपटले ॥  
  
पञ्चान्तकं शशिधरं बीजं गणपतेर्विदुः ।  
  
पञ्चान्तको गकारः ।  
  
शशी विन्दुस्तद्युक्तम् ।  
  
अथवा शशी विसर्गः ।  
  
शक्तिर्निशाकर इत्युक्तेः ।  
  
गोपनायैवमुद्धारः ।  
  
प्। ६०८) इदं द्वयमुत्तरगार्ग्योक्तं पूजाप्रयोगादिकमुभयोः   
समानमिति राघवभट्टः ।  
  
केचिदौकारयुक्तमाहुः ।  
  
उक्तञ्च प्रयोगसारे ।  
  
बीजमिन्दुमदौ युक्तं कतृतीयं तथैव च । इति ।  
  
षड्दीर्घभाजा बीजेन षडङ्गानि प्रकल्पयेत् ।  
  
सिन्दूराभं त्रिनेत्रं पृथुतरजठरं हस्तपद्मैर्दधानं   
दन्तं पाशाङ्कुशेष्टान्युरुकरविलसद्वीजपूराभिरामम् ।  
  
अर्द्धेन्दुद्योतमौलिं करिवरवदनं बीजपूरार्द्रगण्डं   
भोगीन्द्राबद्धभूषं भजत गणपतिं रक्तवस्त्राङ्गरागम् ॥  
  
राघवभट्टस्तु ध्यानानन्तरं दर्शनीयमुद्रामाह यथा ।  
  
मुखात् प्रलम्बितं हस्तं कृत्वा सङ्कुचिताङ्गुलिम् ।  
  
मध्यमातर्जनीगताङ्गुष्ठं वाऽधस्तु मध्यमम् ।  
  
कुर्यान्मुद्रा गणेशस्य प्रोक्तेयं सर्वसिद्धिदा ।  
  
यद्वा ।  
  
तर्जनीमध्यमासन्धिनिर्गताङ्गुष्ठमुष्टिका ।  
  
अधोमुखी दीर्घरूपा मध्यमा विघ्नमुद्रिका ॥ इति ।  
  
यद्वा ।  
  
कुञ्चिताग्रस्य हस्तस्य मूले नासानियोगतः ।  
  
गणेश्वरी भवेन्मुद्रा सर्वसिद्धिप्रदायिनी ।  
  
इति ।  
  
इयं सर्वगणपतिमन्त्रसाधारणीति ।  
  
शारदायाम् ॥  
  
वेद लक्षं जपेन्मन्त्रं दशांशं जुहुयात्ततः ।  
  
मोदकैः पृथुकालाजैः शक्तुभिश्चेक्षुपर्वभिः ।  
  
नारिकेलैस्तिलैः शुद्धैः स्पक्वैः कदलीफलैः ।  
  
अष्ट द्रव्याणि विघ्नस्य कथितानि मनीषिभिः ॥  
  
अत्रार्द्धमर्दनयुतमेकैकेन द्रव्येण होतव्यमिति   
राघवभट्टः ।  
  
केचित्तु अष्टद्रव्यमेलनेन होममाहुः ।  
  
तत्तदाहुतिप्रमाणसन्देहापातात् मूले च प्रत्येकं पृथक्   
क्रियाद्वयाच्च विशिष्टस्य   
द्रव्यान्तरत्वेनाष्टद्रव्यहोमकरणासम्भवाच्च ।  
  
तदुक्तं भद्राचार्यैः ।  
  
नैव व्रीहिभिरिष्टं स्याद् द्रव्यैर्न च यथा श्रुतैः ।  
  
मिश्रैरिज्येत चेत्तदा मिश्राणां विध्यदर्शनादिति ।  
  
नत्वेवं त्रिमधुरहोमे त्रिमधुयुक्तमपि न कार्यमिति चेन्नैवम् ।  
  
सर्वं त्रिमधुरोपेतं होमद्रव्यमुदाहृतमिति वचनात् ।  
  
मेलनस्य पशुपुरोडाशाद्यवदानानामप्रस्तावप्रत्युपसारा-  
ज्यमेलनवदविरोधात् ।  
  
तदुक्तं गणेशविमर्षिण्याम् ।  
  
प्। ६०९) अष्टद्रव्यैस्त्रिमध्वक्तैर्जुहुयाच्च पृथक् पृथगिति   
शुद्धैरित्यनेनावकरं दूरिकृत्य प्रक्षाल्य शोधितैरित्युक्तम् ।  
  
शारदायाम् ।  
  
तीव्रादिशक्तियुक्ते च पीठे विघ्नेश्वरं यजेत् ।  
  
तीव्राख्या ज्वालिनी नन्दा भोगदा कामरूपिणी ।  
  
उग्रा तेजोवती सत्या नवमी विघ्ननाशिनी ॥  
  
आसां ध्यानं राघवभट्टे ।  
  
पाशाङ्कुशाञ्जलिकरा नवकुङ्कुमसन्निभाः ।  
  
तीव्राद्याः पूजनीयाः स्युः शक्तयो मणिभूषणाः ।  
  
शारदायाम् ।  
  
सर्वादिशक्तिकमलासनाय हृदयावधि ।  
  
पीठमन्त्रोऽयमेतेन प्रदद्यादासनं विभोः ।  
  
मूर्तिं मूलेन सङ्कल्प्य तस्यां विघ्नेशमर्च्चयेत् ।  
  
कर्णिकायां चतुर्दिक्षु प्रथमं पूजयेदिमान् ।  
  
यथाक्रमं ततोऽभ्यर्चेत् केशरेष्वङ्गदेवताः ।  
  
पत्रमध्ये तु विधिवद्वक्रतुण्डादिकान् यजेत् ।  
  
विधिवदिति गणपतिबीजवदिति राघवभट्टः ।  
  
वक्रतुण्डमेकदंष्ट्रं महादेवगजाननौ ।  
  
लम्बोदराख्यं विकटं विघ्नराजमनन्तरम् ।  
  
धूम्रवर्णं दलाग्रेषु ब्राह्म्याद्याः पूजयेत्ततः ।  
  
लोकपालांस्तदस्त्राणि देवमित्थं समर्चयेत् ।  
  
सिद्धमन्त्रः प्रकुर्वीत प्रयोगान् कल्पचोदितान् ।  
  
नारिकेलैः कृतो होमश्चतुर्थ्यां श्रीप्रदो भवेत् ।  
  
शुक्लपक्षप्रतिपदमारभ्य विमलः सुधीः ।  
  
चतुर्थ्यन्तं नारिकेलशक्तुलाजतिलैः क्रमात् ।  
  
चतुःशतं प्रजुहुयाद्वश्याः स्युः सर्वजन्तवः ।  
  
वश्यकर्मादौ तु विशेषः ।  
  
प्रयोगसारनारायणीययोः ।  
  
साध्यं पाशाङ्कुशाभ्यामिह विधिवदुपानीय तस्योपरिस्थो   
वश्याकाङ्क्षी जपेत्तं सपदि विधिरयं हन्ति रुष्टस्य रोषमिति ।  
  
सतिलैस्तण्डुलैर्होमो लक्ष्मीवश्यप्रदो भवेत् ।  
  
अत्रापि शुक्लप्रतिपदमारभ्य चतुर्थ्यन्तं चतुःशतं होमः ।  
  
लाजैस्त्रिमधुरोपेतैर्होमः कन्यां प्रयच्छति ।  
  
अत्र प्रतिपदमारभ्य सप्तमीपर्यन्तं चतुःशतं होमः ।  
  
तथा च राघवभट्टधृतं मधुरत्रयसिक्ताभिर्लाजाभिः सप्त   
वासरानिति ।  
  
अनेन विधिना कन्यावरमाप्नोति वाञ्छितम् ।  
  
आज्याक्तहविषा होमः साधयेदीप्सितं नृणाम् ।  
  
प्। ६१०) दध्ना विलोडितैर्लोलैर्होमो मुनिचतुर्दिनम् ।  
  
प्रतिपदमारभ्य चतुर्थीपर्य्यन्तम् ।  
  
सम्प्रीतिं कुरुते तद्वद्वश्यं वितनुते सदा ।  
  
श्वेतार्कतरुमूलेन रक्तचन्दनदारुणा ।  
  
इभभग्नेन निम्बेन दन्तिदन्तेन वा कृतम् ।  
  
विघ्नेश्वरं समभ्यर्च्य शीताशुग्रहणे जपेत् ।  
  
स्पृष्ट्वा मन्त्री निराहारस्तं शिखायां समुद्वहन् ।  
  
युद्वेषु व्यवहारादौ विजयं श्रियमाप्नुयात् ।  
  
जपस्तु ग्रासाद्विमुक्तिपर्यन्तम् ।   
  
तथा ।  
  
मन्त्रेणानेन सञ्जप्य रोचनामदसंयुता ॥  
  
मदो गजमदः ॥  
  
तिलकक्रियया सर्वान् वशं नयति मानवान् ।  
  
अनुलोमविलोमस्थबीजे नाम समालिखेत् ।  
  
नवनीते समभ्यर्च्य स्पृष्ट्वा प्राणमनुं जपेत् ।  
  
अष्टोत्तरशतं भूयो मूलमन्त्रं प्रजप्य तत् ।  
  
भक्षयेलौहमास्थाय यामिन्यां सप्त वासरान् ।  
  
स वश्यो जायते शीघ्रं साधकस्य न संशयः ।  
  
अनुलोमेत्यनेन बीजयोः पुटितत्वमात्रमुक्तं तेन बीजयोर्मध्ये   
साध्यनाम नवनीते लिखेदिति तात्पर्यम् ॥  
  
गायत्रीतन्त्रे प्रथमब्राह्मणपटले ॥  
  
षोडशैरुपचारैश्च गणेशं पूजयेद् द्विजः ।  
  
अणिमादिमहामन्त्रैः पूजयेच्छिव नन्दनम् ।  
  
ध्यात्वा पाद्यादिकं दत्त्वा अणिमादि जपेन्मनुम् ।  
  
सिन्दूरवर्णसङ्काशं योगपट्टसमन्वितम् ।  
  
लम्बोदरं महाकायं मुखं करिकरोपमम् ।  
  
अनिमादिगुणैर्युक्तम् अष्टबाहुं त्रिलोचनम् ।  
  
विजयाविधृतं लिङ्गं मोक्षकामाय पूजयेत् ॥  
  
ॐ अं गणपतये स्वाहा ।  
  
अनेनैव हि मन्त्रेण पूजयेद् गणनायकम् ।  
  
अणिमाद्यष्टमन्त्रैश्च अष्टबाहुं प्रपूजयेत् ॥  
  
ॐ अणिमायै नमः स्वाहा ।  
  
प्रं प्राप्त्यै नमः स्वाहा ।  
  
मं महिमायै नमः स्वाहा ।  
  
ईम् ईशितायै नमः स्वाहा ।  
  
वं वशितायै नमः स्वाहा ।  
  
कं कामावसायितायै नमः स्वाहा ।  
  
एवं सम्पूज्य विधिवत् मन्त्रीकामान्प्रयोजयेत् भोजयित्वा   
विधानेन नानामिष्टफलादिभिः ।  
  
प्। ६११) परमान्नपिष्टकैरम्यैर्दधिदुग्धघृतादिभिः ।  
  
दिव्यगन्धमयैः पुष्पैः दिव्यगन्धप्रलेपनैः ।  
  
मूषिकं पूजयामास नानामिष्टफलादिभिः ॥  
  
ॐ मं मूषिकाय गणाधिपवाहनाय धर्म्मराजाय स्वाहा ।  
  
इत्यनेनैव मन्त्रेण मूषिकं पूजयेत् सदा ॥  
  
अथ हरिद्रागणेशः ॥  
  
तदुत्पत्तिस्तु नारदपञ्चरात्रे दशमाध्याये नारद उवाच ।  
  
लिपिलम्बोदरस्याथ सम्भवः कथितो मयि ।  
  
अन्येषां गणनाथानां मूर्तीनां सम्भवं वद ॥  
  
ब्रह्मोवाच ॥  
  
एकदा पार्वती देवी पिष्ट्वा च रजनीं पराम् ।  
  
पुत्तलीं कारयामास तया देवी हरिद्रया ।  
  
शङ्करं प्राह सा साध्वी पुत्रं पालय शङ्कर ! ।  
  
इत्युक्तः प्रियया शम्भुर्वर्द्धयामासतं सुतम् ।  
  
उवाच परया प्रीत्या शरीरस्य च शोधनम् ।  
  
तपः कुरु महाभाग ! ततः सिद्धिमवात्म्यसि ॥  
  
ब्रह्मोवाच ॥  
  
श्रुत्वा वाक्यं पितुः श्रीघ्रमुपविष्टः शिवेन हि ।  
  
जगाम तप्तुं कामाख्यां कामरूपे गिरौ ततः ।  
  
पञ्चाक्षरीमुग्रतारामाराध्य नियतः शुचिः ।  
  
प्रत्यक्षत्वमवाप्याशु तया देव्या शिवस्ततः ।  
  
उवाच प्रेमभावेन तं पुत्रं गिरिजापतिः ।  
  
चतुर्वर्गप्रदोऽसित्वं साधकानां न संशयः ।  
  
तथा ब्रह्मा च विष्णुश्च रुद्रश्च परमेश्वरी ।  
  
यथान्यदेवताः सर्वाश्चतुर्वर्गफलप्रदाः ।  
  
तथा त्वमसि देवेश ! चतुर्वर्गफलप्रदः ।  
  
हरिद्रागणनाथेति ख्यातिः सर्वागमादिषु ।  
  
लिपिलम्बोदरो देवो हेरम्बोऽपि यथा तथा ॥  
  
एतासामपि मूर्तीनां बाल्यावस्था च या स्मृता ।  
  
उच्छिष्टगणनाथेति सा मूर्त्तिः शास्त्रगोचरे ॥  
  
अथ महागणपत्युपनिषत् ।  
  
ॐ लं स्वाहा नाववतु स्वाहा ।  
  
नौ भुनक्तु स्वाहा वीरियं करवावहै ।  
  
तेजस्विनावधीतमस्तु मा विद्विषावहै ।  
  
ॐ शान्तिः शान्तिः शान्तिः ।  
  
ॐ लं नमस्ते गणपतये त्वमेव प्रत्यक्षं त्वमसि ।  
  
त्वमेव केवलं कर्तासि त्वमेव केवलं धर्त्तासि त्वमेव केवलं   
हर्त्तासि ।  
  
प्। ६१२) त्वमेव सर्वं खल्विदं ब्रह्मासि ।  
  
त्वं साक्षादात्मासि नित्यम् ऋतं वच्मि सत्यं वच्मि अव त्वं   
मामव वक्तारम् अव श्रोतारम् अव दातारम् अबालो वाचालमिति ।  
  
अव शिष्यम् अव पश्चात्तात् अव पुरस्तात् अवोत्तरात्तात् अव   
दक्षिणात्तात् ।  
  
अव चोर्द्धात्तात् अवाधराधरात्तात् ।  
  
सर्वतो मां पाहि पाहि समन्तात् ।  
  
त्वं वाङ्मयस्त्वञ्चिन्मयस्त्वं ब्रह्म त्वं   
ब्रह्ममयस्त्वमानन्दमयस्त्वं सच्चिदानन्दाद्वितीयोऽसि ।  
  
त्वं प्रत्यक्षं ब्रह्मा असि त्वं ज्ञानमयो विज्ञानमयोऽसि ।  
  
सर्वं जगदिदं त्वत्तो जायते ।  
  
सर्वं जगदिदं त्वयि लयिष्यति ।  
  
त्वं भूमिरनलोऽनिलो नभः ।  
  
त्वं चत्वारि वाक्पाणिपायुपादानि ।  
  
त्वं गुणत्रयातीतः ।  
  
त्वं देहत्रयातीतः ।  
  
त्वं कालत्रयातीतः ।  
  
त्वं मूलाधारस्थितो नित्यं त्वं शक्ति त्रयात्मिकस्त्वां योगिनो   
ध्यायन्ति नित्यम् ।  
  
त्वं ब्रह्मा त्व विष्णुस्त्वं रुद्रस्त्वमिन्द्रस्त्वमनिग्नस्त्वं   
वायुस्त्वं सूर्य्यस्त्वं चन्द्रमास्त्वं ब्रह्म भूर्भुवः   
स्वरोम् ॥  
  
गणादीन् पूर्वमुच्चार्य वर्णादींस्तदनन्तरम् ।  
  
अनुस्वारपरतरः अर्द्धेन्दुलसितं तावदूह्यम् ।  
  
एतत्तव मनुस्वरूपम् ।  
  
गकारः पूर्वरूपम् ।  
  
अकारो मध्यमरूपम् ।  
  
अनुस्वारश्चान्त्यरूपम् ।  
  
विन्दूत्तररूपम् ।  
  
नादः सन्धानम् ।  
  
संहिता सन्धिः ।  
  
स ईशानगणेशविद्या ।  
  
गणक-ऋषिर्नीयूड्गायत्रीच्छन्दः गं गणपतये नमः ।  
  
एकदन्ताय विद्महे वक्रतुण्डाय धीमहि ।  
  
तन्नो दन्ती प्रचोदयेत् ।  
  
एकदन्तं चतुर्हस्तं पाशमङ्कुशधारिणम् ।  
  
अभयं वरदं हस्तैर्बिभ्राणं मूषिकध्वजम् ।  
  
रक्तं लम्बोदरं सूर्पकर्णकं रक्तवाससम् ।  
  
रक्तगन्धानुलिप्ताङ्गं रक्तपुष्पैः सुपूजितम् ।  
  
भक्तानुकम्पिनं देवं जगत्करणमच्युतम् ।  
  
आविर्भूतञ्च सृष्ट्यादौ प्रकृतेः पुरुषात् परम् ।  
  
एवं ध्यायति यो नित्यं स योगी योगिनां वरः ॥  
  
प्। ६१३) ॐ नमो वराहपतये नमो गणपतये नमः प्रथमपतये   
नमस्तेऽस्तु लम्बोदराय ।  
  
एकदन्ताय विघ्ननाशिने शिवसुताय वरदमूर्तये नमः ।  
  
एतदेवाथ सर्वेशि ! यो योऽधीते स ब्रह्मभूयाय कल्पते ।  
  
स पञ्चमहापापात् प्रमुच्यते ।  
  
स सर्वतः सुखमेधते ।  
  
सायमधीयानो दिवसकृतं पापं नाशयति ।  
  
प्रातरधीयानो रात्रिकृतं पापं नाशयति ।  
  
तत्सायं प्रातरधीयानः पापोऽपापो भवति ।  
  
सर्वत्राधीयमानोऽपविघ्नो भवति ।  
  
धर्मार्थकाममोक्षञ्च विन्दति इत्यथर्वशीर्षम् अशिष्याय न   
देयम् ।  
  
यो यदि मोहाय दास्यति स पापीयान् भवति ।  
  
सहस्रावर्तनाद् यस्तु यं यं काममधीते तं तमवाप्नोति ।  
  
अनेन गणपतिमभिषिञ्चति स वाङ्मयो भवति ।  
  
चतुर्थ्यामनश्नन् जपति स विद्यावान् भवति ।  
  
इत्याथर्ववणवाक्यं ब्रह्माद्याचरन् विद्या न विभेति कदाचनेति   
।  
  
ये दूर्वाङ्कुरेर्यजति स वैश्रवणोपमो भवति ।  
  
यो लाजैर्यजति स यशोवान् भवति ।  
  
स मेधावान् भवति ।  
  
यो मोदकसहस्रेण यजति स वाञ्छितमवाप्नोति ।  
  
यश्चाज्यसमिद्भिर्यजति स सर्वं लभते ।  
  
अष्टौ ब्राह्मणान् सम्यग् ग्राहयित्वा सूर्यवर्चस्वी भवति ।  
  
सूर्य्यग्रहे महानद्यां प्रतिमासन्निधौ वा जप्त्वा स   
सिद्धमन्तो भवति ।  
  
महापापात् प्रमुच्यते स सर्वविद्भवति ।  
  
य एनं वेद इत्युपनिषत्स्वाह नाववतु ।  
  
ॐ शान्तिः शान्तिः शान्तिः ॥  
  
इति महागणपत्युपनिषत् ॥  
  
अथ गणपतिस्तोत्रम् ॥  
  
नारदपञ्चरात्रे प्रथमरात्रे सप्तमाध्याये ॥  
  
श्रीनारद उवाच ॥  
  
हे गणेश ! सुरश्रेष्ठ ! लम्बोदर ! परात्पर ! ।  
  
हेरम्ब ! मङ्गलारम्भ ! गजवक्त्र ! त्रिलोचन ! ।  
  
त्रिलोचनसुत ! श्रीद ! श्रीधरस्मरणेप्सित ! ।  
  
परमानन्द ! परमपार्वतीनन्दन ! स्वयम् ।  
  
सर्वत्र पूज्य ! सर्वेण जगत्पूज्य ! जगद्गुरो ! ।  
  
प्। ६१४) जगदीश ! जगद्बीज ! जगन्नाथ ! नमोऽस्तुते ।  
  
यत्पूजा सर्वपुरतो यः स्तुतः सर्वयोगिभिः ।  
  
यः पूजितः सुरेन्द्रैश्च मुनीन्द्रैस्तं नमाम्यहम् ।  
  
परमाराधनेनैव कृष्णस्य परमात्मनः ।  
  
पुण्यकेन व्रतेनैव यं प्राप्य पार्वती सती ।  
  
तं नमामि सुरश्रेष्ठं सर्वश्रेष्ठं गरिष्ठकम् ।  
  
जनश्रेष्ठं वरिष्ठञ्च तं नमामि गणेश्वरम् ।  
  
इदं लम्बोदरस्तोत्रं नारदेन पुरा कृतम् ।  
  
पूजाकाले पठेन्नित्यं जयस्तस्य पदे पदे ।  
  
सङ्कल्पतः पठेद् यो हि वर्षमेकं सुसंयुतः ।  
  
विशिष्टपुत्रं लभते परं कृष्णपरायणम् ।  
  
यशस्विनञ्च विद्वांसं धनिनं चिरजीविनम् ।  
  
विघ्ननाशो भवेत्तस्य महैश्वर्यं यशोऽमलम् ।  
  
इहैव् च मुखं भुक्त्वा अन्ते याति हरेः पदम् ॥  
  
इति ज्ञानामृतसारे गणेशस्तोत्रं समाप्तम् ॥  
  
अथ वाणलिङ्गलक्षणम् ।  
  
वीरमित्रोदयधृतकालोत्तरे ॥  
  
वाणलिङ्गं तथा ज्ञेयं भुक्तिमुक्तिप्रदायकम् ।  
  
उत्पत्तिं वाणलिङ्गस्य लक्षणं शेषतः शृणु ।  
  
नर्मदादेविकायाश्च गङ्गायमुनयोस्तथा ।  
  
सन्ति पुण्यनदीनाञ्च वाणलिङ्गानि षण्मुखे ।  
  
इन्द्रादिपूजितान्यत्र तच्चिह्नैर्विहितानि च ।  
  
सदा सन्निहितस्तत्र शिवः सर्वार्थदायकः ।  
  
इन्द्रलिङ्गानि तान्याहुः साम्राज्यार्थप्रदानि च ॥ १ ॥  
  
इतीन्द्रलिङ्गलक्षणम् ॥  
  
अरुणं नित्यकीलालमुष्णञ्च शं करोत्यलम् ।  
  
आग्नेयं तच्छक्तिनिभमथवा शक्तिलाञ्छितम् ।  
  
इदं लिङ्गवरं स्थाप्य तेजसाधिपतिर्भवेत् ॥  
  
इत्याग्नेयलिङ्गलक्षणम् ॥ २ ॥  
  
दण्डाकारं भवेद् याम्यमथवा रसनाकृति ।  
  
यद्यदुक्तं सह तैर्न निर्णिक्तं ज्ञायते तदा ।  
  
निषिक्तं निधनं तेन क्रियते स्थापितेन तु ॥ ३ ॥  
  
इति याम्यलिङ्गलक्षणम् ।  
  
राक्षसं खड्गसदृशं ज्ञानयोगफलप्रदम् ।  
  
कर्करादिप्रलिप्तन्तु कुण्ठं कुक्षियुतं तथा ।  
  
प्। ६१५) राक्षसं निष्कृतेर्लिङ्गं गार्हस्थ्ये न मुखप्रदम् ॥  
  
इति नैरृतलिङ्गलक्षणम् ॥ ४ ॥  
  
वारुणं वर्त्तुलाकारं पाशाङ्कं चालिवर्च्चसम् ।  
  
वृद्धिमुखादेः स्वत्वन्तु सम्भोगाप्तन्तु मध्यगे ॥  
  
इति वारुणलिङ्गलक्षणम् ॥ ५ ॥  
  
कृष्णं धूम्रं नवा रुच्यं ध्वजाभं ध्वजमूषलम् ।  
  
मस्तके स्थापितं तस्य न्यूनन्यूनमितस्ततः ॥  
  
इति वायुलिङ्गलक्षणम् ॥ ६ ॥  
  
तूलकार्पासगदाकारमध्यगुरुकौवेरशषसस्य मध्यगम् ॥  
  
इति कुवेरलिङ्गलक्षणम् ॥ ७ ॥  
  
दिनं वाप्यथवा रात्रिं शस्यानां वृद्धिरैर्बलम् ।  
  
अस्थिशूलाङ्कितं रौद्रं हिमकुण्डलवर्च्चसम् ॥  
  
इति रौद्रलिङ्गलक्षणम् ॥ ८ ॥  
  
चतुर्वर्णमयं वापि वैष्णवं ज्ञायतेऽग्रतः ।  
  
वैष्णवं शङ्खचक्राङ्कगदाब्जादिविभूषितम् ।  
  
श्रीवत्सं कौस्तुभाङ्कञ्च सर्वसिंहासनाङ्कितम् ।  
  
वैनतेयसमाङ्कं वा तथा विष्णुपदाङ्कितम् ।  
  
वैष्णवं नाम तत् प्रोक्तं सर्वैश्वर्यफलप्रदम् ॥  
  
इति वैष्णवलिङ्गलक्षणम् ॥ ९ ॥  
  
शालग्रामादिसंस्थन्तु शशाङ्कं श्रीविवर्द्धनम् ।  
  
पद्माङ्कं स्वस्तिकाङ्कं वा श्रीवत्साङ्कं विभूतये ॥  
  
इत्यपि वैष्णवलिङ्गलक्षणम् ॥ १० ॥  
  
हेमाद्रिधृतलक्षणकाण्डे ॥  
  
नारद उवाच ॥  
  
अथ वक्ष्यामि ते विप्र ! चिह्नमेकादशं परम् ।  
  
श्रवणाद्यस्य पापानि नाशमायान्ति तत्क्षणात् ।  
  
मधुपिङ्गलवर्णाभं कृष्णकुण्डलिकायुतम् ।  
  
स्वयम्भूलिङ्गमाख्यातं सर्वसिद्धैर्निषेवितम् ॥ १ ॥  
  
नानावर्णसमाकीर्णं जटाशूलसमन्वितम् ।  
  
मृत्युञ्जयाह्वयं लिङ्गं सुरासुरनमस्कृतम् ॥ २ ॥  
  
दीर्घाकारं शुभ्रवर्णं कृष्णविन्दुसमन्वितम् ।  
  
नीलकण्ठं समाख्यातं लिङ्गं पूज्यं सुरासुरैः ॥ ३ ॥  
  
शुक्लाभं शुक्लकेशञ्च नेत्रत्रयसमन्वितम् ।  
  
त्रिलोचनं महादेवं सर्वपापप्रणोदनम् ॥ ४ ॥  
  
प्। ६१६) ज्वलल्लिङ्गं जटाजूटं कृष्णाभं स्थूलविग्रहम् ।  
  
कालाग्निरुद्रमाख्यातं सर्वसत्त्वैर्निषेवितम् ॥ ५ ॥  
  
मधुपिङ्गलवर्णाभं श्वेतयज्ञोपवीतिनम् ।  
  
श्वेतपद्मसमासीनं चन्द्ररेखाविभूषितम् ।  
  
प्रलयास्त्रसमायुक्तं त्रिपुरारिसमाह्वयम् ॥ ६ ॥  
  
शूभ्राभं पिङ्गलजटं मुण्डमालाधरं परम् ।  
  
त्रिशूलधरमीशानं लिङ्गं सर्वार्थसाधनम् ॥ ७ ॥  
  
त्रिशूलडमरुधरं शुभ्ररक्तार्द्धभागतः ।  
  
अर्द्धनारीश्वराह्वानं सर्वदेवैरभीष्टदम् ॥ ८ ॥  
  
ईषद्रक्तमयं कान्तं स्थूलं दीर्घं समुज्ज्वलम् ।  
  
महाकालं समाख्यातं धर्मकामार्थमोक्षदम् ॥ ९ ॥  
  
एतत्तु कर्थितं तुभ्यं लिङ्गचिह्नं महेशितुः ।  
  
एकेनैव कृतार्थः स्याद् बहुभिः किमु सुव्रत ! ॥  
  
इति वाणलिङ्गचिह्नानि ॥  
  
वीरमित्रोदयधृतकालोत्तरे ॥  
  
उक्ताङ्कं श्रेयसे योज्यं शीऋषमन्त्रं विवर्जयेत् ।  
  
यमवर्णन्तु यल्लिङ्गं यमाङ्कं वा कमण्डलुम् ।  
  
दण्डाङ्कं सूत्रचिह्नं वा ब्रह्मज्ञानान्वितं मतम् ।  
  
शशिवर्णं महाकालं नन्दीशं पद्मरागवत् ।  
  
पद्मरागनिभं सर्वं महाभं सिद्धिपूजितम् ।  
  
मौक्तिकाभं नीलनिभं रुद्रादित्यैः प्रपूजितम् ।  
  
वसुदैः सेन्द्रयक्षेशैर्गुह्यकैर्यातुधानकैः ।  
  
नानावर्णमयं नीलं शशाङ्कमण्डलप्रभम् ।  
  
इति वाणलिङ्गलक्षणम् ॥  
  
वीरमित्रोदयधृतम् ॥  
  
इत्येतल्लक्षणं प्रोक्तं परीक्षातत्त्वकोविदैः ।  
  
त्रिः सप्तपञ्चवारं वा तुलासाम्यं न जायते ।  
  
तदा वाणं समाख्यातं शेषं पाषाणसम्भवम् ।  
  
तुलाकारणन्तु तण्डुलेन ।  
  
अपरतुलादिषु तण्डुला यद्यधिकाः स्युस्तदा तल्लिङ्गं गृहिणां   
पूज्यमवधार्यं लिङ्गञ्चेदधिकं तदोदासीनपूज्यं तदिति   
किंवदन्तीति हेमाद्रिधृतलक्षणकाण्डे ॥  
  
सूतसंहितायान्तु ॥  
  
सप्तकृत्वस्तुलारूढं वृद्धिमेति न हीयते ।  
  
वाणलिङ्गमिति ध्यातं शेषं नार्म्मदमुच्यते ।  
  
त्रिःपञ्चवारं यस्यैव तुलासाम्यं न जायते ।  
  
तदा वाणं समाख्यातं शेषं पाषाणसम्भवम् ॥  
  
वीरमित्रोदये ॥  
  
प्। ६१७) नद्यां वा प्रक्षिपेद्भूयो यदा तदुपलभ्यते ।  
  
वाणलिङ्गं तदा विद्धि न्यूनं सुखविवर्द्धनम् ॥  
  
इति वाणलिङ्गपरीक्षा ॥  
  
वाणशब्दव्युत्पत्तिरपि तत्रैव ॥  
  
अथ वाणं समाख्यातं यथा वक्ष्ये तथादितः ।  
  
वाणः सदाशिवो देवो वाणो वाणान्तरोऽपि च ।  
  
तेन यस्मै कृतं तस्माद्वाणलिङ्गमुदाहृतम् ।  
  
सदा सन्निहितस्तत्र शिवः सर्वार्थदायकः ।  
  
कृतप्रतिष्ठं तल्लिङ्गं वाणाख्येन शिवेन च ।  
  
पङ्कजस्य फलाकारं कुण्डलस्य समाकृति ।  
  
पङ्कजफलं पद्मवीजम् ।  
  
पक्वजम्बूफलाकारं कुक्कुटाण्डसमाकृति ।  
  
इति हेमाद्रिधृतलक्षणकाण्डे पाठः ॥  
  
भुक्तिमुक्तिप्रदञ्चैव वाणलिङ्गमुदाहृतम् ॥  
  
याज्ञवल्क्यसंहितायाम् ।  
  
देवीं प्रति शिवावाक्यम् ॥  
  
प्रशस्तं नार्म्मदं लिङ्गं पक्वजम्बू फलाकृति ।  
  
मधुवर्णं तथा शुक्लं नीलं मरकतप्रभम् ।  
  
हंसडिम्बाकृति पुनः स्थापनायां प्रशस्यते ।  
  
स्वयं संस्रवते लिङ्गं गिरितो नर्म्मदाजले ।  
  
पुरा वाणासुरेणाहं प्रार्थितो नर्म्मदातटे ।  
  
अधिवासं गिरौ तत्र लिङ्गरूपी महेश्वरः ।  
  
वाणलिङ्गमपि ख्यातमतोऽर्थाज्जगतीतले ।  
  
अन्येषां कोटिलिङ्गानां पूजने यत् फलं लभेत् ।  
  
तत् फलं लभते मर्त्त्यो वाणलिङ्गैकपूजनात् ॥  
  
तथा ॥  
  
ताम्री वा स्फाटिकी स्वार्णी पाषाणी राजती तथा ।  
  
वेदिका च प्रकर्त्तव्या तत्र संस्थाप्य पूजयेत् ।  
  
प्रत्यहं योऽर्चयेल्लिङ्गं नार्म्मदं भक्तिभावतः ।  
  
ऐहिकं किं फलं तस्य मुक्तिस्तस्य करे स्थिता ॥  
  
इति प्रत्यहवाणलिङ्गपूजाफलम् ॥  
  
सूतसंहितायाम् ॥  
  
संस्थाप्य श्रीवाणलिङ्गं रत्नकोटिगुणं भवेत् ।  
  
रसलिङ्गे ततो वाणात् फलं कोटिगुनं स्मृतम् ।  
  
गुणांस्तु रसलिङ्गस्य वक्तुं शक्नोति शङ्करी ।  
  
सिद्धयो रसलिङ्गे स्युरणिमाद्याः सुसंस्थिताः ॥  
  
केदारखण्डे ॥  
  
रत्नधातुमयान्येव लिङ्गानि कथितान्यपि ।  
  
पवित्राण्येव पूज्यानि सर्वकामप्रदानि च ।  
  
प्। ६१८) एतेषामपि सर्वेषां काश्मीरं हि विशिष्यते ।  
  
काश्मीरादपि लिङ्गाच्च वाणलिङ्गं विशिष्यते ।  
  
वाणलिङ्गात् परं नान्यत् पवित्रमिह दृश्यते ।  
  
ऐहिकामुष्मिकं सर्वं पूजाकर्तुः प्रयच्छति ॥  
  
इति वाणलिङ्गप्रशंसा ॥  
  
निन्द्यलिङ्गमाह तत्रैव ॥  
  
कर्कशे वाणलिङ्गे तु पुत्रदारक्षयो भवेत् ।  
  
चिपिटे पूजिते तस्मिन् गृहभङ्गो भवेद् ध्रुवम् ।  
  
एकपार्श्वश्रिते धेनुपुत्रदारधनक्षयः ।  
  
शिरसि स्फुटिते वाणे व्याधिर्मरणमेव च ।  
  
छिद्रलिङ्गेऽर्चिते वाणे विदेशगमनं भवेत् ।  
  
लिङ्गे च कर्णिकां दृष्ट्वा व्याधिमान् जायते पुमान् ।  
  
अत्युन्नतिविलाग्रे तु गोधनानां क्षयो भवेत् ॥  
  
हेमाद्रिधृतम् ॥  
  
तीक्ष्णाग्रं वक्रशीर्षञ्च त्र्यस्रलिङ्गं विवर्जयेत् ।  
  
अतिस्थूलं चातिकृशं स्वल्पं वा भूषणान्वितम् ।  
  
गृही विवर्जयेत्तादृक् तद्धि मोक्षार्थिनो हितम् ॥  
  
इति दुष्टवाणलिङ्गलक्षणम् ॥  
  
शुभलिङ्गमाह वीरमित्रोदये ॥  
  
अर्थदं कपिलं लिङ्गं घनाभं मोक्षकाङ्क्षिणाम् ।  
  
लघु वा कपिलं स्थूलं गृही नैवार्चयेत् क्वचित् ।  
  
पूजितव्यं गृहस्थेन वर्णेनभ्रमरोपमम् ।  
  
तस्य पीठमपीठं वा मन्त्रसंस्कारवर्जितम् ।  
  
सिद्धिमुक्तिप्रदं लिङ्गं सर्वप्रसादपीठगम् ॥  
  
इति शुभवाणलिङ्गलक्षणम् ॥  
  
सूतसंहितायां भैरवाक्यम् ॥  
  
वाणासुरः पुरा भद्रे ! शिवस्यातीव वल्लभः ।  
  
जितक्रोधोऽनुरक्तश्च शिवपूजाविधौ रतः ।  
  
वह्निज्ञो निपुणश्चैव शिल्पज्ञो लक्षणान्वितः ।  
  
दिने दिने स्वयं दत्त्वा लिङ्गं स्थाप्य प्रपूजयेत् ।  
  
एवं वर्षशतं देवि ! दिव्यमानेन पूजयेत् ।  
  
तदा तद्भक्तिसुलभः प्रत्यक्षः शङ्करोऽभवत् ॥  
  
शङ्कर उवाच ॥  
  
तुष्टोऽहं तव हेवाण ! वरं ब्रूहि किमिच्छसि ।  
  
शङ्करस्य वचः श्रुत्वा वाणो वचनमब्रवीत् ।  
  
यदि तुष्टोऽसि हीनाय मह्यं त्वं मन्दभागिने ।  
  
क्लिष्टोऽहं तव देवेश ! लिङ्गं कृत्वा दिने दिने ।  
  
प्। ६१९) तत्तल्लक्षणसंसिद्धलक्षणं शास्त्रनिर्म्मितम् ।  
  
शास्त्रार्थौ दुर्लभौ देव ! सिद्धश्चार्थश्च दुर्लभः ।  
  
तस्मात्त्वं यदि मे तुष्टो लिङ्गं देहि सुलक्षणम् ।  
  
सर्वकामकृतार्थञ्च सर्वसत्त्वानुकम्पनम् ।  
  
सर्वेषाञ्च हितार्थाय प्रसादं कुरु शङ्कर ! ।  
  
इत्येवं वचनं तस्य शिवः परमकारणम् ।  
  
श्रुत्वा कैलासमूर्द्धानं शङ्करेण विनिर्म्मिताः ।  
  
लिङ्गानां कोटिसङ्ख्याश्च तथा चैव चतुर्दश ।  
  
सिद्धलिङ्गं तदा तत्तत् सर्वं सदोदयं स्वयम् ।  
  
अयोज्यैवं सुसम्पूर्णं वाणस्य च समर्पितम् ।  
  
अक्षयफलदं वाणं स्थाप्यमानञ्च नित्यशः ।  
  
सम्पूज्य वाणः सद्भावं कृत्वा प्रणयनं तदा ।  
  
तद्भावं स्वपुरं नीत्वा न्यूनं चिन्तयते शुचिः ।  
  
अक्षय्यं यदि संसिद्धं स्थाप्यमानं दिने दिने ।  
  
सत्त्वानां सिद्धिहेत्वर्थं वाणः स्थाने सुसंरये ।  
  
लिङ्गानां कालिकागर्ते सञ्चितास्तु त्रिकोटयः ।  
  
श्रीशैलकोटयस्तिस्रः कोट्येका कन्यकाश्रमे ।  
  
माहेश्वरे च कोटिस्तु कन्यातीर्थे तु कोटिका ।  
  
महेन्द्रे चैव नेपाले एकैका कोटिरेव च ।  
  
वाणार्च्चार्थं कृतं लिङ्गं वाणलिङ्गमतः स्मृतम् ।  
  
वाणो वा शिव इत्युक्तस्तत्कृतं वाणमुच्यते ।  
  
तस्मात्तेषु प्रदेशेषु पुण्यस्थानेषु तेषु वा ।  
  
स्थितं तच्छिवसद्भावं शिवस्याकृतिविग्रहे ।  
  
हेम्ना तदाकृतिलक्षणं समुच्चयेऽपि ।  
  
स्वयम्भूलिङ्गवद्वाणलिङ्गं भुक्त्यै स्वमुक्तये ।  
  
सहस्रफलमन्यस्माद् यथास्थानप्रपूजने ।  
  
श्रीशैले कालिकागर्ते लिङ्गाद्रौ कन्यकाश्रमे ।  
  
कन्यातीर्थे वने याने महेन्द्रे वा सुरेश्वरे ।  
  
स्थितानि वाणलिङ्गानि शिवेनैव कृतानि तु ।  
  
सिद्धान्तशेखरे वाणलिङ्गान्यधिकृत्य ॥  
  
तदा त्वेकप्रकारं स्यादन्यवर्णमपीठकम् ।  
  
लक्ष्ममूर्तिविहीनञ्च वाणं तत्पृथुलाग्रकमिति ।  
  
वाणलिङ्गेष्वावाहनादि न कर्त्तव्यम् ॥  
  
तदुक्तं भविष्ये ॥  
  
वाणलिङ्गानि राजेन्द्र ! स्थितानि भुवनत्रये ।  
  
न प्रतिष्ठा न संस्कारस्तेषामावाहनं न चेति ॥  
  
योगसारे पञ्चमपरिच्छेदे ॥  
  
प्। ६२०) ब्राह्म्ये मुहूर्ते चोत्थाय यः स्मरेद्वाणलिङ्गकम् ।  
  
सर्वत्र जयमाप्नोति सत्यं सत्यं महेश्वर ! ॥  
  
अथ वाणलिङ्गध्यानं तत्रैव ॥  
  
ॐ प्रमत्तं शक्तिसंयुक्तं वाणाख्यञ्च महाप्रभम् ।  
  
कामवाणान्वितं देवं संसारदहनक्षमम् ।  
  
शृङ्गारादिरसोल्लासं वाणाख्यं परमेश्वरम् ।  
  
एवं ध्यात्वा वाणलिङ्गं यजेत्तं परमं शिवम् ।  
  
मनसा गन्धपुष्पाद्यैः सम्पूज्यास्य मनुं स्मरेत् ॥  
  
तथा ।  
  
प्राणायामं ततः कृत्वा वाणलिङ्गन्तु तोषयेत् ।  
  
तदिष्टदेवयोरैक्यं विभाव्य वाग्भवं जपेत् ।  
  
ततो जपं समाप्याथ स्तवेनानेन तोषयेत् ॥  
  
अथ स्तवः ॥  
  
ॐ वाणलिङ्ग ! महाभाग ! संसारात् त्राहि मां प्रभो ! ।  
  
नमस्ते चोग्ररूपाय नमस्ते व्यक्तयोनये ।  
  
संसारकारिणे तुभ्यं नमस्ते सूक्ष्मरूपधृक् ! ।  
  
प्रमत्ताय महेन्द्राय कालरूपाय ! वै नमः ।  
  
दहनाय नमस्तुभ्यं नमस्ते योगकारिणे ।  
  
भोगिनां भोगकर्त्रे च मोक्षदात्रे नमो नमः ।  
  
नमः कामाङ्गनाशाय नमः कल्मषहारिणे ।  
  
नमो विश्वप्रदात्रे च नमो विश्वस्वरूपिणे ।  
  
वाणस्य वरदात्रे च रावणस्य क्षयाय च ।  
  
रामस्यानुग्रहार्थाय राज्याय भरतस्य च ।  
  
मुनीनां योगदात्रे च राक्षसानां क्षयाय च ।  
  
नमस्तुभ्यं नमस्तुभ्यं नमस्तुभ्यं नमो नमः ।  
  
ऐं दाहिकाशक्तियुक्ताय महामायाप्रियाय च ।  
  
भगप्रियाय सर्वाय वैरिणां निग्रहाय च ।  
  
परित्राणाय योगिनां कौलिकानां प्रियाय च ।  
  
कुलाङ्गनानां भक्ताय कुलाचाररताय च ।  
  
कुलभक्ताय योगाय नमो नारायणाय च ।  
  
मधुपानप्रमत्ताय योगेशाय नमो नमः ।  
  
कुलनिन्दाप्रणाशाय कौलिकानां सुखाय च ।  
  
कुलयोगाय निष्ठाय शुद्धाय परमात्मने ।  
  
परमात्मस्वरूपाय लिङ्गमूलात्मकाय च ।  
  
सर्वेश्वराय सर्वाय शिवाय निर्गुणाय च ।  
  
इत्येतत् परमं गुह्यं वाणलिङ्गस्य शङ्कर ! ।  
  
प्। ६२१) यः पठेत् साधकश्रेष्ठो गाणपत्यं लभेत सः ।  
  
स्तवस्नास्य प्रसादेन योगी योगीत्वमाप्नुयात् ।  
  
राज्यार्थिनां भवेद्राज्यं भोगिनां भोग एव च ।  
  
साधूनां साधनं देव ! कौलिकानां कुलं भवेत् ।  
  
यं यं कामयते मन्त्री तं तमाप्नोति लीलया ।  
  
वाणलिङ्गप्रसादेन सर्वमाप्नोति सत्वरम् ।  
  
किमन्यत् कथयामीह सर्वं वेत्सि कुलेश्वर ! ।  
  
महाभये समुत्पन्ने राजद्वारे कुलेश्वर ! ।  
  
देशान्तरभये प्राप्ते दस्युचौरादिसङ्कुले ।  
  
पठनात् स्तवराजस्य न भयं लभते क्वचित् ।  
  
वाणलिङ्गस्य माहात्म्यं सङ्क्षेपात् कथितं मया ।  
  
तस्य श्रवणमात्रेण नरो मोक्षमवाप्नुयात् ।  
  
वाणलिङ्गं सदाराध्यं योगिनां योगसाधने ।  
  
कौलिकानां कुलाचारे पशूनां शत्रुविग्रहे ।  
  
वेदज्ञानां वेदपाठे रोगिणां रोगनाशने ।  
  
यो यो नाराधयेदेनं सर्वं तन्निष्फलं भवेत् ॥  
  
इति श्रीयोगसारे सर्वागमोत्तमे पार्वतीशिवसंवादे   
वाणलिङ्गस्तोत्रं समाप्तम् ॥  
  
अथ रौद्रलिङ्गलक्षणम् ॥  
  
वीरमित्रोदयधृतम् ॥  
  
नदीसमुद्भवं रौद्रमन्योन्यस्य विघर्षणात् ।  
  
नदीवेगात्समं स्निग्धं सञ्जातं रौद्रमुच्यते ।  
  
समुच्चयेऽपि ॥  
  
सरित्प्रवाहसंस्थानं वाणलिङ्गसमाकृति ।  
  
तदन्यदपि बोद्धव्यं रौद्रलिङ्गं सुखावहम् ।  
  
नदीसारनर्म्मदाया वाणलिङ्गसमाकृति ।  
  
तदन्यदपि बोद्धव्यं लिङ्गं रौद्रं भविष्यति ।  
  
रौद्रलिङ्गं तथा ख्यातं वाणलिङ्गसमाकृति ।  
  
श्वेतं रक्तं तथा पीतं कृष्णं विप्रादिपूजितम् ।  
  
स्वभावात् कृष्णवर्णं वा सर्वजातिषु सिद्धिदम् ।  
  
नर्म्मदासम्भवं रौद्रं वाणलिङ्गवदीरितमिति ॥  
  
इति रौद्रलिङ्गलक्षणम् ॥ १ ॥  
  
अथ शिवनाभिलक्षणम् ॥  
  
वीरमित्रोदयधृतशिवनारदसंवादे शिवलिङ्गं प्रक्रम्य ॥  
  
उत्तमं मध्यमधमं त्रिविधं लिङ्गमीरितम् ।  
  
चतुरङ्गुलमुत्सेधे रम्यवेदिकमुत्तमम् ।  
  
उत्तमं लिङ्गमाख्यातं मुनिभिः शास्त्रकोविदैः ।  
  
प्। ६२२) तदर्द्धं मध्यमं प्रोक्तं तदर्द्धमधमं स्मृतम्   
॥  
  
तस्य महिमापि तत्रैव ॥  
  
शिवनाभिमयं लिङ्गं प्रतिपूज्य महर्षिभिः ।  
  
श्रेष्ठञ्च सर्वलिङ्गेभ्यस्तस्मात् पूज्यं विधानतः ॥  
  
इति शिवनाभिलिङ्गलक्षणम् ॥ २ ॥  
  
अथ दैवलिङ्गलक्षणम् ॥  
  
सिद्धान्तशेखरे ॥  
  
करसम्पुटसंस्पर्शं शूलटङ्केन्दुभूषितम् ।  
  
रेखाकोटरसंयुक्तं निम्नोन्नतसमन्वितम् ।  
  
दीर्घाकारञ्च यल्लिङ्गं ब्रह्मभागादिवर्जितम् ।  
  
लिङ्गं गोलमिति प्रोक्तं गोलकं प्रोच्यतेऽधुना ।  
  
कुष्माण्डस्य फलाकारं नागरङ्गफलोपमम् ।  
  
काकडिम्बफलाकारं गोललिङ्गमितीरितम् ॥  
  
इति गोललिङ्गलक्षणम् ॥ ४ ॥  
  
अथार्षलिङ्गलक्षणम् ॥  
  
तत्रैव ॥  
  
नानावैल्वफलाकारं ब्रह्मसूत्रविवर्त्तनम् ।  
  
मूले स्थूलञ्च यल्लिङ्गं कपित्थफलसन्निभम् ।  
  
नालस्य वा फलाकारं मध्ये स्थूलञ्च यद्भवेत् ।  
  
मध्ये स्थूलं वरं लिङ्गमृषिवाणमुदाहृतम् ॥  
  
इत्यार्षलिङ्गलक्षणम् ॥ ५ ॥  
  
अथ लिङ्गलक्षणम् ॥  
  
लिङ्गं हि द्विविधमकृत्रिमं कृत्रिमञ्च ॥  
  
अकृत्रिमं स्वयम्भूतं स्वयम्भूवाणलिङ्गादि ।  
  
कृत्रिमं निर्म्मितं धातुलिङ्गादि ।  
  
सिद्धान्तशेखरे ।  
  
नत्वा नारदमार्यादीन् लिङ्गं पिष्टाकारविन्दुरूपिणौ ।  
  
ब्राह्मी शिलोत्कलारूपा वक्ष्ये लिङ्गस्य लक्षणम् ।  
  
तल्लिङ्गं द्विविधं ज्ञेयमचलञ्च चलं तथा ।  
  
प्रत्येकं त्रिविधं ज्ञेयं लिङ्गं तदुभयात्मकम् ।  
  
प्रासादे स्थापितं लिङ्गमचलं तच्छिलादिजम् ।  
  
स्थापितमचलं गेहे स्थिरं लिङ्गमयोजिते ।  
  
पञ्चधा तत् स्थितं लिङ्गं स्वयम्भूदैवपालकम् ।  
  
आर्षञ्च मानसं लिङ्गं तेषां लक्षणमुच्यते ॥  
  
दीपिकायाम् ।  
  
आचार्यमुनये स्वैरं स्वयम्भूतो महेश्वरः ।  
  
यत्र चैव स्वयं व्यक्तं लिङ्गमस्तु स्वयम्भु तत् ।  
  
धमनीयस्य संस्पर्शाद् दहति क्षिप्रमेव तु ।  
  
धमनी सुषुम्नेडापिङ्गलाव्यतिरिक्ता ब्रह्मरन्ध्रं विनिर्भिद्य   
लिङ्गते नाडी सैव ।  
  
प्। ६२३) सिद्धान्तशेखरे ॥  
  
नानाच्छिद्रसुसंयुक्तं नानावर्णसमन्वितम् ।  
  
अदृष्टमूलं यल्लिङ्गं कर्कशं भुवि दृश्यते ।  
  
तल्लिङ्गन्तु स्वयम्भूतमपरं लक्षणच्युतम् ।  
  
स्वयम्भूलिङ्गमित्युक्तं तच्च नानाविधं मतम् ।  
  
शङ्खाभमस्तकं लिङ्गं वैष्णवं तदुदाहृतम् ।  
  
पद्माभमस्तकं ब्राह्म्यं छत्राभं शाक्रमुच्यते ।  
  
शिरोयुग्मं तदाग्नेयं त्रिपदं याम्यमीरितम् ।  
  
खड्गाभं नैर्-ऋतं लिङ्गं वारुणं कलसाकृति ।  
  
वायव्यं ध्वजवल्लिङ्गं कौवेरन्तु गदान्वितम् ।  
  
ईशानस्य त्रिशूलाभं लोकपालादिनिःसृतम् ।  
  
स्वयम्भू लिङ्गमाख्यातं सर्वशास्त्रविशारदैः ॥  
  
इति स्वयम्भूलिङ्गलक्षणम् ॥  
  
मत्स्यसूक्ते ॥  
  
दृष्ट्वा लिङ्गं महेशस्य स्वयम्भूतस्य पार्वति ! ।  
  
सर्वपापविनिर्मुक्तं परे ब्रह्मणि लीयते ॥  
  
एतेषां पूजाफलन्तु तत्रैव ॥  
  
विशेषाच्छैलजं मुक्त्यै भुक्तये चानुषङ्गतः ।  
  
पार्थिवं भुक्तये शस्तं मुक्तये चानुषङ्गतः ।  
  
एवं वै दारुजं ज्ञेयं चिह्नलिङ्गं तथा पुनः ।  
  
स्थिरलक्ष्मीप्रदं ज्ञेयं हैमं राज्यप्रदञ्च तत् ।  
  
पुत्रवृद्धिकरं ताम्रं राङ्गमायुःप्रवर्द्धनम् ॥  
  
पद्मपुराणम् ॥  
  
पारदञ्च महाभूत्यै सौभाग्याय च मौक्तिकम् ।  
  
चन्द्रकान्तं मृत्युजित् स्याद्धाटकं सर्वकामदम् ।  
  
वीरमित्रोदयधृतकल्पोत्तरेऽपि ॥  
  
सर्वफलप्रदा भूमिर्मणयस्तद्वदेव हि ।  
  
अनन्ताद्याः स्मृता ह्यष्टौ मणयो विद्युदुज्ज्वलाः ।  
  
रात्रौ प्रकाशकाः सर्वविषाद्याघातकारिणः ।  
  
नानावर्णास्तु विज्ञेया रसैर्गन्धैश्च रूपतः ।  
  
वज्राद्याः स्फाटिकाद्याश्च गुडान्नादिविनिर्मितम् ।  
  
सर्वकामप्रदं पुंसां लिङ्गं तात्कालिकं मतम् ॥  
  
लक्षणसमुच्चये ॥  
  
गन्धं सौभाग्यदं लिङ्गं पौष्पं मुक्तिप्रदायकम् ॥  
  
तथा ।  
  
नानासूनोद्भवं लिङ्गं नानाकामप्रदायकम् ।  
  
सैकतं गुणदं लिङ्गं सौभाग्याय च लावणम् ।  
  
उच्चाटने तु पाशाप्तं मौलं शत्रुक्षयावहम् ।  
  
तात्कालिकं दरिद्रश्च कृत्वा भक्त्या समर्च्चयेत् ॥  
  
गरुडपुराणे ॥  
  
कस्तूरिकाया द्वौ भागौ चत्वारश्चन्दनस्य च ।  
  
प्। ६२४) कुङ्कुमस्य तयश्चैव शशिना च चतुःसमम् ।  
  
एतद्वै गन्धलिङ्गन्तु कृत्वा सम्पूज्य भक्तितः ।  
  
शिवसायुज्यमाप्नोति बन्धुभिः सहितो नरम् ।  
  
कार्यं पुष्पमयं लिङ्गं हयगन्धसमन्वितम् ।  
  
नवखण्डां धरां भुक्त्वा गणेशाधिपतिर्भवेत् ।  
  
रजोभिर्निर्मितं लिङ्गं यः पूजयति भक्तितः ।  
  
विद्याधरपदं प्राप्य पश्चाच्छिवसमो भवेत् ।  
  
श्रीकामो गणेशकृल्लिङ्गं कृत्वा भक्त्या प्रपूजयेत् ।  
  
स्वच्छेन कापिलेनैव गोमयेन प्रकल्पयेत् ।  
  
स्वच्छेन भूमिपतनरहितेन शून्यद्धृतेन इति यावत् ।  
  
कार्यं यष्टिक्रमं लिङ्गं यवगोधूमशालिजम् ।  
  
श्रीकामः पुष्टिकामश्च पुत्रकामस्तदर्च्चयेत् ।  
  
सिताखण्डमयं लिङ्गं कार्यमारोग्य वर्द्धनम् ।  
  
वश्ये लवणजं लिङ्गं तालत्रिकटुकान्वितम् ।  
  
तालं हरितालम् ॥  
  
त्रिकटुकं शुण्ठीपिप्पलीमरिचमिति प्रसिद्धम् ।  
  
गव्यघृतमयं लिङ्गं सम्पूज्य बुद्धिवर्द्धनम् ॥  
  
तथा ।  
  
लवणेन च सौभाग्यं पार्थिवं सर्वकामदम् ।  
  
कामदं तिलपिष्टोत्थं तुषोत्थं मारणे स्मृतम् ।  
  
भस्मोत्थं सर्वफलदं गुडोत्थं प्रीतिवर्द्धनम् ।  
  
गन्धोत्थं गुणदं भुरि शर्करोत्थं सुखप्रदम् ।  
  
वंशाङ्कुरोत्थं वंशकरं गोमयं सर्वरोगदम् ।  
  
केशास्थिसम्भवं लिङ्गं सर्वशत्रुविनाशनम् ।  
  
क्षोभणे मारणे पिष्टसम्भवं लिङ्गमुत्तमम् ।  
  
दारिद्र्यदं द्रुमोद्भूतं पिष्टं सारस्वतप्रदम् ।  
  
दधिदुग्धोद्भवं लिङ्गं कीर्तिलक्ष्मीमुखप्रदम् ।  
  
धान्यदं धान्यजं लिङ्गं फलोत्थं फलदं भवेत् ।  
  
पुष्पोत्थं दिव्यभोगायुर्मुक्त्यै धात्रीफलोद्भवम् ।  
  
नवनीतोद्भवं लिङ्गं कीर्तिसौभाग्यवर्द्धनम् ।  
  
दूर्वाकाण्डसमुद्भूतमपमृत्यु निवारणम् ।  
  
कर्पूरसम्भवं लिङ्गं चला वै भुक्तिमुक्तिदाः ।  
  
अयस्कान्तं चतुर्द्धा तु ज्ञेयं सामान्यसिद्धिषु ॥  
  
सारसङ्ग्रहे विशेषः ॥  
  
सर्वं न च भवं श्रेष्ठं तत्र वज्रमरिछिदि ।  
  
यमलिङ्गं महाभूत्यै सौभाग्याय च मौक्तिकम् ।  
  
पुष्टिमूलं महानीलं ज्योतिस्तीरसमुद्भवम् ।  
  
प्। ६२५) स्पर्शकं कुलसन्नत्यै तैजसं सूर्यकान्तजम् ।  
  
चन्द्रापीडं मृत्युजितं स्फाटिकं सर्वकामदम् ॥  
  
चन्द्रापीडं चन्द्रकान्तमित्यर्थः ।  
  
शूलाख्यमणिजं शत्रुक्षयार्थं मौक्तिकं तथा ।  
  
यत्सन्निधानात् शूलरोगनाशः स शूलमणिः ।  
  
अपुत्रं हीरकं ज्ञेयं रोगहृन्मौक्तिकोद्भवम् ।  
  
शुभकृत् पुष्कलं तीर्थे वैदूर्यं शत्रुदर्पहृत् ।  
  
नीलं लक्ष्मीप्रदं ज्ञेयं स्फाटिकं सर्वकामदम् ॥  
  
कालोत्तरे ॥  
  
महाभूतिप्रदं हैमं राजतं भूतिवर्द्धनम् ।  
  
आरकूटं तथा कांस्यं शृणु सामान्यमुक्तिदम् ॥  
  
आरकूटं पित्तलम् ॥  
  
त्रपुसीसायसं लिङ्गं शत्रूणां नाशने हितम् ॥  
  
तथा ।  
  
कीर्तिदं कांस्यजं लिङ्गं राजतं पुत्रवर्द्धनम् ।  
  
पैत्तलं भुक्तिमुक्त्यर्थं मिश्रजं सर्वसिद्धिदम् ॥  
  
मिश्रजमष्टधातुनिर्मितम् ॥  
  
शिवनारदसंवादे ॥  
  
पितॄणां मुक्तये लिङ्गं पूज्यं रजतसम्भवम् ।  
  
हैमजं सत्यलोकस्य प्राप्तये पूजयेत् पुमान् ।  
  
पूजयेत्ताम्रजं लिङ्गं पुष्टिकामो हि मानवः ।  
  
त्राम्रादिलिङ्गपूजनन्तु कलीतरपरम् ।  
  
तथाच मत्स्यसूक्ते ॥  
  
ताम्रलिङ्गं कलौ नार्चेत् रैत्यस्य सीसकस्य च ।  
  
रक्तचन्दनलिङ्गञ्च शङ्खकांस्यायसं तथा ।  
  
तुष्टिकामस्तु सततं लिङ्गं पित्तलसम्भवम् ।  
  
कीर्तिकामो यजेन्नित्यं लिङ्गं कांस्यसमुद्भवम् ।  
  
शत्रुमारणकामस्तु लिङ्गं लौहमयं सदा ।  
  
सदा सीसमयं लिङ्गमायुष्कामोऽर्च्चयेन्नरः ॥  
  
लक्षणसमुच्चयेऽपि ।  
  
स्थिरलक्ष्मीप्रदं हैमं राजतं चैव राज्यदम् ।  
  
प्रजावृद्धिकरं राङ्गं ताम्रमायुःप्रवर्द्धनम् ।  
  
विद्वेषकारकं कांस्यं रीतिजं शत्रुनाशनम् ॥  
  
रीतिजं पित्तलमयम् ॥  
  
रोगघ्नं सैसकं लिङ्गमायसं शत्रनाशनम् ।  
  
अष्टलौहमयं लिङ्गं कुष्ठरोगक्षयावहम् ।  
  
त्रिलौहसम्भवं लिङ्गं विज्ञानं प्रति सिद्धिदम् ॥  
  
लिङ्गपुराणे ॥  
  
श्रीप्रदं वज्रजं लिङ्गं शिलाजं सर्वसिद्धिदम् ।  
  
धातुजं धनदं साक्षाद्दारुजं भोगसिद्धिदम् ॥  
  
कालोत्तरे ॥  
  
गन्धपुष्पमयं लिङ्गं तथान्नादिविनिर्मितम् ।  
  
प्। ६२६) कस्तूरीसम्भवं लिङ्गं धनाकाङ्क्षी प्रपूजयेत् ।  
  
लिङ्गं गोरोचनोत्थञ्च रूपकामस्तु पूजयेत् ।  
  
कान्तिकामस्तु सततं लिङ्गं कुङ्कुमसम्भवम् ।  
  
श्वेतागुरुसमुद्भूतं महाबुद्धिविवर्द्धनम् ।  
  
धारणाशक्तिदं लिङ्गं कृष्णागुरुसमुद्भवम् ॥  
  
मातृकाभेदतन्त्रे द्वादशपटले च ॥  
  
पार्थिवे शिवपूजायां सर्वसिद्धियुतो भवेत् ।  
  
पाषाणे शिवपूजायां द्विगुणं फलमीरितम् ।  
  
स्वर्णलिङ्गे च पूजायां शत्रूणां नाशनं मतम् ।  
  
सर्वसिद्धिश्वरो रौप्यै फलं तस्माच्चतुर्गुणम् ।  
  
ताम्रे पुष्टिं विजानीयात् कांस्ये च धनसङ्क्षयः ।  
  
गङ्गायाञ्च लक्षगुणं लाक्षायां रोगवान् भवेत् ।  
  
स्फाटिके सर्वसिद्धिः स्यात्तथा मरकते प्रिये ! ।  
  
लौहलिङ्गे रिपोर्नाशः कामदं भस्मलिङ्गकम् ।  
  
बालुकायां काम्यसिद्धिर्गोमये रिपुहिंसनम् ।  
  
सर्वलिङ्गस्य माहात्म्यं धर्म्मकामार्थमोक्षदम् ॥  
  
षट्कर्म्मदीपिकाधृतशिवधर्मे ॥  
  
ब्रह्मा सम्पूजयेन्नित्यं लिङ्गं शैलमयं शुभम् ।  
  
तस्य सम्पूजनात्तेन प्राप्तं ब्रह्मत्वमुत्तमम् ।  
  
इन्द्रनीलमयं लिङ्गं विष्णुः समर्चयेत् सदा ।  
  
विष्णुत्वं प्राप्तवान् तेनसोऽभूद्भूतैकपालकः ।  
  
स्फाटिकं निर्म्मलं लिङ्गं वरुणोऽभ्यर्च्चयेत् सदा ।  
  
तेन तद्वरुणत्वं हि प्राप्तं तेजोबलान्वितम् ॥  
  
मातृकाभेदतन्त्रे सप्तमपटलेऽपि ॥  
  
पूजयेत् पार्थिवे लिङ्गे पाषाणलिङ्गकेऽथवा ।  
  
स्वर्णलिङ्गेऽथवा देवि ! रौप्ये ताम्रे च कांस्यके ।  
  
पारदे वाथ गङ्गायां स्फटिके मरकतेऽपि वा ।  
  
कार्यभेदे लौहलिङ्गे भस्मनिर्म्मितलिङ्गके ।  
  
बालुकानिर्मिते लिङ्गे गोमये वाथ पूजयेत् ।  
  
संस्कारेण विना देवि ! पाषाणद्रौ न पूजयेत् ॥  
  
इति शिवलिङ्गनिर्म्माणद्रव्याणि ॥  
  
अथ शिवलिङ्गसंस्कारः ॥  
  
तत्रैव ॥  
  
संस्कारञ्च प्रवक्ष्यामि विशेष इह यो भवेत् ।  
  
रौप्यञ्च स्वर्णलिङ्गञ्च स्वर्णपात्रे निधाय च ।  
  
तस्मादुत्तोल्य तल्लिङ्गं दुग्धमध्ये दिनत्रयम् ।  
  
त्र्यम्बकेण स्नापयित्वा कालरुद्रं प्रपूजयेत् ।  
  
प्। ६२७) षोडशेनोपचारेण वेद्यान्तु पार्वतीं यजेत् ।  
  
तस्मादुत्तोल्य तल्लिङ्गं गङ्गातोये दिनत्रयम् ।  
  
ततो वेदोक्तविधिना संस्कारमाचरेत् सुधीः ।  
  
पूर्वोक्तवचनैः फलविशेषकामनया नानाविधलिङ्गपूजोक्ता ।  
  
सा च पूजा लिङ्गं सुलक्षणं कुर्यात्त्यजेल्लिङ्गमलक्षणम् ।  
  
दैर्घ्य हीने भवेद् व्याधिरधिके शत्रुवर्द्धनम् ।  
  
मानहीने विनाशः स्यादधिके च शिशुक्षयः ।  
  
विस्तारे चाधिके हीने राष्ट्रनाशो भवेद् ध्रुवम् ।  
  
पीठहीने तु दारिद्र्यं शिरोहीने कुलक्षयः ।  
  
ब्रह्मसूत्रविहीने च राज्ञां राष्ट्रञ्च नश्यति ।  
  
तस्मात् सर्वप्रयत्नेन लिङ्गं कुर्यात् सुलक्षणम् ।  
  
इत्यादिना सुलक्षणलिङ्गस्यैव फलदातृत्वमुक्तम् ।  
  
लिङ्गार्च्चनतन्त्रे द्वितीयपटले ॥  
  
देव्युवाच ॥  
  
इन्द्रियैरहितो देवः शून्यरूपः सदाशिवः ।  
  
आकारो नास्ति देवस्य किं तस्य पूजने फलम् ॥  
  
शिव उवाच ॥  
  
प्रेते पूजा महेशानि ! कदाचिन्नास्ति पार्वति ! ।  
  
रुद्रस्य परमेशानि ! रौद्री शक्तिरितीरिता ।  
  
रौद्री तु परमेशानि ! आद्या कुण्डलिनी भवेत् ।  
  
वर्त्तते परमे शानि ! ब्रह्मविष्णुशिवात्मिका ।  
  
सार्द्धत्रिबलयाकारैः शिवं वेष्ट्य सदा स्थिता ।  
  
शक्तिं विना महेशानि ! प्रेतत्वं तस्य निश्चितम् ।  
  
शक्तिसंयोगमात्रेण कर्म्मकर्त्ता सदाशिवः ।  
  
अत एव महेशानि ! पूजयेच्छिवलिङ्गकम् ॥  
  
इति सशक्तिकशिवलिङ्गपूजनफलम् ॥  
  
मातृकातन्त्रे सप्तमपटले ॥  
  
देव्युवाच ॥  
  
लिङ्गप्रमाणं देवेश ! कथयस्व मयि प्रभो ! ।  
  
पार्थिवे च शिलादौ च विशेषो यत्र यो भवेत् ॥  
  
श्रीशिव उवाच ॥  
  
मृत्तिकातोलकं ग्राह्यमथवा तोलकद्वयम् ।  
  
एतदन्यन्न कुर्वीत कदाचिदपि पार्वति ! ॥  
  
षट्कर्म्म दीपिकाधृतविश्वसारतन्त्रेऽपि ॥  
  
मृत्तिकातोलकं ग्राह्यमथवा तोलकद्वयम् ।  
  
त्रिसूत्रस्य प्रमाणेन घटनं कारयेद्बुधः ।  
  
स्वाङ्गुष्ठपर्वमाणन्तु कृत्वा लिङ्गं प्रपूजयेत् ।  
  
मृदादिलिङ्गघटने प्रमाणं परिकीर्तितम् ।  
  
प्। ६२८) फलमुक्तमवाप्नोति अन्यथा चेत्तदन्यथा ।  
  
त्रिसूत्रीकरणमुक्तं कालोत्तरे ॥  
  
लिङ्गे वेद्यां तथा पीठे समसूत्रनिपातनात् ।  
  
समञ्चैव विजानीयात् त्रिसूत्रीकरणन्त्विदम् ।  
  
तत्र मृत्तिकाभेदेन ब्राह्मणादीनां पूजाफलस्य   
प्रशस्तत्वमुक्तम् ॥  
  
लिङ्गार्च्चनतन्त्रे तृतीयपटले ॥  
  
चतुर्द्धा पार्थिवं लिङ्गं मृत्स्नाभेदेन पार्वति ! ।  
  
शुक्लं रक्तं तथा पीतं कृष्णञ्च परमेश्वरि ! ।  
  
शुक्लन्तु ब्राह्मणे शस्तं क्षत्रिये रक्तमिष्यते ।  
  
पीतन्तु वैश्यजातौ स्यात् कृष्णं शूद्रे प्रकीर्तितम् ।  
  
तथा ॥  
  
शुक्लं हि पार्थिवं लिङ्गं निर्माय यस्तु पूजयेत् ।  
  
स एव परमेशानि ! त्रिवर्गफलभाग्भवेत् ।  
  
क्षत्रियस्तु वरारोहे ! रक्तं निर्माय पार्थिवम् ।  
  
पूजयेत् सततं यस्तु त्रिवर्गफलमाप्नुयात् ।  
  
हरितं पार्थिवं देवे ! निर्म्माय यस्तु पूजयेत् ।  
  
स च वैश्यो महेशानि ! त्रिवर्गफलभाग्भवेत् ।  
  
कृष्णं हि पार्थिवं लिङ्गं निर्माय यस्तु पूजयेत् ।  
  
स शूद्रः परमेशानि ! त्रिवर्गफलभाग्भवेत् ॥  
  
मातृकाभेदतन्त्रे ॥  
  
शिलादौ च महेशानि ! स्थूलञ्च फलदायकम् ।  
  
अङ्गुष्ठमानं देवेशि ! यद्वा हेमाद्रिमाणकम् ।  
  
क्रमेण देवदेवेशि ! फलं बहुविधं लभेत् ।  
  
स्थूलात् स्थूलतरं लिङ्गं रुद्राक्षं परमेश्वरि ! ।  
  
पूजनाद्धारणाद्देवि ! फलं बहुविधं स्मृतम् ।  
  
स्थूलात् स्थूलतरमिति पार्थिवलिङ्गेतरपरम् ।  
  
मृत्तिकातोलकमिति प्रागुक्तविशेषवचनादिति ।  
  
शिलास्फटिकमरकतादीनां पञ्चसूत्रीकरणमुक्तम् लैङ्गै   
यथा ॥  
  
शिवलिङ्गस्य यन्मानं तन्मानं दक्षसव्ययोः ।  
  
योन्यग्रमपि यन्मानं तदधोऽपि यथा भवेत् ॥  
  
तन्त्रान्तरे ॥  
  
लिङ्गस्य यादृग् विस्तारः परिणामोऽपि तादृशः ।  
  
लिङ्गस्य द्विगुणा वेदी योनिस्तदर्द्धसम्मिता ।  
  
कुर्वीताङ्गुष्ठतो ह्रस्वं न कदाचिदपि क्वचित् ।  
  
रत्नादिशिवनिर्माणे मानमिवावशाद्भवेत् ॥  
  
लिङ्गशब्दव्युत्पत्तिस्तु स्कन्दपुराणे ।  
  
आकाशं लिङ्गमित्याहु पृथिवी तस्य पीठिका ।  
  
प्। ६२९) आलयः सर्वदेवानां लयनाल्लिङ्गमुच्यते ॥  
  
शिव उवाच ॥  
  
न तुष्याम्यर्च्चितोऽर्च्चायां पुष्पधूपनिवेदनैः ।  
  
लिङ्गेऽर्च्चिते तथात्यर्थं परं तुष्यामि पार्वति ! ।  
  
एवं देवि ! पुरा कृत्ये जितोऽहं सर्वदैवतैः ।  
  
लिङ्गत्वाल्लिङ्गमित्युक्तं सदेवासुरकिन्नरैः ।  
  
प्रयच्छामि दिवं देवि ! यो मल्लिङ्गार्च्चने रतः ।  
  
त्यक्ता सर्वाणि पापानि निर्गदो दग्धकल्मषः ।  
  
मन्मना मन्नमस्कारो मामेव प्रतिपद्यते ।  
  
द्रव्यविशेषेण पूजादिफलमपि तत्रैव ॥  
  
वस्त्रपूतजलैर्लिङ्गं स्नपित्वा मम मानवः ।  
  
लक्षाणाञ्चाश्वमेधानां फलमाप्नोति सत्तमः ।  
  
सुगन्धिचन्दननरसैर्लिङ्गमालिप्य भक्तितः ।  
  
आलिप्यते सुरस्त्रीभिः सुगन्धैर्यक्षकर्दमैः ॥  
  
लिङ्गपूजाकरणदोषः तत्पूजाफलञ्च तत्रैव   
शिवनारदसंवादे ॥  
  
विना लिङ्गार्च्चनं यस्य कालो गच्चति नित्यशः ।  
  
महाहानिर्भवेत्तस्य दुर्गतस्य दुरात्मनः ।  
  
एकतः सर्वदानानि व्रतानि विविधानि च ।  
  
तीर्थानि नियमा यज्ञा लिङ्गाराधनमेकतः ।  
  
न लिङ्गाराधनादन्यत् पुरा वेदे चतुर्ष्वपि ।  
  
विद्यते सर्वशास्त्राणामेष एव सुनिश्चितः ।  
  
भुक्तिमुक्तिप्रदं लिङ्गं विविधापन्निवारणम् ।  
  
पूजयित्वा नरो नित्यं शिवसायुज्यमाप्नुयात् ।  
  
सर्वमन्यत् परित्यज्य क्रियाजालमशेषतः ।  
  
भक्त्या परमया विद्वान् लिङ्गमेकः प्रपूजयेत् ॥  
  
मत्स्यसूक्ते षोडशापटले ॥  
  
अश्वमेधसहस्राणि वाजपेयशतानि च ।  
  
महेशार्चनपुण्यस्य कलां नार्हन्ति षोडशीम् ॥  
  
लिङ्गपुराणे ॥  
  
बहुनात्र किमुक्तेन चराचरमिदं जगद् ।  
  
शिवलिङ्गं समभ्यर्च्य स्थितमत्र न संशयः ॥  
  
मातृकाभेदतन्त्रे ॥  
  
शिवस्य पूजनाद्देवि ! चतुर्वर्गाधिपो भवेत् ।  
  
अष्टैश्वर्ययुतो मर्त्त्यः शम्भुनाथस्य पूजनात् ।  
  
स्वयं नारायणः प्रोक्तो यदि शम्भु प्रपूजयेत् ।  
  
स्वर्गे मर्त्त्ये च पातले ये देवाः संस्थिताः सदा ।  
  
प्। ६३०) तेषां पूजा भवेद्देवि ! शम्भुनाथस्य पूजनात् ॥  
  
षट्कर्म्मदीपिकाधृतकालोत्तरे नारदवाक्यम् ॥  
  
असारे खलु संसारे सारमेतच्चतुष्टयम् ।  
  
काश्यां वासः सतां सङ्गो गङ्गाम्भः शम्भु पूजनम् ॥  
  
स्कन्दापुराणे ॥  
  
अग्निहोत्रास्त्रिवेदाश्च यज्ञाश्च बहुदक्षिणाः ॥  
  
शिवलिङ्गार्च्चनस्यैते कोट्यंशेनापि ते समाः ।  
  
छित्वा भित्त्वा च भूतानि हित्वा सर्वमिदं जगत् ।  
  
यजेद्देवं विरूपाक्षं न स पापेन लिप्यते ।  
  
अनेकजन्मसाहस्रं भ्राम्यमाणश्च योनिषु ।  
  
कः समाप्नोति वै मुक्तिं विना लिङ्गार्च्चनं नरः ॥  
  
वीरमित्रोदयधृतस्कन्दपुराणे ॥  
  
ब्राह्मणः क्षत्रियो वैश्यः शूद्रो वाप्यनुलोमजः ।  
  
पूजयेत् सततं लिङ्गं तत्तन्मन्त्रेण सादरम् ।  
  
तत्तन्मन्त्रेणेति यथायोग्यं वैदिकतान्त्रिकनाममन्त्रेणेत्यर्थः   
॥  
  
लिङ्गपुराणे ॥  
  
मूले ब्रह्मा तथा मध्ये विष्णुस्त्रिभुवनेश्वरः ।  
  
रुद्रोपरि महादेवः प्रणवाख्यः सदाशिवः ।  
  
लिङ्गवेदो महादेवीलिङ्गं साक्षान्महेश्वरः ।  
  
तयोः सम्पूजनान्नित्यं वेदी देवश्च पूजितौ ॥  
  
अथ पारदशिवलिङ्गमाहात्म्यम् ॥  
  
मातृकाभेदतन्त्रे अष्टमपटले ॥  
  
ज्योतिर्मयं महालिङ्गं कैलासनगरे प्रिये ! ।  
  
तस्यैव षोडशांशैकः काश्यां विश्वेश्वरः स्थितः ।  
  
पूर्णलिङ्गं महेशानि ! शिवबीजं न चान्यथा ।  
  
शिलामध्ये यथाचक्रं लक्ष्मीनारायणः परम् ।  
  
पारदस्य शतांशैको लक्ष्मीनारायणो न हि ।  
  
पकारं विष्णुरूपञ्च आकारं कालिका स्वयम् ।  
  
रेफं शिवं दकारञ्च ब्रह्मरूपं न चान्यथा ।  
  
पारदं परमेशानि ! ब्रह्मविष्णु शिवात्मकम् ।  
  
यो यजेत् पारदं लिङ्गं स एव सम्भुरव्ययः ।  
  
आजन्ममध्ये यो देवि ! एकदा यदि पूजयेत् ।  
  
स एव धन्यो देवेशि ! स ज्ञानी स च तत्त्ववित् ।  
  
स ब्रह्मवेत्ता स धनी स राजा भुवि पूज्यते ।  
  
अणिमादिभूतीनामीश्वरः साधकोत्तमः ॥  
  
अथ पारदशिवलिङ्गनिर्माणविधिः ॥  
  
तत्रैव ॥  
  
पारदे शिव निर्माणे नानाविघ्नं यतः प्रिये ! ।  
  
प्। ६३१) अत एव महेशानि ! शान्तिस्वस्त्ययनं चरेत् ।  
  
पारदं शिबबीजं हि टाडनं न हि कारयेत् ।  
  
ताडनाद्वित्तनाशः स्यात्ताडनाद्वित्तहीनता ।  
  
ताडनाद्रोगयुक्तत्वं ताडनान्मरणं भवेत् ।  
  
द्वादशां पार्थिवं लिङ्गमुपचारैश्च षोडशैः ॥  
  
पट्टादिसूत्रनिर्म्माणरचितं शुक्लमेव वा ।  
  
पुरुषस्य यथायोग्यं युग्मवस्त्रं निवेदयेत् ।  
  
भोगयोग्यं प्रदातव्यं मधुपर्कं कुलेश्वरि ! ।  
  
अलङ्कारं यथाशक्ति दद्यात् कल्याणहेतवे ।  
  
पूजयेद् बहुयत्नेन विल्वपत्रेण पार्वति ! ।  
  
तोडलोक्तेन विधिना प्रत्येकेनायुतं जपेत् ।  
  
आदौ पञ्चाक्षरं मन्त्रमष्टोत्तरशतं जपेत् ।  
  
पूजान्ते प्रजपेत् पश्चात् प्रसादाख्यं महामनुम् ।  
  
दक्षिणान्तं समाचर्य्य हविष्याशी जितेन्द्रियः ।  
  
ताम्बूलञ्च तथा मत्स्यं वर्जयेन्न कदाचन ।  
  
अस्मिंस्तन्त्रे हविष्यान्नं ताम्बूलं मीनमुत्तमम् ।  
  
होमयेत् परमेशानि ! दशांशं वा शतांशकम् ।  
  
होमस्य दक्षिणा कार्या तदा विघ्नैर्न लिप्यते ।  
  
ततः परस्मिन् दिवसे पारदमानयेत् सुधीः ।  
  
तस्योपरि जपेन्मन्त्रं सर्वबन्धं नवात्मकम् ।  
  
व्योमबीजं शिवार्णञ्च वर्णाद्यं बिन्दुमस्तकम् ।  
  
वायुबीजं चेन्दुयुतं त्रितयं त्र्यम्बकं प्रिये ! ।  
  
इमं मन्त्रं महेशानि ! प्रजपेदौषधोपरि ।  
  
पारदे प्रजपेन्मन्त्रमष्टोत्तरशतं यदि ।  
  
तदैवौषधयोगेन बद्धो भवति नान्यथा ।  
  
ततः परस्मिन् दिवसे शृणु यः प्राणवल्लभे ! ।  
  
वरयेत् सर्वकर्त्तारं यथोक्तविभवावधि ।  
  
सुवर्णं चम्पकाकारं कर्णयुग्मे निवेशयेत् ।  
  
चतुष्कोणयुतं स्वर्णं ग्रीवायां सुमनोहरम् ।  
  
हस्तद्वये महेशानि ! दद्याद्बलययुग्मकम् ।  
  
बलयं शुक्लवर्णञ्च अङ्गुरीयं तथैव च ।  
  
ऊर्मी दद्यात् पीतवर्णां क्षौमवस्त्रयुगं शिवे ! ।  
  
ऊर्मीम् अङ्गुरीयकम् ।  
  
एवं कृत्वा महेशानि ! शिवरूपं विचिन्तयेत् ।  
  
अथातः सम्प्रवक्ष्यामि विधानं शृणु पार्वति ! ।  
  
प्रस्तरे चैव संस्थाप्य झिण्टीपत्ररसेन च ।  
  
प्। ६३२) प्रणवेण समालोड्य कुर्यात् कर्दमवत् प्रिये ! ।  
  
निर्माणयोग्यं तद्द्रव्यं यदि स्यात् सुरसुन्दरि ! ।  
  
तदा निर्माय तल्लिङ्गं पुनर्दृढतरं चरेत् ।  
  
खपुष्पसंयुते वस्त्रे अङ्गारे च करौषके ।  
  
किञ्चिदुष्णं प्रकर्तव्यं यतो दृढतरं भवेत् ।  
  
अवधूतेरुच्यते ।  
  
मुण्डरिलिज्जे सूतपर ओचकोदिज्जे मण्डलभरके खलकरिज्जे ।  
  
ओहो ययायकादे प्राय ओच्छे शिवनिर्माय ।  
  
ओच्मे दिज्जे जडके पाणि वज्रसमानकरके जानि ॥  
  
इति पारदशिवलिङ्गनिर्माणविधिः ॥  
  
शिवलिङ्गोत्पत्तिस्तु नारदपञ्चरात्रे तृतीयरात्रे प्रथमाध्याये   
नारदब्रह्मसंवादे ॥ यथा ॥  
  
ब्रह्मोवाच ॥  
  
पुरा त्वं चञ्चलं ज्ञात्वा त्वदग्रे न प्रकाशितम् ।  
  
इदानीं योगिनां ज्ञात्वा कथयामि न संशयः ।  
  
अतिगुह्यमतिगुह्यमतिगुह्यं न संशयः ।  
  
गोपितव्यं गोपितव्यं गोपितव्यं त्वयापि च ।  
  
शम्भुना गोपितं तन्त्रे तन्त्रान्तरे प्रकाशितम् ।  
  
शृणु तत्कथयाम्यद्य सावधानावधारय ।  
  
सर्गादौ विविधाः सर्गा मया सृष्टा हि नारद ! ।  
  
देवदानव दैत्याश्च गन्धर्वयक्षराक्षसाः ।  
  
सर्वे स्त्रीवशगाः श्रेष्ठा मैथुनाज्जायते प्रजा ।  
  
केवलं हि शिवः शम्भुर्दारग्रहणकर्मणि ।  
  
कदापि न मनश्चक्रे दृष्ट्वा चिन्तापराः सुराः ।  
  
मामेव शरणं नग्मुः सेन्द्रा देवासुरादयः ।  
  
प्रणिपत्य स्तुति कृत्वा उपतस्थुः समाहितः ।  
  
प्रोचुः प्राञ्जलयः सर्वे भयाद्गद्गदमानसाः ॥  
  
देवाद्या ऊचुः ॥  
  
उद्वाहिता वयं सर्वे भवनपि जनार्दनः ।  
  
केवलं हि महादेवो देवदेवो जगत्पतिः ।  
  
विवाहे न मनश्चक्रे कया वा मोह्यते शिवः ।  
  
उपायं चिन्तय विभो ! सदारः कथमीश्वरः ।  
  
येन स्याज्जगतां नाथस्तत् कुरुष्व दयानिधे ! ।  
  
इति श्रुत्वा वचस्तेषां ततो ब्रह्मा प्रजापतिः ।  
  
सह तैर्गरुडारूढं जगाम कमलासनः ।  
  
उवाच तं जगन्नाथं विष्णुं कमललोचनम् ॥  
  
ब्रह्मोवाच ॥  
  
सृष्टा मया सुरश्रेष्ठ ! मानुषा मैथुनोद्भवाः ।  
  
प्। ६३३) सर्वे स्त्रैणा विना शम्भु यत् कर्त्तव्यं वदस्व मे ॥  
  
श्रीभगवानुवाच ॥  
  
एभिः सह महाबाहो ! गच्छामस्त्वमहं शिवम् ।  
  
कर्त्तव्यं सूचितं तेन अनुज्ञाते यथाविधि ।  
  
किन्तु तद्योग्यनारीन्तु विवाहार्थं प्रकल्पय ॥  
  
ब्रह्मोवाच ॥  
  
दक्षं गच्छामहे सर्वे अनुज्ञापय तं हरे ! ।  
  
आद्याशक्तिं महामायां प्रसादयतु वै लघु ।  
  
कन्या भूत्वा महाशम्भुं मोहयिष्यति शङ्करम् ।  
  
एवमुक्त्वा तु तैः जग्मतुर्विधिकेशवौ ।  
  
यत्र दक्षो महातेजाः प्रोचतुः कार्य्यमात्मनः ।  
  
उवाच दक्षं तद्युक्तं तपस्तप्तुं प्रजापतिः ।  
  
ब्रह्मा विष्णुश्च सर्वे ते तपसा तोसयेच्छिवाम् ।  
  
आविर्बभूव सा देवी कालिका गददीश्वरी ।  
  
प्राह मां वः किमर्थन्तु समुत्कण्ठाः सुरासुराः ॥  
  
देव्युवाच ॥  
  
शीघ्रं रूपं यथाकामं भवतां प्रार्थने फलम् ।  
  
अचिरात्तत् प्रदास्यामि सत्यं सत्यं न संशयः ॥  
  
देवाद्या ऊचुः ॥  
  
भूत्वा तु दक्षकन्या त्वं शङ्करं परिमोहय ।  
  
अस्माकं वाञ्छितञ्चैतत् कुरु सिद्धिं सदा शिवे ! ।  
  
एतत् श्रुत्वा वचस्तेषां निरीक्ष्य कमलासनम् ।  
  
उवाच वच्मि याविष्टा कालिका जगदीश्वरी ॥  
  
देव्युवाच ॥  
  
शम्भुरद्य तनो बालः किं मां सन्तोयिष्यति ।  
  
मम योग्यं पुमांस्त्वन्तु अन्यं वै परिकल्पय ॥  
  
ब्रह्मोवाच ॥  
  
शम्भुः सर्वगुरुर्देवो ह्यस्माकं परमेश्वरः ।  
  
महामत्त्वो महातेजाः स ते तोषं करिष्यति ।  
  
शम्भु तुल्यः पुमान्नास्ति कदाचिदपि कुत्रचित् ।  
  
इत्युक्ता ब्रह्मणा देवी वाचमित्याह चेश्वरी ।  
  
दक्षाय दर्शनं दत्त्वा उवाच उच्यतां वरः ।  
  
दक्षोऽपि दृष्ट्वा तां देवीं खड्गकर्त्तृधरां पराम् ।  
  
खर्वां लम्बोदरीं व्याघ्रचर्मावृतकटिस्थलीम् ।  
  
नीलोत्पलकपालाढ्यकरयुग्मां वरप्रदाम् ।  
  
कृतकृत्यमिवात्मानं मेने दक्षः प्रजापतिः ॥  
  
दक्ष उवाच ॥  
  
यदि मे वरदासि त्वं देवानामपि वाञ्छितम् ।  
  
मदीयतनया भूत्वा शङ्करं किल मोहय ।  
  
तथेत्युक्त्वा जगद्धात्री अन्तर्द्धानं गता तदा ।  
  
प्। ६३४) देवताश्च ततो नत्वा यत्र तेपे तपो हरः ।  
  
सस्त्रीकाः परमात्मानमुपतस्थुर्जगत्पतिम् ।  
  
प्रणेमुस्तुष्टुवुर्भक्त्या प्राहुर्गद्गदभाषिणः ।  
  
देवाद्या ऊचुः ॥  
  
भगवन् ! देवदेवेश ! लोकनाथ ! महाशय ! ।  
  
वयं सर्वे तु सस्त्रीकाः सृष्ट्यर्थं परमेश्वर ! ।  
  
अतस्त्वं कुरु चोद्वाहं सृष्टिरक्षा यथा भवेत् ।  
  
दक्षगेहे महाकाली मायेति परिकीर्तिता ।  
  
जाता ते प्रीतये शम्भो ! सा ते योग्या न संशयः ॥  
  
ईश्वर उवाच ॥  
  
भवतां प्रीतये सम्यक् करिष्ये नात्र संशयः ।  
  
उद्योगः क्रियतां क्षिप्रं विवाहाय ममैव हि ।  
  
इत्युक्तास्तु सुराः सर्वे ईश्वरेण महात्मना ।  
  
कृतकृत्या गताः सर्वे भवनं सर्वसुन्दरम् ।  
  
दक्षाय कथयामासुः शङ्करेणोदितं वचः ।  
  
ततो विवाहं निर्वर्त्य कृतकृत्या यथा गताः ।  
  
गताः सर्वे महेशोऽपि सत्या सह तदा गृहम् ।  
  
जगाम रेमे सत्या च चिरं निर्भरमानसः ।  
  
अथ काले कदाचित्तु सत्या सह महेश्वरः ।  
  
रेमे न शेके तं सुदुं सती श्रान्ताभवत्तदा ।  
  
उवाच दीनया वाचा देवदेवं जगद्गुरुम् ।  
  
भगवन्न हि शक्नोमि तव भारं सुदुःसहम् ।  
  
क्षमस्व मां महादेव ! कृपां कुरु जगत्पते ! ।  
  
निशम्य वचनं तस्या भगवान् वृषभध्वजः ।  
  
निर्भरं रमणं चक्रे गाढं निर्दयमानसः ।  
  
कृत्वा सम्पूर्णरमणं सती च त्यक्तमैथुना ।  
  
उत्थानाय मनश्चक्रे उभयोस्तेज उत्तमम्म् ।  
  
पपात धरणीपृष्ठे तैर्व्याप्तिमखिलं जगत् ।  
  
पाताले भूतले स्वर्गे शिवलिङ्गास्तदाभवन् ।  
  
तेन भूता भविष्याश्च शिवलिङ्गाः सयोनयः ।  
  
यत्र लिङ्गं तत्र योनिर्यत्र योनिस्ततः शिवः ।  
  
उभयोश्चैव तेजोभिः शिवलिङ्गं व्यजायत ॥  
  
इति शिवलिङ्गोत्पत्तिकथनम् ॥  
  
शिवलिङ्गपूजायां सर्वेषामधिकार उक्त उत्पत्तितन्त्रे   
चतुःषष्टिपटले ॥  
  
शाक्तो वा वैष्णवो वापि सौरो वा गाणपोऽथवा ।  
  
प्। ६३५) शिवार्च्चनविहीनस्य कुतः सिद्धिर्भवेत्प्रिये ! ।  
  
अनाराध्य च मां देवि ! योऽर्च्चयेद्देवतान्तरम् ।  
  
न गृह्णाति महादेवि ! शापं दत्त्वा व्रजेत् पुरम् ।  
  
पर्वताग्रसमं देवि ! मिष्टान्नादिक्रमेण हि ।  
  
फलानि बहुलान्येव पुष्पाण्येव यथाविधि ।  
  
सुमेरुसदृशं चान्नं नानाविधं महेश्वरि ! ।  
  
सूपादिकं महेशानि ! यदि स्यात् सागरोपमम् ।  
  
यद्दत्तं पुष्पनैवेद्यं सर्वं विष्ठामयं भवेत् ।  
  
शिवार्च्चनविहीनो यः पूजयेद्देवतान्तरम् ।  
  
विशेषतः कलियुगे स नरः पापभाग्भवेत् ।  
  
लिङ्गार्च्चनतन्त्रे प्रथमपटलेऽपि ॥  
  
सर्वपूजासु देवेशि ! लिङ्गपूजा परं पदम् ।  
  
लिङ्गपूजां विना देवि ! अन्यपूजां करोति यः ।  
  
विफला तस्य पूजा स्यादन्ते नरकमाप्नुयात् ।  
  
तस्माल्लिङ्गं महेशानि ! प्रथमं परिपूजयेत् ।  
  
यद्राज्यं लिङ्गपूजायां रहितं सततं प्रिये ! ।  
  
तद्राज्यं पतितं मन्ये विष्ठाभूमिसमं स्मृतम् ।  
  
ब्रह्म विट् क्षत्रियो देवि ! यदि लिङ्गं न पूजयेत् ।  
  
तत्क्षणात् परमेशानि ! त्रयश्चाण्डालतामियुः ।  
  
शूद्रश्च परमेशानि ! सदा शूकरवद्भवेत् ।  
  
शिवार्चनन्तु देवेशि ! यस्मिन् गेहे विवर्जितम् ।  
  
विष्ठागर्त्तसमं देवि ! तद्गृहं विद्धि पार्वति ! ।  
  
अन्नं विष्ठा पयो मूत्रं तस्मिन् वेश्मनि पार्वति ! ।  
  
शाक्तो वा वैष्णवो वापि शैवो वा परमेश्वरि ! ।  
  
आदौ लिङ्गं प्रपूज्याथ विल्वपत्रैर्वरानने ! ।  
  
पश्चादन्यं महेशानि ! लिङ्गं प्रार्थ्य प्रपूजयेत् ।  
  
अन्यथा मूत्रवत् सर्वं शिवपूजां विना प्रिये ! ॥  
  
वीरमित्रोदयधृतस्कन्दपुराणे शिवलिङ्गमधिकृत्य ॥  
  
दर्शनात् स्पर्शनात्तस्य लभन्ते निर्वृतिं नराः ।  
  
तस्य पुण्यं मया वक्तुं सम्यग्युगशतैरपि ।  
  
शक्यते नैव विधिवत्तस्मात् तं स्थापयेच्छिवम् ।  
  
सर्वेषामेव वर्णानां विभोर्दिव्यं वपुः शुभम् ।  
  
सुकृतं भावनायोग्यं योगिनां निष्फलं तथा ।  
  
शिवलिङ्गं समुल्लङ्घ्य योऽर्चयेदन्यदेवताः ।  
  
प्। ६३६) स नृपः सह देशेन रौरवं नरकं व्रजेत् ।  
  
ब्रह्मादयः सुराः सर्वे राजानः समहर्षिकाः ।  
  
मानवा मुनयश्चैव सर्वे लिङ्गं यजन्ति च ।  
  
विष्णुर्नारायणो हत्वा ससैन्यं ब्रह्मणः सुतम् ।  
  
स्थापितं विधिवद्भक्त्या लिङ्गं तीरे नदीपतेः ।  
  
कृत्वा पापसहस्राणि हत्वा विप्रशतं तथा ।  
  
पापात् समाश्रितो लिङ्गं मुच्यते नात्र संशयः ।  
  
सर्वे लिङ्गमया लोकाः सर्वे लिङ्गे प्रतिष्ठिताः ।  
  
तस्मादभ्यर्चयेल्लिङ्गं यदीच्छेच्छाश्वतं पदम् ।  
  
सर्वं लिङ्गमयं लोकं सर्वं लिङ्गे प्रतिष्ठितम् ।  
  
तस्मात् सर्वप्रयत्नेन स्थापयेत् पूजयेच्च तत् ।  
  
ब्रह्मा हरश्च भगवान् विश्वे देवा उमा हरिः ।  
  
लक्ष्मीर्धृतिः स्मृतिः प्रज्ञा विधिर्दुर्गा शची तथा ।  
  
रुद्राश्च वसवः स्कन्दो विशाखः शाख एव च ।  
  
नैगमेशश्च भगवान् लोकपाला ग्रहास्तथा ।  
  
सर्वे नन्दिपुरोगाश्च गणा गणपतिः प्रभुः ।  
  
पितरो मुनयः सर्वे कुवेराद्याश्च सत्तमाः ।  
  
आदित्या वसवः साध्या अश्विनौ च भिषग्वरौ ।  
  
विश्वे देवाः समहतः पशवः पक्षिणो मृगाः ।  
  
ब्रह्मादि स्थावरं यच्च सर्वं लिङ्गे प्रतिष्ठितम् ।  
  
तस्मात् सर्वप्रयत्नेन स्थापयेल्लिङ्गमैश्वरम् ।  
  
पलेन स्थापितं लिङ्ग पूजयेद्यदि मानवः ॥  
  
अन्यत्रापि ॥  
  
मूले ब्रह्मा वसति भगवान् मध्यभागे च विष्णुरग्रे शम्भुः   
पशुपतिरजो रुद्रमूर्तिर्वरेण्यः ।  
  
तस्माल्लिङ्गं गुरुसुरतरुं स्थापयेत् पूजयेद्वायस्मात् पूज्यो   
गणपतिरसौ देवमुख्यैः समस्तैः ।  
  
गन्धैः पुष्पैः सुगन्धैर्बहुतरबलिभिः   
स्तोत्रमन्त्रोपचारैर्नित्यञ्चाप्यर्चयन्ति त्रिदशवरनुतं   
लिङ्गमूर्तिं महेशम् ।  
  
गर्भाधानादिनाशस्त्वथ भयरहिता देवगन्धर्वमुख्यैः   
सिद्धैर्वन्ध्याश्च पूज्या गणवरनमितास्ते भजन्त्यप्रमेयाः ॥  
  
तस्माद्भक्तयोपचारेण स्थापयेत् परमेश्वरम् ।  
  
पूजयेच्च विशेषेण लिङ्गं सर्वार्थसिद्धये ॥  
  
तथा ।  
  
तस्मात् सदा पूजनीयो लिङ्गमूर्तिर्महेश्वरः ।  
  
यावत् पूजा सुरेशस्य तावद्देहस्थितिर्दिवि ।  
  
प्। ६३७) पूजनीयः शिवो नित्यमतः श्रद्धासमन्वितैः ।  
  
सर्वं लिङ्गमयं लोकं सर्वं लिङ्गे प्रतिष्ठितम् ।  
  
तस्मात् सम्पूजयेल्लिङ्गं यदीच्छेत् सिद्धिमात्मनः ॥  
  
सर्वे लिङ्गार्चनादेव देवा दैत्याश्च दानवाः ।  
  
यक्षा विद्याधराः सिद्धा राक्षसाः पिशिताशिनः ।  
  
अर्चयित्वा लिङ्गमूर्त्तिं संसिद्धा नात्र संशयः ।  
  
तस्मालिङ्गं यजेन्नित्यं येन केनापि भोः ! सुराः ! ॥  
  
तथा ।  
  
ये वाञ्छन्ति महाभोगान् राज्यं वा त्रिदशालये ।  
  
तेऽर्चयन्तु सदाकालं लिङ्गरूपं महेश्वरम् ।  
  
छित्वा भित्त्वा च भूतानि हत्वा सर्वमिदं जगत् ।  
  
यजेदेकं विरूपाक्षं न स पात्रैः प्रलिप्यते ॥  
  
एतानि वीरमित्रोदयधृतानि ॥  
  
अथ त्रैकालिकलिङ्गपूजाफलम् ॥  
  
मत्स्यसूक्ते ॥  
  
प्रातरुत्थाय यो लिङ्गं भक्त्या सम्पूजयेत् क्वचित् ।  
  
कपिलानां शतं दत्त्वा यत् फलं तदवाप्नुयात् ।  
  
मध्यन्दिनकरे प्राप्ते यो लिङ्गं प्रतिपूजयेत् ।  
  
सम्पूर्णां पृथिवीं दत्त्वा यत् फलं तदवाप्नुयात् ॥  
  
तथा ॥  
  
अष्टोत्तरसहस्रन्तु प्रत्यहं पूजयेच्छिवम् ।  
  
एककालं त्रिकालं वा स पुनाति कुलत्रयम् ।  
  
अष्टाष्टकं वा देवेशि ! शतं वापि तदर्द्धकम् ।  
  
तदेव सकलं विन्द्यान्मकारस्थसहस्रकम् ।  
  
द्रव्यमायुः स्त्रियं पुत्त्रान् यच्चान्यन्मनसेप्सितम् ।  
  
स्फाटिकं लिङ्गमासाद्य यजमानः समश्नुते ।  
  
वरं प्राणपरित्यागः शिरसो वापि कर्त्तनम् ।  
  
न चैवापूज्य युञ्जीत शिवलिङ्गं महेश्वरम् ॥  
  
षट्कर्मदीपिकाधृतस्कन्दपुराणेऽपि ॥  
  
प्रातरुत्थाय यो लिङ्गं भक्त्या सम्पूजयेत् सकृत् ।  
  
कपिलालक्षदानेन यत् फलं तदवाप्नुयात् ।  
  
मध्यन्दिनकरे प्राप्ते यो लिङ्गं परिपूजयेत् ।  
  
सम्पूर्णां पृथिवीं दत्त्वा यत् फलं तदवाप्नुयात् ।  
  
वारुणीमाश्रिते सूर्ये शिवं समर्चयेत्तु यः ।  
  
गवां शतसहस्रस्य दत्तस्य फलमाप्नुयात् ॥  
  
प्। ६३८) अथ कामनाभेदे पार्थिवशिवलिङ्गसङ्ख्या   
वीरमित्रोदयधृता यथा ।  
  
सङ्ख्या पार्थिवलिङ्गस्य यथाकामं निगद्यते ।  
  
सृल्लिङ्गं पार्थिवं नाम भुक्तिमुक्तिकरं परम् ।  
  
देशकालादिकं ज्ञात्वा कुर्यालिङ्गं फलप्रदम् ।  
  
न करोति यदा ज्ञात्वा न कार्यं तस्य सिध्यति ।  
  
विद्यार्थी शतसहस्रं धनार्थी च तदर्द्धकम् ।  
  
पुत्रार्थी सार्द्धसाहस्रं कन्यार्थी च शतत्रयम् ।  
  
विद्वान् लिङ्गायुतं कुर्यात् सर्वपापहरं परम् ।  
  
राज्यार्थी शतसाहस्रं कान्तार्थी शतपञ्चकम् ।  
  
मोक्षार्थी कोटिगुणितं भूतिकामः सहस्रकम् ।  
  
रूपार्थी त्रिसहस्रन्तु तीर्थार्थी द्विसहस्रकम् ।  
  
सुहृत्कामः सहस्रन्तु वस्त्रार्थं शतमष्टकम् ।  
  
मारणार्थं सप्तशतं मोहनार्थं शताष्टकम् ।  
  
उच्चाटनवशश्चैव सहस्रन्तु यथोक्ततः ।  
  
स्तम्भने च सहस्रन्तु मारणे च तदर्धकम् ।  
  
महाराजभये पञ्चशतञ्चापदि सङ्कटे ।  
  
सहस्रमयुतं सर्वमाकदं परिकीर्तितम् ।  
  
एकं पापहरं प्रोक्तं द्विलिङ्गं चार्थसिद्धिदम् ।  
  
त्रिलिङ्गं सर्वकामानां कारणं परमीरितम् ॥  
  
तथा ॥  
  
लिङ्गानामयुतं कृत्वा पूजा राजभयं हरेत् ।  
  
सहस्राणि च लिङ्गानाम् निगडान्मोचयेद्ध्रुवम् ।  
  
कारागृहविमुक्त्यर्थमयुतं कारयेद्बुधः ॥  
  
डाकिन्यादिभये पञ्चसहस्रं कारयेत्तदा ।  
  
सहस्राणाञ्च पञ्चाशदपुत्रो हि प्रकारयेत् ।  
  
लिङ्गार्च्चनतन्त्रे नवमपटले ॥  
  
अनेन च क्रमाद्देवि ! लक्षं यस्तु प्रपूजयेत् ।  
  
सर्वाभीष्टफलं देवि ! लभते नात्र संशयः ॥  
  
तथा ॥  
  
एकीकृत्य महेशानि ! युगलं न तु पूजयेत् ।  
  
एकीकृत्य महेशानि ! दशपञ्चशतानि च ।  
  
प्रत्येकेनाथ वा देवि ! विल्वपत्रैः प्रपूजयेत् ।  
  
एकैकं पूजयेल्लिङ्गं युगलं न तु पूजयेत् ।  
  
दरिद्रो जायते देवि ! युगलस्य तु पूजनात् १ ॥  
  
इति लिङ्गयुग्मपूजानिषेधः ॥  
  
इति श्रीप्राणतोषिण्यां पञ्चमे भक्तिकाण्डे शाखाकथनं   
नाम द्वितीयः परिच्छेदः ॥  
  
  
  
प्। ६३९) अथ शिवपूजा ॥  
  
मत्स्यसूक्ते महातन्त्रे पञ्चदशपटले ॥  
  
तीर्थमृत्स्नां समाहृत्य निर्माय लिङ्गमद्भुतम् ।  
  
तीर्थाभावे महेशानि ! नदीमृत्स्नां शुचिस्मिते ! ।  
  
नद्यभावे महेशानि ! क्षुद्राया मृत्तिकां प्रिये ! ॥  
  
नदीक्षुद्रयोर्लक्षणमपि ॥  
  
पर्वतप्रभवा देवि ! नदीनाम्नीत्युदाहृतम् ।  
  
एतद्भिन्ना महेशानि ! नदी क्षुद्रा इति प्रिये ! ।  
  
निर्झरस्य च देवेशि ! मृत्स्ना सम्पत्प्रदायिनी ।  
  
तथा चैव सरोत्पन्ना नानासुखप्रदायिनो ।  
  
सर्वाभावे महेशानि ! गोष्पदस्थाञ्च मृत्तिकाम् ।  
  
अथवा परमेशानि ! यत्र चित्तं प्रसीदति ।  
  
सुपीनं सुन्दरं रम्यं शर्करारहितं सदा ।  
  
निर्म्माय पार्थिवं लिङ्गं कुण्डलीसहितं प्रिये ! ।  
  
यो लिङ्गं परमेशानि ! स रुद्रः परमेश्वरः ।  
  
कुण्डली वेष्टनी तस्याः सा देवी परमेश्वरी ।  
  
शिवस्य पूजनाद्देवि ! देवीदेवौ च पूजितौ ।  
  
एकस्य पूजनाद्देवि ! द्वयोरेव प्रपूजनम् ॥  
  
लिङ्गार्च्चनतन्त्रे द्वितीयपटले ॥  
  
मृत्स्ना तु परमेशानि ! वर्णभेदेन सुन्दरि ! ।  
  
वर्णभेदेन ब्राह्मणादिवर्णभेदेन ।   
  
वर्णभेदस्तु पूर्वमुक्तः ।  
  
सम्मन्त्र्य मातृकामन्त्रैश्चानुलोमविलोमतः ।  
  
जप्त्वा तु परमेशानि ! दशधा परमेश्वरि ! ।  
  
इति मन्त्रं जपित्वा वै मृत्स्नां प्रार्थ्य वरानने ! ।  
  
सर्वशक्तिमये ! देवि ! मृत्तिके ! त्रिदशेश्वरि ! ।  
  
निर्म्माय पार्थिवं लिङ्गं शिवपूजां करोम्यहम् ।  
  
त्वयि कामश्च धर्मश्च तत्क्रमे सत्यपीश्वरि ! ।  
  
चतुर्वर्गप्रदे ! देवि ! नानारत्नविभूषिते ! ।  
  
त्वां विना परमेशानि ! कुतो मोक्षः कुतः सुखम् ।  
  
अर्थः कामञ्च देवेशि ! त्वां विना न हि जायते ।  
  
ॐ ह्रीं मृत्तिके ! दुष्कृतिहरे ! ह्रीं ॐ ।  
  
इति मन्त्रं समुच्चार्य गृह्णीयात् मृत्तिकां प्रिये ! ।  
  
ॐ हराय नम इति गृह्णीयाद्वा शुचिस्मिते ! ।  
  
अज्ञानात् परमेशानि ! यो गृह्णीयात्तु मृत्तिकाम् ।  
  
विफला तस्य सा पूजा पार्थिवस्य च लिङ्गके ।  
  
निर्माणं मातृकामन्त्रैरो। महेश्वराय नम इति प्रिये ! ।  
  
प्। ६४०) उच्चार्य मातृकामन्त्रं शूलप्राणे ! ततः परम् ।  
  
सुप्रतिष्ठितो भव इत्युच्चार्य मातृकां ततः ।  
  
प्राणं नियोजयेद्देवि ! पार्थिवे शिवलिङ्गके ।  
  
प्राणप्रतिष्ठामन्त्रेण प्राणान्नियोजयेत्ततः ॥  
  
तोडलतन्त्रे पञ्चमपटलेऽपि ॥  
  
शृणु देवि ! प्रवक्ष्यामि पार्थिवं शिवपूजनम् ।  
  
तत्रादौ प्रीणयेद्देवि ! गुरुदेवमनन्यधीः ।  
  
ॐ हराय नमस्कारं मृत्तिकामाहरेत् सुधीः ।  
  
महेश्वराय नमस्कारं निर्म्माय बहुयत्नतः ।  
  
शूलपाणे ! इहोच्चार्य सुप्रतिष्ठितो भवेति च ।  
  
अनेन मनुना देवि ! जीवन्यासं समाचरेत् ।  
  
हकारं विन्दुसंयुक्तं दीर्घयुक्तं षडङ्गकम् ॥  
  
लिङ्गार्च्चनतन्त्रे ॥  
  
भूतशुद्धिं महेशानि ! प्रथमं परिकीर्त्तितम् ।  
  
ततस्तु मातृकान्यासं कुर्यात् परमयत्नतः ।  
  
प्राणायामं ततः कृत्वा शिवं ध्यायेत् शुचिस्मिते ! ॥  
  
ध्यानन्तु तोडलतन्त्रे ॥  
  
तस्य ध्यानं प्रवक्ष्यामि शृणुष्व सुसमाहिते ! ।  
  
ॐ ध्यायेन्नित्यं महेशं रजतगिरिनिभं   
चारुचन्द्रावतंसं रत्नाकल्पोज्ज्वलाङ्गं   
परशुमृगवराभीतिहस्तं प्रसन्नम् ।  
  
पद्मासीनं समन्तात् स्तुतममरगणैर्व्याघ्रकृत्तिं वसानं   
विश्वाद्यं विश्वबीजं निखिलभयहरं पञ्चवक्त्रं त्रिनेत्रम्   
॥  
  
रत्नाकल्पोज्ज्वलाङ्गमिति रत्नस्याकल्पो वेशस्तेनोज्ज्वलाङ्गं यस्य   
तम् ।  
  
व्याघ्रकृत्तिश्चर्म वस आच्छादने तद्वसानं   
तदाच्छादकमित्यर्थः ॥  
  
पुष्पं शिरसि सन्धार्य मानसैः पूजनं चरेत् ।  
  
पुनर्ध्यात्वा महेशानि ! शिरे पुष्पं निधाय च ।  
  
पिनाकधृक् इति चोच्चार्य्य इहावह द्विधा वदेत् ।  
  
इह तिष्ठ ततो द्वन्द्वं सन्निधेहि द्वयम् इह ।  
  
इह सन्निहतो रुद्र ! स्वशब्दञ्च ततो वदेत् ।  
  
यावत्पूजां समुच्चार्य ततश्चैव करोम्यहम् ।  
  
स्नानीयञ्च पशुपतिं ङेयुतञ्च नमश्चरेत् ॥  
  
पूजामन्त्र स्तु वेदाद्यं यो जपेद्देवि ! ब्राह्मणः   
साधकोत्तमः ।  
  
वेदाद्यः प्रणवः ! एतत्पाद्यं महेशानि ! षडक्षरमनुं   
ततः ।  
  
नमस्कारं समुच्चार्य सव दद्याद्विचक्षणः ॥  
  
प्। ६४१) षडक्षरप्रमाणन्तु तत्रैव ॥  
  
नकुलीशं समुद्धृत्य मनुस्वरविभूषितम् ।  
  
विन्दुनादकलायुक्तं प्रसादाख्यं महेश्वरम् ।  
  
नकुलीहो हकारः ।  
  
मनुस्वर औकारः ।  
  
अस्य मन्त्रस्य माहात्म्यमूर्द्धाम्नाये मयोदितम् ।  
  
नमस्कारं समुद्धृत्य वान्तं नेत्रसमन्वितम् ।  
  
वारुणं मुखवृत्तञ्च वायुं ललाटसंयुतम् ।  
  
अमुं पञ्चाक्षरं मन्त्रं पञ्चाम्नायफलप्रदम् ।  
  
प्रणवादिर्यदा देवि ! तदा मन्त्रः षडक्षरः ।  
  
नमस्कारो नम इति स्वरूपः ।  
  
वान्तः शकारः ।  
  
नेत्रं प्रथमोपस्थितत्वाद्दक्षिणं तेन इकारः ।  
  
वारुणो यकारः ।  
  
मुखवृत्तमाकारः ।  
  
आयुर्यकारो ललाटमकारः ।  
  
प्रसादख्यं समुद्धृत्य अर्द्धनारीश्वराय च ।  
  
पुनः प्रसादमुद्धृत्य मन्त्रं परमगोपनम् ।  
  
एवं बहुविधाकारं विग्रहं मे नगात्मजे ! ।  
  
पूजयित्वा महेशानि ! चाष्टमूर्तीः प्रपूजयेत् ।  
  
सर्वो भवस्तथा रुद्र उग्रो भीमः पशोः पतिः ।  
  
महादेवञ्च ईशानो ङेयुतं कुरु यत्नतः ।  
  
क्षितिं जलं तथा चाग्निं वायुञ्चाकाशमेव च ।  
  
यजमानं तथा सोमं सूर्यञ्च मूर्तिना सह ।  
  
सर्वत्र ङेयुतं कृत्वा पूजयेत् साधकोत्तमः ।  
  
प्रणवादिनमोऽन्तेन वामावर्तेन पूजयेत् ।  
  
मूर्त्तयोऽष्टौ शिवस्यैताः पूर्वादिक्रमयोगतः ।  
  
आग्नेयान्ताः प्रपूज्यास्ता वेद्यां लिङ्गे शिवं यजेत् ।  
  
अष्टोत्तरसहस्रं वा शतं वा प्रजपेत्ततः ।  
  
ॐ गुह्यातिगुह्यगोप्ता त्वं गृहाणास्मत्कृतं जपम् ।  
  
सिद्धिर्भवतु मे देव ।  
  
त्वत्प्रसादात्वयि स्थिते ।  
  
ततः स्तोत्रं समादाय जपञ्चैव समर्पयेत् ।  
  
मुखवाद्यं ततः कृत्वा चाष्टाङ्गं प्रणमेत् सुधीः ।  
  
संहारेण महादेव ! क्षमस्वेति विसर्जयेत् ।  
  
अथातः सम्प्रवक्ष्यामि सूत्रं परमगोपनम् ।  
  
हरो महेश्वरश्चैव शूलपाणिः पिनाकधृक् ।  
  
पशुपतिः शिवश्चैव महादेव इति क्रमात् ।  
  
अष्टमूर्त्तीस्ततो देवि ! पूजयेत् साधकोत्तमः ।  
  
ततो जपेन्महेशानि ! मुखवाद्यं ततः परम् ॥  
  
प्। ६४२) मन्त्रतन्त्रप्रकाशेऽपि ॥  
  
मृदाहरणसङ्घट्टः प्रतिष्ठा ध्यानमेव च ।  
  
स्थापनं पूजनञ्चैव विसर्जनमिति क्रमात् ।  
  
हरो महेश्वरश्चैव शूलपाणिः पिनाकधृक् ।  
  
पशुपतिः शिवश्चैव महादेव इति क्रमात् ।  
  
न प्राचीमग्रतः शम्भोर्नोदीचीं शक्तिसंश्रिताम् ।  
  
न प्रतीचीं यतः पृष्ठमतो दक्षं समाश्रयेत् ॥  
  
तन्त्रान्तरे ॥  
  
शर्वो भवश्च रुद्रश्च तथोग्रो भीम एव च ।  
  
पशुपतिः शिवश्चैव ईशानश्चेति कीर्त्तिताः ।  
  
क्षितिर्जलं तथा वह्निर्वायुराकाशमेव च ।  
  
यजमानश्च सोमश्च सूर्यश्चेत्यष्टमूर्त्तयः ।  
  
वामावर्तेन वेद्याञ्च तं पूज्याष्टौ च मूर्त्तयः ।  
  
यजमानः पूजक आत्मेति यावदत एव महिम्नः स्तवे-त्वमु !   
धरणिरात्मा त्वमिति च ।  
  
इति पुष्पदन्तेनोक्तम् ॥  
  
वामावर्तेन वेद्याञ्च सम्पूज्याष्टौ च मूर्त्तयः ॥   
  
तथा ॥  
  
मूर्त्तयोऽष्टौ शिवस्यैताः पूर्वादिक्रमयोगतः ।  
  
आग्नेयान्ताः प्रपूज्यास्ता वेद्यां लिङ्गे शिवं यजेत् ॥  
  
तोडलमन्त्रे ॥  
  
एतदन्यन्न कर्त्तव्यं शक्तिदीक्षापरो यदि ।  
  
निषिद्धाचरणाद्देवि ! पापभाक् जायते नरः ।  
  
न्यूनाधिकं महेशानि ! यदि पूजादिकं चरेत् ।  
  
स गुरुश्चापि शिष्यश्च शिवहत्यां प्रयच्छति ।  
  
न्यूनाधिकं महेशानि ! यदि चैकाक्षरं भवेत् ।  
  
वर्णसङ्ख्या महेशानि ! ब्रह्महत्या भविष्यति ।  
  
अत एव स पापिष्ठः सत्यं सत्यं सुरेश्वरि ! ॥  
  
एवं पूजां विधायादौ ततश्चान्यान् प्रपूजयेत् ।  
  
आदौ शिवं पूजयित्वा शक्तिपूजा ततः परम् ।  
  
नतु वा मूत्रवत् सर्वं गङ्गातोयं भवेद्यदि ।  
  
अत एव महेशानि ! आदौ लिङ्गं प्रपूजयेत् ।  
  
लिङ्गार्चनतन्त्रे नवमपटले ॥  
  
सम्पूज्य पार्थिव लिङ्गं गन्धपुष्पादिभिः प्रिये ! ।  
  
ततः पञ्चमुखे देवि ! यद्दत्तं पुष्पचन्दनम् ।  
  
नैवेद्य त्रिविधं रम्यं सुगन्धं गन्धवर्जितम् ।  
  
विल्वपत्रञ्च कह्लारं तगा मल्लिकां तथा ।  
  
मालतीं यूथिकां देवि ! करवीरं मनोहरम् ।  
  
पद्मञ्च केतकीं कुन्दं तथा ह्यामलकीं प्रिये ! ।  
  
प्। ६४३) कुमुदं कोकनदञ्चैव सर्वञ्च वनसम्भवम् ।  
  
दूर्वाञ्च तुलसीश्चैव दत्त्वा सम्पूज्य पार्थिवम् ।  
  
अन्यानि यानि पुष्पाणि धुस्तूरादीनि पार्वति ! ।  
  
धुस्तूरसदृशं पुष्पं मम ज्ञाने न विद्यते ।  
  
गोकोटिदाने देवेशि ! यत् फलं परमेश्वरि ! ।  
  
धुस्तूरस्य प्रदानेन समतां याति पार्वति ! ।  
  
यानि यानि च पुष्पाणि ब्रह्माण्डे भावितानि च ।  
  
तानि सर्वाणि ! देवेशि ! सन्न्यस्य पार्थिवोपरि ॥  
  
यद्यप्यर्थकाण्डे पुष्पाण्युक्तानि तथाप्यत्र   
निषिद्धपुष्पाणां प्रतिप्रसवदर्शनार्थं पुनर्लिखितानीति न   
पौनरुक्त्यम् ।  
  
यानि यानि च धूपानि दीपानि विविधानि च ।  
  
अन्यानि उपचाराणि यथोक्तविधिना प्रिये ! ॥  
  
दशमपटले ॥  
  
तथा तु विजयापत्रं सन्न्यस्य पार्थिवोपरि ।  
  
दत्त्वा तु विजयापत्रमश्वमेधफलं लभेत् ॥  
  
लिङ्गस्य काम्यपूजा तु द्वादशपटले ।  
  
पूर्वोक्तविधिना देवि ! सम्पूज्य पार्थिवं हरम् ।  
  
आत्मगेहे महेशानि ! स्वशक्त्या च विनिर्मितम् ।  
  
स्वशक्त्या स्वपत्न्या ।  
  
चकारेणात्मगेहसम्बन्धिना अन्येन च विनिर्मितमित्यर्थः ॥  
  
षोडशैरुपचारैश्च सम्पूज्य पार्थिवं शिवम् ।  
  
एवं वत्सरपर्यन्तं सुभक्त्या पूजयेच्छिवम् ।  
  
रहस्यं हि ततः पश्चात् मासि मासि शुचिस्मिते ! ।  
  
सम्पूज्य दिवसे लिङ्गं यावत्सङ्ख्यं वरानने ! ।  
  
तत्रादौ परमेशानि ! तल्लिङ्गञ्च महेश्वरि ! ।  
  
आदाय निशि मध्ये तु गत्वा विल्वतरुं प्रिये ! ।  
  
अमावस्यां चतुर्दश्यां पौर्णमस्यां विशेषतः ।  
  
कुजे वा शनिवारे वा सोमवारेऽपि पार्वति ! ।  
  
पूजितव्यं प्रयत्नेन नग्नो भूत्वा महेश्वरि ! ।  
  
विल्वपत्रैः प्रपूज्याथ सहस्रैः परमेश्वरि ! ।  
  
विल्वपत्रं महादेवि ! कीटादिदोषवर्जितम् ।  
  
कोमल मधुरं पत्रं पत्रत्रययुतं प्रिये ! ।  
  
विल्वपत्रं विना देवि ! न हि पूजां समाचरेत् ।  
  
पूजयेत् पूर्ववद्देवि ! यथानुष्ठानपूर्वकम् ।  
  
ततः पर महेशानि ! ।  
  
प्। ६४४) मन्त्रमुच्चार्य यत्नतः ।  
  
विल्वपत्रं प्रदद्यात्तु एकैकेन पृथक् पृथक् ।  
  
संशोध्य विधिवद्देवि ! विल्वपत्रं वरानने ! ।  
  
एवं वत्सरपर्य्यन्तं यः करोरि प्रसन्नधीः ।  
  
मनसा कार्य्यमुद्दिश्य एवं यस्तु प्रपूजयेत् ।  
  
श्रीघ्रं काममवाप्नोति गणेशसदृशो भवेत् ।  
  
अतः परं महेशानि ! गर्त्तं कृत्वा ततः स्थले ।  
  
निक्षिप्य लिङ्गं तत्रैव जप्त्वा तु तत्र तत्र वै ।  
  
नमस्कृत्य महेशानि ! क्षमस्वेति विसर्जयेत् ।  
  
आत्मसमर्पणं कृत्वा रहस्यं परमेश्वरि ! ।  
  
यः करोति प्रसन्नात्मा स एव श्रीसदाशिवः ॥  
  
प्रत्यहं लिङ्गपूजनमपि तत्रैव ।  
  
प्रत्यहं परमेशानि ! यावज्जीवं धरातले ।  
  
पूजयेत् परया भक्त्या लिङ्गं ब्रह्ममयं प्रिये ! ॥  
  
मातृकाभेदतन्त्रे द्वादशपटले ॥  
  
शुद्धाशुद्धविचारो हि नास्ति तच्छिवपूजने ।  
  
येन येन प्रकारेण विल्वपत्रैः प्रपूजयेत् ।  
  
सर्वसिद्धियुतो भूत्वा स नरः शिव एव हि ।  
  
ब्रह्माण्डमध्ये ये देवास्तद्वाह्ये याश्च देवताः ।  
  
ताः सर्वास्तृप्तिमायान्ति केवलं शिवपूजनात् ।  
  
अथ शिवार्पितद्रव्यफलम् ॥  
  
तत्रैव ॥  
  
कुशाग्रमाणं यत्तोयं तत्तोयेन यजेद्यदि ।  
  
सत्यं सत्यं हि गिरिजे ! तज्जलं सागरोपमम् ।  
  
पुष्पञ्च मेरुसदृशं लिङ्गोपरिनियोजनात् ।  
  
लिङ्गस्य मस्तके देवि ! यदन्नं परितिष्ठति ।  
  
तदन्नस्य च दानेन क्षितिदानफलं लभेत् ।  
  
एकया दूर्वया वापि योऽर्चयेच्छिवलिङ्गकम् ।  
  
सर्वदेवस्य शीर्षे तु चार्घ्यदानफलं लभेत् ।  
  
सामान्यतोयमानीय यदि स्नायान्महेश्वरम् ।  
  
सार्द्धत्रिकोटितीर्थस्य स्नानस्य फलभाग्भवेत् ॥  
  
अथ रिष्टशान्तिः ॥  
  
वीरमित्रोदयधृतपाराशरमाधवीययोः ॥  
  
सहस्रकलसैरद्भिरभिषेकं करोति यः ।  
  
शिवाय विधिवन्मन्त्रैश्चिरजीवी भवेन्नरः ॥  
  
एकाहशिवलिङ्गपूजाफलमपि तत्रैव ॥  
  
यः प्रदद्याद्गवां लक्षं दोग्ध्रीनां वेदपारगे ।  
  
एकाहमर्च्चयेल्लिङ्गं तस्मात् पुण्यं ततोऽधिकम् ।  
  
प्। ६४५) तस्याश्वमेधादधिकं फलं भवति नान्यथा ॥  
  
लिङ्गस्य सार्वकालिकपूजाविशेषो मत्स्यसूक्ते ॥  
  
घृतेन स्नापितं लिङ्गं चन्दनेनानुलेपयेत् ।  
  
कुङ्कुमैः स्नापयित्वा च पूजयेत्तदनन्तरम् ।  
  
श्वेतेन वस्त्रयुग्मेन तथा मुक्ताफलैः शुभैः ।  
  
यक्षकर्दमधूपेन पयसा पायसेन च ।  
  
पद्मसूत्रस्य कर्त्त्या च घृतदीपेन वाप्यथ ।  
  
पूजेयं सर्वशुक्ला स्यात् सर्वकामफल प्रदा ॥  
  
निरग्नेरपि लिङ्गपूजनेन साग्निकत्वम् ॥  
  
तदुक्तम् मातृकाभेदतन्त्रे ॥  
  
पुष्पं गन्धं जलं द्रव्यं लिङ्गोपरि नियोजयेत् ।  
  
शिवमध्ये महावह्निः स तु रुद्रः प्रकीर्तितः ।  
  
रुद्रोपरि क्षिपेद्यद्यत्तदेव भस्मतां गतम् ।  
  
साक्षाद्धोमो महेशानि ! शिवस्य पूजनाद्भवेत् ।  
  
महायज्ञेश्वरो मर्त्त्यः शिवस्य पूजनाद्भवेत् ॥  
  
लिङ्गोपर्यर्पितद्रव्यस्याग्राह्यत्वमाह लिङ्गार्च्चनतन्त्रे   
द्वादशपटले ॥  
  
यद्यद्दत्तं महेशानि ! शिवाय परमात्मने ।  
  
तत्सर्वं परमेशानि ! तत्क्षणात्तन्मयं भवेत् ।  
  
यत्किञ्चिदुपचारं हि लिङ्गोपरि निवेदयेत् ।  
  
तन्निर्माल्यं महेशानि ! अग्राह्यं परमेश्वरि ! ॥  
  
तस्याग्राह्यत्वनिदानज्ञानञ्च त्रयोदशपटले ॥  
  
तन्निर्माल्यं महादेव ! ब्रह्मादीनां सुदुर्लभम् ।  
  
अग्राह्यं तव निर्माल्यं कथं वदसि योगभृत् ! ॥  
  
इति देवीप्रश्नानन्तरमीश्वरवचनम् ॥  
  
मध्यस्थानस्थितं यत्तु तन्मुखं परमेश्वरि ! ।  
  
श्यामलं तत्तु ईशानं सदा ऊर्द्ध्वं शुचिस्मिते ! ।  
  
तेजोमयं महेशानि ! मुखमूर्द्ध्वं वरानने ! ।  
  
क्षीरोदमथने देवि ! उत्थितं गरलं महत् ॥  
  
इत्यादि प्रस्तुत्य ॥  
  
ततः करतलीकृत्य तद्विषं परमेश्वरि ! ।  
  
ततः श्याममुखे देरि ! निपीय तद्विषं प्रिये ! ।  
  
ततः प्रभृति देवेशि ! मुखं ज्वालायते सदा ।  
  
कण्ठे तु गरलं भूत्वा सदा तिष्ठति कामिनि ! ॥  
  
चतुर्दशपटले ॥  
  
ईशानस्य महेशानि ! ज्ञानं परमदुर्लभम् ।  
  
यस्य श्रवणमात्रेण शिवपूजाफलं लभेत् ।  
  
प्। ६४६) ईशानं तन्मुखं देवि ! परं ब्रह्म वरानने ! ।  
  
पत्रं वा यदि वा पुष्पं जलं वा वरवर्णिनि ! ।  
  
अन्यद्धि परमेशानि ! उपचारं मनोहरम् ।  
  
यो दद्यत् परमेशानि ! तन्मुखोपरि पार्वति ! ।  
  
अग्राह्यं तत्तु निर्माल्यं साक्षाद्ब्रह्ममयं यतः ।  
  
एतत्तु परमेशानि ! निर्माल्यं यस्तु धारयेत् ।  
  
स भ्रष्टो जायते देवि ! निष्कृतिर्नास्ति तस्य वै ।  
  
अग्राह्यं मम निर्माल्यमत एव वरानने ! ।  
  
तथा ।  
  
उपचारं स्थापयित्वा पूतं पात्रान्तरे प्रिये ! ।  
  
कृत्वा तु मन्त्रपूतं हि उपचारं निवेदयेत् ।  
  
वामदेवादिषु सदा मुखेषु वरवर्णिनि ! ।  
  
भक्षणं मम देवेशि ! ब्रह्माण्डतृप्तिकारकम् ।  
  
एतद्धि परमेशानि ! ब्रह्मादीनां सुदुर्ल्लभम् ।  
  
अशुचिर्वा शुचिर्वापि उच्छिष्टं भक्षयेद्यदि ।  
  
स एव परमाराध्यं साक्षाद् ब्रह्म शुचिस्मिते ! ।  
  
निर्माल्यं दृढभक्तित्वात् गृह्णीयाद्यस्तु पार्वति ! ।  
  
प्रथमं विष्णवे दद्याद्विष्णुमन्त्रेण सुन्दरि ! ।  
  
निर्माल्यं मम देवेशि ! विष्णोर्ग्राह्यं महेश्वरि ! ।  
  
देवासुरमनुष्याश्च गन्धर्वाः किन्नरादयः ।  
  
ते सर्वे परमेशानि ! वराकाः क्षुद्रबुद्धयः ।  
  
निर्माल्ये मम देवेशि ! अधिकारी भवेत् कथम् ॥  
  
मातृकाभेदतन्त्रे चतुर्थपटले ॥  
  
चण्डिकोवाच ॥  
  
कारणेन महामोक्षो निर्माल्येन शिवस्य च ।  
  
श्रुतं वेदपुराणेषु तव वाक्ये महेश्वर ! ।  
  
अग्राह्यं शिवनिर्माल्यमग्राह्यं कारणं विभो ! ।  
  
मृषावाक्यं महादेव ! कथं वदसि योगभृत् ! ॥  
  
श्रीशङ्कर उवाच ॥  
  
चतुरशीतिलक्षेषु सहस्रेषु तथैव हि ।  
  
भ्रमणं कुरुते जीवस्ततो मोक्षस्य भाजनम् ।  
  
एतन्मध्ये महाज्ञानं यदि स्यात् सुरवन्दिते ! ।  
  
तदैव मोक्षमाप्नोति भ्रमणं कस्य वा भवेत् ।  
  
यस्य जन्म अपूर्णन्तु स कथं मोक्षस्य भाजनम् ।  
  
यस्य पापाधिकत्वञ्च स कथं स्वर्गभाजनम् ।  
  
अत एव महादेवि ! गुप्तभावं मया कृतम् ।  
  
निर्म्माल्येन लभेत् स्वर्गं निर्वाणं सुधया भवेत् ।  
  
पापयुक्तोऽपि चण्डालो निर्माल्यं गृह्यते यदा ।  
  
प्। ६४७) तदा मोक्षं लभेत् सत्यं शिवरूपो न चान्यथा ।  
  
महापातकयुक्तोऽपि कारणं पीयते यदि ।  
  
ज्ञानान्मुक्तिर्भवेत् सत्यं जातिभेदादिकं न हि ।  
  
सर्वजातिषु निर्वाणं ज्ञानेन परमेश्वरि ! ।  
  
अत एव महेशानि ! गुप्तभावं मया कृतम् ॥  
  
पद्मपुराणे ॥  
  
द्रव्यमन्नं फलं तोयं शिवस्य न स्पृशेत् क्वचित् ।  
  
न नयेच्छिवनिर्माल्यं कूपे सर्वं विनिक्षिपेत् ।  
  
मक्षिकापादमात्रं यः शिवस्वमुपजीवति ।  
  
लोभान्मोहात् पतत्येव कल्पान्तं नरके नरः ॥  
  
पुराणसङ्ग्रहे ॥  
  
शिव उवाच ॥  
  
अनर्हं मम नैवेद्यं पत्रं पुष्पं फलं जलम् ।  
  
शालग्रामशिलालग्नं सर्वं याति पवित्रताम् ।  
  
नैवेद्यञ्च नरो भुक्त्वा शुद्ध्यै चान्द्रायणं चरेत् ॥  
  
इति निर्माल्यभक्षणे प्रायश्चित्तञ्च ॥  
  
वाणलिङ्गनिर्माल्यप्रतिसवस्तु शिवनारदसंवादे ॥  
  
वाणलिङ्गे न चाशौचं न च निर्माल्यकल्पना ।  
  
सर्वं वाणार्पितं ग्राह्यं भक्त्या भक्तैश्च नान्यथा ।  
  
ग्राह्याग्राह्यविचारोऽयं वाणलिङ्गे न विद्यते ।  
  
तदर्पितं जलं पत्रं ग्राह्यं प्रसादसञ्ज्ञया ।  
  
स्वयम्भू प्रभृतिनिर्माल्यस्य ग्राह्यत्वमपि तत्रैव ॥  
  
वाणलिङ्गे स्वयम्भूते चन्द्रकान्तेन्द्रसंस्थिते ।  
  
चान्द्रायणसमं ज्ञेयं शम्भोर्नैवेद्य भक्षणैः ।  
  
निर्माल्यकल्पना चोक्ता सिद्धान्तशेखरे ।  
  
धराहिरण्यगोरत्नताम्ररौप्यांशुकादिकम् ।  
  
विहाय शेषनिर्माल्यं चण्डेशाय निवेदयेत् ।  
  
एतेन लिङ्गार्पितवस्त्रादिग्रहणेन दोष इत्यायातम् ।  
  
चण्डेशाय निवेदयेदित्यनेन चण्डेशनिवेदितं यत्तन्न   
भोक्तव्यम् ।  
  
शालग्रामोद्भवे लिङ्गे ज्योतिर्लिङ्गे स्वयम्भुवि ।  
  
इन्द्रलिङ्गे तथा ये चामराः सिद्धप्रतिष्ठिते ।  
  
इन्द्रलिङ्गे इन्द्रनीलमणिविशेषलिङ्गे ॥  
  
प्रागुक्तचन्द्रकान्तेन्द्रसंस्थिते इत्यत्रापीदृग् व्याख्येति ॥  
  
हनूमन्तं प्रति शम्भु वाक्यम् ॥  
  
वाणलिङ्गे स्वयम्भूते चन्द्राकृतिहृदि स्थिते ।  
  
चन्द्रायणसमं ज्ञेयं शम्भोर्नैवेद्यभक्षणम् ।  
  
प्। ६४८) लिङ्गे स्वयम्भुवे वाणे लिङ्गे च रसनिर्मिते ।  
  
सिद्धप्रतिष्ठिते चैव न चण्डाधिकृतिर्भवेत् ।  
  
यत्र चण्डाधिकारोऽस्ति भोक्तव्यं तन्न मानवैः ।  
  
चण्डाधिकारो नो यत्र भोक्तव्यं तत्तु भक्तितः ।  
  
इति पञ्चपुरुषार्थप्रबोधे शिववचनाच्च ।  
  
किं दीक्षया किं तपसा किं ध्यानेन किमिज्यया ।  
  
शृणु देवि ! वरारोहे ! मद्भक्तं यदि भुज्यते ।  
  
मद्भक्तं मन्निवेदेतिमित्यर्थ इति ।  
  
तदपि वाणादिलिङ्गानामपि नैवेद्यविषयमिति वाणलिङ्गादिषु   
शम्भोर्नैवेद्यभक्षणे न दोष इति वदता   
ततोऽर्थान्निर्माल्यधारणमभ्यनुज्ञातम् ।  
  
श्रीविश्वनाथतीर्थादिधारणन्तु कर्त्तव्यमेव ।  
  
तथा स्कन्दपुराणे काशीखण्डे ।  
  
जलस्य धारणं मूर्द्ध्नि विश्वेशास्तेऽन्यजन्मनीत्युपक्रम्य ।  
  
स्नापयित्वा विधानेन यो लिङ्गस्नानजोदकम् ।  
  
त्रिः पिबेत् त्रिविधं पापं तस्येहाशु विनश्यति ।  
  
लिङ्गवरार्च्चनाद्भिर्यः कुर्यान्मूर्द्धाभिषेचनम् ।  
  
गङ्गास्नानफलं तस्य जायते कुम्भसम्भव ! ॥  
  
तथा वाणेश्वरोपाख्याने ॥  
  
श्रद्धावतां स्वभक्तानामुपसर्गे महत्यपि ।  
  
नोपायान्तरमस्त्येव विनेशचरणोदकम् ।  
  
ये व्याधयोऽतिदुःसाख्या बहिरन्तः शरीरिणाम् ।  
  
शुद्धमीशोदकस्पर्शात् ते नश्यन्त्येव नान्यथा ॥  
  
शान्तिकादौ शिवलिङ्गपूजा कुक्कुटेश्वरतन्त्रे ॥  
  
पार्वत्युवाच ॥  
  
देवदेव ! माहादेव ! परमेश ! पुरातन ! ।  
  
दिनास्त्रं परमास्त्रञ्च कृत्यास्त्रं परमेश्वर ! ।  
  
त्वत्प्रसादान्महादेव ! श्रुतं बहुविधं मया ।  
  
इदानीं श्रोतुमिच्छामि अस्त्रं पाशुपताह्वयम् ।  
  
कृपया कथय त्वं हि यदि स्नेहोऽस्ति मां प्रति ॥  
  
सदाशिव उवाच ॥  
  
साधु पृष्टं महादेवि ! जन्तूनां हितकारिणि ! ।  
  
मम प्राणसमं योगं देवानामपि दुर्ल्लभम् ।  
  
तव स्नेहात् प्रवक्ष्यामि तदस्त्रं परमाद्भुतम् ।  
  
गोपनीयं प्रयत्नेन शपथं मे पुनः पुनः ।  
  
लिङ्गमानं द्रव्यमानमर्च्चनं जपपद्धतिः ।  
  
तत्सर्वं सम्प्रवक्ष्यामि शृणुष्व कमलानने ! ।  
  
प्। ६४९) शततोलकमृत्स्नायाः कारयेल्लिङ्गमुत्तमम् ।  
  
घृतेन मधुना वापि स्नापयेद्वश्यकर्मणि ।  
  
दुग्धेन स्नापयेद्देवि ! शान्तौ मृत्युञ्जयेऽपि च ।  
  
आकर्षणे तु मधुना भस्मना क्रूरकर्मणि ।  
  
शततोलकमानेन द्रव्यमेतत् प्रकीर्त्तितम् ।  
  
तन्मानं संविदाचूर्णं नैवेद्यञ्च सुरेश्वरि ! ।  
  
विल्वपत्रं तथा पुष्पं दद्यादष्टोत्तरं शतम् ।  
  
शान्तिकादौ द्रोणपुष्पं वर्वरा चाभिचारके ।   
  
स्तम्भने मोहने चैव धुस्तूरं कनकाह्वयम् ।  
  
विद्वेषोच्चाटने देवि ! जवा वाप्यपराजिता ।  
  
चतुर्द्दश्यां समारभ्य यावदन्या चतुर्दशी ।  
  
एकैकं क्रमशो लिङ्गं पूजयेद्भक्तिभावतः ।  
  
अष्टाधिकसहस्रन्तु जपं कुर्याद्दिने दिने ।  
  
सप्ताहे सप्त लिङ्गानि पञ्चाहे वाथ पञ्चकम् ।  
  
चण्डोग्रेण विधानेन जपपूजादिकं स्मृतम् ।  
  
वटुकेन तु मन्त्रेण मञ्जुघोषेण वा प्रिये ! ।  
  
त्र्यम्बकेन तु मन्त्रेण शान्तिके जपपूजनम् ।  
  
तत्तत्कल्पविधानेन पूजाजपं समाचरेत् ।  
  
जातिध्वंसे कुलोच्छेदे आयुषो नाश आगते ।  
  
महाभये समुत्पन्ने सर्वाभिचारसम्भवे ।  
  
यत्नेन पूजयेद्देवि ! लिङ्गमष्टोत्तरं शतम् ।  
  
दुग्धनिर्झरधाराभिः श्रोत्रान्तमभिषेचयेत् ।  
  
अतिरुद्रप्रयोगादौ रुद्राध्यायेन वा पुनः ।  
  
नीलकण्ठेन वा देवि ! स्तवेन तोषयेच्छिवम् ।  
  
वस्त्रालङ्कारभूषादि दद्याच्च विभवावधि ।  
  
सर्वकामप्रदं देवि ! सर्वसौभाग्यदायकम् ।  
  
नातः परतरं देवि ! त्रिषु लोकेषु विद्यते ।  
  
इति ते कथितं देवि ! अस्त्रं पाशुपताह्वयम् ।  
  
यस्मै कस्मै न वक्तव्यं न प्रकाश्यं कदाचन ॥  
  
ब्राह्मणान् भोजयेच्छक्त्या भक्तिनम्रः समाहितः ।  
  
नीलकण्ठेनेति कलीतरपरम् ।  
  
कालीविलासतन्त्रीयवचनेन कलौ तन्निषेधात् ।  
  
अथ शिवस्तोत्रम् ।  
  
ॐ सर्वज्ञ ! ज्ञानविज्ञानप्रदायक ! महात्मने ।  
  
नमस्ते सर्वदेवेश ! सर्वभूतहिते रत ! ।  
  
अनन्तकान्तिसम्पन्न ! अनन्तासनसंस्थित ! ।  
  
प्। ६५०) अत्यन्तकान्तिसम्भोग ! परमेश ! नमोऽस्तु ते ।  
  
परापरतरातीत ! उत्पत्तिस्थितिकारक ! ।  
  
सर्वार्थसाधनोपाय ! विश्वेश्वर ! नमोऽस्तु ते ।  
  
सर्वार्थनिर्म्मलाभोग ! सर्वव्याधिविनाशन ! ।  
  
योगियोगिमहायोगियोगीश्वर ! नमोऽस्तुते ते ।  
  
कृत्वा लिङ्गं प्रतिष्ठाञ्च ध्यात्वा देवं सदाशिवम् ।  
  
पूजयित्वा विधानेन स्तवमेतमुदीरयेत् ।  
  
लिङ्गस्तवं महापुण्यं यः शृणोति सदा नरः ।  
  
नोत्पद्यते च संसारे स्थानं प्राप्नोति शाश्वतम् ।  
  
तस्मात् सर्वप्रयत्नेन शृणुयाच्च सुसंस्तवम् ।  
  
पापकञ्चुकनिर्मुक्तः प्राप्नोति परमं पदम् ॥  
  
इति भविष्यपुराणोक्तलिङ्गस्तवः समाप्तः ॥  
  
अथ कवचम् ॥  
  
रुद्रजामले ॥  
  
भैरव उवाच ॥  
  
वक्ष्यामि देवि ! कवचं मङ्गलं प्राणरक्षणम् ।  
  
अहोरात्रं महादेवरक्षार्थं देवमण्डितम् ।  
  
ओमस्य श्रीमहादेवकवचस्य वामदेव ऋषिः पङ्क्तिच्छन्दो हसौ   
निधो देवता सर्वसाधने विनियोगः ।  
  
रुद्रोमामग्रतः पातु पृष्ठतः पातु शङ्करः ।  
  
कपर्द्दी दक्षिणे पातु वामपार्श्वे तथा हरः ।  
  
शिवः शिरसि मे पातु ललाटं नीललोहितः ।  
  
नेत्रं नेत्र्यक्षरः पातु बाहुयुग्मं महेश्वरः ।  
  
हृदये च महादेव ईश्वरश्च तथोदरे ।  
  
नाभौ कुक्षौ कठिस्थाने पादौ पातु महेश्वरः ।  
  
सर्वो रक्षतु भूतेशः सवगात्राणि मे हरः ।  
  
पाशं शूलञ्च दिव्यास्त्रं खड्गञ्च वज्रमेव च ।  
  
नमस्करोमि भूतेशं रक्षमां जगदीश्वर ! ।  
  
पापेभ्यो नरकेभ्यश्च त्राहि मां भक्तवत्सल ! ।  
  
जन्ममृत्युजराव्याधिकामक्रोधादपि प्रभो ! ।  
  
लोभमोहान्महादेव ! रक्ष मां त्रिदशेश्वर ! ।  
  
त्वं गतिस्त्वं मतिश्चैव त्वं भूतिस्त्वं परायणः ।  
  
कायेन मनसा वाचा त्वयि भक्तिर्दृढास्तु मे ।  
  
इत्येतद्रुद्रकवचं पठनात् पापनाशनम् ।  
  
महादेवप्रसादेन भैरवेन च कीर्त्तितम् ।  
  
न तस्य पापं देहेष न भयं तस्य विद्यते ।  
  
प्। ६५१) प्राप्नोति सुखमारोग्यं पुत्रमायुःप्रवर्द्धनम् ।  
  
पुत्रार्थी लभते पुत्रान् धनार्धो धनमाप्नुयात् ।  
  
विद्यार्थी लभते विद्यां मोक्षार्थी मोक्षमेव च ।  
  
व्याधितो मुच्यते रोगी बद्धो मुच्येत बन्धनात् ।  
  
ब्रह्महत्यादिपापञ्च पठनादेव नश्यति ॥  
  
इति रुद्रजामले श्रीशिवकवचं समाप्तम् ॥  
  
अथ विल्ववृक्षादिमाहात्म्यम् ॥  
  
योगिनीतन्त्रे पूर्वखण्डे पञ्चमपटले ॥  
  
विल्वमूलं महेशानि ! समन्तात् षोडशं करम् ।  
  
मम जटास्वरूपं हि पर्णं जानीहि सून्दरि ! ।  
  
ऋग्यजुःसामसदृशं दलत्रयं वरानने ! ।  
  
शाखाश्च सर्वशास्त्राणि जानीहि मीनलोचने ! ।  
  
कल्पवृक्षसमो विल्वो ब्रह्मविष्णुशिवात्मकः ।  
  
महालक्ष्मीर्विल्ववृक्षो जातः श्रीशैलपर्वते ॥  
  
श्रीदेव्युवाच ॥  
  
कथं सा विष्णुवनिता विल्ववृक्षो बभूव ह ।  
  
ज्योतीरूपं मदशं प्रार्थिता ब्रह्मादिभिः सदा ।  
  
तत्र मेऽनुग्रहाद्वाणी सर्वेषां प्रियतां गता ।  
  
विष्णोरतिप्रिया नित्यं साभूत् सरस्वती सदा ।  
  
तादृक् प्रीतिर्न लक्ष्याञ्च जायते केशवस्य च ।  
  
इति चिन्तापरा लक्ष्मीर्ययौ श्रीशैलमन्दिरम् ।  
  
प्राप्य मल्लिङ्गमेकान्तं तपस्तेपेऽतिदारुणम् ।  
  
तथापि यदि नैवाभूत् कृपा मे परमेश्वरि ! ।  
  
तदा सा वृक्षरूपेण स्थिता लिङ्गप्रिया सतीः ।  
  
पत्रैः पुष्पैः स्वीयैः पूजयामास सन्ततम् ।  
  
कोटिवर्षं महादेवि ! ततो मेऽनुग्रहोऽभवत् ।  
  
तेनैवानुग्रहेणैव विष्णार्वक्षस्थिताऽभवत् ।  
  
सदैव परमेशानि ! विप्रवश्या सदैव हि ।  
  
अतस्तु कारणाद्देवि ! तद्रूपेण ह्रिप्रिया ।  
  
सदैव पूजयेन्मांसा मद्भक्ता सातुला शिवे ।  
  
अतस्तं वृक्षमाश्रित्य तिष्ठामि च दिवानिशम् ।  
  
सर्वतीर्थमयो देवि ! सर्वदेवमयः सदा ।  
  
श्रीवृक्षः परमेशानि ! अत एव न संशयः ।  
  
तत्फलैस्तत्प्रसूनैर्वा तत्पत्रैर्यः प्रपूजयेत् ।  
  
तत्काष्ठचन्दनैर्वापि स मेभक्तः स मे प्रियः ।  
  
तत्काष्ठचन्दनं भाले यो धारयति सम्भ्रमात् ।  
  
तत्तनुं शिवबुद्ध्या सा नमेद्देवीमुदान्विता ।  
  
प्। ६५२) अतस्तच्चन्दनं देवि ! न धारयति कश्चन ।  
  
तत्पत्रं तत्प्रसूनं वा कदापि धारयेन्न हि ।  
  
विल्वमूले महेशानि ! प्राणांस्त्यजति यो नरः ।  
  
रुद्रदेहो भवेत्सत्यं पापकोटियुतोऽपि सन् ॥  
  
पुरश्चरणरसोल्लासे दशमपटले ॥  
  
विल्ववृक्षस्तथा देवि ! भगवान् शङ्करः स्वयम् ।  
  
विल्ववृक्षतले स्थित्वा यदि प्राणांस्त्यजेत् सुधीः ।  
  
तत्क्षणान्मोक्षमाप्नोति किं तस्य तीर्थकोटिभिः ।  
  
यत्रब्रह्मादयो देवास्तिष्ठन्ति शक्तिहेतवे ।  
  
विल्ववृक्षतले स्थानं यदि विष्ठादिपूरितम् ।  
  
तदेव शाङ्करं क्षेत्रं सर्वतीर्थमयं सदा ।  
  
सर्वपीठमयं तत्त्वं सर्वदेवमयं सदा ।  
  
न त्यजेच्छाङ्करं क्षेत्रं न च गङ्गां त्यजेत् प्रिये ! ।  
  
समीपे स च चार्वङ्गि ! विल्ववृक्षो यदि प्रिये ! ।  
  
काशीपुरसमं तत्तु तत्र प्राणांस्त्यजेद् यदि ।  
  
किं तस्य कोटितीर्थेन काशीवासेन किं प्रिये ! ।  
  
अथ विल्वमूले वेदीकरणम् ॥  
  
तत्रैव मध्यमखण्डे द्वादशपटले ॥  
  
वेदिकां रचयित्वा तु स्वस्तिवाचनपूर्वकम् ।  
  
ईशानादग्निकोणान्तं ततोऽपि राक्षसं विशेत् ।  
  
राक्षसाद्वायुकोणान्तं यावद्वायोर्महेशकम् ।  
  
चतुर्दिक्षु समां भूमिं गृह्णीयाद्योगहेतवे ।  
  
अष्टहस्तं भवेद्दैर्घ्यं विस्तृतञ्च तथा प्रिये ! ।  
  
ऊर्द्ध्वं वितस्तिमानां स्याद् वेदिकां परिशोभिताम् ।  
  
तदूर्द्ध्वे तु महावेदीं समन्तात् षोडशं करम् ।  
  
पूजास्थानन्तु तद्विद्धि सर्वत्रायं विधिः प्रिये ! ।  
  
सर्वत्रेति श्मशानादौ तत्प्रमाणमपि तत्रैव ॥  
  
विल्वमूले श्मशाने वा प्रान्तरेश्वत्थमूलके ।  
  
नदीतीरे देवगर्भे गङ्गागर्भे चतुष्पथे ।  
  
उज्जटे पर्वते वापि उद्याने पुष्पसंयुते ।  
  
शिवालये शून्यगेहे अथवा निजमन्दिरे ।  
  
वेश्यागेहे लतास्थाने गोष्ठे वान्यतमेऽपि वा ॥  
  
इति ।  
  
रुद्रजामलेऽपि वेदिकाप्रमाणमुक्तं यथा ॥  
  
अश्वत्थविल्वमूले वा वेदीं कुर्याद्विधानवित् ।  
  
उत्तराशामुखो भूत्वा वेदिकां रचयेत् सुधीः ।  
  
प्। ६५३) ईशाने सूत्रपातः स्यादग्नौ च स्तम्भरोपणम् ।  
  
नवधा सदनक्षेत्रं पूर्ववत् कारयेत्ततः ।  
  
चतुःसूत्रीकृतं तन्तु न्यूनाधिकं न कारयेत् ।  
  
क्षेत्रस्य यावद्विस्तारः प्रस्थश्च तावदेव हि ।  
  
अष्टहस्तमितं कुर्य्यादायामं तत्तदेव हि ।  
  
मूलायामं परित्यज्य अष्टहस्तमिहेष्यते ।  
  
ऊर्द्ध्वं वितस्तिमानां हि वेदीं कुर्यात् सुलक्षणाम् ।  
  
चतुर्हस्तमितां वेदीं दैर्घ्यं मध्ये तु तन्त्रवित् ।  
  
तदेव पूर्ववत् सर्वं सूत्रञ्च स्तम्भरोपणम् ।  
  
आयामदैर्घ्यं तद्वद्वै कर्त्तुर्हस्तश्चतुश्चतुः ।  
  
तद्वदेव हस्तमात्रं परित्यज्य सुसाधकः ।  
  
अथ पञ्चवटीस्थापनविधिः प्रसङ्गाल्लिख्यते ॥  
  
तथा च स्कन्दपुराणे ॥  
  
अश्वत्थो विल्ववृक्षश्च वटो धात्री अशोककः ।  
  
वटीपञ्चकमित्युक्तं स्थापयेत् पञ्चदिक्षु च ।  
  
अश्वत्थं स्थापयेत् प्राचिविल्वमुत्तरभागतः ।  
  
वटं पश्चिमभागे तु धात्रीं दक्षिणतस्तथा ।  
  
अशोकं वह्निदिक्स्थाप्यं तपस्यार्थं सुरेश्वरि ! ।  
  
मध्ये वेदीं चतुर्हस्तां सुन्दरीं सुमनोहराम् ।  
  
प्रतिष्ठां कारयेत्तस्याः पञ्चवर्षोत्तरं शिवे ! ।  
  
अनन्तफलदात्री सा तपस्या फलदायिनी ।  
  
इयं पञ्चवटी प्रोक्ता वृहत्पञ्चवतीं शृणु ।  
  
विल्ववृक्षं मध्यभागे चतुर्द्दिक्षु चतुष्टयम् ।  
  
वटवृक्षं चतुष्कोणे वेदसङ्ख्यं प्ररोपयेत् ।  
  
अशोकं वर्त्तुलाकारं पञ्चविंशतिसम्मितम् ।  
  
दिग्विदिक्ष्वामलकञ्चैव एकैकं परमेश्वरि ! ।  
  
अश्वत्थञ्च चतुर्दिक्षु वृहत्पञ्चवटी भवेत् ।  
  
यः करोति महेशानि ! साक्षादिन्द्रसमो भवेत् ।  
  
इह लोके मन्त्रसिद्धिः परे च परमा गतिः ॥  
  
इति हेमाद्रीयव्रतखण्डधृतवचनानि च ॥  
  
अथ विल्वपत्रमाहात्म्यम् ॥  
  
मत्स्यसूक्ते षोडशपटले ॥  
  
तत्त्वं श्रीफलपत्रस्य परमं पदमव्ययम् ।  
  
पत्रं मनोहरं दिव्यं रुद्रविष्णुपितामहाः ।  
  
पञ्चाशत्तत्त्वसंयुक्तं चतुर्वर्गमयं सदा ।  
  
प्। ६५४) चतुर्वर्गमयं पत्रं धर्मार्थकाममोक्षदम् ।  
  
विल्वपत्रञ्च देवेशि ! वर्णितुं नैव शक्यते ।  
  
जटात्रयसमं पत्रं विल्वपत्रस्य पार्वति ! ।  
  
जटात्रयं महेशानि ! सर्वतत्त्वमयं सदा ।  
  
आत्मतत्त्वं महेशानि ! विद्यातत्त्वं तथापरम् ।  
  
परतत्त्वं महेशानि ! अतिगुह्यं मनोहरम् ॥  
  
तथा ॥  
  
विल्वपत्रं महेशानि ! करवीरं तथा प्रिये ! ।  
  
तथापराजितापुष्पं दुर्ल्लभं शिवपूजने ।  
  
तथा च शक्तिपूजायां कोटिपूजाफलं लभेत् ।  
  
एतत्पुष्पप्रदानेन यत् फलं लभते नरः ।  
  
माहात्म्यं तस्य देवेशि ! वर्णितुं नैव शक्त्यते ।  
  
एषां मध्ये वसेद्ब्रह्मा एषां मूले जनार्दनः ।  
  
एषां मध्ये वसेद्रुद्रः सर्वे देवाः स्थितास्तले ।  
  
सर्वं ज्योतिर्मयं देवि ! विल्वपत्रञ्च पार्वति ! ॥  
  
पञ्चमपटले ॥  
  
विल्वपत्रं महेशानि ! ब्रह्मविष्णुशिवात्मकम् ।  
  
गुणत्रयात्मकं देवि ! त्रिपत्रं सर्वकामदम् ॥  
  
योगिनीतन्त्रे ॥  
  
विल्वपत्रस्य माहात्म्यं देवानामपि दुर्लभम् ।  
  
यो दद्याद्विल्वपत्रञ्च शिवायै शङ्कराय च ।  
  
सदाशिवसमो भूत्वा स गच्छेद्ब्रह्ममन्दिरम् ।  
  
शिवपूजायां विल्वपत्रदाने विशेषस्तु   
श्रीतत्त्वचिन्तामणिधृतत्रिविक्रमसंहितायाम् ॥  
  
अच्छिन्नमूलं तत् पत्रं यो दद्याच्छङ्करार्चने ।  
  
तस्य पूजा वृथा देवि ! मृतो नरकमाप्नुयात् ॥   
  
इति ।  
  
मातृकाभेदतन्त्रे द्वादशपटले ॥  
  
स्वर्णपुष्पसहस्रेण यत् फलं लभते नरः ।  
  
तस्माल्लक्षगुणं पुण्यं भग्नैकविल्वपत्रके ।  
  
भग्नैकविल्वपत्रस्य सहस्रैकेन भागतः ।  
  
मेरुतुल्यसुवर्णेन तत् फलं न हि लभ्यते ।  
  
एवञ्च लिङ्गार्चन तन्त्रे द्वादशपटलोक्तपूर्वलिखितकीटादि-  
दोषवर्जितकोमलमधुरपत्रत्रययुतविल्वपत्रदानवचनं तत्   
फलातिशयार्थम् ॥  
  
इति विल्वपत्रमाहात्म्यम् ॥  
  
अथ रुद्राक्षमाहात्म्यम् ॥  
  
योगसारे द्वितीयपरिच्छेदे ॥  
  
श्रीमहादेव उवाच ॥  
  
इदानीं देवदेवेशि ! मालानां धारणं शुभम् ।  
  
प्। ६५५) रुद्राक्षस्य च माहात्म्यं वद मे परमेश्वरि ! ।  
  
श्रीदेव्युवाच ॥  
  
शिखायां हस्तयोः कण्ठे कर्णयोश्चापि यो नरः ।  
  
रुद्राक्षं धारयेद्भक्त्या शिवलोकमवाप्नुयात् ।  
  
नववक्त्रन्तु रुद्राक्षं धारयेद्वामबाहुना ।  
  
दक्षबाहौ तथा वत्स ! धारयेद्यतमानसः ।  
  
शिखायां दशनं धार्यं कण्ठे च पञ्चविंशतिम् ॥  
  
कर्णयोः पञ्चमं कृत्वा हृदि चाष्टोत्तरं शतम् ।  
  
नाभौ सप्त च रुद्राक्षं धारणान्मोक्षभाग्भवेत् ।  
  
रुद्राक्षधारणाद्देव ! नरो देवत्वमाप्नुयात् ॥  
  
शिखायां दशनं द्वात्रिंशत्परिमितम् ॥  
  
तथा ॥  
  
रुद्राक्षं धारयेन्नित्यं भद्राक्षञ्च सुरेश्वर ! ।  
  
रुद्राक्षस्य महाबाहो ! माहात्म्यं शृणु यत्नतः ।  
  
एकवक्त्रः शिवः साक्षाद्ब्रह्महत्यां व्यपोहति ।  
  
अबध्यं तं प्रतिस्रोतो वह्नेः स्तम्भं करोति च ।  
  
द्विवक्त्रो हरगौरी च गोबधाद्यघनाशकृत् ।  
  
त्रिवक्त्रोऽग्निर्जगन्नाथः पापराशिविनाशकृत् ।  
  
तूलराशिं यथा वह्निर्भस्मसात् कुरुते हर ! ।  
  
त्रिवक्त्रोऽपि च रुद्राक्षस्तथा दहति किल्विषम् ।  
  
चतुर्वक्त्रस्तु धाता स्यात् नरहत्यां व्यपोहति ।  
  
पञ्चवक्त्रस्तु कालाग्निरगम्यागमपापनुत् ।  
  
षड्वक्त्रो यो गुहः साक्षाद् गुरुहत्यां व्यपोहति ।  
  
सप्तवक्त्रो ह्यनन्तश्च स्वर्णस्तेयाघनुत् सदा ।  
  
विनायकोऽष्टवक्त्रः स्यात् सर्वानृतविनाशकृत् ।  
  
भैरवो नववक्त्रः स्यात् शिवसायुज्यदायकः ।  
  
दशवक्त्रः स्वयं विष्णुर्भूतप्रेतपिशाचहा ।  
  
एकादशमुखो रुद्रो नानायज्ञफलप्रदः ।  
  
द्वादशास्यो भवेदर्कः सर्वतीर्थफलप्रदः ।  
  
त्रयोदशमुखः कामः सर्वकामफलप्रदः ।  
  
चतुर्दशास्यः श्रीकण्ठो वंशोद्धारकरः स्मृतः ।  
  
यथोक्तं तेऽपि रुद्राक्षे तथेन्द्राक्षे प्रकीर्तितम् ।  
  
भद्राक्षेऽपि सुरश्रेष्ठ ! तद्गुणं परिकीर्तितम् ।  
  
एतेषां   
संस्कारस्त्वस्मद्गोष्ठीगरिष्ठकृष्णानन्दागमवागीशेन   
स्वकृततन्त्रसारे लिखितमतोऽत्र न प्रयोजनम् ।  
  
एकवक्त्रादिचतुर्दशवक्त्रपर्य्यन्तानां प्रमाणं तेनापि   
लिखितम् ।  
  
किन्तु तत् पौराणिकं पद्मपुराणस्कन्दपुराणमिति कृत्वा लिखितं   
तेन रुद्राक्षस्य प्रमाणं तन्त्रशास्त्रे नास्तीत्येकदेशदर्शिनः   
सन्दिहन्ति अतः प्रमाणानि लिखितानीति ॥  
  
प्। ६५६) इति रुद्राक्षमाहात्म्यम् ॥  
  
अथ संविदाप्रकरणम् ॥  
  
समयाचारतन्त्रे प्रथमपटले ॥  
  
समया गोपनीयानां सदा गोप्या प्रकीर्त्तिता ।  
  
विधिना समयां देवि ! ये तु भुञ्जन्ति साधकाः ।  
  
ते नराः स्वर्गता नित्यं भोगं कृत्वा सदा भुवि ।  
  
समयां गोपयेद्देवि ! शिष्येभ्योऽपि च सुन्दरि ! ।  
  
विना च समयां देवि ! कथं कर्माणि साधयेत् ।  
  
विनापि समयां पूजा न कुत्रापि शुभोदया ॥  
  
आचारसारे संवित्कल्पे सप्तमपटले ॥  
  
योगिनां किं सदा सेव्यं कौलानां बलपुष्टिदम् ।  
  
मनश्चाञ्चल्यहरणं किं समाधिफलप्रदम् ।  
  
इत्यादिदेवीप्रश्नानन्तरं बलनामासुरादिन्द्रादीनां   
पराजयमुक्त्वा शक्रादीनां कैलासगमनानन्तरं   
स्तुतिकरणञ्च प्रस्तुत्य शिववाक्यम् ॥  
  
शृणु शक्र ! महाभाग ! सर्वमेतद्वदामि ते ।  
  
त्रैलोक्य विजया ख्याता नामानि प्रथमं शृणु ॥  
  
कथयामि तव स्नेहादतिगोप्यानि सर्वतः ।  
  
त्रैलोक्यविजया सिद्धा सिद्धिः सा सिद्धिमूलिका ।  
  
ज्ञानं संवित् संविदा च श्यामा भङ्गा रसायना ।  
  
योगदा योगिनी सेव्या योगमार्गप्रकाशिनी ।  
  
ब्रह्माणी ब्रह्मसम्भूता ब्रह्मानन्दप्रदायिनी ।  
  
वाग्देवतावशकरी विजयूर्विजयप्रदा ।  
  
समाधिवरदाऽज्ञाननाशिनीत्येकविंशतिः ।  
  
श्वेतरक्तकृष्णपीतपुष्पभेदाश्चतुर्विधाः ।  
  
श्वेतपुष्पा ब्राह्मणी सा क्षत्रिया रक्तपुष्पिका ।  
  
पीतपुष्पा तु वैश्या स्याच्छूद्रा तु रक्तपुष्पिका ।  
  
आहृत्य पत्राण्येतासां सबीजानि प्रयत्नतः ।  
  
भर्जितानि घृतेनैव चूर्णितानि शिलातले ।  
  
त्रिकटु त्रिफला शृङ्गी कुष्ठधन्याकसैन्धवम् ।  
  
शठी तालीशपत्रञ्च कटुकं नागकेशरम् ।  
  
यवानीद्वयमेथीञ्च जीरकद्वयमेव च ।  
  
एतानि समभागानि रौद्रशुष्कानि चूर्णयेत् ।  
  
प्। ६५७) स्वर्णादिपात्रे पुरतः स्थापयित्वा ततः क्रमात् ।  
  
चतुर्भिर्मनुभिस्तस्याः शोधनं समुपाचरेत् ।  
  
निवेश्य तत्र पानीयं यथाविधि विशोधयेत् ।  
  
ॐ संविदेत्यादि ।  
  
ॐ ब्रह्माण्यै नमः स्वाहा क्षत्रियां शोधयेत्ततः ।  
  
ॐ सिद्धिमूलक्रिये ! देवीत्थादि ।  
  
ऐं क्षत्रियायै नमः स्वाहा वैश्यां विशोधयेत्ततः ।  
  
ॐ अज्ञानेन्धनेत्यादि ।  
  
ह्रीं वैश्यायै नमः स्वाहा शूद्रां विशोधयेत्ततः ।  
  
ॐ नमस्यामीत्यादि ।  
  
क्लीं शूद्रायैः नमः स्वाहा शूद्राविशोधने मनुः ॥  
  
महानिर्वाणतन्त्रे पञ्चमोल्लासे ॥  
  
बद्धवीरासेनो मन्त्री विजयां परिशोधयेत् ॥  
  
मुण्डमालातन्त्रे ॥  
  
अस्य श्रीवाग्वादिनोमन्त्रस्य ब्रह्मर्षिर्गायत्रीच्छन्दो वाग्वादिनी   
देवता ऐं बीजं क्लीं कीलकं सौः शक्तिर्वाग्वादिनीप्रीत्यर्थं   
मम सिद्धये जपे विनियोगः ॥  
  
अङ्गन्यासकरन्यासौ कृत्वा चैव यथाविधि ।  
  
ततो वै संविदाचूर्णं संस्तुत्य मन्त्रमुच्चरन् ॥  
  
तथा ॥  
  
गुरोर्मुखाल्लब्धमन्त्रं नित्यं जपति साधकः ।  
  
तेनैव विधिना मन्त्री समयामभिमन्त्रयेत् ।  
  
सप्तधामन्त्रितं कृत्वा गुरुं सर्वं विभावयेत् ।  
  
गुरुं शिवं तथा देवीं निवेद्य चैव भक्षयेत् ॥  
  
महानिर्वाणतन्त्रे ॥  
  
तारं मायां समुच्चार्य अमृते ! अमृतोद्भवे ! ।  
  
अमृतवर्षिणि ! ततोऽमृतमाकर्षयद्विधा ।  
  
सिद्धिं देहि ततो ब्रूयादमुकं मे ततः परम् ।  
  
वशमानय ठद्वन्द्वं संविदाशोधने मनुः ।  
  
मूलमन्त्रं सप्तवारं प्रजप्य विजयोपरि ।  
  
आवाहन्यादिमुद्राश्च धेनुयोनीः प्रदर्शयेत् ।  
  
गुरुं पद्मे सहस्रारे यथा सङ्केतमुद्रया ।  
  
त्रिधैव तर्पयेद्देवीं हृदि मूलं समुच्चरन् ।  
  
वाग्भवं वदयुग्मञ्च वाग्वादिनि ! पदं ततः ।  
  
मम जिह्वाग्रे स्थिरीभव सर्वसत्त्ववशङ्करि ! ।  
  
स्वाहान्तेनैव मनुना जुहुयात् कुण्डलीमुखे ।  
  
शक्रादिजयमुक्त्वा ।  
  
ऐं वद वद क्रीं वाग्वादिनि ! मम जिह्वाग्रे स्थिरीभव   
सर्वसत्त्ववशङ्करि ! स्वाहा ।  
  
सप्तधामन्त्रितं कृत्वा गुरुञ्चैव विभाव्य च ।  
  
प्। ६५८) संविदं भक्षयेद्देवि ! साधकः स्थिरमानसः ।  
  
अथवानेन मन्त्रेण कल्पयेत् परमेश्वरि ! ।  
  
ॐ जय जय विजय विजय परं ब्रह्मस्वरूपिणि ! ।  
  
सर्वजनं मे वशमानय हुं फट् स्वाहा ।  
  
इत्यनेन च पीत्वा तु भक्षयित्वा कुलेश्वरि ! ।  
  
इष्टमन्त्रञ्च सञ्जप्य सप्तधा तत्त्वमुद्रया ॥  
  
आचारसारे तु विशेषो यथा ॥  
  
ॐ अमृते ! अमृतोद्भवे ! अमृतवर्षिणि ! पदं ततः ।  
  
अमृतमाकर्षय द्वन्द्वं सिद्धिं देहि ततः परम् ।  
  
अमुक म ततो ब्रूयाद्वशमानय तत्परम् ।  
  
द्विठान्तोऽयं मनुः प्रोक्तश्चतुष्काणाञ्च मन्त्रणे ॥  
  
आनन्दभैरवानन्दभैरव्यै तत्र मन्त्रयेत् ।  
  
शिवसोममातृकान्तं कालभूवरुणालयम् ।  
  
वामकर्णसमायुक्तं वायुमर्द्धेन्दुसंयुतम् ।  
  
आनन्दभैरवायेति शिखामन्त्रं ततो वदेत् ।  
  
आनन्दभैरवस्यायमानन्दभैरवं शृणु ।  
  
पूर्ववद्वीजमालिख्य धेनुयोनिस्ततः परम् ।  
  
दिग्बन्धनं छोटिकाभिस्तालत्रयपुरःसरम् ।  
  
दिव्यदृष्ट्या ततः पार्ष्णिघातैर्विघ्नान् विघातयेत् ।  
  
सप्तधा तर्पयेद्ब्रह्मरन्ध्रे जपन्मनुं गुरुम् ।  
  
निजं पद्मे सहस्रारे तथा सङ्केतमुद्रया ।  
  
त्रिवारं तर्पयेद्भक्त्या सकृद्वापि निजेच्छया ।  
  
परमाख्यं गुरुं तत्र परापरगुरुं ततः ।  
  
तत्रैवानन्दभैरव्यै तर्पयेत्तु मनुं स्मरन् ।  
  
हृदये तर्पयेद्देवीं मूलेन तत्त्वमुद्रया ।  
  
संविदयात्रिः सकृद्वा तिलमुद्गप्रमाणया ।  
  
ऐं वद वद पदं ब्रूयाद्वाग्ववादिनि ! पदं ततः ।  
  
सप्त जिह्वाग्रे स्थिरोभव वदेत् सर्वपदं ततः ।  
  
सत्त्ववशङ्करि ! स्वाहा त्रिः प्रोच्य जुहुयान्मुखे ।  
  
मुखामृतेन दिव्येन स्वीकुर्यात् संविदां ततः ॥  
  
समयाचारतन्त्रे प्रथमपटले ॥  
  
अथातः सम्प्रवक्ष्यामि समयास्तोत्रमुत्तमम् ।  
  
यत् श्रुत्वा सिद्धिमूली सा भक्षिता फलदा भवेत् ।  
  
ॐ संविदे ! ब्रह्मसम्भूते ! ब्रह्मपुत्रि ! सदानघे ! ।  
  
भैरवाणान्तु तृप्त्यर्थं पवित्रा भव सर्वदा ।  
  
नृणाञ्च जननी नाथा वेशालङ्कृतमण्डला ।  
  
भवसन्तापनिर्वापः सुधियां त्वं महानिधिः ।  
  
प्। ६५९) ॐ सिद्धिमूलीक्रिये ! हीनबोधप्रबोधिनि ! ।  
  
राजप्रजावशङ्करि ! शत्रुकण्ठत्रिशूलिनि ! ।  
  
ॐ अज्ञानेन्धनदीप्ताग्नेर्ज्वालाग्नेर्ज्ञानरूपिणि ! ।  
  
आनन्दस्याहुतिं मत्वा सम्यक् ज्ञानं प्रयच्छ मे ॥  
  
अथ आनन्दमयोध्यानम् ॥  
  
दण्डाधिरूढपरिपूरितमोक्षभोगामिन्दुप्रसन्नवदनां   
जयदानशीलाम् ।  
  
आराधयामि बहुशत्रुपराजयित्रीं विश्वेश्वरीं त्रिभुवने   
विजयेति देवीम् ।  
  
ध्यात्वैवं विजयामेतामानन्दाख्यां स्तवं पठेत् ।  
  
आनन्दनन्दनीं वन्दे सदानन्दपदद्वये ! ।  
  
आनन्दकदलीं वन्दे स्वच्छन्दबोधरूपिणीम् ।  
  
कलयति कवितां महतीं कुरुते स्वार्थदर्शनं पुंसाम् ।  
  
अपहरति दुरितनिलयं किं किं न करोति संविदुल्लासः ॥  
  
संविदासवयोर्मध्ये संविदेव गरीयसी ।  
  
भक्षिता भवनाशाय निर्गन्धा बोधरूपिणी ।  
  
सुसंवित् शूलिनी देवी विजया संविदाङ्कुरा ।  
  
वैष्णवी तुलसी तुङ्गा तेजोरश्मीरसेश्वरी ।  
  
विमर्षा श्वेतवद्वैद्या लक्ष्मीदेवी महोदरी ।  
  
समया मोहिनी चैव सिद्धमूली महोदरी ।  
  
मातुलानी सिद्धिरूपा सिद्धिधात्री सरस्वती ।  
  
वाग्वादिनो सदा नित्या आनन्दप्रददायिनी ।  
  
यानि चैतानि नामानि सेवयेत् सिद्धिमूलिकाम् ।  
  
समाप्नोति परां विद्यां भुक्तिं मुक्तिञ्च विन्दति ।  
  
पाण्डित्यञ्च कवित्वञ्च मन्त्रसिद्धिञ्च विन्दति ॥  
  
इति विजयास्तोत्रम् ॥  
  
अथ द्रव्यविशेषेण विजयाभक्षणफलम् ॥  
  
आचारसारे ॥  
  
दुग्धाम्बुघृतमाध्वीकसैन्धवैर्लवणेन वा ।  
  
सितया तु गुडेनापि पक्वेन कदलेन वा ।  
  
यद्यद्वा मधुरं द्रव्यं पक्वाम्रपनसादिकम् ।  
  
तेन सर्वेण विजया स्वीकार्या सर्वसाधकैः ।  
  
दुग्धयोगेन विजया केवलानन्दवर्द्धिनी ।  
  
महातेजस्करी चक्षुर्दोषादिविनिवारिणी ।  
  
सा पुनर्जलयोगेन सर्वाजीर्णविनाशिनी ।  
  
घृतेन मेधामाधत्ते वाग्देवोवशकारिणी ।  
  
प्। ६६०) पतितामुत्तमां धत्ते धिषणाञ्चातिनिर्म्मलाम् ।  
  
कायदोषानशेषांश्च मधुना सह नाशयेत् ।  
  
सैन्धवेन महावह्निं प्रदद्याल्लवणेन च ।  
  
सितयाथ गुडेनापि शूलाम्लपित्तनाशिनी ।  
  
अतिसारोपशमनी श्वासकासप्रमर्दिनी ।  
  
आमवातसमुद्भूतग्रहणोविनिवारिणी ।  
  
सर्वैर्वा मधुसंयुक्ता सर्वामयविनाशिनी ।  
  
बलपुष्टिप्रदा चैव मधुरस्वरदायिनी ।  
  
ज्ञानविज्ञानदाक्षिण्यशीलमार्गप्रकाशिनी ।  
  
बहुना किमिहोक्तेन केवला चित्स्वरूपिणी ॥  
  
तथा ।  
  
संविदासवयोर्मध्ये संविदेव गरीयसी ।  
  
संवित्प्रयोगस्तेनेह कर्त्तव्यः साधकोत्तमैः ।  
  
अथ संविदाभक्षणकालः ॥  
  
एककालं द्विकालं वा त्रिकालं पञ्चकालकम् ।  
  
तोलकं वा तदर्द्धं वा तोलकद्वयमेव वा ।  
  
तन्न्यूनाधिकमात्रा वा यथा भवति नित्यशः ।  
  
न्यूनाधिकायां मात्रायां फलं तत्तत् प्रजायते ।  
  
तस्मात् प्रमाणविदुषा कर्त्तव्या सिद्धिमिच्छता ॥  
  
समयाचारतन्त्रे ॥  
  
ब्राह्म्ये मुहूर्ते उत्थाय भक्तितः पापनाशिनी ।  
  
तथा सूर्योदये जाते मध्याह्ने भक्षिता तथा ।  
  
तथापराह्णसमये विधिवत् सर्वसाधिनी ।  
  
अर्द्धरात्रे विशेषेण वाञ्छितार्थफलप्रदा ।  
  
विनापि समयां देवि ! जपपूजादिकं कथम् ।  
  
न च सिद्धिमवाप्नोति अभिचाराय कल्पते ।  
  
अपमृत्युहरां नॄणां रोगशोकविनाशिनीम् ।  
  
दुष्टशत्रुप्रशमनीं सर्वलोकानुरञ्जिनीम् ।  
  
सिद्धयो ह्यणिमाद्याश्च हस्ते तस्य व्यवस्थिताः ।  
  
कायिकं वाचिकञ्चापि मानसं यच्च दुष्कृतम् ।  
  
एतत् सर्वं क्षयं याति ब्रह्महत्यादिकं तथा ।  
  
स शिवः स च संयोगी स संयुक्तो यती तथा ।  
  
स एव मर्त्यः स्वर्गस्थः समया येन पालिता ।  
  
समया भक्षिता येन समया येन धारिता ।  
  
समया पालिता येन रहितः स च पातकैः ।  
  
भक्षयित्वा च समयां यं यं मन्त्रं जपेन्नरः ।  
  
स सम्यक् फलमाप्नोति सत्यं सत्यं वरानने ! ।  
  
विना च समयां देवि ! मन्त्रं जपति नित्यशः ।  
  
प्। ६६१) अल्पायुः स भवेत् सद्यो देवतां कोपयेद् ध्रुवम् ॥  
  
कुब्जिकातन्त्रे सप्तमपटले ॥  
  
समयाञ्च विना देवि ! न सिद्धः स्यात् कदाचन ।  
  
तस्माच्चैव प्रयत्नेन गृह्णीयान्नात्र संशयः ॥  
  
अथ विजयाधूमपानं योगसारे प्रथमपरिच्छेदे ॥  
  
अथ वान्यप्रकारेण क्षुन्निवृत्तिर्विधीयते ।  
  
प्रत्यहं विजयाधूमं ब्रह्मरन्ध्रेण मन्त्रवित् ।  
  
पानं करोति योगेशः क्षुन्नाशो जायते ध्रुवम् ।  
  
ब्रह्ममन्त्रमहं वक्ष्ये येन क्षुन्नाशनं भवेत् ।  
  
संवर्त्तयुक् चन्द्रवह्निभौतिकौ बिन्दुसंयुतौ ।  
  
एवं वीजत्रयं देव ! समुच्चार्य कुलेश्वर ! ।  
  
अन्यूनपनुनानेन विजयाधूमशोधनम् ।  
  
शोधयित्वा पिबेद्धूमं न दोषो विद्यते हर ! ।  
  
मन्त्रस्तु क्ष्रौं क्ष्रौं क्ष्रौम् ॥  
  
योगसारे ॥  
  
अथवान्यप्रकारेण क्षुन्नवृत्तिर्विधीयते ।  
  
हविष्याशी भवेदादौ पश्चाज्जपति मातृकाम् ।  
  
पश्चाद्घृतं प्रभोक्तव्यं मनुनानेन शङ्कर ! ।  
  
हसौर्बीजेन मनुना भक्षयेत् साधकोत्तमः ॥  
  
इति विजयाधूमपानम् ॥  
  
इति विजयाप्रकरणम् ॥  
  
इति श्रीप्राणतोषिण्यां पञ्चमे भक्तिकाण्डे   
शिवप्रकरणकथनरूपस्तृतीयः परिच्छेदः ।  
  
  
