+++
"Catalog number" = "M00520"
"Uniform title" = "basavapurāṇa"
Author = [ "śrībādarāyanamahaṛṣi attribute to",]
Subjects = [ "śaiva", "vīraśaiva",]
Description = "An important text for the vīraśaiva liṅgāyats. An extended narrative of the life and exploits of bāsava."
"Publication year" = [ "1905",]
"Publication city" = [ "Puna",]
"Publication country" = "India"
title_iast = "basavapurāṇa"
author_iast = "śrībādarāyanamahaṛṣi attribute to"
title = "बसवपुराण"

+++
  
  
  
  
  
श्रीव्यासोक्तबसवपुराणं प्रारभ्यते  
  
प्रथमोऽध्यायः  
अगस्त्यप्रश्नः   
  
प्। १) श्रीशैलश्हिखरावासः श्रीशपूजितपादुकः ॥   
श्रीमल्लिकार्जुनस्वामी श्रेयसे भूयसेऽतुनः ॥ १ ॥  
शिवलीलाविनोदार्थमिच्छाकल्पितविग्रहान् ॥  
नन्दीशप्रमुखान् सर्वान् वेदशास्त्रार्थपारगान् ॥ २ ॥  
चिदानन्दरसास्वादसदासन्तृप्तमानसान् ॥  
कर्तुं विश्वमकर्तुं वाऽप्यन्यथा कर्तुमेव वा ॥ ३ ॥  
स्वतन्त्रान् प्रमथान् शैवान् नमस्कृत्य प्रियव्रतान् ॥  
बसवेश्वरमाहात्म्यं जिज्ञासुः पापनाशनम् ॥ ४ ॥  
शैवशास्त्रार्थतत्त्वज्ञो वेदवेदाङ्गपारगः ॥  
भस्मोद्धूलितसर्वाङ्गस्त्रिपुण्ड्राङ्कितमस्तकः ॥ ५ ॥  
रुद्राक्षमालाभरणो लिङ्गाङ्गस्थलतत्ववित् ।  
देदिप्यमानो नितरां महता शैवतेजसा ॥ ६ ॥  
पाञ्चरात्रादितन्त्रज्ञसम्भेदनशितद्युतिः ॥  
शिवदूषकतूलौघभस्मीकरणपावकः ॥ ७ ॥  
शैवदूषकपाषण्डपिण्डीकरणपण्डितः ॥  
लिङ्गदारणशास्त्राणि व्याकुर्वाणो महामतिः ॥ ८ ॥  
  
प्। २) अगस्त्यः सर्वसिद्धान्तकोविदः करुणानिधिः ॥  
द्रष्टुं तारकहन्तारं कुमाराचलमाययौ ॥ ९ ॥  
कुमारपर्वते रम्ये नानामुनिगणावृते ॥  
नानावृक्षसमाकीर्णे नानापुष्पोपशोभिते ॥ १० ॥  
शकुन्तसङ्घसङ्घुष्टे सिद्धद्वन्द्वविराजिते ॥  
विचित्ररत्नखचितस्वर्णसानुविभूषिते ॥ ११ ॥  
तत्र योजनविस्तीर्णे चतुःस्तम्भोपशोभिते ॥  
वितानैर्विविधैश्चित्रैः समन्तात् परिवारिते ॥ १२ ॥  
माणिक्यदर्पणैर्दिव्यैर्दीप्यमानोदरान्तरे ॥  
तत्र सिंहासने रम्ये विचित्रकुसुमावृते ॥ १३ ॥  
वज्रनिर्मितसिंहेन्द्रैश्चतुर्भिरुपशोभिते ॥  
समासीनमुदाराङ्गं भासमानं षडाननम् ॥ १४ ॥  
विचित्रदामसञ्छन्नकुचकुड्मलशोभिताम् ॥  
नीलेन्दीवरधिक्कारिनयनद्वयशालिनीम् ॥ १५ ॥  
गङ्गावर्तपरिस्पर्धिनाभिदेशविराजितम् ॥  
मत्तकोकिलसल्लापां मत्तद्विरदगामिनीम् ॥ १६ ॥  
देवाङ्गनाश्राव्यमाणवीणागानैकलालसाम् ॥  
बिम्बाधरीं कम्बुकण्ठीं कनत्कनकवर्णिनीम् ॥ १७ ॥  
देवसेनां स्वमहिषीं वीक्षमाणं मुहुर्मुहुः ॥  
  
प्। ३) पुरोभागे नर्तमानमयूरालोकनोत्सुकम् ॥ १८ ॥  
कश्यपात्रिभरद्वाजकण्वगौतमदाल्भ्यकैः ।  
उपमन्युदधीच्यार्मुनिभीः परिवारितम् ॥ १९ ॥  
कुमारस्वामिनं दृष्ट्वा दण्डवत्प्रणिपत्य च ॥  
तुष्टाव विविधैः स्तोत्रैर्वैदिकैः कुम्भसम्भवः ॥ २० ॥  
अनुज्ञातस्ततस्तेन मोदमानः कृतार्थवत् ॥  
उपाविशत् सभामध्ये ज्वलन्तमिव तेजसा ॥ २१ ॥   
सभामध्योपविष्टं तमगस्त्यं मुनिपुङ्गवम् ।  
प्रीत्या दृष्ट्वाथ पप्रच्छ ब्रह्मंस्ते कुशलं त्विति ॥ २२ ॥  
सोऽपि तत्पृष्ट्कुशलप्रश्नसम्प्रीतमानसः ॥  
कृताञ्जलिपुटो भूत्वा प्राह गम्भीरया गिरा ॥ २३ ॥  
अगस्त्य उवाच ॥ नमस्तारकसंहर्त्रे षण्मुखाय नमो नमः ।  
देवसेनाहृदम्भोजभास्कराय नमो नमः ॥ २४ ॥  
ब्रह्मविष्ण्वादिमुकुटरत्नसन्दीपिताङ्घ्रये ॥  
अशेषदेवतासङ्घरक्षणोत्काय ते नमः ॥ २५ ॥  
आम्नायशिखरावासस्वरूपाय नमो नमः ॥  
वेदान्तगम्यरूपाय भक्तिगम्याय ते नमः ॥ २६ ॥  
एवं स्तुत्वा कुम्भयोनिः प्रष्टुं समुपचक्रमे ॥   
शिवयोः पार्श्वसंस्थेन भवता शिखिवाहन ॥ २७ ॥  
स्वर्गैकहेतवो धर्मा ज्योतितिष्टोमादयः श्रुताः ॥  
    
प्। ४) तदनुष्ठानतः साङ्गं फलसिद्धिर्हि जायते ॥ २८ ॥  
पुण्यक्षये मर्त्यलोकं प्रविशन्ति षडानन ।  
तस्मिन् क्षीणे पुण्यलोकस्थितिनाशो भविस्।यति ॥ २९ ॥  
अपूर्वमेव फलदं नेश्वरस्त्विति हि श्रुतम् ॥  
अतस्तत्र न विश्वासो योगिनां मोक्षकाङ्क्षिणाम् ॥ ३० ॥  
व्याजहाराक्षपादोऽपि न्यायशास्त्रं महत्तरम् ॥  
निमित्तकारणं तत्र जगतः परमेश्वरः ॥ ३१ ॥  
एकविंशतिदुःखानां ध्वंसो मोक्ष इति श्रुतः ॥  
सदाशिवप्राप्तिरूपा सच्चिदानन्दलक्षणा ॥ ३२ ॥  
मुक्तिर्न कथिता तत्र पुनरावृत्तिवर्जिता ॥  
अणुद्वितयसंयोगाज्जायते द्व्यणुकं तह्ता ॥ ३३ ॥  
द्व्यगुणकादिक्रमेणैव पृथ्व्यादीनां समुद्भवः ॥  
एवं सृष्टिर्हि कथिता गौतमेन महात्मना ॥ ३४ ॥  
तद्वत्कणादशास्त्रं च षट्पदार्थनिरूपकम् ॥  
  
प्। ५) अनुपादेयमित्युक्तं द्वयं तत्वबुभुत्सुभिः ॥ ३५ ॥  
अतस्तयोर्न विश्वासो योगिनां सिद्धिकामिनाम् ॥  
सङ्ख्यं हि द्विविधं प्रोक्तं सेश्वरं च निरिश्वरम् ॥ ३६ ॥  
निरीश्वराभिधं साङ्ख्यं महाऽऽयासैककारणम् ॥  
हठयोगादियोगानां स्वरूपप्रतिपादकम् ॥ ३७ ॥  
अतस्तत्र न विश्वासो योगिनां मोक्षकाङ्क्षिणाम् ॥  
सेश्वरेऽपि च साङ्क्येऽस्मिन्निश्वरोऽस्तीति हि श्रुतम् ॥ ३८ ॥  
प्रकृतेश्च महत्तत्वमहङ्कारस्ततो ह्यभूत् ॥  
तस्माच्छब्दादिमात्राणि तेश्यो* भूतानि जज्ञिरे ॥ ३९ ॥  
इथं हि कथिता सृष्टिर्जगतां शिखिवाहन ॥  
प्रकृत्या च विविक्तस्य पुरुषस्य महात्मनः ॥ ४० ॥  
साक्षात्कारो हि मोक्षः स्यादित्येतत्पर्यवस्थितम् ॥  
अतस्तत्र न विश्वासो योगिनां मोक्षकाङ्क्षिणाम् ॥ ४१ ॥  
अतो वेदान्तशास्त्रं हि जीवब्रह्मैक्यबोधकम् ॥  
मुनयः सम्प्रवक्ष्यन्ति मुक्तेः परमकारणम् ॥ ४२ ॥  
वेदान्तशास्त्रं परमं शिवोपासनकारणम् ॥  
दहरादिप्रभेदेन नानाशाखैकबोधिना ॥ ४३ ॥  
उपासनाश्च कथिता देवविद्भिर्मनिषिभिः ।  
उपासनाभिः सर्वाभिरुपास्यः परमः शिवः ॥ ४४ ॥  
ब्रह्मा विष्णुश्च रुद्रश्च शक्राद्या लोकपालकाः ।  
किन्नराः पन्नगाश्चैव साध्याश्चैव मरुद्गणाः ॥ ४५ ॥  
विश्वामित्रो वसिष्ठश्च कण्वो गौतम् एव च ॥  
  
प्। ६) अष्टावक्रो दधीचिश्च रैश्यः शाण्डिल्यनारदौ ॥ ४६ ॥  
एवमन्ये महात्मनो मुनयो ब्रह्मवादिनः ॥  
लक्ष्म्याद्याः शक्त्यश्चापि मुनिपत्न्यः पतिव्रताः ॥ ४७ ॥  
लिङ्गधारणसंयुक्ता लिङ्गव्रतपरायणाः ॥  
लिङ्गानर्पितवस्तूनामुपभोगपराङ्मुखाः ॥ ४८ ॥  
स्थूलाङ्गलिङ्गसंयोगविच्छेदे मरणोत्सुकाः ॥  
एतादृशा महाभक्ता इष्टलिङ्गार्चनोत्सुकाः ॥ ४९ ॥  
लिङ्गे प्राणं समाधाय प्राणे लिङ्गं तु शम्भवम् ॥  
सशरीरं मनः कृत्वा न किञ्चिच्चिन्तयन्ति ते ॥ ५० ॥  
उपासन्ते लिङ्गमेवं चिल्लिङ्गैक्यपरायणाः ॥  
भक्ता महीतले सन्ति हिमवत्पुत्रिकात्मज ॥ ५१ ॥  
सर्वेष्।वेतेषु भक्तेषु भक्तः को नु महत्तरः ॥  
लिङ्गव्रतपरः को नु को नु लिङ्गार्चनोत्सुकः ॥ ५२ ॥  
प्राकृतैः पुरुषैः कश्च संसर्गवर्जितः ॥  
शैवावमानसमये प्राणत्यागपरश्च कः ॥ ५३ ॥  
लिङ्गाङ्गस्थलतत्त्वज्ञो लिङ्गधृल्लिङ्गपूजकः ॥  
शैवविद्वेषिजनताशिक्षाकरणपण्डितः ॥ ५४ ॥  
शैवाभीष्टार्थदः श्रीमान् शैवशास्त्रार्थतत्त्ववित् ॥  
भविसन्दर्शनालापपराङ्मुखमतिश्च कः ॥ ५५ ॥  
एवंविधगुणं लोके शिवभक्तं दृढव्रतम् ॥  
  
प्। ७) वक्तुमर्हसि देवेश ममाद्य त्वं षडानन ॥ ५६ ॥ वृत्तम् ॥  
इति कलशजवाक्यं सर्व्योगीन्द्रहृद्यं श्रुतिपथरमणीयं   
साधुगम्भीरभावम् ॥  
हिङ्गिरिवरपौत्रः सम्भ्रमात्तन्निशभ्य क्षणमनु हृदि दध्यौ शाङ्करं   
पादपद्मम् ॥ ५७ ॥  
  
 	इति श्रीबादरायणमहर्षिप्रणीते बसवपुराणे स्वरूपग्रन्थे   
परमरहस्ये कुमारागस्त्यसंवादे अगस्त्यप्रश्नकथनं नाम   
प्रथमोऽध्यायः ॥  
  
प्। ८) द्वितीयोऽध्यायः ।  
गौरीप्रश्नः । नारदप्रश्नः । शिवनिरूपणं च ।  
  
	अथागस्त्यवचः श्रुत्वा षण्मुखः सर्वशास्त्रवित् ॥  
प्राह गम्भीरया वाचा कुम्भयोनिं महौजसम् ॥ १ ॥  
(षण्मुख उवाच) पुरा कैलासशिखरे नानामुनिगणावृते ॥  
सहस्रस्तम्भसंयुक्ते शतयोजनविस्तृते ॥ २ ॥  
मण्टपे सर्वतोभद्रे नानारत्नविचित्रिते ॥  
दशयोजनविस्तीर्णे मणिसिंहासने स्थितम् ॥ ३ ॥  
नीलग्रीवमुदाराङ्गं शङ्करं लोकशङ्करम् ॥  
कृताञ्जलिपुटा गौरी रहसीदमभाषत ॥ ४ ॥  
(गौर्युवाच) स्वामिन् सर्वजगन्नाथ सर्वलोकनमस्कृत ॥  
चण्डालो नैव चण्डालः पुल्कसौ नैव पुल्कसः ॥ ५ ॥  
शिव इत्येव यो वक्ति भुञ्जीत सह तेन वै ॥   
वसेत्तेन सहैकत्र वदेत्तेन सहानघ ॥ ६ ॥  
एवं वदन्ति श्रुतयः संशयो मे महानभूत् ॥  
अतो मे संशयं छेत्तुं त्वमेवार्हसि साम्प्रतम् ॥ ७ ॥  
इति पृष्टस्तया देव्या शङ्करः करुणानिधिः ॥  
प्रत्युवाच ततो देवीं हर्षसम्फुल्ललोचनः ॥ ८ ॥  
(शङ्कर उवाच) दधीचिना गौतमेन ये शप्ता ब्राह्मणाधमाः ॥  
  
प्। ९) कलाववतरिष्यन्ति निन्दकास्ते बहिस्।कृता ॥ ९ ॥  
सहभोजनतस्तेषां चण्डालैः सह भोजनम् ॥  
वरमित्याह परमश्रुतिरेषा सनातनी ॥ १० ॥  
तस्माछ्रेष्ठतमा लोके शिवनामपरायणाः ॥  
न तैश्च साम्यमायान्ति सर्वे शापविदूषिताः ॥ ११ ॥  
एवमुक्ता शङ्करेण प्रौढा गिरिवरात्मजा ॥  
शिवेति नाम परमं सर्वपापनिकृन्तनम् ॥ १२ ॥  
प्रायश्चित्तं हि सर्वेषां पापानामतिपावनम् …  
अतस्तद्वक्तृभिः सार्धं चण्डालाद्यैश्च पुल्कसैः ॥  
भोजनं सह कर्त्व्यमिति निश्चित्य सा स्थिता ॥ १३ ॥  
एतस्मिन्नन्तरे योगी नारदः सर्वतत्त्ववित् ॥  
कैऌआसशिखरं प्राप दिदृक्षुः परमेश्वरम् ॥ १४ ॥  
तुष्टाव विविधैः स्तोत्रैर्लौकिकैर्वैदिकैरपि ॥ १५ ॥  
समागतं मुनिं दृष्ट्वा शङ्करः परमेश्वरः ॥  
कुशलप्रश्नकथनमातेने गिरिजापतिः ॥ १६ ॥  
के वा धर्माश्च लोकेषु वर्तन्ते मुनिपुङ्गव ॥  
इति पृष्टः शङ्करेण बभाषे नारदो वचः ॥ १७ ॥  
  
प्। १०) नारद उवाच ॥ स्वामिन् सर्वजगन्नाथ प्रपन्नार्तिप्रभञ्जन ॥  
सर्वलोका मया दृष्टास्त्वत्प्रसादान्महेश्वर ॥ १८ ॥  
शैवशास्त्रार्थतत्त्वज्ञाः शैवचारैकतत्पराः ॥  
लिङ्गाङ्गस्थलतत्त्वज्ञा लिङ्गधारणदीक्षिताः ॥ १९ ॥  
भविसन्दर्शनालापसहवासपराङ्मुखाः ॥  
सन्ति सर्वेषु लोकेषु न कुत्रापि महीतले ॥ २० ॥  
भूलोके यज्ञकर्तारः सन्ति धर्मपरायणाः ॥  
वर्तन्ते विष्णुभक्ताश्च पाञ्चरात्रपरायणाः ॥ २१ ॥  
जैनशास्त्रप्रवक्तारो बुद्धागमविशारदाः ॥   
चार्वाकमतसञ्चाराः साङ्ख्ययोगप्रवर्तकाः ॥ २२ ॥  
भूतले निवसन्त्येते त्वद्भक्ता न कदाचन ॥ २३ ॥  
शापदग्धजनानां तु वीक्षणे क्रुद्धमानसः ॥  
महेश त्वत्पदध्यानक्षीणपापोऽभवं प्रभो ॥ २४ ॥  
विश्वेश्वराराध्यवरः पण्डितः श्रीपतिस्तथा ॥  
एकोराममहायोगी तथा मञ्चनपण्डितः ॥ २५ ॥  
कोटिपल्याभिधः श्रीमानुद्भटः करुणानिधिः ॥  
अन्येऽप्येवंविधाः शैवाः स्थापयित्वा युगे युगे ॥ २६ ॥  
शिवभक्तिमिमां सम्यक् कैलासपदमाययुः ॥  
अद्य ब्रह्मकुले शुद्धे नास्ति भक्तस्तव प्रभो ॥ २७ ॥  
अतो वर्णान्तरेष्वेवं तव भक्तिर्न दृश्यते ॥  
तुश्यं निवेदितुं सर्वं तव्दन्तिकमुपागतः ॥ २८ ॥  
  
प्। ११) एतच्छ्रुत्वा महादेवः सर्वलोकनमस्कृतः ॥  
शैलादिं समवेक्ष्याशु बभाषे मधुरं वचः ॥ २९ ॥  
यदा यदा तु शैवस्य हानिर्धर्मस्य जायते ॥   
तदा तदाऽवतार्य त्वं स्थापयस्व वरानन ॥ ३० ॥  
धर्मं वेदान्तवाक्यैकतात्पर्यमतिपावनम् ॥  
प्रत्यक्षादिप्रमाणानि दर्शयित्वैव निन्दकान् ॥ ३१ ॥  
परिभूय महाभाग ब्रह्मणानपि भूतले ॥  
वर्णाचारानुरोधेन शैवाचारान् प्रवर्तय ॥ ३२ ॥  
वर्णाचारुषु सर्वेषु शैवभक्तिं प्रकाशय ॥  
मद्भक्तिस्थापनं कृत्वा वीरशैवान् समुद्धर ॥ ३३ ॥  
इत्युक्तो देवदेवेन शैलादिरमितद्युतिः ॥  
राहुग्रस्त इवादित्यः क्षणं तस्थौ विचिन्तयन् ॥ ३४ ॥  
अनुस्मृत्य ततः शापं पार्वत्या दत्तमुल्बणम् ॥  
अङ्गीचकार मनसा ह्यलङ्घ्यमिति निश्चयाअत् ॥ ३५ ॥  
शैलादिहृदयं ज्ञात्वा पार्वतीरमणः शिवः ॥  
निश्चिन्तो भव नन्दीश मद्वचः शृणु भक्तितः ॥ ३६ ॥  
त्वामहं पुत्रगर्भस्थं दीक्षयिष्यामि शैवया ॥  
सङ्गमेश्वररूपेण भविष्यामि गुरुस्तव ॥ ३७ ॥  
लिङ्गधारणदीक्षां च करिष्यामि यथाविधि ॥  
वसामि लिङ्गरूपेण तवाङ्गत्रितये सदा ॥ ३८ ॥  
भक्तवेषधरो भूत्वा चरिष्यामि त्वया सह ॥  
त्वया सह गणानेतान् स्वतन्त्रान् प्रेषितुं क्षमः ॥ ३९ ॥  
भविष्यामि वृषेन्द्राहं वसिष्ये त्वदधीनकः ॥  
  
प्। १२ ) इति प्रबोध्य नन्दीशं प्रेषयामास शङ्करः ॥ ४० ॥ वृत्तम् ॥  
इति परमरहस्यं वेदवेदान्तगम्यं परशिवभणितं तत्कार्यमावश्यकं   
मे ॥  
इति मनसि निधाय प्रत्ययान्नन्दिकेशः क्षणमनु हृदि दध्यौ शाङ्करं   
पादपद्मम् ॥ ४१ ॥  
  
इति श्रीबादरायणमहर्षिप्रणीते बसवपुराणे स्वरूपग्रन्थे   
परमरहस्ये कुमारागस्त्यसंवादे   
नारदप्रश्नशिवाज्ञाप्रशंसनं नाम द्वितीयोऽध्यायः   
  
प्। १३) तृतीयोऽध्यायः ।  
श्रीशिवाय नमः  
  
कुमारगस्त्यसंवादे नन्दीश्वरव्रतप्रतिपादकस्तृतीयोऽध्यायः   
प्रारभ्यते इत्थमुक्त्वा कुमारोऽसौ कुम्भजं मुनिपुङ्गवम् ॥  
नन्दीश्वरावतरणहेतुमाह षडाननः ॥ १ ॥  
कुमार उवाच ॥  
ततो नन्दीश्वरः श्रीमान शिवयोगपरायणः ॥  
देशं विचिन्तयामास स्वावतारार्थमुत्तमम् ॥ २ ॥  
अनुज्ञातः शिवेनैव सर्वतत्वार्थवेदिना ॥  
एवं प्रदृष्टमनसा नन्दिना च महात्मना ॥ ३ ॥  
शिवभक्तिं मर्त्यलोके नित्यं स्थापितुमुत्तमाम् ॥  
कैलासादाययौ तूर्णं नारदो मुनिसत्तमः ॥ ४ ॥  
जम्बूद्वीपे महापुण्ये मुनिभिः परिवारिते ॥  
श्रीशैलस्य च वायव्यभागे पुण्याश्रमावृते ॥ ५ ॥  
कर्णाटविषये रम्ये कर्मसिद्धिप्रदायके ॥  
हिङ्गुलीपुरमुत्कृष्टं प्रविवेश मुनीश्वरः ॥ ६ ॥  
विचित्रतोरणोपेतं नानारत्नैकशोभितम् ॥  
विवेश मादिराजस्य गृहं त्रिदशसंयमी ॥ ७ ॥  
यतव्रतं मादिराजं मादाम्बां च पतिव्रताम् ॥  
ददर्श दम्पती तत्र चिन्ताव्याकुलमानसौ ॥ ८ ॥  
तावुत्थाय महावेगादभिजग्मतुरादरात् ॥  
दधतुर्मधुपर्कं तावर्घ्यपाद्यपुरःसरम् ॥ ९ ॥  
अथोपविष्टः स मुनिः स्वर्णपीठे मनोहरे ॥  
प्राह गम्भीरया वाचा मन्दस्मितमुखाम्बुजः ॥ १० ॥  
नारद उवाच ॥  
मादिराज महाभाग सर्वशास्त्रार्थपारग ॥  
  
प्। १४) कच्चित्ते कुशलं व्रह्मन् कच्चिद्भक्तेस्तवानघ ॥ ११ ॥  
मादाम्बापि महाभागा पातिव्रत्यपरायणा ॥  
दृढव्रतातिथेया सा शुभाचारानुवर्तिनि ॥ १२ ॥  
दिवा सुधांशुवदिदं निशि पद्ममिवाननम् ॥  
दृश्यतेऽस्याः प्रभाहीनं चिन्तया परिशोषितम् ॥ १३ ॥  
कारणं वद चिन्तायास्तत्वतो मे द्विजोत्तम ॥  
तच्छ्रुत्वा मादिराजोऽपि गृहिणीः समचोदयत् ॥  
विनयात्प्रत्युवाचेदं मादाम्बा मुनिपुङ्गवम् ॥ १४ ॥  
मादाम्बोवाच ॥ भवादृशा महात्मानो वीतरागा ह्यकल्मषाः ॥  
परप्रयोजनासक्तहृदयाः पुण्यवृत्तयः ॥ १५ ॥  
परापत्तूलसङ्घातपावकीकृतबुद्धयः ॥  
महर्षयोऽपि व्यासाद्याः स्मर्तारः शंसितव्रताः ॥ १६ ॥  
प्रशस्यन्ते चतुर्वेदैश्चार्तत्राणपरायणाः ॥ १७ ॥  
पुन्नाम्नो नरकान्त्राता पुत्र एव न चापरः ॥  
पितॄणामृणनिर्मोक्षदक्षः पुत्रः प्रकीर्तितः ॥ १८ ॥  
ब्रह्मन भाग्यविहीनाया न जातो मम पुत्रकः ॥  
पुत्रहीना भवेन्नारी विधवासदृशी मुने ॥ १९ ॥  
वन्ध्यात्वं हि महादुःखं नारीणां मुनिपुङ्गव ॥  
सर्वव्रतानि चीर्णानि कामयन्त्या सुतं मया ॥ २० ॥  
धनान्यपि बहून्न्येवं दत्तानि द्विजपाणिषु ॥  
  
प्। १५) तथापि पुत्रलाभो मे नास्ति संयमिनां वर ॥ २१ ॥  
अतो भाग्यविहीनां मां चिन्तैका बाधते भृशम् ॥  
एवमुक्तस्तया देव्या नारदः प्रत्यभाषत ॥ २२ ॥  
नारद उवाच ॥  
पूर्वजन्मनि या नारी रजःसाङ्कर्यकारिणी ॥  
वन्ध्या भवति सा नारी नात्र कार्या विचारणा ॥ २३ ॥  
देवार्चनादिसर्वेषु पितृश्राद्धादिकर्मसु ॥  
नियुक्ता पाककरणे वनिता वरवर्णिनी ॥ २४ ॥  
पाकमध्ये रजो दृष्ट्वा ज्ञात्वा दोसं विशेषतः ॥  
पाकवैय्यर्थ्यशङ्का या न बभाषेत वै यदि ॥ २५ ॥  
तेन दोषेण महता भवेद्वन्ध्या न संशयः ॥  
ज्ञातमात्राद्बहिर्गच्छेन्न हि वन्ध्येति स्मृता ॥ २६ ॥  
अतस्तद्दोषशमनं व्रतमेकं ब्रवीमि ते ॥  
तत्प्रभावात्पुत्रमेकं प्राप्स्यसि त्वं न संशयः ॥ २७ ॥  
नन्दिव्रतमिति ख्यातं त्रिषु लोकेषु विश्रुतम् ॥  
सदाचार्योपदेशेन व्रतमेतत्समाचरेत् ॥  
मादाम्बापि महाभागा प्रत्युवाच मुनिं ततः ॥ २८ ॥  
मादाम्बोवाच ॥ भो भो व्रह्मन् महाभाग परार्थैकप्रयोजन ॥  
आचार्य त्वमिहायातो ह्मावयोर्भाग्यगौरवात् ॥ २९ ॥  
इदं शरीरममलं प्राणान्प्रियतमानपि ॥  
गृहान् गृहस्थितं द्रव्यं दास्यामि तव संयमिन् ॥ ३० ॥  
किं तद्व्रतं त्वदुक्तं यत् तस्य का देवता स्मृता ॥  
  
प्। १६) कथं कार्यं कया चीर्णं पूर्वं सर्वं वदाधुना ॥ ३१ ॥  
नारद उवाच ॥  
माघकृष्णचतुर्दश्यां व्रतमेतदुपक्रमेत् ॥  
प्रातः स्नात्वा शुचिर्भूत्वा नत्वा शिवपदाम्बुजे ॥ ३२ ॥  
त्रिपुण्ड्रयुक्तानिटिला राजत्कुङ्कुममण्डिता ॥  
रुद्राक्षमालाभरणा शिवध्यानपरायणा ॥  
प्रतः शिवालयं गत्वा चानिषिद्धिं शिवं यजेत् ॥ ३३ ॥  
वृषस्य वृषणं स्प्र्ष्ट्वा शृङ्गमध्यावलोकनम् ॥  
सप्तजन्मफलं पापं तत्क्षणादेव नश्यति ॥ ३४ ॥  
रुद्रसूक्तैः प्रशस्तैश्च वेदत्रितयवर्तिभिः ॥  
बोधायनोक्तमार्गेण श्रीरुद्रेणाभिषेचयेत् ॥ ३५ ॥  
तत्पुरस्थं च शैलादिं शिवभक्ताग्रयायिनम् ॥  
तैलेन वृषगायत्र्या सर्वाङ्गं परिषेचयेत् ॥ ३६ ॥  
बिल्वपत्रैः प्रशस्तैश्च कुसुमैर्विविधैरपि ॥  
नन्दिनं पूजयेद्भक्त्या धूपदीपपुरःसरम् ॥ ३७ ॥  
तस्मिन् दिने व्यतिते तु परेद्युर्ब्राह्मणान् बहुन् ॥  
शैवान् पाशुपताचारान् भोजयेत् प्रीतिसंयुता ॥ ३८ ॥  
मासे मासेऽपि कर्तव्यं व्रतमेवं शुचिस्मिते ॥  
संवत्सरत्रये पूर्णे शिवरात्र्यां वरानने ॥ ३९ ॥  
शिवस्य पूजनं कृत्वा नन्दिनं परिपूजयेत् ॥  
नन्दिनः स्वर्णशृङ्गारदिकिङ्किणी स्वर्णनिर्मिताम् ॥ ४० ॥  
अष्टापदान् खुरान् रम्यान् नियम्य नियमान्विता ॥  
अलङ्कृत्वा दिव्यवस्त्रैर्भूषणैर्नन्दिकेश्वरम् ॥ ४१ ॥  
  
प्। १७) वृषभेन्द्रध्यानयुक्ता भक्तितः परिपूजयेत् ॥  
आचार्यं पूजयेत्पश्चात् ब्राह्मणांल्लिङ्गधारिणः ॥ ४२ ॥  
एकादश वदेद्भक्त्या ऋत्विजो वेदपारगान् ॥  
शैवाग्निं जनयित्वा तु यथावन्नियमान्विता ॥ ४३ ॥  
सहस्रं वृषगायत्र्या हुवेदाज्येन सुन्दरि ॥  
पयसा च हुवेदेवं चणकैश्च तथा हुवेत् ॥ ४४ ॥  
समिद्भिश्च हुवेदेवं बिल्वपत्रैस्तदा हुवेत् ॥  
तिलैरपूपकैश्चैव लाजैर्गोधूमकैस्तथा ॥ ४५ ॥  
मुद्गैर्माषैः कुलुस्थैश्च (कुलित्यैश्च) प्रत्येकं च सहस्रशः ॥  
एवं कृत्वा ततः क्षीरैः सहस्रं तर्पणं चरेत् ॥ ४६ ॥  
ब्राह्मणान् भोजयेत् पश्चात् दक्षिणादानपूर्वकम् ॥  
ततः स्वयं च भुञ्जेत मित्रबन्धुसहोदरैः ॥ ४७ ॥  
एतद्व्रते कृते देवि तव पुत्रो जनिष्यति ॥  
एवं कृत्वाऽदितिः पूर्वं पुत्रमाप सुरेश्वरम् ॥ ४८ ॥  
नन्दिव्रतप्रभावेन चतुराश्रमवर्णकाः ॥  
सत्पुत्रान्प्रापुरुर्व्यां च केचित्सद्गतिमापिरे ॥ ४९ ॥  
स्त्रियश्च विधवाश्चापि सतीत्वं प्राप्नुवन्ति ताः ॥  
काश्चिन्मृतपतिप्राणलब्धाः सन्ति महीतले ॥ ५० ॥  
एवमुक्त्वा मुनिवरः कामचारो जगाम सः ॥   
मादाम्बापि व्रतपरा तस्थौ स्वभवनान्तरे ॥ ५१ ॥  
एतस्मिन्नन्तरे नन्दी स्वयं तूर्णमुपागतः ॥  
मादाम्बागर्भदेशं तं प्रविवेशाथ जन्मने ॥ ५२ ॥  
तदा दौहृदचिन्हानि तस्याः सञ्जज्ञिरे भृशम् ॥  
वक्ष्ये तद्गर्भचिन्हानि शृणु कुम्भज सादरम् ॥ ५३ ॥  
  
प्। १८) भविना नान्नभोगः स्याद्गभस्थस्य शिशोरिव ॥  
शिल्या च चिन्तयाअ नित्यं वमते वरवर्णिनी ॥ ५४ ॥  
अमृतांशोर्निवासेन पुत्रस्य जठरे तथा ॥  
क्षुधा न जायते नूनं तस्याः कुम्भज सर्वदा ॥ ५५ ॥  
जलजाक्ष्या गर्भदेशे सद्भक्तिरुचिमान् शिशुः ॥  
स्थितस्तेनैव रुचयो न जायन्तेऽन्यवस्तुषु ॥ ५६ ॥  
पाण्डुराङ्गस्य देहस्य मूर्तेः स्थित्यैव पाण्डुता ॥  
शरीरे कलिता तस्या मादाम्बायाः समन्ततः ॥ ५७ ॥  
जृम्भते वक्त्रविकृतीः कुर्वन्तीव सुतागमे ॥  
शिवमूर्तिवशेनैव योगनिद्रेव शाम्भवी ॥ ५८ ॥  
निद्रा तामाप सततं मादाम्बां वरवर्णिनीम् ॥   
गर्भस्थनीलकण्ठस्य कण्ठसंस्थितनीलिमा ॥ ५९ ॥  
मादाम्बायाः कुचद्वन्दे चकारावासमद्भुतम् ॥  
नीलचूचुकसंशोभि पीनोत्तुङ्गस्तनद्वयम् ॥ ६० ॥  
भ्रमराक्रान्तकमलकोशद्वन्द्वमिवाबभौ ॥  
  
प्। १९) अपरिच्छिन्नदेवेशो यथा गर्भमवाप सः ॥ ६१ ॥  
तथा सर्वजनादृश्यं मध्यं तत्याज सूक्ष्मताम् ॥  
नेत्रप्रान्तौ च मसृणौ मीलिताक्षिप्रवेशतः ॥ ६२ ॥  
मादाम्बाया महादेव्याः किञ्चिन्निम्नौ बभूवतुः ॥  
योगिहंसप्रवेशेन मन्दयाना बभूव सा ॥ ६३ ॥  
निस्पृहस्य निवासेन मादाम्बायास्तदा मुने ॥  
अरतिश्चापि सञ्जज्ञे सर्वेष्वपि च वस्तुषु ॥ ६४ ॥  
एवमादीनि चिन्हानि मादाम्बायाश्च जज्ञिरे ॥  
सर्वं श्रुत्वा सखीवाक्यं तत्पतिर्मुदमाययौ ॥ ६५ ॥  
संवत्सरत्रयं जातं न जातस्तु तनूभवः ॥   
नन्दीश्वरस्तदुदरे यथा कैलासमन्दिरे ॥ ६६ ॥  
अनुध्यायन्महादेवं सुखेनैवावसन्मुने ॥  
कदाचिद्भर्भभारेण दुःखिता साऽप्यचिन्तयत् ॥ ६७ ॥  
अधुना नारदवचो मत्प्राणान्तकरं किमु ॥  
व्रतलोपस्तु जातः किं मम भाग्यविपर्ययात् ॥ ६८ ॥  
अन्तर्वत्नी कर्कटीव प्राणांस्त्यक्ष्यामि किन्न्वहम् ॥  
सम्बाधहेतुः सञ्जातः प्रसादात्परमेष्ठिनः ॥ ६९ ॥  
एवं सञ्चिन्त्य बहुधा मादाम्बा दुःखकर्शिता ॥   
ततः शिवालयं गत्वा प्राणिपत्य सदाशिवम् ॥ ७० ॥  
  
प्। २०) विज्ञाप्य च महादेवं पुनः स्वगृहमाययौ ॥  
आगत्य कुत्रचिद्गेहे गर्भभारसमाकुला ॥ ७१ ॥  
श्रान्ता सुष्वाप मादाम्बा पर्यङ्के पद्मलोचना ॥  
स्वप्ने सन्निहितः साक्षात् कूडलीसङ्गमेश्वरः ॥  
प्राह गम्भीरया वाचा साम्बश्चन्द्रार्धशेखरः ॥ ७२ ॥  
सङ्गमेश्वर उवाच ॥  
मा भैषीस्त्वं महाभागे विस्तीर्णायतलोचने ॥  
भवत्याः प्रसवः कालो ह्यद्य सन्निहितोऽभवत् ॥ ७३ ॥  
वृत्तन्तं तव वक्ष्यामि गर्भस्थस्य शिशोः शृणु ॥  
शिलादो नाम योगीन्द्रस्तपस्तेपे सुदारुणम् ॥ ७४ ॥  
श्रीशैलस्य नगेन्द्रस्य भागे नैरृतिपालिते ॥   
महानन्द्यभिधे क्षेत्रे नानामणिविचित्रिते ॥ ७५ ॥  
सिद्धगन्धर्वयक्षेशकिन्नरैरुपसेविते ॥  
कल्पवृक्षतरुच्छायानिषण्णमुनिसङ्कुले ॥ ७६ ॥  
नीराहारो मासमेकं मासं तु पवनाशनः ॥  
पर्णाशनो मासमेकमभक्ष्यो मासमेव च ॥ ७७ ॥  
ग्रीष्मे पञ्चाग्निमध्यस्थो वर्षासु स्थण्डिले स्थितः ॥  
कण्ठलग्नजले स्थित्वा हेमन्तेऽत्यन्तशीतले ॥ ७८ ॥  
तपश्च्कार सततं ध्यायन् साम्बं महेश्वरम् ॥  
तपसा जनितो धूमः सर्वलोकांश्च व्यानशे ॥ ७९ ॥  
तपःसञ्जनितादग्नेर्लोकाः सप्त प्रजज्वलुः ॥  
तप्यतस्तस्य सम्भीता लोकपालाः सुरेश्वराः ॥ ८० ॥  
  
प्। २१) स्वाधिकारच्युतेर्भीता विषण्णहृदयाः परम् ॥  
आगत्य ब्रह्मणो लोकं ब्रह्माणमिदमब्रुवन् ॥ ८१ ॥  
देवा ऊचुः ॥  
चतुर्मुख महाभाग लोकाः सृष्टास्त्वया विभो ॥  
मोदमानाश्च तिष्ठन्ति स्वस्वकर्मानुसारतः ॥ ८२ ॥  
श्रीपर्वते महापुण्ये शिलादो मुनिसत्तमः ॥  
तपस्तपति योगीन्द्रो बहवो वत्सरा गताः ॥ ८३ ॥  
वयं तत्तपसा भीतास्त्वदन्तिकमुपागताः ॥  
भीत्या सम्प्रार्थितो देवैर्ब्रह्मा तान् प्रत्यभाषत ॥ ८४ ॥  
ब्रह्मोवाच् ॥   
भवतामाधिपत्येऽस्मिन् न स्पृहा वर्तते मुनेः ॥  
शिवभक्ता महात्मानः शिवव्रतपरायणाः ॥ ८५ ॥  
ब्रह्मविष्ण्वादिलोकेषु निःस्पृहा निरुपप्लवाः ॥  
मया प्रदीयमानेषु वरेष्वपि पराङ्मुखाः ॥   
अतो हि मादृशानां तु न शक्तिस्तन्निवारणे ॥ ८६ ॥  
शिवः संवर्तते साक्षात्कैलासे पर्वतोत्तमे ॥  
अतस्तदन्तिकं गत्वा याचयध्वं सुरेश्वराः ॥ ८७ ॥  
तेनेदं क्रियते कार्यमितरेषां तु द्रुलभम् ॥  
इति सम्बोधिता देवाः कैलासगिरिमाययुः ॥ ८८ ॥  
तत्र साम्बं महादेवं चन्द्रार्धकृतशेखरम् ॥  
प्रणम्य दण्डवद्भूमौ तुष्टुवुर्विदिधैः स्तवैः ॥ ८९ ॥  
स्तुवतां सर्वदेवानां साम्बः सत्यादिलक्षणः ॥  
वामार्धभागविलसद्धिमवत्पुत्रिकाविभुः ॥ ९० ॥  
  
प्। २२) अविरासीन्महादेवः पिनाकी वृषभध्वजः ॥  
ततः प्राह सुरान्सर्वान् कुशलप्रश्नपूर्वकम् ॥ ९१ ॥  
साम्ब उवाच ॥  
किमर्थमागता यूयं सर्वे सम्भूय भो सुराः ॥  
युष्माकं राक्षसैर्बाधा किमद्य समुपागता ॥ ९२ ॥  
कालकूटादिवस्तूनि जातानि किमु साम्प्रतम् ॥  
विष्णोर्बलवतश्चास्य किमसाध्यमुपागतम् ॥ ९३ ॥  
सर्वप्रपञ्चसंस्रष्टुर्विधातुः किमवस्थितम् ॥  
यूयं देवा यथावन्मे ब्रूतागमनकारणम् ॥ ९४ ॥  
देवा ऊचुः ॥  
शिलादो नाम योगीन्द्रस्तपस्तपति भूतले ॥  
तस्यैव तपसा लोकाः प्रदग्धाश्च चतुर्दश ॥ ९५ ॥  
तेन भीता वयं सर्वे त्वदन्तिकमुपागताः ॥  
अस्माभिः कारणं किंवा न ज्ञातं तत्र शङ्कर ॥ ९६ ॥  
त्राहि नः पार्वतीनाथ कृपया परमेश्वर ॥  
इति सम्प्रार्थितः शम्भुर्देवदेवस्त्रिलोचनः ॥ ९७ ॥  
आरुह्य वृषभं दिव्यं पार्वत्या सह शङ्करः ॥  
ब्रह्मणा विष्णुना चैव सुरैः सर्वैः समन्वितः ॥ ९८ ॥  
आजगाम तपोदेशं यत्रास्ते मुनिपुङ्गवः ॥  
योगं विहाय मुनिराट् तमपश्यन्त्रिलोचनम् ॥ ९९ ॥  
प्रणम्य पार्वतीनाथं दण्डवधद्धरणीतले ॥  
तुष्टाव विविधैः स्तोत्रैरृग्यजुःसामसम्भवैः ॥ १०० ॥  
  
प्। २३) सर्वेषां कारणानां च कारणाय नमो नमः ॥  
यज्वनां फलदात्रे च यज्ञरूपाय ते नमः ॥ १०१ ॥  
अशेषयोगगम्याय योगरूपाय ते नमः ॥  
भक्तस्थलस्वरूपाय भक्तिगम्याय ते नमः ॥ १०२ ॥  
माहेश्वरस्थलज्ञाय महेशस्थलरूपिणे ॥  
प्रसादिस्थलरूपाय प्रसादिस्थलवेदिने ॥ १०३ ॥  
प्राणलिङ्गिस्थलज्ञाय प्राणलिङ्गिस्थलात्मने ॥  
नमः शरणरूपाय नमः शरणवेदिने ॥ १०४ ॥  
ऐक्यस्थलस्वरूपाय स्वरूपैक्यस्थलात्मने ॥  
भावलिङ्गस्वरूपाय प्राणलिङ्गस्वरूपिणे ॥ १०५ ॥  
इष्टलिङ्गात्मने तुश्यं गुरुरूपाय ते नमः ।  
एवं स्तुतो महादेवः पार्वतीप्राणवल्लभः ॥ १०६ ॥  
साम्ब उवाच ॥  
भो भोः शिलाद मद्भक्त तुष्टोऽहं तापसोत्तम ॥  
किमीप्सितं तवास्त्यद्य तत्ते दास्यामि साम्प्रतम् ॥ १०७ ॥  
तपसा तव तुष्टोऽहं त्वद्भक्तेस्तु वशं गतः ॥  
॥ शिलाद उवाच ॥  
देवदेव महाभाग यदि तेऽस्ति कृपा मयि ॥  
छायासु कल्पवृक्षाणां संश्तितानामिव प्रभो ॥ १०८ ॥  
गृहाङ्गणे तु सम्बद्धकामधेनुवतामिव ॥  
अन्यकामः किमस्त्यद्य त्वत्प्रसादं विना प्रभो ॥ १०९ ॥  
अतस्त्वत्पादकमलध्यायिनो मम शङ्कर ॥  
भक्तिमेव परां देहि त्वत्पदद्वयनिश्चलाम् ॥ ११० ॥  
  
प्। २४) इतः सम्प्रार्थनीयं मे नान्यदस्ति महेश्वर ॥  
तथापि कामये किञ्चिद्वरम् अद्धृदयस्थितम् ॥ १११ ॥  
त्वत्पादपद्मयुगलभ्रमरायितचेतसम् ॥  
शिवभक्तं महात्मानं शिवव्रतपरायणम् ॥  
पुत्रं देहि महाभाग कृपाऽस्ति तव चेन्मयि ॥ ११२ ॥  
इति सम्प्रार्थितः शम्भुर्देवदेवस्त्रिलोचनः ॥  
तथास्त्विति प्रतिज्ञाय सह देवैस्तिरोदधे ॥ ११३ ॥  
ततः पुत्रो मुनेर्जातो नन्दीशः शंसितव्रतः ॥  
सोऽप्यष्टवर्षको बालस्तपसा परमेश्वरम् ॥ ११४ ॥  
तोषयित्वा जगद्योनिं शङ्करं लोकशङ्करम् ॥  
वाहनत्वमनुप्राप्तो गणाधीशत्वमन्वगात् ॥ ११५ ॥  
केनचित्कारणेनाद्य त्वद्गर्भं समुपस्थितः ॥  
गर्भस्थितोऽपि बालोऽयं योगी योगैकतत्परः ॥ ११६ ॥  
वृत्तम् ॥ कान्ते तावकगर्भनामनि गुहामध्ये तु नन्दिश्वरः   
प्राणापानयुगं निरुध्य निवसत्यद्यैश्वरं तेजसम् ॥  
आधारादिसमस्तचक्रनिचयं नित्वोर्ध्वमत्युज्वलं, यश्चक्रे   
मतिमात्मनश्च सततं ध्यायन् बहिर्निर्गमे ॥ ११७ ॥  
  
इति श्रीबादरायणमहर्षिप्रणीते बसवपुराणे स्वरूपग्रन्थे   
नन्दिव्रतयुक्तमादाम्बागर्भमहिमाऽभिवर्णनं तृतीयोऽध्यायः   
॥  
  
  
प्। २५) चतुर्थोऽध्यायः   
श्रीगुरुभ्यो नमः   
  
मादाम्बा सङ्गमेशानं स्वपुरोभागसंस्थितम् ॥  
हर्षसम्फुल्लहृदया स्वप्नेतं प्रत्यभाषत ॥ १ ॥  
(मादाम्बोवाच) कस्त्वं देव महाभाग येनेत्थं परिभाषितम् ॥  
इदानीं श्रोतुमिच्छामि योगमाहात्म्यमुत्तमम् ॥  
कृपया वद सर्वेषां रहस्यं सविशेषकम् ॥ २ ॥  
सङ्गमेश उवाच ॥   
सङ्गमेशोऽहमधुना तव सन्निहितोऽभवम् ॥  
वक्ष्यामि योगमाहात्म्यं शृणु त्वं वरवर्णिनि ॥  
मूलाधाराभिधं चक्रं चतुर्दलमुदीरितम् ॥ ३ ॥  
स्वाधिष्ठानाभिधं चक्रं लिङ्गस्थं षड्दलान्वितम् ॥  
चक्रं तु मणिपूरख्यं नाभिस्थं दशपत्रकम् ॥ ४ ॥  
अनाहताभिधं चक्रं द्वादशारं हृदि स्थितम् ॥  
विशुद्धिचक्रं कण्ठे तु षोडशारमुदीरितम् ॥ ५ ॥  
आज्ञा (अग्नि) चक्रं भ्रुवोर्मध्ये द्विदलं परिकीर्तितम् ॥  
तस्योर्ध्वं शिरसि स्थाने सहस्रारं तु तिष्ठति ॥ ६ ॥  
सहस्रारे स्थितं चन्द्रमण्डले परिशोभितम् ॥  
नकारोऽस्ति महाभागे मूलाधारे चतुर्दले ॥ ७ ॥  
आचारलिङ्गनामाऽसौ पृथ्वितत्त्वस्वरूपभृत् ॥  
स्वाधिष्ठने मकारोऽस्ति गुरुलिङ्गस्य वाचकः ॥ ८ ॥  
जलतत्वस्वरूपश्च वेदितव्यो वरानने ॥  
  
प्। २६) शिकारो मणिपूरेऽस्ति शिवलिङ्गस्य वाचकः ॥ ९ ॥  
तेजस्तत्त्वात्मकः साध्वि नात्र कार्या विचारणा ॥  
अनाहते तु वाकारश्चरलिङ्गस्य वाचकः ॥ १० ॥  
वायुतत्त्वमयः साध्वि विद्वद्भिः परिकीर्तितः ॥  
विशुद्धे तु यकारोऽस्ति प्रसादस्य च वाचकः ॥ ११ ॥  
आकाशतत्त्वमित्येवमागमैः परिकीर्तितः ॥  
आज्ञा (अग्नि) चक्रे त्रयीरूपः प्रणवोस्ति त्रिमात्रकः ॥ १२ ॥  
वाचकश्च महानाम्नो मनस्तत्वस्वरूपभृत् ॥  
पञ्चाक्षरीमहामन्त्रः प्रणवेन षडक्षरः ॥ १३ ॥  
प्राज्ञतैजसविश्वाश्च यदा यत्न लयं ययुः ॥  
तदास्ति तत्र मादाम्ब सा काष्ठाऽऽख्या पर कला ॥ १४ ॥  
देहस्य नासारन्ध्रे द्वे ईडापिङ्गलसञ्ज्ञिके ॥  
तयोर्निरोधने प्राणो ह्यग्निचक्रं भिनत्त्यसौ ॥ १५ ॥  
तस्मिन्विभेदिते प्राणः सुषुम्नामार्गमास्थितः ॥  
सुषुम्नामार्गगे प्राणे भुजङ्गी बोध्यति स्वयम् ॥ १६ ॥  
आधारस्योर्ध्वभागे तु स्वाधिष्ठानादधः स्थितम् ॥  
भिनत्ति वैधसग्रन्थिं त्रिरावृत्तां महत्तराम् ॥ १७ ॥  
मणिपूरोर्ध्वभागे तु द्वादशारादधः स्थिताम् ॥  
विष्णुग्रन्थि भिनत्त्याशु स्वयं कुण्डलिनि परा ॥ १८ ॥  
विशुद्धस्योर्ध्वभागे तु आज्ञा (अग्नि) चक्रं सुशोभनम् ॥  
तदन्तरस्था विमला रुद्रग्रन्थिविभेदिनी ॥ १९ ॥  
तस्माच्चक्राद्विनिष्क्रम्य सहस्रारस्थितं परम् ॥  
चन्द्रबिम्बं समासाद्य चिच्छक्तिरुपजायते ॥ २० ॥  
सैव स्वाभाविकी शक्तिः शिवा हैमवती परा ॥  
चन्द्रमण्डलमध्यस्था शिवेनैव महात्मना ॥ २१ ॥  
यदा युक्ता भवेत्सर्वं तदा सर्वं न भासते ॥  
नास्ति किञ्चिच्छिवादन्यज्जगत्स्थावरजङ्गमम् ॥ २२ ॥  
सर्वं विलयमाप्नोति दृश्यमानं जगत्परम् ॥  
न जानाति तदा योगी कार्यं वाऽकार्यमेव वा ॥ २३ ॥  
बाल्स्तवैष गर्भस्थोऽप्येवं योगपरोऽभवत् ॥  
सम्बोधयाम्यहं देवि गर्भस्थं तव पुत्रकम् ॥ २४ ॥  
एवमुत्क्वा सङ्गमेशः स्वयं साम्बस्तिरोदधे ॥  
स्वप्नादुत्थाय सा देवी मादाम्बा हृष्टमानसा ॥ २५ ॥  
बन्धूनां स्वप्नवृत्तान्तमुवाचाशेषतस्त्विमम् ॥   
श्रुत्वा ते बान्धवाः सर्वे पितृमातृकुलोद्भवाः ॥ २६ ॥  
हर्षसम्फुल्लहृदयाः साधु साध्विति चाब्रुवन् ॥  
ननृतुर्मुदिताः केचित् केचित्सञ्जगुरादरात् ॥ २७ ॥  
पाणिसन्ताडनं चक्रुर्हासं केचिच्च चक्रिरे ॥  
एवं सम्बोध्य मादाम्बां सङ्गमेशः कृपाकरः ॥ २८ ॥  
तद्गर्भं समनुप्राप्य नन्दिनं समबोधयत् ॥  
भो भो नन्दिन् महाभाग लोकवन्द्यपदद्वय ॥ २९ ॥  
  
प्। २८) आज्ञप्तस्त्वं मया पूर्वं किमर्थं गर्भमागतः ॥  
विस्मृत्य सर्वं शैलादे योगमार्गवशं गतः ॥ ३० ॥  
ध्यायन्मां हृदयान्तस्थमुषितो वत्सरत्रयम् ॥  
यदर्थं त्वं मयाऽऽदिष्टस्तत्सर्वं विस्मृतोऽसि किम् ॥ ३१ ॥  
अतो निष्क्रम्य सहसा कार्यं साधय साधय ॥  
सङ्गमेशैनैवमुक्तो नन्दिकेशो महामतिः ॥ ३२ ॥  
बुद्धिं चक्रे विनिर्गन्तुं मादाम्बागर्भदेशतः ॥  
ततः पुण्यमुहूर्ते तु सर्वलक्षणसंयुते ॥ ३३ ॥  
मीनस्थिते भृगोः पुत्रे मेषष्थे च दिवाकरे ॥  
तुलास्थिते च तत्पुत्रे कर्कटस्थे बृहस्पतौ ॥ ३४ ॥  
शशाङ्के रोहिणीसंस्थे मकरस्थे च भूसुते ॥  
शिशोरर्धोदये जाते लग्ने कर्कटसञ्ज्ञिके ॥ ३५ ॥  
सङ्गमेशस्तदा तूर्णमदृश्यत्वं समाययौ ॥  
भूतिपट्टं ततश्चक्रे स्वहस्तेनैव देशिकः ॥ ३६ ॥  
निक्षिप्य मस्तके हस्तं तस्य पद्मसमप्रभम् ॥  
तमः पटलमुत्सार्य तत्कारणशरीरगम् ॥ ३७ ॥  
शैवीं कलां समाकृष्य परात्परतरां गुरुः ॥  
शिशोर्भावेन संयोज्य मनसाऽयोजयत्स्वयम् ॥ ३८ ॥  
मनसा दृष्टिदेशं तु नीत्वा तां परमां कलाम् ॥  
षडध्वशोधितं लिङ्गं चन्द्रकान्तशिलामयम् ॥ ३९ ॥  
नीत्वा तत्र कलां सूक्ष्मां सन्निवेश्य कृपानिधिः ॥  
  
प्। २९)शैवीं पञ्चाक्षरीं पुण्यां प्रणवेन समन्विताम् ॥ ४० ॥  
निगूढं दक्षिणे कर्णे जजाप परमेश्वरः ॥  
ततस्तत्कण्ठदेशे तु चक्रे लिङ्गस्य धारणम् ॥ ४१ ॥  
कृत्वैवं चिन्मयीं दीक्षां सर्वशास्त्रेषु गोपिताम् ॥  
बालेन्दुविलसन्मूर्धा भालभागस्थलोचनः ॥ ४२ ॥  
काषायकन्थासञ्छन्नदीप्यमानतनुर्भृशम् ॥  
ताम्रकुण्डलसंशोभिकर्णद्वन्द्वविराजितः ॥ ४३ ॥  
भक्तवेषधरः श्रीमान्ं सङ्गमेशः परात्परः ॥  
पश्यन्तीषु च कान्तासु मादाम्बामाह देशिकः ॥ ४४ ॥  
अयि भद्रे महाभागे शिशोरस्य महामतेः ॥   
न कदापि पयो देहि लिङ्गमूर्तेरनर्पितम् ॥ ४५ ॥  
विश्वं वसति यत्रैतद्वसत्यत्र महेश्वरे ॥  
तवैव बालकः श्रीमान् मनोवाक्कायकर्मभिः ॥ ४६ ॥  
आद्यस्य च वकारस्य ह्यभेदेन बकारतः ॥  
एषोऽयं बालकः श्रीमान बसवेश्वरनामधृत् ॥ ४७ ॥  
परात्परे लिङ्गे ये वसन्ति महेश्वराः ॥  
गच्छ्त्येतान् स्वयं भक्त्या तेनाऽयं बसवेश्वरः ॥ ४८ ॥  
गत्यर्थकत्वे वाधातोरेतदर्थद्वयं स्थितम् ॥  
  
प्। ३०) महत्संसारचक्रेऽस्मिन् ये वसन्ति च दुर्जनाः ॥ ४९ ॥  
तान्गन्धते सदा बालो विश्वरक्षणतत्परः ॥  
हिंसागन्धेन शब्देन प्रोच्यते वरवर्णिनि ॥ ५० ॥  
सर्वदा तव बालोऽयं बसवेश इतीर्यते ॥  
कूडलीसङ्गमेशोऽहं मादाम्बे वरवर्णिनि ॥ ५१ ॥  
कप्पडीसङ्गमेशाख्यपट्टणे निवसाम्यहम् ॥  
मत्पुत्रोऽयं महाभागे लोकपालनतत्परः ॥ ५२ ॥  
शिवभक्तिपरो नित्यं तव पुत्रत्वमाप सः ॥   
तस्मादेनं महाभागे दिदृक्षुरहमागतः ॥ ५३ ॥  
गुरुरूपधरो ह्यत्र सर्वकाले वसाम्यहम् ॥  
एवमाज्ञाप्य सहसा सङ्गमेशस्तिरोदधे ॥ ५४ ॥  
तत्रारिष्टगृहान्तस्था वनिताः पङ्कजेक्षणाः ॥  
अन्योन्यमूचिरे महद्विस्मयाविष्टचेतसः ॥ ५५ ॥  
इदानीमागतः कोष्यमयोग्यं सूतिकागृहम् ॥  
लोकेऽस्मिन्पुरुषाः सर्वे न विशन्ति कदाचन ॥ ५६ ॥  
कथं वाऽन्तर्दर्धे तूर्णमाश्चर्यमिव भाति नः ॥  
मादाम्बाअऽनुग्रहार्थाय शिवः किं समुपागतः ॥ ५७ ॥  
  
प्। ३१) लिङ्गधारणमेतद्धि गर्भस्थस्य शिसोः कथम् ॥  
न दृष्टं न श्रुतं पूर्वं महत्यस्मिन् महीतले ॥ ५८ ॥  
लोके ये शिशवो जाताः सर्वे वर्णानुसारतः ॥  
तेषां नास्तीदृशं रूपं सर्वनेत्रावकुण्ठकम् ॥ ५९ ॥  
प्रसर्पन्ति न नेत्राणि बालस्य तनुवीक्षणे ॥  
यथा निदाघमध्याह्नभानुबिम्बं महोज्वलम् ॥ ६० ॥  
न शक्यमीक्षितुं तद्वद्बालो न प्रेक्षितुं क्षमः ॥  
अतो मादाम्बिकाभाग्यगौरवेण महेश्वरः ॥ ६१ ॥  
सर्वलोकैककर्ताऽयं शिवो जज्ञे न संशयः ॥  
अथवा षण्मुखः सोऽयं तारकासुरमारकः ॥ ६२ ॥  
भृङ्ग्यादिप्रमथानां च मध्ये कश्चिन्महत्तरः ॥  
सञ्जातः पुत्ररूपेण मादाम्बायामनुग्रहात् ॥ ६३ ॥  
एवं विवदमानासु कामिनीषु परस्परम् ॥   
सर्वसौभाग्यसम्पन्ना सुन्दर्येकाऽब्रवीत्तदा ॥ ६४ ॥  
केनापि हेतुना नन्दी मादाम्बायाः सुतोऽभवत् ॥  
नोचेद्गर्भस्थितस्यास्य कथं लिङ्गधृतिर्भवेत् ॥ ६५ ॥  
श्रुत्वैतद्विस्मिताः सर्वा जग्मुः स्वस्वगृहं प्रति ॥  
मादाम्बा मादिराजश्च दम्पती हर्षमापतुः ॥ ६६ ॥  
दीपानरिष्टभवनान्तरभागसंस्थान् भासा शिशोरतुलया   
हृतरश्मिपुञ्जान् ॥  
  
प्। ३२) मध्याह्नभाग इव सा निशि निष्प्रभांस्तान् दृष्ट्वाऽतिविस्मयमवाप   
मुदा जनित्री ॥ ६७ ॥  
  
इति श्रीबादरायणमहर्षिप्रणीते श्रीबसवपुराणे स्वरूपग्रन्थे   
नन्दिव्रतयुक्ते स्कन्दागस्त्यवादे बसवेशप्रादुर्भागो नाम   
चतुर्थोऽध्यायः ॥  
  
  
प्। ३३) पञ्चमोऽध्यायः  
श्रीगुरुभ्यो नमः   
  
षडाननवचः श्रुत्वा भक्त्या कुम्भोद्भवो मुनिः ॥  
प्रणम्य दण्डवद्भूमौ षण्मुखं पुनरब्रवीत् ॥ १ ॥  
अगास्त्य उवाच ॥  
एवं नन्दीश्वरो जातः सुरम्ये हिङ्गुलीपुरे ॥  
अस्य वृत्तान्तमाख्याहि भगवन्करुणानिधे ॥ २ ॥  
षण्मुख उवाच ॥  
आहूय भक्तान् लिङ्गाङ्कान् वीरशैवान् महागणान् ॥  
जङ्गमानेव तत्काले दम्पती तौ ववन्दन्तुः ॥ ३ ॥  
तदा सिंहासनान्येषां दत्वा प्रक्षाल्य तत्पदम् ॥  
भक्तहस्तार्पितं तेषां भूतिदानपुरःसरम् ॥ ४ ॥  
पादोदकं गृहीत्वा तौ गणानामेव दम्पती ॥  
क्षालयित्वा शिशोर्गात्रं ददौ भस्म विलेपतुः ॥ ५ ॥  
भेर्याविदाद्यघोषश्च दिगन्तान् व्यानशे तदा ॥  
दिव्यं बसवनामाख्यं चक्रतुस्तौ गणाज्ञया ॥ ६ ॥  
ततो मासद्वये जाते बालोनून (नर्घ्य) प्रभायुतः ॥  
सम्प्रवृद्धशरीरः सन् बालक्रीडां चकार सः ॥ ७ ॥  
मुष्टिं कृत्वा करयुगं चोर्ध्वञ्चाधश्च चिक्षिपे ॥  
ओङ्कारः सर्ववेदानामादावन्ते च दीयते ॥ ८ ॥  
तस्य मात्रात्रयं प्रोक्तं मुनिभिर्ब्रह्मवादिभिः ॥  
अकारश्च तथोकारो मकारोऽथ तृतीयकः ॥ ९ ॥  
अकारेणोच्यते ब्रह्मा उकारेणोच्यते हरिः ॥  
मकारेणोच्यते रुद्रः सर्वकारणकारणम् ॥ १० ॥  
  
प्। ३४) सत्यलोकस्त्वकारेण ह्युकारेण महामुने ॥  
वैकुण्ठलोकः कथितो दिवाकरसमप्रभः ॥ ११ ॥  
मकारेण तु रुद्रस्य लोकः कैलाससञ्ज्ञकः ॥  
लोकानामपि सर्वेषामूर्ध्वं ब्रह्माण्डखर्परः ॥ १२ ॥  
खर्परस्योर्ध्वभागे तु कोटिसूर्यसमप्रभः ॥  
अर्धमात्रात्मको लोकः सोमलोक इतीरितः ॥ १३ ॥  
भोक्तुं च सकलान् भोगान् शङ्करो लोकशङ्करः ।  
तत्रास्ते बहुभिर्देवैर्गणैः कल्पितविग्रहैः ॥  
आनयन्निव तल्लोकं क्रीडयामास सोऽर्भकः ॥ १४ ॥  
दधीचिना गौतमेन ये शप्ता ब्राह्मणाधमाः ॥  
निन्दयन्निव तान् सर्वान् बालो लालां व्यचिक्षिपत् ॥ १५ ॥  
ये च कर्मैकनिरता हित्वा साम्बं सदाशिवम् ॥  
देवान्तरेषु ये भक्ता ये त्रिपुण्ड्रविवर्जिताः ॥ १६ ॥  
लिङ्गानर्पितवस्तूनां भोक्तारो ये द्विजाधमाः ॥  
ये शम्भुपादसलिलप्रसादानां च निन्दकाः ॥ १७ ॥  
शिवस्य निन्दका ये तु शिवभक्तैकनिन्दकाः ॥  
तेषां जन्म किमेतद्धि जीवनं काकजीवनम् ॥ १८ ॥  
एवं सञ्चिन्त्य बालोऽयं प्रहसन्निव कुम्भज ॥  
पदे पदे स्वयं हासं चकारार्भकसत्तमः ॥ १९ ॥  
समये स्तन्यपानस्य तूष्णीं भावेन संस्थिताः ॥  
शिवप्रसादलीलायां मग्नः सन्निव भासते ॥ २० ॥  
  
प्। ३५) शिवानन्दरसं साक्षात् कृत्वा करगतं शिशुः ॥  
चिक्षेप वदने स्वीये रुच्यासक्त्या करद्वयम् ॥ २१ ॥  
बालः शिवपदाम्भोजध्याननिष्ठो विचेष्टितः ॥  
मदागमनकार्यस्य चिरकालो गतोऽधुना ॥  
इतीव बसवेशोऽयमुल्ललास पुनः पुनः ॥ २२ ॥  
गानश्रवणमात्रेण शिवस्य परमात्मनः ॥  
छद्मना रोदनस्यास्यानन्दाश्रूणि विनिर्ययुः ॥ २३ ॥  
भवबाधासमाक्रान्तदुःखैकाक्रान्तचेतसाम् ॥  
विरराज महातेजा दुःखमाकुलयन्निव ॥ २४ ॥  
उद्वर्तनक्रियां चक्रे भूमौ सोऽर्भकसत्तमः ॥  
महेश्वरपदद्वन्द्वे नतिं कर्तुमिवादरात् ॥ २५ ॥  
शिवभक्तिं व्यतीतां स तूत्थापयति सर्वथा ॥  
इतीव बसवेशोऽयं चकारोन्नमितं शिरः ॥ २६ ॥  
एतां पद्मासनासीनवृत्तिं सर्वोत्तमोत्तमाम् ॥  
अभ्यसन्निव योगानां साधनार्थं प्रमोदतः ॥  
बसवेशस्तु बालोऽयं न्यषीदत्पृथिवीतले ॥ २७ ॥  
द्वितीयशम्भुर्नन्दीशस्त्वहमेव न चापरः ॥  
इतीव गमनं चक्र जानुहस्तैः शनैः शनैः ॥ २८ ॥  
वीरमाहेश्वराचारो राशीभूत इवोत्सुकः ॥ २९ ॥  
  
प्। ३६) बसवेशो महातेजा रसायामुत्थितः स्थितः ॥  
पूर्वमार्गानुसारेण गमनं क्रियते मया ॥  
चकार सोऽर्भकः श्रीमान् पादक्षेपमितस्ततः ॥ ३० ॥  
शिवस्मरणमात्रेण स्खलद्वाक्यपरम्पराम् ॥  
ज्ञापयन्निव लोकानां मन्दं मन्दमुवाच सः ॥ ३१ ॥  
जनाः श्रेष्ठतमा लोके शिवभक्तिपरायणाः ॥  
इति कोलाहलं कुर्वंश्चकारोल्लीलया त्विव ॥ ३२ ॥  
क्रीडासमय एवाऽयं चकार शिवपूजनम् ॥  
पिताऽपि मादिराजोऽयं दृष्ट्वा त। मुदितोऽभवत् ॥ ३३ ॥  
ततः क्रमेण यातेषु वत्सरेषु शिशोस्तदा ॥  
सम्प्राप्ते पञ्चमे वर्षे बसवेशस्य धीमतः ॥  
अक्षराभ्यसनं तातः कारयामास सादरम् ॥ ३४ ॥  
सम्प्राप्ते चाष्टमे वर्षे मादिराजः सुधीमणि ॥  
पुत्रोपनयनोद्युक्तो हिङ्गुलीपुरवासिनः ॥ ३५ ॥  
देशान्तरागतानन्यान् समीपग्रामवासिनः ॥  
आहुय ब्राह्मणान् सर्वान् वेदशास्त्रार्थपारगान् ॥  
तैः साकं तु सभामध्ये प्रोवाच मधुरं वचः ॥ ३६ ॥  
मादिराज उवाच ॥  
पुत्रो ममाष्टवर्षोऽयं बसवेशो महामतिः ॥  
अतस्तस्योपनयनं कार्यमद्य द्विजर्षभाः ॥ ३७ ॥  
विमर्शनीयमधुना लग्नं सल्लक्षणान्वितम् ॥  
इत्येवं मादिराजस्य वचः श्रुत्वा सगौरवम् ॥ ३८ ॥  
  
प्। ३७) विचारवत्सु सर्वेषु ब्राह्मणेषु यदृच्छया ॥  
आजगाम महाशीलः पृथुको बसवेश्वरः ॥ ३९ ॥  
आगत्य प्राविशत्तूर्णं मादिराजान्तिके स्वयम् ॥  
अशेषविप्रवाक्यानि श्रुत्वा प्राहातिधृष्टवत् ॥ ४० ॥  
बसवेश उवाच ॥  
भो भो पितस्तदाख्याहि यदेतैस्तु विचिन्त्यते ॥  
एवमुक्तस्तु बालेन पिता वचनमब्रवीत् ॥ ४१ ॥   
मादिराज उवाच ॥  
तवोपनयनं कर्तुं यतिष्ये बसवेश्वर ॥  
एवमुक्तस्तु बालोऽयं पितरं प्रत्यभाषत ॥ ४२ ॥  
बसवेश उवाच ॥  
कर्मोपनयनं कर्तुं तात नाङ्गीकरोम्यहम् ॥  
नूनं शिवस्वरूपोऽहं न जीवः कर्मपूरितः ॥  
नावयोरन्तरं किञ्चिद्विद्यते परमार्थतः ॥ ४३ ॥  
महाब्राह्मणमीशानं प्रवदन्ति मुनीश्वराः ॥  
सामवेदस्थितो मन्त्रः प्रपदाख्यो महत्तरः ॥ ४४ ॥  
शिवङ्करं शिवं साम्बमुपक्रम्येदमब्रवीत् ॥  
देवेषु ब्राह्मणोषि त्वं मनुष्येष्वमहीरितः ॥ ४५ ॥  
ब्राह्मणो ब्राह्मणं पुण्यमुपधावेन्न चेतरम् ॥  
अतस्तमुपधावामि नान्यदिच्छामि दैवतम् ॥ ४६ ॥  
अतो ब्राह्मण्यमिशस्य स्वतः सिद्धं न कर्मजम् ॥  
किमात्मनः शुद्धिकरं किंवा देहस्य शुद्धिदम् ॥ ४७ ॥  
आत्मनश्चेदसङ्गस्य शुद्धिः स्वाभाविकी मता ॥  
देहस्य दोषयुक्तस्य कथं शुद्धि प्रजायते ॥ ४८ ॥  
  
प्। ३८) तत्रापि पञ्चकोशेषु कस्य कोशस्य शुद्धिदम् ॥  
पञ्चकोशान् समुत्सार्य ध्यायेतेशानमव्ययम् ॥ ४९ ॥  
एवं यो ध्यायते साम्बं ब्रह्मैकं सर्वकारणम् ॥  
अतीतः पञ्चकोशेभ्यः शिव इत्युच्यते बुधैः ॥ ५० ॥  
अत्रेतिहासं वक्ष्यामि पूराणं पापनाशनम् ॥  
काशीक्षेत्रोत्तरे भागे तस्मिन् पुण्यं महत्तरम् ॥ ५१ ॥  
बदरीवनमत्यर्थं मुनिभिः परिसेवितम् ॥  
तत्रैकोऽभून्मुनिवरो वरुणोनाम तापसः ॥ ५२ ॥  
तस्यासीत्तनयः कश्चित् प्रसिद्धस्तपसां निधिः ॥  
भृगुर्नाम महायोगी नित्यं सत्यपरायणः ॥ ५३ ॥  
स कदाचित्समागत्य वरुणस्यान्तिकं स्वयम् ॥  
कृत्वा प्रदक्षिणं पूर्वं प्रणनामाथ दण्डवत् ॥ ५४ ॥  
उवाच वचनं सम्यग्गम्भीरं परमार्थदम् ॥  
अधीहि भगवन्ब्रह्म यदुपास्यं मुनिश्वरैः ॥ ५५ ॥  
वरुणस्तमुवाचेत्थं पुत्रं सत्यपरायणम् ॥  
विजिज्ञासस्व तद्ब्रह्म तपसा नियमेन च ॥ ५६ ॥  
तदेव परमं ब्रह्म सर्वलोकेषु विश्रुतम् ॥  
तपस्तप्त्वा भृतुः प्रेम्णा सिद्धमेव विबोधतः ॥ ५७ ॥  
व्यनानादन्नमेवेदं ब्रह्मशब्दाभिलाषितम् ॥  
अन्नादेव हि भूतानि जायन्ते खलु सर्वदा ॥ ५८ ॥  
  
प्। ३९) जातान्यन्नेन वर्धन्ते सर्वभूतानि नित्यशः ॥  
अद्यते सर्वभूतैश्च स्वयमन्नं महत्तरम् ॥ ५९ ॥  
अत्ति सर्वाणि भूतानि स्वयमेव महान्ति च ॥  
तस्मादन्नमिति प्रोक्तं मुनिभिः शंसितव्रतैः ॥ ६० ॥  
एवमन्नमयं कोशं ज्ञाव्ता ब्रह्मेति वारुणिः ॥  
तस्मिन्नपीरतुष्टः सन् पुनः पितरमश्यगात् ॥ ६१ ॥  
यथापूर्वं समभ्यर्च्य पितरं सत्यवादिनम् ॥  
अधीहि परमं ब्रह्म तात सत्यपरायण ॥ ६२ ॥  
इत्युक्तस्तेन तत्पुत्रं बभाषे वरुणः स्वयम् ॥  
विजिज्ञासस्व तपसा प्राणो ब्रह्मेति पुत्रक ॥ ६३ ॥  
तपस्तप्त्वा भृगुः श्रीमान् प्राणो भ्रह्मेत्यबोधि सः ॥  
? यथापूर्वं तपस्तप्त्वा मनो ब्रह्मेत्यबोधि सः ॥ ६४ ॥  
तत्राप्यपरितुष्टः सन् यथापूर्वं तपोग्रहीत् ॥  
विज्ञानमेव ब्रह्मेति निश्चिकाय माहामतिः ॥ ६५ ॥  
असन्तुष्टस्तथाज्ञानात् पुनः पितरमुक्तवान् ॥  
विज्ञानमेव ब्रह्मेति तात बुद्धं मयाऽधुना ॥ ६६ ॥  
तस्मान्न मेऽस्ति सन्तोषो न ज्ञातं ब्रह्म शाश्वतम् ॥  
अतो ब्रूहि परं ब्रह्म येन तुष्याम्यहं प्रभो ॥ ६७ ॥  
एवमुक्तः स पुत्रेण पिता वचनमब्रवीत् ॥  
आनन्द एव ब्रह्मेति जगज्जन्मादिकारणम् ॥ ६८ ॥  
  
प्। ४०) आनन्दाब्धिघनीभूतं शरीरं परमेशितुः ॥  
आनन्दविग्रहः श्रीमान् शिवः परमकारणम् ॥ ६९ ॥  
शिवार्धविग्रहे देवी भासते या महत्तरा ॥  
स्वाभाविकी ज्ञानरूपा बलरूपा क्रियात्मिका ॥ ७० ॥  
आत्मभूता हि देवस्य सर्वान्तर्यामिनः प्रभोः ॥   
सा कल्याणगुणैर्दिव्यैर्निगुढा परमेश्वरी ॥ ७१ ॥  
तदंशभूता परकृतिः प्रपञ्चपरिणामिनी ॥  
आकाशशब्दवाच्या सा देवी गिरिवरात्मजा ॥ ७२ ॥  
सा स्याद्य एष आकाश आनन्दो ब्रह्मलक्षणः ॥  
को ह्येवान्याच्च कः प्राण्यादित्यादिश्रुतिबोधितः ॥ ७३ ॥  
योगेनाकाशशब्दोऽयं व्याचष्टे गिरिकन्यकाम् ॥  
ब्रह्माकाशशरीरं हि शिवेशानादिशब्दितम् ॥  
इत्युक्त्वा वरुणः श्रीमान् मोदयामास पुत्रकम् ॥ ७४ ॥  
तस्मात्पञ्चसु कोशेषु बाह्यान्नमय ईरितः ॥  
तस्य संस्कारकरणात्का शुद्धिरुपजायते ॥ ७५ ॥  
सुरापूरितभाण्डस्य बाह्यप्रक्षालनादिना ॥  
सु"द्धिः सञ्जायते का वा वदत ब्राह्मणोत्तमाः ॥ ७६ ॥  
तदन्तरस्य जीवस्य कार्या शुद्धिर्महत्तरैः ॥ ७७ ॥  
सिद्धा सा हि विशुद्धिर्मे लिङ्गधारणदीक्षया ॥  
गुरुणा मस्तके हस्ते निक्षिप्त् ज्ञानरूपिणा ॥ ७८ ॥  
निर्दग्धं कारणाङ्गं मे तमोरूपं महत्तरम् ॥  
तत्रत्या च कला शैवी भावगम्या ततो ऽभवत् ॥ ७९ ॥  
भावस्य चित्तजन्यत्वान्मनोगम्या कला परा ॥  
सर्वेन्द्रियसनाथत्वान्मनसो ब्राह्मणोत्तमाः ॥ ८० ॥  
सर्वेन्न्द्रियैः सह प्राणैर्नष्टप्रायं मनोऽभवत् ॥  
नष्टे मनसि मे प्राणा नष्टा वायुस्वरूपिणः ॥ ८१ ॥  
प्राणवर्गेप्रणष्टे तु स्थूलदेहस्तथाऽभवत् ॥  
स्थूलसूक्ष्मशरीरस्य कारणं भूतपञ्चकम् ॥ ८२ ॥  
निवातदेशनिर्दग्धपटवत्परिभासते ॥  
शुक्लशोणितसञ्जन्यं शरीरं भौतिकं मम ॥ ८३ ॥  
ततो गुरुर्महायोगी कृपावानमितद्युतिः ॥  
पृथ्वीस्थाने नकारं च लिङ्गमाचारसञ्ज्ञकम् ॥ ८४ ॥  
जलस्थाने मकारं च गुरुलिङ्गं महत्तरम् ॥  
तेजःस्थाने शिकारं तु शिवलिङ्गं च शाश्वतम् ॥ ८५ ॥  
वाकारं पवनस्थाने चरलिङ्गं शिवात्ङ्कम् ॥  
वियत्स्थाने यकारं च लिङ्गं प्रासादसञ्ज्ञकम् ॥ ८६ ॥  
प्रणवं चात्मनः स्थाने महालिङ्गं तु चिन्मयम् ॥  
कृत्वा मन्त्रमयं देहं ससर्जान्यं स्वशक्तिः ॥ ८७ ॥  
अतो मन्त्रमयस्यास्य   
  
प्। ४२) लैङ्गिकस्य द्विजोत्तमाः ॥  
प्राकृतस्येव संस्कारमेनं नाङ्गीकरोम्यहम् ॥ ८८ ॥  
वृत्तम् ॥   
इत्युक्त्वा बसवेश्वरस्तु मुनिभिः श्लाघीयमानः परम् वाक्यं   
वाक्यविदग्रणीः सुरुचिरं शैवप्रमोदावहम् ॥  
प्रालेयाचलतुल्यधैर्यकलितस्तस्मिन् स्थितः सस्मितो   
दन्ताल्युद्गतकान्तिसञ्चयपरिभ्राजद्दिगन्तः क्षणम् ॥ ८९ ॥  
  
इति श्रीबादरायणमहर्षिप्रणीते श्रीबसवेश्वरस्पुराणे   
स्कन्दागस्त्यसंवदे कर्मनिरासो नाम पञ्चमोऽध्यायः ॥  
  
प्। ४३) षष्ठोऽध्यायः   
श्रीगुरुभ्यो नमः   
  
॥ अगस्त्य उवाच ॥  
  
ततः किमकरोद्बालो धैर्यवान् बसवेश्वरः ॥  
षडानन महाभाग तन्मे ब्रूहि समासतः ॥ १ ॥  
कुमार उवाच ॥  
एवमुक्त्वा ततो बालः क्षणमेवं व्यचिन्तयत् ॥  
तातो मे दुष्टहृदयः पाषण्डाचारतत्परः ॥ २ ॥  
सर्वदा वशमापन्नो ब्राह्मणानां दुरात्मनाम् ॥  
मया सम्बोध्यमानोऽपि नूनं नैव निवर्तते ॥ ३ ॥  
अत्यन्तमूर्खहृदयः पापकर्मैकतत्परः ॥  
तथापि बोधयिष्यामि सन्मार्गं तु शुभप्रदम् ॥ ४ ॥  
इति सञ्चिन्त्य मनसा ब्राह्मणान प्रत्यभाषत ॥  
इतिहासं प्रवक्ष्यामि श्रुणुत ब्राह्मणोत्तमाः ॥ ५ ॥  
यस्य श्रवणमात्रेण नाशमाप्नोति किल्बिषम् ॥  
पुराऽश्वलायनो नाम मुनिः परमधार्मिकः ॥ ६ ॥  
अधीत्य चतुरो वेदान् सर्वाङ्गैश्च समन्वितान् ॥  
विरुद्धवाक्यश्रवणाद्विषण्णहृदयोऽभवत् ॥ ७ ॥  
ततः स चिन्तयामास केन वै तन्निवार्यते ॥  
अनेकशाखासम्भिन्ना वेदा ब्राह्मणसंस्थिताः ॥ ८ ॥  
सत्यलोकं गमिष्यामि पितामहदिदृक्षया ॥   
एवं सञ्चिन्त्य मनसा ब्रह्मलोकमवाप सः ॥ ९ ॥  
ततश्चतुर्मुखं दृष्ट्वा मुनिभिः परिवेष्टितम् ॥  
साष्टाङ्गं प्रणिपत्याशु तुष्टाव   
  
प्। ४४) विविधैः स्तवैः ॥ १० ॥  
  
ततः पप्रच्छ धातारं रहस्यं स्वात्मनि स्थितम् ॥  
अधीहि भगवन् ब्रह्मन् ब्रह्मविद्यां सनातनीम् ॥ ११ ॥  
सेव्यमानां सदा सद्भिर्निगूढां श्रुतिपञ्जरे ॥  
ययाऽचिरात्सर्वपापं व्यपोह्य चतुरानन ॥ १२॥  
परात्परं तु पुरुषं विद्वानेति महत्तरम् ॥  
तस्मै प्रोवाच मुनये भगवांश्चतुराननः ॥१३ ॥  
श्रद्धाभक्तिध्यानयोगादवेहीमां महत्तराम् ॥  
ज्योतिष्टोमादिकर्मौघैः प्रजया च धनेन च ॥  
न लश्यते ब्रह्मविद्या त्यागेन मुनिसत्तम ॥ १४ ॥  
त्यक्त्वा समस्तकर्माणि मुनयो ब्रह्मवादिनः ॥  
प्राप्ताः पूर्वे ऽमृतत्वं तु शिवध्यानपरायणाः ॥ १५ ॥  
नाकं हित्वाऽऽत्महृदयगुहामध्ये व्यवस्थितम् ॥  
सूर्यकोटिप्रतीकाशं विशन्त्येतन्मुनीश्वराः ॥  
वेदवेदान्तविज्ञाननिश्चितार्था महत्तराः ॥ १६ ॥  
काम्यकर्मपरित्यागः सन्न्यास इति कथ्यते ॥  
तद्योगाद्यतयः प्रोक्ताः शुद्धसत्वाशया जनाः ॥ १७ ॥  
बृहत्वाद्ब्रह्मणत्वाच्च शिवो ब्रह्मेति कथ्यते ॥  
सूर्यकोटिप्रतीकाशश्चन्द्रकोटिसुशीतलः ॥  
अर्धमात्रात्मकः श्रीमान् सोमलोक इतीरितः ॥ १८ ॥  
ब्रह्माण्डस्योर्ध्वभागे तु दीप्यमानो निरामयः ॥  
ब्रह्मलोक इति प्रोक्तः सोऽयं लोको महामुने ॥ १९ ॥  
  
प्। ४५) विश्वाकारेण या शक्तिः परिणाममुपैति हि ॥  
प्रकृतिः सां परेत्युक्ता मुनिभिः शंसितव्रतैः ॥  
अथवा परशब्देन ब्रह्माऽपि परिगीयते ॥ २० ॥  
तदन्तकाले सम्प्राप्ते परस्मादमृताच्छिवात् ॥  
लोके विज्ञानिनः सर्वे परिमुच्यन्ति बन्धनात् ॥ २१ ॥  
भविसंसर्गरहिते विविक्ते च सुखावहे ॥  
सुखासनस्थितः सिद्धः समग्रीवाशिरोऽङ्गवान् ॥ २२ ॥  
विरजानलजं भस्म गृहीत्वाऽत्यन्तपावनम् ॥  
अग्निरित्यादिभिर्मन्त्रैः सप्तभिश्चाभिमन्त्रितम् ॥ २३ ॥  
शरीरोद्धूलनं कृत्वा त्रिपुण्ड्रस्य तु धारणम् ॥  
रुद्राक्षधारणं चैव षडक्षरजपस्तथा ॥ २४ ॥  
धृतेष्टलिङ्गपूजा च संस्कारः परिकीर्तितः ॥  
अत्याश्रम इति ख्यातो मुनिभिस्तत्वदर्शिभिः ॥ २५ ॥  
अत्याश्रमस्थः सकलानीन्द्रियाणि प्रयत्नतः ॥  
निरुध्य स्वीयम्माचार्यं भक्त्या सम्प्रणमेद्बुधः ॥ २६ ॥  
हृत्पुण्डरीकममलं रजोगुणविवर्जितम् ॥  
विशुद्धं पापराहित्याद्विशोकमतिनिर्मलम् ॥ २७ ॥  
विचिन्तयेत्स्वहृदयं तस्य मध्ये महामुने ॥  
दहराभिधमत्यन्तसूक्ष्मं सुषिरमस्ति हि ॥ २८ ॥  
तस्मिन्नचिन्त्यविभवमव्यक्तं परमाद्भुतम् ॥  
अनन्तरूपं सर्वेशं शिवं परमकारणम् ॥ २९ ॥  
  
प्। ४६) परात्परतरं चैव महोऽपि महत्तरम् ॥  
अणोरपि महादेवमणीयांसं सितप्रभम् ॥ ३० ॥  
मृत्युञ्जयमुदाराङ्गं कालकूटविषाशनम् ॥  
अनन्तरूपमव्यक्तं शिवं परमकारणम् ॥ ३१ ॥  
अतीतं शान्तममृतं वेदानां कारणं परम् ॥  
आदिन्ध्यान्तरहितमेकं तच्छब्दबोधितम् ॥ ३२ ॥  
अत्यन्त्विभवोपेतं चिदानन्दस्वरूपिणम् ॥  
अरूपमद्वयं नित्यं शाश्वतं परमेश्वरम् ॥ ३३ ॥  
उमासहायं विश्वेशं लोचनत्रितयोज्वलम् ॥  
सकलं परमेशानं नीलकण्ठमनीश्वरम् ॥ ३४ ॥  
मुनिर्गच्छति तं ध्यात्वा पञ्चभूतैककारणम् ॥  
सुषुप्तिसाक्षिं सर्वस्मात्तमसः परतः स्थितम् ॥ ३५ ॥  
स ब्रह्मा स शिवः प्रोक्तः स एवेन्द्रः प्रकीर्तितः ॥  
स एवाक्षरसञ्ज्ञश्च स एव परमस्वराट् ॥ ३६ ॥  
स एव विष्णुरित्युक्तः स एव प्राणसञ्ज्ञकः ॥  
कालः स एव सोऽग्निश्च चन्द्रमाश्च स कथ्यते ॥ ३७ ॥  
स एव सर्वं यद्भूत यच्च भव्यं सनातनम् ॥  
द्यात्वा तं मृत्युमत्येति नान्यः पन्था विमुक्तये ॥ ३८ ॥  
आत्मानं सर्वभूतस्थं सर्वभूतानि चात्मनि ॥  
सम्पश्यन्मुदितो योगी   
  
प्। ४७) परब्रह्म निरामयम् ॥ ३९ ॥  
विच्छिद्य सकलान् पाशान् याति नान्येन हेतुना ॥  
स्वीयमात्मानमरणिं प्रणवं चोत्तरारणिम् ॥ ४० ॥  
कृत्वा ध्यानाख्यमथनदण्डं देव महामुने ॥  
अत्यन्तमथनेनाग्निं प्रञ्ज्वाल्यानन्यमानसः ॥ ४१ ॥  
अविद्याख्यमहापाशं शिवभक्तो दहेत् पुमान् ॥  
कर्मणा पाशविच्छित्तिर्नास्ति नास्ति महामुने ॥ ४२ ॥  
मायया मोहितात्मा सन्नधिष्ठाय कलेवरम् ॥  
करोति सकलं कार्यं चोदितस्तेन कर्मणा ॥ ४३ ॥  
कान्ताऽन्नपानप्रमुख्यैर्भोगैर्जाग्रत् प्रतुष्यति ॥  
अतः स्वप्नेऽपि जीवोऽयं भोक्ता च सुखदुःखयोः ॥ ४४ ॥  
स्वमायाकल्पिते विश्वे विचित्रे तैजसाभिधः ॥  
सुषुप्तिकाले सकले विलीने जीव एव हि ॥ ४५ ॥  
तमोऽभिभूतः प्राज्ञाअऽऽख्योऽप्येत्ययं सुखरूपताम् ॥  
बहुजन्मार्जितानां हि सम्बन्धात्पूर्वकर्मणाम् ॥ ४६ ॥  
स एव जीवः स्वपितः प्रबुद्धो भवति क्षणात् ॥  
जीवः पुरत्रये यस्तु क्रीडते चिन्मयात्मकः ॥ ४७ ॥  
विचित्रं सकलं जातं मनोवाचामगोचरम् ॥  
आधारं सर्वं  
  
प्। ४८) लोकानां सदानन्दैकविग्रहम् ॥ ४८ ॥  
अखण्डबोधं सर्वेशं पश्येत्स्वाभिन्नरूपिणम् ॥  
तस्मिन् पुरत्रयं चैव विलयं याति सर्वतः ॥ ४९ ॥  
एतस्माज्जायते प्राणो मनः सर्वेन्द्रियाणि च ॥  
वियद्वायुस्तथा तेजो ह्यापः सर्वास्तथैव च ॥ ५० ॥  
सर्वप्रपञ्चनिलया भूमिरत्यन्तविस्तृता ॥  
यदेतत्परमं ब्रह्म विश्व्स्यायतनं महत् ॥ ५१ ॥  
सूक्ष्मात्सूक्ष्मतरं नित्यं तद्ब्रह्म त्वं त्वमेव च ॥  
जाग्रत्स्वप्नसुषुप्त्यादि विश्वं यत्र प्रकाशते ॥ ५२ ॥  
तद्ब्रह्माहमिति ज्ञात्वा सर्वबन्धैः प्रमुच्यते ॥  
त्रिषु धामसु यद्भोज्यं भोक्ता यश्च सनातनः ॥ ५३ ॥  
भोगाश्च सर्ववस्तूनामन्नादीनां महामुने ॥  
साक्षी विलक्षणस्तेभ्यश्चिदात्माऽहं सदाशिवः ॥ ५४ ॥  
एतच्च सकलं विश्वं जातं मय्येव तत्वतः ॥  
मय्येव स्थितिमायाति मयि नाशं समश्नुते ॥ ५५ ॥  
अतोऽहमद्वयं ब्रह्म लक्षितं तत्पदेन तु ॥  
तदेवाहमिति ज्ञात्वा सर्वबन्धैः प्रमुच्यते ॥ ५६ ॥  
लोके ह्यणुतरं यत्तु ततोऽहमणुरेव हि ॥  
महद्भ्यो वियदादिभ्यो ह्यहमेव परो महान् ॥ ५७ ॥  
अशेषं विश्वमेतद्धि चाहमेव न संशयः ॥  
पुरातनो विशुद्धश्च पुरुषोऽहं हिरण्मयः ॥ ५८ ॥  
ईशोऽहं शिवरूपोऽहमभिन्नोऽहं   
  
प्। ४९) सदाशिवात् ॥  
पाणी पादौ च मे न स्तो ह्यचिन्त्योऽद्भुतशक्तिमान् ॥ ५९ ॥  
अचक्षुरेव पश्यामि कर्णहीनः शृणोम्यहम् ॥  
विविक्तदेहः सकलं जानाम्येव चराचरम् ॥ ६० ॥  
वेत्ता मम न कोऽप्यस्ति चित्स्वरूपः सदाशिवः ॥  
अनेकैर्वेदसङ्घैश्च वेद्योऽहं तु न चापरः ॥ ६१ ॥  
अहमेव हि वेदान्तकर्ता वेदान्तविन्मुने ॥  
न मे पुण्यं च पापं च मम नाशो न विद्यते ॥ ६२ ॥  
मम जन्म शरीरं वा नेन्द्रियाणि मतिस्तथा ॥   
न मे भूमिर्न चापोऽपि तेजो वायुश्च मे न हि ॥ ६३ ॥  
न चाम्बरं च दिक्कालो मनो मम न विद्यते ॥  
एवं गुहाशयं साम्बं विदित्वा परमेश्वरम् ॥ ६४ ॥  
निष्कलं निष्क्रियं शान्तं सर्वभेदविवर्जितम् ॥  
समस्तसाक्षिभूतं च विश्वातीतं निरामयम् ॥ ६५ ॥  
प्रयाति परमेशानं सदानन्दैकविग्रहम् ॥  
एतद्विद्याभिगमने कारणं शतरुद्रियम् ॥ ६६ ॥  
योऽधीते शतरुद्रीयं सोऽग्निपूतो भवेत्पुमान् ॥  
सुरापानोदितात्पापाद्ब्रह्महत्योदितादपि ॥ ६७ ॥  
गुरुतल्पोपगमनात् पूतो भवति मानवः ॥  
तस्माद्विभूतिसम्पन्नो भस्मशय्यामुपेयिवान् ॥ ६८ ॥  
  
प्। ५०) श्रीमत्पञ्चाक्षरीमन्त्रं प्रणवेन षडक्षरम् ॥  
ध्यायमानो महामन्त्रं शिवलिङ्गार्चने रतः ॥  
मोक्षश्रियमवाप्नोति नात्र कार्या विचारणा ॥ ६९ ॥  
अतः कर्म परित्यागान्मोक्षमाप्नोति तत्त्वतः ॥  
द्विजाजामिति बालोऽयं बसवेशोऽब्रवीन्मुने ॥ ७० ॥  
इति बसवकुमारस्याननओद्गीयमानम् ॥  
श्रवणकटु तदानीं ब्राह्मणानामदोषम् ॥  
सवनसदति विद्वद्गीयमानं हि सामामरवरनुतियोग्यं   
राक्षसानामिवासीत् ॥ ७१ ॥  
  
 	इति श्रीबादरायणमहर्षिप्रणीते श्रीबसवेश्वरपुराणे   
स्वरूपग्रन्थे षष्ठोऽध्यायः ॥  
  
प्। ५१) सप्तमोष्ध्यायः  
कर्मनिरसनम्  
  
अगस्त्य उवाच ॥  
एवं श्रीबसवेशेन प्रोक्तं वाक्यं महत्तरम् ॥  
तदाकर्ण्य सभामध्ये किमकुर्वन्त ते द्विजाः ॥ १ ॥  
एतत्सर्वं महाभाग् विस्तरेण षडानन ॥  
सर्वज्ञस्त्वं ममाख्याहि कृपाचेन्मम साम्प्रतम् ॥ २ ॥  
स्कन्द उवाच ॥  
श्रुत्वैतद्ब्राह्मणाः सर्वे बसवेश्वरभाषितम् ॥  
पुनः प्रोचुर्दुरात्मानः संशयाविष्टमानसाः ॥ ३ ॥  
ब्राह्मणा ऊचुः ॥  
बसवेश महाभाग सर्वशास्त्रार्थपारग ॥  
अनादिकालमारश्य वर्तते विश्वमिदृशम् ॥ ४ ॥  
तत्र जाता महात्मानो व्यासाद्याश्च महर्षयः ॥  
किमेतद्धि न नानन्ति यत्त्वया परिभाषितम् ॥ ५ ॥  
वैदिकानि तु वाक्यानि समस्तानि म्शामुने ॥  
भवदुक्तविरुद्धार्थं वदन्दि बसवेश्वर ॥ ६ ॥  
अष्टवर्षं महाभाग ब्राह्मणस्तनयं परम् ॥  
पिता चोपनयीतैनं ततश्चाध्यापयीत वै ॥ ७ ॥  
एवमेव श्रुतिः प्राह नान्यथा बसवेश्वर ॥  
जातकर्ममुखेष्वेषु कर्मसु ब्राह्मणस्य हि ॥ ८ ॥  
कर्मोपनयनं श्रेष्ठं तत्त्यागात् पतितो भवेत् ॥   
कृतोपनयनः पूतो ब्रह्मचर्यं चरेद्ब्रही ॥ ९ ॥  
अधीतवेदवेदाङ्गः सर्वशास्त्रार्थपारगः ॥  
अनुज्ञातस्तु गुरुणा लभेद्गार्हस्थयमुत्तमम् ॥ १० ॥  
गार्हस्थ्याच्च वनीभूत्वा वानप्रस्थस्तु सन्न्यसेत् ॥  
इत्येतद्वचनं श्रुत्वा ब्राह्मणानां सभान्तरे ॥ ११ ॥  
प्राह गम्भीरया वाचा प्रहसन्बसवेश्वरः ॥  
सन्न्यासाश्रयणादेतत्कर्मत्यागः परो मतः ॥ १२ ॥  
सन्न्यासाश्रयणान्मर्त्यस्त्ववकीर्णी पतत्यधः ॥  
त्रिविधं वैदिदं कर्म चोदनालक्षणं परम् ॥ १३ ॥  
नित्यं नैमित्तिकं काम्यं कर्म तत्तत्फलाश्रयम् ॥  
पश्वादिकामनां यत्तदधिकृत्य प्रवर्तते ॥ १४ ॥  
स्वर्गकामो यजेतेति वाक्यप्राप्तानि यानि वै ॥  
उद्भिदादीनि कर्माणि काम्यानि कथितानि वै ॥ १५ ॥  
तानि कर्माणि काम्यानि प्रोच्यन्ते वेदवित्तमैः ॥  
उपरागे नरः स्नायादिति नैमित्तिकं स्मृतम् ॥ १६ ॥  
यावज्जीवबमग्निहोत्रं जुहोतीति वचः परम् ॥  
तदेतत्कर्म नित्यं स्याद्यावज्जीवपदश्रुतेः ॥ १७ ॥  
तथैवाहरहः सन्ध्यामुपासीतेतिवाक्यजम् ॥  
तदेतन्नित्यमित्याहुर्मीमांसान्यायकोविदाः ॥ १८ ॥  
यावज्जीवपदं लिप्साकर्म नित्यत्वबोधकम् ॥  
  
प्। ५३) यावज्जीवमिदं कर्म करोमीति सभान्तरे ॥ १९ ॥  
सङ्कल्प्य कर्मकर्ता यः सत्येव स्वस्य जीवने ॥  
प्रव्रजेद्यदि तत्त्यागादवकीर्णी भवेच्च सः ॥ २० ॥  
वैधस्यकर्मणस्त्यागो विधिनैअ कृतो यदि ॥  
करिष्यति न पातित्यमिति चेत्तदसाम्प्रतम् ॥ २१ ॥  
अतिरात्राख्यसवने षोडशग्रहणग्रहे ॥  
आम्नायवाक्यविहितं तत्रैतन्न्यायवर्तनम् ॥ २२ ॥  
अङ्गीकृत्य पुरा कर्म तत्त्यजेद्यदि मध्यतः ॥  
अवकीर्णी स विज्ञेयः सर्वशिष्टैकदूषितः ॥ २३ ॥  
अङ्गीकृत्य परित्यागादनङ्गीकरणं वरम् ॥  
एतदालोक्य मुनयो व्यासाद्याश्च महत्तराः ॥ २४ ॥  
मौञ्जीव्रतं परित्यज्य मुनित्वं प्रतिपेदिरे ॥  
व्यासस्य जननादूर्ध्वं केनोपनयनं कृतम् ॥ २५ ॥  
व्यासजन्म प्रवक्ष्यामि श्रुणुध्वं ब्राह्मणाधमाः ॥  
वसिष्ठस्य सुतः पूर्वं शक्तिर्नाम बभूव हि ॥ २६ ॥  
तस्यासीत्तनयः श्रीमान् पराशर इति स्मृतः ॥  
तत्रासिद्धीवरसुता नौतारणपरायणा ॥ २७ ॥  
पद्मपन्त्रविशालाक्षी काञ्चनाङ्गी मनोहरा ॥  
कुचातिभारविनमन्मध्यदेशोपशोभिता ॥ २८ ॥  
एकान्ते संस्थितां बालां निरीक्ष्य मुनिसत्तमः ॥  
  
प्। ५४) कन्दर्पबाणसम्भिन्नहृदयोष्भूत् पराशरः ॥ २९ ॥  
मुहूर्तमात्रं सञ्चिन्त्य तामुवाच मुनीश्वरः ॥  
त्वयाऽहं रन्तुमिच्छामि द्वीपेऽस्मिन्वरवर्णिनि ॥ ३० ॥  
इत्युक्ता मुनिना बाला ह्रिया नतमुखी तदा ॥  
पराशरं मुनिश्रेष्ठं प्रत्युवाचाम्बुजेक्षणा ॥ ३१ ॥  
कैवर्ततनया चाहं कन्या दुर्गन्धसङ्कुला ॥  
दिवा भोगो ह्यसौ दोषः पथिकाश्च सहस्रशः ॥ ३२ ॥  
आगमिष्यन्ति मार्गेण न रहस्यं मुनीश्वर ॥  
यथा वा वर्तते चित्तं भवतो हि तथा कुरु ॥ ३३ ॥  
एवमुक्तस्तया योगी तं द्वीपं तमसाकुलम् ॥  
सुगन्धयुक्तं तद्देहं चकार मुनिसत्तम्ः ॥ ३४ ॥  
न हन्यते ते कन्यात्वं वरं दास्यामि ते प्रिये ॥  
इत्युक्त्वा मुनिशार्दूलः सङ्गमं कृतवांस्त्या ॥ ३५ ॥  
तदा जज्ञे महाभागः कृष्णद्वैपायनो मुनिः ॥  
कमण्डलुधरः श्रीमानावृतो मृगचर्मणा ॥ ३६ ॥  
हेमपिङ्गजटाजूटभ्राजन्मस्तकशोभितः ॥  
सञ्जातमात्रः सहसा नमस्कृत्वा तदा तयोः ॥ ३७ ॥  
ययौ देशान् महापुण्यांस्तपोनिधिसमाकुलान् ॥  
तस्योपनयनं केन कृतमेतन्ममोच्यताम् ॥ ३८ ॥  
तथा हिमिगिरिप्रान्ते व्याधश्चोरो महानभूत् ॥  
धनलोभेन महता जघान ब्राह्मणान् बहून् ॥ ३९ ॥  
दैवयोगेन तं देशं सप्तएते मुनयोऽगमन् ॥  
  
प्। ५५) तान्दृष्ट्वा तस्करः क्रूरः शरकोदण्डमण्डितः ॥ ४० ॥  
चर्मपाशासिकलितो गर्जन्नेवाययौ क्षणात् ॥  
आगत्य मार्गमावृत्य मुनीनामूर्ध्वरेतसाम् ॥ ४१ ॥  
अतिष्ठत्क्रूरकर्माऽयं कालाञ्जनसमद्युतिः ॥  
तदा तु मुनिसामर्थ्यात् पुण्यबुद्धिरजायत ॥ ४२ ॥  
॥ चोर उवाच ॥  
के यूयं मुनिशार्दूला भवच्छिष्योऽहमागतः ॥  
व्याधान्वये समुत्पन्नः कृपासत्यविवर्जितः ॥ ४३ ॥  
बहुनोक्तेन मुनयः किमस्ति कुटिलात्मनः ॥  
भवत्सन्दर्शनेनाद्य स्मुत्पन्ना महामतिः ॥ ४४ ॥  
ममाद्यतरणोपायं कारुण्याद्ब्रूत सत्वरम् ॥  
सत्यं सत्यं पुनः सत्यं यूयं हि गुरुवो मम ॥ ४५ ॥  
एवमुक्ता ऋषिवराश्चोरेण विपिनान्तरे ॥  
अनुग्रहं ततश्चक्रुर्दयया सम्प्लुतात्मकाः ॥ ४६ ॥  
तदनुग्रहमासाद्य व्याधः क्रूरविचेष्टितः ॥  
वल्मीकिरिति विख्यातो मुनिर्मुनिनमस्कृतः ॥ ४७ ॥  
बभूव च तदा तस्य संस्कारः केन वा कृतः ॥  
एवमन्ये महात्मनो हित्वोपनयनक्रियाम् ॥ ४८ ॥  
तपस्वित्वमनुप्राप्ताः सन्ति भूमण्डले शुभे ॥  
तेषां तेजोविशेषेण ब्राह्मण्यं समुपस्थितम् ॥ ४९ ॥  
  
प्। ५६) इतीव मम वऋत्तान्तं शिवो गिरिवरात्मजा ॥  
नारदाद्या महात्मनो विन्दन्ति परमार्थः ॥ ५० ॥  
अतो नाङ्गीकरोम्येतत्कर्मोपनयनाभिधम् ॥  
ततश्चोद्वीक्ष्य पितरं बान्धवासक्तमानसम् ॥  
विनिर्ययौ सभादेशाद्व्याधमध्यान्मृगो यथा ॥ ५१ ॥  
इत्युक्त्वा कनकाचलप्रतिनिधिर्धैर्येण दिव्यः पुमान् ॥  
पित्रान्दिस्वजनेषु हार्दजनितां त्यक्त्वा परां विक्रियाम् ॥  
गन्तुं देशिकसन्निधिं च मनसा निश्चित्य तूर्णं ययौ ॥  
हित्वा बर्बुरभूरुहान् शुक्र एव प्राप्तो रसलं परम् ॥ ५२ ॥  
  
इति श्रीबादरायणमहर्षिप्रणीते बसवेश्वरपुराणे कर्मनिरसनं नाम   
सप्तमोऽध्यायः ॥  
  
प्। ५७) अथ अष्टमोऽध्यायः  
॥ बसवेश्वरवियोगिन ब्राह्मणकृत दुःखवर्णम् ॥  
  
बसवेशविवाहः सङ्गमेश्वरदर्शनं च ॥  
अगस्त्य उवाच ॥  
ब्राह्मणानां सभां हित्वा निर्याते बसवेश्वरे ॥  
किममुर्वंस्तदा सभ्याः कर्ममार्गरता द्विजाः ॥ १ ॥  
स्कन्द उवाच ॥  
तस्मिन्बाले विनिर्याते सा सभा न व्यरोचत ॥  
वनी वसन्तहीनेव नानाशुकपिकोज्वला ॥ २ ॥  
रुरुदुःकेचननात्यन्तं केचित्तूष्णीं व्यवस्थिताः ॥  
केचिद्विसमयमापन्नाः केचिच्चिन्तासमाकुलाः ॥ ३ ॥  
केचिच्चक्रुनमस्कारं केचिद्बद्धाञ्जलिं ददुः ॥  
ददृशुः केचिदित्थं हि बसवेश्वरसूक्तिभिः ॥ ४ ॥  
बसवेशो महातेजा विनिर्गत्य सभान्तरात् ॥  
फणिहारिमहाभक्तभवनं वृषभध्वजम् ॥ ५ ॥  
दृष्ट्वा विवेश भक्तेन तेनार्चितपदद्वयः ॥  
वीरमाहेश्वरान्नत्वा तत्रास बसवेश्वरः ॥ ६ ॥  
तस्योपनयनं द्रष्टुं बसवेश्वरमातुलः ॥  
बलदेव इति ख्यातो धर्मात्मा समुपस्थितः ॥ ७ ॥  
स्वप्ने सन्निहितस्तस्य सङ्गमेशो महाप्रभुः ॥  
बलदेव महाबाहो रहस्यं ते ब्रवीम्यहम् ॥ ८ ॥  
न हि केवलमर्त्योऽयं भागिनेयस्तवानघ ॥  
शिवपारिषदश्रेष्ठो नन्दिकेशो महत्तरः ॥ ९ ॥  
कुतश्चित्कारणाज्जातः स्वसुर्गर्भात्तिवाधुना ॥  
  
प्। ५८) तस्य या महिषी पूर्वं सुयशा नाम सुन्दरी ॥ १० ॥  
तव सा पुत्रिका जाता गङ्गाम्बा लोकपावनी ॥  
तां प्रयच्छ महाभाग बसवेशाय धीमते ॥ ११ ॥  
इत्युक्त्वान्तर्दधे तूर्णं कूडलीसङ्गमेश्वरः ॥  
बसवेश्वरमासाद्य स्वप्ने किञ्चिदभाषत ॥ १२ ॥  
भो भोः शिष्य महाप्राज्ञ बसवेश महामते ॥  
मातुलः प्रातरागत्य यत्तु वक्ष्यति तच्छ्रुणु ॥ १३ ॥  
बसवेश्वरमित्युक्त्वा सङ्गमेशस्तिरोदधे ॥  
ततः प्रातः समुत्थाय बसवेश्वरमातुलः ॥ १४ ॥  
भागिनेयान्तिकं गत्वा बभाषे विनयान्वितः ॥  
बसवेश महाबुद्धे ममैतद्वचनं श्रुणु ॥ १५ ॥  
तवाहं हितमिच्छामि तस्मान्मद्वचनं हितम् ॥  
दास्यामि पुत्रिकां तुभ्यं बालां त्रैलोक्यसुन्दरीम् ॥ १६ ॥  
अस्मिन्नर्थे सङ्गमेशः साक्षी नान्योऽस्ति कश्चन ॥  
इत्युक्त्वा गाढमालिङ्ग्य भागिनेयमरिन्दमः ॥ १७ ॥  
बलदेवो ययौ तूर्णं विवाहोत्सवतत्परः ॥  
तदाश्रीसङ्गमेशो ऽपि बलदेवसुतां विभुः ॥ १८ ॥  
पार्वत्यासहितः शम्भुः शिवदीक्षावतींव्यधात् ॥  
लिङ्गधारणमस्याश्च चक्रे कण्ठे महेश्वरः ॥ १९ ॥  
पञ्चाक्षरी जजापास्याः कर्णयोर्गुरुरूपकः ॥  
वृत्तान्तं बसवः श्रुत्वा गङ्गाम्बायाः शिवोक्तितः ॥ २० ॥  
हर्षमाप स्वयं स्वस्रासह नागाम्बया तदा ॥  
आहूतो बलदेवेन विवाहार्थं शिवाज्ञया ॥ २१ ॥  
  
प्। ५९) ततस्तु बसवेशोऽपि स्वस्रा नागाम्बयासह ॥  
वयस्यैः कतिभिर्युक्तो बलदेवान्तिकं ययौ ॥ २२ ॥  
बाह्योद्यानवरे रम्ये तिष्ठन्तं बसवेश्वरम् ॥  
इन्द्रमुख्याश्च दिक्पाला भूषयामासुरञ्जसा ॥ २३ ॥  
सौवर्णरत्नखचितं किरीटं पाकशासनः ॥  
तनूनपात्प्रदत्तानि चाङ्गुल्यामरणानि च ॥ २४ ॥  
वैवस्वतप्रदत्ते द्वे सरत्नकटदे तथा ॥  
राक्षसेन समानीतां कण्ठमालां महोज्ज्वलाम् ॥ २५ ॥  
वरुणेन समानीतमङ्गदद्वितयं तथा ॥  
पवनेन समानीतं मुक्ताहारचतुष्टयम् ॥ २६ ॥  
राजराजप्रदत्तानि कुण्डलान्युज्वलानि च ॥  
अनर्घ्यरत्नस्थगितमैशानं कटिसूत्रकम् ॥ २७ ॥  
रत्नमेकं भालदेशे दधौ श्रीबसवेश्वरः ॥  
चन्द्रप्रकाशसदृशं दधौ कौशेयमुत्तमम् ॥ २८ ॥  
चन्द्रःस्वकान्तिनिचयं तन्मुखेच व्यचिक्षिपत् ॥  
दिव्यैराभरणैरेवं भूषितो बसवेश्वरः ॥ २९ ॥  
ऐन्द्रमैरावतं नागमारुरोह वरस्तदा ॥  
ततः कुबेरमाहूय दानकर्मण्ययोजयत् ॥ ३० ॥  
देवेन्दो वेत्रहस्तः सन्नतिष्टत्तत्पुरस्तदा ॥  
विष्णुः परमहर्षेण चचार पुरतः प्रभोः ॥ ३१ ॥  
चतुर्मुखः स्वयं साक्षात्सेवाकर्माकरोत्तदा ॥  
देवदुदुभयो नेदुर्ननृतुश्चाप्सरोगणाः ॥ ३२ ॥  
मन्दारकल्पवृक्षोत्थपुष्पमालोपशोभितम् ॥  
  
प्। ६०) वरमानेतुकामः सन् बलदेवः प्रहर्षितः ॥ ३३ ॥  
कस्तूरीलेपसम्फुल्लमुक्ताचूर्णविराजितात् ॥  
ध्वजाग्रपटसञ्छायनिषण्णगणिकोज्ज्वलात् ॥ ३४ ॥  
गङ्गातरङ्गस।क्ङ्काशतूर्यघोषसमुज्ज्वलात् ॥  
नानातोरणसङ्घातानानामङ्गलशोभितात् ॥ ३५ ॥  
सुगन्धवासिताद्दिव्यकलशादर्शकात् स्त्रियः ॥  
बीज्जलं पुरतः कृत्वा निर्ययुः स्वपुरान्तरात् ॥ ३६ ॥  
तदा महोत्सवं वक्तुं शेषोष्प्यक्षमतां गतः ॥  
पुरा हिमवतः प्ष्ष्ठे शिवपाणिग्रहो यथा ॥ ३७ ॥  
तथा महोत्सवो जातो मनोवाचामगोचरः ॥  
लक्ष्मीवाणीशचीमुख्या अनसूयानलायिका ॥ ३८ ॥  
योगिन्योऽरुन्धतीमुख्याः पतिव्रतपरायणाः ॥  
भस्मरुद्राक्षभूषाङ्गाः कुङ्कुमालङ्कृताः स्त्रियः ॥ ३९ ॥  
शिवलिङ्गधराः शैवव्रतस्थाः शिवलक्षणाः ॥  
शिवलिङ्गधराः सर्वे ब्रह्मविष्ण्वादयः सुराः ॥ ४० ॥  
मनुष्यरूपसञ्छन्ना भस्मोद्धूलितविग्रहाः ॥   
सेवां तु बसवेशस्य स्वानुगुण्येन चक्रिरे ॥ ४१ ॥  
श्वशुरेण प्रहर्षेण प्रत्युद्यातो वरस्तदा ॥  
आयातः पुरमार्गेण पौरैः सर्वैर्निरीक्षितः ॥ ४२ ॥  
  
प्। ६१) आगच्छन्तं वरं श्रेष्ठं दृष्ट्वा पौराः प्रहर्षतः ।  
ववन्दिरे प्रणेमुस्तं पुरुषास्ते स्त्रियोऽखिलाः ॥ ४३ ॥  
गङ्गाबयाऽनया साध्व्या पुरा पुण्यं तु किं कृतम् ॥  
अयं वपुर्धरः साक्षात्पञ्चबाणो न चापरः ॥ ४४ ॥  
जयन्तो माधवः श्रीमान नलो वा नलकूबरः ॥  
गङ्गाम्बया तपस्तप्तं पूर्वजन्मनि दुष्करम् ॥ ४५ ॥  
एवं पौरजनोक्तानि संशृण्वन् बसवेश्वरः ॥  
बलदेवस्य निलये गजादवततार सः ॥ ४६ ॥  
दत्तहस्तो ऽथ महता विष्णुना दैत्यजिष्णुना ॥  
वैत्रहस्तैश्च दिक्पालैः कृतमार्गः शनैः शनैः ॥ ४७ ॥  
कक्ष्यान्तराण्याविवेश बलदेवस्य धीमातः ॥  
शिवलिङ्गधरास्तत्र वनिताश्च पतिवरताः ॥ ४८ ॥  
लालैरवाकिरन् पुष्पैरक्षतैः शुभदाकैः ॥  
स्वस्तिवाचननान्द्यादीन् देवताराधनानि च ॥ ४९ ॥  
रक्षाबन्धनमुख्यानि कर्माणि विविधानि च ॥  
साङ्कुरारोपणं दिव्यं चकारगुरुसत्तमः ॥ ५० ॥  
फलपल्लवसंशोभिविचित्राम्बरभूषणैः ॥  
तोरणैर्मुकुरैर्दिव्यैः कलशैर्वज्रनिर्मितैः ॥ ५१ ॥  
नानारत्नप्रभादीप्ते चतुःस्तम्भैर्विशोभिते ॥  
सुरम्ये मण्टपे सर्वैरलङ्कारैर्विभूषिते ॥ ५२ ॥  
तत्र सौवर्णरत्नादिखचितायां समन्ततः ॥  
  
प्। ६२) चन्द्रकान्तशिलारम्यवेदिकायां यथाविधि ॥ ५३ ॥  
कृत्वा रुद्रावाहनानि बलदेवेन् धीमता ॥  
बोधितो गुरुवर्यस्तु सद्योजातादिकान्मुदा ॥ ५४ ॥  
कलशाम्भस्थापयत्तत्तन्मन्त्रैर्वैदिकलौकिकैः ॥   
सुवासिनीभिः सर्वाभिर्गीतं गाथानुबन्धकम् ॥ ५५ ॥  
विस्तृतं नृत्यगीतादिवाद्यारावविशोभितम् ॥  
मङ्गलाष्टकसम्बोधमाहेश्वरगणैस्तदा ॥ ५६ ॥  
वरपूजा कृता तत्र काले बन्धुसमन्वितः ॥  
बलदेवो महाभक्त्या पूजयामास तत्वतः ॥ ५७ ॥  
बसवेशं महापूज्यं ज्वलन्तं शैवतेजसा ॥  
नम्स्कृत्य ततो देवभक्तानुज्ञानुसारतः ॥ ५८ ॥  
सालङ्कारां सुवेषाढ्यां गङ्गाम्बा लोकपावनीम् ॥  
इमां कन्यां प्रदास्यामि शम्भुरूपाय साम्प्रतम् ॥ ५९ ॥  
वेदिमध्योपविष्टाय बसवेशाय धीमते ॥  
तुभ्यं भक्त्या मया दत्तां बालां त्रैलोक्यसुन्दरीम् ॥ ६० ॥  
गृहाणेमामिति प्रोच्य सङ्कल्ल्पं गणसन्निधौ ॥  
सगुडं जीरकं सम्यक् प्रोक्षितं कृतवांस्तदा ॥ ६१ ॥  
मालिकाधारणं तत्र कृत्वाऽऽदौ वरयोस्तदा ॥  
बलदेवो महातेजाः कारयामास तत्वतः ॥ ६२ ॥  
कन्याऽञ्जल्युपरिस्थेतु वरञ्जलितले स्वयम् ॥  
दक्षिणापूर्वकं बिल्वदलं चाक्षरसंयुतम् ॥ ६३ ॥  
फलं निक्षिप्य हस्ताभ्यां गृहीत्वा क्षीरगोघृतैः ॥  
पूर्णं कलशमादाय सपत्न्या परितोषितः ॥ ६४ ॥  
  
प्। ६३) बलदेवो महाभद्रो धारासङ्कल्पपूर्वकम् ॥  
ददौ बसवराजाय गङ्गाम्बां सुमुखीः तदा ॥ ६५ ॥  
मुहूर्ते लक्षणोपेते यथाशास्त्रे महभत्तरे माङ्गल्यधारणं कण्ठे   
कृतवान् बसवेश्वरः ॥ ६६ ॥  
यदुक्तं गुरुणा पूर्वं तथा ब्रह्माऽकरोत्स्वयम् ॥  
देवदुन्दुभयो नेढुः पुष्पवृष्टिः पपात च ॥ ६७ ॥  
कल्पवृक्षप्रसूनानि ववर्षुर्देवतागणाः ॥  
ततश्चतुर्मुखः साक्षात् परमेशाज्ञया पुनः ॥ ६८ ॥  
गङ्गाम्बिकाकरग्राहं बसवेशं ततः स्वयम् ॥  
प्रणम्य दण्डद्भूमौ तुष्टाव विविधैः स्तवैः ॥ ६९ ॥  
धनैर्धान्यैर्विचित्रैश्च फलैः पुष्पैर्मनोहरैः ॥ ७० ॥  
तोषयामास बसवं सर्वेषां पुरवासिनाम् ॥  
देवानामपि दानानि यथेच्छं कृतवांस्तदा ॥ ७१ ॥  
वाद्यगीतप्रसङ्गैश्च नटनासक्तमानसाः ॥  
गणिका ननृतुर्नृत्यं रम्भोर्वश्यादयस्तदा ॥ ७२ ॥  
नाकबल्याख्यकर्माणि कृतानि हि चतुर्थके ॥  
दिने हरिद्रया मिश्रवारिणा स्नानमाचरत् ॥ ७३ ॥  
  
प्। ६४) पाणिग्रहोत्सेवजाते बसवेशो महामतिः ॥  
दावनुज्ञां दिक्यालप्रमुखानां दिवौकसाम् ॥ ७४ ॥  
ततः स्वयं मासमेकमुवासश्वशुरालये ॥  
स्वाचार्यं द्रष्टुकामः सन् सङ्गमेशं महेश्वरम् ॥ ७५ ॥  
चकार बसवेशस्तु मतिं मतिमतां वरः ॥  
अनुज्ञातस्ततो हर्षाच्च्वशुरेण महात्मना ॥ ७६ ॥  
स्वस्रा नागाम्बया सार्धं वध्वा गङ्गाम्बया तदा ॥  
अनेकभक्तसङ्घैश्च सहितः प्रययौ वरः ॥ ७७ ॥  
ततो योजनदूरस्थे सङ्गमेशालये परे साष्टाङ्गं दण्डवद्भूमौ   
प्रभणंसीद्भक्तितत्परः ॥ ७८ ॥  
नानाऽऽगमस्थैर्वाक्यौघैराचार्यं संस्तुवन् मुदा ॥  
आचार्यस्य पुरं रम्यं प्रविवेश दृढव्रतः ॥ ७९ ॥  
यत्र स्थिताश्च तरवो सर्वे रुद्राक्षभूरुहाः ॥  
यत्र जाता लताः सर्वाः सञ्जीवनलता मताः ॥ ८० ॥  
यत्र स्थिता गणाः सर्वे शैवागमविशारदाः शिवलिङ्गार्चनोद्युक्ता   
भस्मोद्धूलितविग्रहाः ॥ ८१ ॥  
त्रिपुण्ड्रधारणोत्कण्ठा धृतरुद्राक्षमालिकाः लिङ्गाङ्गस्थलतत्वज्ञाः   
शैवव्रतपरायणाः ॥ ८२ ॥  
नार्यः पतिव्रताः सर्वा गुरुशुश्रूषणोत्सुकाः ॥  
शिवभक्तार्चनोत्कण्ठाः शैवलाञ्छनधारिणः ॥ ८३ ॥  
यत्र सिद्धाश्रमे व्याघ्रभाल्लूकाद्या न घातुकाः दुर्बलांश्च न   
हिंसन्ति सर्वे धर्मैकतत्पराः ॥ ८४ ॥  
  
प्। ६५) सिद्धाश्रममनुप्राप सङ्गमेशालयं परम् ॥  
सङ्गमेशोऽपि सहसा गुरुमूर्तिधरः परः ॥ ८५ ॥  
शिष्यं समागतं शान्तं शैवधर्मपरायणम् ॥  
प्रत्युज्जगाम दयया बसवेशं सभार्यकम् ॥ ८६ ॥  
यद्रूपमास्थितः पूर्वं दीक्षार्थं तु समागतः ॥  
तादृशं रूपमास्थाय शिष्यं प्रत्युज्जगाम तम् ॥ ८७ ॥  
गुरुं श्रीसङ्गमेशानं दृष्ट्वा बाष्पाम्बुभिः सह ॥  
साष्टाङ्गं प्रणिपत्याशु स्तुत्वा बहुविधैः स्तवैः ॥ ८८ ॥  
हर्षगद्गदवाक्यौघैः सहितो बसवेश्वरः ॥  
गुरुणा सङ्गमेशेन स्वस्रा च सह भार्यया ॥ ८९ ॥  
सङ्गमेशालयं प्राप्य शिवभक्तैरनेकशः ॥  
उवास कतिचिन्मासान् गुरुशुश्रूषणे रतः ॥  
त्रिसन्ध्यं वन्दयन्भक्त्या गुरुपादाम्बुजद्वयम् ॥ ९० ॥ वृत्तम् ॥  
इति बसवकुमारं वीक्षितुं चागतास्ते शिवपदयुगसेवां   
द्रष्टुमुत्कण्ठया च ॥  
शिववदनसरोजोद्गीतशास्त्रार्थजातं घटभव विदिताः सन्तस्थिरे तत्र   
हृष्ताः ॥ ९१ ॥  
  
इति श्रीबादरायणमहर्षिप्रणीते बसवेश्वरपुराणे कुमाररागस्त्यसंवादे   
बसवेशगङ्गाम्बिकाविवाहसङ्गमेश्वरदर्शनं नामाष्टमोऽध्यायः   
॥  
  
  
प्। ६६) अथ नवमोऽध्यायः   
॥ पट्टाभिषेककथाविलासः ॥  
  
अगस्त्य उवाच ॥  
शिवपुत्र महाभाग सर्वशास्त्रार्थपारग ॥  
तारकप्रमुखाशेषरक्षोगर्वनिवारण ॥ १ ॥  
ततः किमभवत्तस्य बसवेशस्य धीमतः ॥  
वर्तनं यादृशं तद्धि समासेन वद प्रभो ॥ २ ॥  
षडानन उवाच ॥  
बसवेश्वरवृत्तान्तं वक्ष्यामि शृणु तापस ॥  
बसवेशे महाप्राज्ञे सङ्गमेशान्तिकास्थिते ॥ ३ ॥  
महाव्याधिसमाक्रान्तो बलदेवोऽभवन्मुने ॥  
सर्वशास्त्रार्थतत्त्वज्ञः सर्वकार्यधुरन्धरः ॥ ४ ॥  
सम्पिड्यमानो रोगेण बलदेवो महामतिः ॥  
बिज्जलस्यान्तिकं गत्वा रहसीदम्भाषत ॥ ५ ॥  
भो भो बिज्जल सर्वज्ञ नीतिशास्त्रपरायण ॥  
भवादृशो हि नान्योऽस्ति कार्याकार्यनिरूपणे ॥ ६ ॥  
तथापि किञ्चिद्वक्ष्यामि यद्धि मे प्रतिभासते ॥  
दुरासदरुजाक्रान्तो न जीविष्ये न संशयः ॥ ७ ॥  
तव साचिव्यकर्मेदं कर्तुं शल्को न चापरः ॥  
बसवेशकुमारोऽयं सर्वकार्यविशारदः ॥ ८ ॥  
सर्वशास्त्रार्थतत्वज्ञः सूक्ष्मदृष्टिर्वराननः ॥  
गुरुशुक्रसमादिष्टनीतिकार्यविदग्रणीः ॥ ९ ॥  
सूक्ष्मकार्यविचारज्ञः परमर्मविदुज्ज्वलः ॥  
स एव सचिवस्तेऽद्य भवतीतीह भासते ॥ १० ॥  
  
प्। ६७) प्रेषयित्वाऽतिकुशलांस्त्वदाप्तान् मन्त्रिसत्तमान् ॥  
तमानय महाराज सर्वं स्वस्थं भविष्यति ॥ ११ ॥  
तस्मिन्मन्त्रिवरे जाते वसुधा सफला भवेत् ॥  
बोधितो मन्त्रिवर्येण बलदेवेन धीमता ॥ १२ ॥  
बिज्जलः सर्वमालोच्य तथैव करवाण्यहम् ॥  
प्रतिश्रुत्यानघान् सर्वान् कार्याकार्यविचक्षणान् ॥ १३ ॥  
सूक्ष्मसन्दर्शनान् शान्तान् कौटिल्यपरिवर्जितान् ॥  
आहूय मन्त्रिणो वृद्धान् प्राह गम्भीरया गिरा ॥ १४ ॥  
सङ्गमेशान्तिके बालो धीरोदात्तः प्रतापवान् ॥  
ज्वलज्ज्वलनसङ्काशः कोटिसूर्यसमद्युतिः ॥ १५ ॥  
बसवेशो महाप्राज्ञं बसवेशं महामतिम ॥  
अनुनीय च यत्नेन ह्यानयध्वं मदन्तिके ॥ १७ ॥  
इति तेन समादिष्टा मन्त्रिणो ययुरञ्जसा ॥  
ते तु गत्वा महदेवं सङ्गमेशं निरीक्ष्य च ॥ १८ ॥  
तस्योत्सवं समाचक्रुर्यथाविधमविस्तरम् ॥  
तं प्रणम्य वृषेशानं मन्त्रिणस्ते व्यनिज्ञपन् ॥ १९ ॥  
ततस्त्वामन्त्रितास्सर्वे राजाज्ञां मस्तके धृताः ॥  
आनेतुकामा देवेश त्वदन्तिकमुपागताः ॥ २० ॥  
  
प्। ६८) महाराजान्तिकं शीघ्रं गच्छत्वमधुना प्रभो ॥  
इत्युक्त्वा बसवेशस्य रहसीदं बभाषिरे ॥ २१ ॥  
बसवेश महाभाग श्वशुरस्ते दिवं गतः ॥  
बिज्जलोऽपि महाराजः मीर्तिसत्यप्रतापवान् ॥ २२ ॥  
बलदेवाधिपत्ये त्वां निश्चिकायाभिषेचितुम् ॥  
तदादिष्टा वयं सर्वे त्वामानेतुं समागताः ॥ २३ ॥  
आयाहि कृपया स्वामिन् सर्वरक्षाधुरन्धर ॥  
इत्युक्त्वा बिज्जलेन्द्रेण दत्तवस्त्रविभूषणम् ॥ २४ ॥  
निवेद्य विनयोत्कर्षाद्धर्षमापुस्तदन्तिके ॥  
इति तेषां वचः श्रुत्वा समङ्गीकृत्य मानसे ॥ २५ ॥  
बसवेशस्तदा तेभ्यः प्रत्युवाच यथोचितम् ॥  
मन्त्रिवर्या महाभागाः शृणुध्वं वचनं मम ॥ २६ ॥  
अनुल्लङ्घ्या शिवाज्ञा हि यत्काले यदुपस्थितम् ॥  
तत्काले तदनुष्ठेयमिति वृद्धमुखाछ्रुतम् ॥ २७ ॥  
अतः प्रातः समुत्थाय गुरोराज्ञामवाप्य च ॥  
वयं सहैव गच्छामस्तिष्ठध्वमधुनाश्ह्रमे ॥ २८ ॥  
विसृज्य मन्त्रिणः सर्वान् बसवेशो महामतिः ॥  
एकाकी सत्यसन्धश्च गुरुध्यानपरायणः ॥ २९ ॥  
प्रविश्य च गुरोः स्थानमेतत्सर्वं न्यवेदयत् ॥  
सङ्गमेशस्तदाकर्ण्य सर्वज्ञोऽप्यज्ञवत्स्वयम् ॥ ३० ॥  
प्रहसन्निव सन्तुष्टो बभाषे बसवेश्वरम् ॥  
गच्छ गच्छ महाप्राज्ञ श्रीघ्रं त्वं बिज्जलान्तिकम् ॥ ३१ ॥  
  
प्। ६९ ) मयोपदिश्यमानार्थं कदाचिन्न हि विस्मर ॥  
प्राणात्ययेष्पि सम्प्राप्ते मा त्यज त्वं महामते ॥ ३२ ॥  
अङ्गीकृतं व्रतं सर्वं शैवं सर्वार्थदं परम् ॥  
मा कुरु त्वं प्रमादेन पङ्क्त्भेदं च नित्यशः ॥ ३३ ॥  
भक्तसम्प्रार्थितं सर्वं महार्घ्यमपि पुत्रक ॥  
विसृज्य लौभ्यं सर्वज्ञ तस्मै तद्देहि भूर्यपि ॥ ३४ ॥  
विसृज्य शिवभक्तौघान् मा भुङ्क्ष्व त्वं कदाचन ॥  
लिङ्गार्चनव्रतं त्यक्त्वा व्रतान्यन्यानि मा कुरु ॥ ३५ ॥  
हित्वा शैवान् महाभागान् भविनो माऽर्चय प्रभो ॥  
आशास्यमानं भक्तौघैर्दासभावेन देहि तत् ॥ ३६ ॥  
भक्तादानात्परं नास्ति मोक्षकारणमुत्तमम् ॥  
भक्तानां सङ्कटे प्राप्ते प्राणत्यागैककारणे ॥ ३७ ॥  
त्वत्प्राणानपि सन्त्यज्य भक्तरक्षापरो भव ॥  
कुपिताञ्शिवभक्तांस्तान्माऽवमन्यस्व सर्वथा ॥ ३८ ॥  
शिवभक्तामानेन श्रेयो नश्येन्न संशयः ॥  
प्रतिकूलेषु भक्तेषु शान्तस्त्वं भव सर्वदा ॥ ३९ ॥  
न शान्तिसदृशं वस्तु त्रिषु लोकेषु विद्यते ॥  
  
प्। ७०) शान्तो दान्तस्तितिक्षुश्च मोक्षमार्गरतो भवेत् ॥ ४० ॥  
शिवलिङ्गप्रसादे च प्रसादे देशिक्स्य च ॥  
चरमूर्तेः प्रसादे च पाराङ्मुख्यं च मा कुरु ॥ ४१ ॥  
किमत्र बहुनोक्तेन शैवधर्मास्तु ये स्मृताः ॥  
प्रायश्चित्तं तद्विलोपे प्रसादस्वीकृतिर्मता ॥ ४२ ॥  
अतः प्रसादवैमुख्यात्तपोहानिर्भविष्यति ॥  
स्थावरेष्वपि लिङ्गेषु यदा भ्रंशो विजायते ॥ ४३ ॥  
साहाय्यं तत्र कुर्वीत यथा शक्त्यतिभक्तितः ॥   
तत्र प्रसादग्रहणं नेष्टं स्याल्लिङ्गधारिणाम् ॥ ४४ ॥  
ये निन्दिता गौतमेन महता च दधीचिना ॥  
दाक्षायण्या नन्दिना च तथा चैवोपमन्युना ॥ ४५ ॥  
वीरभद्रेण महताऽप्यगस्त्येन महात्मना ॥  
भृगुणा च कुमारेण विघ्नेशेन गणेश्वरैः ॥ ४६ ॥  
कणादप्रमुखैः शप्ता योगिभिर्नारदादिभिः ॥  
तन्नेक्षेतार्चनाकाले बसवेश महामते ॥ ४७ ॥  
गुरुणा निर्मितं लिङ्गात्परो गुरुः ॥  
जङ्गमानुग्रहेणैव तत्सामर्थ्यं गुरोः स्मृतम् ॥ ४८ ॥  
अतः प्रतिदिनं वत्स जङ्गमानर्चयादरात् ॥  
देशिकस्य तनुं देहि लिङ्गस्य च मनस्तथा ॥ ४९ ॥  
जङ्गमानां धनं देयमिति शास्त्रस्य निश्चयः ॥  
  
प्। ७१) स्थावरेषु च लिङ्गेषु न गृण्हीयात्प्रसादकम् ॥ ५० ॥  
त्वमेव सूक्ष्मया दृष्ट्या शैवान् धर्मान् समाचर ॥  
एवमूचे सङ्गमेशः शिष्टं प्रस्थापयस्तदा ॥ ५१ ॥  
गुरोरनुग्रहं लब्ध्वा बसवेशस्तदा मुदा ॥  
प्रणम्य सङ्गमेशं तं सपत्नीको वृषेश्वरः ॥ ५२ ॥  
स्वस्रा नागाम्बया युक्तः प्रयातः सर्वसिद्धिदः ॥  
बुज्जलप्रेषितैः सर्वैश्चतुरङ्गबलैर्वृतः ॥ ५३ ॥  
महान्तं गजमारुह्य ययौ श्रीबसवेश्वरः ॥  
दिनत्रितयगन्तव्यं मार्गमागत्य बिज्जलः ॥ ५४ ॥  
प्रत्युद्ययौ तदा तूर्णं बसवेशं महोज्ज्वलम् ॥  
अन्योन्यवाक्यसंरम्भावभूतां वृषभूभुजौ ॥ ५५ ॥  
उभावपि गजारुढौ बहुभूषणभूषितौ ॥  
अवरुह्य गजाभ्यां तु विजनं देशमास्थितौ ॥ ५६ ॥  
तत्रोपविश्य राजाऽयं बसवेशमथाब्रवीत् ॥  
बसवेश महाप्राज्ञ शृणु मद्वचनं परम् ॥ ५७ ॥  
बलदेवो यथा पूर्वं शशास पृथिवीमिमाम् ॥  
धर्ममार्गैकनिरतः शाठ्यकापट्यवर्जितः ॥ ५८ ॥  
तथात्वमपि भो मन्त्रिन् पालयेदं जगत्परम् ॥  
कोशागारमिदं सर्वं त्वदायत्तं न संशयः ॥ ५९ ॥  
बलानि चतुरङ्गानि त्वदीयानि न संशयः ॥  
इमेऽपि मन्त्रिवृद्धाश्च त्वदाज्ञाकारिणः सदा ॥ ६० ॥  
बहुनाऽत्र किमुक्तेन रजा बसवेश्वर ॥  
  
प्। ७२) त्वदाज्ञया प्रवर्तेऽहं नात्र कार्या विचारणा ॥ ६१ ॥  
बिज्जलेनैवमुक्तस्तु मुमोद बसवेश्वरः ॥  
राजाऽपि बसवेशश्च समागत्यातिहर्षितौ ॥ ६२ ॥  
यथापूर्वं गजारूढौ चतुरङ्गबलैर्युतौ ॥  
देवेन्द्रगीष्पतीवोभौ शोभमानौ तदा परम् ॥ ६३ ॥  
ततः कल्याणनगरं सम्प्राप्तौ राजमन्त्रिणौ ॥  
स्वान्तःपुरं ययौ राजा नानासम्पत्समृद्धिमत् ॥ ६४ ॥  
सकलैश्वर्यसम्पन्नं सर्वमङ्गलकारणम् ॥  
बलदेवगृहं रम्यं विवेश बसवेश्वरः ॥ ६५ ॥  
॥ वृत्तम् ॥ तत्र श्रीबसवेश्वरः पुरजनान् द्र्ष्टुं समभ्यागतान्   
कांश्चित्स्वर्णविचित्रवस्त्रनिचयैर्वीटीप्रदनैर्बहून् ॥  
गम्भीरैर्वचनैर्विभूषणचयैः सम्भावयंस्तां निशां निन्ये   
स्वल्पतरां कथाभिरनघैः शैवीभिरत्युज्ज्वलः ॥ ६६ ॥  
  
इति श्रीबादरायणमहर्षिप्रणीते बसवेश्वरपुराणे स्वरूपग्रन्थे   
परमरहस्ये कुमारागस्त्यसंवादे पट्टाभिषेककथाविलासो नाम   
नवमोऽध्यायः ॥  
  
प्। ७३) अथ दशमोऽध्यायः   
॥ श्रीगुरुभ्यो नमः ॥  
  
बिज्जलनीतिप्रबोधनम् ॥ अगस्त्य उवाच ॥  
ततः प्रभातवेलायामुत्थितो बसवेश्वरः ॥  
प्रातःकृत्यं विधायाथ किं चकार वद प्रभो ॥ १ ॥  
स्कन्द उवाच ॥ अनेकमन्त्रिभिः सार्धं चतुरङ्गबलैर्युतः ॥  
राजागारं ययौ तूर्णं राजा प्रत्युद्ययौ ततः ॥ २ ॥  
बसवेशः समं राज्ञा विवेशास्थानमन्दिरम् ॥  
अथोपविष्टं मन्त्रीशं राजा वचनमब्रवीत् ॥ ३ ॥  
बसवेश महाभाग तेजसाऽऽदित्यसन्निभ ॥  
शिवभक्तिः दृढीकर्तुमवतीर्णो महीतलम् ॥ ४ ॥  
शैलादिरेव त्वं सत्यं नात्र कार्या विचारणा ॥  
नोचेत्तव महादेवः सङ्गमेशः कृपानिधिः ॥ ५ ॥  
आगत्य गुरुरूपेण कथं दिक्षां तव क्रियात् ॥  
पूर्वं तु बलदेवेन श्वशुरेण तवानघ ॥ ६ ॥  
परामृश्य यथान्यायं मम राज्यं तु शासितम् ॥  
शाधि राज्यमिदानीं त्वं सर्वसम्पत्समृद्धिमत् ॥ ७ ॥  
कोशपूर्णा गृहाः सर्वे चतुरङ्गबलं तथा ॥  
इमे च मन्त्रिणः सर्वे चिरकालमुपस्थिताः ॥ ८ ॥  
त्वदीयमेतत्सर्वं हि नात्र कार्या विचारणा ॥  
असाधु सधु वा कार्यनालोच्य त्वयानघ ॥ ९ ॥  
मया न क्रियते नूनमत्र साक्षी परः शिवः ॥  
  
प्। ७४) एतद्वचनमाकर्ण्य बसवेशः शनैर्हसन् ॥ १० ॥  
प्रोवाच मधुरं वाक्यं महाराजसभान्तरे ॥  
देशदेशान्तरेभ्यस्तु शिवभक्ता मनस्विनः ॥ ११ ॥  
मामुद्दिश्यागमिष्यन्ति तेषां त्वत्पुरवासिनाम् ॥  
जनानां कलहे प्राप्ते भक्तेष्वापादयन्त्यघम् ॥ १२ ॥  
तव क्रोधो हृदि भवेद्दुष्प्रधर्षाश्च ते स्मृताः ॥  
तेन व्याकुलितं सर्वं भवेद्राज्यं महीपते ॥ १३ ॥  
कोशागारस्थितं द्रव्यं सर्वं बसवमन्त्रिरात् ॥  
भक्तेभ्य एव प्रददौ नाना मणिगणोज्ज्वलम् ॥ १४ ॥  
इतीर्ष्यया वदिष्यन्ति तवैते मन्त्रिसत्तमाः ॥  
तेन जायते ते क्रोधो मयि दोषविवर्जिते ॥ १५ ॥  
मम्यक्परीक्षणीयं तत्सहसा मा कुरु प्रभो ॥  
यद्यनानोचितं कार्यं करोषि प्रभुसत्तम ॥ १६ ॥  
विगणय्य च तत्सर्वं विनिवेद्य तव प्रभो ॥  
नाहं वसामि राज्येऽस्मिन् प्रतिश्रुतमिदं मया ॥ १७ ॥  
बसवेशेनैवमुक्तो बिज्जलः प्रभुसत्तमः ॥  
तथैवाहं करिष्यामीत्येतद्वचनमब्रवीत् ॥ १८ ॥  
समागत्य ततस्तूर्णं स्वगृहान् बसवेश्वरः ॥  
भक्तसङ्घैः प्रमुमुदे षट्स्थलज्ञानवित्तमैः ॥ १९ ॥  
स कदाचित्सभामध्ये समासीनः शुचिस्मितः ॥  
भक्तप्रियतरं वाक्यमुवाच बसवेश्वरः ॥ २० ॥  
  
प्। ७५) यद्यदिष्टं हि भक्तानां प्रार्थितं शैवसत्तमैः ॥  
दास्याम्यहं तत्तदर्थं लोभमोहविविर्जितः ॥ २१ ॥  
न दास्ये यदि लोभेन भक्तैः सम्प्रार्थितं धनम् ॥  
सङ्गमेशपदद्रोहपापोऽहं न संशयः ॥ २२ ॥  
इति प्रतिश्रुतं वाक्यं श्रुत्वा देशान्तरस्तिथाः ॥  
शिवभक्ता महात्मनो नानावर्णसमुद्भवाः ॥ २३ ॥  
वृषध्वजा वृषारूढा भस्मोद्धूलितविग्रहाः ॥  
सुवर्णसूत्रसंशोभिस्वर्णपेटिविराजिताः ॥ २४ ॥  
रुद्राक्षमालाभरणा रुद्रध्यानपरायणाः ॥  
केचिज्जटाधराः शन्ताः केच्चित्राम्बरावृताः ॥ २५ ॥  
धृतकाषायकन्थाश्च केचित्कौपीनधारिणः ॥  
प्राणलिङ्गार्चकाः केचिदिष्टलिङ्गैकतत्पराः ॥ २६ ॥  
केचित्पञ्चाक्षरासक्ता मौनव्रतधराः परे ॥  
भविसन्दर्शनाः केचित्केचिद्भविपराङ्मुखाः ॥ २७ ॥  
एवं बहुविधा भक्ता नाना देशेष्।ववस्थिताः ॥  
कल्याणनगरं तूर्णमाययुर्भक्तसत्तमाः ॥ २८ ॥  
दृष्ट्वा तानागतान् भक्तन् बसवेशो दृढव्रतः ॥  
  
प्। ७६) अर्घ्यपाद्यादिभिः सर्वैः पूनयामास भक्तितः ॥ २९ ॥  
हृदालवालजनितां भक्तिकल्ल्ल्पलतां पराम् ॥  
शिवध्यानदृढोपघ्नां काम्यसिद्धिप्रदायिनीम् ॥ ३० ॥  
चरपादाम्बुसंसेकाद्वर्धयित्वा मनोरमाम् ॥  
प्रसाददोहलं दत्वा फलितामकरोत्प्रभुः ॥ ३१ ॥  
वृत्तम् ॥ नानादेशसमागतान् शिवपदध्यानैकनिष्ठापरान्   
नानावर्णसमुद्भवान् शिवमुखोद्गीतागमज्ञानिनः ॥  
साक्षाच्छ्रीबसवेश्वरो गणमनः सङ्कल्पितार्थप्रदस्त्वेतान् भक्तगणान्   
शिवेति च धिया सम्पूजयामास सः ॥ ३२ ॥  
  
प्। ७७) इति श्रीबादरायणमहर्षिप्रणीते बसवेश्वरपुराणे परमरहस्ये   
कुमारागास्त्यसंवादे बिज्जलनीतिप्रबोधनं नाम दशमोऽध्यायः ॥  
  
प्। ७८) अथ एकादशोऽध्यायः   
श्रीगुरुभ्यो नमः   
  
बसवेश्वरस्तुतिः ॥ अगस्त्य उवाच ॥   
षडानन महाभाग भक्तत्राण परायण ॥  
भूयोऽपि श्रोतुमिच्छामि माहात्म्यं बसवेशितुः ॥ १ ॥  
	कुमार उवाच ॥ कामितार्थप्रदानेन राजयोग्योपचारकैः ॥  
अर्चयामास बसवः शिवभक्तान् दृढव्रतान् ॥ २ ॥  
अष्टाङ्ग्योगनिरतान् शैवशास्त्रविशारदान् ॥  
सुवर्णभूषणैः सर्वैर्नानारत्नविचित्रितैः ॥ ३ ॥  
स्वर्णाम्बरैर्विचित्रैश्च गन्धैर्मृगमदादिभिः ॥  
विशुद्धखादिरोपेतताम्बूलैरतिशोभनैः ॥ ४ ॥  
एवंविधोपचारैश्च पूजयामास मन्त्रिराट् ॥  
भक्तद्वादशसाहस्रं कल्याणनगरे शुभे ॥ ५ ॥  
न्यवसद्गणिकागेहेष्वन्यकार्यविवर्जितम् ॥  
कमतन्त्रविधानज्ञं सुरतासक्तमानसम् ॥ ६ ॥  
स्वर्गाङ्गनारतोविश्वामित्रसमं परम् ॥  
अन्नपानादिकं सर्वं बसवेशो वदान्ययाट् ॥ ७ ॥  
प्रेषयामास सद्भक्त्या वेश्यागाराणि सर्वदा ॥  
यद्यदिष्टं हि भक्तानां ददौ तत्तदतन्द्रितः ॥ ८ ॥  
बसवेशस्वसा रम्या नागाम्बा वरवर्णिनी ॥  
शिवार्चनपरा नित्यं शिवभक्तार्चने रता ॥ ९ ॥  
तस्यास्तु तनयो जज्ञे श्रीचन्नबसवेश्वरः ॥  
गुरुणा बसवेशेन कृतदिक्षो मुदान्वितः ॥ १० ॥  
  
प्। ७९) गुरुपादाम्बुजध्याननिस्ठावान् बुद्धिमान् परः ॥  
सर्वाङ्गलिङ्गसाहित्यशोभमानो महामतिः ॥ ११ ॥  
अत्यन्तहेयसंसारसंसर्गेण विवर्जितः ॥  
दुष्टपाषण्डजनतागर्वतूलतनूनपात् ॥ १२ ॥  
पुरातनशिवाचारवर्तनोत्सुकमानसः ॥  
अत्यन्तसारगुणवान् गुर्वन्वेषणतत्परः ॥ १३ ॥  
मृदुसम्भाषणरतः सत्सु कारुण्यतत्परः ॥  
लिङ्गासक्तमना। शुद्धो लिङ्गपूजापरायणः ॥ १४ ॥  
वेदवेदान्ततत्वज्ञ सर्वागमविशारदः ॥  
प्रारब्धसञ्चितागामिकर्मषण्डविवर्जितः ॥ १५ ॥  
बाह्याभ्यन्तरशत्रूणां निषुदनपटुः प्रभुः ॥  
संसारपाशनाशेन ज्ञानसम्पादेन च ॥ १६ ॥  
  
प्। ८०) सम्पाद्यान्तरनैर्मल्यौपकारकृतात्मकः ॥  
भ्कतस्नेहपरो नित्यमात्मयोगरतः सदा ॥ १७ ॥  
सत्यालापैककुशलो धीरः सत्यप्रतापवान् ॥  
विनष्टपापसङ्घातः प्रतीक्षणपरः शिवः ॥ १८ ॥  
जितेन्द्रियो जितक्रोधः शुद्धसत्वश्च कीर्तिमान् ॥  
शिवप्रसादनिरतः शिवलिङ्गार्चने रतः ॥ १९ ॥  
एवं भूतोऽतिमहिमा नित्यं संववृधे सुधीः ॥  
बसवेशपदाम्भोजपूजातत्परमानसः ॥ २० ॥  
शिवपूजान्तवेलायां रोमाञ्चिततनुर्भृशम् ॥  
हर्षेण गद्गदगलो ह्यानन्दाश्रुभिरावृतः ॥ २१ ॥  
निजलिङ्गविलीनात्मप्राणसञ्चयवान् परः ॥  
लिङ्गे स्वप्राणनिचयं निर्मथ्यात्यन्तयत्नतः ॥ २२ ॥  
स प्रसन्नानुभूत्युत्थसुखसन्धानतत्परः ॥  
चित्तशुद्धिधरोऽत्यन्तं सर्वकर्मविवर्जितः ॥ २३ ॥  
गुरोरनुग्रहेणैव मर्कटन्यायमास्थितः ॥  
  
प्। ८१) लिङ्गधारणदीक्षादिफलवाप्त्यनुमोदितः ॥ २४ ॥  
यथा शुकः समागत्य वृक्षाणां फलमश्नुते ॥  
तथा स्वयं फलं प्राप्तः श्रीचन्नबसवेश्वरः ॥ २५ ॥  
गुरुप्रसादस्वीकारपारवश्यमुपेयिवान् ॥  
प्राणो लिङ्गं प्रासादश्च शरीरं महितद्युतेः ॥ २६ ॥  
भक्तिरेव मनः स्वीयमन्यत् किञ्चन नास्ति हि ॥  
यत्सौख्यं शिवभक्तानां तत्तस्य धनमुच्यते ॥ २७ ॥  
एतत्समष्ट्या जातोऽयं श्रीचन्नबसवेश्वरः ॥  
शिवतत्त्वपरिज्ञात् प्राकृतस्तुत्यगोचरः ॥ २८ ॥  
जातस्यास्य तु माहात्म्यं वेद श्रीबसवेश्वरः ॥  
बसवेश्वरमाहात्म्यं वेत्त्ययं बसवेश्वरः ॥ २९ ॥  
एवं तुष्टुवुरत्यर्थं शिवभक्ता जितेन्द्रियाः ॥  
श्रीचन्नबसवो भक्त्या तुष्टाव बसवेश्वरम् ॥ ३० ॥  
शाश्वताय नमस्तुभ्यं सर्वज्ञाय नमो नमः ॥  
अशेषसद्गुणाढ्याय विश्वेशरगुरवे नमः ॥ ३१ ॥  
सद्यः प्रसन्नानवद्यवेदान्तार्थविदे नमः ॥  
सद्भक्तिवित्तजनितमोक्षदाय नमो नमः ॥ ३२ ॥  
परञ्ज्योतिः स्वरूपाङ्गदीप्यमानाय ते नमः ॥  
ब्रह्माण्डानामशेषाणां सृष्टिस्थित्यन्तहेतवे ॥ ३३ ॥  
  
प्। ८२) सकलाय नमस्तुभ्यं निष्।कलाय नमो नमः ॥  
आदिमध्यान्तरहितनित्यज्योतिःस्वरूपिणे ॥ ३४ ॥  
विद्यात्मने नमस्तुभ्यं विद्यादात्रे नमो नमः ॥  
षडध्वातीतरूपाय महापापौघनाशिने ॥ ३५ ॥  
मोक्षप्रदानकृद्रम्यवीक्षणाय नमो नमः ॥  
अज्ञानध्वान्तविध्वंसभास्कराय नमो नमः ॥ ३६ ॥  
शिष्यमस्तकविन्यस्तज्ञानहस्ताय ते नमः ॥  
अशेषशिष्यसम्प्राप्तप्रसादाय नमो नमः ॥ ३७ ॥  
अनेकभक्तसङ्घातहृत्पद्मस्थाय ते नमः ॥  
भक्तरक्षाप्रवृत्ताय भवसंहारिणे नमः ॥ ३८ ॥  
तत्त्वम्सयादिवाक्यार्थलिङ्गाङ्गैक्याय ते नमः ॥  
तत्त्वात्मने श्रीगुरवे बसवाय नमो नमः ॥ ३९ ॥  
॥ वृत्तम् ॥ एवं स्तुतः श्रीबसवेश्वरोऽपि नागाम्बिकागर्भसमुद्भवेन ॥  
  
प्। ८३) सन्तोषमाप स्वयमन्तरङ्गे यथा हविष्मान् बहुसामगीर्भिः ॥ ४० ॥  
  
इति श्रीबादरायणमहर्षिप्रणीते श्रीबसवेश्वरपुराणे स्वरूपग्रन्थे   
परमरहस्ये कुमारागस्त्यसंवादे बसवेश्वरप्रशंसा नाम   
एकादशोऽध्यायः ॥  
  
प्। ८४) अथ द्वादशोऽध्यायः   
श्रीगुरुभ्यो नमः   
  
प्रभुसमागमन-तृप्तिकरणम् ॥ अगस्त्य उवाच ॥  
श्रीचन्नबसवेशेन संस्तुतो बसवेश्वरः ॥  
ततः किमकरोद्धीरस्तन्मे ब्रूहि षडानन ॥ १ ॥  
	स्कन्द उवाच ॥ एवं संस्तुत्य बसवं श्रीचन्नबसवेश्वरः ॥  
गुरुध्यानपरो नित्यन्तूष्णीमेव व्यवस्थितः ॥ २ ॥  
अथास्मिन्नन्तरे योगी प्रभुर्नाम महातपाः ॥  
अणिमादिगुणोपेतो वियन्मात्रशरीरकः ॥ ३ ॥  
ब्रह्माण्डानि समस्तानि त्विन्द्रजालसमानि हि ॥  
सम्प्रेक्स्ऽमाणः सततं दृढवैराग्यमास्थितः ॥ ४ ॥  
अनुग्रहपरो नित्यं दयावानमितद्युतिः ॥  
अन्तकान्तकसन्मूर्तिरसमानयशाः परः ॥ ५ ॥  
निर्मूलितोद्रिक्तमलः पुण्यपापनिकृन्तनः ॥  
दृढभक्तिसमायुक्तः संसारगुणवर्जितः ॥ ६ ॥  
दूरस्थितानां वस्तूनां द्रष्टा योगविदुत्तमः ॥  
प्रतिग्रहैकविमुखमानसः करुणानिधिः ॥ ७ ॥  
समलिष्ठसुवर्णश्च तुल्यनिन्दास्तुतिः शुचिः ॥  
शत्रुमित्रसमः श्रीमांस्तुल्यो मानावमानयोः ॥ ८ ॥  
  
प्। ८५) सप्तधातुमदोद्रेकसर्वावगुणवर्जितः ॥  
प्रभुश्चिद्रूपदीपोऽसावन्धकारिस्वरूपभाक् ॥ ९ ॥  
कालसङ्कल्परहितो विकल्पगुणवर्जितः॥  
महेन्द्रजालसदृशप्रपञ्चोन्मूलनक्षमः ॥ १० ॥  
परमानन्दजलधिनिमज्जन्मानसः परः ॥  
रक्तवर्णसमाक्रान्तजटाभूषितमस्तकः ॥ ११ ॥  
अनिमेषसुधास्यन्दिदिव्यदृष्टिसमञ्चितः ॥  
सामागानप्रियो नित्यं सच्चिदानन्दविग्रहः ॥ १२ ॥  
अन्तर्योगरतः श्रीमान् योगतत्वस्वरूपवित् ॥  
अनन्तवेदवेदान्तवेद्यमानो महामतिः ॥ १३ ॥  
सनामो नामरहितो निःशरीरः शईर्यपि ॥  
शब्दगम्योऽप्यशब्दोऽयं भावाभावविवर्जितः ॥ १४ ॥  
द्वैतयोगक्रियाद्वैतयोगातीतक्रियान्वितः ॥  
लिकत्रयीलक्ष्यमाणो भक्तिसर्वस्वरूपभृत् ॥ १५ ॥  
सर्वकार्याणि सन्त्यज्य लिङ्गरूपनिरीक्षणः ॥  
लिङ्गेक्षणानन्दकेल्या विस्मृतात्मस्वरूपवान् ॥ १६ ॥  
समायातः प्रभुः श्रेष्ठो बसवेशगृहान् प्रति ॥  
  
प्। ८६) निम्नोन्नतप्रदेशेषु समानगतिरादरात् ॥ १७ ॥  
आगच्छन्तं प्रभुं दृष्ट्वा सर्वे दूरमुपागताः ॥  
स्थावरैर्दत्तमार्गोऽयं कोऽयं स्यादिति शङ्कया ॥ १८ ॥  
तुष्टुवुर्विविधैः स्तोत्रैर्जनाः सर्वे पथि स्थिताः ॥  
बसवेश्वरसद्भक्तिसिन्धावुज्जृम्भिते सति ॥ १९ ॥  
तद्वीचिमध्यसंलग्नदृश्यमानतरिर्यथा ॥  
प्रभुः समाययौ तूर्णं साक्षात्परशिवो यथा ॥ २० ॥  
यथेक्षते शिलामध्ये रत्नं रत्नपरिक्षकः ॥  
बसवेशो निश्चिकाय प्रभुः लोकैकवर्जितम् ॥ २१ ॥  
ननाम दण्डवद्भूमौ बसवेशो गुरुं यथा ॥  
बसवेशकरानीतं रत्नसिंहासनं परम् ॥ २२ ॥  
आरुरोह प्रभुः श्रीमान् कैलासमिव शङ्करः ॥  
प्रभोरङ्गप्रभाः सर्वाश्चतुर्दिक्षु चकाशिरे ॥ २३ ॥  
सजीवो जीवरहितः सक्रियो निष्।क्रियस्तथा ॥  
प्रभुः स मोदते सर्वान् पश्यन् सन् ज्ञानचक्षुषा ॥ २४ ॥  
पुरापि जिजचिल्लिङ्गमेव प्राणो न चापरः ॥  
चेष्टाहीनश्चेतनोऽपि ख्याति हीनोऽपि संस्तुतः ॥ २५ ॥  
  
प्। ८७) वाचामगोचरमहाशपथश्चिन्मयाकृतिः ॥  
अशेषजनचित्तौघध्यानचित्तः परात्परः ॥ २६ ॥  
गुणाक्रान्तो गुणैर्हीनो विभक्तो ह्यक्षराकृतिः ॥  
एतादृशो महाभागः प्रभुर्लोकैकविश्रुतः ॥ २७ ॥  
सिंहासने सुखासीनो विरराज महारुचिः ॥  
बसवेशोऽपि सद्भक्तो ननाम प्रभुसत्तमम् ॥ २८ ॥  
हर्षगद्गदकण्ठः सन् तुष्टाव विविधैः स्तवैः ॥  
तूर्येषु वाद्यमानेषु नदत्सु पटहेषु च ॥ २९ ॥  
ननृतुर्गणिकाः सर्वा जगुर्वैतालिकाः परे ॥  
वीणाक्कणनशब्दौघैर्मूर्छितोऽभूद्दिशं गणः ॥ ३० ॥  
एवंविधोत्सवे काले बसवेशो नयान्वितः ॥  
प्रभोरन्तिकमासाद्य ययाचे भृत्यवत्स्वयम् ॥ ३१ ॥  
नीराजनकराम्भोजपरिवारेण संवृतः ॥  
भो भो प्रभो महाभाग शिष्यसङ्घो मया सह ॥ ३२ ॥  
आगच्छ शिवपूजार्थं पूजागारं महत्तरम् ॥  
एवं सम्प्रार्थ्यमानः सनाययौ प्रभुसत्तमः ॥ ३३ ॥  
आगच्छन्तं महाभागं प्रभुं लोकैकपूजितम् ॥  
विचित्ररङ्गवल्लीभिर्बह्वीभिः परिशोभिते ॥ ३४ ॥  
  
प्। ८८) सदीपदीपिकास्तम्भसहस्रशतदीपिते ॥  
कर्पूरदीपसङ्घैश्च परितः परिशोभिते ॥ ३५ ॥  
सुगन्धनिच्योपेतादिव्यधूपैश्च धूपिते ॥  
सङ्क्रान्तचित्रपुष्पौघहेमपात्रविराजिते ॥ ३६ ॥  
भोजनायतने रम्ये रत्नपीठे महत्तरे ॥  
बसवेशो भृत्यभावादुपावेशयदास्थितः ॥ ३७ ॥  
हेमपात्रं समानीय भक्ष्यभोज्यादिपूर्वकम् ॥  
स्थापयामास पुरतः प्रभोरमिततेजसः ॥ ३८ ॥  
सुरीयचमषय्याख्यः शिवभक्तो दृढव्रतः ॥  
सव्यञ्जनान्नं मृदुलं सहस्तपरिमाणकम् ॥ ३९ ॥  
यथा शिवाय प्रददौ भक्तितो लिङ्गमूर्तये ॥  
तथैव बसवेशोऽपि प्रभवे गुरुमूर्तये ॥ ४० ॥  
स्वहस्तेन पृथक्कृत्य ह्यन्नं सव्यञ्जनं ददौ ॥  
बसवेश्वरहस्ताग्रदत्तमन्नं महोज्ज्वलम् ॥ ४१ ॥  
गृह्णन् प्रभुः स बुभुजे विश्वरूपधरः परः ॥  
सहस्राणां शतेनैव तथाऽशीत्या च सङ्ख्यया ॥ ४२ ॥  
सङ्ख्येयानां गणानां तु पर्याप्तं प्राशनाय तत् ॥  
पक्कं तदन्नमखिलं नालं तस्य प्रभोस्तदा ॥ ४३ ॥  
सर्वस्मिन्नन्नजाते तु प्रकीर्णे बसवेश्वरः ॥  
प्रभुं शिवं विनिश्चित्य भोक्तारं भक्तिनम्रधीः ॥ ४४ ॥  
अशक्तोऽहममुष्यान्नं प्रभोर्दातुं महौजसः ॥  
इति निश्चित्य बसवः कार्याकार्यविमुढधीः ॥ ४५ ॥  
  
प्। ८९) उपहारे ततश्चक्रे शरीरं निजमञ्जसा ॥  
तद्दत्तात्मोपहारेण प्रभुः सन्तोषमाप्नुयात् ॥ ४६ ॥  
ततः सर्वेषु सद्भक्तास्तुष्टुवुर्बसवेश्वरम् ॥  
अहो प्रभोस्तु माहात्म्यम् मनोवाचामगोचरम् ॥ ४७ ॥  
१ यश्चान्तकाले सम्प्राप्ते साम्बः सत्यादिलक्षणः ॥  
चराचरस्य बिश्वस्य चात्मा भवति निश्चयात् ॥ ४८ ॥  
२ यस्य च ब्रह्मविष्णू तावूभे भवति जीवने ॥  
उपसेचनतां याति मृत्युः सर्वविनाशकृत् ॥ ४९ ॥  
तादृशोऽपि महाभागः प्रभुः स्वातन्त्र्यजृम्भितः ॥  
आयातो भक्तिमात्रेण बसवेशस्य दृश्यताम् ॥ ५० ॥  
गत्वा तमनुगृह्णाति सद्भक्तं बसवेश्वरम् ॥  
भक्तिमात्रेण साध्योऽयं नान्यमार्गेण किञ्चन ॥ ५१ ॥  
इति तं तुष्टुवुः सर्वे तत्रत्या भक्तसत्तमाः ॥  
स्वयं तुष्टाव बसवं कारुण्यात्प्रभुसत्तमः ॥ ५२ ॥  
बसवेश महाभाग भक्तिसन्त्राणकारण ॥  
स्वकीर्तिचन्द्रिकाव्याप्तसमस्ताजाण्डखर्पर ॥ ५३ ॥  
अशेषभक्तसन्दोह भक्तिषण्ड धुरन्धर ॥  
नन्दिकेशावतारस्त्वं केवलं न तु मानवः ॥ ५४ ॥  
  
प्। ९०) इक्षुवृक्षोत्थफलवन्मणिगर्भस्थदीप्तिवत् ॥  
हेम्नि ह्यामोचवच्चैव चन्दनोत्थप्रसूनवत् ॥ ५५ ॥  
आलेखलेख्यमानाया वनितायाः सुजीववत् ॥  
स्वर्णकृत्रिमपुत्रस्य प्राणपञ्चकवत्तथा ॥ ५६ ॥  
सद्भक्तस्थानभूतः सन् त्वं हि जातो यथार्थकः ॥  
बसवेश त्वमात्मीयो ह्यसतां दण्डनायकः ॥ ५७ ॥  
असङ्ख्यातगणानां त्वमीयः प्रभुसत्तमः ॥  
अनन्तवेदवेधोऽसि मुक्तेस्त्वं हि नियामकः ॥ ५८ ॥  
प्रसादरूपो भक्तानां सत्व रूपो हि कथ्यसे ॥  
अशेषाम्नायशिखरवाक्यतात्पर्यकोविदः ॥ ५९ ॥  
गुरुप्रतिष्ठचिल्लिङ्गसत्पात्रं त्वं न संशयः ॥  
अशेषतत्वरूपस्त्वं महत्तत्वं त्वमेव हि ॥ ६० ॥  
संविदादिस्वरूपस्त्वं नित्यानन्दस्वरूपभृत् ॥  
बसवेश तवाशेषस्वरूपं भक्तिरेव हि ॥ ६१ ॥  
पशवो ये च शृण्वन्ति बसवेत्यक्षरत्रयम् ॥  
  
प्। ९१) तेषामपि शिवज्ञानं भक्तिश्चोत्पद्यते दृढा ॥ ६२ ॥  
शिशवः पक्षिणो बाऽपि ये शृण्वन्त्यक्षरत्रयम् ॥  
तेषां च शाश्वती भक्तिर्नेतरेषामिति श्रुतिः ॥ ६३ ॥  
गृहीत्वाऽपि विषं घोरं नाम चोच्चार्यतेऽनघम् ॥  
अमृतं वै भवेत्तद्धि सत्यं सत्यं मयोदितम् ॥ ६४ ॥  
ये स्मरन्ति महाभाग त्वन्नामात्यन्तपावनम् ॥  
तेषां प्रसूनकल्पं स्यात्कुलिशं चातिदारुणम् ॥ ६५ ॥  
शत्रवि यान्ति मित्रत्वं भवन्नामानुवर्तनात् ॥  
त्वन्नामश्रवणादेव दवाग्निश्चन्द्रिकायते ॥ ६६ ॥  
लिङ्गैक्यकलिकायोगस्त्वयि नान्यते दृश्यते ॥  
मृतजङ्गमसत्प्राणसन्धानाख्यक्रिया परा ॥  
त्व्य्येव दृश्यते वत्स नान्यत्र परिदृश्यते ॥ ६७ ॥  
वृत्तम् ॥ एवं वचोभिरनघैः शिवतन्त्रसंस्थैः संस्तुल्य तं   
बसवभक्तमुदारभावम् ॥  
प्रीत्या च हर्षपरिगद्गदकन्थदेशस्तूष्णीः स्थितः प्रभुवरः   
परमार्थत्ता ॥ ६८ ॥  
	इति श्रीबादरायणमहर्षिप्रणीते श्रीबसवपुराणे स्वरूपग्रन्थे   
परमरहस्ये कुमारागस्त्यसंवादे प्रभुदेवतृप्तिर्नाम द्वादशोऽध्यायः   
॥ १२ ॥  
  
  
प्। ९२) अथ त्रयोदशोऽध्यायः   
श्रीगुरुभ्यो नमः  
  
प्रभुदेवप्रभावाख्यानम्- अगस्त्य उवाच ॥   
एवं स्तुतो हि प्रभुणा बसवेशः कृपानिधिः ॥   
ततः किमकरोत् सर्वं कृपया वद षण्मुख ॥ १ ॥  
                       ॥ स्कन्दौवाच ॥  
	वक्ष्ये श्रीबसवेशस्य प्रभावं कुम्भसम्भव ॥  
भक्त्या शृणु महेशैकभक्तिज्ञानप्रदं सदा ॥ २ ॥  
प्रभुणेत्थं स्तूयमानो बसवो विनयान्वितः ॥  
प्राह गम्भीरया वाचा सर्वशास्त्रविशारदः ॥ ३ ॥  
भक्तवत्सल सर्वेश परमात्मन् परात्पर ॥  
मोक्षलक्ष्मीप्रद श्रीमन् दिव्यमङ्गलविग्रह ॥ ४ ॥  
गणाग्रगण्य सर्वज्ञ लिङ्गजङ्गमरूपधृत् ॥  
सङ्गमेश्वरसद्भक्तपरानुग्रहतत्पर ॥ ५ ॥  
अशेषभक्तसङ्घातकारुण्यामृतवारिधे ॥  
मादृशानां न भक्तिर्हि (शक्तिर्हि) भोज्यं दातुं भवादृशाम् ॥ ६ ॥  
अत्रेतिहासं वक्ष्यामि शृणु देव दयानिधे ॥  
पुरा कैलासशिखरे सुखासीनं महोज्ज्वलम् ॥ ७ ॥  
विरूपाक्षं महादेवं शङ्करं लोकशङ्करम् ॥  
हिमवत्पर्वतागाराद्गौरी गिरिवरात्मजा ॥ ८ ॥  
द्रष्टुमश्याययौ तूर्णं सखीभिः परिआरिता ॥  
प्रेमधूर्षु च सर्वेषु शिवसारूप्यधारिषु ॥ ९ ॥  
  
प्। ९३) बुबुधे न महेशानं साम्बं सत्यादिलक्षणम् ॥  
गणास्तदन्तरे सर्वे स्वान्तरङ्गे प्रकम्पिरे ॥ १० ॥  
गौर्याः संशयविच्छित्यै स्वस्वरूपाणि ते दधुः ॥  
मेषाननाश्च कतिचिद्गोमुखाश्च तथाऽपरे ॥ ११ ॥  
केचिच्च वानरमुखाः कतिचित्कुक्कुटाननाः ॥  
कतिचित् सामजमुखाः शरभोष्ट्रमुखाः परे ॥ १२ ॥  
व्याघ्राननाश्च कतिचिन्मार्जास्यास्तथाऽपरे ॥  
वृकाननास्तथा केचित् सारमेयाननाः परे ॥ १३ ॥  
तुरङ्गवदनाः केचित् सारङ्गवदनास्तथा ॥  
एकाननाश्च द्विमुखास्त्रिमुखाश्चतुराननाः ॥ १४ ॥  
षण्मुखाः प।चवदनाः सप्तास्याश्चाष्टसन्मुखाः ॥  
नवास्याश्च दशास्याश्च त्वेकादशमुखाः परे ॥ १५ ॥  
विमुखाश्च तथा केचित् सहस्रास्याः शताननाः ॥  
सहस्रद्वयवक्त्राद्या बहवो हि तथा परे ॥ १६ ॥  
प्रलम्बोष्ठास्तथा केचिल्लम्बमानाननाः परे ॥  
विकृतास्यास्तथा केचिद्विकृताङ्गास्तथा परे ॥ १७ ॥  
लम्बकर्णास्तथा केचिद् घण्टाकर्णास्तथा परे ॥  
शङ्खकर्णा विश्वकर्णा केचिच्चात्यूर्ध्वबाहवः ॥ १८ ॥  
भुजपादाः कुक्षिपादाः पार्श्वपादास्तथाऽपरे ॥  
बहुजिह्वास्तथा केचिद्बहुवर्णास्तथैव च ॥ १९ ॥  
  
प्। ९४) त्रिनेत्राश्च सहस्राक्षाः सह्स्ररसनाः कति ॥  
अनेकप्राणिवदनाश्चानन्तप्राणिलोचनाः ॥ २० ॥  
अनन्तजीवित्कण्ठा ह्यनन्तदशनाः परे ॥  
अनन्ततालवो ह्यन्ये केचिद्बहुशिरोयुताः ॥ २१ ॥  
अण्डमालाश्च कतिचिद् व्याघ्राजिनधराः कति ॥  
गजाजिनधराः केचिद्वृषवाहस्तथा परे ॥ २२ ॥  
अनन्तभूषणाः केचित् बहुशस्त्रधराः कति ॥  
कामाङ्गदग्धभस्माङ्गा ब्रह्मशीर्षधराः कति ॥ २३ ॥  
नृसिंहाजिनवस्त्राङ्गा विष्णुकङ्कालिनः कति ॥  
विषकण्ठा कति जटाचन्द्रगङ्गाधराः परे ॥ २४ ॥  
एवंविधान् महाभागान् लयकालविवर्जितान् ॥  
गङ्गायाः सिकतानां च गणनादधिकान् बहून् ॥ २५ ॥  
प्रमथांस्तान् रुद्रगणान् शिवसामर्थ्यरूपिणः ॥  
दृष्वा कुमारजननी गौरी सर्वगणांस्तदा ॥ २६ ॥  
विस्मिता शिवमासाद्य पञ्चवक्त्रं सदाशिवम् ॥  
साष्टाङ्गं दण्डवद्भक्त्या ननाम चरणाम्बुजे ॥ २७ ॥  
तुष्टावविविधैः स्तोत्रैर्लौकिकैर्वैदिकैरपि ॥  
शृणु शङ्कर सर्वेश यन्मया परिभाष्यते ॥ २८ ॥  
  
प्। ९५) मन्मनश्चिन्तितं ज्ञात्वा प्रमथौघास्तवाधुना ॥  
त्वत्सारूप्यं परित्यज्य निजरूपाणि ते दधुः ॥ २९ ॥  
अतस्तेषां प्रदास्यामि मृष्टान्नमतिशोभनम् ॥  
इत्युक्त्वा गिरिजा तत्र तेषां भस्म तदा ॥ ३० ॥  
वियद्विविक्तदेशे तु तत्वान्यादाय पार्वती ॥  
कायमानं चकाराशु विश्रुतं भुवनोज्ज्वल्म् ॥ ३१ ॥  
कृत्वाऽजाण्डानि भाण्डानि विस्तृतानि समन्ततः ॥  
महार्घ्यवस्तुनिचयं पादयित्वा यथारुचि ॥ ३२ ॥  
क्षिराब्धेः क्षीरमानिन्ये घृताब्धेश्च घृतं तथा ॥  
ऐक्षवं रसमानिन्ये दधिसिन्धोस्तथा दधि ॥ ३३ ॥  
कल्पवृक्षप्रसूतानि बहूनि विविधानि च ॥  
पत्राणि कल्पवृक्षाणाममृतार्थानि पार्वती ॥ ३४ ॥  
आनीय चक्रे सामग्रीं गणसन्तर्पणोत्सुका ॥  
रसायनानि सङ्गृह्य दीर्घकासन्निभानि च ॥ ३५ ॥  
मणिभित्तिसमाक्रान्तचिन्तामणिगृहान्तरे ॥  
स्थापयामास वस्तूनि महार्घाणि महान्ति च ॥ ३६ ॥  
अत्युत्तमानि वस्तूनि कामधेनूद्भवानि च ॥  
सङ्गृह्य हिमवत्पुत्री गणार्चनरता स्थिता ॥ ३७ ॥  
एतस्मिन्नन्तरे काले समेताः प्रमथाधिपाः ॥  
बालमेकं समाहूय सर्वे वचनमब्रुवन् ॥ ३८ ॥  
भो भो वत्स त्वमद्याशु गत्वा गौरीगृहान्तरम् ॥  
भोजनावसरोऽस्माकं किमिदानीमुपस्थितः ॥ ३९ ॥  
  
प्। ९६) एवमाभाष्यतां गौरीं पुनरागच्छ बालक ॥  
इति तैः प्रेषितो बालः समागत्येमब्रवीत् ॥ ४० ॥  
मामद्य प्रमथाः सर्वे प्रेषयामासुरम्बिके ॥  
मध्याह्नकालः संवृत्तो भोजनोद्यमशंसकः ॥ ४१ ॥  
सैवमुक्ता तु बालेन प्रत्युवाच तमद्रिजा ॥  
पश्यामि सर्ववस्तूनि भक्ष्यभोज्यान्यनेकशः ॥ ४२ ॥  
शीघ्रमानय तान् भोक्तुं सर्वं निष्पन्नतामतात् ॥  
एवमुक्तस्तया बालो गौरीमूचे महेश्वरीम् ॥ ४३ ॥  
देहि किञ्चिन्ममाद्य त्वं क्षुधा सम्बाधते भृशम् ॥  
तद्भुक्त्वाऽहं गमिष्यामि त्वरया प्रमथान्तिकम् ॥ ४४ ॥  
श्रुत्वाऽर्भकवचो गौरी तथैवाङ्गीचकार सा ॥  
तत्रोपवेश्य बालं तं ददावन्नं रसैर्वृतम् ॥ ४५ ॥  
कृत्वा लिङ्गार्चनं बालो भोक्तुं समुपचक्रमे ॥  
किञ्चित् किञ्चित् पृथक्कृत्य गौरी तस्मै ददौ तथा ॥ ४६ ॥  
भुञ्जानःसोऽपि बालोऽयं देहि देहीति चाब्रवीत् ॥  
तस्मिन् बाले तु भुञ्जाने धीरे सद्गणसत्तमे ॥ ४७ ॥  
अशेषप्रमथार्थं तु गौर्या यद्धि कृतं तदा ॥  
तत्सर्वं शून्यमभवन्नावशिष्टं तु किञ्चन ॥ ४८ ॥  
एतद्दृष्ट्वा महादेवी चिन्तयामास विस्मिता ॥  
चिन्तापरवशा गौरी ययौ सा भर्तुरन्तिकम् ॥ ४९ ॥  
शिवपादाम्बुजं नत्वा ब्रह्मविष्ण्वाद्यगोचरम् ॥  
  
प्। ९७) शिरोऽवनम्य सा स्वीयं तूष्णीं तस्थौ हियाऽगजा(?) ॥ ५० ॥  
गौरीं नतमुखीं दृष्ट्वा प्रोवाच परमेश्वरः ॥  
कर्मैतत् कृतवान् बालो विचित्रं परमाद्भुतम् ॥ ५१ ॥  
असङ्ख्यातास्तव गणाः सहस्राणि सहस्रशः ॥  
एते महागणा दिव्या बहुरूपधरास्तथा ॥ ५२ ॥  
पुरातनमुनीनां च पुराणाः प्रमथाः प्रिये ॥  
अधिकृत्य च तानेव श्वेताश्वतरशाखिनः ॥ ५३ ॥  
नमोभिः संयुजे तान् वै विशोकांश्च परात्परान् ॥  
सर्वस्मिन् पथि साधूंश्च पण्डिताः समदर्शिनः ॥ ५४ ॥  
अमृतत्वस्य ये पात्राः शिवभक्ता जितेन्द्रियाः ॥  
तेषां धामानि दिव्यानि ह्यपेतास्तु समन्ततः ॥ ५५ ॥  
एवं स्तुवन्ति सततं मनोवाचामगोचरान् ॥  
तेषामन्नप्रदाने तु का शक्तिस्तव सुन्दरि ॥ ५६ ॥  
गणाः सर्वे शरीरं मे तच्छरीरमहं प्रिये ॥  
मम प्राणास्तु ते प्रोक्ताः प्राणास्तेषामहं प्रिये ॥ ५७ ॥  
तेषां मम न भेदोऽस्ति सत्यं सत्यं मयोदितम् ॥  
ब्रह्माण्डानि समस्तानि जातानि च गणेच्छया ॥ ५८ ॥  
तदाज्ञया संस्थितानि लयं यान्ति नगात्मजे ॥  
ब्रह्मविष्ण्वादिदेवाश्च तेषां भृत्यत्वमागताः ॥ ५९ ॥  
किमेतद्बहुनोक्तेन कार्यं गिरिवरात्मजे ॥  
सृष्टिस्थितिलयाः सर्वे तेषामिच्छैकगोचराः ॥ ६० ॥  
  
प्। ९८) अतः प्रमथमाहात्म्यं वर्णितुं कः क्षमः पुमान् ॥  
श्रुत्वेत्थं गणमाहात्म्यं परमेशाननोदितम् ॥ ६१ ॥  
गौरी विस्मयमापन्ना तूष्णीं तस्थौ शिवान्तिके ॥  
गणेषु चातिबालोऽयमन्नपूर्णा महेश्वरी ॥ ६२ ॥  
गणबालकसन्तृप्तिकरणे निर्बलाऽभवत् ॥  
इत्यत्र प्रमथानां च गौर्या तृप्तिः कथं भवेत् ॥ ६३ ॥  
न शक्यमन्नदानं तु कर्तुं देव्याऽपि तादृशा ॥   
तथा ते चन्नदानेन मादृशानां तु का कथा ॥ ६४ ॥  
इत्युक्त्वा बसवेशोऽथ प्रभुं तुष्टाव भक्तितः ॥  
अशेषागम्यरूपाय नानागमविधायिने ॥ ६५ ॥  
नानागुणसमेताय निर्गुणाय नमो नमः ॥  
कुक्षिस्थाशेषभुवनब्रह्माण्डाय नमो नमः ॥ ६६ ॥  
अशेषविश्वसंहर्त्रे वेदवेद्याय ते नमः ॥  
न क्षमोऽहं महाभाग दातुमन्नादिकं तव ॥ ६७ ॥  
कृपां कुरु महेशान त्वदङ्घ्रिध्यानतत्परे ॥  
बसवेशवचः श्रुत्वा सद्भक्तं विनयान्वितम् ॥ ६८ ॥  
प्रभुः सन्तुष्टहृदयः स्वकटाक्षैर्निरीक्ष्य तम् ॥  
दयामृतप्लुतं चक्रे स्वशिष्यं बसवेश्वरम् ॥ ६९ ॥  
त्वदङ्गणे कामधेनुः सुरवृक्षाश्च निष्कुटे ॥  
चिन्तामणिर्गृहेष्।वत्र प्रार्थनीयं किमस्ति ते ॥ ७० ॥  
  
प्। ९९) प्रसादं तव दास्यामि त्रिषु लोकेषु दुर्लभम् ।  
वरानन्यान् प्रदास्यामि देवदानवदुर्लभान् ॥ ७१ ॥  
तव हस्ताब्जसंस्पृष्टं लोष्टं काञ्चनतामियात् ॥  
यद्दृष्टं भवता वत्स सर्वं तत्काञ्चनं भवेत् ॥ ७२ ॥  
स्मर्यन्ते यानि वस्तूनि तेषां प्राप्तिर्भवेत्तदा ।  
चरं वाऽपि महादेवं यजस्व परमेश्वरम् ॥ ७३ ॥  
भक्तसम्प्रार्थ्यमानं यत् तद्दास्यामि तवानघ ।  
एबमादीन् वरान् दत्वा शिवभक्तिं ददाउ प्रभुः ॥ ७४ ॥  
मोहमायातमोराशिमुत्सार्य प्रभुसत्तमः ।  
देहेन्द्रियादिसम्भ्रान्तिं नशयित्वा कटाक्षतः ॥ ७५ ॥  
स्वात्मज्ञानं ददौ तस्मै महानाचार्यसत्तमः ।  
एवं तद्बोधितः श्रीमान् बसवेशो महामतिः ॥ ७६ ॥  
अतिसूक्ष्मदृशा लिंए स्वप्राणांश्च व्यलीयत ।  
अशेषजगदाधारं लिङ्गं प्राणेषु पञ्चसु ॥ ७७ ॥  
विलीय संस्तितस्तूष्णीं ब्रह्मानन्दैकतत्परः ।  
अन्तर्यागरतः श्रीमान् दयावानमितद्युतिः ॥ ७८ ॥  
अनुरागसासक्तैरनघैः प्रमथैः सदा ।  
संवित्सुखरसास्वादलालसैः सह संस्थितः ॥ ७९ ॥  
जलनिक्षिप्तलवणं कर्पूरं वन्हिसंयुतम् ।  
तद्वद्रराज बसवः करका इव वारिधौ ॥ ८० ॥  
  
प्। १००) स्वाङ्गोपाङ्गविहीनः सन् रेजेऽसौ बसवेश्वरः ।   
ये पठन्ति महात्मानः प्रभोर्माहात्म्यमुत्तमम् ॥ ८१ ॥  
शृण्वन्ति परया भक्त्या ते यान्ति परमां गतिम् ।  
लिङ्गाङ्गैक्यैकविज्ञानमाप्नुवन्ति न संशयः ॥ ८२ ॥  
॥ वृत्तम् ॥ प्रभुवदनसरोजोद्भूतमत्यन्तहृद्यं रसमति रसयित्वा   
वाक्यरूपं महार्हम् ।  
परशिवसुखमग्नो निश्चलध्यानमार्गे क्षणमनुहृदि दध्यौ लोचने   
मीलयित्वा ॥ ८३ ॥  
	इति श्रीबादरायणमहर्षिप्रणीते श्रीबसवपुराणे स्वरूपग्रन्थे   
परमरहस्ये कुमारागस्त्यसंवादे प्रभुदेवप्रभावाख्यानं नाम   
त्रयोदशोऽध्यायः ॥  
  
प्। १०१) अथ चतुर्दशोऽध्यायः   
  
बसवदत्तसङ्गमेश्वरललाटाक्षिदानकथनम्  
  
अगस्त्य उवाच ॥ भूयोऽपि श्रोतुमिच्छामि प्रभावं बसवेशितुः ॥  
महासेन महाभाग तत्प्रभावं वदानघ ॥ १ ॥  
इति पृष्टः कृपासिन्धुः कुमारः शिखिवाहनः ॥  
बसवेश्वरमाहात्म्यं कुम्भजायाब्रवीद्गुहः ॥ २ ॥  
                                  ॥ स्कन्द उवाच ॥  
वेदवेदान्तसारोत्थं रहस्यमुपदिष्टवान् ॥  
कामचारो ययौ तूर्णं प्रभु सर्वार्थकोविदः ॥ ३ ॥  
एकस्मिन् दिवसे रम्ये बसवो दण्डनायकः ॥  
अर्चयन् स्वगृहे तस्थौ शिवभक्ताननेकशः ॥ ४ ॥  
धनग्रहरताश्चोरा विविशुस्तस्य मन्दिरम् ॥  
वार्ताकलिङ्गकलिता धृतलिङ्गा इवाविशन् ॥ ५ ॥  
बसवेशं तदा दृष्ट्वा प्रणेमुर्भयकम्पिताः ॥   
तान् दृष्ट्वा बसवेशोऽपि मन्दं मन्दं विहस्य च ॥ ६ ॥  
अप्रवेश्यमिदं रम्यं मदागारमलिङ्गिनम् ॥  
भवन्तोऽपि महाभागाः पुरा क्षपितकल्मषाः ॥ ७ ॥  
मा भैष्ट शिवपूजां च कुरुतेति वचोऽब्रवीत् ॥  
एतच्छ्रुत्वा तदा चोरा मनसीत्थं व्यचिन्तयन् ॥ ८ ॥  
अस्माभिः किं नु कर्तव्यं बसवेश्वरहस्तगैः ॥  
देवतानुग्रहोऽस्मासु पूर्वपुण्यप्रभावतः ॥ ९ ॥  
यद्यस्ति चेज्जीविताःस्मो नो चेन्नो मरणं दृढम् ॥  
  
प्। १०२) प्रतिगन्तु न नः शक्तिस्तिष्ठामो बसवान्तिके ॥ १० ॥  
इति निश्चित्य मनसा ह्युपविष्टाश्च तस्कराः ॥  
शिवपूजाक्रियार्थं हि चोराश्चिक्षेपिरे करान् ॥ ११ ॥  
बसवेश्वरमाहात्म्यात्तद्वार्ताकशलाटवः ॥  
शिवलिङ्गानि जातानि चैलाञ्चलगतानि हि ॥ १२ ॥  
चोरास्ते भक्तसाकारा जटावल्कलधारिणः ॥  
तत्कर्म विक्ष्य शैवास्ते बसवेशान्तिकस्थिताः ॥ १३ ॥  
विस्मयापन्नमनस्तुष्टुर्बसवेश्वरम् ॥  
तत्रैको जङ्गमः प्राह किमेतद्विस्मयं प्रभो ॥ १४ ॥  
पुरा वणिग्वरः श्रीमान् सत्यसन्ध इतीरितः ॥  
अदृष्ट्वा स्थावरं लिङ्गं न भुङ्क्ते च कदाचन ॥ १५ ॥  
अर्चयित्वा स्वयं भुङ्क्ते चचारेत्थं स च व्रती ।  
कदाचिद्व्यवहारार्थं ययौ देशान्तरं परम् ॥ १६ ॥  
अरण्ये कुत्रचित् सर्वे सह भारेण सुस्थिताः ॥  
ततो मध्याह्नसमये सत्यसन्धः स्वकान् जनान् ॥ १७ ॥  
आहूय वचनं किञ्चिद्बभषे धीमतां वरः ॥  
शिवलिङ्गनमस्कारमकृत्वा नैव भुज्यते ॥ १८ ॥  
शिवालयं चिन्तयध्वं यत्र कुत्र वणिग्जनाः ॥  
विनष्टचक्षुषस्त्वद्य शक्तिरन्वेषितुं न मे ॥ १९ ॥  
एवं सम्बोधिताः सर्वे समेता वणिजस्तदा ॥  
आनीय गोणीजालानि चक्रिरे ते शिवालयम् ॥ २० ॥  
  
प्। १०३) तन्मध्ये लिङ्गरूपेण प्रस्थं संस्थाप्य सादरम् ॥  
कर्णिकारैः पूजयित्वा शिवलिङ्गामितीहया ॥ २१ ॥  
सत्यसन्धान्तिकं गत्वा प्रोचुः सर्वे वणिग्जनः ॥  
अदूरे वर्तते रम्यं शिवालयमनूपमम् ॥ २२ ॥  
तत्र लिङ्गं नमस्कृत्वा वनेऽस्मिन् पूज्यतां त्वया ॥  
आकर्ण्य वचनं तेषां ययौ देवालयान्तिकम् ॥ २३ ॥  
ततः प्रदक्षिणीकृत्य शिवलिङ्गं ननाम सः ॥  
तस्य भक्त्याऽभवत् सर्वगोणीराशिः शिवालयः ॥ २४ ॥  
प्रपेदे लिङ्गरूपत्वं निक्षिप्तप्रस्थमुत्तमम् ॥  
तल्लिङ्गं सर्वदेशेषु बल्लेशो मल्लिकार्जुनः ॥ २५ ॥  
इति प्रसिद्धमगमत् तदारभ्य महामुने ॥  
तच्च्रुत्वा च महाभागः कश्चिदेवमुवाच तान् ॥ २६ ॥  
इदं हि शिवभक्तानां सुविस्मयकरम् परम् ॥  
अहमेकां प्रवक्ष्यामि कथां पापप्रणाशिनीम् ॥ २७ ॥  
गोपालकुलसञ्जातः काटकूट इतीरितः ॥  
अजस्य चिक्कणीभूतं किट्टमादाय सत्वरम् ॥ २८ ॥  
अयं परशिवः साक्षादिति निश्चित्य तेजसा ॥  
अभिषेकं ततश्चक्रे समस्तैः स्वपयोघटै ॥ २९ ॥  
पयोहीनास्तदा जाता घटाः सर्वे सहस्रशः ॥  
पिताऽऽगत्य ततस्तूर्णं दृष्ट्वा मोघीकृतं पयः ॥ ३० ॥  
क्रोधघूर्णितनेत्रः सन् पापात्मा पापकृन्नरः ॥  
पादेन ताडयमास लिङ्गं तत्पुरतः स्थितम् ॥ ३१ ॥  
उत्थाय काटकूटोऽपि रोषघूर्णितलोचनः ॥  
एतत्कृतं त्वया कार्यं सर्वलोकैकनिन्दितम् ॥ ३२ ॥  
त्वामद्यैव हनिष्यामीत्युवाच पितरं तदा ॥  
पुरः स्थितं गृहीत्वाश्हु कुठारमतिभीषणम् ॥ ३३ ॥  
तत्वज्ञानीव संसारं ज्ञानेनाम्नायजन्मना ॥  
चिच्छेदं पितरं क्रूरं मनसाऽप्यविशङ्कितः ॥ ३४ ॥  
कैलासगोपुरद्वारकपाटास्तुबभञ्जिरे ॥  
ततस्तल्लिङ्गमभवत्पूर्वं तेन यदर्चितम् ॥ ३५ ॥  
कथामेतां समाकर्ण्य शिवभक्तस्तदाऽपरः ॥  
किमाश्चर्यकरं चैतत् तथान्यं विस्मयावहम् ॥ ३६ ॥  
शिवभक्तौघमाहात्म्यमधिकृत्य महात्मभिः ॥   
या कथा प्रोच्यते सद्भिस्तामद्याहं ब्रवीमि वः ॥ ३७ ॥  
बावुरिब्रह्मयो नाम शिवभक्तो दृढव्रतः ॥  
तमेकदा पुरजनाः परिवार्य बभाषिरे ॥ ३८ ॥  
षण्मतस्थेषु सर्वेषु वर्तमानेषु सर्वदा ॥  
  
प्। १०५) तेषु कस्मादिमे जाताः शैवाः सर्वोत्तमोत्तमाः ॥ ३९ ॥  
सर्ववन्द्याः कथं जाताः सर्वमेतद्वदानघ ॥  
एतद्वचनमाकर्ण्य ब्रह्मयो भक्तपुङ्गवः ॥ ४० ॥  
प्राह गम्भीरया वाचा हसन्नेव शनैः शनैः ॥  
शिवभक्तस्य महात्म्यं को नु वर्णयितुं क्षमः ॥ ४१ ॥  
यस्य भावनयैवैतद्विश्वं लिङ्गात्मकं भवेत् ॥  
पुरतो यावनालानां राशिस्तु परिदृश्यते ॥  
लिङ्गरूपं कुरुष्वैनं तदा श्रद्धामहे वयम् ॥ ४३ ॥  
इत्युक्तो ब्रह्म्नामाऽसौ पुरो राशिं ददर्श तम् ॥  
दर्शनादेव तद्राशिःः शिवलिङ्गमभूत्तदा ॥ ४४ ॥  
अतो हि बसवेशाख्यभक्तमाहात्म्यमुत्तमम् ॥  
शेषवाल्मीकिदेवाद्याः नालं वक्तुमशेषतः ॥ ४५ ॥  
एते कैतवलिङ्गाङ्गा भक्तवञ्चनतत्पराः ॥  
बसवेश्वरमाहात्म्याद्भक्ता एव न संशयः ॥ ४६ ॥  
तेषां समस्तवस्तूनि ददौ श्रीबसवेश्वरः ॥  
एतस्मिन्नन्तरे कश्चिच्छिवभक्तो जितेन्द्रियः ॥ ४७ ॥  
अभ्यञ्जनसमायुक्तो बसवेशान्तिकं गतः ॥  
आदृतो बसवेशेन वाचमूचे महामतिः ॥ ४८ ॥  
बसवेश महाभाग व्रतमेकं ममास्ति हि ॥  
  
प्। १०६) मुक्ताफलोत्थचूर्णेन प्रस्थत्रयमितेन च ॥ ४९ ॥  
रङ्गवल्लीक्रियानित्यव्रतं सङ्कल्पितं मया ॥  
दशखारिमितान्यद्य देहि मुक्ताफलानि मे ॥ ५० ॥  
सम्प्रार्थितः सभामध्ये प्रहसन् बसवेश्वरः ॥  
दर्शयामास भक्तस्य यावनालसमुच्चयम् ॥ ५१ ॥  
मुक्ताफलानि जातानि यावनालानि तत्क्षणात् ॥  
भक्तो गृहीत्वा सर्वाणि स्वेच्छया निर्ययौ ततः ॥ ५२ ॥  
तद्दृष्ट्वाऽत्रैकभक्तो हि कथामूचे शुभां मने ॥  
मोरटान्वयसञ्जातो वङ्कयाख्यो महामतिः ॥ ५३ ॥  
शिवभक्तिपरो नित्यमुज्जयिन्यामुवास सः ॥   
कश्चिद्भक्तः समागत्य शिवभक्ताग्रणीर्महान् ॥ ५४ ॥  
जगाद वचनं श्लक्ष्णं परीक्षाकरणोद्यतः ॥  
ततो निशीथसमये चानेयं तु गवां पयः ॥ ५५ ॥  
इदानीमेव सञ्छिन्नबिल्वपत्रं च दापय ॥  
ग्रामान्तरं न गन्तव्यं कान्तारं वा महत्तरम् ॥ ५६ ॥  
अत्रैव देहि मे भक्त गोक्षीरं बिल्वपत्रकम् ॥  
एवमुक्तस्तु वङ्काख्यः शिवभक्तेन धीमता ॥ ५७ ॥  
भृत्यमेकं समाहूय शिवभक्तं दृढव्रतः ।  
आदिदेश सभामध्ये वङ्कयेशो महामतिः ॥ ५८ ॥  
लुनीहि बिल्वपत्रं त्वममलं शङ्करप्रियम् ॥  
  
प्। १०७) अस्मिन् शुष्करावेव शाखागणविवर्जिते ॥ ५९ ॥  
अस्यां स्थितायां वन्ध्यायां गवि दोहं समाचर ॥  
तूर्णं गत्वा ततो भृत्यस्त्वलुनाद्बिल्वपत्रकम् ॥ ६० ॥  
ढुदोह च् परस्तस्याः पर्याप्तं च महामतिः ॥  
ददौ भक्ताय महते प्रार्थनां कुर्वते तथा ॥ ६१ ॥  
इति श्रुतं तु पूर्वेषां भक्तानां मानसाद्भुतम् ॥  
तत्सर्वं बसवेशस्य ह्यभूल्लोचनगोचरम् ॥ ६२ ॥  
इति तं गुष्टुवुः सर्वे वसवं भक्तसत्तमाः ॥  
एवं भक्तेषु सर्वेषु श्रावकेषु च नित्यशः ॥ ६३ ॥  
तदिष्टार्थप्रदो जातो बसवो भक्तवत्सलः ॥  
दिगन्तरलसत्कीर्तिचन्द्रिकां द्रष्टुमागतः ॥ ६४ ॥  
चकोरवन्नेत्रकाङ्क्षी शिवो यातस्तदा मुने ॥  
सङ्गमेशो महाभागः शिष्यवात्सल्यजृम्भितः ॥ ६५ ॥  
भक्तरूपं समासाद्य बसवेश्वरमभ्यगात् ॥  
बसवेश महाप्राज्ञ भक्ताभीष्टप्रदायक ॥ ६६ ॥  
तार्तीयिकं लोचनं मे देहि ते शक्तिरस्ति चेत् ॥  
इत्युक्तः सङ्गमेशेन तदा नत्वा हसन्मुने ॥ ६७ ॥  
लिचनोत्पाटनकरं गृहीत्वा शस्त्रमुत्तमम् ॥   
प्राह गम्भीरया वाचा बसवः सङ्गमेश्वरम् ॥ ६८ ॥  
दर्पणं पश्य भोः स्वामिन् नास्ति किं लोचनत्रयम् ॥  
  
प्। १०८) देयं हिं नु महादेव मम तल्लोचनं परम् ॥ ६९ ॥  
सङ्गमेशोऽपि तद्वाक्याल्लज्जितः संस्तिरोदधे ॥  
प्रोवाच बसवः श्रीमानदृष्ट्वा सङ्गमेश्वरम् ॥ ७० ॥  
सत्यव्रता भवद्भक्तास्तथा न भ्रंशितव्रताः ॥  
भक्तसम्प्रार्थितं वस्तु दास्यामीति मम व्रतम् ॥ ७१ ॥  
न याचे त्वां महादेव निधिं दासयवत् परम् ॥  
सिरियाल इवाद्य त्वां न याचे तनयं परम् ॥ ७२ ॥  
स्वर्णवृष्टि न याचेऽहं करिकाल इवोज्वलाम् ॥  
वनितां वा न याचेऽहं परां नम्बीव तु स्वयम् ॥ ७३ ॥  
न याचेऽहं वयः पूर्णं वरं गुड इवोज्वलम् ॥  
स्वर्गं वाऽप्यपवर्गं वा न याचे परमेश्वर ॥ ७४ ॥  
त्वद्भक्तभुक्तावशेषप्रसादो वर्तते मम ॥  
तदेव मम भोगार्थं सर्वकालं प्रवर्तते ॥ ७५ ॥  
भक्तस्त्वं हि महाभाग ते भक्तास्तु धुरन्धराः ॥  
अतस्तेऽपि महात्मानस्त्वत्कर्मकरणोद्यताः ॥ ७६ ॥  
काटकूटो जलानेता स्नानार्थं तव शङ्करः   
  
प्। १०९) मालाकारः पुष्पदन्तः कन्नाख्यः शिवपूजकः ॥ ७७ ॥  
अण्डारिर्दीपदो नन्दी पिल्लाख्यो सत्यभूतिदः ॥  
अणुमूर्तिर्गन्धदाता माचाख्यो धूपदायकः ॥ ७८ ॥  
घण्टानादकरो नित्यमोहिलाख्यो महामतिः ॥  
माङ्गल्यदीपदो नित्यं सोमनाधो महेश ते ॥ ७९ ॥  
रेकाम्बा गृहसञ्चारपरामर्शैकतत्परा ॥  
लिङ्गाभिमानकलिता पाकार्थं तव शङ्कर ॥ ८० ॥  
समिद्वहो मारयाख्यः करिकालस्तवेष्टदः ॥  
सङ्गलाम्बा च ते दासी होन्नाख्यो भारवाहकः ॥ ८१ ॥  
प्रसादपात्रदाता च करिकालो महामतिः ॥  
प्रसाददाता तुभ्यं हि चन्नाख्यो भक्तवत्सलः ॥ ८२ ॥  
वीरचूडा महादेवी प्रसादं ग्राहयेत्त्वया ॥  
दृढशीलो रेचयाख्यो वरस्ताम्बूलदायकः ॥ ८३ ॥  
बिब्बिबाचो महाभक्तः प्रसादग्राहकस्तव ॥  
भिष्ग्वरो नमित्तण्डिः कालकण्ठ तवानिशम् ॥ ८४ ॥  
तपोनिधिः कल्लिदेवस्तव स्तोत्रतोऽभवत् ॥  
सामवेदी मुनिवरस्तव पौरोहितोत्तमः ॥ ८५ ॥  
तत्ववेत्ता मायिदेवस्तव पौराणिकोत्तमः ॥  
भूतेश तव कल्यम्बः सर्वज्ञः परिहासकः ॥ ८६ ॥  
सर्वशास्त्रार्थविज्ञानी वागीशस्तव पाठकः ॥  
  
प्। ११०) निरङ्कुशो भक्तवरः कविः श्रीपतिपण्डितः ॥ ८७ ॥  
पण्डितः शिव ते विद्वान् मादिराजस्तथाऽनिशम् ॥  
वीणावाद्यकरश्चैव शङ्करः स्यात्त्वदादृतः ॥ ८८ ॥  
गणको केशिराजश्च जगदेवोऽतिधार्मिकः ॥  
दण्डनाथोऽभन्नित्यं सङ्गमेश दयानिधे ॥ ८९ ॥  
सचिवो गणनाथोऽस्ति चिद्रूपः प्रभुसत्तमः ॥  
गजसाद्यश्वसादी ते यिरुवत्तश्च चारमः ॥ ९० ॥  
रहस्यभाषमाणश्च रामो भक्तवरस्तव ॥  
दूतमार्ग रतो नित्यं बल्लहस्ते महामतिः ॥ ९१ ॥  
तव शङ्करदासश्च भट्टश्रेष्ठो निरङ्कुशः ॥  
नम्बी सखा भक्तवरो वल्मीकेश तवानिशम् ॥ ९२ ॥  
एणाधिनाथः सेनानीर्मञ्चाख्यो भक्तसत्तमः ॥  
त्वया सहचरः श्रीमांश्चमडाख्यो महामतिः ॥ ९३ ॥  
सुरिगेशान्वये जातो लोकाख्यस्तव पत्तने ॥  
वणिग्जनाधिपो नित्यं भस्मोद्धूलितविग्रहः ॥ ९४ ॥  
बिज्जमाम्बा महादेवी तव धात्रि महेश्वर ॥  
रुद्रसञ्ज्ञः पशुपतिर्विषवैद्यस्तवानघ ॥ ९५ ॥  
सुरीयायुधधारी च सुरिचौण्डाद्वयस्तव ॥  
कक्कयाख्यो महाभक्तः स्वानुभूतिपरयाणः ॥ ९७ ॥  
  
प्। १११) शिवरात्र्यन्वयः सङ्गस्तव दासो महेश्वर ॥  
तथा देवरदासश्च तव नर्मसखः परः ॥ ९७ ॥  
किन्नरब्रह्मसञ्ज्ञश्च स्वर्णकर्ता तवानिशम् ॥  
शिवभक्ताग्रगण्योऽयं माचिदेवो महायशाः ॥ ९८ ॥  
वस्त्रप्रक्षालनकरो देवदेव महेश्वर ॥  
कड्वरान्वयजो नम्बी करदीपधरो महान् ॥ ९९ ॥  
प्राकारकारको नित्यं मल्लस्तव महेश्वर ॥  
तव देव महाभाग गुण्डाख्यः कुम्भकारकः ॥ १०० ॥  
जोम्माख्यस्तु तव व्याधः शैवशास्त्रपरायणः ॥  
यिलाहाजब्रह्मनामा ते ह्ययः कारको महान् ॥ १०१ ॥  
पशुपालो हि ते चण्डिर्मायावी मल्लनामकः ॥  
कोवूरी तव बाचाख्यः शैवव्रतपरायणः ॥ १०२ ॥  
वङ्काख्यः क्षीरधुक् चैव शिवभक्तो दृढव्रतः ॥  
गोडगूची क्षीरपाका साधुद्विनयान्विता ॥ १०३ ॥  
एवमन्ये महात्मानो मदीयास्तव भृत्यकाः ॥  
त्वदन्तिके प्रार्थनीयं मम चिञ्चिन्न विद्यते ॥ १०४ ॥  
त्वया यद्यत्प्रार्थ्यमानं तत्तद्दास्यामि ते प्रभो ॥  
सङ्कटेऽपि मम प्राप्ते मानभङ्गे महत्तरे ॥ १०५ ॥  
दास्यामि प्रार्थितं तुभ्यं त्वदीयगणसन्न्निधौ ॥  
जगत्सृष्टेस्तथा पूर्वमहं भक्तस्तवानघ ॥ १०६ ॥  
ब्रह्मविष्ण्वादिजननात्त्वद्भृत्योऽहं च पूर्वतः ॥  
  
प्। ११२) तवाष्टमूर्तिजननात् पूर्वं स्यां भजकोऽप्यहम् ॥ १०७ ॥  
इत्थं सङ्गमदेवाय स्वीयं नेत्रमदादसौ ॥  
तस्माच्छ्रीबसवेशोऽसौ विजयी स्याद्धटोद्भव ॥ १०८ ॥  
वृत्तम् ॥ आकर्ण्यैवं नरसुरवरस्तूयमानो महेशः सद्भिः सर्वैः   
स्तुतगुणगणः सर्ववेदान्तवेद्यः ॥  
सर्वेशोऽयं बसववचनं श्लक्ष्णगम्भीरभावं सम्प्रीतः सन्   
स्वहितविषयं प्राप चन्द्रार्धचूडः ॥ १०९ ॥  
	इति श्रीबादरायणमहर्षिप्रणीते श्रीबसवपुराणे स्वरूपग्रन्थे   
परमरहस्ये कुमारागस्त्यसंवादे चतुर्दश्ऽध्यायः ॥  
  
प्। ११३) अथ पञ्चदशोऽध्यायः   
  
॥ अगस्त्य उवाच ॥  
बसवेश्वरमाहात्म्यं वेदवेदान्तगोचरम् ॥  
महात्म्यमपि भक्तानां सर्वपापनिकृन्तनम् ॥  
श्रोतुमिच्छाम्यहं भूयं कृपया वद मे प्रभो ॥ १ ॥  
                                  ॥ स्कन्द उवाच ॥  
स्वर्गापवर्गदं श्रोतुमतिविस्मयकारणम् ॥  
बसवेश्वरमाहात्म्यं वक्ष्यामि शृणु कुम्भज ॥ २ ॥  
कदाचिद्बसवेशोऽयम् बिज्जलान्तिकसंस्थितः ॥   
करौ प्रसारयामास हाहेत्युच्चैः स्वनं वदन् ॥  
सभासदो निज्जलश्च प्राहुः श्रीबसवेश्वरम् ॥ ३ ॥   
किमेतद्विकृतं कर्म सर्वलोकविगर्हितम् ॥  
बिज्जलस्य वचः श्रुत्वा प्रहसन् बसवेश्वरः ॥ ४ ॥  
प्रभो शृणु स्वकाधिक्यं न वदेत तथापि च ॥  
त्वत्सभ्यहास्यभङ्गाय वदामि भवते यतः ॥ ५ ॥  
अस्ति पुण्यतमं क्षेत्रं कल्याणाख्यं महीतले ॥  
भक्तः कश्चिद्वसत्यत्र वेदशास्त्रार्थकोविदः ॥ ६ ॥  
स तु सङ्कल्पयामास व्रतमेकं महाद्भुतम् ॥  
खारिष्ट्कमितैः क्षीरैर्गव्यैरत्यन्तपावनैः ॥ ७ ॥  
प्रत्यहं स्नापयाम्येतल्लिङ्गं लोकैकपूजितम् ॥  
  
प्। ११४) एवं सङ्कल्प्य योगीन्द्रस्त्वकरोदन्वहं तथा ॥ ८ ॥  
क्षीरैः कर्दमिता भूमिः शिवलिङ्गान्तिकस्थिता ॥  
तत्पङ्कमध्यादायाता तक्रभाण्डधराऽपरा ॥ ९ ॥  
गोपकन्या पृठुश्रोणिः स्तनभारनता सती ॥  
भ्रश्यत्पदा तदा तन्वी घटरक्षणतत्परा ॥ १० ॥  
चुक्रोश बसवेशेति द्वित्रिवारमतन्द्रिता ॥  
तस्याः संरक्षणव्यग्रः प्रसार्य च करद्वयम् ॥ ११ ॥  
मा भैषीरिति तामुक्त्वा ह्यग्रहं वरवर्णिनीम् ॥  
श्रुत्वैतद्बसवेशोक्तं परीक्षार्थं नराधिपः ॥ १२ ॥  
स्वभृत्यान प्रेषयामास बिज्जलो गोपिकान्तिकम् ॥  
तदाहूता च सा गोपी बिज्जलान्तिकमायौ ॥ १३ ॥  
यदुक्तं बसवेशेन स्ववृत्तं विस्मयावहम् ॥ १४ ॥  
बसवेश्वरमाहात्म्यं पुनः प्रोवाच गोपिका ॥  
पूर्वं त्रिषष्टिभक्तानां वसत्येको महामतिः ॥ १५ ॥  
श्रीमांश्चिट्टम्बलो नाम शिवभक्तो ड्ढव्रतः ॥  
वर्षर्तुकाले सम्प्राप्ते प्रसूनार्थं वनं गतः ॥ १६ ॥  
शिवपूजाप्रसूनानि सङ्गृह्य विपिनान्तरे ॥  
  
प्। ११५) पुनरागमवेलायां पारावारतटे शुभे ॥ १७ ॥  
भ्रश्यत्पदः पतिष्णुश्च मेने चिट्टम्बलेश्वरम् ॥  
तमन्तराले जग्राह तदा चिट्टम्बलेश्वरः ॥ १८ ॥  
तथैव मत्तक्रघटीं जग्राह बसवेश्वरः ॥  
किञ्चाहं सम्प्रवक्ष्यामि बसवेश्वरचेष्टितम् ॥ १९ ॥  
एकदाऽहं महाराज सोन्नलाख्यपुरं गता ॥  
तत्पुरे शिवभक्तौघैः षट्स्थलब्रह्म्वादिभिः ॥ २० ॥  
सुखगोष्ठ्यां समासीनं सिद्धरामं स्वतेजसा ॥  
भास्वन्तं तं महात्मानमूचुर्भक्ता महत्तराः ॥ २१ ॥  
सिद्धराम महाभाग ष्ट्स्थलब्रह्मकोविद् ॥  
इदं पुरं त्वया सृष्टं द्वितीयश्रीगिरिर्यथा ॥ २२ ॥  
श्रीमल्लिकार्जुनं देवमानीय श्रिनगोत्तमात् ॥  
स्थापयंस्तं भवान् पूर्वं भक्तसङ्घसमावृतः ॥ २३ ॥  
अनेकशिवलिङ्गानि प्रतिष्ठापितवानसि ॥   
बह्वन्नं शिवभक्तेभ्यस्त्वमेको दत्तवानसि ॥ २४ ॥  
सहजेन किरीटेन नानारत्नविशोभिना ॥  
निटिलस्थेन नेत्रेण भासमानो महीतले ॥ २५ ॥  
योगानन्दविलासेन महता शैवतेजसा ॥  
भासमानशरीरस्त्वं कापट्यपरिवर्जितः ॥ २६ ॥  
उर्व्यां सञ्चरतः स्वस्य पदन्यासं महोज्ज्वलम् ॥  
नालोकयन्ति मर्त्याश्च देवाश्च परमर्षयः ॥ २७ ॥  
समाधियोगसम्पन्नो नित्यं कैलासमभ्यगः ॥  
  
प्। ११६) भक्तगोष्टयां स्थितस्तत्र पुनर्भुवमुपागतः ॥ २८ ॥  
एतत्तव प्रसिद्धं हि सर्वेषु भुवनेष्वपि ॥  
तत्रास्ति किमसौ भक्तो बसवेशो महामातिः ॥ २९ ॥  
भूलोक इव तत्रास्ते किमस्माकं वद प्रभो ॥  
इति प्रोचुर्जनाः सर्वे तत्वज्ञाः सूक्ष्मदर्शिनः ॥ ३० ॥  
इत्युक्तः सिद्धरामस्तु प्राह भक्तान सभान्तरे ॥  
अस्मिन् दिने तु कैलासं गत्वा सम्यक परीक्ष्य च ॥ ३१ ॥  
पुनरागत्य भवतां कथयामि समासतः ॥  
एवमाभाष्य कैलासं सिद्धरामस्ततो ययौ ॥ ३२ ॥  
अजेन कालरुद्रेण क्षयान्तर्ज्योतिषा तथा ॥  
तथा निजगणप्रेम्णा निल्लरुद्रेश्वरेण च ॥ ३३ ॥  
याम्येन सर्वसर्वेशभर्गेशानप्रकाशकैः ॥  
सुराधीशेन महता भवगौरीशधन्यकैः ॥ ३४ ॥  
वामदेवोद्भवाभ्यां च सुप्रचण्डधरेण च ॥  
वामदेवोग्रस्ंवाहधातृभिश्च महात्मभिः ॥ ३५ ॥  
पिनाकिना विधात्रा च शिवनाकुण्ठितात्मना ॥  
हुताशनमहातेजः प्रमुखैश्च महात्मभिः ॥ ३६ ॥  
तथा सूक्ष्मलयेनाथ क्रूरदंष्ट्रेण धीमता ॥  
अत्युज्ज्वलद्वितरणक्षेमीशाभ्यां समन्ततः ॥ ३७ ॥  
भीमेन दमनेनोग्रपिङ्गाक्षेण महीयसा ॥  
कर्त्रा विषधराख्येन वटरुद्रेण धीमता ॥ ३८ ॥  
निधीशानन्तविभुभिर्गणाध्यक्षवृषाडिभिः ॥  
तथा निवृत्तिना चैव वायुवेगेन धीमता ॥ ३९ ॥  
  
प्। ११७) हाररत्नेन तरुणा बभ्रुहन्त्रा च धीमता ॥  
अग्निदुःखेन महता हा रसौख्यकरेण च ॥ ४० ॥  
कालरुद्रसुदुन्दुभ्यां महद्भ्यां च समन्ततः ॥  
ब्रह्मनाशाच्युतवरैस्तथा सौम्येन मृत्युना ॥ ४१ ॥  
भयानकाख्यभक्तेन हरेण महताऽपि च ॥  
हालाहलपरं धातृवज्रदेहाव्ययाभिधैः ॥ ४२ ॥  
शीघ्रेण वज्रदंष्ट्रेण वियोगेन वटेन च ॥  
सहनेशविरूपाक्षशुभपञ्चशिखैः सह ॥ ४३ ॥  
नियोक्तृगृहरुद्रैश्च गोपतीशानबाधकैः ॥  
पिङ्गसाध्यकमातङ्गकपालधरलोहितैः ॥ ४४ ॥  
सुरङ्गस्थूलरुद्राभ्यां शास्वतेन महीयसा ॥  
त्रिदिवेशोर्ध्वकेशाभ्यां विश्वेशेन महात्मना ॥ ४५ ॥  
वित्तेशेन च चण्डीशविद्येशाक्षयनामकैः ॥  
सदा विषधरेणैव रुद्रकालाग्निरुद्रकैः ॥ ४६ ॥  
त्र्यक्षेण च फणीन्द्रेण विचक्षेण महात्मना ॥  
एवमादिगणैः सरैः समन्तात्परिवारितम् ॥ ४७ ॥  
श्रीनन्दिनन्दिनाथाभ्यां नन्देन वृषभेण च ॥  
गोनन्दगोमुखाभ्यां च तथा हयमुखेन च ॥ ४८ ॥  
अभङ्गदण्डपाणिभ्यां चण्डिकेशानरुद्रकैः ॥  
रुण्डाभरणरुद्राभ्यां पुण्डरीकेण धीमता ॥ ४९ ॥  
पर्वताभरणाख्येन दर्पसर्वसुभद्रकैः ॥  
सर्वात्मसर्वसंहारसर्वज्ञैश्च महोज्ज्वलैः ॥ ५० ॥  
दारुकेण गणेशेन रेणुकेन महात्मना ॥  
लिङ्गाङ्गसामरस्यज्ञधवलाक्ष्द्वयेन च ॥ ५१ ॥  
वीरभद्रसुभद्राभ्यां धवलाक्षेण सूरिणा ॥  
आरूढभद्रत्रिजटिधूर्जटिप्रमुखैस्तथा ॥ ५२ ॥  
अशेषलोकविजयेनाट्टहासेन शोभिना ॥  
तथा निजबलाख्येन महद्द्विपबलेन च ॥ ५३ ॥  
  
प्। ११८) नीललोहितनिःशङ्कनित्यनीलाभिधैर्गणैः ॥  
नित्यपुष्कलनामभ्यां शान्तिकालाभिधेन च ॥ ५४ ॥  
महाकालेन कालेन तथा कालोग्ररूपिणा ॥  
निरूपिणा विरूपाक्षशान्तरूपप्रपुष्कलैः ॥ ५५ ॥  
विश्वरूपगणेशाभ्यां विषाङ्गोग्राक्षपिङ्गलैः ॥  
सितिग्रीवोग्रभर्गैश्च कालातीतेन धीमता ॥ ५६ ॥  
उत्तुङ्गविमुखाभ्यां च गजास्येन तथैव च ॥  
मान्व्यासेन महता भस्मोद्धूलितदेहिना ॥ ५७ ॥  
द्विमुखैर्वानरमुखैरमुखैः शरभाननैः ॥  
उष्ट्रास्यैर्व्याघ्रवक्त्रैश्च पञ्चास्यैश्चतुराननैः ॥ ५८ ॥  
सुमुखैरष्टवक्त्रैश्च पञ्चवक्त्रैश्चतुर्मुखैः ॥  
त्रिमुखैः सप्तवक्त्रैश्च नवास्यैर्दशवक्त्रकैः ॥ ५९ ॥  
षण्मिखैरेकवक्त्रैश्च सहस्रमुखदुर्मुखैः ॥  
विकटाक्षैर्मखहरैर्विषस्मरहरैस्तथा ॥ ६० ॥  
मृत्युघ्नेन यमघ्नेन गजासुरहरेण च ॥  
सुरासुरहराख्याभ्यां तथा पुरहरेण तु ॥ ६१ ॥  
भृङ्गिना गजकर्णेन व्याघ्रकर्णाश्वकर्णकैः ॥  
घण्टाकर्णेन शुद्धेन गोकर्णेन महीयसा ॥ ६२ ॥  
अप्राकृतैः प्राकृतैश्च नानारूपधरैरपि ॥  
सेव्यमानं महादेवमष्टैश्वर्यसमन्वितम् ॥ ६३ ॥  
सनत्सुजातसनकसनन्दनसनातनैः ॥  
पुलहात्रिमरिचैश्च विश्वामित्रेण धीमता ॥ ६४ ॥  
बादरायणमौद्गल्यवर्णावनशुकादिभिः   
  
प्। ११९) वालखिल्यवसिष्ठाद्यैर्मार्कण्डेयादिभिः परैः ॥ ६५ ॥  
अनेकमिनिसङ्घैश्च परितः परिवारितम् ॥  
सुरासुरैश्च यक्षैश्च सिद्धसाध्यैश्च किन्नरैः ॥ ६६ ॥  
वसुभिर्द्वादशादित्यैस्तथैकादशरुद्रकैः ॥  
ब्रह्मविष्ण्वादिदेवैश्च समन्तात्परिवारितम् ॥ ६७ ॥  
दिक्पालैरष्टभिश्चैव सेव्यमानं समन्ततः ॥  
हाहाहूहूस्तूयमानं गीयमानं च किन्नरैः ॥ ६८ ॥  
वामाङ्गभागविलसद्गिरिजाताननेक्षणम् ॥  
कैलासे घनसंशोभे मणिसिंहासने स्थितम् ॥ ६९ ॥  
दृष्ट्वा साम्बं महादेवं सिद्धरामोऽतिभक्तितः ॥  
प्रणम्य दण्डवद्भूमौ तुष्टाव विविधैः स्तवैः ॥ ७० ॥  
सदाशिव महादेव शृणु मद्वचनं परम् ॥  
शिवभक्ताश्च भूलोके मामूचुर्विनयान्विताः ॥ ७१ ॥  
कैलासेऽस्मिन् महारम्ये शिवस्यास्थानमण्टपे ॥  
बसवेशो महाभागो नास्ति किं वर्ततेऽथवा ॥ ७२ ॥  
इतत्तत्वं महादेव सर्वमाज्ञापय प्रभो ॥  
सिद्धरामेण पृष्टः सन् शिवः प्राह शनैर्हसन् ॥ ७३ ॥  
सर्वेष्वपि च लोकेषु भक्तौघहृदयेषु च ॥  
मद्वक्त्रे वर्तते सोऽयं सद्भक्तो बसवेश्वरः ॥ ७४ ॥  
एवमुक्त्वा स्वहृदयं विवृत्य परमेश्वरः ॥  
दर्षयामास तस्यैनं सद्भक्तं बसवेश्वरम् ॥ ७५ ॥  
  
प्। १२०) करस्थलिङ्गं भक्तौघपदनम्रकरं तथा ॥  
अनिमेषदृशं लिङ्गे हर्षाश्रुकणसम्भृतम् ॥ ७६ ॥  
पद्मासने समासीनं दरहासलसन्मुखम् ॥  
शिवध्यानपरं शान्तंशिवहृत्पद्मसुस्थितम् ॥ ७७ ॥  
गणाग्रणीं सिद्धरामो ददर्श बसवेश्वरम् ॥  
तद्धृदिस्थं महाभागं ददृशुः प्रमथेश्वराः ॥ ७८ ॥  
देवताश्च स्तवं चक्रुर्विस्मिता गिरिकन्यका ॥  
एवमद्भुतसंयुक्तां तामुवाच महेश्वरः ॥ ७९ ॥  
ममापि बसवेशस्य न भेदो गिरिकन्यके ॥  
मया दत्तो वरः पूर्वं शिलादस्य तपस्यतः ॥ ८० ॥  
तव पुत्रो भविष्यामि नात्र कार्या विचारणा ॥  
अतः पृथिव्यां जातोऽहं बसवेश्वररूपभृत् ॥ ८१ ॥  
चिच्छक्त्याऽहं समाक्रान्तः सद्भक्त्या बसवेश्वरः ॥  
लिङ्गरूपधरश्चाहं स तु भक्तस्वरूपभृत् ॥ ८२ ॥  
नावयोर्विद्यते भेदः परमार्थनिरूपणे ॥  
यो वदेन्त्रिपु लोकेषु बसवेत्यक्षत्रयम् ॥ ८३ ॥  
तस्य हस्तगता मुक्तिः सत्यं सत्यं मयोदितम् ॥  
हृत्पङ्कहे मदीयेऽस्मिन् सर्वभक्तान्तरात्मसु ॥ ८४ ॥  
नित्यं सन्निहितः साक्षाद्बसवेशो महामतिः ॥  
पार्वत्यै बसवेशस्य प्रोक्तं महात्म्यमुत्तमम् ॥ ८५ ॥  
  
प्। १२१) दृष्ट्वा बसववक्त्राब्जं प्राह चन्द्रार्धशेखरः ॥  
बसवेश महाभाग सर्वभक्तशरीरग ॥ ८६ ॥  
ये भक्ताः सन्ति भूलोके तत्प्रेक्षणसमुत्सुकाः ॥  
तत्पादाम्बुप्रसादाश्यां स्वशरीरं प्रवर्धय ॥ ८७ ॥  
मद्भक्तिं सर्वलोकेऽस्मिन् स्वेच्छया त्वं प्रकाशय ।  
एवमाभाष्य गौरीशो बसवेशं महामतिम् ॥ ८८ ॥  
दर्शयामास बसवं सिद्धरामाय धीमते ॥  
कैलासात् सिद्धरामोऽपि समागत्याथ कृत्यवित् ॥ ८९ ॥  
बसवेश्वरमाहात्म्यं भक्तौघेभ्यो न्यवेदयत् ॥  
तत्रैतत्सकलं श्रुत्वा स्वगृहादागतास्म्यहम् ॥ ९० ॥  
सिद्धरामहृदब्जेऽसौ स्थितवान् बसवेश्वरः ॥  
तन्महत्वं दृष्टमासीदिति सा चाह भूपतिम् ॥ ९१ ॥  
इति तस्या वचः श्रुत्वा प्राह बिज्जलभूपतिः ॥  
एतदेव वरं सत्यं सत्यं सत्यं न संशयः ॥ ९२ ॥  
एतदेव वरं साक्षिगोपिकाकुम्भरक्षणम् ॥  
अमूल्यानि च वस्त्राणि भूषणान्युज्ज्वलानि च ॥  
कालाख्यायै गोपिकायै दापयामास बिज्जलः ॥ ९३ ॥  
वृत्तम् ॥ इति परमरहस्यं गोपिकाभाष्यमाणं   
सकलसुरमुनीन्द्रैरादृतं भक्तिमद्भिः ॥  
  
प्। १२२) श्रुतिपुटयुगुलेनाकर्ण्य भूमीश्वरोऽसौ मणिमुकुटदुकूलान्याशु   
तस्मै ददौ सः ॥ ९४ ॥  
	इति श्रीबादरायणमहर्षिप्रणीते श्रीबसवपुराणे स्वरूपग्रन्थे   
परमरहस्ये कुमारागस्त्यसंवादे बसवेश्वरमहिमप्रशंसनं नाम   
पञ्चदशोऽध्यायः ॥  
  
प्। १२३) अथ षोडशोऽध्यायः   
॥ भक्तकृतद्रव्यदानकथनम् ॥  
  
अगस्त्य उवाच ॥ पुनश्च श्रोतुमिच्छामि बसवेश्वरवैभवम् ॥  
यस्य स्मरणमात्रेण नॄणां मृक्तिः करे स्थिता ॥ १ ॥  
इति ब्रुवन्तं तं दृष्ट्वा शिखिवाहः शिवात्मजः ॥  
माहात्म्यं तस्य भूयोऽपि प्रोवाच जिततारकः ॥ २ ॥  
स्कन्द उवाच ॥   
कदाचिद् बिज्जलः श्रीमान बसवं दण्डनायकम् ॥  
जीवितं देहि भृत्यानां मदीयानां यथा तथा ॥ ३ ॥  
इत्यवोचन्नृपवरः समक्षं हि स मन्त्रिणाम् ॥  
सोऽपि राज्ञो वचः श्रुत्वा भृत्यानाहूय सर्वशः ॥ ४ ॥  
कोशागारं समासाद्य धनमानीय साक्षरम् ॥  
यथायोग्यं धनं तेषां दातुं समुपचक्रमे ॥ ५ ॥  
अथान्तरे समागत्य भक्तः कश्चिद्धनाशया ॥  
भो भो वसव मन्त्रीश भक्तर्*चितामणे प्रभो ॥ ६ ॥  
ममैतत्सकलं देहि धनं त्वत्पुरतः स्थितम् ॥  
इति सम्प्रार्थितस्तेन धनं तस्मै न्यवेदयत् ॥ ७ ॥  
तद्दृष्ट्वा मन्त्रिणः सर्वे बसवेशान्तिकस्थिताः ॥  
राजान्तिकमुपागत्य राजानमिदमूचिरे ॥ ८ ॥  
भो भो बिज्जल भूपाल शृण्वस्मद्वचनं परम् ॥  
एतद्वाक्यप्रवचनाद् वयं बसववैरिणः ॥ ९ ॥  
अनुक्त्या वचनस्यास्य राजद्रोहकरा वयम् ॥   
प्। १२४) अतः कार्यं किमस्माकमनुज्ञां दातुमर्हसि ॥ १० ॥  
बिज्जलः प्राह मन्त्रीशानागतान् भयकम्पितान् ॥  
अबह्यं वः प्रदास्यामि यद्वक्तव्यं तदुच्यताम् ॥ ११ ॥  
अशेषभृत्यसङ्घानां जीवितं दातुमिच्छता ॥  
बसवेशेन तत् सर्वं दत्तं भक्ताय धीमते ॥ १२ ॥  
एतन्मन्त्रिवचः श्रुत्वा बिज्जलः क्रोधमूर्छितः ॥  
बसवेश्वरमाहूय प्रोवाच नृपशेखरः ॥ १३ ॥  
बसवेश धनं दत्वा मदीयं गच्छ साम्प्रतम् ॥  
लोके मन्त्रिवराः सर्वे राजवृद्धिपरायणाः ॥ १४ ॥  
भूपालनाशकरणे प्रोद्यतस्त्वं न संशयः ॥  
एतद्वचनमाकर्ण्य प्रहसन् बसवेश्वरः ॥ १५ ॥  
राजानं वचनं किञ्चिद् बभाषे तत्सभान्तरे ॥  
परमेश्वरभक्ताख्यकल्पवृक्षे स्थिते सति ॥ १६ ॥  
भक्तानामङ्गणे तस्मिन् भक्तिमेरुगिरौ स्थिते ॥  
वरप्रदस्य कामारेर्भक्तिचिन्तामणौ स्थिते ॥ १७ ॥  
स्थितायामपि सद्भक्तिकामधेनौ जगद्गुरोः ॥  
अस्माकं धनमग्राह्यं परेषां प्रभुसत्तम ॥ १८ ॥  
करिकुम्भस्थमांसाशी मृगेन्द्रस्तृणमत्ति किम् ॥  
दुग्धाब्धौ विहरन् हंसः काङ्क्षते किं नु पल्वलम् ॥ १९ ॥  
शुकश्चतफलाशी किं बदरीफलमश्रुते ॥  
चन्द्रपायी चकोरश्च तिरिरं काङ्क्षते किमु ॥ २० ॥  
  
प्। १२५) विहरन्तः पद्मवने भृङ्गाः किं बर्बुराश्रिताः ॥  
दिग्गजेन्द्रार्भकः श्रीमान् खरक्षीरं किमीहते ॥ २१ ॥  
तदीयमेव तद्द्रव्यं तस्मै दत्तं न संशयः ॥  
यावद्धनं त्वया पूर्वं निक्षिप्तं कोशमन्दिरे ॥ २२ ॥  
परीक्षय धनं सर्वं गणयित्वाऽतिवेगतः ॥  
अतस्त्वया न कर्तव्यं सहसा साहसं मयि ॥ २३ ॥  
एवमुक्तो नृपवरो गणयामास तद्धनम् ॥  
गण्यमानं धनं सर्वं यथापूर्वं प्रवर्तते ॥ २४ ॥  
दृष्ट्वेदं बिज्जलः श्रीमान् लल्लितोऽभूत्सभान्तरे ॥  
अथास्मिन्नन्तरे सश्या लज्जितं बिज्जलं नृपम् ॥ २५ ॥  
प्राहुर्गम्भीरया वचा मन्त्रिणः सूक्ष्मबुद्धयः ॥  
अत्रेतिहासं वक्ष्यामः शृणु त्वं बिज्जलप्रभो ॥ २६ ॥  
मधुरायां महाराजः पाण्ड्यो नाम प्रतापवान् ॥  
स्वमन्त्रिणं समाहूय धनं दत्वा जगाद सः ॥ २७ ॥  
भो भो मन्त्रिन् महाभाग कद्दत्तं पुष्कलं धनम् ॥  
गृहीत्वा सिन्धुदेशोत्थतुरङ्गानानयाधुना ॥ २८ ॥  
एवं प्रभुसमादिष्टो मन्त्रीशोऽपि महामतिः ॥  
कञ्चिद्देशमनुप्राप्य भक्तेश्यस्तद्धनं ददौ ॥ २९ ॥  
प्रभुदत्ते धने क्षीणे शङ्कराहितमानसः ॥  
मृगधूर्तान् गृहीत्वाश्हु ययौ राजान्तिकं पुनः ॥ ३० ॥  
बभूवुस्तस्य साम्र्थ्यच्छृगालाश्च तुरङ्गमाः ॥  
  
प्। १२६) अतो हि शिवभक्तानामसाध्यं किं नु विद्यते ॥ ३१ ॥  
बसवेशो बहुधनं दत्वा भक्ताय धीमते ॥  
तवापि प्रददौ भूयो यथासङ्ख्यं यथास्थितम् ॥ ३२ ॥  
एतच्छृत्वा बिज्जलोऽपि तुष्टस्तुष्टाव मन्त्रिणम् ॥  
इतः प्रभृति ये भृत्या मन्त्रिवृद्दाश्च ये स्थिताः ॥ ३३ ॥  
पिशुनत्वं समास्थाय बसवेशं वदन्ति हि ॥  
तेषां छिनद्मि रसनां नासिकां क्रूरकर्मणाम् ॥ ३४ ॥  
इतीरयित्वा बसवं तोषयामास बिज्जलः ॥  
ततस्तु बसवेशोऽयमागत्य स्वगृहं प्रति ॥ ३५ ॥  
आस्ते सम्मोदमानः सन् जङ्गमार्चनतत्परः ॥  
कल्याणनगरे रम्ये शिवभक्तो दृडह्व्रतः ॥ ३६ ॥  
गणिकामन्दिरे स्थित्वा प्रोवाचाहूय तत्सखीम् ॥  
आहारमावयोस्तन्वि नित्यं दापय मानिनि ॥ ३७ ॥  
तथेत्युक्त्वा तु सा दासी ययौ बसवमन्दिरम् ॥  
सा दृष्ट्वा बसवेशस्य महिषीं वरवर्णिनीम् ॥ ३८ ॥  
ददर्श पट्टवस्त्रं च गङ्गाम्बाधृतमुज्ज्वलम् ॥  
अतिविस्मयमापन्ना विसृजाहारयत्नकम् ॥ ३९ ॥  
त्वरया पुनरागत्य स्वसखीं प्रत्यभाषत ॥  
किं ब्रवीम्यद्य जननि मया दृष्टं महाद्भुतम् ॥ ४० ॥  
सौवर्णरत्नखचितं वस्त्रं गङ्गाम्बिकाधृतम् ॥  
तत्समानाम्बरं लोके न दृष्टं न श्रुतं पुरा ॥ ४१ ॥  
  
प्। १२७) एतद्विज्ञापितुं सर्वं त्वदन्तिकमुपागता ॥  
भक्तोऽयं शिवशास्त्रशो गत्वा बसवमन्दिरम् ॥ ४२ ॥  
याचयेद्यदि तद्वस्त्रं बसवे"षेन दीयते ॥  
श्रुत्वैवं स्वसखीवाक्यं सत्यं सत्यमितीरितम् ॥ ४३ ॥  
शिवभक्तं विटं दृष्ट्वा रहसीदमभाषत ॥  
वस्त्रमानय मे क्षिप्रं गङ्गाम्बाधृतन्त्तमम् ॥ ४४ ॥  
तथैव भाषमाणस्तु विप्रोऽयं धूर्तसत्तमः ॥  
बसवान्तिकमागत्य प्रोवाच वचनं ततः ॥ ४५ ॥  
गङ्गाम्बिकाधृतं वस्त्रं शोभमानं महोज्ज्वलम् ॥  
दापयस्व महाभाग मद्वेश्या तोषमाप्नुयात् ॥ ४६ ॥  
बसवेशो याचमानो गङ्गाम्बां वरवर्णिनीम् ॥  
चित्रवस्त्रसमाकीर्णामानिनाय सभान्तरम् ॥ ४७ ॥  
शिवभक्त महाप्राज्ञ गृहाणेदं ममाम्बरम् ॥  
एवमुक्त्वा विटं भक्तं बसवेशो दृढाशयः ॥ ४८ ॥  
गङ्गाम्बान्तिकमासाद्य चकर्ष वसनं मुदा ॥  
आकृष्यमाणं तेनाभूदक्षयं वसनं तदा ॥ ४९ ॥  
तद्दृष्ट्वा विस्मिताः सर्वे गङ्गाम्बां तुष्स्तुवुः स्तवैः ॥  
जम्माश्च हसन्तस्तु प्रोचुः सभ्यान् सुविस्मितान् ॥ ५० ॥  
किमेतदद्भुतं सश्या बसवेशस्य धीमतः ॥  
नयनारुर्भक्तवरो भक्तेनैकेन याचितः ॥ ५१ ॥  
भार्यावसनमुत्सृज्य ददौ भक्ताय धीमते ॥  
  
प्। १२८) निर्माय द्वादशाब्दैस्तु वस्त्रमेकं महोज्ज्वलम् ॥ ५२ ॥  
तन्तुवायोऽपि दासाख्यो भक्ताय प्रददौ ततः ॥  
बल्लालोऽपि महाराजो भक्तसम्प्रार्थितो महान् ॥ ५३ ॥  
ददौ स्वमहिषीं तस्मै रूपलावण्यशालिनीम् ॥  
श्रियोन्मयधरो भक्तः स्वकीयं मणिमुत्तमम् ॥ ५४ ॥  
तत्प्रार्थितोऽपि भक्ताय ददौ दिव्यं महोज्ज्वलम् ॥  
कश्चित्पेर्मालिनामैकः शिवभक्तो दृढव्रतः ॥ ५५ ॥  
दुर्भिक्षकाले सम्प्राप्ते भक्ताअनामतिसङ्कटे ॥  
आहूय शिवभक्तौघान् सङ्ख्यातीतं धनं ददौ ॥ ५६ ॥  
तथैव मनकञ्जारनामैको भक्तसत्तमः ॥  
पुत्रीविवहसमये भक्तेनैकेन याचितः ॥ ५७ ॥  
तस्याः शिरोरुहान् सर्वान् मुदा छित्वा ददौ ततः ॥  
इति भक्तवराः प्रोचुर्बसवेशसभासदः ॥ ५८ ॥  
भुजङ्गोऽपि च सद्भक्तो निवार्य बसवेश्वरम् ॥  
वेश्याकोपेभयेनैव गृहित्वा वस्त्रसञ्चयम् ॥ ५९ ॥  
निर्ययौ मोदमानः सन् विवेश गणिकागृहम् ॥  
बसवेश्वरसद्भक्त्या गङ्गाम्बामानमुत्तमम् ॥ ६० ॥  
अनूनमभवत्तत्रेत्युमुं तुष्टुवुरादरात् ॥  
वदत्येवं भक्तगणे गङ्गाम्बा वरवर्णिनी ॥ ६१ ॥  
नीलनीरदधिक्कारिकेशपाशशुशोभिता ॥  
  
प्। १२९) अर्धचन्द्रललाट तु राकाचन्द्रनिभानना ॥ ६२ ॥  
दाडिमीबीजसङ्काशदन्तकान्तिविराजिता ॥  
तिलप्रसूनसङ्काशनासापुटविशोभिता ॥ ६३ ॥  
बिम्बिकाफलसङ्काशरदनच्छदमण्डिता ॥  
कम्ब्वाडम्बरधिक्कारिगलकान्तिविराजिता ॥ ६४ ॥  
कुम्भिनीकुम्भसंशोभिकुचद्वन्द्वसमाहिता ॥  
नाभिदेशविनिर्धूतगङ्गावर्ता वरानना ॥ ६५ ॥  
इन्द्रनीलप्रभाश्लिष्टारोमराजियुतावरा ॥  
सैकतश्रोणिसम्भारा किङ्किणीयुतमेखला ॥ ६६ ॥  
रम्भास्तम्भसमानोरुप्रदेशकलिता सती ॥  
शुम्भप्तङ्कजसङ्काशपदद्वयविशोभिता ॥ ६७ ॥  
पदमञ्जीरनिक्काणघूर्णिताशेषदिक्तटा ॥  
ययावतः परं साध्वी सखीभिः परिवारिता ॥ ६८ ॥  
बसवेश्वरसद्भक्तिप्रभाश्रेणिः समन्ततः ॥  
व्याप्यमानाऽम्बरे दिक्षु स्वर्गलोके महीतले ॥ ६९ ॥  
तेजः पटलमात्मीयं सङ्कोचं प्राप्नुयात्परम् ॥  
इति सञ्चिन्त्य मनसा भानुमान् पश्चिमाम्बुधौ ॥ ७० ॥  
पतन्निव गतः सोऽयमस्तं ग्रहवरस्तथा ॥  
अस्तं गते निजे मित्रे सरोजानि समन्ततः ॥ ७१ ॥  
प्राप्नुवन्ति हि सङ्कोचं निनदुः पटहादय। ॥  
बभुः पञ्चमहारावा परमेश्वरमन्दिरे ॥ ७२ ॥  
  
प्। १३०) गृहे गृहे भक्तसङ्घदीयमानसुगन्धिभिः ॥  
धूपधूमैश्च सञ्जातघनावलिरिवाधुना ॥ ७३ ॥  
अन्धकारप्रभाजालमरुणद्धरिदन्तरम् ॥  
भक्तचिन्तामणेस्तस्य बसवेशस्य धीमतः ॥ ७४ ॥  
अपवर्गाङ्गनादत्तदीपिका इव रेजिरे ॥  
तारकाश्च नभोभागेऽप्यक्षीणतररोचिषः ॥ ७५ ॥  
ततश्चन्द्रोदये जाते बसवेशेन धीमता ॥  
सद्भक्तिचिन्तामणिना ह्यन्ज्ञाताः सहस्रशः ॥ ७६ ॥  
सर्वे सम्भूय सद्भक्ता ययुर्वेश्यागृहान्प्रति ॥  
सङ्गृह्य केचित् पुष्पाणि केचित्कस्तूरिकास्तथा ॥ ७७ ॥  
चन्दनं च तथा केचित् केचिद्विटवरास्तथा ॥  
वेश्योपभोगयोग्यानि वस्तून्यन्यानि केचन ॥ ७८ ॥  
तान् दृष्ट्वा मुदितः श्रीमान् मुग्धसङ्गो महामतिः ॥  
बसवेशान्तिकं गत्वा प्रोवाच विनयान्वितः ॥ ७९ ॥  
बसवेश महाभाग शिवभक्ता इमे परे ॥  
पूजाद्रव्याणि सङ्गृह्य गच्छन्ति गणिकागृहान् ॥ ८० ॥  
तत्र लिङ्गार्चनासक्ता वसन्त्येते महेश्वराः ॥  
अतोऽहं शिवपूजार्ह्तं गच्छामि गणिकागृहान् ॥ ८१ ॥  
एतद्वचनमाकर्ण्य मुग्धसङ्गेन भाषितम् ॥  
मन्दं मन्दं प्रहास्यासौ बसवो दण्डनायकः ॥ ८२ ॥  
गच्छ तात महाप्राज्ञ मुग्धसङ्ग दयानिधे ॥  
  
प्। १३१) इत्युक्त्वाऽऽभरणैर्दिव्यैर्भूषयामास सङ्गयम् ॥ ८३ ॥  
स्वभृत्यैः प्रेषयामास गणिकामन्दिरं प्रति ॥  
त्त्रैकां रूपसम्पन्नां पीनोन्नतपयोधराम् ॥ ८४ ॥  
हरिणीलोचनां कम्बुकण्ठी बिम्बोष्ठशालिनीम् ॥  
दृष्ट्वा पुरः स्थितां वेष्यां मुग्धसङ्गस्तपोधनः ॥ ८५ ॥  
केयं बाला चन्द्रमुखी रुद्रकन्या भुवं गता ॥  
रतिर्वा मेनका वाऽपि घृताची वा तिलोत्तमा ॥ ८६ ॥  
शची वा मञ्जुभाषा वा रम्भा श्रीर्वा सुराङ्गना ॥   
इति सञ्चिन्त्य मनसा तूष्णीं तस्थौ गऋहान्तरे ॥ ८७ ॥  
प्रत्युत्थायातिवेगेन सा बाला वरवर्णिनी ।  
अर्घ्यपाद्यादिभिः सर्वैः पूजयामास मानिनी ॥ ८८ ॥  
नानारत्नप्रभोपेतं वितानाद्यैर्महोज्ज्वलम् ।  
हंसतूलिकयोपेतं बहुदीपोपशोभितम् ॥ ८९ ॥  
प्रवेशयित्वा सङ्गेशं क्रीडागारं महत्तरम् ।  
नादयित्वा स्वयं वीणां जगौ सा वरवर्णिनी ॥ ९० ॥  
पदसंवाहनं चक्रे वीटिदानपुः सरम् ।   
तया सम्पूजितः सङ्गो मनसीदं व्यचिन्तयत् ॥ ९१ ॥  
कर्त्व्यं शिवलिङ्गस्य पूजनं मोक्षकारणम् ।  
तत्पर्यङ्कादधः स्थित्वा शिवपूजां प्रचक्रमे ॥ ९२ ॥  
  
प्। १३२) भूतिधृत्सङ्गयेशोऽपि प्राह बालामनिन्दिताम् ।  
त्व्या न धार्यते भस्म किं तदत्यन्तपावनम् ॥ ९३ ॥  
मुग्धसङ्गेन सा पृष्टा हंसन्ती प्राह बालिका ।  
पूर्वं भक्तः समागत्य पीतं भस्म ददौ मम ॥ ९४ ॥  
रुद्राक्षमालिकाः कण्ठे न दृश्यन्ते कुतस्तव ।  
इत्युक्ता सङ्गमेशेन पुनः प्राह दरस्मिता ॥ ९५ ॥  
लवणोदधितीरोत्थरुद्राक्षा भवता धृताः ।  
क्षीराब्धिजाताः संशुद्धा रुद्राक्षाश्च मया धृताः ॥ ९६ ॥  
बहुकालधृतत्वेन सञ्जाता मसृणा इमे ।  
  
प्। १३३) सर्वत्र न कृतं भक्तैर्नासारुद्राक्षधारणम् ॥ ९७ ॥  
एतद्विधायकं वाक्यं कुत्र दृष्टं त्वयाऽनघे ।  
नासारुद्राक्षमाहात्म्यं वदेत्युक्ताऽमुना तदा ॥ ९८ ॥  
सा विस्मितमुखी प्राह सङ्गं सङ्गविवर्जितम् ।  
देवाहं न क्षमा वक्तुं नासारुद्राक्षधारणात् ॥ ९९ ॥  
यत्फलं लभते तत्तु वक्तुं देवाश्च न क्षमाः ।  
रुद्राक्षमहिमाधिक्यश्रवणाद्धृष्टमानसः ॥ १०० ॥  
एतत्प्रोक्तं तया सर्वं मन्वानः सत्यमित्यम् ।  
त्वया किमर्थमकृतं जटाधारणमङ्गने ॥ १०१ ॥  
इति पप्रच्छ सा बाला दर्शयामास वेणिकाम् ।  
ममाप्यस्ति जटासङ्घः सूक्ष्मः पश्येति वादिनी ॥ १०२ ॥  
एवमादीनि वाक्यानि श्रुत्वा विस्मितमानसः ।  
उत्थाय दण्डवद्भूमौ तस्याश्चक्रे नमस्क्रियाम् ॥ १०३ ॥  
भवद्गुरुवरः को नु साम्प्रदायप्रवर्तकः ।  
  
प्। १३४) एवं तु सा बाला प्रहसन्ती शनैः शनैः ॥ १०४ ॥  
वामदेवसती साध्वी गौरी गुरुरभून्मम ।  
अष्टभागावशेषेण श्रपितं शर्करान्वितम् ॥ १०५ ॥  
पयः प्रसादं मोक्ष्यामि न शाकान्नादिकं प्रभो ।  
पुनस्तदीयकैर्भक्तैर्दीयमानं महत्तरम् ॥ १०६ ॥  
कृत्वा लिङ्गार्पितं सम्यग् भोक्ष्याम्येतन्महामते ।  
तनुं धनं मनस्त्यक्त्वा शिवभक्ता दृढव्रताः ॥ १०७ ॥  
मद्गेहेष्वेव तिष्ठन्ति पादसंवाहनप्रियाः ।  
अहोरात्रं जङ्गमोक्तरहस्याश्रवणोत्सुकाः ॥ १०८ ॥  
गतिर्नो जङ्गमा एव नान्ये प्राकृतमानुषाः ।  
गुरूपदिष्टमार्गोऽयमस्माकं मुनिसत्तम ॥ १०९ ॥  
अस्मादाचर्यावर्याश्च सम्प्रदायप्रवर्तकाः ।  
सन्ति श्रीपर्वते रम्ये मल्लिकार्जुनमन्दिरे ॥ ११० ॥  
गौरिसमाश्च तन्वङ्ग्यः पूर्णचन्द्रनिभाननाः ।  
बह्व्यो मद्वंशजाः सन्ति नानाविद्याविशारदाः ॥ १११ ॥  
द्राक्षारामे महापुण्ये श्रीमद्भीमेशपालिते ।  
काञ्चीचिदम्बराद्येषु शिवक्षेत्रेषु मामकाः ॥ ११२ ॥  
गिरिजा साम्प्रदायोत्था जङ्गम प्राणिनो जनाः ।  
अद्यापि शैवसम्पन्ना वर्तन्ते हि महामुने ॥ ११३ ॥   
एवं विदधवचनैस्तया सम्भाषीतो मुनिः ॥  
  
प्। १३५) विस्मयाक्रान्तचित्तः सन् मुग्दह्सङ्गः कृतार्थधीः ॥ ११४ ॥  
शय्यामेतां भृशं मेने महामुनिकुलोचिताम् ॥  
पुष्पादिद्रव्यनिचयं संशोध्यातिप्रयत्नतः ॥ ११५ ॥  
तूर्णं प्रचक्रमे कर्तुं शिवपूजां विमुग्धीः ॥  
साऽपि बाला मुनिः ज्ञात्वा पर्यङ्कतलवासिनम् ॥ ११६ ॥  
कामतन्त्रविमूढं च शिवपूजैकतत्परम् ॥  
अत्रत्यसर्वद्रव्याणि पूजोपकरणानि च ॥ ११७ ॥  
कुर्यामिति मतिं चक्रे हसन्ती च कृतार्थधीः ॥  
शिवपूजोत्सवे तस्मिन् प्रणवध्यानपूर्वकम् ॥ ११८ ॥  
साबाला मुनिशार्दूलं निश्चित्याशु विरागिणम् ॥  
आहूय स्वजनान् सर्वान्नत्यादौ समयोजयत् ॥ ११९ ॥  
नृत्यशास्त्रप्रवीणस्ता गानशास्त्रातिकोविदाः ॥  
विणामृदङ्गपटहान् गृहीत्वा गानसाधकान् ॥ १२० ॥  
काश्चिद्विदग्धा ननृतुर्गायन्ति स्म तथाऽपराः ॥  
एवं महोत्सवे काले वेश्यास्त्रीपरिवारिताः ॥ १२१ ॥  
लिङ्गपूजां प्रकुर्वाणस्तां जिनाय निशां पराम् ॥  
ततः प्रभातसमये प्रविनष्टे तमोगणे ॥ १२२ ॥  
उदयाचलमारुढे परे मार्तण्डमण्डले ॥  
  
प्। १३६) मुग्धसङ्गोऽतिवेगेन प्रययौ बसवान्तिकम् ॥ १२३ ॥  
बसवेशं समाहूय मुग्धसङ्गो ह्यभाषत ॥  
बसवेश महाभाग वेश्यालयं गतः ॥ १२४ ॥  
तत्रैव महतीः क्रिडाः कृतवानस्मि सादरम् ॥  
तत्र सङ्क्रिडमानः स नास्मार्षं त्वां शुचिव्रतम् ॥ १२५ ॥  
सन्तोषदायकं कर्म मम जन्मावधीदृशम् ॥  
नाभवत्सर्वभक्तानामाशास्यं मोक्षकारणम् ॥ १२६ ॥  
सदाशिवकृपाहीनजनानामतिदुस्तरम् ॥  
नास्तीदृशं महत्कर्म बसवेश महामते ॥ १२७ ॥  
भवत्कृपालेशबलात् क्रीडाकर्माहमाप्तवान् ॥  
मया बिल्ववने रम्ये तथा रम्भावने परे ॥ १२८ ॥  
श्रीशैले च महापुण्ये क्षेत्रे च विपिनान्तरे ॥  
नानाभक्तगणैः साकमुषितोऽहं मनोहरे॥ १२९ ॥  
तत्रेदृक् परमो भक्तः पीतभस्मावलेपितः ॥  
श्वेतरुद्राक्षधारी च न् दृष्टो न श्रुतश्च वा ॥ १३० ॥  
तस्य भक्तस्य माहात्म्यं देवो वेत्ति नचापरः ॥  
एतच्च्रुत्वा स बसवः प्रहसंश्च पुनः पुनः ॥ १३१ ॥  
तन्मौग्ध्याकृष्टहृदयो मुमुदे स्वान्तरात्मनि ॥  
ननाम सङ्गमं स्तुत्वा बसवेशस्तु कुम्भज ॥ १३२ ॥  
  
प्। १३७) वृत्तम् ॥ इति बसवकुमारो मुग्धसङ्गेशभक्ताल्लपितमिदमशेषं   
श्रोत्रयुग्मेन पीत्वा ॥  
स्वमनसि विटभावं भूयसाम्रेडयन्सोऽप्यतुलमुदमवाप प्राप्तहेमेव   
दीनः ॥ १३३ ॥   
  
	इति श्रीबादरायणमहर्षिप्रणीते बसवपुराणे स्वरूपग्रन्थे   
परमशिवरहस्ये कुमारागस्त्यसंवादे षोडशोऽध्यायः ॥  
  
प्। १३८) अथ सप्तदशोऽध्यायः  
॥ मुग्धभक्तचरितानि ॥  
  
	अगस्त्य उवाच । षडानन महाभाग नमस्ते तारकान्तक ।  
बसवेश्वरमाहात्म्यं श्रुतं विद्मयकारणम् ॥ १ ॥  
अशेषशिवभक्तानां माहात्म्यं च श्रुतं मया ।  
भूयोऽपि श्रोतुमिच्छामि महात्म्यं बसवेशितुः ॥ २ ॥  
इति पृष्टह् कुमारोऽसौ तस्मै कुम्भभुवे पुनः।  
मुग्धानां चरितं प्राह बसवेशनिरूपितम् ॥ ३ ॥  
                             कुमार उवाच ।  
	श्रुत्वा सङ्गेशवचनं बसवेशोऽतिविस्मितः ।  
श्रीचन्नबसवं दृष्ट्वा शिष्यं स्वान्तिकसंस्थितम् ॥ ४ ॥  
मौग्धमेतस्य भक्तस्य नालं वक्तुं चतुर्मुखः ।  
इति तस्य गुरोर्वाक्यं श्रुत्वा चन्नवृषेश्वरः ॥ ५ ॥  
प्रणम्य दण्डवत्तूर्णं समुत्थाय कृताञ्जलिः ।  
प्राह गम्भीरया वाचा स्वगुरुं बसवेश्वरम् ॥ ६ ॥  
आचार्यवर्य देवेश बसवेश नमोऽस्तु ते ।  
एतादृङ्मौग्ध्यमलिता भूमौ किं सन्ति जङ्गमाः ॥ ७ ॥  
एवमुक्तस्तु शिष्येण बसवेशः कृतार्थधीः ।  
मुग्धानां चरितं प्राह श्रीचन्नबसवं प्रति ॥ ८ ॥  
  
प्। १३९) रुद्रपशुपतिकथा  
  
अयिलूरिपुरे तम्ये सर्वसिद्धिप्रदे शुभे ।  
रुद्रः पशुपतिर्नाम्ना तुल्यः पशुपतेर्महान् ॥ ९ ॥  
रामेश्वररालये रम्ये भक्तैः सम्भूय संस्थितः ।  
तत्र स्थित्वा द्विजवरः पपाठेश्वरसंहिताम् ॥ १० ॥  
तत्रेतिहासरूपेण कालकूटकथा ययौ ।  
सुरासुराश्च सम्भूय ममन्थुः क्षीरसागरम् ॥ ११ ॥  
कालकूटविषं घोरं सञ्जज्ञे च भयानकम् ।  
ब्रह्मविष्णुमुखाः सर्वे प्रापुर्देवा भयं परम् ॥ १२ ॥  
भीताः सदाशिवं तूर्णं शरणं ययुरादरात् ।  
देवाश्च विविधैः स्तोत्रैस्तुष्टुवुः परमेश्वरम् ॥ १३ ॥  
तैः स्तुतः परमेशोऽपि ज्ग्राह विषमुल्पणम् ।  
इति पौराणिकः प्राह सुखासीनः सभान्तरे ॥ १४ ॥  
एवं रुद्रः पशुपतिः कालकूटकथां पराम् ।  
श्रुत्वाऽतिभीतः स क्षित्यां पपात भृशदुःखितः ॥ १५ ॥  
क्षणं मुर्छापरवशः पुनरुत्थितवानभूत् ।  
तस्मिन्काले महाभद्रे क्व गतासि नगात्मजे ॥ १६ ॥  
नन्द्यादिप्रमथाः सर्वे कुमाराद्यास्तनूभवः ।  
क्व गताश्च तदा सर्वे तेष्वेकः कृपयाऽऽप्लुतः ॥ १७ ॥  
न निवारितवान् देवं विषग्रासैकतत्परम् ।  
नाभूत्तस्याद्य जननी साऽस्ति चेत्तं निवारयेत् ॥ १८ ॥  
  
प्। १४०) अहमद्य कथं शक्तः प्राणान् धर्तुमिमान् परान् ।  
पाशाग्निसलिलैरद्य पञ्चप्राणांस्त्यजाम्यहम् ॥ १९ ॥  
इति निश्चित्य मनसा कृष्णातीरं समाययौ ।  
तत्तीरे च स्थितो भक्तः पतितुं मतिमाददे ॥ २० ॥  
एतस्मिन्न्न्तरे देवश्चन्द्रार्धकृतशेखरः ।  
वृषभेशं समारुह्य तूर्णं प्रत्यक्षतामगात् ॥ २१ ॥  
गृहीत्वा पाणिना विप्रं साहसं मा कुरुष्व भो ।  
इत्युक्तो देवदेवेन भक्तोऽहं तव शङ्कर ॥ २२ ॥  
यद्यस्ति ते महाभाग कृपा मज्जीवने परा ।  
निष्ठीवय विषं घोरं स्वकण्ठस्थितमुल्बणम् ॥ २३ ॥  
नो चेत्त्वक्ष्यम्यहं प्राणान् सहसाऽत्यन्तदुर्बलान् ।  
स्पृशामि तव पादाब्जं सत्यं सत्यं मयोदितम् ॥ २४ ॥  
एतद्वचनमाकर्ण्य ब्रह्मविष्ण्वादयः सुराः ।  
पुनश्च कालकूटस्य प्रादुर्भावस्य शङ्किताः ॥ २५ ॥  
एतेषु शङ्कमानेषु शिवोऽत्यन्तदयापरः ॥  
पुनः प्रोवाच भगवान् मुग्धं ब्राह्मणसत्तमम् ॥ २६ ॥  
कालकूटविषं घोरं मत्कण्ठे वर्तते द्विज ।  
तस्मात्त्वया न भेत्तव्यं तन्मां किं नु करिष्यन्ति ॥ २७ ॥  
शिवेन बोधितोऽप्येवं लेभे न स्वास्थ्यग्रजः ।  
  
प्। १४१) ज्ञात्वा दद्धृदयं साम्बः किं कार्यमिति चिन्तयन् ॥ २८ ॥  
भो भो वत्स महाभाग विश्वासो यदि नास्ति ते ।  
ममाङ्कस्थलमारुह्य मत्कण्ठे न्यस्तलोचनः ॥ २९ ॥  
विषं मद्धृदयं नेयाद्यावदत्यन्तमुल्बणम् ।  
तावत्परीक्षय त्वं हि मामुन्मील्य च लोचने ॥ ३० ॥  
इति सम्बोधिस्तेन शिवेन परमात्मना ।  
यथा कण्ठाद्विषं घोरमायात्युदरगव्हरम् ॥ ३१ ॥  
त्यक्ष्यामि च तदा प्राणानिति निश्चित्य भक्तिमान् ।  
तीक्ष्णासिमेकमादाय शिवाङ्के स्थितवान् स्वयम् ॥ ३२ ॥  
अद्यापि कण्ठमुद्वीक्ष्य स चास्ते शङ्करस्य च ।  
इत्युक्त्वा पुण्यचरितं सर्वसिद्धिप्रदायकम् ।  
पुनश्च मुग्धकथनं बसवः प्राह कुम्भज ॥ ३३ ॥  
  
                         नक्कनयनारुकथा ॥  
  
	कश्चिद्भक्तवरः श्रीमांश्चोलदेशे मनोहरे ॥  
नयनारुः सपत्नीको दृढभक्त्या शिवालये ॥  
तत्र लिङ्गं यजन् नित्यं परां पञ्चाक्षरीं पठन् ॥ ३४ ॥  
अथैकदा तु लिङ्गस्य शरीराश्यन्तरेऽमले ॥  
विषकृमिश्चारैको दारुणो दुष्टविग्रहः ॥ ३५ ॥  
प्रेक्षयामासतुस्तौ च दम्पती कृमिमुल्बणम् ॥  
तदा सती भयोद्विग्ना मुखफूत्कारवायुना ॥ ३६ ॥  
  
प्। १४२) विषकृमिमपाकर्तुमुद्युक्ता वरवर्णिनी ॥  
तूर्णं तथाविधं चक्रे भयभक्तिसमन्विता ॥ ३७ ॥  
तां दृष्ट्वा रोषताम्राक्षो नयनारुर्महामतिः ॥  
त्वदाननविनिष्क्रान्ता जाये द्रप्सगणा इमे ॥ ३८ ॥  
पतन्ति शिवलिङ्गेऽस्मिन् लिङ्गं दुष्टं ततोऽभवत् ॥  
अतस्त्यजामि पापे त्वां त्वं हि गच्छ यथेप्सितम् ॥ ३९ ॥  
इत्युक्ता पतिना साध्वी निष्क्रान्ता शिवसन्निधेः ॥  
शिवालयसमीपे तु तूष्णीमेव व्यवस्थिता ॥ ४० ॥  
नयाअरुः समागत्य ददर्श गिरिजापतिम् ॥  
तस्या मुखविनिष्क्रान्ताद्द्रप्सात्पूते च देशके ॥ ४१ ॥  
दुष्टानि कृमिजातानि नोत्पन्नानि व्रणानि हि ॥  
अन्यत्र च प्रदेशे तु व्रणजातं प्रदृश्यते ॥ ४२ ॥  
अतः साध्वी मम सती लिङ्गस्य हितकारिणी ॥  
अहं पापकरोऽत्यर्थं लिङ्गदुःखकरो भृशम् ॥ ४३ ॥  
अनुनीयाहमधुनां तां नयामि शिवान्तिकम् ॥  
इति निश्चित्य मनसा तान्निनाय तदन्तिकम् ॥ ४४ ॥  
साऽऽगत्य वेगाल्लिङ्गस्य तस्य फूत्कारमाचरत् ॥  
तेनापि शिवलिङ्गेऽस्मिन् व्रणान्यालोक्य सर्वतः ॥ ४५ ॥  
निशितं शस्त्रमादाय स्वशरिरश्छेत्तुमुद्यतः ॥  
दृष्ट्वा तन्मौढ्यमतुलं विस्मितः परमेश्वरः ॥ ४६ ॥  
  
प्। १४३) उमादेहार्घकलितो ब्रह्मविष्ण्वादिभिर्युतः ॥  
अशेषप्रमथोपेतः शिवः प्रत्यक्षतामगात् ॥ ४७ ॥  
तौ दम्पती च हर्षेण नमतुश्चरणौ तयोः ॥  
तौ दम्पती शिवः साक्षान्निनाय स्वपदं परम् ॥ ४८ ॥  
इत्युक्त्वा हर्षमापन्नः स्वशिष्।याय वृषेश्वरः ॥  
पुनर्वक्ष्यामि मुग्धायाः कथां पापप्रणाशिनीम् ॥ ४९ ॥  
  
                          बिज्जमहादेवी कथा  
  
	पुरा बिज्जमहादेवी मुग्धाऽभूद्वरव्र्णिनी ॥  
नानाविधेषु भक्तेषु पत्नीपुत्रादिबन्धुषु ॥ ५० ॥  
सत्सु सर्वेषु शम्भोश्च जननी न मया श्रुता ॥  
कथं हित्वा स जननीं जातोऽयं परमेश्वरः ॥ ५१ ॥  
नो चेन्मृता वा जननी सम्प्रसूय तनूभवम् ॥  
मम माता पुरा बाल्ये पञ्चत्वमगमत् सती ॥ ५२ ॥  
तेनाहमतिदैन्येन निमग्ना दुःखसागरे ॥  
अतो मातृविहीनानामियमेव गतिः खलु ॥ ५३ ॥  
माता यद्यस्ति स कथं मुनिवेषधरो भवेत् ॥  
भुजङ्गहारकलितः कालकूटविषादनः ॥ ५४ ॥  
व्याघ्रनागाजिनधरो भस्मदिग्धकलेवरः ॥  
श्मशानवासनिरतः पिशाचानुचरः कथम् ॥ ५५ ॥  
कथं भिक्षान्ननिरतो जटाजूटादिकं कथम् ॥  
शिवस्य मातृहीनस्य सर्वमेतदुपस्थितम् ॥ ५६ ॥  
मातृहीनोऽपि विश्वेशो जगत्कारणतामगात् ॥  
माताऽस्ति चेतयं देवः कीदृगैश्वर्यवान् भवेत् ॥ ५७ ॥  
अतोऽहं जजनी सत्यं भविष्यामि न संशयः ॥  
इति निश्चित्य मनसा मुग्धा सा पङ्कजानना ॥ ५८ ॥  
मातृकर्तव्यकर्माणि यानीह पृथीतले ॥  
तानि कर्माणि सर्वाणि स्वलिङ्गस्य चकार सा ॥ ५९ ॥  
परमेशोऽपि तद्भक्त्या तानि जग्राह बालवत् ॥  
यद्भावभावितो लोको यत्कर्माणि करोति हि ॥ ६० ॥  
तत्तद्भावं समास्थाय तानि गृण्हाति शङ्करः ॥  
ततस्तत्कृतकर्माणि जग्राह शिशुवच्छिवः ॥ ६१ ॥  
  
प्। १४५) बिज्जाम्बाऽपि कृतार्थेयं माता देवस्य याऽभवत् ॥  
इति तां तुष्टुवुर्लोके भक्ता विगतकल्मषाः ॥ ६२ ॥   
गच्छत्सु दिवसेष्वेवं कारुण्यैकनिधिर्हरः ॥  
तह्याः प्रत्यक्षतां गन्तुं मतिं चक्रे महेश्वरः ॥ ६३ ॥  
पीष्यमान इवात्युग्रैरामयैः परमेश्वरः ॥  
क्षीरादिभोज्यवस्तूनि न जग्राहार्भकः स्वयम् ॥ ६४ ॥  
नेत्रे निमील्य सन्तस्थौ निद्रापरवशो यथा ॥  
उत्पातातिवेगेन पर्यङ्के शयितः शिवः ॥ ६५ ॥  
लक्षणान्येवदमादीनि दृष्ट्वाऽत्यन्तं रुरोद सा ।  
हा पुत्र पुत्र पुत्रेति क्रन्दमानाऽतिदुःखिता ॥ ६६ ॥  
उरोदेशं ताडयन्ती विकीर्णालकसञ्चया ॥  
औषधं किं नु दास्यामि तव सञ्जीवनेऽर्भक ॥ ६७ ॥  
एवं दुःखसमाक्रान्ता बिज्जाम्बा पद्मलोचना ।  
किं रोगेण समाक्रान्तो बालो बालेन्दुशेखरः ॥ ६८ ॥  
श्रीमत्सुन्दरनम्बीशगृहाङ्गणमुपागतः ।  
अलब्ध्वा तत्र मृष्टान्नं स्वकीयोदरसम्मितम् ॥ ६९ ॥  
ततः कुलालगुण्डाख्यभक्तागारं प्रविष्टवान् ।  
अलब्ध्वाऽनादिकं तत्र क्षुधाबाधासमाकुलः ॥ ७० ॥  
तस्माच्चेरमभूपालसन्निधिं प्राप्य यत्नतः ।  
प्रताड्य तत्र तूर्यादिं तेनातिक्षुधितः स्वयम् ॥ ७१ ॥  
  
प्। १४६) तस्मादपि समागत्य खिन्नखिन्नोऽसि पुत्रक ।  
पिष्टाम्बरान्तिकमागत्य मृद्भारेणाति दुःखितः ॥ ७२ ॥  
तत्र सम्भक्ष्य पिष्टं तदपर्य्याप्त्याऽतिकर्शितः ।  
तस्मादागत्य वेगेन भवनं सामवेदिनः ॥ ७३ ॥  
मृतं तत्रैव गोवत्सं भुक्त्वा चात्यन्तदूषितः ।  
गृहांश्च करिकालस्य गत्वाअ तत्रातिसुन्दरम् ॥ ७४ ॥  
पक्वाम्रफलजातं च भुक्त्वा तद्दत्तमास्थया ।  
तस्मादपि समागत्य चन्नभक्तनिकेनने ॥ ७५ ॥  
भुक्त्वा* काञ्जिकमत्याम्लं तस्मादागत्य पुत्रक ।  
चिरितोण्डगृहं प्राप्तः क्षुधया चातिपीडितः ॥ ७६ ॥  
तत्पुत्रमांसनिचयं भुक्तवानसि पुत्रक ।  
निम्बाम्बासदने भुक्तं मध्ये मध्ये तनूभव ॥ ७७ ॥  
ततश्चोडम्बया दत्तं भुक्तशिष्टं मनोहरम् ।  
गोघृतैः शर्करेणात्तं मुद्गान्नमतिसुन्दरम् ॥ ७८ ॥  
भक्षयित्वाऽगिवेगेन चमडान्तिकमागतः ।  
पुनस्तद्दत्तकवलं सततं भुक्तवानसि ॥ ७९ ॥  
पूर्वेद्युरेवमबला काचिन्मामाह विस्मिता ।  
अत्युग्रकेल्या किं वत्सः श्रान्तः किमतिभोजनैः ॥ ८८ ॥  
पूर्वोक्तान्नप्रदेष्वेको दुष्टचक्षुरभूत् किमु ।  
तस्यैव दृष्टिदोषेण सङ्कट समुपस्थितम् ॥ ८१ ॥  
  
प्। १४७) तदॄष्टिदोषशान्त्यर्थं भूतिं दास्यामि तेऽधुना ।  
एतेषु भुवनेष्वद्य मत्सम जननी तव ॥ ८२ ॥  
अस्ति किं परमेशान शिव कारुण्यवारिधे ।  
त्वं हि मत्प्राणसदृशस्तत्र साक्षी त्वमेव हि ॥ ८३ ॥  
यथाऽहं वर्धयामि त्वां तथा वर्धस्व चार्भक ।  
एवं चेत्तव रोगोऽयं न भवेत्पुरभञ्जन ॥ ८४ ॥  
भवाद्य तव रोगोऽयं यद्येव न निवर्तते ।  
प्राणानहं महेशान त्यजामि तव सन्निधौ ॥ ८५ ॥  
एवमाभाष्य दुःखेन शिरश्छेदनसाधनम् ।  
असिमेकं समादाय तस्थौ पुत्रान्तिके सती ॥ ८६ ॥  
तद्दर्शनात्पूर्वमेव स्वप्राणं व्यक्तुमुद्यता ।  
तत्क्षणं गिरिजानाथो भक्तवत्सललीलया ॥ ८७ ॥  
तस्याः कृपार्द्रहृदयः प्रादुरासीन्महेश्वरः ।  
वरं वरय भद्रं ते दास्यामि च यथेप्सितम् ॥ ८८ ॥  
एवं शिवोक्ता बिज्जाम्बा पुनः शिवमुवाच सा ।  
न कामये वरानन्यान् वरणीयं न किञ्चन ॥ ८९ ॥  
त्वद्रोगशान्तिं याचेऽहं मनोवाक्कायकर्मभिः ।  
एवमुक्तस्तया देव्या शङ्करो लोकशङ्करः ॥ ९० ॥  
भक्तवत्सलां लोके स्थातुं साम्बस्तदा मुने ।  
  
प्। १४८) सर्वरोगविहीनः सन् शिवः प्रत्यक्षतामगात् ॥ ९१ ॥  
वृत्तम् ॥ इति परमशिवोऽसौ बिज्जमाम्बानुभावात्कलितपृथुकभावं   
तत्क्षणात्तं त्यजन् सः ।  
वृषपतिमुखभक्तैः सर्वदा स्तूयमानः सुरनरमुनिगेयः   
प्रादुरादीन्महेशः ॥ ९२ ॥  
अथ तस्याः स्वमातुश्च सायुज्यपदवीं ददौ ।  
इत्युक्तं बसवेशेन सिद्धिदं चरितं मुने ॥ ९३ ॥  
 	इति श्रीबादरायणमहर्षिप्रणीते श्रीबसवपुराणे परमरहस्ये   
स्वरूपग्रन्थे कुमारागस्त्यसंवादे रुद्रपशुपतिबिज्जमाम्बाचरितं नाम   
सप्तदशोऽध्यायः   
  
प्। १४९) अथ अष्टादशोऽध्यायः   
  
अगस्त्य उवाच ॥ षडानन महाभाग नमस्ते विश्वमूर्तये ॥  
पार्वतीमुखपङ्केजभास्कराय नमो नमः ॥ १ ॥  
अशेषोपनिषत्सारतत्वरूपाय ते नमः ॥  
पुनर्बसवमाहात्म्यं कथयस्व समासतः ॥ २ ॥  
शृणु मुग्धकथामन्यामिति स्कन्दस्तमाह सः ॥  
श्रीचन्नबसवेशस्य बसवेश्वरसत्तमः ॥ ३ ॥  
वर्णयित्वा तु बिज्जाम्बाकथां पापप्रणाशिनीम् ॥  
वृत्तान्तं मुग्धशैवानां वक्तुं समुपचक्रमे ॥ ४ ॥  
  
                               कोलूरकन्याकथा    
  
	अस्ति भक्तवरः कश्चिच्छिवदेवो महामतिः ।  
ग्रामान्तरं गन्तुकामो भार्यया गुणयुक्तया ॥ ५ ॥  
कोषगूचीनामधेयामाहूय स्वसुतां पराम् ॥  
अयि कल्याणि सुश्रोणि विस्तीर्णायतलोचने ॥ ६ ॥  
नित्यं शिवालयं गत्वा लिङ्गमूर्तेर्महौजसः ॥  
सन्तप्तं तु पयश्चाग्नौ प्रस्थमात्रप्रमाणकम् ॥ ७ ॥  
निवेदयित्वा नित्यं त्वं व्रतं साङ्गं कुरुष्व मे ।  
त्वधीनमिदं कर्म मा विस्मार्षीः कदाचन ॥ ८ ॥  
  
प्। १५०) पुनरागमकाले तु तव कृत्रिमपुत्रिकाः ॥  
तद्वस्त्रनिचयं रम्यमानयिष्याम् पुत्रिके ॥ ९ ॥  
एवमुक्त्वा तु तां बालां गतौ तौ गोपदम्पती ॥  
ततः परेद्युरुत्थाय गोपकन्या वरानना ॥ १० ॥  
प्रातःकृत्यं तु निर्वर्त्य क्षीरमादाय भक्तितः ॥  
शिवालयं ययौ रम्यं लिङ्गमूर्तेर्निवेदि*तुम् ॥ ११ ॥  
 स्थापयामास पुरतः पयःकुम्भं सुशोभ्नम् ॥  
ततो निवेदयाञ्चक्रे क्षीरं देवाय शूलिने ॥ १२ ॥  
परःपूर्णं घटं हृष्ट्वा तन्वी शोकभराकुला ॥  
लिङ्गमूर्ते महाभाग पयः पीतं न किं त्वया ॥ १३ ॥  
न तप्तमिति वा निरसम्मिश्रमिति वा प्रभो ॥  
वन्हिज्वालार्तमिति वा न पर्याप्ततरं तु वा ॥ १४ ॥  
तस्माद्गृह्णासि न त्वं हि पयस्त्वत्पुरतः स्थितम् ॥  
मद्गृहेऽत्यन्तधवला शर्करा तिष्ठतेऽधुना ॥ १५ ॥  
तामानेष्यामि वेगेन देह्यनुज्ञां ममानघ ॥  
आनेष्यामि घृतं रम्यं गुडमत्यन्तशोभनम् ॥ १६ ॥  
अतः पयः पिबाद्य त्वं कृपा चेन्मयि शङ्कर ॥  
उष्णं पयः शीतमभूत् किञ्चिन्मां न वदस्यहो ॥ १७ ॥  
  
प्। १५१)पितरावागतौ चेद्भि मृतिर्मम न संशयः ॥  
अतस्त्यजाम्यहं प्राणांस्त्वदर्थं वृषवाहन ॥ १८ ॥  
इत्युक्त्वा पद्मपत्राक्षी गृहीत्वाऽश्मानमुल्बणम् ॥  
सन्ताडितुं शिरोभागं निश्चिकाय दृढाशया ॥ १९ ॥  
एतां दृष्ट्वा दयाविष्टः पार्वतीशो महेश्वरः ॥  
पयःपात्रं समादाय पपौ क्षीरं यथेप्सितम् ॥ २० ॥  
ततः प्रोवाच सा बाला शिवं त्रिपुरभञ्जनम् ॥  
नपास्यसि यदि क्षीरं मद्दत्तं परमेश्वर ॥ २१ ॥  
ताडयिष्यामि मत्पित्रा दण्डेन कशयाऽथवा ॥  
इति निर्भर्त्स्य देवेशं ययौ स्वभवनान्तरम् ॥ २२ ॥  
दिने दिनेऽप्येवमेव पयः पीतं पुरारिणा ॥  
ततो दिनेशु गच्चत्सु पितरावागतावुभौ ॥ २३ ॥  
पयोरिक्तघटां बालामायान्तीं तां ददर्शतुः ।  
तामूचतुश्च पितरौ रिक्तपात्रधरां सुताम् ॥ २४ ॥  
घटस्थितमिदां क्षीरं केषां दत्तं त्वया वद ॥  
एवमुक्ता पितृश्यां सा पितरावाह सस्मिता ॥ २५ ॥  
भवदुक्तप्रकारेण शिवान्तिकमहं गता ।  
तूर्णं पयोघटं पूर्णमादाय शिवसन्निधिम् ॥ २६ ॥  
उपेत्य स्थापितः कुम्भ पयःपूर्णस्तदन्तिके ॥  
  
प्। १५२) नाग्रहीत्प्गर्ववद्देवो* घटस्थं क्षीरमुज्ज्वलम् ॥ २७ ॥  
तदाऽहं शोकसम्पन्ना रुदन्ती च मुहुर्मुहुः ॥  
शिवमप्रार्थयं देवं लिङ्गमूर्ति महोज्ज्वलम् ॥ २८ ॥  
ततः क्षीरं महेशानः पपावत्यन्ततृष्णया ॥   
अहं गृहमगां रिक्तं घटमादाय सत्वरम् ॥ २९ ॥  
तामूचतुश्च पितरौ क्रोधघूर्णितलोचनौ ॥  
पयः पीतं शिवेनेति यदुक्तं पुत्रिके त्वया ॥ ३० ॥  
मिथ्यावचनमित्येतदावयोः परिभासते ॥  
अष्टाङ्गयोगयुक्तानां मुनीनामूर्ध्वरेतसाम् ॥ ३१ ॥  
प्रत्यक्षविषयो नाभूच्छिवः सत्यादिलक्षणः ॥  
तवाभवत्कथं देवो न दत्तं क्षीरमुत्तमम् ॥ ३२ ॥  
वयस्यानां पयः सर्वं त्वया दत्तं न संशयः ॥  
भर्त्सयामासतुस्त्वेवं पितरौ क्रोधमूर्छितौ ॥ ३३ ॥  
पुनस्तामुचतुर्बालां पितरावतिविस्मितौ ॥  
परेद्युः प्रातरुत्थाय गत्वा गेहं पिनाकिनः ॥ ३४ ॥  
आवां निश्चिनुवस्तूर्णं सर्वं त्वद्भाषितं वचः ॥  
इत्युक्त्वा बालया साकं गृहं स्वीयं विवेशितुः ॥ ३५ ॥  
ततः प्रातः समुत्थाय ग्राहयित्वा पयोघटम् ॥  
बालया पद्मपत्राक्ष्या जग्मतुः परमेश्वरम् ॥ ३६ ॥  
लिङ्गस्य पुरतः स्थाप्य पयःपूर्णं घटं परम् ॥  
पूर्ववच्च गृहाणेदमिति प्रोवाच बालिका ॥ ३७ ॥  
तया सम्प्रार्थ्यमानोऽपि न जग्राह पयः शिवः ॥  
बालिकामौढ्यममलं प्रकटीकर्तुमीश्वरः ॥ ३८ ॥  
  
प्। १५३) तामतिक्रोधताम्राक्षः पिता प्राह तनूभवाम् ॥  
पूर्वं बहुविधालापास्त्वया प्रोक्ता मदन्तिके ॥ ३९ ॥  
किमित्ययं न गृण्हाति पयस्तत्पुरतः स्थितम् ॥  
इति निर्भर्त्स्य तनयां निहन्तुमुपचक्रमे ॥ ४० ॥  
साऽत्यन्तदुःखनिर्दग्धा रुदन्ती च पुनः पुनः ॥  
हा लिङ्ग लिङ्ग लिङ्गेति प्रलपन्ती मुहुर्मुहुः ॥ ४१ ॥  
मया किमपराद्धं ते किमित्येवमुपेक्षसे ॥  
एवं सम्भाषमाणायां बालायां परमेश्वरः ॥ ४२ ॥  
माभैषीस्त्वं महाभागे मयि तिष्ठति किं भयम् ॥  
इति लिङ्गबिलं तस्यै दर्शयामास शङ्करः ॥ ४३ ॥  
अत्यन्तभीता सा बाला विवेश बिलमुल्बणम् ॥  
ततः पिता समागत्य त्वरया लिङ्गसन्निधिम् ॥ ४४ ॥  
प्रविश्यमानां तां बालां दृष्ट्वा केशान् समग्रहीत् ॥  
मुष्टिमात्रमिताः केशा ह्यवशिष्टास्तथाऽभवन् ॥ ४५ ॥  
बाला तु लिङ्गगर्भेऽस्मिन् विलीनाऽभवदुज्ज्वला ॥  
इदानीमपि लिङ्गस्य मस्तके केशसञ्चयः ॥ ४६ ॥  
मुष्टिमात्रप्रमाणेन सर्वैश्च परिदृश्यते ॥  
षट्सङ्ख्येषु च मासेषु गच्छत्सु विबुधैः परैः ॥ ४७ ॥  
छिद्यते केशनिचयो गोपिकाया पुनः पुनः ॥  
  
प्।१५४) अत्युत्तममिदं कर्म सर्वविश्वासकारणम् ॥ ४८ ॥  
	वृत्तम् ॥ इति परमरहस्यं गोपिकासच्चरित्र सकलसुरमुनीन्द्रैरादृतं   
भक्तिमद्भिः ॥  
गुरुबसवमुखाम्भोजातजातं निशम्य क्षणमनुहृदि दध्यौ   
नागमाम्बातनूजः ॥ ४९ ॥  
	इति श्रीबादरायणमहर्षिप्रणीते श्रीबसवपुराणे परमरहस्ये   
स्वरूपग्रन्थे कुमारागस्त्यसंवादे कोडगूचीचरितं नाम   
अष्टादशाऽध्यायः ॥  
  
  
प्। १५५) अथ एकोनविंशोऽध्यायः ॥  
  
अगस्त्य उवाच ॥ विचित्रं शिवमाहात्म्यं विचित्रं भक्तचेष्टितम् ॥  
बसवेश्वरमाहात्म्यं विचित्रं विस्मयावहम् ॥ १ ॥  
पुनस्तच्छ्रोतुमिच्छामि समासेनाद्य ऽण्मुख ॥  
कुम्भयोनेर्वचः श्रुत्वा कार्तिकेयो महामतिः ॥  
बसवेश्वरमाहात्म्यं वक्तुं समुपचक्रमे ॥ २ ॥  
                                  कुमार उवाच ॥  
	बसवेशेनैवमुक्तः श्रीचन्नबसवेश्वरः ॥  
मुग्धानामेव भक्तानां माहात्म्यं वद सद्गुरो ॥ ३ ॥  
एवं शिष्यकृतप्रश्नो बसवेशो गुरूत्तमः ॥  
प्रचक्रमे कथामेकां वक्तुं पापप्रणाशिनीम् ॥ ४ ॥  
  
                                    कलियारुकथा  
  
बसवेश उवाच ॥ श्रीमत्काञ्चीपुरे रम्ये कलियारुर्महामतिः ॥  
दृढभक्तिर्महादेवे शिवभक्तार्चनोत्सुकः ॥  
स कदाचित्ततो गन्तुं रम्यं ग्रामान्तरं प्रति ॥ ५ ॥  
अरण्यमतुलं दीर्घं नानावृक्षसमाकुलम् ॥  
तरक्षुव्याघ्रभल्लूकनानामृगसमाकुलम् ॥ ६ ॥  
विवेश दीपदकलिः शिवभक्तो दृढव्रतः ॥  
तन्मध्ये जीर्यमाणं च स ददर्श शिवालयम् ॥ ७ ॥  
  
प्। १५६) हा कष्टं शिवलिङ्गस्य जीर्णं स्वस्यालयं परम् ॥  
ततोऽपि च महाकष्टं महारण्याधिवासनम् ॥ ८ ॥  
तस्मात्परतरं कष्टमेकस्यैव निवासनम् ।  
कौपीनाच्छानरतान् यश्चकार मुनीश्वरान् ॥ ९ ॥  
दानवानपि यश्चक्रे मुक्तिसौख्यैकभाजिनः ॥  
ब्रह्मेन्द्रविष्णुप्रमुखान् देवान् सर्वान् समन्ततः ॥ १० ॥  
भृत्यत्वे योजयामास यश्चन्द्रार्धशिरोमणिः ॥  
भ्राजयामास मार्तण्डान् द्वादशापाङ्गवीक्षणात् ॥ ११ ॥  
अकरोद्भस्म मदनं परं सौन्दर्यगर्वितम् ॥  
पुरत्रयं महाघोरं यो ददाह क्षणेन च ॥ १२ ॥  
चक्रे दामोदरं यस्तु याचकं बलिमन्दिरे ॥  
वेदैर्विधेयं यश्चक्रे विधातारं महत्तरम् ॥ १३ ॥  
करुणार्द्रान्तरङ्गोऽपि यश्चक्रे सर्वसंहृतिम् ॥  
तस्यैव परमेशस्य निवासो विपिने कथम् ॥ १४ ॥  
आलयं जीर्णमभवन्नानास्तम्भसमाकुलम् ।   
गोपुरं जीर्णमुत्तुङ्गं मण्टपं शिथिलं परम् ॥ १५ ॥  
जिर्णानि च कवाटानि सार्गलानि महान्ति च ॥  
किमत्र बहुनोक्तेन सर्वं जीर्णमभूत्स्वयम् ॥ १६ ॥  
  
प्। १५७) स्वदेहार्धमहागौरी यद्यस्तीदं कथं भवेत् ॥  
सम्मार्जनक्रिया नैव महत्यस्मिन् शिवालये ॥ १७ ॥  
पूजाहीनमिवाभाति लिङ्गं सर्वमनोहरम् ॥  
"इवार्चकानां सञ्चारो नैवात्र परिदृश्यते ॥ १८ ॥  
किमन्त्रोक्तिसहस्रेण तस्यैकस्य स्थितिर्वने ॥  
महाप्रमादजननई बहुजानिप्रदा भवेत् ॥ १९ ॥  
किमाभिः शुष्कचिन्ताभिः स्वस्थं सर्वं करोम्यहम् ॥  
इति निश्चित्य मनसा कलियारुर्दृढाशयः ॥ २० ॥  
सर्वं धनं स्वायनस्थितमानीय भृत्यकैः ॥  
शिवालयं दृढं कृत्वा चक्रे प्राकारमुत्तमम् ॥ २१ ॥  
शिवालयसमीपे तु चक्रे बिल्ववनं परम् ॥  
नानावृक्षसमाकीर्णं नानापुष्पोपशोभितम् ॥ २२ ॥  
वापीकूपतटाकादीन् कारयामास भक्तितः ॥  
दीपिकाग्राहिणः सर्वानर्चकानां ततिं ततः ॥ २३ ॥  
नानामृदङ्गवादित्रवादनात्यन्तकोविदान् ॥  
कुन्तपट्टकृपाणादिनानाऽऽ।युक्धधरानपि ॥ २४ ॥  
नृत्यगेयादिकुशलान् वेश्यासङ्घाननेकशः ॥  
स्थापयामास सद्भक्त्या दीपदो भक्तसत्तमः ॥ २५ ॥  
किमत्र बहुनोक्तेन विपिनं घोरदर्शनम् ॥  
सोमप्रभासमायुक्तं पुरमासीन्मनोरमम् ॥ २६ ॥  
एवं बहुविधे काले गते सर्वसमृद्धिदे ॥  
कलियारोर्धनं सर्वं विनष्टमभवत्तदा ॥ २७ ॥  
ततो यथायथं ज * हुरुपचारप्रवर्तकाः ॥  
  
प्। १५८) उपचारांश्च तान् सर्वान् स्वयमेवाकरोदयम् ॥ २८ ॥  
न शक्तिरभवत्तस्य दीपतैलादिसङ्ग्रहे ॥  
अन्धकारापनोदार्थं काष्ठभारं ददाह सः ॥ २९ ॥  
तृणेष्वपि च दग्धेषु धैर्यवान् भक्तसत्तमः ॥  
आनीय वस्त्रनिचयं सर्वं स्वभवनस्थितम् ॥ ३० ॥  
ददाह परमप्रीत्या चिन्ताभारविवर्जितः ॥  
यातेषु तेषु तच्छिद्रैश्चकार करदीपिकाम् ॥ ३१ ॥  
तस्यामपि विनष्टायां भृशं चिन्तापरोऽभवत् ॥  
अन्धकारो महानासीद्भुवि विष्टन्ति तस्कराः ॥ ३२ ॥  
अतो मयाद्य किं कार्यमिति चिन्तां चकार सः ॥  
एवं सञ्चिन्त्य बहुधा निर्विण्णो भक्तसत्तमः ॥ ३३ ॥  
जटामाबध्य सुदृढां प्रददाह विशङ्कितः ॥  
ततो न गणयामास शिरोवेदनमात्मनः ॥ ३४ ॥  
एतत्सर्वं तु विज्ञाय शिवस्त्रिपुरभञ्जनः ॥  
अम्बिकारमणः साक्षाच्छूलहस्तः पिनाकधृक् ॥ ३५ ॥  
प्रत्यक्षतामगात्तूर्णं प्रमथैः परिवारितः ॥  
अयि दीपद सद्बुद्धे प्रीतोऽहमधुना तव ॥ ३६ ॥  
यदिष्टं वरय त्वं हि तद्दास्यामि न संशयः ॥  
एवमुक्तस्तु देवेन दीपदः प्रत्युवाच तम् ॥ ३७ ॥  
ममाशास्यं किमस्त्यन्यच्चन्द्रचूड दयानिधे ॥  
  
प्। १५९) किं त्वेकं वरयाम्यद्य वरं लोकैकविश्रुतम् ॥ ३८ ॥  
एतस्मिन् घोरकान्तारे न युक्तं तव वर्तितुम् ॥  
एतत्संरक्षणे शक्तिर्मम नास्ति महेश्वर ॥  
अत्रोपायं चिन्तयस्व वरो मम महानयम् ॥ ३९ ॥  
वृत्तम् ॥ श्रीमद्दीपदनायकेन महता भक्तेन सम्बोधितः सर्वज्ञः   
परमेश्वरोऽतिकरुणाक्रान्तान्तरात्मा महान् ॥  
भक्तं तेन विनिर्मितानि सकलान्यादाय तूर्णं ययौ कैलासाख्यपदं   
परं च पुनरावृत्त्या विहीनं महत् ॥ ४० ॥  
लोके भक्तिमुपागताः स्वतनुना साकं शिवं यान्त्यमीत्येतन्नाद्भुत मेव   
दीपदकलिः साम्बं च तस्यालयम् ॥  
आदायाद्भुतमेव तारकगिरिं यातीति सर्वे जनाः सम्भुयातितरां   
विमुग्धहृदयं स्तुत्यं प्रशंसन्ति हि ॥ ४१ ॥  
  
	इति श्रीबादरायणमहर्षिप्रणीते श्रीबसवपुराणे   
कुमारागस्त्यसंवादे दीपदकलियारुचरितं नामैकोनविंशोऽध्यायः ॥  
  
प्। १६० ) अथ विंशतितमोऽध्यायः  
॥ नाट्यनमित्तण्डिकथा ॥  
  
	अगस्त्य उवाच ॥ कुमाराय नमस्तुभ्यं कुमाराचलवासिन् ॥  
पुनश्च श्रोतुमिच्छामि भक्तमाहात्म्यमुत्तमम् ॥ १ ॥  
अगस्त्यवचनं श्रुत्वा तस्मै स्कन्दः पुनस्तथा ॥  
मुग्धभक्तकथामन्यामूचे सर्वाघनाशिनीम् ॥ २ ॥  
			कुमार उवाच ॥  
	ततस्तु बसवः श्रीमान् श्रीचन्नबसवेश्वरम् ॥  
मुग्धानामेव माहात्म्यं वक्तुं समुपचक्रमे ॥ ३ ॥  
श्रीमत्काञ्चीपुरे रम्ये नानामुनिगणावृते ॥  
तत्राभूद्ब्राह्मणः कश्चिच्छिवभक्तो दृढव्रतः ॥ ४ ॥  
नमित्तण्डिरिति ख्यातो मुग्धभक्तिसमावृतः ॥  
सोऽप्येकाम्रेश्वरं द्रष्टुं गजासुरनिषूदनम् ॥ ५ ॥  
अत्यद्भुताकारधरं बालेन्दुकृतशेखरम् ॥  
कालकण्ठं विरूपाक्षं तूर्णमभ्याययौ द्विजः ॥ ६ ॥  
एकं शिवार्चकं दृष्ट्वा समाहूयेदमब्रवीत् ॥  
शिवस्य मध्यभागोऽयं कुटिलं परिदृश्यते ॥ ७ ॥  
वक्रभावं समासाद्य हस्तौ वा परमेशितुः ॥  
रोगादिना वा तौ पीनौ किमेतत्तिष्ठतेऽधुना ॥ ८ ॥  
त्रिधाननं सदवनीं स्पृष्टमस्पृष्टवत्तथा ॥  
वर्तते पदयोरेकमन्यद्दूरेच तिष्ठति ॥ ९ ॥  
  
प्। १६१) नेत्रत्रयं निमेषैश्च विहीनं परिदृश्यते ॥  
एकस्मिन्नेव भागे तु प्रस्थवद्वर्तते शिरः ॥ १० ॥  
जटाभारस्य सद्ग्रन्थिर्भृश्यमाना प्रवर्तते ॥  
एतच्चोद्यमिवाभाति कारणं तत्र किं वद ॥ ११ ॥  
शिवद्विजवरः प्राह मन्दस्मितमुखो वचः ॥  
वातरोगसमाक्रान्तः स्थितस्त्वेवं महेश्वरः ॥ १२ ॥  
न चेदस्य तु भैष्ज्यं शरीतं नाशमाप्नुयात् ॥  
वेद्म्यहं तच्चिकित्सां वै भेषजं परिवर्तते ॥ १३ ॥  
यद्यस्ति शक्तिस्ते ब्रह्मन् कारयस्व मयाऽधुना ॥  
शिवद्विजेनैवमुक्तः परिहासपुरःसरम् ॥ १४ ॥  
श्रद्दधानो नमित्तण्डिरतिभक्तिसमन्वितः ॥  
यदस्ति स्वगृहे द्रव्यं तदानीय महत्तरम् ॥ १५ ॥  
निक्षिप्तवांस्तदग्रे तु वेपमानो भयाकुलः ॥  
गृहीत्वा सकलं द्रव्यं वार्तं कुरु महेशितुः ॥ १६ ॥  
साध्वी सती सुताश्चाहं भवामस्ते हि भृत्यकाः ॥  
कुरुष्वेतन्महापुण्यमित्यवोचच्छिवार्चकम् ॥ १७ ॥  
गृहीत्वा तद्धनं सर्वं कापट्येन शिवार्चकः ॥  
वातशान्तिकरं तैलं करिष्यामीत्यवोचतम् ॥ १८ ॥  
गृहीत्वा श्रपितं तैलं ददावस्मै द्विजन्मने ॥  
तद्गृहीत्वा नमित्तण्डिर्लेपयामास शङ्करम् ॥ १९ ॥  
अर्कपत्रादिपत्राणि समानीय द्विजोत्तमः ॥  
  
प्। १६२) उपचार ततश्चक्रे वातरोगनिबर्हणम् ॥ २० ॥  
पथ्ययोग्यानि भोज्यानि ददौ प्रत्यहमास्थया ॥  
एवं दिनेषु गच्छत्सु चिन्तयामास स द्विजः ॥ २१ ॥  
व्यतीतानि दिनान्यस्य रोगस्तु न निवर्तते ॥  
नश्येत्किं वातरोगोऽयं वन्यमूलैरुमापतेः ॥ २२ ॥  
अहमेव भिषक् तस्य भविस्यामि न संशयः ॥  
इति सञ्चिन्त्य मनसा मर्तुं समुपचक्रमे ॥ २३ ॥  
अथास्मिन्नन्तरे देवो महादेवो महेश्वरः ॥  
पार्वतीसहितः श्रीमान सर्वतन्त्रविशारदः ॥ २४ ॥  
भृङ्ग्यादिप्रमथोपेतः शिवः प्रत्यक्षतामगात् ॥   
ततो नाट्यनमित्तण्डिं दोर्भ्यामालिङ्ग्य सत्वरम् ॥ २५ ॥  
तवेप्सितं वरं दद्यां दैवतैरपि दुर्लभम् ॥  
एवमुक्तो नमित्तण्डिः प्रोवाच परमेश्वरम् ॥ २६ ॥  
वरैरन्यैः किमेभिर्मे भयेनाक्रान्तचेतसः ॥  
तथापि च वरिष्यामि वरं मद्धृदयस्थितम् ॥ २७ ॥  
दृश्यते वक्रता देहे तव त्रिपुरभञ्जन ॥  
रोगेणेयं समुत्पन्ना सहजा वा महेश्वर ॥ २८ ॥  
वक्तुमर्हसि देवेश कृपा चेन्मयि चाधुना ॥  
इत्युक्तः परमेशोऽपि प्राह ब्राह्मणपुङ्गवम् ॥ २९ ॥  
ताण्डवाकृतिरेषा मे न रोगादिनिमित्तजा ॥  
  
प्। १६३) नाट्यस्याभिमुखश्चाहं ढक्कां सन्ताडयामि चेत् ॥ ३० ॥  
सर्वं विलयमाप्नोति जगदेतच्चराचरम् ॥  
नृत्तार्थं चलिते पादे तारा भुवि पतन्ति हि ॥ ३१ ॥  
निरीक्षणेन महता ब्रह्मविष्ण्वादयः सुराः ॥  
लीयन्ते कुत्रचिद्देशे भयभ्रान्तविलोचनाः ॥ ३२ ॥  
किङ्किणीनादसम्भ्रान्ता देवी गिरिवरात्मजा ॥  
मम वामाङ्गभागस्था वेपमाना भयार्तितः ॥ ३३ ॥  
निश्वासैश्च तथोच्छ्वासैर्ज्वलिते वडवानले ॥  
समुद्राः शुष्कतामापुर्नदीभिश्च समाकुलाः ॥ ३४ ॥  
मत्पादघट्टनैर्भूमी रजोराशिस्तथाऽभवत् ॥  
भ्रान्ताश्च दिग्गजाः सर्वे निनदुर्मयि संस्थिते ॥ ३५ ॥  
भ्रश्यत्कुठारपातेन गिरयश्चूर्णतां ययुः ॥  
पादाग्रताडनात्कूर्ममुखात्सस्राव शोणितम् ॥ ३६ ॥  
जटाछटाभिघातेन भिन्नो ब्रह्माण्डखर्परः ॥  
उत्पाटितानि भूतानि किरीटाग्रस्य घट्टनात् ॥ ३७ ॥  
शेषो भुग्नफणो जातस्ताण्डवोद्धतवेगतः ॥  
  
प्। १६४) शेषनिश्वासवातेन नेत्राग्नौ ज्वलिते सति ॥ ३८ ॥  
तदग्निज्वालया चन्द्रे भिन्ने सति शिरस्थिते ॥  
तस्मात्सुधा समुत्पना शिरसः स्पर्शमाप्नुवत् ॥ ३९ ॥  
शिरोवक्षः पाणितले नृकपालानि यानि हि ॥  
अच्युतस्य कपालानि वर्तन्ते यानि यत्र हि ॥ ४० ॥  
सुधासुत्या समस्तानि तानि प्राणयुतानि च ॥  
अभयं याचमानानि व्यतिष्ठन् ब्राह्मणोत्तम ॥ ४१ ॥  
सर्वेष्वमरवर्गेषु सेवमानेषु ताण्डवे ॥  
क्रियमाणेऽतिवेगेन सर्वलोकक्षयावहे ॥ ४२ ॥  
तत्तद्रसानुगुण्येन शरीरं वक्रतामगात् ॥  
तदाऽऽरभ्यजनाः सर्वे लसत्ताण्डवविग्रहम् ॥ ४३ ॥  
अनुध्यायन्ति मामेव मम भक्ता मुमुक्षवः ॥  
एवमाभाष्य देवेशो नमित्तण्डिं महोज्ज्वलम् ॥ ४४ ॥  
ऋजूकृत्वा वक्रभावं हर्षितं भक्तसत्तमम् ॥  
कैलासं प्रापयामास सच्चिदानन्दलक्षणः ॥ ४५ ॥  
इत्युक्त्वा पुनरन्यस्य कथामाह वृष्र्श्वरः ॥  
वेदागमरहस्यं हि निशामय महामुने ॥ ४६ ॥  
		॥ कन्नप्पदेवकथा ॥  
	श्रीकालहस्तिनगरे शैवसङ्घविराजिते ॥  
उडुमूरुकूलोद्भूतः कन्नपो भक्तसत्तमः ॥ ४७ ॥  
  
प्। १६५) अत्यन्तधीरहृदयो दयासत्यविरागवान् ॥  
चोरमार्गरतो वाऽपि श्वगणैः परिवारितः ॥ ४८ ॥  
धनुर्धरैः सहचरैर्लुब्धैर्बहुवनेचरैः ॥  
कदाचिन्मृगयाश्रान्तः सुष्वाप विजने वने ॥ ४९ ॥  
समागतस्ततः स्वप्ने भस्मदिग्धकलेवरः ॥  
रुद्राक्षमालाभरणो भक्तवेषधरः शिवः ॥ ५० ॥  
कन्नप्पाख्यं समालोक्य भूतिपट्टं चकार सः ॥  
शिवकुम्भोदकेनैवमभिषिच्य दृढाशयः ॥ ५१ ॥  
परेद्युर्द्रक्ष्यसे लिङ्गंयत्सर्वैर्लक्षणैर्युतम् ॥  
तदेव प्राणलिङ्गं त्वं कुरुष्वात्यन्तभक्तितः ॥ ५२ ॥  
ततः स्वप्नात् समुत्थाय विलोक्य च दिशो दश ॥  
अत्यन्तापूर्वमार्गोऽयमिति चिन्तितवानसौ ॥ ५३ ॥  
जनान्सहचरान् सर्वान् विनिवार्यातिविस्मितः ॥  
तस्मान्मार्गादयं तूर्णं कार्याकार्यविमुढधीः ॥ ५४ ॥  
ततः शतपदं प्राप्य गत्वा देशं वनान्तरे ॥  
तत्र लिङ्गं ददर्शाशु सुरम्यमतिपावनम् ॥ ५५ ॥  
मया स्वप्नेऽपि यल्लिङ्गं दृष्टं शैवमनामयम् ॥  
तदेव लिङ्गमद्राक्षं प्रत्यक्षेण वनान्तरे ॥ ५६ ॥  
  
प्। १६६) अहो विवित्रमत्यन्तं स्वप्नस्येत्थं हि सत्यता ॥  
इति सन्तोषकलितः कन्नाख्योऽयं महामतिः ॥ ५७ ॥  
ननाम दण्डवद्भूमौ सद्भक्त्या सकृताँज्जलिः ॥  
स्वप्नोपदिष्टंयल्लिङ्गं देशिकेन महात्मना ॥ ५८ ॥  
तदेवैतन्महालिङ्गमिति निश्चित्य चिन्तयन् ॥  
एतल्लिङ्गं मया त्यक्त्वा न गन्तव्यं गृहान्तिकम् ॥ ५९ ॥  
इति तल्लिङ्गमादाय कन्नपो गन्तुमुद्ययौ ॥  
अत्रास्ति चेदिदं लिङ्गमातपेनाति तप्यते ॥ ६० ॥  
लिङ्गस्यास्य तु मद्ग्रामे गेहमेकं करोम्यहम् ॥  
अभीष्टार्थान् बहून् दत्वा संस्तुत्य विविधैः स्तवैः ॥ ६१ ॥  
एतल्लिङ्गं तु नेतव्यं नान्योपायैर्महत्तरैः ॥  
इति मौग्धेन देवेशं तुष्टाव परमेश्वरम् ॥ ६२ ॥  
अहो देव महाभाग सन्तज्य रजताचलम् ॥  
अनेकरत्नसंयुक्तं मन्दराख्यं महानगरम् ॥ ६३ ॥  
किमर्थं विपिनं प्राप्य विष्ठसि त्वं महेश्वर ॥  
अर्कधत्तूरपुष्पैस्त्वमुन्मत्तोऽसि किमीश्वर ॥ ६४ ॥  
कुपितोऽस्यर्चकेषु त्वमुपचाराद्यभावतः ॥  
अनेकजनसम्मर्दात्त्यक्त्वाऽन्यं नगमागतः ॥ ६५ ॥  
गङ्गागौर्योस्तु कलहं समाधातुं त्वमक्षमः ॥  
चन्नभक्तादिसम्पर्काद्भक्तैः किं नु बहिष्कृतः ॥ ६६ ॥  
  
प्। १६७) सम्पादितुं वधूमन्यां तपः कर्तुं समागतः ॥  
कर्तुं नम्बीशसंसेवामक्षमः किं समागतः ॥ ६७ ॥  
अनुग्रहार्थं भक्तेऽस्मिन् काननं किमुपागतः ॥  
एकाकिनं काननस्थं विहीनं कार्मुकेषुभिः ॥ ६८ ॥  
कथं सन्त्यज्य गच्छामि पदौ सञ्चलितौ न मे ॥  
अर्धाङ्गहारिणी गौरी क्व गता कमलेक्षणा ॥ ६९ ॥  
सर्वान् गणान् परित्यज्य विष्ण्वादीनमरानपि ॥  
अरण्यं घोरमद्य त्वं सिंहव्याघ्रसमन्वितम् ॥ ७० ॥  
अनेककिटिभिर्व्याप्तमागतोऽस्य विचारतः ॥  
दृष्ट्वा किरातशिशवस्ताडयेयुः शरः शितैः ॥ ७१ ॥  
अतः सन्त्यज्य कान्तारं शुष्कमत्यन्तभीषणम् ॥  
नानाभोज्यैश्च सम्पूर्णं दधिक्षीरसमाकुलम् ॥ ७२ ॥  
अनेकमधुसङ्कीर्णमागच्छ त्वं पुरं मम ॥  
कन्नपः प्रलपन्नेवं ननाम भुवि दण्डवत् ॥ ७३ ॥  
अभाषयन्तं देवेशं दृष्ट्वा चिन्तापरोऽभवत् ॥  
अनेककालमारभ्य नास्त्यस्य किमु भोजनम् ॥ ७४ ॥  
वृथालापान परित्यज्य ह्यानये भोज्यमुत्तमम् ॥  
इति सञ्चिन्त्य कनाख्यः कन्दमूलफलानि च ॥ ७५ ॥  
नानाफलानि दिव्यानि स्वादुमांसान् मृगानपि ॥  
  
प्। १६८) अन्वेषयन्वने तस्थौ धनुष्पाणिर्वनेचरः ॥ ७६ ॥  
पुरातिबलसम्पन्नौ महाविक्रमशोभितौ ॥  
श्रीवौन्दरमहाकायौ दानवौ लोकविश्रुतो ॥ ७७ ॥  
तौ तपश्चक्रतुः साम्बं शिवं लोकैकशङ्करम् ॥  
तयोस्तु तपसा तुष्टः शिवः प्रत्यक्षतामगात् ॥ ७८ ॥  
वरं दास्यामि युवयोर्मनसा परिचिन्तितम् ॥  
ब्रह्मविष्ण्वादिदेवानां दास्यामि पदवीः पराम् ॥ ७९ ॥  
इति शम्भुवचः श्रुत्वा सभयौ भक्तिसंयुतौ ॥  
साष्टाङ्गं दानवौ नत्वा याचयामासतुर्वरम् ॥ ८० ॥  
पुराजलन्धरेणायं भङ्गमाप मुरान्तकः ॥  
नास्तल्लोकमिच्छावः समृद्धमपि सर्वथा ॥ ८१ ॥  
अस्मद्गजासुरेणैव निकृत्तं ब्रह्मणः पदम् ॥  
निराकृतं तारकेण पदमीश शचीपतेः ॥ ८२ ॥  
अतः स्थानेषु सर्वेषु सर्वदाऽऽवां पराङ्मुखौ ॥  
गजव्याघ्रादयस्त्वत्तो हताः पूर्वं महौजसः ॥ ८३ ॥  
मोक्षमेव प्रपन्नस्ते पुनरावृत्तिवर्जितम् ॥  
आवामपि तथा मोक्षं गमिष्यावः पुरान्तक ॥ ८४ ॥  
अतो गृहाण नौ देहमाहारार्थं महेश्वर ॥  
इत्युक्तः परमेशोऽपि तौ बभाषे निशाचरौ ॥ ८५ ॥  
श्रीकालहस्तिक्षेत्रस्य समीपे मृगरूपिणौ ॥  
युवां च तिट्ठतां नित्यं पुत्रमित्रसमन्वितौ ॥ ८६ ॥  
  
प्। १६९) कन्नाख्यस्तु भवेद्भक्तो हनिष्यति मृगाकृती ॥  
तद्दत्तमांसनिचयं भुक्त्वा मुक्तिं ददामि वः ॥ ८७ ॥  
राक्षसावेवमुक्तौ तौ शिवेन परमात्मना ॥  
पुत्रमित्रकलत्रैश्च जग्मतुर्मृगरूपताम् ॥ ८८ ॥  
अन्यैश्चाप्रेक्षमाणास्ते विचेरुर्लिङ्गसव्निधौ ॥  
एकैकेनेषुणा कन्नो ह्येकैकमवधीत्क्रमात् ॥ ८९ ॥  
मृगमांसं तदादाय मृदुलं शोभनं ततः ॥  
वन्हौ परमहर्ष्र्ण पचन्नास्वाद्य जिव्हया ॥ ९० ॥  
रुच्यं रुच्यं पृथक् कृत्वा रम्यपत्रपुटे तथा ॥  
निक्षिप्य बिल्वपत्राणां पुटीं कृत्वा स्वमूर्धजान् ॥ ९१ ॥  
मुखेनैव जलं गृण्हन् दक्षिणेनैव पाणिना ॥  
शरचापान् समादाय वमेनैव करेण च ॥ ९२ ॥  
मांसयुक्तं पुटं गृण्हन् स ययौ शिवसन्निधिम् ॥  
आगत्य कन्नः पादेन चोपानहविशोभिना ॥ ९३ ॥  
प्रमृज्य कालहस्तीशपूजां पूर्वङ्कृतां पराम् ॥  
गण्डूषवारिणा स्नाप्य प्रार्चयद्बिल्वपत्रकैः ॥ ९४ ॥  
ततो निवेदयामास स्वानीतं पिशितं परम् ॥  
किरातेन कृतां पूजामवलोक्य महीसुरः ॥ ९५ ॥  
किरातोऽयमनाचरः पापकर्माविधर्षितः ॥  
कृतां च विधिना पूजां लोपयामास दुर्मतिः ॥ ९६ ॥  
किं करोमि क्व गच्छामीत्येवं सञ्चिन्त्य चेतसा ॥  
  
प्। १७०) तन्मांसखण्डनिचयं स्वपादेन व्यचिक्षिपत् ॥ ९७ ॥  
ततः पञ्चामृतैर्दिव्यैः स्नापयामास भक्तिमान् ॥  
पौराणैर्वेदिकैश्चैव स्तवैः स्तुष्टाव शङ्करम् ॥ ९८ ॥  
स्वयं रहस्यन्देशे* तु प्रच्छन्नः संस्थितो द्विजः ॥  
आगच्छन्तं महाक्रूरं पूजितुं परमेश्वरम् ॥ ९९ ॥  
स ददर्श धनुष्पाणिं कालान्तकमिवापरम् ॥  
तत्पादमार्जितां पूजां स्वकृतां वेदमन्त्रकैः ॥ १०० ॥  
दृष्टाऽथ ब्राह्मणः श्रीमान् मनसीदं व्यचिन्तयत् ॥  
अहो नैव नियोगोऽयं किरातेन दुरात्मना ॥ १०१ ॥  
लिङ्गं संस्पृष्टमभवत् संस्कृतं वेदमन्त्रकैः ॥  
न निवारयितुं शक्तिर्दुर्बलस्य ममास्ति हि ॥ १०२ ॥  
यथाऽत्रैव महाक्षेत्रे तन्तुवायोऽतिदुर्बलः ॥  
तन्तुभिः स्वाङ्गसम्भूतैरालयं शूलपाणिनः ॥ १०३ ॥  
गोपुराणि चकाराशु मण्डपान्यकरोद्भृशम् ॥  
एवं बाह्यस्थलिङ्गेऽस्य कीटस्तूपचचार सः ॥ १०४ ॥  
अथास्मिन्नन्तरे तूर्णमेकः शुण्डालपुङ्गवः ॥  
लिङ्गं हि कीटनीतेन तन्तुजालेन वेष्टितम् ॥ १०५ ॥  
इदं रम्यं करिष्यामि तन्तुनाशनपूर्वकम् ॥  
इति निश्चित्य मनसा चिन्ताभारसमाकुलः ॥ १०६ ॥  
बृंहितैश्च कराग्रेण तन्तुजालमनाशयत् ॥  
ततः करानीतजलैरभिषेकं चकार सः ॥ १०७ ॥  
  
प्। १७१) पूजयामास वेगेन स्वकुम्भानीतपङ्कजैः ॥  
एवं त्रिषन्ध्यं शुडालः पूजां कुर्वन्नवर्तत् ॥ १०८ ॥  
ततः कीटवरो धीमानागत्यैतन्निरीक्ष्य च ॥  
शोकभारसमाक्रान्तस्तस्थौ लिङ्गस्य सन्निधौ ॥ १०९ ॥  
आगच्छन्तं महामत्तं स्वोपचारविनाशकम् ॥  
सर्वदाऽहं हनिष्यामीत्येवं चेतस्यचिन्तयत् ॥ ११० ॥  
ततः शनैरिभं प्राप्य नासाद्वारं विवेश सः ॥  
तद्वारेण शिरोभागं प्राप्य तन्मांससञ्चयम् ॥ १११ ॥  
विनाशयामास ततः स ममारोद्धतो गजः ॥  
तथैवाहममुं क्रूरं हनिष्यामि दुरासदम् ॥ ११२ ॥  
विचार्येत्थं द्विजन्माऽपि गृहीत्वा शस्त्रमुत्तमम् ॥  
तदागमनवेलायां रहो देशे च संस्थितः ॥ ११३ ॥  
एतस्मिन्नन्तरे देवः कालहस्तीश्वरो महान् ॥  
किरातभक्तिदार्ढ्यं तद्ब्राह्मणाय निवेदितुम् ॥ ११४ ॥  
विकृतं रूपमास्थाय लोचनत्रितयोज्ज्वलम् ॥  
जलं सस्राव नेत्राब्जाच्छिवस्य परमात्मनः ॥ ११५ ॥  
किरातोऽत्र समागत्य दृष्ट्वा रूपान्तरं परम् ॥  
स्रवमाणं च नेत्र्ब्जाज्जलं दृष्ट्वा महत्तरम् ॥ ११६ ॥  
भयेन वेपमानोऽसौ शोकाक्रान्तस्वमानसः ॥  
स्वयं च पूर्ववत्पूजां चकारायं वनेचरः ॥ ११७ ॥  
ततो नेत्र जलं दृष्ट्वा कन्नः प्रोवाच शङ्करम् ॥  
  
प्। १७२) भो भोः किमेतदाश्चर्यमदृष्टचरमीदृशम् ॥ ११८ ॥  
दाक्षायणीमृतिं श्रुत्वा न नेत्रेभ्यो जलं स्रुत्म् ॥  
चीलालस्य शिरश्छेदं चिरुतोण्डकृतं परम् ॥ ११९ ॥  
दृष्ट्वाऽप्यश्रूण्यजातानि भवतः परमेश्वा ॥  
भवदाज्ञापसारे तु दृष्ट्वा ब्रह्मणमुत्तमम् … १२० ॥  
तदानीं तव नेत्राब्जान्नासीज्जलविनिः सृतिः ॥  
गृहीतुमन्यवनितां दारुकाख्यवने परे ॥ १२१ ॥  
नाभवद्बध्यमानस्य नेत्रात्ते जलनिस्रुतिः ॥  
मृत्पूर्णपात्रभरणे न नेत्रात्ते जलस्रुतिः ॥ १२२ ॥  
विहाय पत्नीपुत्रादीन् वसामि हि वनान्तरे ॥  
एवं सञ्चिन्त्य दिनात्मा किं रोदिषि महेश्वर ॥ १२३ ॥  
एकाकिना मया सर्वे लोका धर्तुं च न क्षमाः ॥   
तथा क्षुद्बाधया किं नु मदनागमनोत्थया ॥ १२४ ॥  
व्याघ्रादिभिरयं भक्तो भक्षितस्त्विति चिन्तया ॥  
सर्वोपचारान् सन्त्यज्य कन्नो ग्रामं ययाविति ॥ १२५ ॥  
अतिक्रूतो महासर्पो दशतीत्यथवा प्रभो ॥  
किमर्थं रोदति भवान् भयभ्रान्त इवाधुना ॥ १२६ ॥  
वदस्व मम सर्वेश रोदनस्याद्य कारणम् ॥  
इति दोर्श्यां समालिङ्ग्य कालहस्तीश्वरं परम् ॥ १२७ ॥  
  
प्। १७३) नेत्रोत्थं ममृजे नीरं चिन्ताव्याकुलमानसः ॥  
सिकतं पतितं किं नु वाय्वानीतं तृणादिकम् ॥ १२८ ॥  
इति सम्मार्जयामास वस्त्राग्रेण्स् वनेचरः ॥  
एकनेत्रजलं दृष्ट्वा क्रोशमाने वनेचरे ॥ १२९ ॥  
नेत्रान्तराच्च् निष्क्रान्तो जलासारोष्तिदुस्तरः ॥  
ईशनेत्रजलं घोरं स निवारितुमक्षमः ॥ १३० ॥  
भूमौ च निपतत्याशु हृदयं ताडयत्यसौ ॥  
नेमान्यानन्दबाष्पाणि मुखे शोकनिरीक्षणात् ॥ १३१ ॥  
कटाक्षवीक्षणजलं नेदमौष्ण्यानुवर्तनात् ॥  
न नेत्रयोर्घर्मजलं नेत्रस्वेदानिरीक्षणात् ॥ १३२ ॥  
एकलोचनजन्यत्वान्नेदं कुःखोद्भवं जलम् ॥  
अतो रोगसमुत्पन्नमिदं नेत्रजलं परम् ॥ १३३ ॥  
नाहं भिषग्वरो धीमान् नेत्रौषधविचक्षणः ॥  
त्वां त्रिनेत्रमिति ज्ञात्वा भृत्या जाताः सुराधिपाः ॥ १३४ ॥  
यदा कदापि ते देहो नैतादृग्रोगसङ्कुलः ॥  
यन्नेत्रानलनिर्दग्धास्ते मृतिं प्राप्नुवन्ति हि ॥ १३५ ॥  
  
प्। १७४) अङ्गहीनं दृष्ट्वा विमुखाः पङ्कजाननाः ॥  
त्वामङ्गहीनं सद्भक्ता इह तु प्रहसन्ति वै ॥ १३६ ॥  
पुरा नेत्रं समुत्पाट्य पूजयमास केशवः ॥  
ततस्तद्भक्तिसन्तुष्टो दत्तवानसि लोचनम् ॥ १३७ ॥  
तत्सामर्थयं क्वानुगतं वद मे परमेश्वर ॥  
किं करोमि क्व गच्छामि किं वदाम्यतिदुःखितः ॥ १३८ ॥  
नासीत्तवेदृशो रोगो भगवन् चिरजीविनः ॥  
एवं सञ्चिन्त्य बहुधा किरातो भक्तसत्तमः ॥ १३९ ॥  
उपायं निश्चयामास नेत्ररोगनिवृत्तये ॥  
शस्त्रेणोत्तार्य मन्नेत्रं तव दास्यामि निश्चयात् ॥ १४० ॥  
त्वन्नेत्रं रोगसंयुक्तमहं गृण्हाम्यतन्द्रितः ॥  
नेत्रमुत्पाटितुं शस्त्रं सन्दधे स वनेचरः ॥ १४१ ॥  
उत्पाट्य लोचनं स्वीयं स शिवाय न्यवेदयत् ॥  
तेनैकनेत्रमीशस्य पद्मपत्रमिवाबभौ ॥ १४२ ॥  
पुनर्नेत्रान्तराज्जातं सलिलं परमेशितुः ॥  
तद्दृष्ट्वा सौख्यमापन्नः किञ्चित्प्रीतिमुखो ऽभवत् ॥ १४३ ॥  
द्वितीयं लोचनं स्वीयमुप्ताटितुमसंशयः ॥  
चक्रे बुद्धिं महाभक्तो दातुमन्तकहारिणे ॥ १४४ ॥  
  
प्। १७४) एतस्म्न्नन्तरे साम्बश्चन्द्रार्धकृतशेखरः ॥  
वृषभेश्वरमारुह्य प्रत्यक्षोऽतिष्ठदन्तिके ॥ १४५ ॥  
पुरःस्थितं च कन्नाक्यं भक्तं दृष्ट्वाऽतिविस्मितः ॥  
दोर्भ्यामालिङ्ग्य तन्नेत्रं पुनस्तस्मै ददौ शिवः ॥ १४६ ॥  
आनन्दाश्रूणि कनाख्यनेत्राभ्यामथ जज्ञिरे ॥  
लिङ्गनेत्रसमुद्भूता या पुरा जलरूपिणी ॥ १४७ ॥  
आनन्दबाष्पधाराऽभूत्तदा तस्य पिनाकिनः ॥  
ततो मुनिगणाः सर्वे विष्ण्वाद्याश्च सुरास्तदा ॥ १४८ ॥  
तुष्टुवुर्विविधैः स्तोत्रैर्देवदेवं त्रिलोचनम् ॥  
ते प्रशंसुश्च कन्नाख्यं भक्तं च विजितेन्द्रियम् ॥ १४९ ॥  
देवदन्दुभयो नेदुः पुष्।पवृष्टिः पपात च ॥  
कन्नस्य शिवभक्तेश्च तथा तस्य गुणोन्नगेः ॥ १५० ॥  
तन्मौग्ध्यस्यापि सन्तुष्टं शिवं परमकारणम् ॥  
द्रष्टुमभ्याययौ तूर्णं रहोदेशाद्द्विजोत्तमः ॥ १५१ ॥  
स्तुवन्नानाविधैः स्तोत्रैर्वैदिकैश्च पुराणगैः ॥  
कन्नाख्यं शिवभक्तं च प्रणनाम द्विजोत्तमः ॥ १५२ ॥  
ततः कन्नमुवाचेदं प्राञ्जलिर्द्विजपुङ्गवः ॥  
मौग्ध्यमीश्वरभक्तिं च न जानामिदृशीं पराम् ॥ १५३ ॥  
तवापकारकरणे सन्नद्धोऽस्मि वनेचर ॥  
  
प्। १७६) अपराधसहस्राणि क्षमस्वाद्य ममानघ ॥ १५४ ॥  
अशेषवेदवेदान्तवेद्यस्त्वं परमेश्वरः ॥  
शिवस्यापि तवात्यन्तं न भेदोऽस्ति यथार्थतः ॥ १५५ ॥  
तवेदृशी महाभक्तिर्मौग्ध्यं चापि महत्तरम् ॥  
नास्ति भूमण्डलेऽन्यत्र ब्राह्मणेषु महत्स्वपि ॥ १५६ ॥  
वनेचरे स्तूयमाने ब्राह्मणेन महात्मना ॥  
गौरी च विस्मयं लेभे शिववामाङ्गसंस्थिता ॥ १५७ ॥  
शिवः सम्प्रेक्षयामास किरात। परमादरात् ॥  
किरातोऽपि महादेवं ददर्शा त्यन्तहर्षितः ॥ १५८ ॥  
तयोरकेत्वमभजन् दृष्टयोऽत्यन्तशोभनाः ॥  
पूर्वमस्य महेशस्य कन्नदत्तं विलोचनम् ॥ १५९ ॥  
अस्ति चेन्मथः श्रीमान् कथं नाशमवाप्नुयात् ॥  
महत्पुरत्रयं चापि कथं दाहमवाप्नुयात् ॥ १६० ॥  
अत्यन्तशीतलेनैतच्चक्षुषा दृश्यते यदि ॥  
विश्वं प्रलयकालेऽपि कथं दग्धं भविष्यति ॥ १६१ ॥  
कथमुग्राक्षि तस्य स्यादेतस्मींअल्लोचने सति ॥  
एतन्नयनलोभेन शिवोऽत्यन्तदयापरः ॥ १६२ ॥  
इति संस्तूयमानोऽभूज्जनैः सर्वेर्मुनीश्वरैः ॥  
कन्नप्पनेत्रलाभेन शुशुभे परमेश्वरः ॥ १६३ ॥  
कन्नस्य पादरक्षायाः संस्पर्शसहनाद्भुवि ॥  
भक्तवत्सलविख्यातिं लेभे त्रिपुरभञ्जनः ॥ १६४ ॥  
  
प्। १७७) इति संस्तूयमानं तं कन्नाख्यं भक्तसत्तमम् ॥  
आलिङ्ग्य च शिवो दोर्भ्यां करुणाप्लुतमानसः ॥ १६५ ॥  
प्राह गम्भीरया वाचा गणानामग्रतः शिवः ॥  
वरं दास्यामि सन्तुष्टस्ते वृणीष्व यथेप्सितम् ॥ १६६ ॥  
स शिवेनैवमुक्तस्तु कन्नः प्रोवाच शङ्करम् ॥  
अहं नाम न जानामि त्वदुक्तं वरमोक्षयोः ॥ १६७ ॥  
त्वामेकमेव जानामि सत्यं सत्यं मयोदितम् ॥  
तथापि कामये चाहं सर्वेषामतिदुर्लभम् ॥ १६८ ॥  
कटाक्षा एव सततं पतन्तु मयि शङ्कर ॥  
एवमुक्तस्तदा देवः शङ्करो लोकशङ्करः ॥ १६९ ॥  
कन्नाख्यं पुरतः स्थाप्य स्वयं तस्थौ कृतार्थधीः ॥  
कन्नेशयोः कटाक्षाश्च मिलिताः सञ्चकाशिरे ॥ १७० ॥  
एवमानन्दकलितावुभौ भक्तेश्वरौ परौ ॥  
कालहस्तिपुरे रम्ये तिष्ठन्तौ च महौजसौ ॥ १७१ ॥  
ततः प्रभृति कन्नस्य गण्डूषमतिपावनम् ॥  
कालहस्तीश्वरस्नाननीरमासीन्मनोहरम् ॥ १७२ ॥  
जनाः सम्पूजयन्त्यद्य शिवलिङ्गं महोज्ज्वलम् ।  
कन्ननिर्माल्यपुष्पौधैरेतद्धि शिवशासनम् ॥ १७३ ॥  
पूर्वं निवेद्य कन्नाय भक्षभोज्यादिकं परम् ।  
निवेदयन्ति देवाय पश्चात्सर्वे तपोधनाः ॥ १७४ ॥  
  
प्। १७८) अतो मुग्धस्व्भावानां शिवः शीघ्रं प्रसीदति ।  
एवं मुग्धकथां रम्यां कथयन् बसवेश्वरः ॥ १७५ ॥  
सद्भिर्गणैः स्तुतः सभ्यैः श्रीचन्नबसवेन च ।  
पुरा भक्तवरः कश्चित् कलियम्बुरिति श्रुतः ॥ १७६ ॥  
भक्तानन्दप्रदो नित्यमद्भुताख्यानवर्णनैः ।  
हासयामास देवेशं लीलाविग्रहधारिणम् ॥ १७७ ॥  
तथैवाहं करिष्यामि भक्तान् स्मितमुखान् परान् ।  
जन्मसाफल्यमेतद्धि श्रुणुध्वं भक्तसत्तमाः ॥ १७८ ॥  
वृत्तम् ॥ श्रीकालहस्तिनिलये परमेशभक्ता एवं स्थिताः   
सकललोकजनाभिवन्द्याः ॥  
मुग्धेशभक्तकथया बसवेश्वरोऽसौ सन्तोषमूर्मिकलयैव जगाम   
सिन्धुः ॥ १७९ ॥  
मुग्धसङ्गस्य वै रुद्रपशुपस्य महात्मनोः ।  
श्रीनीलनक्कनैनारोर्बालिकाबिज्जमाम्बयोः ॥ १८० ॥  
दीपदाख्यकलीशस्य नाट्यनम्यङ्कतण्डिनः ।  
कन्नप्पाख्यस्य मुग्धानां शिवभक्तिसुसम्पदाम् ॥ १८१ ॥  
एतेषां नब भक्तानां चरितानि तु ये भुवि ।  
स्तुवन्ति नित्यं शृण्वन्ति गायन्ति शिवभक्तितः ॥ १८२ ॥  
पुत्राभिवृद्धिधर्मार्थकाममोक्षादिसिद्धयः ।  
सिध्यन्ति सज्जनानां च तेषां शम्भोः कृपाबलात् ॥ १८३ ॥  
इत्येवं बोधितं चन्नबसवाय वृषेण हि ।  
  
प्। १७९) मुग्धचारित्रनिकरं विद्धि कुम्भज मोक्षदम् ॥ १८४ ॥  
	इति श्रीबादरायणमहर्षिप्रणीते श्रीबसवेपुराणे   
स्कन्दागस्त्यसंवादे कन्नप्पकथानुवर्णनं नाम विंशोऽध्यायः   
  
प्। १८०) अथ एकविंशोऽध्यायः   
॥ मादिराजचरितम् ॥  
  
॥ अगस्त्य उवाच ॥ महासेन नमस्तेऽस्तु पार्वतीप्रियनन्दन ॥  
श्रोतव्यं भक्तमाहात्म्यं ब्रूहि मेऽद्य षडनन ।  
इत्युक्ते कुम्भजे प्राह शिखिवाहः प्रमोदतः ॥ १ ॥  
                     ॥ स्कन्द उवाच ॥  
	लोपामुद्राधव शृणु शम्भुभक्तकथामिमाम् ।  
श्रीचन्नबसवेशार्थं मुग्धभक्तचरित्रकम् ।  
उपवर्ण्य सभामध्ये तस्थौ श्रीबसवेश्वरः ॥ २ ॥  
अथास्मिन्नन्तरे योगी माहिराज इति श्रुतः ।  
सकलेशान्वये जातो वीणावादनकोविदः ॥ ३ ॥  
वेदवेदान्तसंवेद्यः शिवतत्वविदग्रणीः ।  
यमाद्यष्टाङ्गसम्पन्नो युक्तः शमदमादिभिः ॥ ४ ॥  
शिरोमणिः सज्जनानां कारुण्याप्लुतविग्रहः ।  
अम्बिकाख्यपुरे रम्ये शिवभक्तैः समावृते ॥ ५ ॥  
तत्र स्थित्वा माहीं सर्वां पालयन्नतिधर्मतः ।  
गुरुजङ्गमलिङ्गानामर्चनातत्परः परः ॥ ६ ॥  
आस्तीर्णपुष्पनिचये भवने संस्तुवन् शिवम् ।  
द्वात्रिंशत्सङ्ख्यरागाणां पर्वाण्यारभ्य शास्त्रतः ॥ ७ ॥  
तत्तद्रसानुगुण्येन यं यं रागं स्वयं जगौ ।  
  
प्। १८१) ननाद महतीं वीणां तं तं रागं स्वयं बहु ॥ ८ ॥  
तानानि स्वयमादत्ते यथायोग्यं श्रुतेरपि ।  
संयोज्य शिवपूजायामतिहर्षेण सञ्जगौ ॥ ९ ॥  
श्रीरागैः पौरुषैरागैर्भरतेन विनिर्मितैः ।  
मुमुदेऽतितरां गायन् शिवमानन्दयन् परम् ॥ १० ॥  
तत्तद्वाद्यानुगुण्येन नाट्यं बहुतरं स्वयम् ।  
गानं श्रुत्वा प्रमुदितान् भक्तान् सम्भावयन् समान् ॥ ११ ॥  
अनेकभक्तसङ्घेश्च शिवपूजापरोऽभवत् ।  
स कदाचित्सभामध्ये शिवभक्तैः समावृतः ॥ १२ ॥  
तेश्यः शुश्राव मधुरवाक्यमत्यन्तपावनम् ।  
मण्डलाधिपतिः श्रीमान्मल्लर्सुरिति विश्रुतः ॥ १३ ॥  
गेयशास्त्रकलाभिज्ञः पुराऽभूधार्मिकः प्रभुः ।  
स कदाचिन्महीं कृत्स्नां त्यक्त्वा श्रीनगमभ्यगात् ॥ १४ ॥  
तत्र बिल्ववने रम्ये तस्थावेकाग्रमानसः ।  
इति श्रुत्वा भक्तमुखात् श्रीगिरिं स्वयमाययौ ॥ १५ ॥  
मल्लर्सुं द्रष्टुकामः सन्नुत्साहकलितो महान् ।  
तत्र शृङ्गाणि सर्वणि सर्वाः पुण्यगुहास्तथा ॥ १६ ॥  
स्फाटिकाद्रीन् काञ्चनाद्रीन् रत्नाद्रीन् विविधनपि ।  
पातालस्थगुहाः सर्वाः शिला अभ्रङ्कषा अपि ॥ १७ ॥  
तथा भूतलसञ्छन्ननानापुरवराण्यपि ।  
रसायनरसाहार्यांस्तथैव मणिपर्वान् ॥ १८ ॥  
  
प्। १८२) मृगपक्षिमहानागसम्पूर्णयतनानि च ।  
अगण्यानि महार्हाणि वनानि विविधानि च ॥ १९ ॥  
गिरिचूडाग्रनिपतत्प्रवाहकुलमञ्ञ्जुलान् ।  
एवं बहुविधान् देशान् दृष्ट्वा विस्मितमानसः ॥ २० ॥  
स्नानलिङ्गार्चनादीनि तत्र तत्राचरन्नृपः ।  
रुद्राक्षपर्वतान् रम्यांस्तथा रुद्राक्षभूरुहान् ॥ २१ ॥  
रुद्राक्षाकरदेशांश्च रुद्राक्षसरितस्तथा ।  
भस्मास्कान् भस्मतरून् पर्वतान् भस्मसङ्कुलान् ॥ २२ ॥  
लिङ्गद्रुमाल्लिङ्गशैलांस्तथा लिङ्गादरान् बहून् ।  
लिङ्गतीर्थानि सर्वाणि लिङ्गकीर्णतरङ्गिणीः ॥ २३ ॥  
जङ्गमांस्तरुशैलादीन् व्रततीश्चापि जङ्गमाः ।  
सल्लापासक्तवृक्षांश्च लताः सल्लापिनीस्तथा ॥ २४ ॥  
परस्परं च सल्लापकौतुकान्भुधरानपि ।  
तृणज्योतींषि सर्वत्र काष्ठज्योतींषि भूरिशः ॥ २५ ॥  
गानयुक्तान्शकुन्तांश्च नृत्यवत्पर्वतानपि ॥  
नृत्ययुक्तमृगान् सर्वान् नर्तनासक्तवानरान् ॥ २६ ॥  
जलाकारगिरिन् सर्वानम्भोमयतरूनपि ॥  
जलरूपमृगान् सर्वान्विहङ्गान्सलिलाकृतीन् ॥ २७ ॥  
भूरहान्बहुवर्णांश्च स्वर्णवर्णलतास्तथा ॥  
रत्नाश्मानि च सर्वत्र स्वर्णभूमिश्च कुत्रचित् ॥ २८ ॥  
शिलोच्चयान् खेचरांश्च लतावृक्षांश्च खेचरान् ॥  
वृक्षादीन् खगरूपांश्च सुररूपधरान् क्वचित् ॥ २९ ॥  
  
प्। १८३) कुत्रचिन्नररूपांश्च नानारूपधरान् क्वचित् ॥  
छायाविरहितान् वृक्षान् शाखापलवसङ्कुलान् ॥ ३० ॥  
अपरावर्त्यमानात्मलतावृक्षगिरींस्तथा ॥  
वृक्षपर्वतसंयोगजायमानांस्तरूनपि ॥ ३१ ॥  
वृक्षाणां परिवारैश्च समन्तात्परिवारितान् ॥  
वृक्षाधिरूढवृक्षांश्च पर्वातारूढपर्वतान् ॥ ३२ ॥  
जनस्यारोहणेनैव लोकसञ्चारिणो गिरीन् ॥  
स्वाधिष्ठानेन लिकस्य सर्ववस्तुप्रदर्शकान् ॥ ३३ ॥  
आरोहणेन सर्वेषां चिन्तिताकारकारिणः ॥  
तरुरूपान् शरीरार्धे ह्यर्धे पाषाणविग्रहान् ॥ ३४ ॥  
घटिकामात्रसम्भूतफलान् नानाफलप्रदान् ॥  
एवं बहुविधान् वृक्षांस्तथा पर्वतसञ्चयान् ॥ ३५ ॥  
क्षणे क्षणे प्रेक्षमाणो नानाविधफलांस्तरून् ॥  
ये मूलदेशसञ्छिन्ना लगन्ति च पुनः पुनः ॥ ३६ ॥  
तांश्च नानाविधतरूंस्तादृशान् पर्वतोत्तमान् ॥  
उत्थिता रविणा साकं विवृद्धा रविणा सह ॥ ३७ ॥  
तदस्तमयवेलायां येभूमिं पुनरागताः ॥  
तान् भूरुहानतिश्रेष्ठान् जनेष्टफलदायकान् ॥ ३८ ॥  
अशेषलोकसञ्चारगमनागमनोत्सुकान् ॥  
पुत्रागाशोकबकुलनानापुष्पोपशोभितान् ॥ ३९ ॥  
  
प्। १८४) तथा नानाफलोपेतमणिरत्नप्रदान् द्रुमान् ॥  
क्षीरवृक्षान् क्षीरगिरींस्तटाकान् क्षीरऊरितान् ॥ ४० ॥  
दधिवृक्षान् दधिनदीर्दधिपर्वतदीर्घिकाः ॥  
घृतवृक्षान् घृतनदीर्घृतपर्वतदीर्घिकाः ॥ ४१ ॥  
सुधावृक्षान् सुधागोत्रान् सुधासलितवाहिनीः ॥  
रसवृक्षान् सरगिरींस्तटाकान् रसकल्पितान् ॥ ४२ ॥  
स्वर्णवृक्ष्गिरीन् रम्यांस्तटाकान्स्वर्णदीर्घिकाः ॥  
राजतान् वृक्षशैलादीन् स्थावरान् मृगपक्षिणः ॥ ४३ ॥  
रत्नप्राकारसंयुक्तसुवर्णायतनानि च ॥  
नीलपीतातिधवलनानारूपोपशोभिनः ॥ ४४ ॥  
नानापुष्पफललोपेतानतिचित्रान्मनोरमान् ॥  
परसम्मार्जनकरान् शिवभक्ताङ्गणेऽखिले ॥ ४५ ॥  
पयःसेकपरान्नित्यमम्बुदान् शैवमन्दिरे ॥  
स्वयमागत्य सस्यानि रङ्गवल्लिकराणि च ॥ ४६ ॥  
लिङ्गसेकपराण्यत्र तीर्थानि विविधानि च ॥  
लिङ्गपूजापरा नित्यं पुष्पवाटिश्च शोभनाः ॥ ४७ ॥  
चन्दनंश्चन्दनालेपक्रियातिनिपुणान् बहून् ॥  
लिङ्गधूपक्रियासक्तान् रम्यान् गुग्गुलभूरुहान् ॥ ४८ ॥  
तृणज्योतींषि लिङ्गानां दीपमालाप्रदानि च ॥  
लिङ्गानां फलनैवेद्यदायिनो भूरुहानपि ॥ ४९ ॥  
नागवल्लिलतारम्यपर्णदानविचक्षणाः ॥  
  
प्। १८५) पूगवृक्षांश्च क्रमुकदानासक्तान् बहूनपि ॥ ५० ॥  
चूर्णदानसमर्थानि तत्र मुक्ताफलानि च ॥  
लिङ्गरूपान् महावृक्षान्वृक्षलिङ्गार्चकान् द्रुमान् ॥ ५१ ॥  
महोरगांल्लिङ्गरूपान् सर्पांश्चापि तदर्चकान् ॥  
लिङ्गरूपान् महाभृङ्गान् भृङ्गानेव तदर्चकान् ॥ ५२ ॥  
गिरिलिङ्गार्चनासक्तान् गिरीनपि महत्तरान् ॥  
जललिङ्गार्चनासक्तान् न्हदानपि (?) सहस्रशः ॥ ५३ ॥  
तीर्थलिङ्गानि तीर्थानि तत्पूजानिरतानि च ॥  
गिरिगव्हरसङ्घेषु गिरिलिङ्गान्यनेकशः ॥ ५४ ॥  
सततं परया भक्त्या पूजयन्तो गिरिनपि ॥  
मुन्याश्रमेषु च मुनीन्मनिलिङ्गार्चनोत्सुकान् ॥ ५५ ॥  
शबरेशाख्यलिङ्गानि शबरांश्च तदर्चकान् ॥  
अत्यन्तघोरतपसः कृशाङ्गांस्तापसानपि ॥ ५६ ॥  
वल्मीकाक्रान्तदेहांश्च मुनिमुख्यांस्तपस्यतः ॥  
वृक्षाकारधरान् भक्तान्शरीरोत्पन्नभूरुहैः ॥ ५७ ॥  
पाषाणैः सह सम्भूतान्पाषाणाकृतिधारिणः ॥  
मुक्तकेशान्मुनीनन्यानञ्जनाद्रिसमप्रभान् ॥ ५८ ॥  
शिवभावनयाऽत्यन्तं काष्ठवन्निश्चलान्मुनीन् ॥  
मुनीन्पञ्चाग्निमध्यस्थान्निराहारकृशान्बहून् ॥ ५९ ॥  
  
प्। १८६) अब्भक्षान्वायुभक्षांश्च कन्दमूलफलाशिनः ॥  
शिलोञ्छवृत्तिसपन्नान्शिलातलनिवासिनः ॥ ६० ॥  
वृक्षरूपधरानन्यान्वृक्षदत्तान्नभोजिनः ॥  
गिरिप्रदत्तभिक्षान्नभोजनान्संयमीश्वरान् ॥ ६१ ॥  
जलक्रीडावनक्रीडारतान् गन्धर्वदम्पतीन् ॥  
अर्चितुं चन्नमल्लेशमागतान्देवदम्पतीन् ॥ ६२ ॥  
जलकन्या जलनरान् जलकन्यामनोहरान् ॥  
बिलोद्भवांश्च पुरुषान्रूपयौवनशालिनः ॥ ६३ ॥  
तथैव करिसङ्घातान्पुरुषामृगयादवान् ॥  
वराहानेव शार्दूलान्शरभाख्यान्मृगाधिपान् ॥ ६४ ॥  
गण्डभेरुण्डमुख्यांश्च मृगानाखूरगानपि ॥  
अन्योन्यवैरमुत्सृज्य क्रीडमानान्समन्ततः ॥ ६५ ॥  
स ददर्श महाराजः श्रीशैलकदलीवने ॥  
गुरुमन्वेष्यमाणोऽपि स ददर्श मुनिः शिवम् ॥ ६६ ॥  
आत्मान्वेषणसंव्यग्रमादिराजतपस्विनः ॥  
मनो दिदृक्षया तूर्णं रूपान्तरमुपाददे ॥ ६७ ॥  
मार्गावकुण्ठकं घोरं रोदोव्यापि महत्तरम् ॥  
परिपूर्णं महारूपं मादिराजोऽवलोक्य च ॥ ६८ ॥  
चिन्तयामास मनसा विस्मयाविष्टमानसः ॥  
अयं गिरिवरः श्रीमान्योगीन्द्रो वा चिरन्तनः ॥ ६९ ॥  
रुद्राक्षभूरुहो वाऽथ दिव्यज्योतिरथापि वा ॥  
मदाचार्यस्वरूपो वा सम्भोर्वा रूपमुत्तमम् ॥ ७० ॥  
  
प्। १८७) अथ वा ज्ञानरूपो वा मार्गमध्ये व्यवस्थितः ॥  
इति सञ्चिन्त्य मनसा नानाकुहरमार्गतः ॥ ७१ ॥  
उत्तमाङ्गेक्षणासक्तो ययौ संवत्सरत्रयम् ॥  
तदुत्तमाङ्गं नाद्राक्षीन्मादिराजो महातपाः ॥ ७२ ॥  
ततः सञ्चिन्तयामास हित्वा चरणपङ्कहे ॥  
शिरोदेशाभिगमनाच्छिरोदेशो न दृश्यते ॥ ७३ ॥  
अतः पादाम्बुजं द्रष्टुं यास्यामीति व्यचिन्तयत् ॥  
वर्षाष्टकं ययौ तूर्णं तत्पादाब्जदिदृक्षया ॥ ७४ ॥  
अत्यन्तघोरमगमच्चरणाब्जनिरीक्षणात् ॥  
ततो भयेन विभ्रान्तस्तुष्टाव पुरुषं परम् ॥ ७५ ॥  
पुरा केन समश्चाहं त्वत्पादाब्जमुपागतः ॥  
इत्यतिष्ठन्मासमेकं निराहारो दृढव्रतः ॥ ७६ ॥  
ततः सम्प्रेक्ष्य मल्लर्सुः प्रत्यक्षोऽभूद्गुरूत्तमः ॥  
पूर्वरूपं समासाद्य सर्वलोकैकसुन्दरम् ॥ ७७ ॥  
भक्तं दोर्श्यां समालिङ्ग्य बभाषे वचनं शुभम् ॥  
त्वच्चित्तस्य परीक्षार्थ मयेयं वञ्चना कृता ॥ ७८ ॥  
 निवेशदेशं तं भक्तं प्रापयामास शङ्करः ॥  
लिङ्गार्चनां कारयित्वा दत्वा मृष्टान्नभोजनम् ॥ ७९ ॥  
अशेषतत्वसम्बोधसुधाप्लुतमथाकरोत् ॥  
तिष्ठस्व त्वं क्रियाभ्रान्त्या भूलोकेऽत्यन्तसुन्दरे ॥ ८० ॥  
  
प्। १८८) इत्यवोचन्महादेवि माहिराजं महामुइम् ॥  
एवमुक्तो मादिराजः प्राह श्रीमल्लिकार्जुनम् ॥ ८१ ॥  
दरिद्रो निधिमुत्सृज्य काचमन्वेषयेत्किमु ॥  
दृष्ट्वा त्वच्चरणद्वन्द्वं यास्यामीश पुनः कथम् ॥ ८२ ॥  
मन्दस्मितमुखो भूत्वा ततः श्रीमल्लिकार्जुनः ॥  
नित्यस्वरूपसंसिद्धिं प्रायशस्तस्य बोधितुम् ॥ ८३ ॥  
मतिं चक्रे महेशानो देवदेवस्त्रिलोचनः ॥  
आगच्छस्व महाभाग मादिराजस्थलान्तरम् ॥ ८४ ॥  
तत्र चक्रे बर्बुरागं द्वित्रिशाखासमन्वितम् ॥  
निश्चितस्त्वं समाधिस्थो वर्तस्वाधो महीरुहः ॥ ८५ ॥  
इत्याज्ञाप्य मुनिं देवस्तूर्णमन्तर्दधे ततः ॥  
हस्वोरुबाहुजङ्घादिपदयुग्मैः** समावृतम् ॥ ८६ ॥  
विपुलोदरकर्णाश्यां जिव्हया दीर्घया युतम् ॥  
लम्बोष्ठं लम्बदन्तं च मार्जालचुबुकान्वितम् ॥ ८७ ॥  
पिष्टसंयुतपिङ्गाक्षं रक्तश्मश्रुसमन्वितम् ॥  
निम्बपल्लवसंशोभिशिरोरुहसमञ्चितम् ॥ ८८ ॥  
सूक्ष्मेण वक्षसा नीलाञ्जनसमप्रभम् ॥  
  
  
प्। १८९) एवमत्यन्तविकृतं गोपरूपं दधार सः ॥ ८९ ॥  
कुठारमेकमादाय छागरक्षणतत्परः ॥  
अजवत्सान् समादाय तूर्णमश्याययौ पुनः ॥ ९० ॥  
आरुह्य बर्बुरतरुं शाखामेकामधोऽच्छिनत् ॥  
तं दृष्ट्वा स्थितो योगी रोषघूर्णितलोचनः ॥ ९१ ॥  
बभाषेऽत्यन्तकठिनं वेपमानाधरं वचः ॥  
शाखा छायाप्रदाऽस्माकं छिद्यते किमिति त्वया ॥ ९२ ॥  
न सन्त्यन्ये च ते वृक्षाश्छेत्तुं गोपाल बालिश ॥  
एवमुक्तस्तु गोपालः प्रोवाच प्रहसन् वचः ॥ ९३ ॥  
उपवेष्टुं तवान्यत्र वृक्षाः सन्ति सहस्रशः ॥  
त्वयैवोत्थाय गन्तव्यं मामेवं भाषसे कथम् ॥ ९४ ॥  
अहो ते शमसम्पत्तिरहोनिर्वाणधीस्तव ॥  
मन्निवारणकृत्यं हि महापापिप्रदूषितम् ॥ ९५ ॥  
कोपोपहतचित्तो यः सपापीति निगद्यते ॥  
कोपात् परतरं नास्ति पापसम्पादकं नृणाम् ॥ ९६ ॥  
ज्ञानस्य कारणं किं वा ध्यानस्य कारणम् ॥  
एतादृकशान्तिसम्पन्नाः किं सन्त्यन्ये मुनीश्वराः ॥ ९७ ॥  
नदीवेगात्समायान्तं भल्लूकम् प्रेक्ष्य धीवरः ॥  
गृहीतुं मेषबुद्ध्या तं प्रविवेश जलाशयम् ॥ ९८ ॥  
तत्र भल्लूकसंयुक्तो व्यतिष्ठज्जलमध्यगः ॥  
  
प्। १९०) तीरस्थोऽन्यस्ततः प्राह शीघ्रमृक्षं त्यजाधुना ॥ ९९ ॥  
तीरस्थेनैवमुक्तस्तु नीरपूरस्थितोऽब्रवीत् ॥  
मया व्यक्तोऽपि भल्लूको न मां त्यजति साम्प्रतम् ॥ १०० ॥  
मेषं गृहीतुकामस्य धीवरस्य च कस्यचित् ॥  
अत्यन्तक्रूरभल्लूकाज्जले निपतनं यथा ॥ १०१ ॥  
वृक्षछायाऽतिलोभेन क्रोधागनु पतितो भवान् ॥  
अग्निं प्रवेष्टुकामाया वस्त्रसंरक्षणं यथा ॥ १०२ ॥  
उद्यतस्य वने न्यस्तुं गृहसम्भरणं यथा ॥  
कूपे पतितकामस्य ह्युडुपान्वेषणं यथा ॥ १०३ ॥  
मुनेःअ सङ्गविमुक्तस्य चाश्रमग्रहणं यथा ॥  
निवृत्तं चित्तचाञ्चल्यं मुसलो दीयतां मम ॥ १०४ ॥  
शिरोऽहं वेष्टयाम्यद्य समक्षं हि महात्मनाम् ॥  
इति यो वक्ति तेन त्वं सादृश्यं प्राप्तवानभूः ॥ १०५ ॥  
प्रतिश्रुतेक्षुखण्डस्य यवमात्रव्यवस्थितिः ॥  
प्रतिज्ञा हानिदा लोके यथा न जयकारिणी ॥ १०६ ॥  
तथा संसारवैराग्यशालिनस्ते महात्मनः ॥  
शाखासंरक्षणं नाहं रोचयामि त्वया कृतम् ॥ १०७ ॥  
  
प्। १९१) एवमाभाष्यमाणः सन् पूर्वरूपमुपाददे ॥  
तं दृष्ट्वा मुनिशार्दूलो लज्जया लिचनद्वयम् ॥ १०८ ॥  
निमील्य नम्रवदनश्चिन्ताव्याकुलमानसः ॥  
उष्णाश्रुकणसम्पृक्तनयनाम्भोजशोभितः ॥ १०९ ॥  
ममेदृशस्य का भक्तिः क्व मुक्तिर्लोकविश्रुता ॥  
दूरदेशगते वाऽपि शैवमाया दुरत्यया ॥ ११० ॥  
प्रारब्धनाशमुत्सृज्य कथं शैवी दया भवेत् ॥  
अपक्वज्ञानसम्पत्तेः कथं शैवी भविष्यति ॥ १११ ॥  
ईश्वरस्य कृपां त्यक्त्वा शिवभक्तिः कथं भवेत् ॥  
न जायते निःस्पृहत्वं दुष्कर्माक्रान्तचेतसः ॥ ११२ ॥  
एवं सञ्चिन्त्यमानं तं मादिराजं विलज्जितम् ॥  
मल्लर्सुस्तमथालिङ्ग्य बभाषे वचनं परम् ॥ ११३ ॥  
अतीवकर्मदूरस्त्वं मा शोकं कर्तुमर्हसि ॥  
इदानीं मर्त्यलोकं त्वं प्रेक्षितुं दुष्करं कृतम् ॥ ११४ ॥  
तवाद्य हेतुं वक्ष्यामि शृणुष्वैकाग्रमानसः ॥  
शिवाज्ञया महाभागः शिवभक्तो दृढव्रतः ॥ ११५ ॥  
शिवभक्तिं वर्धितुं वा बसवेशो भुवं गतः ॥  
संवर्धितुं शिवाचारान् याहि त्वं बसवान्तिकम् ॥ ११६ ॥  
षट्शतं वाऽपि वर्षाणां तव पञ्चाशदुत्तरम् ॥  
  
प्। १९२) श्रीनगेऽस्मिन्व्यतीयाय नानामुनिगणकुले ॥ ११७ ॥  
पञ्चाशत्सङ्ख्यवर्षेषु यातेषु ह्यागमिष्यसि ॥  
ईप्सितांश्च वरान् सर्वान् वृणुष्वाहं ददामि ते ॥ ११८ ॥  
इत्युक्तो माहिराजोऽपि प्राह तं मल्लिकार्जुनम् ॥  
अन्याश्रयां परां लक्ष्मीं याचेऽहं न कदाचन ॥ ११९ ॥  
मायाकल्पितमायुश्च धनित्वं स्वर्गमेव हि ॥  
पूर्वभर्गपदत्वेन मोक्षं चापि न कामये ॥ १२० ॥  
अतो न कामये किञ्चित्तवैतद्विहितं खलु ॥  
नमस्तेऽस्तु महादेव प्रणतार्तिप्रभञ्जन ॥ १२१ ॥  
करिष्यांइ त्वदुक्तं हि देवदेव महेश्वर ॥  
शिवाज्ञया क्षणे तस्मिन् मादिराजः कृतार्थधीः ॥ १२२ ॥  
बसवेशान्तिके तस्थावेकग्रामस्थितो यथा ॥  
इतः पूर्वं सङ्गमेशगर्भे दृष्ट्वा तमुज्ज्वलम् ॥ १२३ ॥  
प्रणनाम महाभागो बसवेशोऽतिभक्तिमान् ॥  
तस्मिन्नेव क्षणे स्वस्य पुरोभागे ददर्श तम् ॥ १२४ ॥  
पुनश्च दण्डवद्भूमौ प्रणनामातिभक्तितः ॥  
  
प्। १९३) लिङ्गध्यानमहासिन्धौ निमज्जन्मादिराडयम् ॥ १२५ ॥  
बसवेशेनानुदिनं पूज्यमानः स्थितोऽभवत् ॥  
मादिराजं सङ्गमेश इति बुद्ध्वा गणाग्रणीम् ॥  
बसवेशः सदा भक्त्या पूजयामास कुम्भज ॥ १२६ ॥  
	वृत्तम् ॥ श्रीमादिराजचरितं शृणुते हि मर्त्यो यो वक्ति तस्य महितं   
विहितं चरित्रम् ॥  
तस्यातिसौख्यमतुलं प्रभवेदतीव शैवं पदं   
परमयोगिमुनीन्द्रभाव्यम् ॥ १२७ ॥  
		  
इति श्रीबादरायणमहर्षिप्रणीते श्रीबसवेपुराणे स्वरूपग्रन्थे   
परमरहस्ये स्कन्दागस्त्यसंवादे एकविंशोऽध्यायः  
प्। १) श्रीव्यासोक्तबसवपुराणे द्वितीयभागः प्रारभ्यते  
  
द्वाविंशोऽध्यायः   
माचिदेवकथाप्रारम्भः  
  
अगस्त्य उवाच ॥ षडानन महाभाग प्रणतार्तिप्रभञ्जन ॥  
पुनर्भक्तौघमाहात्म्यं श्रोतुमिच्छामि साम्प्रतम् ॥ १ ॥  
स्कन्द उवाच ॥ वक्ष्यामि शृणु माहात्म्यं भक्तानामतिपावनम् ॥  
भुक्तिमुक्तिप्रदं रम्यं कलशोद्भव भक्तितः ॥ २ ॥  
परे पिप्पलिगाभिख्ये रुचिरे लोकपावने ॥  
वीरभद्रांशसञ्जातः षट्स्थलज्ञानकोविदः ॥ ३ ॥  
पूर्णवीरव्रताचारनिरतः शैवतत्त्ववित्॥  
जङ्गमातिहितः श्रेष्ठो लिङ्गनिष्ठो जितेन्द्रियः ॥ ४ ॥  
न्यायनिष्ठुरवाक्यौघसम्भाषणविचक्षणः ॥  
अशेषसुगुणाधारो लिङ्गतत्त्वपरायणः ॥ ५ ॥  
स्वकीर्तिकान्त्या निर्धौतसमस्ताजाण्डमण्डलः ॥  
भविसम्पर्कविमुखो भविसल्लापवर्जितः ॥ ६ ॥  
तत्वानुभवसङ्घातसुधाम्भोधिरुदारधीः ॥  
सत्यप्रतिज्ञा ?तः सर्वपापहरः परः ॥ ७ ॥  
  
प्। २)कामक्रोधादिनिर्कुक्तः सत्यसङ्कल्पकः ?वः ॥  
रजकत्वपरिच्छन्नप्रत्यक्षपरमेश्वरः ॥ ८ ॥  
जरामरणैर्भक्तो ह्य??श्वाप्ययोजिजः ॥  
भक्तपाम्बुजासक्तस्वमानसमधुव्रतः ॥  
इति विख्यातो भक्तपादार्चनोत्सुकः ॥  
बसवेशस्य सद्भ???? जृम्भिते ॥ १० ॥  
लिङ्गोत्साहसमाक्रान्तो जङ्गमालोकत??  
?????गरं प्राप? बसवेशदिदृक्षया ॥ ११ ॥  
सत्कृतो बसवेशे?? ??न् सुपूजयन् ॥  
प्रयोजनानि भक्तानां कुर्वन्नाज्ञापुरः सरम् ॥  
???लयन् भक्तवस्त्राणि हस्तकण्डूनिवृत्तये ॥  
मलिनानि च वस्त्रा????? वोद्वहन् परम् ॥ १३ ॥  
ब्राह्मे मुहूर्ते चोत्थाय गृहीत्वा वस्त्रसञ्चयम् ॥  
कस्मिंश्चिद्विजने रम्ये भविसञ्चारवर्जिते ॥ १४ ॥  
क्षालयामास वस्त्राणि स्वयमेवातिमोदतः ॥  
ततः स्वयं शस्त्रपाणिर्गृहीत्वा वस्त्रसञ्चयम् ॥ १५ ॥  
आययौ पुरमार्गेण जनानुत्सारयन् पथि ॥  
दैवात्तानि च वस्त्राणि स्पृशन्ति भविनो यदि ॥ १६ ॥  
  
प्। ३) तानहं प्रहनिष्यामि नात्र कार्या विचारणा ॥  
एवमुद्घोषयामास घण्टावादनपूर्वकम् ॥ १७ ॥  
तत्र तत्र प्रदेशे तु घोषयन् वस्त्रसञ्चयम् ॥  
मार्गे भक्तैर्याचमानो ददौ वस्त्राणि धार्मिकः ॥ १८ ॥  
स्वामिनामपि वस्त्राणि महतां प्रददौ पुनः ॥  
श्रुत्वैतत्सकलं कृत्यं मुमुदे बसवेश्वरः ॥ १९ ॥  
एवं माचस्य माहात्म्यं दिगन्तान् व्यानशे ततः ॥  
एकाकिनोऽपि माहात्म्यं नान्यत्र परिदृश्यते ॥ २० ॥  
इति सन्तुष्टुवुर्भक्ताः कल्याणपुरवासिनः ॥  
कदाचित्पथि यातः सन् संस्पृष्टः प्राकृतेन च ॥ २१ ॥  
रजको माचनामा तं जघान निशितासिना ॥  
ततः सर्वे च सम्भूय जनाः पुरनिवासिनः ॥ २२ ॥  
राजान्तिकमुपागम्य चाक्रोशं चकुरञ्जसा ॥  
भो भो बिज्जल भूपाल धर्मो नास्ति पुरे तव ॥ २३ ॥  
लिङ्गाङ्गी रजकः कश्चिज्जघानैकं च मानवम् ॥  
अत्यन्तबलदृप्तोष्यं पुरमार्गनिरोधकृत् ॥ २४ ॥  
पौरानतिबलोपेतान् गणयत्येव नेतरान् ॥  
पृष्ठस्थितानि वस्त्राणि स्पृशेद्यस्तु प्रमादतः ॥ २५ ॥  
तं हनिष्यति राजेन्द्र स्वामुनः सोऽप्यशङ्कितः ॥  
  
प्। ४) ?आसन् वणिक्पथाः शून्या व्यवहाराश्च नाशिताः ॥ २६ ॥  
इतस्ततस्तु सञ्चारः स्तब्धः सर्वपुरौकसाम् ॥  
रथाश्वगजुमुख्यानि सेनाङ्गानि महीपते ॥ २७ ॥  
न तिष्ठन्ति पुरस्तस्य किं विचित्रमिदं महत् ॥  
अयान्तमेकं पथिकं दृष्ट्वाऽसौ रजकः पुमान् ॥ २८ ॥  
हत्वा चिक्षेप वियति शवोऽद्यापि न दृश्यते ॥  
एतत्सर्वं समाख्यातुं त्वदन्तिकमुपागताः ॥ २९ ॥  
इति पौरकथां श्रुत्वा बिज्जलो बसवेश्वरम् ॥  
कोपेन महताविष्टः प्रोवाच परुषं वचः ॥ ३० ॥  
बिज्जल उवाच ॥ विपरीतं किमेतद्धि बसवेश्वर मत्पुरे ॥  
रजकः कश्चिदागत्य नाशयामास मत्पुरम् ॥ ३१ ॥  
पौरसंस्पृष्ट वस्त्राणि किं जीर्णानि भवन्ति हि ॥  
भक्तोऽहमिति सञ्चिन्त्य निजघान पुरौकसः ॥ ३२ ॥  
अयं हि दानवः किं नु क्रूरकर्माऽतिभीषणः ॥  
मनुष्यवेषधारी च किंवा मृत्युः समागतः ॥ ३३ ॥  
बसवेश्वरमित्युक्त्वा राजाऽसौ क्रोधमूर्च्छितः ॥  
भृत्यानामन्त्र्य साटोपमिदं वचनमब्रवीत् ॥ ३४ ॥  
अत्यन्तबलसम्पूर्णाः प्रासपट्टसधारिणः ॥  
यूयं हनत तं क्रूरं रजकं राक्षसाकृतिम् ॥ ३५ ॥  
एवं भृत्याः समादिष्टा बिज्जलेन महीभृता ॥  
  
प्। ५) निर्ययुर्बलसम्पन्नाः शतशोऽथ सहस्रशः ॥ ३६ ॥  
हन्तुमाज्ञापयन्तं तं बिज्जलं नृपसत्तमम् ॥  
मन्दस्मितमुखो भूत्वा प्रोवाच बसवेश्वरः ॥ ३७ ॥  
बसवेश्वर उवाच ॥ भो भो बिज्जल भूपाल शृणु मद्वचनं परम् ॥  
सामान्यरजकः कश्चिदवधीत्पुरवासिनः ॥ ३८ ॥  
एवं कुरुष्व मा बुद्धिमतिबालिशवत्पराम् ॥  
पिनाकपाणिरेवायं साक्षान्त्रिपुरभञ्जनः ॥ ३९ ॥  
समस्तकुलरूपोऽयममलः सत्कुलश्च सः ॥  
शिवापरावतारोऽयं सर्वव्यापी महाप्रभुः ॥ ४० ॥  
उपवीनानि यश्चक्रे समुत्पाट्य विधेर्जटाः ॥  
वेदवेदान्ततत्त्वज्ञः स एवायं द्विजोत्तमः ॥ ४१ ॥  
शिवलिङ्गैक्य-साम्राज्ये त्वभिषिक्तो महोज्ज्वलः ॥  
यमादिभृत्यसहितो बलवान् क्षत्रियोत्तमः ॥ ४२ ॥  
अनेककर्मविलसद्घटीयन्त्रे भवाम्बुधौ ॥  
लीलया भ्रमते यस्तु स एवायं वणिग्वरः ॥ ४३ ॥  
  
प्। ६) सत्क्रियारम्भसस्यानि परार्थानि बहूनि च ॥  
शिवभक्तिलवित्रेण छित्त्वाऽयं भक्तसत्तमः ॥ ४४ ॥  
देवतान्तरभक्तौघतृणराशिं व्यपोह्य च ॥  
कटाक्षैर्विदलीकृत्यलिङ्गशालीनुपाददे ॥ ४५ ॥  
शूद्रोऽयमिति विख्यातो लोकेषु नृपसत्तम ॥  
आदिशक्तिमुपादानमविद्याख्यां महत्तराम् ॥ ४६ ॥  
नादबिन्दुकलास्तिस्रो हेतून् कृत्वा निमित्तकान् ॥  
ब्रह्माण्डाख्यघटानेतान् यः ससर्ज बहून् पुमान् ॥ ४७ ॥  
अतो बिज्जल भूपाल कुलालोऽयं विचक्षणः ॥  
त्रिविक्रमस्य कङ्कालं गृहीत्वा शेषसूत्रके ॥ ४८ ॥  
नृसिंहनखंर बध्वा तत्र कोलामिषं परम् ॥  
निक्षिप्य तद्ग्रहोद्युक्तौ मत्स्यकूर्मावुभौ परौ ॥ ४९ ॥  
महाधीवरतां कर्षन् गतोऽयं भक्तसतमः ॥  
धीवरोऽयमिति ख्यातो मुनिभिर्ब्रह्मवादिभिः ॥ ५० ॥  
अत्यन्तचटुलाभी लसंसारपरिवर्तिनः ॥  
  
प्। ७) बलीवर्धाञ्जीवसञ्ज्ञान् कर्मपाशनियन्त्रितान् ॥ ५१ ॥  
कृत्त्वाऽयं क्रीडते नित्यं दारुयन्त्राधिवासिनः ॥  
तक्षोऽयमिति विख्यातो लोकेऽस्मिन् देवदानवैः ॥ ५२ ॥  
जीवाख्यलोहवर्गांश्च संयोज्य ज्ञानवन्हिना ॥  
तैक्ष्ण्यसम्पादनाल्लोके लोहकार इति स्मृतः ॥ ५३ ॥  
अनादिमल संयुक्तं गृहीत्वा जीवकाञ्चनम् ॥  
प्रासादलवणेनैव भस्मना च महीयसा ॥ ५४ ॥  
संयोज्य शिवदीक्षाख्यचिदग्नौ विनिपात्य च ॥  
निर्मलीकरणादेष स्वर्णकार इति स्मृतः ॥ ५५ ॥  
हरिणीं रूपसम्पन्नां स्वसुतां च रिरंसया ॥  
विधातुर्मृगरूपस्य शिरसश्छेदनादयम् ॥ ५६ ॥  
महाव्याध इति ख्यातो मुनिभिस्तत्त्वदर्शिभिः ॥  
विधिविष्णुमुखाशेषपशूनां परिपालनात् ॥ ५७ ॥  
गोपाल इति विख्यातः सर्वैर्वैदिकसत्तमैः ॥  
स्वाविद्याअभिधसूत्रैश्च कर्मनिर्याससंयुतैः ॥ ५८ ॥  
प्रकृत्याख्यान् विकृत्याख्यान् सङ्ग्रहीदण्डजानयम् ॥  
तेनायं लुब्धकः प्रोक्तः सर्वैर्बिज्जलभूपते ॥ ५९ ॥  
चूर्णयित्वा कुलगिरीन् भूधरानितरानपि ॥  
नीरधीनुर्वरां चक्रे तेनायं कर्षकः स्मृतः ॥ ६० ॥  
जत्येकार्णवे जाते ब्रह्मविष्णुपुरोगमान् ॥  
सुरान् प्रक्षायामास तेनायं रजकः स्मृतः ॥ ६१ ॥  
  
प्। ८) एवम्भूतस्य देवस्य माचाख्यस्य महात्मनः ॥  
भौतिकानामिव कुलं किमर्थं गण्यते त्वया ॥ ६२ ॥  
अतिचारुचरित्रोऽयं कारणानां च कारणम् ॥  
नृसिंहगजशार्दूलचर्माम्बरधरः स तु ॥ ६३ ॥  
भक्तानां क्षाल्यते वस्त्रसञ्चयोऽत्यन्तपावनः ॥  
न क्षाल्यते परेषां हि प्राकृतानां दुरात्मनाम् ॥ ६४ ॥  
भविसंस्पर्शने तेषां भिनत्त्यपि शिरास्ययम् ॥  
महात्म्यमतुलं श्रोतुं कुटिलानां न रोचते ॥ ६५ ॥  
वसनानां च संस्पर्शे हन्त्यसौ पापकर्मिणः ॥  
तद्दिव्यदेहसंस्पर्शे भिनत्तीति किमुव्यताम् ॥ ६६ ॥  
अभिमानं त्यज त्वं हि हन्त्येवायं महाबलः ॥  
किं करोत्यमुमत्युग्रं दुर्बलं बलमिदृशम् ॥ ६७ ॥  
इत्युक्तवन्तं बसवं राजाऽतिक्रोधमूर्च्छितः ॥  
प्राह गम्भीरया वाचा कार्याकार्यविमूढधीः ॥ ६८ ॥  
बिज्जल उवाच ॥ बसवेश महाभाग किमेभिर्वचनैस्तव ॥  
एवं निवार्य बसवं भृत्यान् दृढमुवाच सः ॥ ६९ ॥  
यूयं तन्मार्गमावृत्य तिष्ठध्वं तत्र भृत्यकाः ॥  
आगच्छन्तं निरीक्ष्यैनं ब्रूतमाऽगच्छ भो इति ॥ ७० ॥  
  
प्। ९) एवमुक्तः स रजकः स्थितश्चेत्कलहोत्सुकः ॥  
एभिर्गन्धगजैर्दिव्यैर्मारयध्वं नराधमम् ॥ ७१ ॥  
एवमुक्तास्तु ते भृत्या निर्ययुर्बलदर्पिताः ॥  
बसवेशोमाहाभागस्तूष्णीं तस्थौ सभान्तरे ॥ ७२ ॥  
ततो गन्धगजान् सर्वान् प्रषयामासुरञ्जसा ॥  
सोऽप्यागत्य महावीरः किञ्चित्प्रहसनोज्ज्वलः ॥ ७३ ॥  
वस्त्रभारं वियद्भागे निक्षिप्यातिबलोन्नतः ॥  
गजानां च सहस्राणि भटानामयुतं तथा ॥ ७४ ॥  
नाशयामास सहसा तृणानीव हुताशनः ॥  
घण्टानादं ततश्च्क्रे सर्वभूतभयावहम् ॥ ७५ ॥  
हत्वा नृसिंहमत्युग्रं शरभेश इवाबभौ ॥  
हत्वा गजासुरं घोरं साक्षाद्रुद्र इवाबभौ ॥ ७६ ॥  
ततः क्रोधेन महता ज्वलन्माचो महामतिः ॥  
सर्वथाऽद्य हनिष्यामि तं नृपं बिज्जलाभिधम् ॥ ७७ ॥  
मामुद्दिश्य बलं घोरं येनेदं प्रेरितं महत् ॥  
एवं निश्चित्य मनसा निश्चक्राम महामतिः ॥ ७८ ॥  
एतच्छ्रुत्वा बिज्जलोऽपि हतशिष्टबलोदितम् ॥  
भयविभ्रान्तनयनः स्विन्नदेहोऽतिकम्पितः ॥ ७९ ॥  
सभमध्ये समासीनं बसवेशं ददर्श सः ॥   
ततस्तं बसवेशोऽपि प्रोवाच वचनं परम् ॥ ८० ॥  
अनादृत्यैव मद्वाक्यं पौरुषेणातिगर्वितः ॥  
  
प्। १०) अकर्तव्यमिदं सर्वं कृतवानसि भूपते ॥ ८१ ॥  
बलं चायुतसङ्ख्याकं गजानां च सहस्रकम् ॥  
वाजिनां त्रिसहस्रं च नाशमाप क्षणेन हि ॥ ८२ ॥  
अनालोचितकर्माणि विपदो यान्ति विस्मृतेः ॥  
अतस्तवापि सम्प्राप्तं सङ्कटं सर्व नाशनम् ॥ ८३ ॥  
अभिमानो विगलितः शिवद्रोहः समागतः ॥  
तेनास्य निष्कृतिर्भूमौ दोषस्यास्ति हि भूपते ॥ ८४ ॥  
वृत्तम् ॥ इति बसवमुखेन्दोरुत्थितं वाक्यरूपामृतमतिरसयित्वा बिज्जलाख्यो   
महीशः ।  
सरसिजलजरम्यं ग्रीष्मकालातपार्तो जलमिव बहुहृद्यं जीविताशां प्रपेदे   
॥ ८५ ॥  
	इति श्रीबादरायणमहर्षिप्रणीते बसवेश्वरपुराणे परमरहस्ये   
स्वरूपग्रन्थे कुमारागत्स्यसंवादे माचिदेवकथाप्रसङ्गो नाम   
द्वाविंशोऽध्यायः ॥   
  
प्। ११) त्रयोविंशोऽध्यायः  
	अगस्त्य उवाच ॥ माचविक्रमभीतस्य बिज्जलाख्यमहीपतेः ॥  
किमुवाच म**भागो बसवेशः सतां वरः ॥ १ ॥  
स्कन्द उवाच ॥ दृष्ट्वा बिज्जल***जं क्लान्तपद्ममिवस्थितम् ॥  
उवाच प्रहसन् वाक्यं बसवेशः कृपार्द्रधीः ॥ २ ॥  
बिज्जलेश शृणुष्वेह कथां पापप्रणाशिनीम् ॥  
बभूव द्राविडे देशे राजा चोल? इति श्रुतः ॥ ३ ॥  
स राज्यं पालयामास स्वर्गमिन्द्र इवोज्ज्वलम् ॥  
तस्यासीद्विषये कश्चिदिरुवत्तोऽतिभक्तिमान् ॥ ४ ॥  
सर्वसङ्गविमुक्तश्च कीर्तिमांश्च प्रतापवान् ॥  
अतिसाहससम्पन्नः शिवद्रोहैकशिक्षकः ॥ ५ ॥  
प्रत्यक्षवीरभद्रश्च महापापविनाशकः ॥  
भस्मरुद्राक्षधारी च भक्तपादार्चनोत्सुकः ॥ ६ ॥  
भक्तद्रोहरताशेषजनसंहरणव्रतः ॥  
नानाशैवपुराणर्थपरिज्ञानविशारदः ॥ ७ ॥  
तस्य रज्ञो बभूवैकः शुण्डालो बलदर्पितः ॥  
स शृङ्खलाश्च सम्भिद्य चोत्पाट्यालानमुत्तमम् ॥ ८ ॥  
भयङ्करश्च सर्वेषां चचार पुरवीथिषु ॥  
शिवभक्तश्च तत्रैकः शिवपूजारतः सदा? ॥ ९ ॥   
  
प्। १२) ब्राह्मे मुहूर्ते चोत्थाय ययौ पुष्पवनं परम् ॥  
स्वयम्पतितपुष्पाणि तथा छिद्रदलानि च ॥ १० ॥  
कीटोपहतपुष्पाणि तथा पर्युषितानि च ॥  
सन्त्यज्य तानि पुष्पाणि म्लानपुष्पाणि यानि च ॥ ११ ॥  
सुरम्याणि महार्हाणि सद्योविकसितानि च ॥  
समाययौ च सङ्गृह्य बिल्वपत्रं मनोहरम् ॥ १२ ॥  
मार्गमध्ये महावेगान्मत्तेभस्त्वागतोऽभवत् ॥  
आगत्य शिवभक्तं तं जग्राह करिराडयम् ॥ १३ ॥  
स्वहस्तेन च दन्ताभ्यां सन्ताड्य विददार हि ॥  
भक्तः प्राणवियोगार्तः प्रोवाचोच्चैः शिवेति च ॥ १४ ॥  
आक्रोशध्वनिमाकर्ण्य भक्तोऽयमिरुवत्तकः ॥  
शिवभक्तारव इति ज्ञात्वा तद्देशमाययौ ॥ १५ ॥  
विचिन्वन्नार्तरावस्य हेतुः किमिति भक्तितः ॥  
ददर्श च महीपालमत्तेभं मददर्पितम् ॥ १६ ॥  
भक्तस्य पतनं घोरं रक्ताप्लुततनोस्तदा ॥  
कुठारेणाच्छिनत्तुर्णं गजासुरमिवेश्वरः ॥ १७ ॥  
कालाग्निरुद्रवद्भक्तः सिंहनादं चकार सः ॥  
दम्भोलोभिन्नगिरिवन्निपपात महीतले ॥ १८ ॥  
ज्ञात्वा तच्चोडभूपाल इरुवत्तस्य पादयोः ॥  
प्रणम्य दण्डवद्भूमौ कृताञ्जलिपुटोऽभवत् ॥ १९ ॥  
  
प्। १३) हा हा मत्तगजः श्रेष्ठस्त्ववधीद्भक्तसत्तमम् ॥  
कलुषं किं पशोस्तस्य मददृप्तान्तरात्मनः ॥ २० ॥  
तत्पालकस्य मे पापं भविष्यति न संशयः ॥  
शुद्धिं चाहं गमिष्यामि प्राणांस्त्यक्त्वाऽतिदुर्लभान् ॥ २१ ॥  
इति निश्चित्य भूपालः खड्गमादाय सत्वरम् ॥  
करेण स्वशिरश्छेत्तुं बुद्धिं चक्रे महामतिः ॥ २२ ॥  
एतस्मिन्नन्तरे देवः शिवश्च्न्द्रार्धशेखरः ॥  
इरुवत्तस्य सद्भक्तेस्तुष्टश्चोडमहीपतेः ॥ २३ ॥  
प्रत्यक्षतामगात्तूर्णमारुह्य वृषभेश्वरम् ॥  
शिवः प्राणान् ददौ देवो भक्तस्य च गजस्य च ॥ २४ ॥  
इरुवत्तं च राजानं निन्ये कैलाशमुत्तमम् ॥  
स्वयं ममार मत्तेभस्तं भक्तमिति कोपतः ॥ २५ ॥  
गजं जघान भक्तोऽयमिरुवत्तण्डिनामकः ॥  
दृष्ट्वा तच्चोडभूपलो वैक्लब्यं प्राप्य चेतसि ॥ २६ ॥  
अपराधः स्वभृत्यानां राज्ञो भवति निश्चयात् ॥  
अतः करिकृतं पापं निश्चिकाय ममेति च ॥ २७ ॥  
अतस्त्यजाम्यहं प्राणानिति निश्चितवान्नृपः ॥  
अतस्तवेदं कलुषं माचद्रोहकृतं परम् ॥ २८ ॥  
कथं नश्यति राजेन्द्र वदस्वाद्य मम प्रभो ॥  
इतिहासान्तरं वक्ष्ये सर्वपापप्रणाशनम् ॥ २९ ॥  
  
प्। १४) ॥ बाऊरिब्रह्मय्यकथा ॥  
  
	बाऊरिब्रह्मनामैकः शिवभक्तो जितेन्द्रियः ॥  
लिङ्गागस्थलतत्त्वज्ञो धैर्यवानमितद्युतिः ॥ ३० ॥  
अवार्यवीर्यसम्पन्नः सत्यभाष्णतत्परः ॥  
शरणेष्वग्रयायी च लोभमोहविवर्जितः ॥ ३१ ॥  
अत्यन्तमुत्तमः श्रीमान् गुरुलिङ्गार्चनोत्सुकः ॥  
पुष्पारामान् बहून् रम्यांश्चकार परमार्थवित् ॥ ३२ ॥  
सङ्गृह्य तेषु पुष्पाणि सुगन्धीन्युज्ज्वलानि च ॥  
स्वयं कृत्वा पुष्पमाला भक्तेभ्यः प्रददौ सदा ॥ ३३ ॥  
एकदा तत्र जैनास्ते वादयामसुरूर्जिताः ॥  
तेषामुपनिषद्वाक्यैर्व्यासवाक्योपबृंहितैः ॥ ३४ ॥  
आधिक्यं परमेशस्य स्थापयामास संसदि ॥  
प्रत्यक्षादिप्रमाणानि दर्शयामास भक्तिमान् ॥ ३५ ॥  
कृसरान्नं महादिव्यं शिवेनाभयकृत्पुरा ॥  
चकार यावनालौघलिङ्गमूर्तिं महोज्ज्वलाम् ॥ ३६ ॥  
एवम्भूतो ब्रह्मनामा बाऊरिग्रामसंस्थितः ॥  
आगत्यको महीपालः स्वतुरङ्गबलावृतः ॥ ३७ ॥  
विजेतुं च दिशः सर्वाः प्रययौ स धनुर्धरः ॥  
बाऊरिग्रामनिकटे ब्रह्मपुष्पवनान्तरे ॥ ३८ ॥  
  
प्। १५) सेनानिवेशमतुलं चकार नृपपुङ्गवः ॥  
सेनागजेन्द्रस्तस्यासीन्मदधारासमाकुलः ॥ ३९ ॥  
अगण्य्य च यन्तारं साङ्कुशं बलदर्पितम् ॥  
प्रासपट्टसशूलादि धारिणः सैनिकानपि ॥ ४० ॥  
उल्ललास महावेगाद्बृंहितेनातिभीषणः ॥  
सेनाङ्गानि समस्तानि नाशयामास नागराट् ॥ ४१ ॥  
आयन्तं मत्तशुण्डालं ब्रह्मनामा बलोद्धतः ॥  
ताडयामास हस्तेन वज्रेणेव महागिरिम् ॥ ४२ ॥  
पलायमानं सहसा हतवान् भद्रदन्तिनम् ॥  
एवमुक्तस्तु भूपालः स्बभृत्यैरतिविव्हलैः ॥ ४३ ॥  
स्वचित्ते चिन्तयामास भक्तद्रोहं विचिन्तयन् ॥  
उत्थाय सहसा गत्वा पपात ब्रह्मपादयोः ॥ ४४ ॥  
गजेन यत्कृतं पापं तदपि क्षम्यता। त्वया ॥   
इति नम्रमुखो भूत्वा तस्थौ भक्ताग्रहो नृपः ॥ ४५ ॥  
बावूरिब्रह्मनामापि दयाप्लुतमनास्तदा ॥  
अजीवयत्करिवरं कटाक्षामृतवारिणा ॥ ४६ ॥  
जनाश्च विस्मयं चक्रुरागताः पुरवासिनः ॥  
ततो जगाम शरणं ब्रह्माणं नृपपुङ्गवः ॥ ४७ ॥  
अतो हि शिवभक्तानां माहात्म्यं विस्मयावहम् ॥  
उद्धतान् शिक्षयन्त्येते नम्रान् सञ्जीवयन्ति च ॥ ४८ ॥  
किमत्र बहुनोक्तेन जीवनेच्छाऽस्ति चेत्प्रभो ॥  
अस्माभिर्गम्यतां माचसन्निधिं बिज्जलाधिप ॥ ४९ ॥  
  
प्। १६) तदाकरिष्यति दयां माचयाख्यो महीपते ॥  
सक्षादपररुद्रोऽयं सत्यमेतन्मयोदितम् ॥ ५० ॥  
बसवेनैवमुक्तोऽपि बिज्जलः प्रभुसत्तमः ॥  
लज्जानमितवक्त्रः संस्तथेत्यङ्गीचकार सः ॥ ५१ ॥  
ततो गत्वा तु तं देशं यत्रास्ते रजकोत्तमः ॥  
नमस्कृत्वा च साष्टाङ्गं तत्पादन्यस्तलोचनः ॥ ५२ ॥  
पश्यत्सु सर्वमर्त्येषु प्रसादार्थं प्रतस्थिवान् ॥  
ततस्तु बसवेशोऽपि माचिदेवस्य सन्निधिम् ॥ ५३ ॥  
समाययौ हसन्मन्दं हर्षसम्फुल्ललोचनः ॥  
बसवस्तं नमस्कृत्वा तुष्टाव विविधैः स्तवैः ॥ ५४ ॥  
एवद्विज्ञापयामास माचाख्यं बसवेश्वरः ॥  
मया निवार्यमाणोऽपि पौरेः सम्बोधितो जनैः ॥ ५५ ॥  
त्वां विजेतुं कृतोद्योगस्त्वया भङ्गमवाप सः ॥  
अत्यन्तदुर्बले बाले पक्षहीने च पक्षिणि ॥ ५६ ॥  
महोज्ज्वलं पाशुपतं प्रयोक्तव्यं किमु प्रभो ॥  
अतस्त्वं कोपमुत्सृज्य दयां कुरु महीपतौ ॥ ५७ ॥  
ततो दयार्द्रचित्तः सन् माचाख्यो भक्तसत्तमः ॥  
उत्तिष्ठोत्तिष्ठ भूपालेत्युवाच नृपसत्तमम् ॥ ५८ ॥  
हतेषु बलसङ्घेषु सजलं भस्म चिक्षिपे ॥  
  
प्। १७) तेनेदं जीवितं प्राप्य चोत्तस्थौ बलमञ्जसा ॥ ५९ ॥  
पूर्वेद्युश्च हतं मर्त्यं जीवयामास तत्क्षणात् ॥  
एतद्दृष्ट्वा जनाः सर्वे विस्मिताश्च बभूविरे ॥ ६० ॥  
वियत्स्थलस्थितं वस्त्रभारमादाय सत्वरम् ॥  
यथापूर्वं ययौ पश्चान्माचभक्तो महाबलः ॥ ६१ ॥  
पादौ प्रणम्य माचस्य बसवेशो नृपेण च ॥  
पौरैः परिवृतः सर्वैर्ययावास्थानमण्टपम् ॥ ६२ ॥  
यातेषु दिवसेष्वेवं भक्तः कश्चिदुदारधीः ॥  
माचान्तिकं समासाध्य बसवेशविनिर्मितम् ॥ ६३ ॥  
स्वमाहात्म्याङ्कितं गीतं जगौ सर्वमनोहरम् ॥  
तच्छ्रुत्वा माचभक्तश्च चुकोप स्वान्तरात्मनि ॥ ६४ ॥  
भक्ताः सर्वे दरिद्राः किं स्वयं सम्पत्तिमान् बहु ॥  
औद्धत्यं बसवेशस्य ज्ञातमासीन्मयाऽधुना ॥ ६५ ॥  
इति सञ्चिन्त्य माचोऽयं भक्तानाहूय गायकान् ॥  
भवद्भिस्तु न गेयं तद्गीतं बसवनिर्मितम् ॥ ६६ ॥  
एतदाकर्णने दोषो ममात्यन्तं हि जायते ॥  
एवमुक्त्वा ययौ तूर्णं स्वकार्याय महामतिः ॥ ६७ ॥  
एतच्छ्रुत्वा भक्तमुखाद्बसवो *भयविव्हलः ॥  
नमस्कुर्वन् महाभागं ध्यायन् सर्वैः स्तवैः स्तुवन् ॥ ६८ ॥  
ययौ पदे पदे नत्वा माचभक्तान्तिकं ततः ॥  
पतित्वा पादयोस्तस्य बभाषे मधुरं वचः ॥ ६९ ॥  
  
प्। १८) अहङ्कारसमा*कान्तमक्रमालापतत्परम् ॥  
भक्तेषु दुर्जनाकारं सक्रोधमपराधिनम् ॥ ७० ॥  
अज्ञानाक्रान्तहृदयं सकामं शौचवर्जितम् ॥  
अविवेकिनमत्यज्ञं भक्तिलेशविवर्जितम् ॥ ७१ ॥  
निर्भाग्यं मां रक्ष रक्ष कृपया भक्तसत्तम ॥  
सङ्ख्यातीतानि गीतानि मया वै कथितानि हि ॥ ७२ ॥  
तच्छ्रुत्वा त्वमतिक्रुद्ध इति मे प्रतिभासते ॥  
अतस्त्वं मामतिप्रीत्या भक्तमेवानुमन्यसे ॥ ७३ ॥  
गृहीत्वा चरणौ दिव्यौ तिष्ठाम्यत्र महामते ॥  
एवं सम्प्रार्थितो माचो बसवेन महात्मना ॥ ७४ ॥  
अश्रोतेवाभवच्छ्रुत्वा बसवेशप्रभाषितम् ॥  
सम्प्रार्थितः पुनस्तेन बभाषे बसवेश्वरम् ॥ ७५ ॥  
रे रे बसवदुर्बुद्धे गर्वग्रस्तो न संशयः ॥  
लक्ष्मीर्विनयसम्पन्नान् गर्वान्धान् कुरुते सदा ॥ ७६ ॥  
कार्याकर्यविचारज्ञं नेहते निपुणं जनम् ॥  
शिवभक्ता महात्मानो दरिद्राः किं महीतले ॥ ७७ ॥  
समर्था व्याकुलीकर्तुं विश्वमेतच्चराचरम् ॥  
एवमाभास्।य तं माचो मनसीदं व्यचितयत् ॥ ७८ ॥  
नाशयित्वाऽवलेपाद्रिं बसवस्वान्तसंस्थितम् ॥  
प्रत्यक्षादिप्रमाणैघैर्भक्तदासं करोमि तम् ॥ ७९ ॥  
इति निश्चित्य मनसा तटाकजलमक्षिपत् ॥  
वज्रादीनि च रत्नानि जातान्युदकबिन्दवः ॥ ८० ॥  
  
प्। १९) जलबिन्दुसमाक्रान्ता भूमिः काञ्चनतामगात् ॥  
प्रेक्षयित्वा स्वसामर्थ्यं बसवेशाय भक्तराट् ॥ ८१ ॥  
पुनः प्रोवाच सक्रोधं वेपमानाधरस्ततः ॥  
शिवभक्ता महाभागा अष्टैश्वर्य-समन्विताः ॥ ८२ ॥  
तेषां त्वया दत्तगजो महिषार्भकसन्निभः ॥  
त्वया दत्तं सुवर्णं च लोष्टप्रायं न संशयः ॥ ८३ ॥  
भवद्दतान् रत्नानि पाषाणसदृशानि हि ॥  
त्वद्दत्तरवस्त्रेभ्यो व्याघ्रचर्मातिरिच्यते ॥ ८४ ॥  
अतस्त्वं गर्वमुत्सृज्य नयमेवावलम्बय ॥  
एतद्दृष्ट्वा पौरजना विस्मिताश्च बभूविरे ॥ ८५ ॥  
बिज्जलोऽपि समागत्य स्वबलैर्विस्मितोऽभवत् ॥  
माचभक्तोपरि ततः प्रमथैर्विनिपातिता ॥  
पुष्पवृष्टिश्च सहसा दन्दुभिध्वानपूर्वकम् ॥ ८६ ॥  
फलानि बसवेशस्य मनसा चिन्तितानि हि ॥  
शिवः समागत इव माचभक्तो रराजः सः ॥ ८७ ॥  
तुष्टाव विविधैः स्तोत्रैर्यय***शरणं परम् ॥ ८८ ॥  
अहो माच महाभक्त त्वन्माहात्म्यं निरीक्षि***अकिञ्चनः कियन्मात्रः   
कुरुष्व करुणां मयि ॥ ८९ ॥  
त्वमेव शङ्करः साक्षात् किङ्करोऽहं न संशयः ॥  
सर्वज्ञस्त्वं महाभागः किञ्चिज्ज्ञोऽहं महामते ॥ ९० ॥  
  
प्। २०) अत्यन्तनिर्मलस्त्वं हि मलदिग्धोऽहमव्ययः ॥  
अज्ञोऽहं त्वं तु विज्ञानी त्वं सुधामयविग्रहः ॥ ९१ ॥  
विषस्वरूपगातोऽहं दाता त्व। कथ्यते बुधैः ॥  
अहमत्यन्तदीनोऽहं पशु पशुपतिर्भवान् ॥ ९२ ॥  
त्रैलोक्यशेखरस्त्वं हि सोऽहं निर्भाग्यशेखरः ॥  
अनेकदुर्गुणाधारे मयि किं सन्ति सद्गुणाः ॥ ९३ ॥  
अतो मां रक्ष गर्वान्धं शिक्षय त्वं यथाविधि ॥  
अपराधसहस्राणि क्षमस्व मम साद्रम् ॥ ९४ ॥  
माचस्ततस्तु बसवं गाढमालिङ्ग्य सत्वरम् ॥  
स्वकटाक्षेक्षणैः सध्यस्तोषयामास भक्तिमान् ॥ ९५ ॥  
परीक्ष्यैव महारत्नं लोके गृह्णाति मानवः ॥  
अतो मनः परिक्षार्थं मया कर्मेदृशं कृतम् ॥ ९६ ॥  
इत्युक्त्वा बसवं माचो तोषयामास धीरधीः ॥  
समलं पुटपाकेन तप्त*स्वर्णमिवाधिकम् ॥ ९७ ॥  
क्रकचेन विनिर्भिन्नं सुगन्धमिव चन्दनम् ॥  
माचवाक्यौघसङ्घृष्टं बसवेशमनोऽधिकम् ॥  
अणुभूतमलैस्त्यक्तं विरराज ततः परम् ॥ ९८ ॥  
  
प्। २१) संसारयन्त्रपतनहेतवोऽनर्थकारिणः ॥  
गुणाश्च प्रकृतेर्जाताश्चित्तशुद्धिविनाशकाः ॥ ९९ ॥  
सत्वं रजस्तमश्चेति वेदाअन्तैः प्रतिपादिताः ॥  
तेषु सत्वं प्रशंसन्ति मुनयस्तत्वदर्शिनः ॥ १०० ॥  
तत्राप्यनर्थहेतू दौ गुणौ तामसराजसौ ॥  
अतस्तौ हि परित्यज्य सद्भक्तैर्मोक्षकाङ्क्षिभिः ॥ १०१ ॥  
गृहीत्वा सात्विकीं भक्तिं स्थातव्यं पारमार्थिकैः ॥  
अतस्त्वमपि सन्त्यज्य गुणौ राजसतामसौ ॥ १०२ ॥  
सात्विकीं भक्तिमास्थाय भृत्यभावं समास्थितः ॥  
उत्सृज्य गर्वं सकलं वर्तस्व बसवेश्वर ॥ १०३ ॥  
वृत्तम् ॥ माचं श्रीरजकत्वसंवृतमुमानाथाङ्घ्रिभक्तं परम् ॥  
नीत्वा शान्तिमुदारवाक्यनिकरैरत्यद्भुतार्थोज्ज्वलैः ॥  
सारासारविचारतत्परमतिर्दघ्यौ क्षणं चेतसा ॥  
स्वाचार्याङ्घ्रिसरोजसङ्गतमनो-भृङ्गो महाभक्तराट् ॥ १०४ ॥  
	इति श्रीबादरायणमहर्षिप्रणीते बसवेश्वरपुराणे स्वरूपग्रन्थे   
परमरहस्ये स्कन्दागस्त्यसंवादे माचिदेवमाहात्म्यप्रशंसा नाम   
त्रयोविंशतितमोऽध्यायः ॥  
  
प्। २२) चतुर्विशोऽध्यायः   
शङ्करदासकथा  
  
अगस्त्य उवाच ॥ ततः किमकरोन्माचः शिवभक्तः स्थिराशयः ॥  
स्वपुरः संस्थितं शान्तमाभाष्य बसवेश्वरम् ॥ १ ॥  
स्कन्द उवाच ॥ एवमाभाष्य बसवं माचाख्यो भक्तसत्तमः ॥  
कुर्वाणस्तन्मनः स्थैर्यं वक्तुं समुपचक्रमे ॥ २ ॥  
बसवेश महाबुद्धे शृणुष्वेमां कथां पराम् ॥  
सुरभ्ये शङ्करस्थाने नानामुनिगणावृते ॥ ३ ॥  
आसीच्छङ्करदासाख्यः शिवभक्तो दृढव्रतः ॥  
बालोहि शरणः श्रीमान् शिवभक्तार्चने रतः ॥ ४ ॥  
कालकर्माख्येन्द्रजालभस्मीकरणपण्डितः ॥  
स्वपादार्चकशिष्यौघजन्मादीनां निवारकः ॥ ५ ॥  
वशीकृतस्वान्तरङ्गश्चिन्मयानन्दीवग्रहः ॥  
अतिरौद्रमहोद्रेकवीरभद्रसमप्रभः ॥ ६ ॥  
प्रत्यक्षरुद्रमूर्तिश्च शत्रुसंहारकर्मणि ॥  
दण्डिताजाण्डभाण्डौघशिवपादाब्लभक्तिमान् ॥ ७ ॥  
  
प्। २३) स्वदोर्दण्डाभिनयितताण्डवाडम्बरो महान् ॥  
विलसत्कीर्तिसम्पन्नः संसारघ्नोऽतिनिर्मलः ॥ ८ ॥  
अतर्कितप्रभावश्च नानाशत्रुनिषुदनः ॥  
शेषाहिगीयमानस्वलीलाव्यात्पदिगन्तरः ॥ ९ ॥  
प्रच्छन्नवेषधारी च संवीतो जीर्णकन्थया ॥  
कन्थां निर्माय चातुर्यात् समस्तानां पुरौकसाम् ॥ १० ॥  
पञ्चभिः कुडुपैर्मेयान् व्रीहीन् सङ्गृह्य यत्नतः ॥  
अर्चनं शिवभक्तौघकोटीनामन्वहं ददौ ॥ ११ ॥  
एवं शङ्करदासाख्ये प्रभौ तिष्ठति तत्पुरे ॥  
कुविन्दकुलसम्भूतो दासः कश्चित्समाययौ ॥ १२ ॥  
द्रष्टुं शङ्करदासाख्यभक्तमुत्कण्ठया महान् ॥  
लीलागोष्ठ्या समायुक्त। क्षणं तस्थौ च तन्मठे ॥ १३ ॥  
दयाप्लुतस्ततस्तूर्णं ययौ स्वभवनान्तरम् ॥  
हा कष्टं शिवभक्तस्य सङ्कटं समुपस्थितम् ॥ १४ ॥  
तद्गेहमक्षिकाणां च न भवीकरणं स्थितम् ॥  
भक्तशङ्करदासस्य कन्था फलति किं न्वहो ॥ १५ ॥  
इति सञ्चिन्त्य मनसा स्वसारं दुग्गलाभीधाम् ॥  
समाहूय ततस्तूर्णं सस्नेहाद्भक्तसन्ततौ ॥ १६ ॥  
व्रीहीन् शूर्वमितान् रम्यान् प्रेषयामास सत्वरम् ॥  
दृष्ट्वा शङ्करदासोऽपि दुग्गलाम्बामुवाचताम् ॥ १७ ॥  
  
प्। २४) दासेनात्यन्तदयया प्रेषिता व्रीहयस्त्विमे ॥  
कस्य वस्त्रं तु निर्माय प्रयत्नेन समार्जिताः ॥ १८ ॥  
प्रेषयामास तान् सर्वान् किं धनग्रहलोलुपः ॥  
नह्यस्ति धनमस्माकं व्रीहिविक्रयस्म्मितम् ॥ १९ ॥  
एतत्सम्भाषणव्यग्रो व्रीहीञ्जग्राह मुष्टिना ॥  
तेन सम्प्रेषिता ये हि जाता मुष्टिसम्मिताः ॥ २० ॥  
ये दासभवनेऽतिष्ठन् निधयश्च सहस्रशः ॥  
ते शून्यतां ययुस्तूर्णं प्रभावात्तस्य तत्क्षणात् ॥ २१ ॥  
एवं शङ्करदासेन नाशिते च धनेऽखिले ॥  
दासः शोकं समापेदे चिन्ताभारसमाकुलः ॥ २२ ॥  
निरीक्ष्य च ततो दासं दुग्गुलाम्बाऽवदत् स्वयम् ॥  
भ्रातः सम्पन्नतस्त्वं हि व्रीहीन् प्रेषितवानसि ॥ २३ ॥  
साक्षाच्छङ्करदासोऽयमष्टैश्वर्यसमन्वितः ॥  
तपोव्ययातिभीतः सन् दीनवत् प्रतिभासते ॥ २४ ॥  
शुण्डालस्य प्रमत्तस्य दन्तसंस्पर्शनोत्सुकः ॥  
मानवो जीवते किं नु महाबलसमन्वितः ॥ २५ ॥  
महोरगमुखन्यस्तकरो मन्त्रविवर्जितः ॥  
कथं सञ्जीवते मर्त्यो मृत्युना च विवर्जितः ॥ २६ ॥  
परीक्षितुं हि शरणान कः समर्थो महीतले ॥  
अतः शङ्करदासोऽयमपरीक्ष्यस्त्वयाऽधुना ॥ २७ ॥  
  
प्। २५) वरान् दत्तान् शिवेनापि नाग्रहीद्भक्तसत्तमः ॥  
स्वव्यापारार्जितं द्रव्यं कियन्मात्रं महामते ॥ २८ ॥  
भक्ताः सन्तर्पितास्तेन कियन्तस्तान् परीक्षितुम् ॥  
तद्व्यापारच्च यल्लब्धं धनं तन्न विनश्यति ॥ २९ ॥  
इतोऽपि शिवभक्तानां दारिद्र्यं क्व नु वर्तते ॥  
कल्पद्रुमे शिवाभिख्ये भक्तत्रातरि सर्वदा ॥ ३० ॥  
कदाचित्तस्य भक्तस्य कृपालुः परमेश्वरः ॥  
वरान्यथेप्सितं तुभ्यं दास्यामीत्यवदत्स्वयम् ॥ ३१ ॥  
हित्वा शङ्करदासोऽपि वरान्सर्वान् विरक्तधीः ॥  
स दृष्टिं प्रार्थयामास सूचीरन्ध्रप्रदर्शने ॥  
अत्यन्धकारसम्पन्नरात्रावपि महामतिः ॥ ३२ ॥  
एवं शङ्करदासेन प्रार्थितः परमेश्वरः ॥  
ददावत्यन्तसन्तुष्टस्तार्तियीकं विलोचनम् ॥ ३३ ॥  
शिवप्रसादलब्धेन लोचनेनाविशङ्कितः ॥  
शिवद्रोहपरान्मूर्खाञ्छिवनिन्दापरायणान् ॥ ३४ ॥  
ददाह परमक्रूरान् दानवानिव शङ्करः ॥  
तदैव सर्वानमरान् कम्पयामास तेजसा ॥ ३५ ॥  
ततो देवा भयोद्विग्नाः सर्वे सम्भूय सादरम् ॥  
भक्तं शङ्करदासं तं शरण्यं शरणं ययुः ॥ ३६ ॥  
सर्वाणि गृहकर्माणि मार्जनादीनि चक्रिरे ॥  
  
प्। २६) ततः क्षुद्रसुराः सर्वे क्षुद्रकर्माणि चक्रिरे ॥ ३७ ॥  
जगद्वीरो मल्लनामा चौद्धत्यबलदर्पितः ॥  
भक्तं शङ्करदासं तं बभाषे जनसंसदि ॥ ३८ ॥  
अहो शङ्करदासाद्य प्रभावः कोनु तेऽधुना ॥  
अतिक्षुद्रैः सुरगणैस्त्वत्कार्यकरणेन हि ॥ ३९ ॥  
नारायणेन महता ब्रंह्मणा विश्वकर्मणा ॥  
देवेन्द्रेणापि पटुना त्वत्कार्याणि कृतानि किम् ॥ ४० ॥  
तृतीयनेत्रमासाद्य शम्भोश्च परमात्मनः ॥  
क्षुद्रप्रयोजनकृतिः किं माहात्म्य करी भवेत् ॥ ४१ ॥  
तृतीयनेत्रमेतेन शिवाल्लब्धं भवेद्यदि ॥  
विष्णोर्दृष्टिपथे स्थित्वा न चलेद्यदि धैर्यतः ॥  
तदैतत्सकलं सत्यं भवेदद्य न संशयः ॥ ४२ ॥  
एवमुक्त्वा तु मल्लोऽयं कल्याणाख्य पुरे शुभे ॥  
गोविन्दप्रतिमामेकां कृत्वा लोहैश्च पञ्चभिः ॥ ४३ ॥  
पाञ्चरात्रप्रकारेण प्रतिष्ठाप्यातिभक्तितः ॥  
सायं प्रातश्च तात्पूजापरतन्त्रोऽभवत्स्वयम् ॥ ४४ ॥  
ततः शङ्करदासोऽपि भक्तयात्रापरो महान् ॥  
यदृच्छया च तद्रम्यं प्राप गोविन्दमन्दिरम् ॥ ४५ ॥  
गोविन्दप्रतिमामग्रे स ददर्श महायशाः ॥  
शतधा सा विशीर्णाऽथ शिथिला नयनार्चिभिः ॥ ४६ ॥  
अतितप्तन्तु तल्लोहम्प्रदुद्राव दिशो दश ॥  
  
प्। २७) आसन्पालायनाः सर्वे तत्रत्याः परवादिनः ॥ ४७ ॥  
तेऽपि श्ङ्करदासं तं तुष्टुवुर्भयविह्वलाः ॥  
किमत्र बहुनोक्तेन शिवभक्ता महत्तराः ॥ ४८ ॥  
अनिवार्याः शिवस्यापि सृष्टिस्थित्यन्तकारिणः ॥  
भक्तिर्भयं च भक्तेषु भक्तसंसर्गतो भवेत् ॥ ४९ ॥  
भक्तसंसर्गराहित्याद्भयं नैव प्रजायते ** ।  
सर्वदा ज्ञानयुक्तस्य कार्याकार्यविचारिणः ॥ ५० ॥  
अद्य ते बुद्धिनाशोऽभूद्भ्रातः किं नु करोम्यहम् ॥  
एवं सञ्चिन्त्य बहुधा बहुदुःखसमाकुलौ ॥ ५१ ॥  
तावुभौ जग्मतुस्तूर्णं सन्निधिं च महात्मनः ॥  
अभिगम्य महात्मानं भक्तं शङ्करदासकम् ॥ ५२ ॥  
प्रणेमतुश्च साष्टाङ्गं स्तुवनतौ विष्ठतः पुरः ॥  
भो भोः शङ्करदासार्य रक्ष रक्ष कृपानिधे ॥ ५३ ॥  
आवयोर्हि गतिस्त्वं हि दीनयोः सापराधयोः ॥  
ततः शङ्करदासोऽपि निरीक्ष्य करुणार्द्रधीः ॥ ५४ ॥  
अहो दास महाभाग सम्पन्नस्त्वं शिवाज्ञया ॥  
दारिद्र्यसिन्धुमग्नोऽहं किं कर्तव्यं वद प्रभो ॥ ५५ ॥  
मत्समीपागमे कार्यं किंवा ते वर्ततेऽधुना ॥  
मम त्वया किमानीतं धनं वा जिवनक्षमम् ॥ ५६ ॥  
दरिद्राणां गतिस्त्वं हि भक्तानाममितौजसाम् ॥  
वस्त्रविक्रयसम्प्राप्तं धनं धान्यं तवास्ति हि ॥ ५७ ॥  
  
प्। २८) मम दातुं त्वदानीतं दीनस्य मृपण्स्य च ॥  
अस्तिचेद्दास वाञ्छा ते मदीयं धनमीक्षितुम् ॥ ५८ ॥  
खनित्रमानय क्षिप्रन्दर्शयिष्यामि तेऽधुना ॥  
किमत्र बहुनोक्तेन पश्यात्रैव निधीन् मम ॥ ५९ ॥  
एवमुक्त्वा खनित्रेण खातयित्वा च तां महीम् ॥  
निक्षेपान् दर्शयामास रत्नस्वर्णसमाकुलान् ॥ ६० ॥  
दुग्गलाम्बा च दासश्च विस्मितौ ** कर्मणा ॥  
ततः शङ्करदासाङ्घ्रिपद्मयोर्विनिपेततुः ॥ ६१ ॥  
प्राह शङ्करदासस्तु क्रोधघूर्णितलोचनः ॥  
शिवान्तिकमुपागम्य धनं प्रार्थय सत्वरम् ॥ ६२ ॥  
स दास्यति धनं तुष्टः स्वचित्तानन्ददायकम् ॥  
तस्यैतद्भक्तनिकटे धनं किं नास्ति मे वद ॥ ६३ ॥  
तेनेत्थमुच्यमानौ तु पादौ न त्यजतुर्नतौ ॥  
एवं तत्पादयुगुले पतितावूचतुस्ततः ॥ ६४ ॥  
न त्यक्ष्यावः स्वचरणौ ककलादपि कोमलौ ॥  
अत्यन्तकृपणौ दीनौ लोभेनाक्रान्तमानसौ ॥ ६५ ॥  
गर्वान्धतमसाक्रान्तस्वान्तौ दुर्णयभूषितौ ॥  
आवां पालय कारुण्यादपराधान् क्षमस्व नौ ॥ ६६ ॥  
ततः शङ्करदासोऽपि दयारससमाप्लुतः ॥  
भक्तौघै स्तूयमानः सन् समुत्थाप्य च तावुभौ ॥ ६७ ॥  
  
प्। २९) दयासमुद्रमध्ये तौ मज्जयामास स प्रभुः ॥  
पूर्वाधिकाश्च निधयो नव तस्य विरेजिरे ॥ ६८ ॥  
तन्तुवायकुलोद्भूतदासस्य भवनेष्वहो ॥  
गर्वान्धस्य तु सद्भक्तिर्वृद्धिं नेष्यति तत्त्वतः ॥ ६९ ॥  
गर्वमुत्सृज्य बसव महतीं शान्तिमावह॥  
अतः परां प्रवक्ष्यामि आनाम?म् ( निम्बाम्) एकां मनोहराम् ॥ ७० ॥  
  
                             ॥ निम्बाम्बा-कथा ॥  
  
	निम्बाम्बानाम वनिता शिवभक्तिपरायणा ॥  
सत्क्रियाचरणासक्ता लिङ्गव्रतपरायणा ॥ ७१ ॥  
कौटिल्यवेषरहिता जङ्गमार्चनतत्परा ॥  
संसारसङ्गरहिता सर्वदोषविवर्जिता ॥ ७२ ॥  
सत्सङ्गहृद्यचरिता सत्कुलाचारतत्परा ॥  
सदा सा शिवभक्तानां जलानयनतत्परा ॥ ७३ ॥  
धनेन भक्तदत्तेन कुर्वन्ती जङ्गमार्चनम् ॥  
तस्याः सुतवरः श्रीमान् भक्तगोरक्षणोत्सुकः ॥ ७४ ॥  
तदार्जितधनेनापि तर्पयन्ती तणान् सदा ॥  
उवास साधुचरिता ध्यायन्ती परमेश्वरम् ॥ ७५ ॥  
अथास्मिन्नेव समये रम्ये काञ्चीपुरे शुभे ॥  
  
प्। ३०) चिरुतोण्ड इति ख्यातो ह्यासीद्भक्तिमतां वरः ॥ ७६ ॥  
स महात्मा चकारैकं नियमं नियताशयः ॥  
पञ्चानां शिवभक्तानां करोमीष्टान्नभोजनम् ॥ ७७ ॥  
सङ्कल्पितं व्रतं चैनं परीक्षितुमुमाधवः ॥  
आययौ भक्तरूपेण चन्द्रर्धकृतशेखरः ॥ ७८ ॥  
सोऽयं वणिग्वरः श्रीमाञ्जङ्गमान्वेषणोत्सुकः ॥  
ददर्शैनं महात्मानं कृत्रिमाकारधारिणम् ॥ ७९ ॥  
स *** न्यस्तहस्तो ननाम भुवि दण्डवत् ॥  
महापुरुषशार्दूल स्वामिन्नागच्छ मद्गृहम् ॥ ८० ॥  
भिक्षां कुरु महाभाग भक्ष्यभोज्यसमन्विताम् ॥  
इत्युक्तः पार्वतीनाथो वणिजं प्राह सस्मितः ॥ ८१ ॥  
इतोऽतिरिक्तमस्माकं किमस्ति सुधियां वर ॥  
वस्त्वैकमिष्टमस्माकं नराणां पललं महत् ॥ ८२ ॥  
आगच्छामो वयं तूर्णं तत्सामर्थ्यं तवास्ति चेत् ॥  
एवमुक्तस्तु तेनायं चिरुतोण्डोऽप्युवाच तम् ॥ ८३ ॥  
पुत्रो मनोहरश्चास्ते सर्वलक्षणसंयुतः ॥  
तव दास्यामि तं हत्वा पललं तृप्तिकारणम् ॥ ८४ ॥  
एवमुक्त्वा नमस्कृत्वा मुनिं कृत्रिमरूपिणम् ॥  
आययौ स्वगृहं तूर्णं पुत्ररत्नजिधांसया ॥ ८५ ॥  
एतद्वृत्तान्तमखिलं स्वभार्यायै न्यवेदयत् ॥  
सा सङ्गलाम्बा सन्तुष्टा पुत्र* * * * * * * * * ॥  
  
चिरुतोण्डं च तत्पत्नीं सिरियालुं तनूभवम् ॥ १२६ ॥  
तत्स्वसारं पुण्यवतीं सुरम्यां चन्दनाम्बिकाम् ॥  
कोतिसूर्यप्रतीकाशविमानोपरिसंस्थितान् ॥ १२७ ॥  
कृत्वा कैलासभुवनं ययौ भागीरथीधरः ॥  
कैलासं समनुप्राप्य चिरुतोण्डो वणिग्वरः ॥ १२८ ॥  
सर्वेषां प्रमथानां च मुनीनामूर्ध्वरेतसाम् ॥  
मुखासीनः समीपे तु पार्वतीपरमेशयोः ॥ १२९ ॥  
निहत्य चाहं स्वपुत्रमुदारं सुन्दराकृतिम् ॥  
सम्भोक्तुं दत्तवानस्मि भक्त्यऽहं मोहवर्जितः ॥ १३० ॥  
मत्समो नास्ति कोलेषु शिवभक्तश्च कश्चन ॥  
इति गर्वसमाक्रान्तमहङ्कारैकतत्परम् ॥ १३१ ॥  
चिरुतोण्डं ततो दृष्ट्वा साम्बश्चन्द्रार्धशेखरः ॥  
एतद्गर्वस्य शमनं चिन्तयामास चेतसा ॥ १३२ ॥  
चिरुतोण्डकराम्भोजं गृहीत्वा च स्वपाणिना ॥  
भूलोकं समनुप्राप्य निम्बाम्बागृहमाययऊ ॥ १३३ ॥  
सा विलोक्य समुत्थाय शिवभक्तौ समागतौ ॥  
अर्घ्याद्यैः पूजयामास मधु*****र्कं ततो ददौ ॥ १३४ ॥  
तयोरभ्यवहारार्थं भक्ष्यभोज्यानि चाकरोत् ॥  
शयानौ तौ च पर्यङ्के निद्रापरवशाविव ॥ १३५ ॥  
निम्बाम्बा सा यथापूर्वं जलानयनतत्परा ॥  
ययौ तत्तनुजः सोऽयं यो गोरक्षणतत्परः ॥ १३६ ॥  
वनदेशात्समागत्य जननीमाजुहाव सः ॥  
  
प्। ३६) गृहानवस्थितां धात्रीं निश्चयमास वै तदा ॥ १३७ ॥  
तत उद्धृत्य भाण्डस्थं जहारापूपयुग्मकम् ॥  
तदन्तरे च निम्बाम्बा समागत्य गृहं ततः ॥ १३८ ॥  
शिवार्थकृतमन्नादि शुनालीढमभूदिति ॥  
शिवद्रओहकरं पुत्रं म्सलेन जघान सा ॥ १३९ ॥  
अपूपपूरितास्यः सन्निपपात महीतले ॥  
मृतं तनूभवं दृष्ट्वा शोकमोहविवर्जिता ॥ १४० ॥  
स्थाने रहसि निक्षिप्य तृणमाच्छाद्य सत्वरम् ॥  
ततः पाकप्रयत्ने सा सन्तस्थौ वरवर्णिनी ॥ १४१ ॥  
ज्ञात्वा शिवोऽपि तत्सर्वं चिरुतोण्डमथाव्रवीत् ॥  
चिरुतोण्ड वणिक्ध्रेष्ठ पश्य पश्येदमद्भुतम् ॥ १४२ ॥  
पुत्रेण सहसाऽऽगत्य भुक्तं चापूपयुग्मकम् ॥  
ज्ञात्वेयं पुत्रवृत्तान्तं पाकवैयर्थ्यशङ्कया ॥ १४३ ॥  
हत्वाऽवटे तु निक्षिप्य पाकयत्नपराभवत् ॥  
तत्सर्वं च निरीक्ष्यासौ चिरुतोण्डोऽतिविस्मितः ॥ १४४ ॥  
ततः सा च समागत्य जलमादय * * *णना ॥  
तौ भक्त्या स्नापयामास मुदितेनान्तरात्मना ॥ १४५ ॥  
ततो भक्ष्यादिकं ताश्यां ददौ भक्तिपुरः सरम् ॥  
अजानन्निव पुत्रस्य मरणं परमेश्वरः ॥ १४६ ॥  
  
प्। ३७) तामाहूय शिवः प्राह निम्बाम्बां करुणार्द्रधीः ॥  
पूर्वं तवागतः पुत्रः क्षुत्पिपासासमन्वितः ॥ १४७ ॥  
विचिन्वन्सदने स्वे तु मातरं त्वां रुदन्मनाः ॥  
आसीत्सोऽपि मया दृष्टो बालोऽसौ क्व गतोऽधुना ॥ १४८ ॥  
ममैतदन्नपानादि हित्वा तं नहि रोचते ॥  
त्वमतिक्रूरहृदया पापिष्ठा त्वं न संशयः ॥ १४९ ॥  
बालेषु सत्सु लोकेऽस्मिन् भुञ्जन्ते के विषायितम् ॥  
अतस्त्वं सहसा गत्वा चाह्वानं कुरु पुत्रकम् ॥ १५० ॥  
एतछ्रुत्वा च निम्बाम्बा पुनः प्राह महेश्वरम् ॥  
किमेतया मायया ते सर्वं बुद्धं मयाऽभवत् ॥ १५१ ॥  
चिरुतोण्डाख्यभक्तोऽहं न भवामि कदाचन ॥  
तूष्णीं भुक्ष्व महाभाग मद्दत्तं भोजनादिकम् ॥ १५२ ॥  
त्वन्मायामोहिता नाहं नात्र कार्याविचारणा ॥  
पूर्वं निहत्य स्वं पुत्रं पुनराह्वानकारणम् ॥ १५३ ॥  
नैवेद्यं ते देववणिग ददौ तस्येष्टदो भवान् ॥  
त्वद्दत्तमपि कैलासं सत्यं नाङ्गीकरोम्यहम् ॥ १५४ ॥  
तत्कृतेनैव पापेन निधनं गतवानसौ ॥  
तस्मात्सोऽयं महाद्रोही न योग्यं स्मर्तुमत्र हि ॥ १५५ ॥  
चिरुतोण्डं शिवं तत्र चुकोपासौ तयोः पुरः ॥  
चिरुतोण्डोऽपि तछ्रुत्वा निमग्नः शोकवारिधौ ॥ १५६ ॥  
ततः शिवोऽपि सन्तुष्टः प्रादुरासीप्तदन्तिके ॥  
प्रादुर्भूतं शिवं दृष्ट्वा निम्बाम्बाऽऽह सविस्मिता ॥ १५७ ॥  
एकमूर्तेस्त्रयोभागा गुरुलिङ्गं च जङ्गमम् ॥  
जङ्गमानुग्रहादेव देशिकः करुणानिधिः ॥ १५८ ॥  
शिलाभावं विनाश्यासौ लिङ्गं चक्रे च चिन्मयम् ॥  
अतो लिङ्गाद्गुरुः श्रेष्ठो गुरोरपि च जङ्गमः ॥ १५९ ॥  
अतो गुरोजंर्गमस्य लिङ्गस्याप्यर्चनं महत् ॥  
सन्त्यज्याद्य मम स्वामिन् कैलासाख्यं शिलोच्चयम् ॥ १६० ॥  
देहस्य प्राणसम्बन्धात्पूज्यत्वं हि यथा भवेत् ॥  
भक्तस्यायाति माहात्म्यं तथा जङ्गमपूजनात् ॥ १६१ ॥  
लोचनत्रितयेनैव त्वं शिवः परिकीर्तितः ॥  
तृतीयलोचनं हित्वा भक्त इत्यभिधीयते ॥ १६२ ॥  
त्वत्साक्षात्कारमोहेन भक्तार्चां सन्त्यजामि चेत् ॥  
शिवभक्ता महात्मानो न हसन्ति किमीश्वर ॥ १६३ ॥  
गुण्डाख्यकुम्भकारस्य वयो दातुं मनोहरम् ॥  
केनावृतशरीरोऽसि महता गजचर्मणा ॥ १६४ ॥  
कया गौर्या समायुक्तो गतो भोगस्य मन्दिरम् ॥  
कामैन्दवीं कलां धृत्वा गतवा**सि शङ्कर ॥ १६५ ॥  
नन्दिनं कं समारुह्य मानकञ्जारमन्दिरम् ॥  
  
प्। ३९) केनेश भालनेत्रेण यागशालां मनोहराम् ॥ १६६ ॥  
ऋत्विग्गणसमोपेतां सामवेदिद्विजस्य च ॥  
प्राप्तवानसि वेगेन प्रमथैः परिवारितः ॥ १६७ ॥  
कैश्चतुर्भिर्भुजैर्दिव्यैश्चिरुतोण्डस्य मन्दिरम् ॥  
गतवानसि देवेश वदस्व मम शङ्कर ॥ १६८ ॥  
मायाविडम्बनामेनां हित्वा भुङ्क्ष्वाद्य मद्गृहे ॥  
नोचेदहं न जीवेयं शयामि चरणान्तिके ॥ १६९ ॥  
एवं निम्बाम्बया प्रोक्तो भुञ्जानस्तद्गृहान्तरे ॥  
चिरुतोण्डमुखं दृष्ट्वा प्रोवाच प्रहसन् शनैः ॥ १७० ॥  
चण्डीशः काटकोटश्च पितरौ जघ्नतुः पुरा ॥  
मयि प्रत्यक्षतां याते पितरौ काङ्क्षितौ पुनः ॥ १७१ ॥  
तथैव द्राविडे देशे भक्तः कश्चिदभूत्पुरा ॥  
नरसिङ्ग इति ख्यातः शिवभक्तार्चनोत्सुकः ॥ १७२ ॥  
तस्याग्रमहिषी साध्वी ययौ रम्यं शिवालयम् ॥  
मार्गमध्ये समायान्तं ज्वलन्तं शैवतेजसा ॥ १७३ ॥  
घृतपुष्पपुटं विप्रं पूजितुं परमेश्वरम् ॥  
दृष्ट्वा तत्राग्रहीदेकं प्रसूनं सुमनोहरम् ॥ १७४ ॥  
तथाऽभिजिघ्रे सा राज्ञी राजसाङ्क्रान्त मानसा ॥  
सोऽपि बालस्तु सहसा तन्नासावच्छिनत्स्वयम् ॥ १७५ ॥  
  
प्। ४०) तत्काले नृपतिः श्रीमानाययौ च यदृच्छया ॥  
तमायान्तं नृपं दृष्ट्वा वयस्याः प्रोचुरग्रहात् ॥ १७६ ॥  
एतया च महादेव्या नापराधः कृतोऽधुना ॥  
किन्तु बालकहस्ताब्जसंस्थितं पुष्पमुत्तमम् ॥ १७७ ॥  
गृहीत्वा परिजि*हे हि लीलया वामलोचना ॥  
शिवार्चससुतस्त्वस्या नासां चिच्छेद सत्वरम् ॥ १७८ ॥  
एतच्छ्रुत्वैव भूपालस्तमाहूयेदमब्रवीत् ॥  
कीदृशीयं तव ब्रह्मन् भक्तिर्मे वद सुव्रत ॥ १७९ ॥  
पुष्पग्रहमिदं हस्तं धित्वा पूर्वं ततः परम् ॥  
नासिकाछेदनं वेगात् कर्त्व्यमिति भासते ॥ १८० ॥  
एवमानिन्द्य तं बालं भार्यामाहूय ततत्क्षणम् ॥  
शिवपूजार्थमानीतं पुष्पं किं स्वीकृतं त्व्या ॥ १८१ ॥  
पुष्पग्रहोद्यतः को नु करस्तु करयोर्द्वयोः ॥  
एवं राज्ञा च सा पृष्टा करं तस्मै न्यवेदयत् ॥ १८२ ॥  
असिमादाय निशितां राजाऽसौ क्रोधमानसः ॥  
करं चिच्छेद वेगेन पत्नीस्नेहविवर्जितः ॥ १८३ ॥  
प्रत्यक्षतामहं यातो नानामुनिगणावृतः ॥  
ततोऽहं तस्य भार्यायाः करं नासां च खण्डिताम् ॥ १८४ ॥  
  
प्। ४१) दत्वा भूपालभार्याया मुक्तिं प्रदां दयान्वितः ॥  
सोऽपि मुक्तिपदं प्राप पुनरावृत्तिवर्जितम् ॥ १८५ ॥  
						  
    वीरचोडकथा  
		  
कश्चिद्भक्त इतः पूर्वं सद्भक्तिविनयान्वितः ॥  
वीरचोड इति ख्यातो भूपतिः क्षितिमण्डले ॥ १८६ ॥  
तस्याग्रमहिषी धान्यं शून्यं मम चकार हि ॥  
गर्भस्थशिशुना साकं मदर्थं तां निहत्य च ॥ १८७ ॥  
भोज्यं चक्रे ततश्चाहं प्रसन्नोऽभवमञ्जसा ॥  
पुनरावृत्तिरहितां मुक्तिं प्रादां महीपतेः ॥ १८८ ॥  
निम्बाम्बाऽपि महाभाग मयैवं बोधिता सती ॥  
निरागसं सुतं हत्वा नाजुहाव सुतं पुनः ॥ १८९ ॥  
मया दत्तवरान् सर्वांश्चक्रमे नैव चेतसा ॥  
माहात्म्यमस्याः कथितुं कः समर्थो भवेद्भुवि ॥ १९० ॥  
त्वं तु पुत्रं निहत्याशु पुनराहूतवानसि ॥  
एतादृशेषु भक्तेषु सत्सु भूमण्डलेऽखिले ॥ १९१ ॥  
गर्वं त्वं किमिति प्राप्तो मदीयास्थानमण्टपे ॥  
नास्ति मत्सदृशो भक्त इति सञ्चिन्त्य चेतसा ॥ १९२ ॥  
इत्युक्त्वा चिरुतोण्डाख्यं शङ्करो लोकशङ्करः ॥  
हतः निम्बाबिका-पुत्रं जीवयित्वा ततः परम् ॥ १९३ ॥  
कैलाशं प्रापयामास कोटिसूर्यसमप्रभम् ॥  
  
प्। ४२) उवास सा च भूलोके जङ्गमाराधनोत्सुका ॥ १९४ ॥  
वृत्तम् ॥ उत्सृज्य गर्वं बसवेश्वर त्वं भक्तेषु लोके परमेषु सत्सु ॥  
शान्तिं परामावह भक्तवर्य शान्त्यैव कर्माणि फलन्ति लोके ॥ १९५ ॥  
	इतिश्रीबादरायणमहर्षिप्रणीते बसवेश्वरपुराणे स्वरूपग्रन्थे   
स्कन्दागस्त्यसंवादे चतुर्विंशोऽध्यायः ॥  
  
प्। ४३) पञ्चविंशोऽध्यायः   
हलायुधकथा  
  
	अगस्त्य उवाच ॥ किमुवाच ततो माचः सर्ववाचामधीश्वरः ॥  
रजकत्वपरिच्छन्नो ब्रूहि मेऽद्य षडानन ॥ १ ॥  
स्कन्द उवाच ॥ भूयश्चन्द्रजटाजूटश्चिरुतोण्डं नताननम् ॥  
हृहीत्वा स्वकराब्जेन हालायुधपुरं ययौ ॥ २ ॥  
ततो हलायुथः श्रीमानागतौ भक्तशङ्करौ ॥  
साष्टाङ्गं प्रणिपत्याशु बभाषे मधुरं वचः ॥ ३ ॥  
अतिश्रान्ताविवेदानीं दूराध्वगमनेन हि ॥  
अतो भवन्तावत्यन्तं स्थातव्यमनुकम्पया ॥ ४ ॥  
एतघ्छ्रुत्वा महादेवस्तमुवाच हलायुधम् ॥  
विस्मयं मम वृत्तान्तमाचक्षे तव सुव्रत ॥ ५ ॥  
अम्माम्बा काचन सती स्तन्यं दत्वा पुपोष माम् ॥  
भोगस्य पाणिमादाय गतिमभ्यस्त वानहम् ॥ ६ ॥  
एकपात्रे तु चन्नेन भुञ्जाना**न्नादिकं परम् ॥ ७ ॥  
ततो दासस्य दयया वस्त्रवन्धनकोविदः ॥  
मानकञ्जारभक्तेन छित्वा पुत्रीशिखां पराम् ॥ ८ ॥  
बद्धो मम जटाभारो मस्तके पिङ्गले महान् ॥  
  
प्। ४४) कलत्रहीनं मां वीक्ष्य बल्लालः प्रभुसत्तम्ः ॥ ९ ॥  
अत्यन्तरूपसम्पन्नां ददौ कान्तां मनोरमाम् ॥  
भक्तोऽथ मोन्नेयधरः स्वर्ण दत्वा महत्तरम् ॥ १० ॥  
विटसञ्चारनिरतमकरोदति भक्तितः ॥  
तद्धनं तु समादाय दक्षवाट्यामहं गतः ॥ ११ ॥  
तत्रैकया तु कामुक्या रूपतारुण्यमुख्यया ॥  
रममाणः सुखाविष्टस्ततस्तत्रैव वत्सरान् ॥ १२ ॥  
चिरुतोण्डगृहं गत्वा शिवभक्ताश्चरन्ति हि ॥  
अनुरक्तोऽहमेतेषु क्रीडितुं चरतः सदा ॥ १३ ॥  
विशुद्धचेतनोऽत्यन्तं सद्भक्ता गतिरावयोः ॥  
सम्पूजयन्ति भक्ताश्च नौ लिङ्गमिव भक्तितः ॥ १४ ॥  
श्रीनीलकण्ठमूर्तिश्च बलगोण्डपतिस्तथा ॥  
करिकालो ह्यर्यमश्च हिङ्गुलीमार एव च ॥ १५ ॥  
एणाधिनाथनामा च सेदिराजो महामतिः ॥  
वागीशोऽपि महाभागश्चारमः श्वपचस्तथा ॥ १६ ॥  
सोमासिमारनामा च पिल्लस्तत्त्वविदां वरः ॥  
एवमाद्या महात्मानः सदा सम्पूजयन्ति नौ ॥ १७ ॥  
किमत्र बहुनोक्तेन शृणु वाक्यं हलायुध ॥  
ये भक्ता भुवि तिष्ठन्ति शिवभक्तार्चनोत्सुकाः ॥ १८ ॥  
तेषां गृहेषु सर्वेषु चराम्यत्र न संशयः ॥  
मज्ज्ञ्ननरहितो भक्तस्त्रिषु लोकेषु नास्ति हि ॥ १९ ॥  
भक्तौघैः पुष्टदेहस्य निर्ययुर्दिवसा मम ॥  
  
प्। ४५) मज्जन्मस्थितिभूमिश्च शिलोच्चयपुरी शुभा ॥ २० ॥  
मम मातापिर्ट्ज्ञानं नास्ति सत्यं मयोदितम् ॥  
मत्सुखं मम कष्टं वा किं वा वक्ष्ये हलायुध ॥ २१ ॥  
इतोऽपि विस्मयकरीं कथां वक्ष्ये मनोरमाम् ॥  
काञ्चीपुरे पुरा कश्चिच्चिरुतोण्डोऽतिधार्मिकः ॥ २२ ॥  
माहेश्वरार्चनासक्तो ह्यभीष्टार्थप्रदः सदा ॥  
शिवो मनः परीक्षार्थं प्रेषयामास पार्षदान् ॥ २३ ॥  
तेषामपि च सर्वेषामिष्टार्थं प्रददौ मुदा ॥  
त्रिसप्तकृत्वदिवसान् स्थिरां वृष्टिमकल्पयत् ॥ २४ ॥  
तदा नियमसम्पन्नः पञ्चभक्तानतर्पयत् ॥  
ततः कस्मिंश्च दिवसे नाभूदेकोऽपि जङ्गमः ॥ २५ ॥  
स मार्गयामास काञ्चीं भक्तार्थं च दृढव्रतः ॥  
शिवो महेश्वरो भूत्वा समागत्य च कुत्रचित् ॥ २६ ॥  
स्थितोऽतिजरयाक्रान्तो भृशं शान्त इवेश्वरः ॥  
चिरुतोण्डोऽपि तं दृष्ट्वा हर्षफुल्ललोचनः ॥ २७ ॥  
आमन्त्रयामास भोक्तुं भक्तं स्वभवनान्तरे ॥  
ययाचे पललं नारं शिवः कृत्रिमवेषधृत् ॥ २८ ॥  
तथेति सम्प्रतिश्रुत्य प्राप्य स्वीयं गृहान्तरम् ॥  
सुतं निहत्य तन्मांसं ददौ भक्ताय धीमते ॥ २९ ॥  
शिवः सन्तुष्टहृदयः सर्वैः काञ्चीनिवासिभिः ॥  
  
प्। ४६) कैलास प्रददौ तस्मै पत्नीपुत्रयुताय च ॥ ३० ॥  
एतादृशो महात्मानो भक्ताः किं सन्ति भूतले ॥  
अशक्यं पुत्रहननं सर्वेषां गृहमेधिनाम् ॥ ३१ ॥  
भक्तवाक्यमिति श्रुत्वा पुनरूचे हलायुधः ॥  
अहो नरामिषं भोक्तुं स शिवः किन्नु राक्षसः ॥ ३२ ॥  
चिरुतोण्डो दयाहीनः कथं पुत्रं जघान सः ॥  
वचनं चान्यथा कर्तुं गुरुत्वाद्भवतोऽधुना ॥ ३३ ॥  
तथापि भवतां वाक्यं मिथ्येति प्रतिभाति मे ॥  
एवमाभाष्यमाणं तं पुनः प्रोवाच शङ्करः ॥ ३४ ॥  
दातारश्च स्वभाग्यानां सुतानां दानतत्पराः ॥  
स्वदेहदाननिरताः सन्ति लोके सहस्रशः ॥ ३५ ॥  
शिवो मनः परीक्षार्थं दुष्करं वस्तु याचते ॥  
भक्तस्तस्य प्रसादार्थं ददत्येव न संशयः ॥ ३६ ॥  
अतः स चिरुतोण्डोऽपि ददौ पुत्रशिरः पलम् ॥  
नास्ति चेदत्र विश्वासो मदुक्तार्थे हलायुध ॥ ३७ ॥  
लोकान् परीक्षय क्षिप्रं गत्वा ग्रामपुरादिकम् ॥  
सर्वे गायन्ति शतशो बाला गोपाश्च कोटिशः ॥ ३८ ॥   
एवमाभाष्यमाणः सन् कुपितोऽभूद्धलायुधः ॥  
भक्तवात्सल्य मृत्सृज्य ययाचे पललं कथम् ॥ ३९ ॥  
भक्तः स चिरुतोण्डोऽपि भक्तिहीनोऽभवत् कथम् ॥  
  
प्। ४७) कीदृशो महादेवो भक्तो वा कीदृशः स्मृतः ॥ ४० ॥  
माता वा राक्षसी घोरा कथं पुत्रं जघान सा ॥  
वार्धकात् परमेशस्य बुद्धिभ्रंशोऽथवाऽभवत् ॥ ४१ ॥  
हन्तुं समुद्यते भक्ते कथं नाविरमच्छिवः ॥  
कथं स्वतनुमुत्सृज्य चिरुतोण्डो जघान तम् ॥ ४२ ॥  
जङ्गमः स्वसुतस्तस्य नाभवत्किं वदाद्य मे ॥  
अतोऽयं चिरुतोण्डोऽपि जङ्गमप्राणघातुकः ॥ ४३ ॥  
शिवेनाद्य परित्याज्यं भोक्तव्यं किं नरामिषम् ॥  
अतस्तं चिरुतोण्डाख्यं पुत्रद्रोहपरायणं॥  
नरमांसाशिनं शम्भुं शिवं नाङ्गीकरोम्यहम् ॥ ४४ ॥  
ये पठन्तीदमाअख्यानं चिरुतोण्डकथाश्रयम् ॥  
तेषामत्यन्तमूर्खाणां बहिष्कारं करोम्यहम् ॥ ४५ ॥  
इत्युक्त्वा करतालानि भेरीघोषपुरः सरम् ॥  
कारयामास वगेन स्वभृत्यैर्बलदर्पितैः ॥ ४६ ॥  
चिरुतोण्डः शङ्करोऽपि श्रुत्वा तद्वचनं परम् ॥  
महाभयेन सङ्क्रान्तौ तिष्ठतुस्तौ तदन्तिके ॥ ४७ ॥  
शिवभक्तौ महात्मानौ मद्गेहं समुपस्थितौ ॥  
सम्पूजनीयौ परमाविति सञ्चिन्त्य चेतसा ॥ ४८ ॥  
मया श्रुतानि वक्यानि जुगुप्सा-करणानि च ॥  
इतः परं कर्त्व्यं निन्दाकरमिदं वचः ॥ ४९ ॥  
अस्ति चेद्युवयोः प्रीतिश्चिरुतोडप्रशंसने ॥  
  
प्। ४८) गच्छतां शीघ्रमुत्थाय चिरुतोण्डान्तिकं युवाम् ॥ ५० ॥  
एवं हलायुधवचः श्रुत्वा तौ लज्जयान्वितौ ॥  
नशक्तावुत्तरं दातुं शिवभक्तावुभावपि ॥ ५१ ॥  
ततः सस्मार देवेशो गौरीं हैमवतीं पराम् ॥  
सङ्गलाम्बां पुरस्कृत्य गौरी गिरिवरात्मजा ॥ ५२ ॥  
ततः शिवान्तिकं तूर्णमाययौ परमेश्वरी ॥  
सङ्गलाम्बाहैमवत्योर्जङ्गमं रूपमीक्ष्य च ॥ ५३ ॥  
हलायुधो नमश्चक्रे मधुपर्कपुरः सरम् ॥  
ततो हलायुधं गौरी प्रोवाच महितंवचः ॥ ५४ ॥  
सरस्वती च लक्ष्मीश्च विधिकेशवयोरुभे ॥  
मुखे च वक्षोदेशे च तिष्ठतो हि हलायुध ॥ ५५ ॥  
पुरुषान्तरगामिन्यौ भवनेष्वखिलेषु च ॥  
हित्वा स्वपुरुषं गौरी न याति पुरुषान्तरम् ॥ ५६ ॥  
तथा पतिव्रता चाहं शिवभक्त हलायुध ॥  
सद्भक्तानामीप्सितार्थं ददासि त्वं महीतले ॥ ५७ ॥  
इति श्रुत्वा च बहुशो याचितुं त्वामहं गता ॥  
अतो मदीप्सितं दत्वा गृहाणाशीर्वचः परम् ॥ ५८ ॥  
इत्युक्त्वा विविधैः स्तोत्रैः सा तुष्टाव हलायुधम् ॥  
शैवश्रियाऽतिसम्पन्नो लिङ्गाङ्गस्थलतत्ववित् ॥  
  
प्। ४९) अनिश्चिलगात्रश्च कीर्तिमांस्त्वं हलायुध ॥ ५९ ॥  
एवं स्तुतिगिरा तुष्टस्तामुवाच हलायुधः ॥  
यद्यत्कामयसे साध्वि तत्तद्दास्यामि तेष्धुना ॥ ६० ॥  
तच्छ्रुत्वा मुदिता साध्वी हलायुधमुवाच तम् ॥  
अहं शिवस्य महिषी चिरुतोण्डवधूरियम् ॥ ६१ ॥  
चिरुतोण्डशिवौ पूर्वं यौ त्वया तु बहिष्कृतौ ॥  
बहिष्कृते प्राणनाथे तद्वधूश्च बहिष्कृता ॥ ६२ ॥  
प्रीतिस्तवावयोः स्याच्चेन्नाथौ मुञ्च बहिष्कृतेः ॥  
श्रुत्वैतत्पार्वतीवाक्यं सन्तुष्टोऽभूद्धलायुधः ॥ ६३ ॥  
तथेत्युक्त्वा ततः श्रीमानभयं च तयोर्ददौ ॥  
नास्ति नास्ति बहिष्कार इत्युवाच हलायुधः ॥ ६४ ॥  
ततो वृषध्वजः शम्भुः पार्वतीप्राणवल्लभः ॥  
गङ्गोत्तुङ्गतरङ्गार्धचन्द्ररेखाविराजितः ॥ ६५ ॥  
हलायुधपुरोभागे प्रादुरासीत्सहोमया ॥  
ततो हलायुधं भक्तं परिष्वज्य स्वबाहुभिः ॥ ६६ ॥  
तत्साहसस्य तद्भक्तेः सन्तुष्टः परमेश्वरः ॥  
तत्पालितैर्नवपुरैर्नानासम्पत्समृद्धिभिः ॥ ६७ ॥  
दिव्यं विमानमारुह्य हलायुधपुरः सरम् ॥  
ऋषिभिर्जनसङ्घैश्च स्तूयमानो महेश्वरः ॥ ६८ ॥  
ययौ काइलासभुवनमनेकप्रमथोज्ज्वलम् ॥  
  
प्। ५०) चिरुतोण्डमनोगर्वनिर्वापणमनीषया ॥ ६९ ॥  
हलायुधं महाभक्तं मुक्तं चक्रे महेश्वरः ॥  
अतो बसवभक्तानां गर्वान्मोक्षो न विद्यते ॥ ७० ॥  
वृत्तम् ॥ माचार्यवागमृतपूरितकर्णरन्ध्रो   
भक्तप्रभावपरिचिन्तनशुद्धभावः ॥  
शान्त्युज्ज्वलद्विनयसंवृतचित्तवृत्तिर्दध्यौ तदीयचरणद्वयमेव सोऽयम् ॥   
७१ ॥  
इति श्रीबादरायणमहर्षिप्रणीते बसवपुराणे स्वरूपग्रन्थे   
स्कन्दागस्त्यसंवादे पञ्चविंशतितमोऽध्याय ह् ॥   
  
  
प्। ५१) षड्विंशोऽध्यायः   
मिरुमिण्डदेवकथा  
  
अगस्त्य उवाच ॥ अत्यन्तगर्वसम्पन्नं बसवेशमनः परम् ॥  
भक्तमाहात्म्यकथनान्माचः संशोध्य यत्नतः ॥ १ ॥  
ततः किमकरोद्ब्रूहि पार्वतीनन्दन प्रभो ॥  
तच्छ्रुत्वा मुनये स्कन्द भक्तकथां पराम् ॥ २ ॥  
स्कन्द उवाच ॥ माचिदेवो महाभक्तो भक्तमाहात्म्यमुत्तमम् ॥  
बसवेशाय महते वक्तुं समुपचक्रमे ॥ ३ ॥  
माचिदेव उवाच ॥ भक्ताग्रगण्यः प्रथितो मिरुमिण्ड इति श्रुतः ॥  
भक्तार्चनसमुद्योगी शिवलिङ्गार्चनोत्सुकः ॥ ४ ॥  
शापानुग्रहशक्तश्च जगद्विख्यातकीर्तिमान् ॥  
नितान्तशीलसम्पन्नो दुष्टनिग्रहणक्षमः ॥ ५ ॥  
अष्टाङ्गयोगतत्त्वज्ञः शिष्टसंरक्षणोद्यतः ॥  
चेगोण्डपुरसंवासी नानासम्पत्समृद्धिमान् ॥ ६ ॥  
शिवरात्रिव्रतं कृत्वा द्वादशाब्दमतन्द्रितः ॥  
ततस्त्रयोदशे वर्षे तिरुवालपुरं ययौ ॥ ७ ॥  
वल्मीकदेवसदने शिवरात्रौ तु जागरम् ॥  
  
प्। ५२) कर्तुं सङ्कल्पयामास भक्तसङ्घैः समावृतः ॥ ८ ॥  
उन्नते गोपुरे रम्ये शृण्वन्भक्तकथाः स्थितः ॥  
तस्मिन्नवसरे रम्ये नम्बी भक्तिमतां वरः ॥ ९ ॥  
परनाच्या च सहितः सुहृद्भिः परिवारितः ॥  
जेगीयमानः पौरैश्च स्तूयमानः कवीश्वरैः ॥ १० ॥  
संस्तूयमानो मुनिभिर्वामदेवपुरोगमैः ॥  
इष्टार्थान् प्रददत्तेषां कविगायकवन्दिनाम् ॥ ११ ॥  
अलङ्कुर्वन् महीकान्तां स्वपादनखकान्तिभिः ॥  
स्वदन्तकान्तिमुक्ताभिर्भूषयन्नष्टदिग्गजान् ॥ १२ ॥  
स्वशरीरप्रभाजालैः स्थगयन्नर्कमण्डलम् ॥  
स्वदृष्टिकुसुमैर्दिव्यैर्लिङ्गं सम्पूजयन्महान् ॥ १३ ॥  
अनेकविटचेष्टाभिः कर्षयन् पुरभामिनीः ॥  
अतिमोहात्समागत्य भक्तानगणयंस्तदा ॥ १४ ॥  
वल्मीकदेवभवनं प्रविवेशातिकामुकः ॥  
शिवं सम्प्रार्थयामास सदा देयं धनं बहु ॥ १५ ॥  
कोऽयं शिवालयं प्राप्तो दृप्तोऽतिविटरूपधृत् ॥  
अगण्य्य महाभक्ताञ्छिवान्तिकमुपाययौ ॥ १६ ॥  
अतिगर्वसमाक्रान्तमविनीतं विटाकृतिम् ॥  
भक्तेषु क्रुध्यमानेषु कथं रक्षेदुमापतिः ॥ १७ ॥  
शिवस्य कोपे सञ्जाते भक्ताः संरक्षणे क्षमाः ॥  
  
प्। ५३) अतश्चैनं हि तरसा निर्यासध्वं तपोधनाः ॥  
इति प्रोवाच भगवान् मिरुमिण्डः सभासदः ॥ १८ ॥  
एतस्मिन्नन्तरे कश्चिच्छिवार्चकतनूभवः ॥  
प्रोवाच विनतो भूत्वा मिरुमिण्डं तपोधनम् ॥ १९ ॥  
साक्षाद्वल्मीकदेवोऽयं स्वयमेवातिवत्सलः ॥  
एतद्भक्त्यातिसन्तुष्टः पुत्रप्रीत्यैव रक्षति ॥ २० ॥  
निष्काणां च सहस्रं तु ददात्यनुदिनं स्वयम् ॥  
वेश्यागारं स्वयं गत्वा देवदेवस्त्रिलोचनः ॥ २१ ॥  
सम्भाष्य च धनं दत्वा गणिकां सन्दधाति वै ॥  
पीठमर्दवदेतस्य कार्याणि कुरुते शिवः ॥ २२ ॥  
विदूषकस्य कृत्यानि कुरुतेऽस्यैव सन्निधौ ॥  
करोति नागरिकवत् सन्धानं सरसोक्तिभिः ॥ २३ ॥  
मिमुक्तैश्च शिवस्तस्मिन् विक्रीत इव वर्तते ॥  
अर्चकेनैवमुक्तस्तु मिरुमिण्डोऽब्रवीद्वचः ॥ २४ ॥  
किं स्वयं नम्बिभक्तोऽसौ शिवोऽयं किमु शङ्करः ॥  
उभयोश्चापि सामर्थ्यं पश्यामि गणसंसदि ॥ २५ ॥  
इत्युक्त्वा प्रमथान्वीक्ष्य मिरुमिण्डोऽप्युवाच तान् ॥  
वयं कुर्मः शिवस्यास्य भक्तस्यापि बहिष्क्रियाम् ॥ २६ ॥  
इत्युक्त्वा ताडयामास घण्टात्यन्तनिस्वनाम् ॥  
ततः शिवोऽपि सहसा नम्बिनं परिगृह्य च ॥ २७ ॥  
  
प्। ५४) साहसित्वं च भक्तानां कथितुं नम्बिने ततः ॥  
आययौ मण्डपं बाह्यं भक्तवेषधरः शिवः ॥ २८ ॥  
वल्मीकदेवोऽप्यत्यन्तं भयकम्पितविग्रहः ॥  
गृहीत्वा नम्बिनं हस्ते क्षुद्रमार्गेण निर्ययौ ॥ २९ ॥  
क्रोशद्वयं ततो गत्वा ददर्शोद्यानमुज्ज्वलम् ॥  
वनं तदित्यविज्ञाय स्थितौ दिग्भ्रमविह्वलौ ॥ ३० ॥  
ग्रामोऽयं किन्न्वयं देशो महारण्यमिदं किमु ॥  
एवं सञ्चिन्त्य बहुधा नानाद्रुमसमाकुलम् ॥ ३१ ॥  
उद्यानवनमेवेति निश्चयामासतुस्ततः ॥  
प्रविश्य तद्वनं रम्यं नानापुष्पमनोरमम् ॥ ३२ ॥  
तिन्त्रिणीचूतपुन्नागवृक्षाकीर्णतटं परम् ॥  
सम्प्रेक्षयामासतुस्तौ भयोद्विग्नस्वमानसौ ॥ ३३ ॥  
हित्वा तदपि कासारं प्रफुल्लकमलोज्ज्वलम् ॥  
तदूर्ध्वं चन्दनतरून् पारिजातमहीरुहान् ॥ ३४ ॥  
क्रमुकाशोकबकुलतातहिन्तालभूरुहान् ॥  
लतागृहान् सुरम्यांश्च सिद्धद्वन्द्वविराजितान् ॥ ३५ ॥  
अतिक्रम्य पुरोभागे नानाशुकपिकोज्ज्वलम् ॥  
मल्लीवल्लीसमाक्रान्तविटपैः परिवारितम् ॥ ३६ ॥  
कल्पवृक्षं महारम्यमतिदूरे ददर्शतुः ॥  
शिवालयभ्रान्तियुक्तचित्तौ शङ्करनम्बिनौ ॥ ३७ ॥  
एतच्छिवालयं किं नु किं वा सिद्धाश्रमो महान् ॥  
  
प्। ५५) एवं विचिन्त्य बहुधा कल्पवृक्षं मनोरमम् ॥ ३८ ॥  
सूक्ष्मदृष्ट्या परामर्श्य निश्च्यं तौ समापतुः ॥  
ततस्तस्थौ तरुच्छायां सम्प्राप्यातिमनोरमाम् ॥ ३९ ॥  
विचित्रपुष्पसङ्कीर्णे सिद्धस्त्रीपरिवारिते ॥  
तत्र सिंहासने रम्ये चोपविष्टोऽभवच्छिवः ॥ ४० ॥  
अतीवनिःश्वसञ्च्छ्रान्तश्चातिभीत इवाकुलः ॥  
नखाग्रैः स्वेदबिन्दूंश्च मन्दं प्रचिक्षिपत् ॥ ४१ ॥  
वस्त्राञ्चलेन दिव्याङ्गं मन्दमान्दोलयंस्तदा ॥  
शिवः सिंअहासने रम्ये चातिश्रान्त्योपतस्थिवान् ॥ ४२ ॥  
उपविष्टं शिवं दृष्ट्वा नम्बी प्रोवाच विस्मितः ॥  
तवैतद्धि भयं किन्नु त्रिलोकाधिपतेः परम् ॥ ४३ ॥  
एवमुक्तस्तु तं भक्तमुवाच परमेश्वरः ॥  
अशेषवेदवेदान्तपुराणैः कल्पसूत्रकैः ॥ ४४ ॥  
प्रत्यक्षादिप्रमाणैश्च कामिकाद्यागमैरपि ॥  
सद्भक्तपरतन्त्रोऽहमिति सञ्ज्ञा ममार्पिता ॥ ४५ ॥  
प्राणोऽहं सर्वभक्तानां भक्तास्ते तनवो मम ॥  
भक्तसेवैव मत्सेवा भक्तस्तोत्रं मम स्तुतिः ॥ ४६ ॥  
मद्भक्तनिन्दा मन्निन्दा सत्यं सत्यं मयोदितम् ॥  
परित्यज्य तु मद्भक्तान् यो मां पूजयते सदा ॥  
तस्य सम्पूजनं नित्यं नैष्फल्यमुपयाति हि ॥ ४७ ॥  
सद्भक्तवत्सलोऽत्यन्तं भक्ताभीस्टप्रदः सदा ॥  
अत्रेतिहासं वक्ष्यामि शृणु नम्बिन् महामते ॥ ४८ ॥  
  
प्। ५६) पुराभूद्दानवः कश्चिद्बाणो नाम महामतिः ॥  
शिवलिङ्गार्चनासक्तः शिवभक्तार्चनोत्सुकः ॥ ४९ ॥  
सहस्रवारं देवस्य पूजनं करवाण्यहम् ॥  
इति सङ्कल्पयामास प्रत्यहं नियमान्वितः ॥ ५० ॥  
ततोऽहं तुष्टहृदयो विस्मितस्तेन कर्मणा ॥  
तस्य बाहुसहस्रं तु दत्तवानस्मि सादरम् ॥ ५१ ॥  
सोऽपि बाहुसहस्रेण मद्दत्तेन दृढव्रतः ॥  
सहस्रवारं मत्पूजामेकदैवाकरोत्सुधीः ॥ ५२ ॥  
शिवेन बाहुसाहस्रं लब्धबान् बाणदानवः ॥  
इति सम्प्रेक्षितुं बाणं भक्ताः सर्वे समागताः ॥ ५३ ॥  
तेषां सम्भाषणासक्तबाणस्यास्य महत्मनः ॥  
मदर्चने प्रसादोपभोजने च निरन्तरम् ॥ ५४ ॥  
प्राकृतानां दृष्टिपातो भवेतेति च शङ्कया ॥  
द्वादेशे स्थितश्चाहं द्वारपालस्वरूपभृत् ॥ ५५ ॥  
एतद्धि सर्वे जानन्ति जनास्त्रैलोक्यवासिनः ॥  
पुनश्चाहं प्रवक्षामि शृणु नम्बिन् तपोधन ॥ ५६ ॥  
करिकाल इतिख्यातो मुदिगोण्डाभिधे पुरे ॥  
महाविभवसम्पन्नः शिवलिङ्गार्चने रतः ॥ ५७ ॥  
कावेरीबन्धनं कर्तुं तस्य धीः सुश्तिराऽभवत् ॥  
पुरौकसो जनाः सर्वे नानाग्रामनिवासिनः ॥ ५८ ॥  
मृत्तिकानयनं कर्तुं नियोगं मृतवान्नृपः ॥  
  
प्। ५७) पिष्टाम्बा नाम तत्रासीच्छिवभक्ता दृढव्रता ॥ ५९ ॥  
मृत्तिकानयनं कर्तुं भूपतिस्तां न्ययोजयत् ॥  
पिष्टाम्बा मृत्तिकाभारमुवाह महदादरात् ॥ ६० ॥  
पुनः शृणु तव श्रीमन्महिताचरितां कथाम् ॥  
कलिकाम इति ख्यातो भक्तोऽभूत् प्राग्धरातले ॥ ६१ ॥  
अहं भृत्यः शिवः स्वामीत्यमुमर्थं विचिन्तयन् ॥  
शिवस्य पादकमले नितान्तं श्रान्तिमेष्यतः ॥ ६२ ॥  
नम्बिनामाऽपरो भक्तो वेश्यागाराण्यनेकशः ॥  
प्रेषयामास देवेशमिति ज्ञात्वा महाशयाः ॥ ६३ ॥  
तिरुवालूरिनगरे तिष्ठन्तो भक्तसत्तमाः ॥  
न वारयन्ति देवेशं न कर्त्व्यमिदं त्विति ॥ ६४ ॥  
न योजयन्ति भृत्यं हि नम्बिनं कार्यकोविदम् ॥  
चुकोप कलिकामाख्यः श्रुत्वैतद्वचनं परम् ॥ ६५ ॥  
प्रतिशुश्राव सक्रोधं सभ्रूभङ्गं महीपतिः ॥  
नम्बिनं ये स्मरन्त्यद्य शिवं तद्दासमेव वा ॥  
तिरुवालुपुरस्थांस्तान् हनिष्याम् न संशयः ॥ ६६ ॥  
तदाऽहं तस्य निकटं गत्वाऽत्यन्तप्रयत्नतः ॥  
सम्प्रार्थ्य कलिकामाख्यं प्रसन्नं कृतवानहम् ॥ ६७ ॥  
तवाभीष्टधनं दातुमृण। प्राक्तनमस्ति किम् ॥  
दृष्ट्वा त्वद्भक्तिमेवाहं ददामि तव काञ्चनम् ॥ ६८ ॥  
  
प्। ५८) करोमि दासभावं च नानाजनविगर्हितम् ॥  
अतो हि मम भक्तेषु नाहङ्कारस्तु युज्यते ॥ ६९ ॥  
त्वत्संसर्गेण सञ्जातो ह्येतत्परिभवो मम ॥  
एवंविधैश्च दृष्टान्तैर्बोधयित्वा च नम्बिनम् ॥ ७० ॥  
श्रुत्वैतद्भक्तमाहात्म्यं नम्बी भक्तिमतां वरः ॥  
प्रणिपत्य शिवं साम्बमुवाच वचनं परम् ॥ ७१ ॥  
आचार्यवर्य देवेश मद्गर्वो नाशितस्त्वया ॥  
धन्योऽस्म्यनुगृहीतोऽहं त्वद्भक्तानुस्मृतेः शिव ॥ ७२ ॥  
इदानीं भक्तनिकटं गत्वाऽहं विनयान्वितः ॥  
स्तुत्वा नत्त्वा च भक्त्यैव दयां तेषां भजामि वै ॥ ७३ ॥  
पश्येदानीं महेशान मच्चरित्रं महेश्वर ॥  
एवमुक्त्वा ततो नम्बी विचिन्वन् भक्तसत्तमान् ॥ ७४ ॥  
नमस्कुर्वन् स्तुवन् स्तोत्रैर्गायन् गीतैः सुशोभनैः ॥  
शिवभक्तमथैकैकं गायन् सप्तस्वरैरपि ॥ ७५ ॥  
मोदयामास भक्तोघान् नम्बीशो विनयान्वितः ॥  
कथामकथयच्छुम्भुस्तदा श्रीपरमेश्वरः ॥ ७६ ॥  
सभयः सत्यसम्पन्नो नम्बी चाकर्ण्य तद्वचः ॥  
गणान् पुरातनान् स्तोतुमारेभे शिवसन्निधौ ॥ ७७ ॥  
	वृत्तम् ॥ नम्बिने शिखरिराजसुतेशो भक्तसन्ततिकथाः कथयित्वाः ॥  
  
प्। ५९) शान्तभावमकरोत् परमेशो भक्तपादकमलार्पितचित्तम् ॥ ७८ ॥  
इत्येवं माचिदेवस्य वाक्यं श्रुत्वा वृषेश्वरः ॥  
भक्तिमाप मदं हित्वा तदग्रे कलशोद्भव ॥ ७९ ॥  
	इति श्रीबादरायणमहर्षिप्रणीते बसवपुराणे परमरहस्ये   
कुमारागस्त्यसंवादे षड्विंशतितमोऽध्याय ह् ॥  
  
  
प्। ६०) अथ सप्तविंशतितमोऽध्यायः  
  
	अगस्त्यः ॥ ततः किमकरोन्नम्बी शिवानुग्रहमाप्तवान् ॥  
एतत्सर्वं समासेन तारकघ्न वदस्व मे ॥ १ ॥  
एवं पृष्टः कुम्भजेन तारकासुरभञ्जनः ॥  
बसवं भोधितुं माचप्रोक्तं पुण्यफलप्रदम् ॥  
नम्बिनश्चरितं श्राव्यं वक्तुं समुपचक्रमे ॥ २ ॥  
स्कन्दः ॥ यथा तुष्टाव नम्बीशश्चिन्ताभारसमाकुलः ॥  
तत्प्रकारं शृणुष्वद्य कथयामि महामुने ॥ ३ ॥  
  
			एणाङ्कदेवकथा  
  
	पूर्वमेणाङ्कनामाऽभूत् शिवभक्तो दृढव्रतः ॥  
स तु सङ्कल्पयामास करुष्येऽहं महेशितुः ॥ ४ ॥  
चन्दनालेपनं शम्भोः सत्कर्तुं चोपचक्रमे ॥  
गन्धं विलेपयामास प्रत्यहं परमेशितुः ॥ ५ ॥  
हृतमासीद्धनं सर्वं चन्दनक्रयणेन हि ॥  
विक्रीतुं चन्दनं चैव धनाभावं विचार्य च ॥ ६ ॥  
चिन्तापरवशो भूत्वा निश्चिकायेदमद्भुतम् ॥  
भक्तिरेव धनं सर्वं धनं किं धनमुच्यते ॥ ७ ॥  
मनसः साहसाभावे नास्ति भक्तिर्दृढापरा ॥  
तत्सत्वे सर्वमस्त्येवेत्येवं निश्चित्य चेतसा ॥ ८ ॥  
  
प्। ६१) स्वतनुं चन्दनं काष्ठं कृत्वा तद्गन्धलेपनम् ॥  
करोम्यहं सदा भक्त्या शूलिनः ॥ ९ ॥  
इति निश्चित्य मनसा विचारमकरोद्यथा ॥  
मद्गात्रोद्भवगन्धश्च न चन्दनसमो भवेत् ॥ १० ॥  
अथवा रक्तसम्मिश्रो भवेद्यदि विवर्णकः ॥  
दुर्गन्धो वा शिवस्यापि मम वैरं तथा भवेत् ॥ ११ ॥  
किमिदानीं विचार्यं मे निश्चित्येति स्थितोऽभवत् ॥  
स्वकूर्परेणोत्थगन्धमाकृप्य परमेशितुः ॥ १२ ॥  
लेपयामास सद्भक्त्या शिवोऽपि परया मुदा ॥  
पुनरावृत्तिरहितं पदं यस्य प्रदापयत् ॥ १३ ॥  
एणाङ्कमूर्तये तस्मै सद्भक्ताय नमो नमः ॥  
  
		कडवलनम्बिकथा   
  
	तथा कडवलनम्बीशः शिवपूजारतः सदा ॥ १४ ॥  
सहस्रदीपिकादानं कुर्वन्नास्ते महेशितुः ॥  
तैलवस्त्राद्यभावेऽपि महोत्साहोऽतिधैर्यवान् ॥ १५ ॥  
स्वतनुं दीपिकां कृत्वा यः कैलासं जगाम हि ॥  
अहर्नित्यं नमस्यामि तस्मै कडवलनम्बिने ॥ १६ ॥  
  
प्। ६२) गुग्गुलकलियारि कथा  
  
	परन्धाम-पुरे रम्ये शिवभक्तातिसङ्कुले ॥  
भक्तः श्रीगुग्गुलकलिः शिवव्रतमहोत्सुकः ॥ १७ ॥  
स्थाणोर्गुग्गुलुधूपानां प्रदाताऽनुदिनं परः ॥  
गुग्गुलोऽस्तु क्रये सर्वं नष्टमासीद्धनं स्वकम् ॥ १८ ॥  
तदानीं नागकन्यानां सङ्गीतरसतत्परः ॥  
नागेश्वरो लिङ्गमूर्तिर्नम्रो वक्रत्वमागतः ॥ १९ ॥  
तद्वक्रत्वप्रशमने धरणीशादयो जनाः ॥  
उपायैस्ते बहुविधैरसमर्था बभूविरे ॥ २० ॥  
एवं राजादयः सर्वे चिन्ताभारसमाकुलाः ॥  
तेषां तु गुग्गुलुकलिर्गत्वा सन्निधिमाहतान् ॥ २१ ॥  
लिङ्गस्य वक्रतामेनां शमयिष्ये न संशयः ॥  
नित्यं च गुग्गुलोर्भारः खारी-परिमितो महान् ॥ २२ ॥  
भवद्भिर्मम दातव्यः पौरैर्नृपतिनाऽथवा ॥  
अङ्गीचक्रुस्तथा पौरा नृपाद्याः शिवसन्निधौ ॥ २३ ॥  
ततस्तु गुग्गुलुकलिः खड्गमादाय सत्वरम् ॥  
शिवस्य सन्निधिं प्राप वस्त्रं छित्वा स्वपाणिना ॥ २४ ॥  
शस्त्रस्य पार्श्वयोर्वस्त्रं बद्ध्वाऽसौ दृढनिश्चयः ॥  
तच्छस्त्रस्यानुसन्धानं स्वकण्ठस्य शिवस्य च ॥ २५ ॥  
कृत्वा प्राणांस्ततस्त्यक्तुं समुद्युक्तोऽभवत्तदा ॥  
  
प्। ६३) ऋजु तामगमच्छीघ्रं लिङ्गं नागेशसञ्ज्ञकम् ॥ २६ ॥  
एवं कृत्वा तु यः प्राप कलासपदमुत्तमम् ॥  
प्रत्यहं तस्य भक्तस्य चरणौ प्रणमाम्यहम् ॥ २७ ॥  
  
			अरुवालुकथा  
  
	अरुवालुः पुरा कश्चिच्छिवभक्तो महीपतिः ॥  
शाल्यन्नमेवानुदिनं ददामीति व्रते रतः ॥ २८ ॥  
एतद्व्रतरतस्यास्य विनष्टं सकलं धनम् ॥  
ततो लवित्रपाणिः सन् चचार सकलां महीम् ॥ २९ ॥  
तत्र कर्षकसस्यानि छित्वाऽसौ नियतव्रतः ॥  
तान्यादाय व्रतं स्वीयं कुर्वन्नास महीतले ॥ ३० ॥  
व्रीहीनलन्ध्वा पञ्चाहमुपवासांश्च्कार सः ॥  
कथञ्चित्प्राप व्रीहींश्च सम्भ्रमादागतश्च वै ॥ ३१ ॥  
एकदा व्रतिनस्तस्य व्रीहयः पतिता भुवि ॥  
पतिता विविशुर्निम्नं व्रीहयो वटमुज्ज्वलम् ॥ ३२ ॥  
गतेषु व्रीहिषु ततो व्रतलोपभयाकुलः ।  
लवित्रेण गलं स्वीयं छेत्तुं समुपचक्रमे ॥ ३३ ॥  
ततो यस्य प्रसन्नोऽभूत्साम्बश्चन्द्रार्धशेखरः ॥  
अगम्यं ब्रह्मविष्ण्वाद्यैः कैलासाख्यं पदं ददौ ॥ ३४ ॥  
तस्मै नित्यं नमस्यामि सद्भक्ताय महात्मने ॥  
  
प्। ६४) अतिभक्तकथा  
  
जलमध्ये निपतितं प्रथमं मत्स्यमुत्तमम् ॥ ३६ ॥  
शिवार्पणधिया सोऽयमुत्सृज्यान्यान्मनोहरान् ॥  
मत्स्यानाकर्षयामास शतशोऽथ सहस्रशः ॥ ३७ ॥  
विक्रीय तद्धनं सर्वं जङ्गमानां न्यवेदयत् ॥  
तस्यैकदा जालमध्ये स्वर्णमत्स्यं पपात वै ॥ ३८ ॥  
तमादौ पतितं मत्स्यं शिवायैव न्यवेदयत् ॥   
पुनश्चिक्षेप कासारे जालमत्यन्तशोभनम् ॥ ३९ ॥  
सौवर्णमत्स्य एवायं पपातातिमनोहरः ॥  
समर्पितः शिवायेति मुमुचे धीवराग्रणीः ॥ ४० ॥  
एकस्तदतिरिक्तोऽपि न पपात यदृच्छया ॥  
एवं पञ्चसु यातेषु दिवसेषु महामतिः ॥ ४१ ॥  
चिन्ताभारसमाक्रान्तो जङ्गमार्चनलोपतः ॥  
ततः सरोवरं चान्यं ययौ धीवरसत्तमः ॥ ४२ ॥  
स एव मत्स्यः पतितो वागुरायां शिवेच्छया ॥  
पूर्वं शिवार्पितं ज्ञात्वा मुमुचे मत्स्य-सत्तमम् ॥ ४३ ॥  
मत्स्यं तदतिरिक्तं च नाविशद्वागुरान्तरे ॥  
दिनेष्वेवं प्रयातेषु धीवरो भक्तसत्तमः ॥ ४४ ॥  
पुनश्च स्वगृहं प्राप्य सोऽयं रात्रिं व्यपोह्यताम् ॥  
  
प्। ६५) ततः प्रातः समुत्थाय ययौ चान्यं सरोवरम् ॥ ४५ ॥  
तत्र प्रसारयामास जालं स्वकरसंस्थितम् ॥  
स एव मत्स्य आयातो यः पूर्वेद्युः समीक्षितः ॥ ४६ ॥  
तमण्डजं ततो हित्वा धैर्यवान् भक्तसत्तमः ॥  
तदा सङ्कल्पयामास मन्दं मन्दं च निःश्वसन् ॥ ४७ ॥  
अस्मिन् दिने वागुरायां झषास्तु न विशन्ति चेत् ॥  
त्यक्षाम्यहमसून् स्वीयान्नात्र कार्या विचारणा ॥ ४८ ॥  
एवं निश्चित्य कासारे स्वीयां चिक्षेप वागुराम् ॥  
भालनेत्रश्चन्द्रचूडः प्रादुर्भूतो ऽभवच्छिवः ॥ ४९ ॥  
दिव्यं स्थानं ततो यस्मै ददौ सर्वेश्वरः स्वयम् ॥  
तस्य भक्तस्य भृत्योऽहं मनोवाक्कायकर्मभिः ॥ ५० ॥  
  
			॥ एणाधिनाथकथा ॥  
  
	एणाधिनाथो लीलाख्यपुरे प्रभुरजायत ॥  
भूतिरुद्राक्षसहिताः शैवा एव न संशयः ॥ ५१ ॥  
इति निश्चित्य मनसा शैवद्रोहपराङ्मुखः ॥  
शशास सकलां पृथ्वीं क्रोधलोभविवर्जितः ॥ ५२ ॥  
कदाचिच्छत्रवः सर्वे सम्भूय बलदर्पिताः ॥  
निरुध्यैतत्पुरं सर्वं तस्थिरे स्वबलैर्वृताः ॥ ५३ ॥  
एणाधिनाथः सङ्क्रुध्य स्वबलैर्योद्धुमाययौ ॥  
ततः समभवद्युद्धं सङ्कुलं रोमहर्षणम् ॥ ५४ ॥  
  
प्। ६६) तस्य प्रयुध्यमानस्य नानाऽऽयुधसमन्वितः ॥  
विभूतिरुद्राक्षधरो भटः कोऽपि पुरोगतः ॥ ५५ ॥  
तं दृष्ट्वा नृपतिः श्रीमान् खड्गमुत्सृज्य सत्वरम् ॥  
पपात पादयोस्तस्य भक्तिभावविनम्रधीः ॥ ५६ ॥  
स्वपुरः प्रणतं भूपं ख्ड्गेन हतवान् भटः ॥  
करवालः प्रभोः कण्ठे पुष्पमालाऽभवत्तदा ॥ ५७ ॥  
ततः प्रसन्नो भगवान् धूर्जटिर्नीललोहितः ॥  
यस्य मोक्डं ददौ शीघ्रं तस्मै नित्यं नमाम्यहम् ॥ ५८ ॥  
						  
   ॥ चेदिराजकथा ॥  
  
	चेदिदेशाधिपः श्रीमान् महासत्यः प्रतापवान् ॥  
अर्चयन् शिवभक्तौघान् प्रार्थ्यमानेष्टवस्तुभिः ॥ ५९ ॥  
उवास स्वपुरे रम्ये हत्वा शत्रून् रणावृतान् ॥  
निर्जिताः शत्रवः सर्वे कपटोपायकोविदाः ॥ ६० ॥  
भृत्यान् कृत्रिमलिङ्गाङ्गान् प्रेषयामासुरादरात् ॥  
तान् दृष्ट्वा स महीपालः प्रणनामातिसत्वरम् ॥ ६१ ॥  
ततः कृत्रिमलिङ्गाङ्गास्ते नृप भक्तपुङ्गवम् ॥  
खड्गमुद्यम्य हस्तैस्तं हन्तुं चक्रुश्च शेमुषीम् ॥ ६२ ॥  
ततो निवृत्तरोषः सन् राजाऽयं सत्यभावनः ॥  
  
प्। ६७) दध्यौ स्वगुरुरूपेण ते जाता लिङ्गधारिणः ॥ ६३ ॥  
यस्येश्वरः प्रसन्नोऽभूत्तस्मै नित्यं नमो नमः ॥  
  
		     ॥ करयूरचौडार्यकथा ॥  
  
	करयूर्यन्वये जातश्चौडनामा नृपोत्तमः ॥ ६४ ॥  
तस्यासन् पृथिवीपालाः शत्रवो बलदर्पिताः ॥  
तान् हन्तुं प्रेषयामास सङ्ख्यातीतं बलं स्वकम् ॥ ६५ ॥  
तेन दिन्नानि शत्रूणामानीतानि शिरांसि च ॥  
तानि पश्यंश्च तन्मध्ये ददर्श सजटं शिरः ॥ ६६ ॥  
तत् दृष्ट्वा शोकसन्तप्तश्छित्वा स्वस्यशिरः परम् ॥  
तन्मस्तकस्योर्ध्वभागे स्थापयामास भूपतिः ॥ ६७ ॥  
एतत्क्रियातिसन्तुष्टो यस्य मोक्षं ददौ शिवः ॥  
तस्य पादाब्जयुगलं नम्स्याम्यतिभक्तितः ॥ ६८ ॥  
  
		॥ कलियम्बकथा ॥  
  
	कलियम्ब इति ख्यातो दृढलिङ्गार्चनोत्सुकः ॥  
तस्यासीद्दासिकापुत्रो हित्वा कार्याणि केवलम् ॥ ६९ ॥  
स्वैरं चचार निर्भीतो दासः क्रीडा-परायणः ॥  
  
प्। ६८) तस्मिश्चुकोप राजाऽयं नुध्वैतद्दासिकासुतः ॥ ७० ॥  
लिङ्गधार्यभवद्धीमान् गुरुं प्राप्यातिभीतितः ॥  
तस्याङ्घ्रिकमलद्वन्द्वं प्रणनाम स्वयं नृपः ॥ ७१ ॥  
पादाभिषेचनं कर्तुं भार्यामाहूय भूपतिः ॥  
जलमानय सुश्रोणि सुवर्णकलशेन हि ॥ ७२ ॥  
साऽपि तद्वचनं श्रुत्वा दासीपुत्रो ह्ययं नृप ॥  
पादप्रक्षालनं कर्तुं नोत्सहे सर्वथा प्रभो ॥ ७३ ॥  
एतद्वचनमाकर्ण्य राजा कोपसमन्वितः ॥  
करौ तस्याः प्रचिच्छेद प्रादुर्भूतस्ततः शिवः ॥ ७४ ॥  
पुनरावृत्तिरहितं यस्य स्वीयं पदं ददौ ॥  
तस्य दासानुदासोऽहं मनोवाक्कायकर्मभिः ॥ ७५ ॥  
  
		॥ इरुवदाण्डारिकथा ॥  
  
	इर्वदाण्डारिभक्तस्य जङ्गमाचरितस्य च ॥  
गृहमागत्य देवेशो भक्तवेषधरः शिवः ॥ ७६ ॥  
कन्थां स्वकीयं पात्रं कौपीनं च महत्तरम् ॥  
गृहे संस्थाप्य तत्सर्वं ततः स्वैरं विनिर्ययौ ॥ ७७ ॥  
कन्थादिकं ततः सद्यस्तिरोधानं चकार सः ॥  
ततस्तु पुनरागत्य कदाचित्त्रिपुरान्तकः ॥ ७८ ॥  
त्वदन्तिकं न्यस्तधनं देयमित्यब्रवीच्छिवः ॥  
  
प्। ६९) ततोऽन्विष्य च वै भक्तौ नापश्यद्धनमस्य हि ॥ ७९ ॥  
स्वामिंस्त्वद्दत्तवस्तूनि न सन्त्यत्र गृहे मम ॥  
तत्तुल्यानि च वस्तूनि दास्येऽहं भवतोऽधुना ॥ ८० ॥  
ततः प्रोवाच भगवान् भक्तं तं वृषभध्वजः ॥  
तादृक्कन्थादिकं चास्ति सङ्गृहीतं मदन्तिके ॥ ८१ ॥  
एतत्तुल्यं धनं देहि तद्गतं चेन्महामते ॥  
इत्युक्त इर्वदाण्डारिस्तथैवास्त्विति चाब्रवीत् ॥ ८२ ॥  
तुलादण्डे स्ववस्तूनि निक्षिप्य शिवभक्तराट् ॥  
चिक्षेप यद्भक्तकन्थामुख्यवस्तुत्रयं परम् ॥ ८३ ॥  
भक्तवस्तुत्रयसमं न बभूवाखिलं धनम् ॥  
उपविष्टस्तुलापात्रे स्वयमेवाविशङ्कितः ॥ ८४ ॥  
ततोऽष्टमूर्तिर्भगवान् प्रादुर्भूतः कृपार्द्रधीः ॥  
यस्य मुक्तिं ददौ तूर्णं तस्मै नित्यं नमाम्यहम् ॥ ८५ ॥  
  
		॥ दङ्गुलिमारकथा ॥  
  
	भक्तो दङ्गुलिमाराख्यो भक्ताराधनतत्परः ॥  
तद्गृहं समनुप्राप्तो निशीथे वृष्टिसङ्कुले ॥ ८६ ॥  
त्रिलोचनो जगन्नाथो भक्तवेषधरः शिवः ॥  
वर्षधाराप्लुतं भक्तं दृष्ट्वा दङ्गुलिमारकः ॥ ८७ ॥  
विस्रस्य स्वगृहं तूर्णमदहच्छैत्यनुत्तये ॥  
  
प्। ७०) अतीतशीतभारः सन् ययाचेऽन्नं तमीश्वरः ॥ ८८ ॥  
पूर्वस्मिन् दिवसे यानि शालिबीजान्यवाकिरन् ॥  
सत्वरं तानि सङ्गृह्य जलैः क्षालनमाचरत् ॥ ८९ ॥  
अग्नौ सन्तापयामास कृत्वा तन्दुलसञ्चयम् ॥  
ततस्तस्मै ददौ चान्नं क्षुधिताय महात्मने ॥ ९० ॥  
ततो यस्य प्रसन्नोऽभूच्छिवः सत्यादिलक्षणः ॥  
तस्य दङ्गुलिमारस्य चरणौ प्रणमाम्यहम् ॥ ९१ ॥  
  
		॥ गणपालकथा ॥  
  
	शिवभक्तः पुरा कश्चिद्गणपालो महीपतिः ॥  
स्वपुरस्थाञ्जनान् सर्वान् प्राहेदं वचनं परम् ॥ ९२ ॥  
युष्माभिश्च जनैः सर्वैः कर्त्व्यं लिङ्गधारणम् ॥  
नोचेद्यूयं मम पुरान्निष्क्रामध्वं पुरौकसः ॥ ९३ ॥  
इति सम्बोधिता राज्ञा प्रोचुस्तत्पुरवासिनः ॥  
वैदिकैर्विधिभिर्लिङ्गधारणं विहितं नहि ॥ ९४ ॥  
इति तैः प्रोच्यमानस्तु राजा वचनमब्रवीत् ॥  
लिङ्गधारणमाख्यातं वीरशैवस्य निश्चयात् ॥ ९५ ॥  
ब्रह्मेति लिङ्गमाख्यातं ब्रह्मणस्पतिरीश्वरः ॥  
पवित्रं तद्धि विख्यातं तत्सम्पर्कात्तनुः शुचिः ॥ ९६ ॥  
ऋगित्याह पवित्रं ते विततं ब्रह्मणस्पते ॥  
  
प्। ७१) तस्मात्पवित्रं तल्लिङ्गं धार्यं शैवमनामयम् ॥ ९७ ॥  
अतप्ततनुरज्ञो वै आमः संस्कारवर्जितः ॥  
दीक्षयारहितः साक्षान्नाप्नुयाल्लिङ्गमुत्तमम् ॥ ९८ ॥  
अघोरेरापापकाशीति या ते रुद्र शिवा तनूः ॥  
यजुषा गीयते यस्मात् तस्माच्छैवोऽघवर्जितः ॥ ९९ ॥  
यजुर्वेदे पु नः प्राह विभिन्ने षडशीतिधा ॥  
तैत्तिरीयाख्यशाखायां ग्रन्थे चारण्यकाण्डके ॥ १०० ॥  
नारायणाख्यसम्प्रश्ने सर्वलिङ्गमिति श्रुतिः ॥  
शिवं प्रस्तुत्य निधनपतये च नमः पुरः ॥ १०१ ॥  
इत्यादि शैवलिङ्गस्य धारणं विदधाति हि ॥  
सर्वस्य जीववर्गस्य निधनस्य पतिः शिवः ॥ १०२ ॥  
जगज्जन्मादिकर्तृत्वमेतेन प्रतिपाद्यते ॥  
पतन्ति निधने ये तु ब्रह्माद्याः प्राणिनः परे ॥ १०३ ॥  
अन्तर्यामितया तेषां तदन्तिक इतीरितः ॥  
सर्वान्तर्यामिभावेन सर्वसंहरणेन वा ॥ १०४ ॥  
वेदान्तवेद्यं ब्रह्मैव लिङ्गमित्यभिधीयते ॥  
ब्रह्माण्डोपरि संस्थित्या चोर्ध्वलिङ्गमिति श्रुतिः ॥ १०५ ॥  
तदेव भावनागम्यं परमं लिङ्गमुच्यते ॥  
  
प्। ७२) तदेवभावलिङ्गं स्यात् सर्वतत्त्वैककारणम् ॥ १०६ ॥  
पञ्चाशत्स्वपि वर्णेषु षडक्षरमनौ स्थितः ॥  
इन्धना इति विज्ञेया नकाराद्याश्च वर्णकाः ॥ १०७ ॥  
नमः पीठमिति प्रोक्तं शिकारो मध्यमीरितम् ॥  
वाकारो गोमुखं वृत्तं यकारो गोलकं स्मृतम् ॥ १०८ ॥  
ओङ्कारं लिङ्गमाख्यातं लिङ्गं षड्वर्णकल्पितम् ॥  
सुवर्णलिङ्गमित्युक्तमिष्टलिङ्गं महात्मभिः ॥ १०९ ॥  
तप्तकाञ्चनसङ्काशे मणिपूरे महत्तरे ॥  
अवस्थितं प्राणलिङ्गं काञ्चनाद्रिसमप्रभम् ॥ ११० ॥  
हिरण्यलिङ्गन्त्युक्तं शैवशास्त्रार्थकोविदैः ॥  
क्षितिमूर्तिधरः शम्भुः सर्व इत्यभिधीयते ॥ १११ ॥  
नकारवाच्यं सर्वेशं शर्वलिङ्गं वदन्ति हि ॥  
जलमूर्तिधरो देवो भव इत्यभिधीयते ॥ ११२ ॥  
मकारवाच्यं यल्लिङ्गं भवलिङ्गं तदुच्यते ॥  
शिवलिङ्गं महाधाम तेजस्तत्वनियामकम् ॥ ११३ ॥  
शिवलिङ्गमिति ख्यातं मुनिभिस्तत्त्ववादिभिः ॥  
संहाररुद्र एवासौ ज्वल इत्यभिधीयते ॥ ११४ ॥  
वायव्यलिङ्गमेवैतज्ज्वललिङ्गमिति स्मृतम् ॥  
चिदाकाशस्थितत्वेन शिवो इति स्मृतः ॥ ११५ ॥  
लिङ्गरूपधरः सोऽयं दिव्यलिङ्गमितीरितः ॥  
अन्तःकरणसंयुक्त आत्माऽयं शिव ईरितः ॥ ११६ ॥  
  
प्। ७३) स एव लिङ्गरूपत्वादात्मलिङ्गमिति स्मृतः ॥  
नकारवाच्यं परमं यल्लिङ्गं पार्थिवं परम् ॥ ११७ ॥  
आचारलिङ्गमित्युक्तं शैवगमविशारदैः ॥  
भवाख्यलिङ्गं तत्वज्ञा गुरुलिङ्गं वदन्ति हि ॥ ११८ ॥  
यल्लिङ्गं तैजसं प्रोक्तं शिवलिङ्गं तदुच्यते ॥  
उग्राख्यलिङ्गं वायव्यं चरलिङ्गमितीर्यते ॥ ११९ ॥  
प्रसादलिङ्गमित्युक्तं दिव्यलिङ्गं यदुच्यते ॥  
महालिङ्गमिति प्रोक्तमात्मलिङ्गं महत्तरम् ॥ १२० ॥  
श्रुत्वैतद्दशलिङ्गानां धारणं तु विधीयते ॥  
लिङ्गानां दशकं चैतत्सूर्यमण्डलवर्तिनः ॥ १२१ ॥  
उमया सहितस्यैव शिवस्य परमात्मनः ॥  
सर्वलिङ्गन्तिख्यातं शैवशास्त्रविशारदैः ॥ १२२ ॥  
तद्धि स्थापयतीत्युक्तौ स्थापनं हि विधीयते ॥  
वाच्यवाचकरूपेण द्विधा मन्त्रः प्रकीर्तितः ॥ १२३ ॥  
वाचको वर्णरूपः स्याद्वाच्यश्च परमः शिवः ॥  
शिवस्य लिङ्गरूपत्वं ज्ञेयं प्रकरणेन हि ॥ १२४ ॥  
पाणौ तु मन्त्रमित्युक्तं हस्ताधिकरणं स्मृतम् ॥  
तस्य पाणिपदं प्रोक्तमन्यस्थानोपलक्षकम् ॥ १२५ ॥  
उत्तमाङ्गं गलश्चैव भुजमध्यमुरस्थलम् ॥  
  
प्। ७४) लिङ्गधारणयोग्यानि स्थलानि विविधानि हि ॥ १२६ ॥  
पवित्रपदसामर्थ्याद्धारणं सार्वकालिकम् ॥  
पुरीषोत्सर्जने मूत्रविसर्गे देहलिङ्गयोः ॥ १२७ ॥  
सम्बधेऽपि च लिङ्गस्य पावित्र्यं नैव हन्यते ॥  
यज्ञोपवीतं परमं पवित्रमिति वाक्यवत् ॥ १२८ ॥  
पवित्रपदसामर्थ्यादुपवीतमिवामलम् ॥  
न जहाति स्वपावित्र्यं लिङ्गं चैतत्तथैव हि ॥ १२९ ॥  
एवमादिप्रमाणानि पुनस्तत्पुरवासिनाम् ॥  
उपदिश्य ततस्तेषां चक्रे लिङ्गस्य धारणम् ॥ १३० ॥  
भविसन्दर्शनालापपराङ्मुखनृपान्तिकम् ॥  
शूद्रवेषधरः शम्भुरागतो वृषभध्वजः ॥ १३१ ॥  
दौवारिकैः स्ववचनं प्रेषयामास भूपतेः ॥  
अहं शूद्रवरः कश्चित्त्वद्राज्ये कर्षकः स्मृतः ॥ १३२ ॥  
तवाधिकारि पुरुषा मामद्यैवं बभाषिरे ॥  
आनेतव्यं धनं शूद्र पूर्वस्मादधिकं परम् ॥ १३३ ॥  
एतत्ते कथितुं सर्वं त्वदन्तिकमुपागतः ॥  
दौवारिकः समागम्य राज्ञे सर्वं न्यवेदयत् ॥ १३४ ॥  
तत आगत्य शुद्राय नृपवाक्यं न्यवेदयत् ॥  
लिङ्गधारणहीनस्त्वं लिङ्गधारी भवाधुना ॥ १३५ ॥  
तव प्रयोजनं सर्वं करोम्यद्य न संशयः ॥  
शूद्रः प्रोवाच तच्छ्रुत्वा नृपदौवारिकाय च ॥ १३६ ॥  
  
प्। ७५) कुलवृद्धैरस्मदीयैर्न कृतं लिङ्गधारणम् ॥  
अतोऽहं न भविष्यामीत्येवं राज्ञे न्यवेदयत् ॥ १३७ ॥  
राजाऽपि परमक्रुद्धो हन्तुं तं समुपागमत् ॥  
ततः शिवः प्रादुरभूच्छूलपाणिः पिनाकधृत् ॥ १३८ ॥  
वरं वरय भूपाल प्रितोऽहं भवतोऽधुना ॥  
ततो राजा शिवं प्राह प्रीतिश्चेन्मयि शङ्कर ॥ १३९ ॥  
अङ्गीकुरुष्व सद्भक्त्या लिङ्गधारणमुत्तमम् ॥  
तदा तद्दत्तलिङ्गं च स्फटिकं धृतवा शिवः ॥ १४० ॥  
दोर्भ्यामलिङ्ग्य तं भक्तं निन्ये कैलासमीश्वरः ॥  
ददौ निरामयो देवः शैवं पदमनामयम् ॥ १४१ ॥  
गणपालस्य तस्याहं नमामि चरणाम्बुजे ॥  
  
                        गुण्डार्यकथा  
  
             अप्पाभिधे पुरे रम्ये कुम्भकारकुलोद्भवः ॥ १४२ ॥  
गुण्डनामाऽभवच्छ्रीमान् शिवभक्तो जितेन्द्रियः ॥  
स कदाचिन्नीलकण्ठं दृष्ट्वा लिङ्गं मनोहरम् ॥ १४३ ॥  
निश्चक्राम ततो रात्रावागन्तुं स्वगृहं प्रति ॥  
तस्यैवागम्यमानस्य भक्तस्योपरि मोहतः ॥ १४४ ॥  
प्रक्षाल्यामत्रपात्रं तु वेश्या चिक्षेप तज्जलम् ॥  
  
प्। ७६) तज्जलेनाप्लुतो गुण्डः शिवेत्युच्चैरुवाचह ॥ १४५ ॥  
आक्रोशवाक्यं सा श्रुत्वा वेश्या भीतिसमाकुला ॥  
स्वगृहात्तूर्णमागत्य नत्वा सम्प्रार्थ्य यत्नतः ॥ १४६ ॥  
निनाय स्वगृहं गुण्डं स्नापयित्वा जलैः शुभैः ॥  
नानापरिमलोपेतं चन्दनं विलिलेप सा ॥ १४७ ॥  
देइव्यान्यपि च वस्तूनि ददावत्यन्तभक्तितः ॥  
गुण्डस्तदा ययौ तूर्णं मुदितः स्वस्य मन्दिरम् ॥ १४८ ॥  
तद्भार्या गन्धलिप्तान्तं दृष्ट्वा प्राह वरानना ॥  
त्वं गतोऽसि च वेश्याया गृहं रन्तुं तया सह ॥ १४९ ॥  
मदङ्गं मा स्पृशारेऽद्य रम्यम् स्पृशति चेद्भवान् ॥  
नीलकण्ठपदद्रोही भविष्यति न संशयः ॥ १५० ॥  
एवमुक्तस्तया साध्व्या गुण्डोऽपि दृढनिश्चयः ॥  
पञ्चोत्तराशीतिसमा नास्पृशद्वरवर्णिनीम् ॥ १५१ ॥  
अथैकदा समागत्य भक्तवेषधरः शिवः ॥  
विचित्ररत्नखचितं धृत्वा पात्रं सकाञ्चनम् ॥ १५२ ॥  
कुम्भकार त्वया पात्रं रक्षणीयं महोज्ज्वलम् ॥  
आगत्याहं पुनरिदं गृहीष्यामि मनोहरम् ॥ १५३ ॥  
इत्युक्त्वा स्वर्णपात्रं तद्दत्वा स्वैरः ययौ शोवः ॥  
गत्वा समागत्य ययचे परमेश्वरः ॥  
  
प्। ७७) पात्राभावं समुद्विक्ष्य गृही गुण्डोऽतिभक्तिमान् ॥ १५५ ॥  
शोकार्तेनैव मनसा निर्विण्णः सन् स्थितः पुरः ॥  
वर्तमानं पुरोभागे गुण्डं प्राह महेश्वरः ॥ १५६ ॥  
मत्पात्रं चोरमार्गेण हृतं गुण्ड त्वयाऽधुना ॥  
मत्पात्रस्थापहरणे युवामेव हि तस्करौ ॥ १५७ ॥  
युवां जले मज्जयामि जलात्पूर्वं य उत्थितः ॥  
स एव तस्करो ज्ञेयो मत्पात्रहरणोद्यतः ॥ १५८ ॥  
प्रवेष्ट्व्यं जलं तूर्णमित्युक्त्वा तौच दम्पती ॥  
स्नातौ दिव्याम्बरधरौ युवानौ रूपसंयुतौ ॥ १५९ ॥  
ततः शिवः प्रादुरभूदिन्दुखण्डशिखामणिः ॥  
उवाच दम्पती तौ तु परमः करुणार्द्रधीः ॥ १६० ॥  
पञ्चोत्तराशीतिसमा भुक्त्वा भोओगान् यथोप्सितम् ॥  
कैलासं मत्पुरं दिव्यं परमं प्राप्नुतं ततः ॥  
इत्युक्त्वा ऽन्तर्दधे तूर्णं शिवः सच्चिन्मयाकृतिः ॥ १६१ ॥  
यः शिवानुग्रहाल्लेभे कारुण्यमतिसुन्दरम् ॥  
तस्य पादाम्बुजद्वन्द्वं नमस्याम्यतिभक्तितः ॥ १६२ ॥  
  
                                  पूसल नैनारुकथा   
  
            पुरा विक्रमचोडाख्यो राजा चक्रे शिवालयम् ॥  
सौवर्णं तं निरीक्ष्याशु पूसलान्वयजो महान् ॥ १६३ ॥  
नयनारुः स्वयं चक्रे मानसे कनकालयम् ॥  
  
प्। ७८) स्वयमेवाभवत्तूर्णं शिवालयमनुत्तमम् ॥ १६४ ॥  
तत्र सम्पूज्य सर्वेशं यः कैलासपदं ययौ ॥  
प्रणमामि च तं भक्त्या मोक्डलक्ष्मीसमृद्धये ॥ १६५ ॥  
सन्त्यज्य सकलाअं राज्यं यो वैराग्यपदं गतः ॥  
तस्याहं तिरुपालस्य संस्मरामि पदद्वयम् ॥ १६६ ॥  
पूर्वमाराध्य देवेशं यो मोक्षं सहसाऽगमत् ॥  
चिरुतोण्डस्य तस्याहं दासभावं करोम्यहम् ॥ १६७ ॥  
पुरातनानां भक्तानां नवीनानां तथैव च ॥  
ये समाराध्य देवेशं गमिष्यन्ति कृतार्थताम् ॥  
तद्भृत्यानां च भृत्योऽहं मनोवाक्कायकर्मभिः ॥ १६८ ॥  
नम्ब्येवं शिवभक्तानां माहात्म्यघटितानि हि ॥  
सङ्ख्यातीतानि गेयानि गायन्नत्यन्तभक्तितः ॥ १६९ ॥  
मिरुमिण्डादिभक्तानां समीपं स्वयमाययौ ॥  
तत्पृष्ठदेशमाश्रित्य । महेशोऽपि समाययौ ॥ १७० ॥  
अभयप्रार्थनासक्तं गृहीत्वा नम्बिनं ततः ॥  
आगच्छन्तं महादेवं प्रणेमुर्भक्तपुङ्गवाः ॥ १७१ ॥  
म्रुमिण्डमुखान् भक्तान् शिवश्चन्द्रार्धशेखरः ॥  
कैलासवासिनश्चक्रे स्थितो नम्ब्यवनीतले ॥ १७२ ॥  
अतो गर्वान्धचित्तानां क्व भक्तिर्बसवेश्वर ॥  
दाता भोक्ता शिवः कर्ता त्रातेति स्वयमेव हि ॥ १७३ ॥  
भक्तानां भक्तियुक्तानां भक्तिरेव सनातनी ॥  
  
प्। ७९) सैव सिद्धिप्रदा नित्यमिमामङ्गीकुरु स्वयम् ॥ १७४ ॥  
वृत्तम् ॥ इति बसवकुमारं बोधयित्वा तु माचो विनयकलितचित्तो   
चिश्वनाथङ्घ्रिभक्तः ॥  
विविधमणिसमूहं भक्तसङ्घाय दत्वा नृपतिमुखजनौघान्   
प्रेषयामास पश्चात् ॥ १७५ ॥  
मिरुमिण्डकथां भक्त्या श्रुण्वतां विमलात्मनाम् ॥  
साम्बः सायुज्यपदवीं ददाति भुवि कुम्भज ॥ १७६ ॥  
            इति श्रीबादरायणमहर्षिप्रणीते बसवपुराणे स्वरूपगर्न्थे   
परमरहस्ये स्कन्दागस्त्यसंवादे मिरुमिण्डचरितं नाम   
सप्तविंशोऽध्यायः ॥  
  
प्। ८०) अथाष्टाविंशोऽध्यायः  
किन्नरब्रह्मदेवकथा  
  
	अगस्त्यः ॥ भक्तमाहात्म्यकथया सन्तुष्टोऽहं षडनन ॥  
भक्तानामेव माहात्म्यं पूनर्ब्रूहि शिवात्मज ॥ १ ॥  
पृच्छतस्तस्य सेनानीः शिवलिङ्गाङ्गसङ्गिनाम् ॥  
शिवात्मनां च भक्तानां माहात्म्यं प्राह हर्षितः ॥ २ ॥  
कुमारः ॥ भूलोके समभूद्भक्तः मिन्नरब्रह्मसञ्ज्ञकः ॥  
लिङ्गांस्थलतत्वज्ञः शैवाचारपरायणः ॥ ३ ॥  
सर्वेषां शिवभक्तानां दानकर्म करोति सः ॥  
व्यापारैर्बहुभिः सर्वैरर्जितं धनसञ्चयम् ॥ ४ ॥  
प्रदत्वा शिवभक्तेश्यो निर्धनः सन् व्यतिष्ठत ॥  
वीणामादाय तदनु जगौ गीतान्यनेकशः ॥ ५ ॥  
तस्य नादानुरागेण प्रीतोऽभूत्परमेश्वरः ॥  
ददावनुदिनं द्रव्यं यावद्भक्तार्चनक्षमम् ॥ ६ ॥  
धनेन शिवभक्तेन चक्रे लिङ्गार्चनं सदा ॥  
भक्तौघैश्च समाकर्ण्य बसवेशयशः परम् ॥ ७ ॥  
ययौ तं द्रष्टुकामः सन् किन्नरब्रह्मभक्तराट् ॥  
  
प्। ८१) बसवः सङ्गमेशानं दृष्ट्वैनं भक्तसत्तमम् ॥ ८ ॥  
प्रत्युद्गम्य स्वयं नत्वा पूजयामास भक्तितः ॥  
पादोदकप्रसादाभ्यां सन्तुष्टः प्रत्यहं स्थितः ॥ ९ ॥  
ततः सन्तुष्टहृदयः किन्नरब्रह्मभक्तराट् ॥  
त्रिपुरान्तकदेवस्य संस्थितो गोपुरान्तरे ॥ १० ॥  
ततो विटवरः कश्चिन्मेषं पाशेन संयुतम् ॥  
वाराङ्गनार्थमादाय ययौ तद्वीधिमार्गतः ॥ ११ ॥  
छित्वा स्वकण्ठसंलग्नपाशं मेषो यदृच्छया ॥  
पुरान्तकालयं रम्यं प्रविवेशातिवेगतः ॥ १२ ॥  
सोऽपि तूर्णं समागत्य मेषं जग्राह पाणिना ॥  
किन्नरब्रह्मभक्तोऽसौ मेषं दृष्ट्वा दयान्वितः ॥ १३ ॥  
मेषस्य ग्रहणोद्युक्तमुवाच विटपुङ्गवम् ॥  
प्राणभीत्यैव मेषोऽयं सम्प्रापेमं शिवालयम् ॥ १४ ॥  
अतस्त्वं न गृहाणेमं तद्धनं ते ददाम्यहम् ॥  
शिवभक्ता न त्यजन्ति प्राणिनं शरणागतम् ॥ १५ ॥  
अतो धनं गृहीत्वाशु गच्छ त्वं त्वद्गृहान्तिकम् ॥  
सोऽप्यतिक्रोधताम्राक्षः प्रावदद्भक्तपुङ्गवम् ॥ १६ ॥  
विक्रीतोऽयं महामेषो गतोऽसौ शिवमन्दिरम् ॥  
न त्यक्ष्याम्यहमेतं हि मद्वेश्याप्रीतिकारणम् ॥ १७ ॥  
बुद्धिस्तवास्ति चेदेनं रक्षितुं मेषपुङ्गवम् ॥  
दत्वा सहस्रनिष्काणि रक्षैनं करुणाधे ॥ १८ ॥  
किन्नरब्रह्मभक्तश्च ददौ निष्कसहस्रकम् ॥  
  
प्। ८२) एतद्धनं गृहीत्वाशु क्रीत्वा मेषान्तरं परम् ॥ १९ ॥  
ययौ वेश्यान्तिकं तूर्णं सन्तुष्टहृदयस्ततः ॥  
वृत्तान्तं सकलं प्राह वेश्यायै विटराट् तदा ॥ २० ॥  
वेश्याऽप्यत्यन्तसङ्क्रुद्धा प्राहेत्थं विटपुङ्गवम् ॥  
पूर्वं नियोजितो मेषो देवानां प्रीतये मया ॥ २१ ॥  
तत्त्यागान्मम हानिःस्याद्देवताक्रोधसम्भवा ॥  
तमेवानय शीघ्रं हि मयि प्रीतिस्तवास्ति चेत् ॥ २२ ॥  
नोचेन्मामद्य सन्त्यज्य गच्छ गच्छ गृहान्मम ॥  
हसन्ति च वयस्या मे हसन्ति मम बान्धवाः ॥ २३ ॥  
ततः समाययौ तूर्णं सक्रोधो विटपुङ्गवः ॥  
किन्नरब्रह्मनिकटस्थितं मेषमथाग्रहीत् ॥ २४ ॥  
क्रोधघूर्णितताम्राक्षः किन्नरब्रह्मभक्तराट् ॥  
मेषं तव न दास्याम् विक्रीतं शरणागतम् ॥ २५ ॥  
बलाद्गृहिष्यसि त्वं हि छिनद्ब्मि तव मस्तकम् ॥  
इत्युक्तोऽपि विटो दृप्तो नात्यजन्मेषपुङ्गवम् ॥ २६ ॥  
किं च रुष्टः शस्त्रपाणिर्योद्धुमुद्युक्तवांस्तदा ॥  
ततस्तु शिवभक्तोऽस्य कुठारेणाच्छिनच्छिरः ॥ २७ ॥  
ततस्तद्बान्धवाः सर्वे बिज्जलान्तिकमागमन् ॥  
रुरुदुः शोकसन्तप्ताअ बाष्पपूरितलोचनाः ॥ २८ ॥  
नापराधः कृतोऽनेन शिवभक्तस्य तस्य हि ॥  
  
प्। ८३) विक्रीतमेषमादाय मदियोऽयं समाययौ ॥ २९ ॥  
विच्छिन्नरज्जुमेषोऽयं शिवालयमुपागतः ॥  
पुनस्तद्ग्रहणोद्युक्तमेनं भक्तवरोऽच्छिनत् ॥ ३० ॥  
इति बिज्जलभूपालं प्रोचुस्ते विटबान्धवाः ॥  
उर्वीश्वरोऽपि सक्रोधः प्रोवाच बसवेश्वरम् ॥ ३१ ॥  
लोके वदन्ति सद्वृद्धाः शिवभक्तान् दयापरान् ॥  
अपराधविहीनस्य हननं नोचितं खलु ॥ ३२ ॥  
न शिक्षकोऽस्ति चास्माकमिति सञ्चिन्त्य चेतसा ॥  
अकृत्यानि च कुर्वन्ति शतशोऽथ सहस्रशः ॥ ३३ ॥  
अपराधविहीनानां हननं न नृपोचितम् ॥  
भक्तानामुचितं नेति वक्तव्यं किमु मे वद ॥ ३४ ॥  
अकृत्यकरणोद्युक्ताः शिवभक्ता इति श्रुताः ॥  
जघान पितरं कश्चिज्जघान तनयं परः ॥ ३५ ॥  
पादेनाताडयद्देवं कश्चिन्मांसं ददौ परः ॥  
अताडयच्छिलाखण्डैर्देवदेवं त्रिलोचनम् ॥ ३६ ॥  
स्वकुलानि परित्यज्य कुर्वन्ति सहभोजनम् ॥  
दुराचाररताश्चापि दौष्ट्यमस्मत्कृतं परम् ॥ ३७ ॥  
स्वयमेव दवन्त्येवं स्वसमाजेऽविशङ्किताः ॥  
सर्वमेताद्धि मद्राज्यं यूयं पालयताधुना ॥ ३८ ॥  
बिज्जलेनैवमुक्तस्तु बभाषे बसवेश्वरः ॥  
  
प्। ८४) धर्ममार्गं न त्यजन्ति शिवभक्ता दृढव्रताः ॥ ३९ ॥  
अतो विमर्शनीयं हि सर्वमेतन्महीपते ॥  
स्वमन्त्रिणः प्रेषयाद्य किन्नरब्रह्मसन्निधिम् ॥ ४० ॥  
तथेति प्रेषयामास बिज्जलो मन्त्रिसत्तमान् ॥  
ते गत्वा तं नमस्कृत्य प्रोचुस्तं वचनं परम् ॥ ४१ ॥  
किमेतद्धि कृतं कायं मेषार्थं नरमारणम् ॥  
हिंसाऽत्यन्तनिषेधा हि विरक्तानां महात्मनाम् ॥ ४२ ॥  
इत्युक्तः किन्नरब्रह्मा मन्त्रिणस्तानुवाच सः ॥  
सर्वं मेषस्य वृत्तान्तं यथापूर्वमभूत्तथा ॥ ४३ ॥  
तेश्यः प्रोवाच ततसर्वं किन्नरब्रह्मभक्तराट् ।  
नास्ति चेदत्र विश्वासो भूपतेर्मन्त्रिसत्तमाः ॥ ४४ ॥  
पुरान्तकेन तत्सर्वं भाष्यामि तदग्रतः ॥  
ततस्तु मन्त्रिणः सर्वे किन्नरब्रह्मभाषितम् ॥ ४५ ॥  
राज्ञे निवेदयाञ्चक्रुर्बसवेश्वरसन्निधौ ॥  
एवं मन्त्रिमुखाच्छृत्वा किन्नरब्रह्मभाषितम् ॥ ४६ ॥  
बिज्जलो विस्मयाविष्टश्चिन्तयामास चेतसा ॥  
मनुष्याः साक्षिणो लोके यथादृष्टाथवादिनः ॥ ४७ ॥  
न दृष्टं देवतासाक्ष्यं विरुद्धं विस्मयावहम् ॥  
अतः कपटमाश्रित्य प्रोक्तं वा सत्यमेव वा ॥ ४८ ॥  
पश्यामि निकटं गत्वेत्युत्थितो निर्ययौ ततः ॥  
  
प्। ८५) नृपेण सार्थं सहसा निर्ययौ बसवेश्वरः ॥ ४९ ॥  
बसवेशोऽपि तं नत्वा तुष्ट्व विविधैः स्तवैः ॥  
विरक्ताः शिवभक्ताश्च सत्यसन्धा जितेन्द्रियाः ॥ ५० ॥  
शिवालयबहिर्भागे सर्वे तस्थुर्नृपादयः ॥  
ततो नृपाज्ञ यैवासावर्चकः प्राद्रवद्भयात् ॥ ५१ ॥  
आगत्य किन्नरब्रह्मा लिङ्गमूर्तिमुवाच तम् ॥  
कपाटेन समाच्छाद्य गृहं स्वीयं मनोअहरम् ॥ ५२ ॥  
किमर्थं तिष्ठसे स्वामिन् साक्ष्यभीतोऽसि किं वद ॥  
बहिःस्थितेन भक्तेन प्रोक्तश्चन्द्रार्धशेखरः ॥ ५३ ॥  
कपाटानि विनिर्भिद्य ह्यभवद्दृष्टिगोचरः ॥  
भक्ताय दासकाख्याय निर्भिन्नमररं पुरा ॥ ५४ ॥  
इति शुश्रुम तत्सर्वमद्य प्रत्यक्षतां गतः ॥  
ततस्ते चिन्तयामासुर्बिज्जलप्रमुखा जनाः ॥ ५५ ॥  
कपाटस्य विभिन्नत्त्वाच्छिवः साक्षी भविष्यति ॥  
ततश्च विविधैः स्तोत्रैर्ब्रह्मभक्तं जनोऽस्तुवत् ॥ ५६ ॥  
ततस्तु किन्नरब्रह्मा शिवं तुष्टाव वाग्यतः ॥  
नम्ब्याख्यश्च पुरा भक्तो गृहीत्वा गणिकास्तनम् ॥ ५७ ॥  
अहूतः स्तनमध्यस्थः प्रत्युक्तिं दत्तवानसि ॥  
पुरा देवरदासस्य परेषां प्रत्ययाय हि ॥ ५८ ॥  
पिपीलकान्तर्यामी सन् वचनं प्रोक्तवानसि ॥  
  
प्। ८६) बाऊरिब्रह्मणस्त्वं हि समक्षं प्रतिवादिनाम् ॥ ५९ ॥  
राशिं च यावनालानां लिङ्गं च कृतवानसि ॥  
एवं संस्तुत्य भक्तेन हस्तमुद्यम्य भक्तितः ॥ ६० ॥  
आहूयमानो देवेशो वचनं प्रत्यभाषत ॥  
तदारवाच्च ते सर्वे विना भक्तान् महाजनाः ॥ ६१ ॥  
निपेतुर्मूर्च्छिता भूमौ बभुवुश्च विचेष्टिताः ॥  
मार्तण्डमण्डलं भ्रान्तं नक्षत्राण्यपतन्भुवि ॥ ६२ ॥  
चकम्पे वसुधा सर्वे दिग्गजाश्च विकुण्ठिताः ॥  
वर्धयो घूर्णिता भीता ब्रह्मविष्ण्वादयः सुराः ॥ ६३ ॥  
शशङ्किरे भयभ्रान्ता ह्यकालप्रलयोदयात् ॥  
एवं सप्तदिनं जातं प्रसुप्तं भुवनत्रयम् ॥ ६४ ॥  
चेरुस्त्रिलिक्यां प्रमथा जृम्भमाणाः समन्ततः ॥  
एवमद्भुतवाग्दानसंवृतं भुवनत्रयम् ॥ ६५ ॥  
तदालोकावनमना बसवः करुणार्द्रधीः ॥  
किन्नरब्रह्मभक्ताङ्घ्रिं नत्वा तुष्टाव भक्तितह्ः ॥ ६६ ॥  
अशेषजगदाधारमूर्तये सत्यरूपिणे ॥  
अखण्डमहिमाधारशिवरूपाय ते नमः ॥ ६७ ॥  
अहङ्कारविदूराय शुद्धदेहाय ते नमः ॥  
अशेषवेदवेदान्तवेद्याय परमात्मने ॥ ६८ ॥  
गुणत्रयविहीनाय गुणत्रितयहेतवे ॥  
  
प्। ८७) नमो वाचामगम्याय मनोऽतीताय ते नमः ॥ ६९ ॥  
एवं संस्तुत्य बसवो ब्रह्मभक्तं महोज्वलम् ॥  
अनुनीयातियत्नेन परां शान्तिं निनाय तम् ॥ ७० ॥  
किन्नरब्रह्मणा प्रोक्तः शिवश्चन्द्रार्धशेखरः ॥  
हाहाकारादुपरतः सर्वप्राणिभयावहात् ॥ ७१ ॥  
बिज्जलाद्या जनाः सर्वे बभूवुः प्राप्तचेतनाः ॥  
ब्रह्मविष्ण्वादयः सर्वे बभुवुर्हृष्टमानसाः ॥ ७२ ॥  
मूर्च्छां त्यक्त्वा बिज्जलोऽपि समुत्थाय जनैः सह ॥  
पुनः स्थितं च तं भक्तं तुष्टाव विनयान्वितः ॥ ७३ ॥  
ब्रह्मभक्त सुरैः सर्वैर्वन्द्यमानपदाम्बुज ॥  
अपराधसमाक्रान्तमज्ञानतमसाऽऽवृतम् ॥ ७४ ॥  
कार्याकार्यविमूढं मां रक्ष रक्ष दयानिधे ॥  
त्वत्सामर्थ्यं परिज्ञातुं न समर्थाः सुरा अपि ॥ ७५ ॥  
अस्माकं ज्ञानहीनानां का शक्तिः कथय प्रभो ॥  
त्वदुक्त्या सहसाऽऽगत्य हाहाकारं शिवोऽकरोत् ॥ ७६ ॥  
त्वद्वाक्येनैवोपरतः किमाधिक्यमितः परम् ॥  
सर्वेषामधिको देवः शङ्करो न तवाधिकः ॥ ७७ ॥  
त्वमेव हि महेशोऽसि त्वमेव त्रिपुरान्तकः ॥  
एतच्चराचरं सर्वं ब्रह्मविष्ण्वादयः सुराः ॥ ७८ ॥  
त्वमेव नातिरिक्तं हि त्वं सर्वस्य नियामकः ॥  
  
प्। ८८) ततस्त्वमेव चास्माऽकं गतिरन्या न विद्यते ॥ ७९ ॥  
एवमुक्तो बिज्जलेन प्रहसञ्च्छिवभक्तराट् ॥  
उवाचात्यन्तदयया बिज्जलं विनयान्वितम् ॥ ८० ॥  
भक्तेषु च भयाविष्टो जीव बिज्जलभूपते ॥  
इति बिज्जलमाश्वास्य मेषार्थं यो हतः पुरा ॥ ८१ ॥  
तं विटं जीवयामास कृपयाप्लुतमानसः ॥   
ततो भक्तगणैः साकं बसवेशो विनिर्ययौ ॥ ८२ ॥  
अत्याश्चर्यसमायुक्तो बिज्जलः स्वगृहं ययौ ॥  
पुरौकसो जनाः सर्वे जग्मु स्वस्वगृहान् प्रति ॥ ८३ ॥  
किन्नरब्रह्मयोगीन्द्रः शिवेन प्राप्तसद्धनः ॥  
लिङ्गार्चनकाननन्तान् वै तृप्तांश्चक्रे महामुने ॥ ८४ ॥  
वृत्तम् ॥ ये शृण्वन्ति पठन्ति ब्रह्मचरितं लोकोत्तरं पावनं   
श्रोतॄणामघशोषणं सुखकरं सम्पत्करं मोक्षदम् ॥  
ते भुक्त्वेह समस्तभोगनिचयं देहावसाने पदं शैवं योगिगणैश्च   
दैवतगणैः सम्प्रार्थितं यान्ति हि ॥ ८५ ॥  
इति श्रीबादरायणमहर्षिप्रणीते श्रीबसवपुराणे स्कन्दागस्त्यसंवादे   
ब्रह्ममाहात्म्यं नाम अष्ताविंशोऽध्यायः ॥  
  
प्। ८९) एकोनविंशोऽध्यायः   
॥ कलकेतब्रह्मदेवकथा ॥  
  
	अगस्त्यः ॥ भूयोऽपि भक्तमाहात्म्यं तारकासुरभञ्जन ॥  
समस्तपातकघ्नं च कृपया वद मे प्रभो ॥ १ ॥  
स्कन्दः ॥ कलकेतब्रह्मनामा शिवभक्तस्तपोनिथिः ॥  
लिङ्गाङ्गस्थलतत्वज्ञो जङ्गमार्चनतत्परः ॥ २ ॥  
अशेषकर्मसङ्घातनिर्मूलनविचक्षणः ॥  
तृणीकृताखिलसुरो जीवन्मुक्तः प्रतापवान् ॥ ३ ॥  
मेषशृङ्गधरः श्रीमान् विरभद्र इवापरः ॥  
परेषामिमपि सिद्धान्तान्निर्दग्धुं मेषवाहनः ॥ ४ ॥  
आययौ भक्तसदनमित्युच्चैः प्रवदन्मुहुः ॥  
हासयन्भक्तसङ्घांश्च तैर्दत्तं व्रीहिसञ्चयम् ॥ ५ ॥  
गृहीत्वा हृहमागत्य चक्रे भक्तार्चनं सदा ॥  
अथास्मिन्नन्तरे कश्चिच्छिवभक्तो दृढाशयः ॥ ६ ॥  
किन्नरब्रह्मनामानं भक्तं द्रष्टुं समाययौ ॥  
ततो मार्गे परिश्रान्तः श्रुत्पिपासासमन्वितः ॥ ७ ॥  
कलकेतब्रह्मभक्तभवनं समुपागमत् ॥  
श्रान्तं तमर्चयित्वा तु भोजनादिभिरादरात् ॥ ८ ॥  
ततः प्रोवाच वचनं शिवभक्तं महामतिः ॥  
  
प्। ९०) किमर्थमटसे भूमिगणय्य परिश्रमम् ॥ ९ ॥  
कलकेतब्रह्मभक्तं पुनरूचे शिवार्चकः ॥  
नम्बिने प्रत्यहं शम्भुर्ददौ यो धनमीप्सितम् ॥ १० ॥  
किन्नरब्रह्मनाम्नश्च भक्तस्यापि ददाति सः ॥  
इति श्रुत्वा दरिद्रोऽहं धनसङ्ग्रहणोत्सुकः ॥ ११ ॥  
भक्तं तं याचितुं द्रव्यमागतोऽस्मि महामते ॥  
कलकेतब्रह्मनामा श्रुत्वा भक्तप्रभाषितम् ॥ १२ ॥  
भक्तं समागतं प्राह धनग्रहणतत्परम् ॥  
धनं लब्ध्वा महेशानाद्ददातीति किमद्भुतम् ॥ १३ ॥  
स्वव्यापारेण यल्लब्धं तदेव धनमुत्तमम् ॥  
तदेव देयं भक्तेभ्यस्तस्मान्न गणयामि तम् ॥ १४ ॥  
दत्ते लिङ्गसुखेऽत्यन्तं गुरुणा परमात्मना ॥  
बहूकरोमि त्च्चैव न धनं तुच्छसौख्यदम् ॥ १५ ॥  
मत्कायकेन यल्लब्धं तद्धनं चास्ति भूतले ॥  
इच्छाऽस्ति चेत्तव धनं गृहाण त्वं मदन्तिके ॥ १६ ॥  
इत्युक्त्वा हस्तदण्डेन ताडयामास भूतलम् ॥  
महद्धनं तदा तत्र दृष्टं भक्तेन तेन वै ॥ १७ ॥  
तद्गृहीत्वा धनं सर्वं हृष्टान्तःकरणस्ततः ॥  
बसवेशान्तिकं तूर्णमाययौ धनभारभृत् ॥ १८ ॥  
ततो भक्तवरः श्रीमान् बभाषे बसवेश्वरम् ॥  
  
प्। ९१) कलकेतब्रह्मनाम्ना दत्तं मह्यं धनं बहु ॥ १९ ॥  
ओढुं चैतदशक्तो ऽहं देहि भृत्य बलान्वितम् ॥  
इति श्रुत्बा भक्तवाक्यं बसवोऽत्यन्तविस्मितः ॥ २० ॥  
शिवभक्ता महात्मानस्तन्माहात्म्यं तु को वदेत् ॥  
कल्पवृक्षो याचितः सन्नभीष्टार्थं ददाति हि ॥ २१ ॥  
तादृशी कामधेनुश्च तादृक् चिन्तामणिस्तथा ॥  
एते मुक्तिप्रदाने तु न शक्ता इति कीर्तिताः ॥ २२ ॥  
अभिष्टार्थप्रदः सोऽयमपवर्गप्रदश्च हि ॥  
शिवदत्तधनं त्यक्त्वा स्वव्यापारार्जितं धनम् ॥  
देयं शङ्करभक्तानां प्रशान्तानां महात्मनाम् ॥ २४ ॥  
इत्यालोच्य धिया हृषृस्तस्य भृत्यं नियोज्य च ॥  
तं द्रष्टुमुत्सुकोऽत्यन्तं बसवेशः स्वयं ययौ ॥ २५ ॥  
तुष्टाव विविधैः स्तोत्रैर्बसवो भक्तवत्सलः ॥  
स्तुवन्तं बसवेशानं प्रोवाच ब्रह्मभक्तराट् ॥ २७ ॥  
सर्वे भक्तास्त्वया दृष्टाः श्रुताश्च विविधा अपि ॥  
किन्नरब्रह्मभक्तेन सदृशः किमु विद्यते ॥ २८ ॥  
  
प्। ९२) यो नम्बिने धनं दत्वा तुतोष परमेश्वरः ॥  
इदानीं किन्नरब्रह्मभक्तस्यापि धनं ददौ ॥ २९ ॥  
एकः सम्भाषयामास स्वकार्यमत्परो महान् ॥  
कारयामास देवेन तयोः को नु समो भुवि ॥ ३० ॥  
किमेभिः शून्यवचनैस्त्यक्त्वा सम्प्रार्थनां शिवात् ॥  
अभिष्टानि महार्हाणि किं वस्तूनि लभन्ति हि ॥ ३१ ॥  
वृथेदं तङ्कृतं पूर्वं मम नास्ति धनागमः ॥  
अस्माभिः पूजितो देवो न ददाति च किञ्चन ॥ ३२ ॥  
अत्यन्तायासकरणे प्रस्थमात्रास्तु शालयः ॥  
लभ्यन्ते न ततः किञ्चिल्लभ्यते धनमुत्तमम् ॥ ३३ ॥  
किमत्र बहुनोक्तेन बसवेश महामते ॥  
किन्नरब्रह्मनिकटं गत्वैतद्वचनं वद ॥ ३४ ॥  
त्वं गत्वा राजतगिरिं पुनरागतवानसि ॥  
तेन ख्यातिरभूल्लोके इदानीमागतं यशः ॥ ३५ ॥  
त्वया सम्प्रार्थितो देवश्चाहेति च शिवोऽवदत् ॥  
अतः समागमिष्यन्ति शिवभक्ताः सहस्रशः ॥ ३६ ॥  
धनलोभेन रत्नादिवस्त्रलिभात्त्वदन्तिकम् ॥  
अतिव्ययकृतस्तस्य नास्ति चेद्धनमुल्बणम् ॥ ३७ ॥  
स्वव्यापारार्जितं द्रव्यं तिष्ठत्यद्य मदन्तिके ॥  
ददामि तद्धनं तस्य किञ्चित्संरक्षितं मया ॥ ३८ ॥  
इत्युक्त्वा हगृहे भक्तो मृत्तिकामान्तिकस्थितम् ॥  
  
प्। ९३) मृत्तिका स्वर्णमभवत् तत्करस्पर्शमात्रतः ॥ ३९ ॥  
तद्दृष्ट्वा बसवेशोऽपि परं विस्मयमाप्तवान् ॥  
किन्नरब्रह्मभक्तोऽपि श्रुत्वैतद्वचनं परम् ॥ ४० ॥  
कलकेतब्रह्मपादावागत्य प्रणनाम हि ॥  
कलकेतब्रह्मभक्तः किन्नरब्रह्मभक्तकम् ॥ ४१ ॥  
आलिङ्ग्य च स्वयं दोर्भ्यां कृपावृष्ट्याऽवलोक्य तम् ॥  
किन्नरब्रह्मसर्वज्ञ शिवं सम्पूज्य भक्तितः ॥ ४२ ॥  
शिवाखण्डकृपां हित्वा शिवाभिन्नस्वरूपतः ॥  
द्रव्यं दातुं धनं प्रार्थ्य देहं पोषितवानसि ॥ ४३ ॥  
न युक्तमीदृशं कार्यं सद्भक्तानां विशेषतः ॥  
तस्मादखण्डरूपं त्वं भज भावपुरःसरम् ॥ ४४ ॥  
किन्नरब्रह्मभक्ताख्यमित्युक्त्वा कलकेतकः ॥  
किन्नरब्रह्मभक्तस्य बसवेशस्य धीमतः ॥ ४५ ॥  
पादोदकप्रसादौ च दत्वा करुणया ततः ॥  
चेतः प्रवेशयाञ्चक्रे तस्य लिङ्गस्य कीलके ॥ ४६ ॥  
ततः किन्नरब्रह्माख्यो बसवेशोऽपि निर्ययौ ॥  
इमां पुण्यां तस्य कथां ये शृण्वन्ति समाहिताः ॥ ४७ ॥  
पठन्त्यनुदिनं वाऽपि तेषां मुक्तिर्न संशयः ॥  
  
		॥ मोलिगेमारकथा ॥  
  
	भक्तो मोलिगेमाराख्यः साक्षाद्रुद्रस्वरूपधृत् ॥ ४८ ॥  
सदाचाररतः श्रीमान् कामक्रोधविवर्जितः ॥  
  
प्। ९४) विमलाङ्गो निष्प्रपञ्चस्तत्वसञ्चिन्तनोत्सुकः ॥ ४९ ॥  
सर्वकर्मापहर्ता च सर्वकर्मविवर्जितः ॥  
लिङ्गाक्रान्तप्राणचयः शिवध्यानपरायणः ॥ ५० ॥  
आनीय काष्ठनिचयं तद्विक्रयणजाद्धनात् ॥  
अनेकशिवभक्तौघपूजायां निरतोऽभवत् ॥ ५१ ॥  
बसवेशगृहे भक्ता भुक्त्वा सर्वरसोज्वलम् ॥  
नानाभक्ष्यैरुपहितं शाल्यन्नं सुमनोहरम् ॥ ५२ ॥  
असन्तुष्टाश्च तद्गेहे काञ्जिकं च ततः परम् ॥  
तेन सन्तुष्टहृदयाः प्रोचुस्ते बसवेश्वरम् ॥ ५३ ॥  
त्वद्गेहे दत्तवस्तूनि षड्रसैः सहितानि च ॥  
मारप्रदत्तकाञ्जीरसमानि न भवन्ति हि ॥ ५४ ॥  
एकप्रस्थमितं धान्यं स्वव्यापारेण लभ्यते ॥  
अनेन भक्तसङ्घानां ददौ भोज्यं मनोहरम् ॥ ५५ ॥  
तस्मान्मोलिगेमारेण भक्तश्च सदृशो न हि ॥  
एतच्छ्रुत्वा तु बसवो मारगेहमुपाविशित् ॥ ५६ ॥  
प्रसन्नवेषधारी सन् गृहीत्वा निष्कसञ्चयम् ॥  
दृष्ट्वा तद्गृहिणीं तत्र ययाचेऽन्नं रसोज्वलम् ॥ ५७ ॥  
साध्वी सन्तुष्टहृदया ह्यर्घ्यपाद्यादिकं ददौ ॥  
  
प्। ९५) तत्र लिङ्गार्चनं कृत्वा निक्षिप्य धनमुत्तमम् ॥ ५८ ॥  
विष्टराधः प्रदेशे तु बसवेशो विनिर्ययौ ॥  
एतत्प्रसादग्रहणं भवरोगैकभेषजम् ॥ ५९ ॥  
अभीष्टार्थप्रदं चैव मुक्तिमार्गप्रदर्शकम् ॥  
एतद्गृहे क्षणेनैव नाशमायाति पातकम् ॥ ६० ॥  
एतदायतनं दृष्ट्वा कृतार्थो भवति क्षणात् ॥  
एतन्निवासदेशस्था मृगपक्षिमहोरगाः ॥ ६१ ॥  
पिपीलिकादयः सर्वे कृतार्था नात्र संशयः ॥  
इति सञ्चिन्तयंश्चित्ते तोषं बसवराट् गतः ॥ ६२ ॥  
ततो मध्याह्नसमये व्यापारोपरतो गृहम् ॥  
मारभक्तः समायातः प्रत्युद्यातश्च भार्यया ॥ ६३ ॥  
ततओ लिङ्गार्चनकाले विष्टराधः स्थितं धनम् ॥  
दृष्ट्वाऽऽहूय स्वमहिषीं दत्तं केनेति चाब्रवीत् ॥ ६४ ॥  
साऽपि भर्तारमाहेत्थं नाहं जाने धनागमम् ॥  
कश्चिद्भक्तः इतः पूर्वं कृत्वा लिङ्गार्चनं गतः ॥ ६५ ॥  
निश्चिकाय स्वमनसा मारस्तं बसवेश्वरम् ॥  
बसवेशं स्वान्तगर्वविनाशं करवाण्यहम् ॥ ६६ ॥  
इति निश्चित्य मारोऽपि गणानाहूय सत्वरम् ॥  
प्रक्षाल्य तेषां पादौ च तत्तीर्थं स्वकरेण च ॥ ६७ ॥  
गणसंस्मरणं कुर्वन् काष्ठभारे व्यचिक्षिपत् ॥  
ततो मारः समुत्थाय काष्ठकैकमुज्वलम् ॥ ६८ ॥  
  
प्। ९६) भक्तानां प्रददौ तेषां कल्याणपुरवासिनाम् ॥  
सुवर्णदण्डास्ते जाता मारभक्तप्रभावतः ॥ ६९ ॥  
आनीतं बसवेशेन धनं चापि ददौ ततः ॥  
श्रुत्वैतत्सकलं भक्तमुखेभ्यो बसवेश्वरः ॥ ७० ॥  
विस्मितस्तस्य माहात्म्यं ननामागत्य सत्वरम् ॥  
नमन्तं बसवेशानं दृष्ट्वा मारोऽब्रवीद्वचः ॥ ७१ ॥  
गतिस्त्वं सर्वभक्तानां सदाभीष्टप्रदायकः ॥  
मादृशानां च भक्तानां त्वदायत्ता हि संस्थितिः ॥ ७२ ॥  
यथा मम धनं दत्तं कृतार्थस्त्वं न चापरः ॥ ७३ ॥  
एतत् प्रहासवचनं श्रुत्वा शोकसमाकुलः ॥  
मारं प्रोवाच बसवेऽप्यत्यन्तविनयान्वितः ॥ ७४ ॥  
दुर्गुणामाकरोऽहं सुगुणां त्वमाकरः ॥  
यथा चण्डालनिकटे वेदवाक्यं न विद्यते ॥ ७५ ॥  
यथा हसन्तिकामध्ये पङ्कजं वा मनोहरम् ॥  
तथा मयि महाभाग विनयो हि न तिष्ठति ॥ ७६ ॥  
सङ्गमेश्वररूपस्त्वं गतिर्मम न चापरः ॥  
ब्रुवन्तमेवं चरणे पतितं बसवेश्वरम् ॥ ७७ ॥  
उत्थाप्यालिङ्ग्य मारस्तं मृदुवाक्यैरतोषयत् ॥  
ततो मारं नमस्कृत्य निर्ययौ बसवेश्वरः ॥ ७८ ॥  
  
प्। ९७) वृत्तम् ॥ माराख्याभक्तचरितं जनतातिहृद्यं   
पापेन्धनानलशिखोपममम्प्रमेयम् ॥  
शृण्वन्ति ये परमयोगिगणाः पठन्ति ते यान्ति   
शैवपदमुत्तममत्युदारम् ॥ ७९ ॥  
	इति श्रीबादरायणमहर्षिप्रणीते बसवपुराणे स्कन्दागस्त्यसंवादे   
मोलिगेमारमाहात्म्यं नाम एकोन्त्रिंशोऽध्यायः ॥  
  
प्। ९८) त्रिंशोऽध्यायः  
॥ कन्नदब्रह्मार्यकथा ॥  
  
	अगस्त्यः ॥ पार्वतीहृदयानन्दहेतवे कारणात्मने ॥  
नमस्तुश्यं पुनर्भक्त माहात्म्यं वद षण्मुख ॥ १ ॥  
स्कन्दः ॥ भक्तः कन्नदब्रह्माख्यः शिवभक्तिपरो महान् ॥  
भक्तार्पितप्राणधनो ह्यत्यद्भुतचरित्रकः ॥ २ ॥  
सदा शैवव्रताचारो जङ्गमाराधकाग्रणीः ॥  
ब्रह्यान्तरार्चनासक्तः सत्कीर्तिरतिसाहसः ॥ ३ ॥  
चोरतन्त्रप्रयोगाढ्यश्चोरवेषधरः सदा ॥  
भक्तगेहान्समुत्सृज्य चक्रे रौर्यमितस्ततः ॥ ४ ॥  
चौर्येण धनमानीय चक्रे भक्तार्चनं सदा ॥  
तद्गेहमागता भक्ता बहवो लिङ्गधारिणः ॥ ५ ॥  
तदा तस्य गृहे नाभूदर्चितुं जङ्गमान्धनम् ॥  
बहुधा स तु सञ्चिन्त्य दिवेत्यवगणय्य च ॥ ६ ॥  
हुज्जलस्य धनागारे धनमानेतुमुद्यतः ॥  
आगच्छतश्च तस्यासीद्बसवो दृष्टिगोचरः ॥ ७ ॥  
त। दृष्ट्वा बसवेशोऽपि दण्डवत्प्रणनाम सः ॥  
चौर्येण धनमानेतुमुद्युक्तोऽहं समागतः ॥ ८ ॥  
  
प्। ९९) बिज्जलस्य धनागारमिदानीं दर्शयस्व मे ॥  
एवमुक्तोऽथ बसवस्तस्थौ सञ्चिन्तयन् क्षणम् ॥ ९ ॥  
भक्तसम्प्रार्थितं वस्तु यत्तन्नास्तीत्यहं वचः ॥  
न ददामीति सङ्कल्पं कृतः सन् भक्तसन्निधौ ॥ १० ॥  
इति निश्चित्य बसवो धनागारमदर्शयत् ॥  
सर्वापेक्ष्यं भूमिजलं स कृत्वा धनमाहरेत् ॥ ११ ॥  
सम्भूयाथ जनाः सर्वे कोशागाराधिकारिणः ॥  
बिज्जलायावदन्वेगात्कन्नदब्रह्मचेष्टितम् ॥ १२ ॥  
बिज्जलः क्रोधविवशो बसवेशमुवाच तम् ॥  
बसवेश महाभाग न्तकार्यकरणक्षमः ॥ १३ ॥  
परद्रव्यापहरणमुखकार्यपराङ्मुखः ॥  
इति सञ्चिन्त्य स मया दत्तं स्वातन्त्र्यमुल्बणम् ॥ १४ ॥  
त्वयेत्थं क्रियते चेद्धि पापिष्ठस्त्वत्समो न हि ॥  
प्राणानपि कदाचिन्म हरिष्यसि न संशयः ॥ १५ ॥  
इत्युक्तवन्तं नृपतिं प्रोवाच बसवेश्वरः ॥  
नाहं ददामि ते द्रव्यं भक्तसंरक्षणक्षमम् ॥ १६ ॥  
तदीयं तद्धनं चास्य ददामि क्षितिपालक ॥  
एवमुक्त्वा ययौ तूर्णं बसवेशः कृपानिधिः ॥ १७ ॥  
पुरस्कृत्य च राजानं क्रोधविव्हलरूपिणम् ॥  
कोशागारस्थितं द्रव्यं राज्ञो दर्शयितुं ततः ॥ १८ ॥  
बिलदेशे स्थितां सर्वां मृत्तिकाराशिमुज्ज्वलम् ॥  
  
प्। १००) हिरण्मयं ददर्शाग्रे राजा विस्मितमानसः ॥ १९ ॥  
बसवेश्वरमाहूय राजा वचनमब्रवीत् ॥  
चोरः को नु महाभागो येन भूः काञ्चनायिता ॥ २० ॥  
बसवेशः पुनः प्राह राजानमतिविस्मितम् ॥  
भक्तः कन्नदब्रह्माख्यः सर्वागण्यसुखोज्वलः ॥ २१ ॥  
प्रवक्तुं तस्य माहात्म्यं ब्रह्मणाऽपि न शक्यते ॥  
एतस्य पादाङ्गुलयः कल्पवृक्षादिपञ्चकम् ॥ २२ ॥  
कामधेनुपयोधारि तत्कटाक्षनिरीक्षणम् ॥  
तच्चित्ते शैवसङ्कल्पे चिन्तामणिरवर्तत ॥ २३ ॥  
स्पर्शवेधिरभूत्तस्य हस्तमध्ये नृपोत्तम ॥  
या भूस्तत्पादसंलग्ना मुक्तिभूः साऽपि जायते ॥ २४ ॥  
तेन दत्तः प्रसादोऽपि भक्तानाममृतायते ॥  
निग्रहानुग्रहावस्य निदानं भोगमोक्षयोः ॥ २५ ॥  
तत्कटाक्षैकवशगा ह्यणिमाद्यष्टसिद्धयः ॥  
एतत्सामर्थ्ययुक्तोऽपि व्रतं चक्रे महामतिः ॥ २६ ॥  
चौर्यार्जितधनेनैव तर्पयामीति सद्गुणान् ॥  
कुमार्गोऽयं सद्भक्तिरिति वाच्यं न पण्डितैः ॥ २७ ॥  
द्यूतेन पाण्डवाः सर्वे राज्यभ्रष्टा बभूविरे ॥  
द्यूतेन मूर्खनैनारुर्भक्तो मोक्षमवाप्तवान् ॥ २८ ॥  
  
प्। १०१) मृगयानिरतो रामो हृतभार्यो हि रक्षसा ॥  
मृगयानिरतः कन्नः कैलासपदमाययौ ॥ २९ ॥  
परस्त्रीनिरताः सर्वे नरकं यान्ति भीषणम् ॥  
परस्त्रीनिरतो नम्बी बभूव सुजनाग्रणीः ॥ ३० ॥  
स्वल्पजन्तुं निहत्याशु माण्डव्यः शूलभागभूत् ॥  
चण्डीशः पितरं हत्वा मोक्षलक्ष्मीमवाप सः ॥ ३१ ॥  
मृषावादरतो ब्रह्मा नागमत्पूज्यतां भुवि ॥  
चिरितोण्डो मृषावादी मोक्षलक्ष्मीमवाप हि ॥ ३२ ॥  
अल्लन्ध्य वचनं चैतद्राज्यान्ते नरकं व्रजेत् ॥  
चोडराजो ययौ तूर्णं पुनरावृत्तिवर्जितम् ॥ ३३ ॥  
अधर्मो धर्मतां याति शिवार्थं त्वेनसा कृतः ॥  
धर्मोऽप्यधर्मतां याति शिवं त्यक्त्वा जनैः कृतः ॥ ३४ ॥  
एतेषामपि भक्तानामसौ भक्तो महत्तरः ॥  
दिवारात्रविभागोऽस्य नास्ति चौर्याय भूपते ॥ ३५ ॥  
यदा भक्तः समायाति चौर्यकालः स एव हि ॥  
भक्तोऽयं शिवभक्तानां धनं न स्वीकरोति हि ॥ ३६ ॥  
प्राकृतानामेव धनं गृहीत्वा याति सत्वरम् ॥  
धूल्यादिकं च तत्स्पृष्टं याति काञ्चनतां पराम् ॥ ३७ ॥  
अतस्तस्यैव संस्पर्शान्मृत्तिका स्वर्णता गता ॥  
  
प्। १०२) एवमुक्त्वा समाहूय कोशागाराधिकारिणः ॥ ३८ ॥  
तत्रत्यं गणयामास राजकीयं धनं तदा ॥  
यथापूर्वं धनं तत्र प्रातिष्ठद्बिज्जलप्रभोः ॥ ३९ ॥  
बिज्जलोऽत्यन्तसन्तुष्टः स्वभृत्यैश्च धनं ययौ गृहम् ॥  
ततः कन्नदब्रह्माऽपि समागत्य गृहं स्वकम् ॥ ४० ॥  
भक्तान सन्तर्पयामास भक्ष्यभोज्यादिवस्तुभिः ॥  
ये पटह्न्ति कथामेतामतिविस्मयकारिणीम् ॥ ४१ ॥  
ते यान्ति परमं धाम शिवस्य परमात्मनः ॥  
  
		मूषिणीचौडार्यकथा   
  
	अस्मिन् महीतले रम्यं मुषिणीति पुरं परम् ॥ ४२ ॥  
चमडोनाम तत्रासीच्छिवभक्तो निरङ्कुशः ॥  
सर्वेषां शिवभक्तानां मानसाब्जदिवाकरः ॥ ४३ ॥  
सफलीकृअतसत्कर्मा दुष्टकर्मविवर्जितः ॥  
प्राज्ञः संसारसन्तापविच्छेदनविचक्षणः ॥ ४४ ॥  
अज्ञानजनतादूरः सदावीररसोज्वलः ॥  
प्रवर्षदमृतासाररम्यदृष्टिर्विलासवान् ॥ ४५ ॥  
शापानुग्रहशक्तश्च प्रथितो भुवनत्रये ॥  
स्वसिद्धान्तसमायुक्तो जनकार्यक्रियोद्यतः ॥ ४६ ॥  
तपसो वा गोपतिर्वा भक्तो वा मृतिमेति चेत् ॥  
  
प्। १०३) तदा सञ्जीवयिष्यामीत्येवं तेन प्रतिश्रुतम् ॥ ४७ ॥  
गच्छतो मे पुरोभागे नदी कचित्स्थिता यदि ॥  
तस्याः प्रवाहमध्येऽह। गमिष्यामि न संशयः ॥ ४८ ॥  
एवं नियमसंयुक्तश्चमडो दृढनिश्चयः ॥  
अर्चनं शिवभक्तानां कुर्वन्नास महोज्वलः ॥ ४९ ॥  
स एकदा भक्तमुखान्माहात्म्यं बसवेशितुः ॥  
श्रुत्वा तद्दर्शनोत्कण्ठः कल्याणं गन्तुमुद्ययौ ॥ ५० ॥  
भक्तसङ्घातवृतः श्रीमान् मार्गमध्येऽतिसुन्दरम् ॥  
विषवृक्षं ददर्शैकं फलमालासमाकुलम् ॥ ५१ ॥  
समीपवर्तिनो भक्ताः प्रोचुस्तं चमडेश्वरम् ॥  
अस्माकं चमडेशाद्य प्रीतिरेतत्फलाशने ॥ ५२ ॥  
एतद्भक्तवचः श्रुत्वा स्वासिमुद्यम्य भक्तराट् ॥  
विषवृक्षान्तिके स्थित्वा प्राह भक्तान् समीपगान् ॥ ५३ ॥  
एतत्फलानि भुङ्क्षध्वं यथेच्छं भक्तसत्तमाः ॥  
इत्युक्तास्ते भक्तवरा भक्षयामासुरादरात् ॥ ५४ ॥   
सुधासमानि तान्यासन् विषवृक्षफलानि वै ॥  
ततस्तु बसवेशोऽपि सङ्गमेशोदरे परे ॥ ५५ ॥  
आगच्छन्तं महात्मानमपश्यच्चमडेश्वरम् ॥  
अर्घ्यपात्रं समादाय शिघ्रं प्रत्युद्ययौ ततः ॥ ५६ ॥  
पूजयित्वा स चमषं प्रणनामातिभक्तितः ॥  
  
प्। १०४) चमडो बसवेशश्च यथेच्छं तिष्ठतः पुरे ॥ ५७ ॥  
ततस्तु चमडो भक्तवरैः सम्प्रार्थितो महान् ॥  
विवाहर्थं ययौ तूर्णं स्वीयभक्तसमावृतः ॥ ५८ ॥  
कल्याणनगरे रम्ये शिवभक्तौघमध्यगम् ॥  
तपराजाभिधशव। वाहितं भक्तपुङ्गवैः ॥ ५९ ॥  
विमानमध्यगं दृष्ट्वा प्राहेदं वचनं परम् ॥  
तव नन्दीशवाहस्य न युक्तं नरवाहनम् ॥ ६० ॥  
आगच्छागच्छ भो भक्त विवाहार्थं मया सह ॥  
खड्गहस्तोऽथ पादाग्रं गृहीत्वाऽशु चकर्ष तम् ॥ ६१ ॥  
उत्थाय तपराजोऽपि मन्दस्मितमनोहरम् ॥  
समालिङ्ग्य ततो दोर्भ्यां चमडेशं महाद्युतिम् ॥ ६२ ॥  
ततः पौरैः स्तूयमानस्तपराजेन संयुतः ॥  
विवाहार्थं तु चमडो गतवांस्तुष्टुवुर्जनाः ॥ ६३ ॥  
व्यतीत्य दूरमध्वानं वटवृक्षसमाकुले ॥  
अतिष्ठत्प्रवने देशे चमडेशो गणैः सह ॥ ६४ ॥  
तव गोपकुमारौ द्वौ विवादं चक्रतुस्तदा ॥  
एकस्तत्रान्यमवदन्नापराधः कृतो मया ॥ ६५ ॥  
अत्र साक्षी च बसव-वटवृक्षो महानयम् ॥  
एतच्छ्रुत्वा समागत्य चमडो गोपबालकम् ॥ ६६ ॥  
अपृच्छदित्यय। वृक्षो कथं बसवनामधृत् ॥  
एतद्वृक्षस्य बसवसञ्ज्ञा जाता कथं वद ॥ ६७ ॥  
इत्युक्तो गोपपृथुकश्चमडं पुनरब्रवीत् ॥  
  
प्। १०५) पितामहेन कथितं तत्पितामहभाषितम् ॥ ६८ ॥  
अस्माभिर्गोपपृथुकैस्तच्छ्रुतं भक्तसत्तम् ॥  
नामेदं प्रवदन्त्यस्य वृद्धा ग्रामनिवासिनः ॥ ६९ ॥  
निमित्तं किञ्चिदप्यत्र श्रुतं वृद्धमुखान्मया ॥  
वृषभावतिदृप्तौ द्वौ सप्ताहं चक्रतुः पुरा ॥ ७० ॥  
युद्धमत्यन्तमतुलं तत्रैको निहतो वृषः ॥  
अत्र पौराश्च निक्षिप्तं चक्रुर्वृषमहीपतिम् ॥ ७१ ॥  
समाध्युपरिभागे च निक्षिप्तो वटभूरुहः ॥  
निर्यासो वटवृक्षस्य रक्तरूपेण तिष्ठति ॥ ७२ ॥  
फलं तु मांसरूपेण तिष्ठत्यत्र न संशयः ॥  
एतस्माद्वटवृक्षोऽयं बसवेश्वरनामधृत् ॥ ७३ ॥  
एतच्छ्रुत्वा च चमषः क्रोधघूर्णितलोचनः ॥  
वृषभेशस्य मरणं पुराणं वा नवीनकम् ॥ ७४ ॥  
श्रुत्वा मया न गन्तव्यं विवाहार्थमितोऽन्यतः ॥  
सहैव वृषभेशेन गन्तव्यमिति चोक्तवान् ॥ ७५ ॥  
वटवृक्षान्तिकं गत्वा प्राह गम्भीरया गिरा ॥  
आगच्छागच्छ वृषभ भुवं भित्वा बलादमुम् ॥ ७६ ॥  
त्वया साकं गमिष्यामि विवाहार्थं वृषाधिप ॥  
इत्युक्तश्चमडेनाथ वृषभोऽत्यन्तदर्पितः ॥ ७७ ॥  
वटवृक्ष विनिर्भिद्य निर्ययावतिवेगतः ॥  
तमागतं च वृषभं किङ्किणीजालसंयुतम् ॥ ७८ ॥  
ककुत्खुरविषाणाढ्यं चमडोऽयमपूजयत् ॥  
तत्रत्या विस्मिताः सर्वे तुष्टुवुश्चमडेश्वरम् ॥ ७९ ॥  
  
प्। १०६) ततो वृषभराजाय ददुःक्षीरघटाज्जनाः ॥  
वृषभेशं पुरस्कृत्य पयसा पूरितोदरम् ॥ ८० ॥  
विवाहर्थं ययौ पश्चाच्चमडो भक्तपुङ्गवः ॥  
उद्वृत्तवीचिनिकरां गहीरोदकपूरिताम् ॥ ८१ ॥  
नदीं समुद्रगां काञ्चिन्मार्गमध्ये ददर्श सः ॥  
ततः प्राहनदीं भक्तः स्वपुरोभागसंस्थिताम् ॥ ८२ ॥  
शिवभक्तः पुरा कश्चित्पपौ सप्तार्णवानपि ॥  
भविभिर्नीयमानां तां नावमुत्सृज्य दासकः ॥ ८३ ॥  
भवतीं निर्जलां कृत्वा नदीमवततार सः ॥  
गजेशमसणं पूर्वं शिवध्यानैकतत्परम् ॥ ८४ ॥  
मध्यस्थितं महाभागे दृष्ट्वाऽन्तं भयसंयुता ॥  
स्वतनूं द्विविधां कृत्वा सन्मार्गं दत्तवत्यसि ॥ ८५ ॥  
अतोऽस्माकं महापुण्ये देहि मार्गं च साम्प्रतम् ॥  
एवमुक्त्वा तु चमडः खड्गं तीक्ष्णमकम्पयत् ॥ ८६ ॥  
भीता साऽपि नदी वेगान्मार्गं तस्मै न्यवेदयत् ॥  
तेन मार्गेण चमडस्तस्याः पारमुपागतः ॥ ८७ ॥  
वृषेण भक्तसङ्घैश्च तपराजेन संयुतः ॥   
उत्सुकः श्वशुरग्रामनिकटे समतिष्ठत ॥ ८८ ॥  
ततो बन्धुजनैः सर्वैः प्रत्युद्यातोऽतिवैभवात् ॥  
पौरैस्तु प्रेक्ष्यमाणः सन् विवेश श्वशुरालयम् ॥ ८९ ॥  
  
प्। १०७) कन्यामुदवहत्साध्वीं रूपयौवनसंयुताम् ॥  
वध्वा वृषेण भक्तैश्च तपराजेन संयुतः ॥ ९० ॥  
चमडो विभवाक्रान्तः प्राप कल्याणपत्तनम् ॥  
कल्याणपत्तने काचिद्बालिका दशवार्षिकि ॥ ९१ ॥  
आगत्य चमडस्यास्य ननाम चरणौ तदा ॥  
सोऽप्याशीर्वचनं चक्रे चिरञ्जीवेति भक्तराट् ॥ ९२ ॥  
ततो बसवगेहेषु प्रातिष्ठद्भक्तसत्तमः ॥  
परेद्युरेव सा बाला ममारात्यन्तरोगतः ॥ ९३ ॥  
पिता माता बन्धुजनाः सम्भूय चमडान्तिकम् ॥  
मृतां बालां गृहीत्वैव समागत्यैवमब्रुवन् ॥ ९४ ॥  
अस्यास्त्वयाश्हीर्वचनं कृतं पूर्वेद्युरेव हि ॥  
चिरञ्जीवेति तद्वाक्यमद्यैवाभून्मृषापरम् ॥ ९५ ॥  
आक्रोशमानांस्तद्बन्धून् दृष्ट्वा शोऽपि दयापरः ॥  
हस्ते स्वखड्गमादाय शवस्यान्तिकमाययौ ॥ ९६ ॥  
उत्तिष्ठोत्तिष्ठ बाले त्वमिति प्राहातिधैर्यवान् ॥  
एवमुक्ते च चमडे सोत्थिताऽभूद्वरानना ॥ ९७ ॥  
सुप्तोत्थितेव सा बाला सहसाऽऽगत्य सस्मिता ॥   
ननाम चमडं भक्तांस्तदन्तिकनिवासिनः ॥ ९८ ॥  
नतावभूतां पितरौ चमडस्य पदद्वयम् ॥  
ततः सम्प्रार्थयामासुस्त्रयस्ते चमडेश्वरम् ॥ ९९ ॥  
लिङ्गधारणदीक्षां नः कुरुष्वेत्यतिमोदतः ॥  
चमडश्च तथेत्युक्त्वा चक्रे चिल्लिङ्गधारणम् ॥ १०० ॥  
  
प्। १०८) गतायुस्त्वं परित्याज्य शतायुस्त्वं ददौ मुदा ॥  
न शक्तिः प्राणदाने तु ब्रह्मादीनां दिवौदसाम् ॥ १०१ ॥  
अयं तु मृतबालायाः पुनः प्राणं ददौ क्षणात् ॥  
अयं परशिवः साक्षान्मर्त्यलोके चरत्यहो ॥ १०२ ॥  
एवं पौरजनाः सर्वे तुष्टुवुश्चमडेश्वरम् ॥  
ततोऽन्यदर्शकाः सर्वे प्राकृताः कपटात्मकाः ॥ १०३ ॥  
चमडेश्वरसामर्थ्यमेकदा तु परीक्षितुम् ॥  
आनीय दारुप्रतिमां सर्वावयवसंयुताम् ॥ १०४ ॥  
रुद्राक्षमालिकोपेतां भस्मदिग्धतनुज्वलाम् ॥  
जटाभारसमाक्रान्तां कौपीनाच्छादनान्विताम् ॥ १०५ ॥  
कस्मिंश्चिद्विजने देशे शून्ये चैव शिवालये ॥  
निवेशमानाः सर्वे च स्वयमूचुरितस्ततः ॥ १०६ ॥  
दरिद्रोऽयं मृतःअ शैवो नास्ति तत्सन्निधौ धनम् ॥  
नागच्छन्ति ततः शैवाः शवं संस्कर्तुमद्य हि ॥ १०७ ॥  
शिवार्चकांस्ततः सर्वे समाहूय च तापसान् ॥  
प्रेस्थानं नेतुकामा दारुयन्त्रशवाकृत्म् ॥ १०८ ॥  
वाहयित्वा तु चमडनिलयान्तिकमाययुः ॥  
स दृष्ट्वा चमडः प्रेतं कृत्रिमं दारुकल्पितम् ॥ १०९ ॥  
ज्ञात्वेत्थं चिन्तयामास स्वचित्ते भक्तसत्तमः ॥  
एतत्कृतं प्राकृतैस्तैर्मत्परीक्षार्थमेव हि ॥ ११० ॥  
  
प्। १०९) इति निश्चित्य चमडस्तथैवास्त्विति चाब्रवीत् ॥  
ब्रह्माण्डखर्परे भिन्ने पुनः सन्धातुमीश्वराः ॥ १११ ॥  
शिवभक्ता महात्मानः कियन्मात्रं ममेदृशम् ॥  
ततो भक्तान्नमस्कृत्य शिवं सञ्चिन्त्य भक्तितः ॥ ११२ ॥  
किपात्खण्ड्गं समुद्धृत्य ययौ तच्छवसन्निधिम् ॥  
उत्तिष्ठोत्तिष्ठ प्रेताद्य शिवभक्तदयानिधे ॥ ११३ ॥  
एवं वदन् स्वहस्तेन शवपाणिं ततोऽग्रहीत् ॥  
चमडेशकरस्पर्शात् प्रतिमा दारुयन्त्रिता ॥ ११४ ॥  
दिव्यदेहसमाक्रान्ता सप्राणा चाभवत्ततः ॥  
विस्मितेष्वपि सर्वेषु पश्यत्स्वत्यन्तमादरात् ॥ ११५ ॥  
आगत्य चमडेशस्य ननाम चरणौ च सः ॥  
तुष्टाव चमडेशानं वैदिकस्तुतिभिस्ततः ॥ ११६ ॥  
नान्यं जाने च मज्जन्म त्वत्कृपाविहितं परम् ॥  
तेनैव मुच्यमानस्तु चमडो भक्तपुङ्गवः ॥ ११७ ॥  
लिङ्गधारणदीक्षां च चक्रे तस्य महामतिः ॥  
ततस्तु चमडः क्रुद्धो वञ्चकान् प्रतिवादिनः ॥ ११८ ॥  
खड्गमुद्धृत्य सहसा ययौ हन्तुं स्वयं क्षणात् ॥  
ततस्तेऽपि भयभ्रान्ता निपेतुस्तस्य पादयोः ॥ ११९ ॥  
तुष्टुवुर्विविधैः स्तोत्रैर्लौकिकैर्वैदिकैरपि ॥  
अस्माकं तु गतिस्त्वं हि गतिरन्या न विद्यते ॥ १२० ॥  
  
प्। ११०) एवमुक्तस्तु चमडो ह्यनुगृह्य नताञ्जनान् ॥  
कृपया तान् ररक्षाय कृतवन् लिङ्गधारणम् ॥ १२१ ॥  
वृत्तम् ॥ एतत्कथामृतरसं च पिबन्ति कर्णैः   
सर्वातिशायिमहिमोज्वलमप्रमेयम् ॥  
ये चामडं निहतकल्मषसञ्चयास्ते गच्छन्ति शैवपदमच्युतमुख्यवेद्यम्   
॥ १२२ ॥  
	इति श्रीबादरायणमहर्षिप्रणीते बसवपुराणे स्कन्दागस्त्यसंवादे   
मुषिणीचमडेशमाहात्म्यं नाम त्रिंशोऽध्यायः ॥  
  
प्। १११) एकत्रिंशोऽध्यायः   
॥ सुरीयचमडार्यकथा ॥   
  
	अगस्त्यः ॥ भूयोऽपि भक्तमाहात्म्यं सर्वपातकनाशनम् ॥  
सर्वसम्पत्करं पुण्यं वद मेऽद्य षडानन ॥ १ ॥  
स्कन्दः ॥ वरकीर्तिसुसम्पन्नः कारणानां च कारणम् ॥  
लिङ्गतत्वस्वरूपज्ञो लिङ्गयोगसमन्वितः ॥ २ ॥  
वीरव्रतप्रतापाढ्यो गूढलिङ्गैक्यमानसः ॥  
शुद्धान्तरङ्गविज्ञानी भुवनत्रयपूजितः ॥ ३ ॥  
गतकर्मेन्द्रियः श्रीमान् ज्ञानेन्द्रियविवर्जितः ॥  
सदयात्मा च तेजस्वी संहारभयवर्जितः ॥ ४ ॥  
शीलसम्पत्तिमान्वीर इत्यष्टाविधभक्तिमान् ॥  
विकारैः कायकैः शून्यो भक्तलिङ्गप्रसादभुक् ॥ ५ ॥  
खण्डिताशेषपाषण्डसिद्धान्तनिचयः परः ॥  
सुरीयचमडो नामा ह्यासीद्भक्तवराग्रणीः ॥ ६ ॥  
स्थित्वा कल्याणनगरे प्रशस्तैः सर्ववस्तुभिः ॥  
तर्पयामास भक्तौघांश्च्छतशोऽथ सहस्रशः ॥ ७ ॥  
भुक्तेषु शिवभक्तेषु चक्रे लिङ्गार्चनं स्वयम् ॥  
  
प्। ११२) आनन्दबाष्पसंसेकानन्तरं चाभिषेचनम् ॥ ८ ॥  
विचित्रपुष्पपूजायाः पूर्वं चित्ताब्जपूजनम् ॥  
धूपदानात्पुरा भक्तिवासनादानमुत्तमम् ॥ ९ ॥  
पूर्वं नीराजनाच्चैव चात्मज्योतिः समर्पणम् ॥  
पदार्थार्पणतः पूर्वं स्वप्राणानां समर्पणम् ॥  
चकार भक्तवर्योऽयमङ्गचेष्टाविवर्जितः ॥ १० ॥  
मग्नः सुखाम्बुधौ शैवे संस्तुवन् विविधैः स्तवैः ॥  
व्यापारानान्तरान्बाह्यान् कृत्वा लिङ्गविलीनकान् ॥ ११ ॥  
प्राणलिङ्गार्चनं चक्रे चेष्टपूजापुरः सरम् ॥  
एवं लिङ्गार्चनं कृत्वा प्रसादावसरे सति ॥ १२ ॥  
तद्धस्तदत्तकवलान् बुभुजे पार्वतीपतिः ॥  
स्वयं तु बुभुजे पश्चात्तच्छेषं नियमान्वितः ॥  
एतं दृष्ट्वा महात्मानं भक्ताः प्रोचुः कथान्तरम् ॥ १३ ॥  
वृत्तम् ॥ षष्ठ्युत्तरत्रिशतखारिमितैर्मनोज्ञैः सत्तन्दुलैः   
पचितमन्नमशेषहृद्यम् ॥  
रुच्यं तदर्धमितरम्यमरीचचूर्णयुक्पाकमिश्रितमदात्करिकालचोडः ॥ १४   
॥  
तदीश्वरस्तु बुहुजं श्रुतमेतत्पुरा जनैः ॥  
तदा भक्तवरश्चन्नो ददौ कौबेरमुत्तमम् ॥ १५ ॥  
तद्भुक्तं परमेशेनेत्येतद्भक्तमुखाच्छ्रुतम् ॥  
द्राक्षावाट्यां वीरचोडः स्विच्छिष्टं कृसरान्नकम् ॥ १६ ॥  
ददौ शिवेन भुक्तं तदिति भक्तमुखाच्छ्रुतम् ॥  
  
प्। ११३) चमडेश्वरदत्तान्न्भोजनं परमेशितुः ॥ १७ ॥  
दृष्टमन्तो वयं सर्व इति तं तुष्टवुर्गणाः ॥  
सुरीयचमडाख्यानं ये शृण्वन्ति समाहिताः ॥ १८ ॥  
तेषामनेकश्रेयांसि सिद्ध्यन्त्यत्र न संशयः ॥  
  
		आन्ध्रब्रह्मार्यकथा  
  
	शिवभक्तार्चनासक्तः शिवभक्तो जितेन्द्रियः ॥ १९ ॥  
परसिद्धान्तक**वान्तचण्डमार्तण्डमण्डलः ॥  
कुतन्त्रशुष्ककान्तारदाहदावानलः परः ॥ २० ॥  
मलत्रयापहारी च सर्वजीवदयापरः ॥  
भक्तिसौभाग्यकलितः पुण्यपापविवर्जितः ॥ २१ ॥  
अत्यन्तानन्दकलितः प्रसादपरिसेवने ॥  
सावधानशिवाचारसंरक्षाव्यग्रमानसः ॥ २२ ॥  
सर्वलोकहितार्थी च शिवध्यानपरायणः ॥  
कलिपापप्रशमनो दानशीलः प्रतापवान् ॥ २३ ॥  
आन्ध्रबोम्म इति ख्यातः शिवतत्वरहस्यवित् ॥  
श्रीअन्त्कल्याणनगरे स्थितो भक्तानथार्चयन् ॥ २४ ॥  
तदानीं शीगिरौ रम्ये नानामुनिगणान्विते ॥  
शिवानन्द इति ख्यातः शिवभक्तो जितेन्द्रियः ॥ २५ ॥  
शिवयोगाभिनिरतः शिवध्यानपरायणः ॥  
  
प्। ११४) कस्मिञ्चित्सरसस्तीरे तापसाकृतिविग्रहः ॥ २६ ॥  
उवास परयोगी ध्याननिर्धूतकल्मषः ॥  
विस्रस्तकेशनिकरैरावृताङ्गोऽतिदुःसहः ॥ २७ ॥  
नखमूलसमाक्रान्तविपुलामण्डलो महान् ॥  
स्वपाणिनखकान्त्याख्यवल्लीभिः परिवारितः ॥ २८ ॥  
अत्यन्तनिश्चलाङ्गः सन् महापर्वत**त् स्वयम् ॥  
आयताचारभक्तिः सन् कन्दमूलफलाशनः ॥ २९ ॥  
तच्छिष्य सन्न्नीधौ तस्य सन्तुष्टो नियमान्वितः ॥  
तत्र तिष्ठन्महाभागो गुरुशुश्रूषणेरतः ॥ ३० ॥  
गन्धर्वाः सह भार्याभिर्विहारार्थं समाययुः ॥  
तं दृष्ट्वा विकृताकारं निश्चलाङ्गं समाधिन ॥ ३१ ॥  
गन्धर्वाः सह पत्नीभिः परिहासं तु चक्रिरे ॥  
एवं हासरतान् दृष्ट्वा सपत्नीकान् दिवौकसः ॥ ३२ ॥  
शिष्यः शशाप सक्रोधो वेपमानाधरस्ततः ॥  
कल्याणनगरप्रान्ते मृगा यूयं भविष्यथ ॥ ३३ ॥  
भयभ्रान्ताश्च गन्धर्वा मुनिशिष्यमथोचिरे ॥  
रक्ष रक्षाद्य नः सर्वान् सापराधांस्तपोधन ॥ ३४ ॥  
इति तैः प्रार्थितः शिष्यः शापान्तमवदत्ततः ॥  
  
प्। ११५) आन्ध्रदेशोद्भवः कश्चिज्जोम्मनामेशभक्तिमान् ॥ ३५ ॥  
युष्मान्मृगाकृतिधरान् यदैव निहनिष्यति ॥  
तदैव शापमोक्षः स्यान्मुक्ति*पि भविष्यति ॥ ३६ ॥  
कल्याणनगरप्रान्ते गन्धर्वा मृगरूपिणः ॥  
इतस्ततः स्वचरन्तो बहुकालं तु तस्थिरे ॥ ३७ ॥  
बोम्मस्यागमनं स्वेष्टं चिन्तयन्तः स्वचेतसि ॥  
कदाचिद्बोम्मभक्तोऽपि बिल्वानयनकाङ्क्षया ॥ ३८ ॥  
स्वयं ययावरण्यं तद्गन्धर्वमृगसेवितम् ॥  
तत्र स्थिता मृगाः सर्वे परिवार्योपतस्थिरे ॥ ३९ ॥  
तेषु प्राह मृगः कश्चिन्मनुष्यवचनेन हि ॥  
ब्रह्मेश्वर महाभाग गन्धर्वाश्च वयं परे ॥ ४० ॥  
शप्ताश्च मुनिना पूर्वं श्रिनगे मुनिसेविते ॥  
शापावसानं तेनैव दत्तं मत्प्रार्थितेन च ॥ ४१ ॥  
यदा यूयं विनिहता बोम्मेशेन महात्मना ॥  
शापमोक्षो हि भवता। मुक्तिश्चापि भविष्यति ॥ ४२ ॥  
अस्मान् जहि त्वमद्याशु कृपामुत्सृज्य केवलम् ॥  
लोकोऽस्माकं तु गन्धर्वः पुराऽभून्मुनिसत्तम ॥ ४३ ॥  
हतास्त्वया गमिष्यामो मुक्तिमत्यन्तदुर्लभाम् ॥  
मृगैः सम्प्रार्थितो जोम्मो विपिने विजने परे ॥ ४४ ॥  
ज्ञानदृष्ट्या निरिक्ष्यैतत्सत्यमित्यगृहीत्ततः ॥  
जोम्मस्तु स्वहृहं गत्वा बिल्वपत्रं प्रगृह्य सः ॥ ४५ ॥  
  
प्। ११६) ततः कतिपयैर्भक्तैर्मृगयाकर्मकोविदैः ॥  
शरकोदण्डपाणि सन्नाययौ तद्वनं पुनः ॥ ४६ ॥  
जघानाशु मृगान्सर्वांस्तीक्ष्णबाणनिपातनैः ॥  
हतास्ते तु मृगाः सर्वे पुनर्गन्धर्वतां गताः ॥ ४७ ॥  
बोम्मपादौ नमस्कृत्य तदनुज्ञामवाप्य च ॥  
काञ्चनानि विमानानि समरुह्य महान्ति च ॥ ४८ ॥  
जग्मुः कैलासनगरं चिदानन्दघनं परम् ॥  
ततस्ते बोम्मसचिवं दृष्ट्वैतत् परमाद्भुतम् ॥ ४९ ॥  
एतन्मृगाणां माहात्म्यं वेत्त्ययं परमार्थतः ॥  
अन्योन्यमेवं भाषन्तो बोम्मेशं तुष्टुवुः स्तवैः ॥ ५० ॥  
दृष्ट्वा तदद्भुतं पौराः शशंसुर्बिज्जलाय वै ॥  
बिज्जलो विस्मयाक्रान्तो बसवेशं तु पृष्टवान् ॥ ५१ ॥  
कश्चिद्बोम्माभिधो भक्ता मृगान्हत्वा पुरान्तिके ॥  
कैलासं प्रापयामास श्रुतमेतज्जनोक्तिभिः ॥ ५२ ॥  
एतत्सत्यमसत्यं वा वद मे बसवेश्वर ॥  
इत्युक्तो बसवेशोऽपि प्रोवाच नृपसत्तमम् ॥ ५३ ॥  
आचार्यचरणध्यानभिण्डिवालेन येन हि ॥  
संसारसिंहो निहतः कामक्रोधादिदन्तधृत् ॥ ५४ ॥  
भक्तसन्दर्शनाभिख्यमुद्गरेण बलीयसा ॥  
येन संसारहरिणो निहतः श्रममन्तरा ॥ ५५ ॥  
गुर्वाज्ञाख्यकृपाणेन पूर्वाश्रमतरक्षुराट् ॥  
  
प्। ११७) कामाख्यदन्तैः सुदृढैर्युक्तो येन हतोऽभवत् ॥ ५६ ॥  
सुज्ञानकुन्तमुद्यम्य येनाज्ञानकिटिर्हतः ॥  
मायाप्रपञ्चमहिषं भक्तिसत्तोमरेण यः ॥ ५७ ॥  
जघान मुनिशार्दूलो बोम्माख्यो भक्तसत्तमः ॥  
शिवमाहात्म्यार्धचन्द्रबाणेनातितरस्विना ॥ ५८ ॥  
येन बोम्मेन निहताः परवादिमृगोत्कराः ॥  
तस्य बोम्मस्य महतो मृगान् हत्वाऽटवीतले ॥ ५९ ॥  
प्रापणं शिवलोकस्य किमाश्चर्यं नृपोत्तम ॥  
किमत्र बहुनोक्तेन तत्पादनिहताः पथि ॥ ६० ॥  
पिपीलिकादयो यान्ति कैलासपदकुज्वलम् ॥  
इत्युक्तो बसवेशेन बिज्जलो विस्मयं गतः ॥ ६१ ॥  
सर्वसम्पत्करं पुण्यं सर्वपापप्रणाशनम् ॥  
बोम्मेश्वरस्य माहात्म्यं ये शृण्वन्ति समाहिताः ॥ ६२ ॥  
शिवभक्तिसमाक्रान्तास्ते यान्ति परमां गतिम् ॥  
इत्यवोचद्गुहो प्रीत्या कुम्भजाय ततः परम् ॥ ६३ ॥  
	इति श्रीबादरायणमहर्षिप्रणीते बसवपुराणे स्कन्दागस्त्यसंवादे   
सुरीयचमडार्याचरितं नामैकत्रिंशोऽध्यायः ॥  
  
प्। ११८) द्वात्रिंशोऽध्यायः   
॥ एकान्तरामार्यकथा ॥  
  
	अगस्त्यः ॥ देवसेनाननाम्भोजसहस्रकिरणानघ ॥  
भक्तानामेव माहाअत्म्यं पुनर्ब्रूहि षदानन ॥ १ ॥   
स्कन्दः ॥ एकान्तरामनामाऽभूच्छिवभक्ताग्रणीर्महान् ॥  
शान्तो दान्तो रुद्रमूर्तिविदृष्टिपराङ्मुखः ॥ २ ॥  
खण्डिताशेषचार्वाकसिद्धान्त्ः शास्त्रकोविदः ॥  
शैवदिद्धान्ततत्वज्ञः समलोष्टाश्मकाञ्चनः ॥ ३ ॥  
द्वितीयवीरभद्रश्च कीर्तिमांश्च प्रतापवान् ॥  
लिङ्गत्रितयविज्ञानी लिङ्गषट्केन्द्रियाक्रियः ॥ ४ ॥  
लिङ्गाभिमानकलितः षट्स्थलज्ञानपण्डितः ॥  
स्वपादाश्रितशिष्यौघपवित्रकरणक्षमः ॥ ५ ॥  
नित्यं शिवार्चनां कृत्वा कैलासं प्रमथोज्वलम् ॥  
गत्वा प्रणम्य देवेशं वीरभद्रमुखान् गणान् ॥ ६ ॥  
संस्तुत्य तद्गुणान् सर्वानानन्दाब्धौ ममज्ज सः ॥  
  
प्। ११९) पुनर्भूलोकमागत्य च चारवसुधातले ॥ ७ ॥  
कदाचिद्वसवेशस्य भक्तिसन्दर्शनेच्छया ॥  
प्रच्छन्नवेषधारी सन् कल्याणनगरं गतः ॥ ८ ॥  
बसवेशं समालोक्य चरन्नास् च तत्पुरे ॥  
जैनः कदाचिदागत्य सोपानच्छिवमन्दिरम् ॥ ९ ॥  
प्रविवेश स तं दृष्ट्वा प्राह क्रोधसमन्वितः ॥  
रे रे चार्वाक दुर्बुद्धे त्वयेदं पातकं कृतम् ॥ १० ॥  
प्रायश्चित्तं न तस्यास्ति शिवप्रणतिमन्तरा ॥  
रौरवादींश्च नरकान् प्रविश्यति न संशयः ॥ ११ ॥  
इतत्तिष्ठतु मद्वाक्यं शृणु चार्वाक दुर्मते ॥  
कुठारेणातितीव्रेण त्वां छिनद्म्यहमादरात् ॥ १२ ॥  
एकान्तरामेणोक्तः सन् चार्वाकः प्रत्यभाषत ॥  
शिवालयानां सर्वेषां रक्षकस्त्वं किमुच्यताम् ॥ १३ ॥  
जिनातिरिक्ताः किं देवास्तिष्ठन्त्यस्मिन् महीतले ॥  
तवायमीश्वरः स्याच्चेच्छित्वा स्वीयं शिरोऽधुना ॥ १४ ॥  
पुनर्घटय तद्दृष्ट्वा निश्चिनोमि शिवं ततः ॥  
एकान्तरामस्तेनैवमुक्तः संस्तमभाषत ॥ १५ ॥  
अहो चार्वाकदुर्बुद्धे शिवस्यैव महात्मता ॥  
तद्भकतैश्च कृतान्यद्य प्रत्यक्ष्याणि वदामि ते ॥ १६ ॥  
इति तस्मै कथां दिव्यां वक्तुं समुपचक्रमे ॥  
  
प्। १२०) चार्वाकाद्य शृणुष्वेवं वचनं मम दुर्मते ॥ १७ ॥  
श्रीचम्बूरे महाकालः पूर्वं भक्तिमतां वरः ॥  
पश्यत्स्वेव हि सर्वेषु स्वीयं छित्वा शिरः परम् ॥ १८ ॥  
निवेद्य देवदेवाय ततो लेभे पुनः शिरः ॥  
तत्पुरे तत्समाकर्ण्य भक्तो गोविन्दभट्टकः ॥ १९ ॥  
दत्तं चेच्छिवनिर्माल्यं न धार्यं तच्छिरः पुनः ॥  
किन्तु मच्छिर एवेदं पूजनीयमुमापतेः ॥ २० ॥  
इति निश्चित्य मनसा शिरश्च्छित्वा ह्यपूजयत् ॥  
पुनरन्यशिरो लेभे त्रिदिनात्कृपया विभोः ॥ २१ ॥  
एतच्छ्रुत्वा वङ्कनामा शिवभक्तोऽतिसाहसः ॥  
दिनत्रयादयं लेभे नैतद्धि मम रोचते ॥ २२ ॥  
इत्युक्त्वा खड्गमादाय चिच्छेद स्वशिरः परम् ॥  
छिन्ने शिरसि सञ्जातं पूर्ववन्मस्तकान्तरम् ॥ २३ ॥  
शिरांस्येव तु छिन्नानि सङ्ख्यातीतानि तत्क्षणे ॥  
ततस्तद्भक्तिसन्तुष्टश्चन्द्रर्धकृतशेखरः ॥ २४ ॥  
प्राह गम्भीरया वाचा वङ्काख्यं भक्तपुङ्गवम् ॥  
विनिर्जितोऽहं त्वद्भक्त्या सर्वलोकाधिकोऽप्यहम् ॥ २५ ॥  
एवमुक्त्वा महेशानः पाणिनाऽऽगृह्य वङ्ककम् ॥  
शिरांसि तानि सङ्गृह्य सर्वाण्यपि महेश्वरः ॥ २६ ॥  
स्वलिङ्गगर्भे धृतवान् पश्यत्स्वपि नजेष्वहो ॥  
  
प्। १२१) एवंविधा महादेवभक्ताः सन्ति महीतले ॥ २७ ॥  
सर्वे जैना जिताः शैवैरिति किं न श्रुतं त्व्या ॥  
तिर्ववातिपुरे पूर्वं तिरुनामकरः परः ॥ २८ ॥  
वौद्धशास्त्रार्थतत्वज्ञ उवासात्यन्तदर्पितः ॥  
स एकशूलरोगापीडितोऽत्यन्तदुःसहात् ॥ २९ ॥  
तस्य स्वसा स्मागत्य भ्रातरं प्राह सुन्दरी ॥  
अस्मत्कुलोचितैर्मन्त्रैः शूलरोगो न हन्यते ॥ ३० ॥  
वाञ्छा तवास्ति चेदद्य जीवितुं भ्रातृसत्तम ॥  
शैवीं पञ्चाक्षरीं दिव्यां शिवभक्ताद्गृहाण ताम् ॥ ३१ ॥  
इति सम्बोधितः सोऽपि स्वस्रा जैनकुलागर्णीः ॥  
रोगशान्तो भविष्यामि भक्तोऽहमिति चाब्रवीत् ॥ ३२ ॥  
सत्कृत्य सोऽपि सद्भक्तान्नमस्कृत्य पुरान्तकम् ॥  
पञ्चाक्षरीजपासक्तो लिलेप भसितं ततः ॥ ३३ ॥  
शशाम शूलरोगोऽपि दुःखहेतुर्महत्तरः ॥  
ततः सोऽपि समुत्थाय ययौ भक्तान्तिकं मुदा ॥ ३४ ॥  
ततः श्रीपतिनामाख्यं प्रपेदे गुरुसत्तमम् ॥  
अनुगृहिष्यन्नार्चार्यः प्रणतं जैनपुङ्गवम् ॥ ३५ ॥  
कृपाकटाक्षशस्त्रेण तत्कर्माणि विनाश्य सः ॥  
भूतिपट्टं ततः कृत्वा शिवकुम्भाभुभिः परः ॥ ३६ ॥  
संस्नाप्य लिङ्गसंस्कारान् चक्रे शस्त्रोक्तमार्गतः ॥  
  
प्। १२२) स्वहस्तसङ्गमेनैव तद्देहं पाञ्चभौतिकम् ॥ ३७ ॥  
विनाश्य योजनं चक्रे शिवलिङ्गाङ्गयोस्ततः ॥  
तत्प्रसादात्प्राणवायून् विनाश्य स्वप्रभावतः ॥ ३८ ॥  
शिवप्राणसमायुक्तं चकार कृपया परम् ॥  
सिद्धमन्त्रप्रभावेन शिष्यमङ्गसमन्वितम् ॥ ३९ ॥  
कृत्वा शुद्धात्मनि परे ज्योतिः शैवमनामयम् ॥  
सन्धाय मुक्तिहेतूंश्च शैवाचारानुपादिशत् ॥ ४० ॥  
कृपाप्रसादमाहात्म्यात् सर्वपापविनाशकात् ॥  
भक्तिस्वरूपविज्ञानसम्पन्नमकरोत्ततः ॥ ४१ ॥  
एकविंशतिदीक्षाभिस्तिरुनामकरं परम् ॥  
शुद्धात्मानं ततः कृत्वा प्राहेत्थं गुरुसत्तमः ॥ ४२ ॥  
दत्वा शिष्याय सन्तुष्टः पुनः प्रोवाच तत्वतः ॥  
शिवभक्तान्नमस्कुर्वन् कुर्वन् भक्त्या शिवोत्सवान् ॥ ४३ ॥  
शिवभक्तार्चनं कुर्वन् शिष्य तिष्ठस्व नित्यशः ॥  
एवमाज्ञापितः सोऽपि तथैवासौ व्यतिष्ठत ॥ ४४ ॥  
बौद्धास्तद्बान्धवाः सर्वे तं विलोक्यासहिष्णवः ॥  
मत्तेभं प्रेषयामासुर्निहन्तुं भक्तसत्तमम् ॥ ४५ ॥  
सोऽप्यागत्यातिवगेन प्रणिपत्य विनिर्ययौ ॥  
तस्मै विषं च प्रददुर्भक्तं जीर्णमभूद्विषम् ॥ ४६ ॥  
अगनु निपेतयामासुः शशामाग्निश्च भीतवत् ॥  
चिक्षिपुर्जलमध्ये तु नावधीत्तं तु तज्जलम् ॥ ४७ ॥  
  
प्। १२३) तदाऽऽगताश्च ते सर्वे भयसङ्कुलमानसाः ॥  
शिवभक्तो महाभागो ह्यस्मानेव हनिष्यति ॥ ४८ ॥  
एवं विचार्य मनसा जग्मुस्तं शरणं ततः ॥  
ततो भक्तवरः सर्वाननुगृह्य दयार्द्रधीः ॥ ४९ ॥  
परिहृत्य च पूर्वाणि जैनानां लाञ्छनानि च ॥  
विनाश्य प्रतिमाः सर्वा जैनपूजाः सहस्रशः ॥ ५० ॥  
लिङ्गधारणसम्पन्नांस्तत्र वृद्धांस्तथाऽकरोत् ॥  
नराधम शृणु ततस्ते मतानां च खण्डनम् ॥ ५१ ॥  
तिर्वालूरुपुरे कश्चिदिरुवत्ताण्डिरिति श्रुतः ॥  
शिवभक्तो हि जत्यन्धः शिवपूजारतः सदा ॥ ५२ ॥  
परमेशाभिषेकार्थं शिवालयसमीपतः ॥  
दृढकुद्दालहस्तः सन् वेत्रपात्रधरस्तदा ॥ ५३ ॥  
कर्तुं सरोवरं रम्यं स्वयमेव समुद्ययौ ॥  
मार्गस्य प्रत्यभिज्ञार्थं मृत्तिकानयने स्वयम् ॥ ५४ ॥  
शङ्कून् संस्थापयामास निपुणान्नास भक्तराट् ॥  
ततस्तदाऽऽगताः सर्वे शङ्कूनूद्धृत्य चिक्षिपुः ॥ ५५ ॥  
शिवस्तस्य तदा तूर्णं लोचने प्रददौ ततः ॥   
ततो जैन्जनान् सर्वान् निजघान बलोद्धतः ॥ ५६ ॥  
  
प्। १२४) पिल्लनयनारुकथा  
  
	वाराणस्यां वथैवान्यो देवलो ब्रह्मवंशजः ॥  
तस्यासीत्तनयः कश्चित्पिल्लो नम महायशाः ॥ ५७ ॥  
तमेकदा तस्य पिता गृहीत्वा मणिकर्णिकाम् ॥  
स्नातुं गत्वा सुतं तत्र निवेश्य स्नानमाचरत् ॥ ५८ ॥  
तदन्तरे पार्वतीशावारुह्य वृषभेश्वरम् ॥  
नभौगतौ च तं बालं दृष्टवन्तौ यदृच्छया ॥ ५९ ॥  
पार्वती सहसाऽऽ।गत्य दीक्षां कृत्वा तु शाम्भवीम् ॥  
तस्य स्तन्यं ददौ शीघ्रं हर्षफुल्ललोचना ॥ ६० ॥  
हेमपात्रे पयोदुग्धं स्वीयं तस्मै न्यवेदयत् ॥  
पुनर्ययौ च गिरिजा ततः प्राणेश्वरान्तिकम् ॥ ६१ ॥  
स्नात्वा पिता समाग्त्य बालमादित्यसन्निभम् ॥  
दृष्ट्वा प्रोवाच वचनं विस्मयाकुलमानसः ॥ ६२ ॥  
कया दत्तमिदं स्तन्यं हेमपात्रं मनोरमम् ॥  
इत्युक्त्वा ताडयामास सोऽर्भकं तं हरद्बिजः ॥ ६३ ॥  
भीत्या प्रोवाच पितरं दुःखव्याकुलमानसः ॥  
नभोमार्गेण गच्छन्तौ पार्वतीपरमेश्वरौ ॥ ६४ ॥  
मां दृष्ट्वा शिवमुत्सृज्य गिरिजा स्वयमाययौ ॥  
चन्द्रं हित्वा चन्द्रिकेव मणिं हित्वेव तत्प्रभा ॥ ६५ ॥  
  
प्। १२५) स्वाधारं पावकं त्यक्त्वा दाहशक्तिरिविज्वला ॥  
कितीटभागविलसन्मणिरञ्जितदिक्तटा ॥ ६६ ॥   
विचित्रपुष्पसञ्छन्नकुचकुड्मलशोभिता ॥  
अष्टमीचन्द्रविलस्द्भालभागोपशोभिता ॥ ६७ ॥  
इन्दीवरदलस्पर्धिनयनद्वयराजिता ॥  
गङ्गावर्तैकसंस्पर्धिनाभिदेशविराजिता ॥ ६८ ॥  
आगत्य गिरिजा स्तन्यं दत्वा देवी सपात्रकम् ॥  
हित्वा मां निर्ययौ साम्बं गौरी गिरिवरात्मजा ॥ ६९ ॥  
तत। स विस्मितो विप्रः प्रणिपत्य शिवावुभौ ॥  
बालमादाय सहसा ययौ स्वभवनान्तिकम् ॥ ७० ॥  
पार्वतीस्तन्यपानेन प्राप्तविधोऽर्भकस्तदा ॥  
गौरीनिकेतनं गत्वा तुष्टाव विविधौः स्तवैः ॥ ७१ ॥  
ततस्तुष्टाऽम्बिका तस्मै स्वर्णतालयद्वयं ददौ ॥  
तम्बुरं नारदं चापि प्रापयन्निव सोऽर्भकः ॥ ७२ ॥  
जगौ सप्तस्वरैः सम्यक् स्तोत्राणि शिवयोर्मुदे ॥  
ततस्तद्गानसन्तुष्टः पार्वतीरमण प्रभुः ॥ ७३ ॥  
मुक्ताफलसमाकीर्णकायमानोपशोभिताम् ॥  
सुवर्णदण्डविलसच्छिबिकां च मनोहराम् ॥ ७४ ॥  
तथाऽक्षयनिधिं श्वेतछत्रमत्यन्तसुन्दरम् ॥  
  
प्। १२६) अष्टमूर्तिर्ददौतस्मै बालायामिततेजसे ॥ ७५ ॥  
शिबिकां तां समारुह्य कहलाध्वनिपूर्वकम् ॥  
आगतः परसिद्धान्तधूमकेतुर्महोज्वलः ॥ ७६ ॥  
संस्तुतो मागधैरेवं चोडभूपान्तिकं गतः ॥  
शिष्यं कृत्वा चोडभूपं शिवदीक्षासमन्वितम् ॥ ७७ ॥  
पिल्लभक्तस्तु जैनानां सहस्रद्वयमञ्जसा ॥  
शिवभक्तियुतं कृत्वा चान्यजैनानथावधीत् ॥ ७८ ॥  
ततो गच्छन् महात्माऽयं पुरं तिरुमरक्कडम् ॥  
ब्रह्मेश्वरालयं श्रुत्वा कवाटैः पिहितः त्विति ॥ ७९ ॥  
समागत्यातिवेगेन कवाटान् विबिभेद सः ॥  
तिरुवालं ततो गत्वा पुरं तु त्रिदिवोपमम् ॥ ८० ॥  
सर्पदष्टमृतं शूद्रं जीवयामास तत्क्षणात् ॥  
मिनाक्षीं द्रष्टुकामः सन् मधुरापुरमाययौ ॥ ८१ ॥  
ततस्तु सौगताः सर्वे राजानमिदमूचिरे ॥  
अम्नायबाह्यसिद्धान्तधूमकेतु रिति श्रुतः ॥ ८२ ॥  
बालोऽयमागतः कश्चिन्निष्क्रामय पुरादमुम् ॥  
इत्युक्तः स तु भूपालः सौगतान् पुनरब्रवीत् ॥ ८३ ॥  
अयं तु चोडभूपस्य च्याचार्य इति संश्रुतः ॥  
तन्निराकरणं कर्तुं वृथैवाद्य न युज्यते ॥ ८४ ॥  
यूयं सम्भूय सर्वेऽपि विवदध्वं मदन्तिके ॥  
अहं निष्कासयाम्येनं विवादे च पराजितम् ॥ ८५ ॥  
  
प्। १२७) अष्टादशसहस्राणि चार्वाकाः सङ्गतास्ततः ॥  
विवादनिर्जितास्तेन निस्तेजस्का बभूविरे ॥ ८६ ॥  
ततोऽर्धरात्रौ ते जैना ज्ञात्वा सुप्तं गृहोदरे ॥  
अग्निं निवेशयामासुर्द्ग्धुं तं ब्रह्मचारिणम् ॥ ८७ ॥  
कृशानुश्च ततो भीतः संस्थितः पिल्लसन्निधौ ॥  
निजगाद कृशानुं स दग्धुं मामागतोऽधुना ॥ ८८ ॥  
त्वज्जिव्हा वीरभद्रेण पुरा भिन्ना बलीयसा ॥  
इदानीं नासिकां स्वस्य बलादेव भिनद्म्यहम् ॥ ८९ ॥  
नोचेत्सर्वान् जैनपरान् सन्त्यज्य पृथिवीपतिम् ॥  
उष्णज्वरेण सन्तप्तं कुरुष्वाग्ने मदाज्ञया ॥ ९० ॥  
भवन्तं रक्षयिष्यामि सत्यमेतन्मयोदितम् ॥  
नृपाङ्गं प्रविबेशासौ ज्वररूपेण पावकः ॥ ९१ ॥  
तन्मडलेशमहिषी माङ्गायक्करसी सती ।   
पिल्लान्तिकमनुप्राप्य प्रणम्येदमुवाच सा ॥ ९२ ॥  
राजोष्णज्वरसन्तप्तो रक्षस्वाद्य दयनिधे ॥  
तयैवं प्रार्थितः पिल्लस्त्वाययौ नृपसन्निधिम् ॥ ९३ ॥  
मयाऽपह्नियते घोरः सव्यभागस्थितज्वरः ॥  
वामभागस्थितः सर्वैर्वार्यतां सौगतैर्ज्वरः ॥ ९४ ॥  
इक्त्युक्त्वा तत्सव्यभागे भस्म चिक्षेप मन्त्रितम् ॥  
ज्वरस्तु नाशमगमत्सव्यपार्श्वस्थितः परः ॥ ९५ ॥  
जवरोऽभिम्ऽन्त्रितो जैनैर्ववृधे वामपार्श्वतः ॥  
  
प्। १२८) ततो राजा बहुविधैः स्तवैस्तुष्टाव योगिनम् ॥ ९६ ॥  
रुद्रमूर्ते नमस्तेऽस्तु नमस्ते करुणात्मने ॥  
सद्भिरीड्य नमस्तेऽस्तु पिल्ल विद्वन्नमोऽस्तु ते ॥ ९७ ॥  
ज्वरं मद्वामभागस्थं सम्यङ् मर्दय मत्पितः ॥  
एवं सम्प्राथितो भस्म वामभागे लिलेप सः ॥ ९८ ॥  
भस्मधारणमाहात्म्याद्वामाङ्गस्थं विनिर्गतम् ॥  
ततः सुन्दरपाण्ड्याख्यं राजानं सहसाऽगमत् ॥ ९९ ॥  
तच्छरीरस्थिता रोगाः सर्वे नाशमुपागमन् ॥  
नमश्चक्रतुरत्यन्तप्रीत्या तौ दम्पती तदा ॥ १०० ॥  
अभीष्टवस्तुभिः सर्वैः पूजयामासतुर्मुनिम् ॥  
ततः पिल्लस्तु चार्वाकान् प्राह गम्भीरया गिरा ॥ १०१ ॥  
प्रामाण्यं वेदशास्त्राणां भवद्भिर्नोररीकृतम् ॥  
प्रत्यक्षमात्रप्रामाण्यवादिनो हि महीतले ॥ १०२ ॥  
अतस्त्वदिष्टं प्रत्यक्षं विमृशध्वं तथागताः ॥  
इत्युक्तास्ते तु पिल्लेन संविचार्य परस्परम् ॥ १०३ ॥  
पिल्लं निजगदुः सर्वे शिवभक्तं जितेन्द्रियम् ॥  
भवतामिष्टमन्त्रं च तथा मन्मन्त्रमुत्तमम् ॥ १०४ ॥  
हुताशने निक्षिपामो लेखयित्वा च पत्रयोः ॥  
यत्पत्रिका न दग्धा स्याज्जयस्तेषां भवेद्ध्रुवम् ॥ १०५ ॥  
  
प्। १२९) श्रुत्वैतद्वचनं पिल्लो मनसीत्थं व्यचिन्तयत् ॥  
तुलापात्रे सुवर्णं च श्वास्थि निक्षिप्यते यदि ॥ १०६ ॥  
का हानिः स्यात्सुवर्णस्य सर्वोत्कृष्टस्य भूतले ॥  
तथा चन्दनखण्डस्य काष्ठैर्बर्बुरसञ्ज्ञकैः ॥ १०७ ॥  
अवस्थित्या चैकदेशे हीनं स्यान्नहि चन्दनम् ॥  
जैनलेखैकसंस्पर्शाच्छिवमन्त्रस्य का क्षतिः ॥ १०८ ॥  
एवं विचार्य पिल्लोऽयं मौनमङ्गीचकार सः ॥  
उभाभ्यां लिखितां लेखां राजा चिक्षेप पावके ॥ १०९ ॥  
जैनलेखा विदग्धाऽभूदग्निप्रक्षेपमात्रतः ॥  
सरःस्था पद्मिनीवेयं लेखा शैवी रराज सा ॥ ११० ॥  
निर्जिताश्चापि ते जैना मानान्तरमकामयन् ॥  
प्रवाहमध्ये कावेर्यां निक्षिपामस्तु पत्रिके ॥ १११ ॥  
या पत्रिका जलस्यास्य प्रतिकूलं हि गच्छति ॥  
जयस्तस्येति निश्चित्य प्रमाणं तत्र चक्रिरे ॥ ११२ ॥  
तेनापि च प्रमाणेन निर्जितः सौगतास्ततः ॥  
पुनः प्रमाणकरणव्यग्रानुद्वीक्ष्य सौगतान् ॥ ११३ ॥  
पिल्लः प्रोवाच राजानं तत्वनिर्णयतत्परम् ॥  
पुनः प्रमाणकरणे चार्वाकाश्च यतन्ति हि ॥ ११४ ॥  
ये निर्जिताश्च तत्रापि तान् शूलेश्वद्य निक्षिप ॥  
एवमुक्तास्तु ये बौद्धास्ते च शीघ्रं प्रदुद्रुवुः ॥ ११५ ॥  
  
प्। १३०) पिल्लोऽपि तस्य भक्तस्य चक्रे लिङ्गस्य धारणम् ॥  
अष्टादशसहस्राणि सौगताश्च ततः परम् ॥ ११६ ॥  
कुलचर्याख्यभक्तेन लोहस्तम्भांश्च निर्मितान् ॥  
आनीय ज्वलितान् कृत्वा तानारोपयदास्तिकः ॥ ११७ ॥  
पुनरेकान्तरामोऽपि जैनं प्राहातिदुर्मदात् ॥  
शृणुष्व जैन दुर्बुद्धे वाक्यं य ते ब्रवीम्यहम् ॥ ११८ ॥  
निडुमारमहीपालः कश्चिदासीदुदारधीः ॥  
शैवशास्त्रार्थतत्वज्ञः शिवभक्तो महामतिः ॥ ११९ ॥  
स्वराज्यसंस्थिताञ्जैनान् समाहूय समन्ततः ॥  
सभामध्योपविष्टः सन्नागतांस्तानुवाच सः ॥ १२० ॥  
तिरुनाम पुरं रम्यं पिल्लभक्तः समाययौ ॥  
तत्रस्थान् सौगतान् सर्वान् निनाशयदिति श्रुतम् ॥ १२१ ॥  
भवन्तोऽपि च मद्राज्ये शैवदीक्षापराङ्मुखाः ॥  
लिङ्गधारणहीनाश्च भूतिरुद्राक्षवर्जिताः ॥ १२२ ॥  
अतः सर्वान् हनिष्यामि युष्मान् सुगतवर्त्मगान् ॥  
इत्युक्त्वा क्रोधताम्राक्षो नाशयामास सत्वरम् ॥  
अवशिष्टास्तु ते बौद्धाः शिवभक्तास्तु जज्ञिरे ॥ १२३ ॥  
  
प्। १३१) ॥ नमिनन्दिकथा ॥  
  
	नमिनन्दी पुरा भक्तस्तिर्वदूरपुरे शुभे ॥  
कृत्वा घृतार्जनं भक्त्या चातियत्नेन सुव्रतः ॥ १२४ ॥  
ददौ शिवाय महते दीपमालासहस्रकम् ॥  
तद्ग्रामवासिनो बौद्धाः सम्भूयेदमचिन्तयन् ॥ १२५ ॥  
निष्कास्यः सर्वथा सोऽयं ग्रामादस्मान्महत्तरात् ॥  
इति सञ्चिन्त्य बहुधा समवापुश्च निश्चयम् ॥ १२६ ॥  
सर्पिर्ददति ये तस्मै स्वल्पं वा नमिनन्दिने ॥  
तान्वयं दण्डयिष्यामो लगुडैरायसर्द्दृढैः ॥ १२७ ॥  
घृताभावे दीपमाला नष्टा स्याच्छिवमन्दिरे ॥  
एवं सङ्केतयामासुः सर्वे बौद्धाश्च सङ्गताः ॥ १२८ ॥  
घृतक्रयं कर्तुकामाश्चचारायं गृहान् बहून् ॥  
अलब्ध्वा स घृतं भक्तो दीपमालाव्रतोत्सुकः ॥ १२९ ॥  
निर्वापणे हि दीपानां प्राणांस्त्यक्ष्याम्यहं तनोः ॥  
इति सङ्कल्प्य मनसा प्राणास्त्यक्तुं समुद्यतः ॥ १३० ॥  
ततः प्रत्यक्षमभवदिन्दुखण्डशिखामणिः ॥  
प्राह गम्भीरया वाचा स्वभक्तं नमिनन्दिनम् ॥ १३१ ॥  
एतत्सरोवरजलमानीयात्यन्तशीतलम् ॥  
पूर्वं वरदसोमाख्यो यथैवार्घ्योदकैः शुभैः ॥ १३२ ॥  
चकार परमेशाय दीपमालां महोज्वलाम् ॥  
  
प्।१३२) तथैव दीपमालां त्वं कुरुष्वाद्याविशङ्कितः ॥ १३३ ॥  
वृत्तम् ॥ एवं सरोवरजलं नमिनन्दिनामा दीपान् यथाविधि चकार स   
भक्तवर्यः ॥  
नष्टाश्च जैनपशवः सहसा स्वत्सैस्तद्वीक्ष्य विस्मयमवापुरिमे च   
बौद्धाः ॥ १३४ ॥  
	इति श्रीबादरायणमहर्षिप्रणीते बसवपुराणे स्वरूपग्रन्थे   
परमरहस्ये स्कन्दागस्त्यसंवादे द्वात्रिंशोऽध्यायः ॥  
  
प्। १३३) अथ त्रयस्त्रिंशोऽध्यायः  
  
	अगस्त्यः ॥ तिर्वदूरपुरे बौद्धा दृष्ट्वेदं नमिनन्दिनः ॥  
माहात्म्यं विस्मयाविष्टाः किमकुर्वंस्ततः परम् ॥ १ ॥  
स्कन्दः ॥ ननिनन्दी दीपमालां शोभमानां सरोजलैः ॥  
दृष्ट्वा स्वगोविनाशं च भीत्या तं शरणं ययुः ॥ २ ॥  
समागत्य च ते सर्वे प्रणेमुर्नमिनन्दिनम् ॥  
नमिनन्दी मृपाष्टो गवां प्राणान् पुनर्ददौ ॥ ३ ॥  
ततस्तु सौगतान् सर्वान् लिङ्गधारणसंयुतान् ॥  
भस्मरुद्राक्षनिरतान् षडक्षरजपातुरान् ॥ ४ ॥  
चकार स्वप्रभावेन सर्वलोकैकसंस्तुतः ॥  
पुनरेकान्तरामोऽयं बभाषे सौगतं ततः ॥ ५ ॥  
अथान्यमपि वक्ष्यामि जैनकोलाहलं परम् ॥  
  
		॥ साङ्ख्यतोण्डकथा ॥  
  
	चोडदेशे पुरा कश्चिच्छान्तमण्डाभिधे पुरे ॥ ६ ॥  
साङ्ख्यतोण्ड इति ख्यातो बौद्धपुत्रोऽतिधार्मिअः ॥  
आबाल्यं परमेशानपदाम्भोरुहभक्तिमान् ॥ ७ ॥  
शिवपूजां ततः कर्तुं चिन्तयामास चेतसा ॥  
करणे शिवपूजाया नानुमन्यन्ति सौगताः ॥ ८ ॥  
  
प्। १३४) शिवपूजापरित्यागे मुक्तिर्मम न विद्यते ॥  
उपायञ्चिन्तयामयत्र मदीयानुमतावहम् ॥ ९ ॥  
त्रीण्यश्मानि समादाय पूजयामि महेश्वरम् ॥  
तुष्यन्ति तेन मे वृद्धाः शिवपूजा कृता भवेत् ॥ १० ॥  
एवं निश्चित्य मनसा शिवपूजां तथाऽकरोत् ॥  
शिवालयपुरो मध्ये नदी काचिन्महाजला ॥ ११ ॥  
मार्गं तस्मै च न ददावालयागमनं प्रति ॥  
साङ्ख्यतोण्डो महाभागो दिनत्रयमुपोषितः ॥ १२ ॥  
चतुर्थदिवसे प्राप्ते नदी गगजलाऽभवत् ॥  
तामुत्तीर्य समागत्य मनोज्ञं शङ्करालयम् ॥ १३ ॥  
पाषाणनवकं त्यक्त्वा गृहित्वैकां शिलां घनाम् ॥  
चिक्षेप शिवलिङ्गेऽस्मिन् पुष्पबाणमिवोज्वलम् ॥ १४ ॥  
शिवोऽपि तां शिलां क्षिप्तां स्वहस्ताभ्यामथाग्रहीत् ॥  
मन्दस्मितमुखाम्भोजस्तमुवाच महेश्वरः ॥ १५ ॥  
वरं वरय भद्रं ते प्रीतोऽस्मि तव साम्प्रतम् ॥  
एवमुक्तः साङ्ख्यतोण्डस्तुष्टाव गिरिजापतिम् ॥ १६ ॥  
ब्रह्मविष्ण्वाद्यसम्प्रेक्ष्यतत्वरूपाय ते नमः ॥  
अशेषवेदवदान्तवागगम्याय ते नमः ॥ १७ ॥  
उपमन्युदधीच्यादिमुनिवन्द्याय ते नमः ॥  
  
प्। १३५) शेषजवागवेद्याय विश्वरूपाय ते नमः ॥ १८ ॥  
त्वत्पादकमलध्यानान्नेतरत्र स्पृहा मम ॥  
किरन्तं मृदुपुष्पाणि दग्ध्वा मन्मथकुज्वलम् ॥ १९ ॥  
शिलाक्षेपसमुद्युक्तं ममाद्यानुगृहीतवान् ॥  
समौ मानापमानौ ते स्तुतिर्निन्दा तथा समे ॥ २० ॥  
भक्तेषु तव वात्सल्यं वक्तुं जिव्हायते विधिः ॥  
नियोज्य त्वां च सेवायां नम्बी प्राप भवत्पदम् ॥ २१ ॥  
संस्तुत्य मल्हणस्त्वां हि मुक्तिं प्रापान्यदुर्लभाम् ॥  
अतो मामनुगृह्याशु ग्रामं मत्प्रेरितं महत् ॥ २२ ॥  
तवालयेषु सर्वेषु शिरोभागेऽवधारय ॥  
एवमुक्त्वा साङ्ख्यतोण्डस्त्यक्त्वा सौगतपद्धतिम् ॥ २३ ॥  
हत्वा च सौगतानन्यान् स्वयं शिवपदं ययौ ॥  
  
		॥ कोवूरिब्रह्मकथा ॥  
  
	तथा कोवूरिब्रह्माख्यः शिवभक्तो जितेन्द्रियः ॥ २४ ॥  
सौगतान् सर्वशास्त्रेषु जितवान् परमार्थवित् ॥  
निर्जितास्तेन चार्वाका ब्रह्माख्यं तु तदोचिरे ॥ २५ ॥  
वटवृक्षं दहाशुत्वं स्वेक्षणेन महामते ॥  
नो चेद्वयं दहिष्यामः पुनर्जीवय सत्वरम् ॥ २६ ॥   
  
प्। १३६) इत्युक्तस्तैः पुनः प्राह युष्माभिर्दह्यतां वटः ॥  
अहं पुनर्जीवयिष्ये मन्त्रितेनैव भस्मना ॥ २७ ॥  
इत्युक्तास्ते च ददहुर्वटवृक्षं महोज्वलम् ॥  
वटभस्मोपरि परं क्षिप्त्वा भस्म सुमन्त्रितम् ॥ २८ ॥  
पुनरुत्पादयामास वटवृक्षं महत्तरम् ॥  
ततो जैनालयान् सर्वान् सक्रोधः स्न्ददाह सः ॥ २९ ॥  
रे रे चार्वाक दुर्बुद्धे त्रपा नास्ति तवाधुना ॥  
पुनरन्यां कथां वच्मि त्वदीयमतखण्डनाम् ॥ ३० ॥  
  
		॥ देवरदासदेवकथा ॥  
      
	पुरा पोट्लचरग्रामे चार्वाकोऽभून्महामतिः ॥  
पञ्चविंशतिसाहस्रचार्वाकपरिवारितः ॥ ३१ ॥  
तद्ग्रामे बल्लहो नाम राजा जैनकुलोद्भवः ॥  
तस्य राज्ञो गुरुरभूत् स्वयं जैनशिखामणिः ॥ ३२ ॥  
सिङ्गबलाहभूपस्य पुरन्दरसमश्रियः ॥  
तस्यासीत्सुग्गला देवी भार्या त्रैलोक्यसुन्दरी ॥ ३३ ॥  
गुरुं देवरदासाख्यं शिवभक्तं दृढव्रतम् ॥  
भृत्यान् सम्प्रेष्य यत्नेन साङयामास सुन्दरी ॥ ३४ ॥  
अगणय्य च चार्वाकचरिताः कपटक्रियाः ॥  
  
प्। १३७) अनेकशिष्यसंयुक्तश्चाययौ गुरुसत्तमः ॥ ३५ ॥  
श्रुत्वाऽऽयातं गुरुवरं सुग्गलाम्बाऽतिधर्मिका ॥  
अर्घ्यपाद्यादिविधिभिः पूजयामास सत्व्रम् ॥ ३६ ॥  
ततो बौद्धवराः सर्वे राज्ञे सर्वं न्यवेदयन् ॥  
राजा स्वपत्नीमासाद्य रहसीदमभाषत ॥ ३७ ॥  
दम्पत्योर्न हि भेदोऽस्ति पत्नी भर्टृवशङ्गता ॥  
अहं जैनेषु सस्नेहो जैनाचारपरायणः ॥ ३८ ॥   
गुरुं देवरदासाख्यं समानीतवती परम् ॥  
विरुद्धमिदमत्यन्तं सर्वलोकैकनिन्दितम् ॥ ३९ ॥  
शृण्वन्ति चेज्जैनवरास्तं हनिष्यन्ति कोपनाः ॥  
गुरुं समागतं त्वां हि शीघ्रं त्वं प्रेषयाधुना ॥ ४० ॥  
सा प्राह नृपतिं क्रुद्धा पङ्कजायतलोचना ॥  
हन्तुमेव हि चार्वाका नानीतोऽयं गुरूत्तमः ॥ ४१ ॥  
इदं मदीयवचनं शृणु राजन् महामते ॥  
चार्वाकभक्तस्त्वं राजन् शिवभक्त्यां स्पृहा मम ॥ ४२ ॥  
जैनास्तिष्ठन्त्यत्र पुरे सोऽपि मद्गुरुरागतः ॥  
प्रत्यक्षादिप्रमाणैश्च विवदन्तु परस्परम् ॥ ४३ ॥  
त्वत्समक्षं जयो यस्य स एव गुरुरावयोः ॥  
तथैवेति प्रतिश्रुत्य जैनान् स्र्वान् समाह्वयत् ॥ ४४ ॥  
तथा देवरदासोऽयमाययौ नृपसन्निधिम् ॥  
  
प्। १३८) बौद्धा महेन्द्रजालादिक्षुद्रविद्यातिकोविदाः ॥ ४५ ॥  
चक्रुः प्रसङ्गं ते सर्वे स्वसिद्धान्तानुसारतः ॥  
तथा देवरदासोऽपि बौद्धांस्तान् प्रत्यभाषत ॥ ४६ ॥  
पुरा ब्रह्मर्षयः सर्वे वदन्ति ब्रह्मवादिनः ॥  
विश्वस्यास्य समस्तस्य किं भवेत्कारणं परम् ॥ ४७ ॥  
वयं कुतोऽद्य सञ्जाता जीवामः केन वा वयम् ॥  
क्वचास्माकं सम्प्रतिष्ठा वर्धिताः केन आ वयम् ॥ ४८ ॥  
अविलङ्घ्या च विश्वस्य व्यवस्था केन वा कृता ॥  
कालस्यापि न हेतुत्वं स्वभावो नैव युज्यते ॥ ४९ ॥  
नियतेश्च न हेतुत्वं यदृच्छाऽपि न युज्यते ॥  
भूतानि भूतसंयोगे जगतो न हि कारणम् ॥ ५० ॥  
अचेतनत्वादेतेषां चेतनत्वेऽपि चात्मनः ॥  
सुखदुःखसमाक्रान्त्या ह्यसामर्थ्यत्वतस्तथा ॥ ५१ ॥  
ततस्ते मुनयः सर्वे संशयाविष्टमानसाः ॥  
निश्चेतुमसमर्थाश्च ब्रह्म विश्वस्य कारणम् ॥ ५२ ॥  
दध्युर्नियमसम्पन्ना ब्रह्मविद्यां महत्तराम् ॥  
तेषां प्रादुरभूद्गौरी हिमवत्पुत्रिकाऽमला ॥ ५३ ॥  
अशेषागमसम्बोध्या ब्रह्मविद्याधिदेवता ॥  
नमश्चक्रुस्ततस्तस्यै मुनयो ब्रह्मवादिनः ॥ ५४ ॥  
  
प्। १३९) तत्प्रसादान्महेशानं साम्बं चन्द्रार्धशेखरम् ॥  
ब्रह्मेति निश्चयामासुर्जगज्जन्मादिकारणम् ॥ ५५ ॥  
एवं वदन्ति शतशः श्रुतिवाक्यं महत्तरम् ॥   
ततो देवरदासं तं प्रत्यूचुर्बौद्धपुङ्गवाः ॥ ५६ ॥  
प्रामाण्यं नानुमानस्य सर्वत्रोपाधिसंशयात् ॥  
प्रामाण्यं नोपमस्यापि पौरुषेयत्वसम्भवात् ॥ ५७ ॥  
ईश्वरस्याप्यभावेन चेश्वररोक्तत्वकल्पनम् ॥  
न युज्यते हि वेदानां तस्मात्त्वद्भाषितं वृथा ॥ ५८ ॥  
श्रुतयश्च प्रमाणं चेद्विरुधार्थं वदन्ति किम् ॥  
वेदितव्ये ब्रह्मणी द्वे इति भेदं वदन्त्यहो ॥ ५९ ॥  
तत्वमस्यादि वाक्यानि त्वभेदं प्रवदन्ति हि ॥  
प्रामाण्यं तत्तु किं वाच्यमुभयोर्वाक्ययोर्वद ॥ ६० ॥  
न कर्मणा न प्रजया धनेनेति वचः परम् ॥  
विधत्ते कर्मणस्त्यागं वेदप्रामाण्यवादिनाम् ॥ ६१ ॥  
कानिचित्सन्ति वाक्यानि कर्मत्यागेत् किल्बिषम् ॥  
प्रवदन्ति विरुद्धत्वं न प्रामाण्यं श्रुतेर्गिराम् ॥ ६२ ॥  
ततो देवरदासोऽयमित्युक्तस्तानथावदत् ॥  
अनुकूलेन तर्केण नष्टे चोपाधिसंशये ॥ ६३ ॥  
  
प्। १४०) व्याप्तिग्रहस्ततस्तस्माज्जायतेऽनुमितिर्ध्रुवम् ॥  
साध्यते हि न कर्तृत्वं पक्षीकृत्याङ्कुरादिकम् ॥ ६४ ॥  
कार्यत्वहेतुना देवः परिशेषस्य सिध्यति ॥   
त्वदुक्तत्वाच्च वेदानां प्रामाण्यं न विहन्यते ॥ ६५ ॥  
उपक्रमोपसंहारावभ्यासोऽपूर्वताफलम् ॥  
अर्थवादोपपत्ती च लिङ्गं तात्पर्यनिर्णये ॥ ६६ ॥  
तात्पर्यलिङ्गषट्केन युक्तं यत्तत्परं वचः ॥  
तदेव प्रबलं ज्ञेयं वाक्यवाक्यार्थवेदिभिः ॥ ६७ ॥  
तदभावाद्द्वैतवाक्यं व्यवहारानुवादकम् ॥  
अतस्तद्दुबलं ज्ञेयं श्रौतमार्गानुयायिभिः ॥ ६८ ॥  
तत्वमस्यादिवाक्यानामयुक्तमनुवादता ॥  
मानान्तराबोधनेन ह्यद्वैतस्य च सौगताः ॥ ६९ ॥  
अद्वैतवाक्यं प्रबलमप्राप्तार्थविधायकम् ॥  
यस्तु वैराग्यहीनोऽपि कर्म त्यजति मानवः ॥ ७० ॥  
तस्यैव दोषः कथितो वाक्यैः कर्मप्रशंसकैः ॥  
  
प्। १४१) वैराग्यात्कर्मसन्त्यागे विद्वद्भिश्च कृते सति ॥ ७१ ॥  
दोषो नास्तीति विदुषां कर्मत्यागे वचो जगौ ॥  
निर्विशङ्कं हि वेदानां प्रामाण्यमुपयाति हि ॥ ७२ ॥  
अतो वेदविहीनानां भवतां दुर्गतिर्भवेत् ॥  
सर्वाननशिरोग्रीवः सर्वभूतगुहाशः ॥ ७३ ॥  
सर्वव्यापी च भगवांस्तस्मात्सर्वगतः शिवः ॥  
एक एव हि रुद्रोऽयमद्वितीयो हि तिष्ठति ॥ ७४ ॥  
तिलेषु च यथा तैलं दधिनीव परं घृतम् ॥  
स्रोतःसु चोदकानीव पावको ह्यरणिष्विव ॥ ७५ ॥  
श्रुतयश्चैवमाद्यास्ताः शिवं सर्वेश्वरं प्रभुम् ॥  
विश्वस्यान्तर्यामितया प्रवदन्ति सहस्रशः ॥ ७६ ॥  
एवमुक्तास्ततो बौद्धाः पुनर्वाक्यं बभाषिते ॥  
शिवस्य सर्वव्यापित्वे सन्त्यज्यैतच्चराचरम् ॥ ७७ ॥  
किमर्थं धृतवांल्लिङ्गं खण्डरूपं शिलामयम् ॥  
पुरूषत्यागदेशः कः को वा मूत्रविसर्जने ॥ ७८ ॥  
ततो देवरदासोऽयं प्रत्युवाच स सौगतान् ॥  
शिवस्य सर्वव्यापित्वे संस्थिते गुरुरूपतः ॥ ७९ ॥  
शिव एव समागत्य स्वस्वरूपं महत्तरम् ॥  
शिष्यानुग्रहदश्चक्रे शिष्यस्योत्तारणाय वै ॥ ८० ॥  
निकृत्य शिलारूपं लिङ्गं चिन्मयमुत्तमम् ॥  
धारयामो वयं लिङ्ग गुरुदत्तमतः सदा ॥ ८१ ॥  
  
प्।१४२) शिवः सर्वत्र नासीति ये वदन्ति नराधमाः ॥  
तेषामाननभूरेव स्थानं मूत्रपुरीषयोः ॥ ८२ ॥  
एवमुक्तास्ततो बौद्धाः शिवभक्तेन संसदि ॥  
एतच्छास्त्रप्रसङ्गेभ्यो निवृत्ताः सम्बभूविरे ॥ ८३ ॥  
विचार्य सर्वे सम्भूय सर्पमानीय भीषणम् ॥  
घटोदरे विनिक्षिप्य प्रोचुस्तं भक्तपुङ्गवम् ॥ ८४ ॥  
तिष्ठतु सर्ववाक्यानि प्रत्यक्षं हि महत्तरम् ॥  
अस्ति चेत्परमेशानः सर्वत्र व्यापकः प्रभुः ॥ ८५ ॥  
घटस्थितं स्वहस्तेन बहिरानय शङ्करम् ॥  
एवमुक्तस्तु चार्वाकैर्हसन् देवरदासकः ॥ ८६ ॥  
पुरातनान्नूतनांश्च भक्तान्नत्वाऽतिभक्तितः ॥  
समुत्ततार हस्तेन घटस्थं तं महोरगम् ॥ ८७ ॥  
तद्धस्तस्पर्शनेनासौ फणीन्द्रो भीषणाकृतिः ॥  
स्फटिकं लिङ्गमभवत्सर्वलक्षणलक्षितम् ॥ ८८ ॥  
लेभिरे विस्मयं सर्वे नृपाद्याश्च सभासदः ॥  
ततो बल्लहभूपोऽयं सपत्नीकः सभृत्यकाः ॥ ८९ ॥  
सचार्वाकगणो हीमान्(?) प्रणनामातिभक्तितः ॥  
ततो बल्लहभूपालं लिङ्गधारणसंयुतम् ॥ ९० ॥  
कृत्वा जिनालयान् सर्वांश्चिक्षेपायां महत्तरः ॥  
प्रतिष्ठाप्य ततो लिङ्गमुत्तरेश्वरसञ्ज्ञकम् ॥ ९१ ॥  
  
प्। १४३) शिवदीक्षां ततश्चक्रे जैनानां तत्पुरौकसाम् ॥  
एतद्देवरदासस्य माहात्म्यमतिपावनम् ॥  
सद्भ्कता ये तु शृण्वन्ति ते यान्ति परमं पदम् ॥ ९२ ॥  
 	इति श्रीबादरायणमहर्षिप्रणीते बसवपुराणे स्कन्दागस्त्यसंवादे   
त्रयस्त्रिंशोऽध्यायः ॥   
प्। १४४) अथ चतुस्त्रिंशतितमोऽध्यायः  
॥ नाचिदेवकथा ॥  
  
	अगस्त्यः ॥ देव देवरदासस्य माहात्म्यं त्वन्मुखाच्छ्रुतम् ॥  
भक्तस्यान्यस्य माहात्म्यं वदस्व करुणानिधे ॥ १ ॥  
कुमारः ॥ पुरे मारुडिगाख्येऽभूद्धीरो नाचाभिधो महान् ॥  
पौरैः सर्वैरविज्ञातभक्तिमान् परमेशितुः ॥ २ ॥  
जिनालयानां सर्वेषामुन्नतोऽयं शिवालयः ॥  
तमिमं पातयिष्याम इति बौद्धाः समागमन् ॥ ३ ॥  
ततस्तं पातयित्वाऽशु निजघ्नुश्च ददर्चकम् ॥  
श्रुत्वैतन्नाचिदेवोऽयं कोपोद्भ्रान्तविलोचनः ॥ ४ ॥  
न निहत्याद्य चार्वाकान् महापातककारिणः ॥  
शङ्करस्यापि नैवेद्यं न ददामीति निश्चयात् ॥ ५ ॥  
तस्माद्विनिर्ययौ तूर्णं भक्तानयनबुद्धितः ॥  
भक्तैर्द्वादशसाहस्रसङ्ख्याकैः परिवारितः ॥ ६ ॥  
आनयामास लिङ्गानां सहस्रद्वयमुत्तमम् ॥  
ततः पुरवरं रुध्वा घोषयामास सत्वरम् ॥ ७ ॥  
हित्वा बौद्धजनाः सर्वे निर्यान्त्वद्यैव सत्वरम् ॥  
ततो बौद्धजनैः साकं युद्धं चक्रे महामतिः ॥ ८ ॥  
ततस्ताञ्च्छतसङ्ख्याकान् जैनान् हत्वा च कुन्तकैः ॥  
  
प्। १४५) जिनालल्यस्थप्रतिमाद्विसहस्रमनाशयत् ॥ ९ ॥  
तदालयेषु लिङ्गानि स्थापयामास भक्तितः ॥  
नाचिदेवस्य माहात्म्यं न किं ज्ञातं त्वयाऽधुना ॥ १० ॥  
आसीत्पुरा सोमनामा नाहुलीनगरे वरे ॥  
त्रिकालं शिवलिङ्गस्य पूजानियममास्थितः ॥ ११ ॥  
कदाचिन्नेत्ररोगार्तः शिवसन्दर्शनाक्षमः ॥  
उपवासं ततश्चक्रे व्रतभङ्गभयेन हि ॥ १२ ॥  
एकं विहाय तं भक्तं नासन् भक्ताश्च तत्पुरे ॥  
तत्पुरस्थाश्च चार्वाकास्तमूचुः कपटोज्वलाः ॥ १३ ॥  
शिवालयं वयं सर्वे नेष्यामस्त्वां महोज्वलम् ॥  
इति तं प्रापयामासुः सुगतस्थालयं परम् ॥ १४ ॥  
सुगरप्रतिमां सोऽयं सोमेशः शिवभक्तराट् ॥  
नमश्चकार सद्भक्त्या लिङ्गं निश्चित्य तत्वतः ॥ १५ ॥  
बभाषिरे ततो बौद्धाः सोमं भक्तिमतां वरम् ॥  
नमस्कृतस्त्वया सोम मद्देवः सुगतोऽधुना ॥ १६ ॥  
सक्रोधः सोमभक्तोऽसौ चार्वाकान् प्रत्यभाषत ॥  
मया नमस्कृतो देवः शिव एव नचापरः ॥ १७ ॥  
संशयो भवतां स्याच्चेद्दर्शयिष्ये वृषध्वजम् ॥  
इत्युक्त्वा पिहितं स्वीयमुन्मील्य नयनद्वयम् ॥ १८ ॥  
शिवं सम्भावयंस्तत्र नमश्चक्रेऽतिभक्तिमान् ॥  
प्रतिमां तां विनिर्भिद्य शङ्करो लोकशङ्करः ॥ १९ ॥  
  
प्। १४६) समस्तयोगिभिर्ध्येयं लिङ्गरूपमदर्शयत् ॥  
सोमलिङ्गमिति ख्यातिमाप्तवान् वृषभध्वजः ॥ २० ॥  
  
				  
॥ वैजाम्बाकथा ॥  
  
	इतिहासान्तरं वक्ष्ये शृणु चार्वाक दुर्मते ॥  
वैजाम्बा नाम् युवती शिवभक्ता गुणोज्वला ॥ २१ ॥  
जैनभक्तिरताः सर्वे पतिमुख्याश्च बान्धवाः ॥  
इति सङ्कल्पयामास भोजयिष्यामि सौगतान् ॥ २२ ॥  
पाके कृते च मध्याह्ने तद्भर्ता बौद्धवत्सलः ॥   
बौद्धनाहूय तद्गेहात्सकलांस्त्वरया ययौ ॥ २३ ॥  
पक्वान्नादिपदार्थौघान् दृष्ट्वा सैवं व्यचिन्तयत् ॥  
भस्मोद्धूलितसर्वाङ्गः शिवभक्तो विशुद्धधीः ॥ २४ ॥  
नायातो मद्गृहमिदं सर्वं व्यर्थं भविष्यति ॥  
जैनाननेषु पतितं भक्तयोग्यं मनोहरम् ॥ २५ ॥  
हविर्यथा देवयोग्यं सारमेयमुखेष्विव ॥  
एवं सञ्चिन्त्यमानायां वैजाम्बायां महानसे ॥ २६ ॥  
शिवः समाययौ तूर्णं भक्तवेषधरः परः ॥  
आगतं शिवभक्तं तं दृष्ट्वा सन्तुष्टमानसा ॥ २७ ॥  
दत्वा भक्ताय सा पाद्यं ददावन्नादिकं परम् ॥  
सोऽपि लिङ्गार्चनं कृत्वा बुभुजे भक्तसत्तमः ॥ २८ ॥  
भर्त्राऽऽहूताश्च चार्वाकास्तद्गृहे भोक्तुमागताः ॥  
  
प्। १४७) शिवभक्तन्तु भुञ्जानं दृष्ट्वा ते स्वगृहान् ययुः ॥ २९ ॥  
समागतः सोऽपि भर्ता शिवोऽदृश्यत्वमाप्तवान् ॥  
सोऽपि पत्नीं समाहूय प्राह कोपसमन्वितः ॥ ३० ॥  
येन भुक्तं पूर्वमत्र क्व गतः स तपोधनः ॥  
आहूतेषु च सर्वेषु स्थितेषु मम बन्धुषु ॥ ३१ ॥  
किमर्थं मुनये दत्तं साहसिक्या त्वयाऽधुना ।  
पापिष्ठया त्वया सर्वं मद्गेहस्थं विनाशितम् ॥ ३२ ॥  
भर्तुराज्ञा न लङ्घ्या हि सतीनां पुण्यचेतसाम् ॥  
पापकर्मरता त्वं हि मदाज्ञाभङ्गकारिणी ॥ ३३ ॥  
तस्मिन् यदि तव प्रीतिर्जारे सौन्दर्यशालिनि ॥  
शीघ्रं त्यक्त्वाऽद्य मद्गेहं गच्छ यथेप्सितम् ॥ ३४ ॥  
इत्युक्त्वा ताडयामास ह्ययोघनकरः पतिः ॥  
सा ताडिता च सन्तस्थौ ध्यायन्ती परमेश्वरम् ॥ ३५ ॥  
अयोघनकृतैरेतत्ताडनैर्जैनसत्तमाः ॥  
जैनालयेषु तिष्ठन्तस्ताडिताः पीडिताः परम् ॥ ३६ ॥  
क्रन्दन्तः शोचयन्तस्ते दिशो दश च दुद्रुवुः ॥  
यथा पूर्वं च सा तस्थौ सुखेनैव गृहान्तरे ॥ ३७ ॥  
एवं सन्ताडिता बौद्धा निपेतुर्जलधौ परे ॥  
तटाकेषु परे पेतुः केचित्पेतुर्महीतले ॥ ३८ ॥  
केचिदाक्रोशयामासुरब्रह्मण्यं जगुः परे ॥  
  
प्। १४८) केचित्स्वभवने लीना मूर्च्छां केचिदुपागताः ॥ ३९ ॥  
एवं भये महाघोरे बौद्धानामागते सति ॥  
कश्चिद्बुद्धिमतां श्रेष्ठो विचार्यैतानथाब्रवीत् ॥ ४० ॥  
वैजाम्बायाः पतिर्जैनौ नैजाम्बां ताडयत्यसौ ॥  
तत्ताडनानि सर्वान्नः पीडयन्त्यद्य सौगतान् ॥ ४१ ॥  
तया सम्प्रार्थितो देवः शिवश्चन्द्रार्थशेखरः ॥  
अयोघन। समादाय किंवा ताडयति स्वयम् ॥ ४२ ॥  
इति ब्रुवाणे चार्वाके सर्वे जैनाश्च सङ्गताः ॥  
आगत्य जैनसदनं तत्पाणिस्थमयोघनम् ॥ ४३ ॥  
बलादाकर्षयामासुश्चार्वाकास्ते सहस्रशः ॥  
ततस्तेषां सौगतानां प्रहाराः शान्तिमाययुः ॥ ४४ ॥  
एतत्प्रभावं ज्ञात्वाऽपि तद्भर्ता क्रोधमूर्छितः ॥  
जैनान् सर्वान् विहायान्नं त्वया दत्तं तपस्विने ॥ ४५ ॥  
अस्मदीयान् महावृद्धांस्त्वं तु शिक्षवती परम् ॥  
इति निष्क्रान्ता गच्छन्ती पुरमार्गतः ॥  
कञ्चिज्जैनालयं दृष्ट्वा शिवालयधिया सती ॥ ४७ ॥  
शिवबुद्ध्या ननामाशु प्रतिमां जैननिर्मिताम् ॥  
जिनाकृतिं विनिर्भिद्य निर्ययौ चन्द्रशेखरः ॥ ४८ ॥  
लिङ्गरूपधरः शम्भुस्तत्रासीत्पार्वतीश्वरः ॥  
सर्वेष्वपि च बौद्धेषु पश्यत्सु परमेश्वरः ॥ ४९ ॥  
  
प्। १४९) सर्वैरप्रेक्ष्यमाणः वाक्यं प्रोवाच भामिनीम् ॥  
सर्वासामपि नारीणां पतित्यागो न युज्यते ॥ ५० ॥  
तथाऽपि प्रवदन्त्यन्ये सूक्ष्मदृष्ट्या महर्षयः ॥  
महापातकसंयुक्तः पतिस्त्याज्यो हि योषिता ॥ ५१ ॥  
लिङ्गभ्रष्टः शिवद्रोही म्लेञ्च्छाद्यन्नरतस्तथा ॥  
त्याज्य एव पतिः स्त्रीणां श्रुतयश्च वदन्ति हि ॥ ५२ ॥  
त्वं तु त्यक्तवती नाथं शिवद्रोहपरायणम् ॥  
अतस्त्व महापापं नास्ति नास्ति वरानने ॥ ५३ ॥  
तिलकेति पुरा कश्चिद्वनिताऽभून्महीतले ॥  
शिवद्रोहरतं पापं शिवभक्तिविवर्जितम् ॥ ५४ ॥  
पतिं सत्यज्य सहसा शिवालयमुपागमत् ॥  
शिवस्य पृष्ठभागे सा विलीना संस्थिताऽभवत् ॥ ५५ ॥  
तद्भर्ता सहसाऽगत्य करं जग्राह सत्वरम् ॥  
साऽपि पुंरूपमास्थाय तस्थौ तल्लिङ्गसन्निधौ ॥ ५६ ॥  
प्रोचुरेवं महाभागे स्मर्तारः शंसितव्रताः ॥  
एवमेवेयमबला पतिं त्यक्त्वा समागता ॥ ५७ ॥  
शिवस्यानुग्रहाल्लेभे काङ्क्षणीयं मुनीश्वरैः ॥  
इति तां वुष्टुवुः सर्वे प्रमथाः शंसितव्रताः ॥ ५८ ॥  
बौद्धाः सन्तुष्टुवुश्चैनां वैजाम्बां वरवर्णिनीम् ॥  
ततः प्रभृति तल्लिङ्गं वैजनाथाभिधामगात् ॥ ५९ ॥  
  
प्। १५०) तदेतत्किं न जानासि वद चार्वाक दुर्मते ॥  
न विश्वासो वदान्येषु चार्वाक तव दुर्मते ॥ ६० ॥  
अस्माभिरब्बलूराख्ये ग्रामे वादेन निर्जिताः ॥  
प्रोचुर्मां वादकथया पर्याप्तमिति सौगताः ॥ ६१ ॥  
प्रत्यक्षमेव सर्वेषामस्माकं दर्शयाधुना ॥  
ततः प्रतिश्रुतं चैतत्पूर्वं चार्वाकसंसदि ॥ ६२ ॥  
श्वः सूर्योदयवेलायां जिनमूर्तिर्विशीर्यते ॥  
जिनालयोऽपि शतधा विशीर्णोऽतिपतिष्यति ॥ ६३ ॥  
तदा शिवं च मां भक्तं श्रद्धयिष्यथ नास्तिकाः ॥  
ततः प्रभाते सम्प्राप्ते त्वदीये जैनमण्डले ॥ ६४ ॥  
पश्यति प्रतिमा भिन्ना विशीर्णाऽभूज्जिनालयः ॥  
निपपातातिवेगेन गिरिर्वज्रहतो यथा ॥ ६५ ॥  
एतन्मदीयवृत्तान्तं सर्वे जानन्ति सौगताः ॥  
इदानीमपि सर्वेषां प्रत्यक्षं दर्शयामि वः ॥ ६६ ॥  
मदीयेनैव शस्त्रेण छित्वा मन्मस्तकं परम् ॥  
पुनः शिरः सन्धयामि व्यतीते दिनसप्तके ॥ ६७ ॥  
ततोऽहं नाशयिष्यामि प्रतिमाभुर्जिनालयान् ॥  
एकान्तरामेणैवोक्तमङ्गीचक्रुश्च सौगताः ॥ ६८ ॥  
ततस्ते सौगताः सर्वे सत्वरं समुपागमन् ॥  
बिज्जलो बसवेशश्च सर्वे पौरजनास्तथा ॥ ६९ ॥  
स्त्रीबालसहिताः क्षिप्रं निरीक्षितुमुपागमन् ॥  
  
प्। १५१) ततस्त्वेकान्तरामोऽपि स्नात्वा भस्मधरः परः ॥ ७० ॥  
रुद्राक्षमालाभरणो ध्यायमानो महेश्वरम् ॥  
शिवभक्तान्नमस्कृत्य नूतनांश्च पुरातनान् ॥ ७१ ॥  
गृहीत्वा पाणिना खड्गं स्वमस्तकमथाऽच्छिनत् ॥  
बसवेशेन भक्तौघैरशेषैः परिवारितः ॥ ७२ ॥  
बिज्जलप्रमुखैः पौरैराश्चर्येण निरीक्षितः ॥  
वन्दिभिः स्तूयमानः सञ्जयशब्दपुरः सरम् ॥ ७३ ॥  
नदत्सु तूर्यसङ्घेषु काहलाध्वनिपूर्वकम् ॥  
नर्तमानासु वेश्यासु गीयमानैश्च गायकैः ॥ ७४ ॥  
स्वमस्तकं करे धृत्वा शिवो ब्रह्मशिरो यथा ॥  
ततः सप्त दिनान्येवं चचार पुरवीथिषु ॥ ७५ ॥  
तत एकान्तरामोऽयं पूर्वदेशमुपागतः ॥  
स्वशिरः सन्धयामास सुदृष्टो बिज्जलादिभिः ॥ ७६ ॥  
तदीषद्वक्रमभवत्सर्वेषां प्रत्ययाय च ॥  
एकान्तरामभक्तोऽयं प्रत्यक्षः परमेश्वरः ॥ ७७ ॥  
 इति सन्तुष्टुवुः सर्वे बिज्जलाद्याः पुरौकसः ॥  
देवदन्दुभयो नेदुः पुष्पवृक्ष्टि पपात च ॥ ७८ ॥  
घोषितेषु मृदङ्गेषु ननृतुश्चाप्सरोगणाः ॥  
ततो भक्तगणाः सर्वे प्रहृष्टाश्च सहस्रशः ॥ ७९ ॥  
जिनालयानसङ्ख्याकानाशयामासुरञ्जसा ॥  
जैनांश्च नाशयामासुः कल्याणपुरसंस्थितान् ॥ ८० ॥  
  
प्। १५२) एकान्तरामं बसवः विविधैः स्तवैः ॥  
निनाय स्वगृहान् रम्यान् भक्तसङ्घसमावृतः ॥  
इत्थमेकान्तरामोऽसौ जिग्ये जैनान्महामुने ॥ ८१ ॥  
वृत्तम् ॥ एकान्तरामचरितं शृणुतेऽतिभक्त्या लोकाद्भुतं   
विविधपातकनाशनं यः ॥  
तस्याग्निशस्रविषवारिपिशाचनागबाधा कदापि न भवेदतिपामरस्य ॥ ८२ ॥  
	इति श्रीबादरायणमहर्षिप्रणीते बसवपुराणे स्कन्दागस्त्यसंवादे   
चतुस्त्रिंशोऽध्यायः ॥  
प्। १५३) अथ पञ्चत्रिंशतितमोऽध्यायः  
  
	अगस्त्यः ॥ एकान्तराममाहात्म्यं श्रुतमेतन्मयाऽधुना ॥  
भक्तान्तराणां माहात्म्यं कार्तिकेय वदस्व मे ॥ १ ॥  
स्कन्दः ॥ भक्तः सोड्डलबाचाख्यः साक्षाद्रुद्र इवापरः ॥  
सर्वैद्रियगुणाभासः सर्वैद्रियविवर्जितः ॥ २ ॥  
अशेषवेदवेदान्ततत्त्वज्ञानविजृम्भितः ॥  
प्रतिबन्धकनिर्मुक्तः शिवध्यानपरायणः ॥ ३ ॥  
शिवभक्ताग्रणीः श्रीमाञ्च्छौर्यवान् परनिग्रहे ॥  
दौर्भावसङ्गरहितो योनिजन्मविवर्जितः ॥ ४ ॥  
अपुनर्भवसम्पन्नः शान्तो दान्त उदारधीः ॥  
परदैवाद्रिदम्भोली रुद्रस्योद्रिक्तशौर्यवान् ॥ ५ ॥  
शिष्टसंरक्षणो धीरः पाषण्डाम्भोधिकुम्भजः ॥  
सर्वज्ञतां नन्दिनश्च सर्वलोकैकसंस्तुताम् ॥ ६ ॥  
भृङ्गिनाथस्यैकलिङ्गनिष्ठत्वं महदद्भुतम् ॥  
रौद्रं श्रीवीरभद्रस्य दधीच्यादिमहात्मनाम् ॥ ७ ॥  
शापशक्तिं गौतमस्य तर्कशक्तिं महोज्वलाम् ॥  
सङ्गृह्येमं प्रयत्नेन निर्ममे परमेश्वरः ॥ ८ ॥  
इति संस्तूयमानः सन् चचार वसुधातले ॥  
  
प्। १५४) श्रुतिस्मृतिपुराणैश्च वेदान्तैर्विविधैरपि ॥ ९ ॥   
प्रतिकूलानुकूलाभ्यां तर्काभ्यां सहितेन च ॥  
अनुमानप्रमाणेन कामिकाद्यागमैरपि ॥ १० ॥  
जगज्जन्मादिहेतुत्वं स्थापयन् गिरिजापतेः ॥  
पिपीलिकाद्या ब्रह्मान्ताः पशवः परिकीर्तिताः ॥ ११ ॥  
तेषां पतिर्महादेव इति संस्थापयन भुवि ॥  
विनाश्य सकलाञ्जैनांश्छित्वा वैष्णवनासिकाः ॥ १२ ॥  
अद्वैतिनो हतान कृत्वा हत्वा चार्वाकदुर्मदान् ॥  
शैवं संस्थापयामास मतं वेदान्तसम्मतम् ॥ १३ ॥  
सौराष्ट्र एव प्रत्यब्दं शिवरात्रौ प्रजागरम् ॥  
करवाणीति सङ्कल्पं चक्रे सोड्डलबाचराट् ॥ १४ ॥  
ततो दिनेषु गच्छत्सु शिवरात्रिः समागता ॥  
स तु बिज्जलमासाद्य बभाषे वचनं परम् ॥ १५ ॥  
प्रत्यब्दं शिवरात्र्यां तु व्रतं राजन् मया कृतम् ॥  
सौराष्ट्रसोमं द्रक्ष्यामि करिष्ये तत्र जागरम् ॥ १६ ॥  
इत्युक्तो बिज्जलः प्राह बाचं भक्तिमतां वरम् ॥  
शकटेष्वद्य धान्यानि तिष्ठन्ति पुरवीधिषु ॥ १७ ॥  
तेषां मानं कुरुस्।वाद्य गन्तुं तेनोपयुज्यते ॥  
अतः सौराष्ट्रसोमेशमानयाद्यैव मत्पुरम् ॥ १८ ॥  
इत्युक्तश्चिन्तयामास बाचः स्वीयहृदम्बुजे ॥  
बिज्जलोऽत्यन्तमूर्खोऽयं व्रतकालः समागतः ॥ १९ ॥  
  
प्। १५५) अनुल्लङ्घ्यं शिवस्यापि व्रतं सङ्कल्पितं मया ॥  
अतः सोमेश्वरः साक्षादागमिष्यति मत्पुरम् ॥ २० ॥  
इति निश्चित्य मनसा बाचः कार्यकरोऽभवत् ॥  
शिवरात्रेः पूर्वदिने वृषध्वजयुतः परः ॥ २१ ॥  
गृहीतपत्निकः शम्भुर्वार्ताहारः समाययौ ॥  
आगत्य राजमार्गस्थं व्रीहिमानोद्यतं परम् ॥ २२ ॥  
बाचं दृष्ट्वा महाभक्तं बभाषे वचनं परम् ॥  
सौराष्ट्रसोमनाथस्य निकटादहमागतः ॥ २३ ॥  
आगमिष्यति सोमेशः परेद्युर्भवदन्तिकम् ॥  
इत्युक्त्वा पत्रिकां दत्वा स्वयमन्तर्दधे ततः ॥ २४ ॥  
परेद्युः प्रातरेवास्य धान्यमध्ये वृषध्वजः ॥  
प्रादुरासीन्महादेवो लिङ्गरूपधरः शिवः ॥ २५ ॥  
एतच्छ्रुत्वा बिज्जलोऽपि बसवेन सहाययौ ॥  
तं दृष्ट्वा बसवेशोऽपि बभाषे बिज्जलं वचः ॥ २६ ॥  
त्वया निवारितः सोऽयं गन्तुं सोमेशसन्निधिम् ॥  
स्वयमेवागतः श्रीमान् सोमः सौराष्ट्रसंस्थितः ॥ २७ ॥  
गुड्डाम्बाभक्तिसन्तुष्टः पूर्वं प्रत्युद्ययौ शिवः ॥  
अतो हि शिवभक्तानामसाध्यं किं नु विद्यते ॥ २८ ॥  
पुराऽभुत्सिद्धरामाख्यः शिवभक्तो जितेन्द्रियः ॥  
श्रीशैलशिखरावासं मल्लिकार्जुनमव्ययम् ॥ २९ ॥  
आनेतुं स्वपुरं रम्यं न क्षमः स च भक्तराट् ॥  
  
प्। १५६) सिद्धरामादयं श्रेष्ठो बाचो भक्ताग्रणीर्महान् ॥ ३० ॥  
श्रुत्वैतद्बिज्जलनृपः समागत्य ननाम तम् ॥  
धान्यमध्ये तु यल्लिङ्गमासीच्छ्रेष्ठं मनोहरम् ॥ ३१ ॥  
तत्र स्वर्णालयं राजा कारयामास तत्कृअणात् ॥  
ततस्तलीङ्गनिकऋए बाचो भक्तगणैर्वृतः ॥ ३२ ॥  
शिवरात्रिव्रतं चक्रे सौराष्ट्रे च यथा तथा ॥  
सोमलिङ्गमिति ख्यातिं प्राप तल्लिङ्गमुज्वलम् ॥ ३३ ॥  
ततो बिज्जलभूपालो बाचमाहात्म्यमुत्तमम् ॥  
अमृष्यमाणः स्वपुरसन्निधौ कपटोज्वलः ॥ ३४ ॥  
प्रतापनारायणाख्ये पुरे परमपावने ॥  
गोविन्दप्रतिमामेकां प्रतिष्ठाप्यातिभक्तितः ॥ ३५ ॥  
अत्युन्नतं स्वर्णमयं कारयामास चालयम् ॥  
तत्रोपविश्य राजाऽयं मन्त्रिभिः परिवारितः ॥ ३६ ॥  
साग्रहस्तत्सभामध्ये प्रोवाच बसवेश्वरम् ॥  
पौराः समागताः सर्वे मन्त्रिणश्च समागताः ॥ ३७ ॥  
सोड्डलान्वयसञ्जातो बाचः किमिति नागतः ॥  
एतं महोत्सवं सोऽयं किं न जानाति तत्वतः ॥ ३८ ॥  
ज्ञात्वा न प्रेक्षणीयोऽयमन्यदेवस्य चोत्सवः ॥  
इति नायाति किं वाऽद्य द्रष्टुमुत्सवमुत्तमम् ॥ ३९ ॥  
नोचेदुपरमं प्राप्तो मत्कार्यकरणे किमु ॥  
इत्युक्तवन्तं भूपालमुवाच बसवेश्वरः ॥ ४० ॥  
प्रयोजनात् क्रियाहीनं भीत्या युद्धात्पलायितम् ॥  
  
प्। १५७) दण्डयन्ति हि राजानः स्वामिद्रोहपरायणम् ॥ ४१ ॥  
कार्येष्वेतेषु तेनैकं न कृतं नृपपुङ्गव ॥  
अन्यदेवालयं सोऽयमनिष्टं नागतस्त्विति ॥ ४२ ॥  
दण्डितुं नार्हसि त्वं हि बाचं भक्ताग्रयायिनम् ॥  
शिवभक्ता महात्मानश्चान्यदेवालयान्वरान् ॥ ४३ ॥  
न विशन्ति महाघोरे सङ्कटे समुपस्थिते ॥  
लिङ्गनिष्ठापरो भृङ्गी वेदवेदान्ततत्ववित् ॥ ४४ ॥  
वाम्भागे स्थितां गौरीं हित्वा हिमवतः सुताम् ॥  
स्वयं प्रदक्षिणं चक्रे सव्यभागस्वरूपिणः ॥ ४५ ॥  
शिवस्य देवदेवस्य किं न जानासि भूपते ॥  
तथैव घण्टाकर्णाख्यः शिवभक्ताग्रणीर्महान् ॥ ४६ ॥  
देवतान्तरनामानि श्रूयन्त इति शङ्कया ॥  
 घण्टासहस्रं धृतवान् कर्णद्वन्द्वे दृढव्रतः ॥ ४७ ॥  
तेन घण्टाकर्णनाम प्राप्तं भूमण्डले शुभे ॥  
एतद्भवान्न जानाति किंवा बिज्जलभूपते ॥ ४८ ॥  
अतो भक्ता महाभागा न पश्यन्त्यन्यदेवताः ॥  
अन्यदेवताः गन्तुं नोत्सहन्ते विपत्स्वपि ॥ ४९ ॥  
महेन्द्रमङ्गलाभिख्ये पुरेऽत्यन्तमनोहरे ॥  
अर्यमेति समाख्यातः शिवभक्तार्चनोत्सुकः ॥ ५० ॥  
स तु व्रतं चकारैकमतिसाहसवृत्तिमान् ॥  
  
प्। १५८) यस्त्वन्यदेवतां मोहात् संस्मरेच्च मदन्तिके ॥ ५१ ॥  
तं हनिष्यामि खड्गेन निशितेनाविचारयन् ॥  
तस्य गेहान्तिकं कश्चिदाययौ ब्राह्मणओत्तमः ॥ ५२ ॥  
पठन्नशेषपापघ्नं शतरुद्रीयमुत्तमम् ॥  
ययाचे तद्गृहे भिक्षां पात्रपाणिरुदारधीः ॥ ५३ ॥  
भिक्षाप्रदानसमये सिक्थं भुव्यपतत्तदा ॥  
सिक्थं गृहीतुकामः सन् रामरामेत्युवाच सः ॥ ५४ ॥  
दारयामास खड्गेन तं विप्रमतिसाहसात् ॥  
ततस्तु ब्राह्मणाः सर्वे सम्भूय ग्रामवासिनः ॥ ५५ ॥  
सर्वे नृपान्तिकं गत्वा राज्ञे कर्म न्यवेदयन् ॥  
शिवभक्तो वृथैवायं वेदवेदाङ्गपारगम् ॥ ५६ ॥  
सर्वशास्त्रार्थतत्वज्ञं स्वखड्गेन जघान तम् ॥  
एवं निवेदयामासुर्भूपायामिततेजसे ॥ ५७ ॥  
राजाऽर्यमाणमाहूय प्राह वाक्यं सभान्तरे ॥  
ब्रह्मणस्तु न हन्तव्य इत्युल्लङ्घ्य विधिं परम् ॥ ५८ ॥  
किमर्थं हत्वान् विप्रं सर्वशास्त्रार्थपारगम् ॥  
आगः किं कृतमेतेन वद सत्यं सभान्तरे ॥ ५९ ॥  
नो चेत्त्वां च हनिष्यामि नात्र कार्या विचारणा ॥  
ततः प्राहार्यमाऽऽयातो राजानमिदमब्रवीत् ॥ ६० ॥  
मया हतो द्विजन्माऽयं मनो जानाति शङ्करः ॥  
अर्यमेत्युक्तवान् भूपो भृत्यानाहूय सत्वरम् ॥ ६१ ॥  
युष्माभिः स निहन्तव्यस्त्वर्यमाऽख्यस्तपोधनः ॥  
  
प्। १५९) इति राज्ञो वचः श्रुत्वा प्राह भूपतिमर्यमा ॥ ६२ ॥  
शिवे जाग्रति लोकेषु मां हन्तुं को भवान् प्रभो ॥  
ततो भृत्या समादाय जग्मुर्हन्तुं पुरान्तिके ॥ ६३ ॥  
मध्ये शिवालयं दृष्ट्वा करतालसमन्वितः ॥  
उवाच परमेशानं भक्तिभावविनम्रधीः ॥ ६४ ॥  
देवतान्तरभक्तैर्मां समाकृष्य नृपाधमः ॥  
हन्तुकामः स्वभृत्यौघानादिदेश बलोद्धतान् ॥ ६५ ॥  
मामिश रक्ष रक्षाद्य कृपया परमेश्वर ॥  
इतीरितो महादेवः साम्बः सत्यादिलक्षणः॥ ६६ ॥  
विनिर्भिद्य महेशानः स्वोदरं पार्वतीपतिः ॥  
प्रविशस्वार्यमन्नद्य मद्गर्भमिति चावदत् ॥ ६७ ॥  
विवेश सोऽपि वेगेन भृत्याः समागताः ॥  
समग्रहीरंस्तत्कच्छवसनं नृपपुङ्गव ॥ ६८ ॥  
तत्कच्छवसनं लिङ्गसन्निधौ दृश्यतेऽधुना ॥  
अतो देवालयानन्यान् भक्ता नायान्ति बिज्जल ॥ ६९ ॥  
पुरा माहेश्वरः साक्षाद्वीरशङ्करनामकः ॥  
महद्व्रतमिदं चक्रे भविनं प्राकृतात्मकम् ॥ ७० ॥  
मलत्रयसमाक्रान्तं स्वप्ने वा नेक्षयाम्यहम् ॥  
एवं व्रतपरः श्रीमान् स्पने हौद्धं ददर्श सः ॥ ७१ ॥  
व्रतलोपभयाक्रान्तो गत्वा श्रीहाटकेश्वरम् ॥  
प्रज्वाल्य पावकं तत्र पतितुं कृतवान् मतिम् ॥ ७२ ॥  
प्रादुर्भूतः शिवस्तस्य सायुज्यपदवीं ददौ ॥  
अतोऽन्यदेवतागेहप्रवेशन पराङ्मुखाः ॥  
  
प्। १६०) शिवभक्ता महात्मानः शैवव्रतपरायणाः ॥ ७३ ॥  
वृत्तम् ॥ भक्तौघमाहात्म्यमिदं पवित्रं शृणोति भक्त्या रहितोऽपि यो वा ॥  
भुक्त्वेह भोगान विधिविष्णुमृग्यं स याति दिव्यं पदमीश्वरम् ॥ ७४ ॥  
	इति श्रीबादरायणमहर्षिप्रणीते बसवेश्वरपुराणे   
स्कन्दागस्त्यसंवादे पञ्चत्रिंशोऽध्यायः ॥  
प्। १६१) अथ षट्रिंशतितमोऽध्यायः  
॥ मञ्चनपण्डिताराध्य कथा ॥  
  
	अगस्त्यः ॥ भक्तानमेव माहात्म्यं मम श्रोतुं कुतूहलम् ॥  
स्वामिन् सुमुक्तिदं भूयो भक्तानां चरितं वद ॥ १ ॥  
कुमारः ॥ आविर्भूतः स्वयं साक्षाच्छ्रीमान् मञ्चनपण्डितः ॥  
अशेषवेदवेदान्ततत्त्वज्ञः परमार्थवित् ॥ २ ॥  
आत्रेयगोत्रसम्भूतः शैवागमविशारदः ॥  
वाराणदीपुरीं गत्वा श्रीमद्विश्वेशसन्निधौ ॥ ३ ॥  
अत्यन्तनियमोपेतस्तपस्तेपे सुदारुणम् ॥  
प्रत्यहं स्वाङ्गुलीश्छित्त्वा पूजयामास शङ्करम् ॥ ४ ॥  
ततो वै स्वाङ्गुलीः सर्वा यथापूर्वं जगाम सः ॥  
ततः सन्तुष्टुवुः सर्वे काशीपुरनिवासिनः ॥ ५ ॥  
अशेषवेदशास्त्रैश्च शङ्करः प्रतिपाद्यते ॥  
एवं विलिख्य सौवर्णे पत्रे मञ्चनपण्डितः ॥ ६ ॥  
निबध्य पत्रं वंशाग्रे स्थापयामास वीथिषु ॥  
ततोऽन्यदर्शनाः सर्वे गत्वा वाराणसीं प्रति ॥ ७ ॥  
गदाधरालयप्रान्ते स्थित्वा मञ्चनपण्डितम् ॥  
स्वजनैराह्वयामासुर्वृद्धेः शास्त्रविशारदैः ॥ ८ ॥  
उपविष्टः सभामध्ये विद्वत्सङ्घविराजिते ॥  
  
प्। १६२) स्थापयञ्च्छिवपारम्यं वेदान्तवचनैः परैः ॥ ९ ॥  
निराकरोत्परोक्तानि दूषणानि सहस्रशः ॥  
ततस्ते निर्जिताः सर्वे तमूचुः प्रतिवादिनः ॥ १० ॥  
शास्त्रवादकथा चेयमास्तां मञ्चनपण्डित ॥  
शिवश्चेद्देवतोत्कृष्टः प्रत्यक्षं दर्शयाधुना ॥ ११ ॥  
स तथेति प्रतिज्ञाय विष्णोरालयमाययौ ॥  
परमेश्वरभक्तोऽहं शिवभक्तो भवानपि ॥ १२ ॥  
आवामद्यैव सम्भूय गच्छावः शिवसन्निधिम् ॥  
विश्वेशचरणाम्भोजयुगलं परिपूजितुम् ॥ १३ ॥  
गदाधरमुवाचेत्थं श्रीमान्मञ्चनपण्डितः ॥  
गधाधरोऽपि तद्वाक्यं श्रुत्वा नायायणः प्रभुः ॥ १४ ॥  
वैष्णवाद्यैर्दृढं बद्धं विनिर्भिद्याररं ततः ॥  
निर्ययौ पादचरी सन् मन्दस्मितमुखाम्बुजः ॥ १५ ॥  
अग्रयायिषु भक्तेषु शिवस्यामिततेजसः ॥  
अतिशोकसमाविष्टवैष्णवैः परिवारितः ॥ १६ ॥  
विश्वेश्वरालयं प्राप्य पुरस्तस्थो नमञ्छिवम् ॥  
तुष्टाव विविधैस्तोत्रैर्देवदेवं त्रिलोचनम् ॥ १७ ॥  
समक्षमेव सर्वेषां काशीपुरनिवासिनाम् ॥  
गदाधरः समानीतस्त्वया विश्वेशसन्निधिम् ॥ १८ ॥  
त्वत्प्रभावं समाख्यातुं न शक्तो हि चतुर्मुखः ॥   
इति तं तुष्टुवुः सर्वे मञ्चनाराध्यपण्डितम् ॥ १९ ॥  
  
प्। १६३) सदाशिवस्य भक्तोऽहमितिविष्णुर्वदन्निव ॥  
विश्वेशस्य पुरोभागे स्थितवान्मधुसूदनः ॥ २० ॥  
अतो हि शिवभक्तानां माहात्म्यमतिपावनम् ॥  
वर्णितुं कः समर्थः स्याल्लोके बिज्जलभूपते ॥ २१ ॥  
तथा शङ्करदासोऽपि द्वितीयवृषभध्वजः ॥  
वैष्णवप्रतिमाः सर्वास्तत्कटाक्षनिरीक्षणात् ॥ २२ ॥   
विशीर्णा जज्ञिरे लोके शतशोऽथ सहस्रशः ॥  
ततोऽन्यदर्शनाः सर्वे गोविन्दप्रतिमां शुभाम् ॥ २३ ॥  
वीक्ष्यैव मल्लभूपस्य सन्न्निधौ भयकम्पिताः ॥  
तां सन्न्निवेशयामासुरुद्धता वैष्णवादयः ॥ २४ ॥  
ततः शङ्करदासेन जन्मल्लस्य सन्निधौ ॥  
गोविन्दप्रतिमा दृष्टा विशीर्णऽभूत् सहस्रधाअ ॥ २५ ॥  
अतो हि शिवभक्तानां प्रभावं विस्मयावहम् ॥  
किं त्वं वेद महाभाग बिज्जलप्रभुसत्तम ॥ २६ ॥  
अद्यापि बाचमाहात्म्यं किं न जानासि भूपते ॥  
तेन सौराष्ट्रसोमेशस्त्वानीतः स्वगृहान्तरम् ॥ २७ ॥  
इत्युक्त्वा बसवेशोऽपि बाचभक्ताय धीमते ॥  
एतद्वृत्तान्तमखिलं प्राहिणोद्भक्तपुङ्गवः ॥ २८ ॥  
अहूतो बसवेशेन बाचः शीघ्रं समाययौ ॥  
आगतं बिज्जलो दृष्ट्वा बाचं क्रोधादुवाच तम् ॥ २९ ॥  
  
प्। १६४) सर्वलोकाधिपस्यास्य गोविन्दस्य महोत्सवम् ॥  
वयं समागताः सर्वे भवान्नायाति किं वद ॥ ३० ॥  
इत्युक्तो बाचभक्तोऽसौ बिज्जलं प्राह संसदि ॥  
ब्रह्मा विष्णुश्च रुद्रश्च ईश्वरश्च सदाशिवः ॥ ३१ ॥  
यतश्च सम्प्रसूयन्ते सहभूतैः सहेन्द्रियैः ॥  
स्वयमुत्पत्तिमत्वेन न तारयितुमक्षमाः ॥ ३२ ॥  
यथा विभिन्ना नौरेका भिन्नां नावं महोदधेः ॥  
पारं नेतुं क्षमा नासीच्छिला वऽपि शिलान्तरम् ॥ ३३ ॥  
तथोत्पन्नाञ्जनान् सर्वान् न सन्तारयितुं क्षमाः ॥  
ब्रम्हविष्ण्वादयो देवा जनिताः शूलपाणिना ॥ ३४ ॥  
एतेषां कारणं देवः कस्मादपि न जायते ॥  
कारणानां च यो धाता ध्याता परमकारणम् ॥ ३५ ॥  
स सर्वैश्वर्यसम्पन्नो नम्ना सर्वेश्वरः स्वयम् ॥  
सर्वैमुमुक्षुभिर्धेयः शिव एव शिवङ्करः ॥ ३६ ॥  
तस्मात् सर्वान् परित्यज्य ध्येयः साम्बः शिवः परः ॥  
प्राहाथर्वशिखावाक्यं मुनिभिर्मोक्षकाङ्क्षिभिः ॥ ३७ ॥  
एवं विचार्य मनसा गोविन्दप्रतिमोत्सवम् ॥  
स्रष्टुं समागतो नाहं बिज्जलप्रभुसत्तम ॥ ३८ ॥  
इत्युक्तवन्तं बावं तं पुनः प्रोवाच भूपतिः ॥  
सर्वेऽपिकर्मणा जाताः कर्मणैव स्थितिं गताः ॥ ३९ ॥  
कर्मणैव लयं यान्ति तस्मात्कर्मैव कारणम् ॥  
  
प्। १६५) इत्युक्त्वा नृपतिं प्राह बाचो भक्तिमतां वरः ॥ ४० ॥  
यथैव प्रेरकं हित्वा शरो लक्ष्यं न याति हि ॥  
कर्मा पि प्रेरकं हित्वा तथा किं नु करोति वै ॥ ४१ ॥  
एष एवं साधु कर्मकारयत्यम्बिकापतिः ॥  
यमेश्यः सर्वलोकेश्यश्चोर्ध्वञ्चैवोनिनिष्यते ॥ ४२ ॥  
एष ह्येतत्साधु कर्म कारयत्यम्बिकापतिः ॥  
यमेभ्यः सर्वलोकेभ्यो ह्यधोलोकं निनीयते ॥ ४३ ॥  
तस्मात्परशिवः साक्षात् कर्मणां प्रेरकः स्मृतः ॥  
सन्त्यज्य किं करोत्येतत्प्रेरकं परमेश्वरम् ॥ ४४ ॥  
तस्माच्च कर्मवादोऽयं न युक्तः प्रभुसत्तम ॥  
शिवाराधनबुध्यैव यत्कृतं कर्म तत्कृतम् ॥ ४५ ॥  
शिवं हित्वैव दक्षेण कृतं कर्म च वैदिकम् ॥  
शिवश्छेदाय तदभूद्दक्षस्यामिततेजसः ॥ ४६ ॥  
शिवाराधनविघ्नानां विच्छेदाय महात्मनाम् ॥  
काटकूटेन चरिता स्वपितुर्हननक्रिया ॥ ४७ ॥  
सम्पादयामास पुरा पुण्यलोकमनुत्तमम् ॥  
जन्ममृत्युविहीनेन महेशेन महात्मना ॥ ४८ ॥  
मृत्वा जनित्वा संसारे भ्राम्यन्ते ह्यच्युतादयः ॥  
तेषां वदेत् कथं साम्यं श्रुतिमार्गैककोविदः ॥ ४९ ॥  
पिपीलिकाद्या ब्रह्मान्ताः प्राणिनः पशवः स्मृताः ॥  
  
प्। १६६) तेषां पतित्वाद्देवेशः शिवः पशुपतिः स्मृतः ॥ ५० ॥  
अतः कथं भवेत्साम्यं पशूनां तत्पतेरपि ॥  
भृग्वादिशापदग्धानां विष्ण्वादीनां दिवौकसाम् ॥ ५१ ॥  
शिवेन मुनिवन्द्येन कथं साम्यं वदेत्पुमान् ॥  
अशेषदेवतासङ्घदाहकं विषमुल्बणम् ॥ ५२ ॥  
यः पपौ चातिवेगेन प्रार्थितः सर्वदैवतैः ॥  
शिवस्य तस्य देवानां कथं साम्यं वदेत्पुमान् ॥ ५३ ॥  
त्रिपुरान्धकमु ख्यानां सःअर्त्रा शूलपाणिना ॥  
तैर्नित्यं हन्यमानानां कथं साम्यं वदेत्पुमान् ॥ ५४ ॥  
नारायणोऽपि भृगुणा शप्तो लक्ष्मीपतिर्महान् ॥  
दशावतारगहने भ्रमत्यद्यापि भूपते ॥ ५५ ॥  
एतादृशस्य कृष्णस्य शिवेनामिततेजसा ॥  
साम्यं वदेत् कथं धीमान् वेदशास्त्रविशारदः ॥ ५६ ॥  
यो घोरवेषमास्थाय शरभाख्यो महेश्वरः ॥  
नृसिंहं लोकहन्तारं सञ्जघान् महाबलः ॥ ५७ ॥  
हन्त्रा च हन्यमानस्य् कथं साम्यं वदेत् पुमान् ॥  
उत्पाटयन् स्वनेत्राब्जं पूजयामास शङ्करम् ॥ ५८ ॥  
पूजकस्यास्य पूज्येन कथं साम्यं वदेत्पुमा ॥  
दक्षाध्वरे वीरभद्रो दक्षसाहाय्यकारिणम् ॥ ५९ ॥  
  
प्। १६७) गदाशार्ङ्समापेतं शङ्खचक्रविराजितम् ॥  
यत्पुत्रस्ताडयामास तेन साम्यं कथं वदेत् ॥ ६० ॥  
अवलिप्तं विधिं ज्ञात्वा शिवनिन्दापरायणम् ॥  
यः पञ्चमं शिरः श्रेष्ठं चिच्छेद वृषभध्वजः ॥ ६१ ॥  
विधातुस्तेन रुद्रेण कथं साम्यं वदेत्पुमान् ॥  
सृष्ट्वा प्रजापतिः पुत्रीं तां दृष्ट्वा स्मरपीडितः ॥ ६२ ॥  
रन्तु गृहीतुकामः सन् मतिं चक्रे विमूडधीः ॥  
सा प्राप्य हरिणीरूपं प्रदुद्रावाति वेगतः ॥ ६३ ॥  
चतुर्मुखोपि हरिणस्तस्याः पश्चात्प्रदुद्रवत् ॥  
भूत्वा शिवो मृगव्याधो जघान हरिणं विधिम् ॥ ६४ ॥  
हन्त्रा च हन्यमानस्य कथं साम्यं वदेत् पुमान् ॥ ६६ ॥  
विष्णुर्नायायणः श्रीमान् दीक्षितश्चोपमन्युना ॥  
इन्द्रनीलमयं लिङ्गं पूजयामास भक्तितः ॥ ६७ ॥  
सर्वदेवाः पुरा काश्यां स्थाप्य लिङ्गं स्वनामभिः ॥   
पूजयामासुरत्यन्तभक्त्या सर्वेश्वरं शिवम् ॥ ६८ ॥  
सर्वेषामपि देवानामीप्सितार्थान् ददौ शिवः ॥  
  
प्। १६८) अतः शिवस्य माहात्म्यं वर्णितु न क्षमो भुवि ॥ ६९ ॥  
एकान्तरामप्रमुखा ये भक्ता भुवि संस्थिताः ॥  
पुरातनाश्च ये भक्ताः काटकूटादयः परे ॥ ७० ॥  
शिवेनानुगृहीतास्ते कैलासपदमाययुः ॥  
भक्तवात्सल्यसंयुक्तस्तत्तुल्यो न हि विद्यते ॥ ७१ ॥  
अतो मोक्षार्थिभिः सर्वैर्ध्येयश्चन्द्रार्धशेखरः ॥  
श्रोतव्यः कीर्तितव्यश्च मन्तव्यः परमेश्वरः ॥  
अतो विष्ण्वादयः सर्वे न ध्यातव्या मनीषिभिः ॥ ७२ ॥  
वृत्तम् ॥ एतद्धि बाचवचनं श्रुतिसारभूतम् ॥  
श्रुत्वा च बिज्जलमुखा मुदितान्तरङ्गाः ॥  
बाचस्य पादकमले प्रणिपत्य भक्त्या ॥  
स्वं स्वम् निकेतनमवापुरुदारभावाः ॥ ७३ ॥  
	इति श्रीबादरायणमहर्षिप्रणीते बसवपुराणे   
स्कन्दागस्त्यसंवादे षट्त्रिंशोऽध्यायः ॥  
प्। १६९) अथ सप्तत्रिंशतितमोऽध्यायः  
  
	अगस्त्यः ॥  
माहात्म्यं शिवभक्तानां त्वत्तो निगदितं मया ॥  
समासेन श्रुतं भूयः कार्तिकेय वदस्व मे ॥ १ ॥  
स्कन्दः ॥  
स्ग्रेसरस्तु भक्तानां कीर्तिमानमितद्युतिः ॥  
शिवनाग इति ख्यातो भक्तितत्त्वार्थकोविदः ॥ २ ॥  
बसवेशसमीपस्थः सदा सन्तुष्टमानसः ॥  
प्रत्यहं बसवेशस्य पूजां गृह्णन्नुवास सः ॥ ३ ॥  
तदाऽसद्ब्राह्मणाः सर्वे नृपं गत्वा बभाषिरे ॥  
बसवेश गृहे रम्ये शिवनाग इति श्रुतः ॥ ४ ॥  
चण्डालो बसवेशेन पूजितः सन्नतिष्ठत ॥  
प्रत्यहं बसवेशोऽपि तन्नमस्कारणोत्सुकः ॥ ५ ॥  
संसक्तः सर्व भक्तैश्च सम्भुङ्क्ते चाप्यशङ्क्तः ॥  
अशेषान्वैदिकानस्मान् भोजनावसरे सदा ॥ ६ ॥  
नेक्षते बसवेशोऽपि पातित्यागमशङ्कया ॥  
किमत्र बहुनोक्तेन कल्याणपुरमुज्ज्वलम् ॥ ७ ॥  
चण्डालाकीर्णमभवत्पुल्कसैश्च समाकुलम् ॥  
वर्णाः सर्वे समाकीर्णा नाशं धर्मास्समाप्नुयुः ॥ ८ ॥  
राजा राष्ट्रकृतं पापं सर्वमाप्नोत्यदण्डनात् ॥  
ज्ञात्वाऽप्यकथनात्पापं शिक्षकस्य महीपतेः ॥ ९ ॥  
पुरोहितोऽपि लभत इति शास्त्रव्यवस्थितिः ॥  
अतस्ते कथयिष्यामो मत्पापविनिकृन्तने ॥ १० ॥  
  
प्। १७०) राज्ञा चानुमतो धर्मः सर्वराज्ये प्रवर्तते ॥  
शिक्षय त्वं हि बसवं मा वा शिक्षय भूपते ॥ ११ ॥  
अस्माभिः कथनीयं यत् तदुक्तं तव सन्निधौ ॥  
एतत्पौरवचः श्रुत्वा राजा कम्पितमानसः ॥ १२ ॥  
आव्हयामास बसवं स्वभृत्यैर्वेत्रपाणिभिः ॥  
कृत्वा तु शिबिकारूढं शिवनागं महोज्वलम् ॥ १३ ॥  
स्वयं गृहीत्वा तद्धस्तमाययौ बसवेश्वरः ॥  
तं दृष्ट्वा शिबिकारूढं राजानं प्रोचिरे द्विजाः ॥ १४ ॥  
त्वन्मन्त्री बसवेशोऽयं चण्डालेन सहागतः ॥  
अकार्यकारणे भीतिं त्यक्त्वा बिज्जलभूपते ॥ १५ ॥  
एतच्छ्रुत्वा बिज्जलोऽपि सबाह्यां संसदं गतः ॥  
स्ववस्त्रमासनं कृत्वा शिवनागं जितेन्द्रियम् ॥ १६ ॥  
तद्विष्टरे सन्निवेश्य भक्तिभावविनम्रधीः ॥  
बसवेशः समागत्य राजानमवदत्स्वयम् ॥ १७ ॥  
किमर्थमहमाहूतो मत्कार्यं वद मे प्रभो ॥  
बिज्जलः क्रोधताम्राक्षो जगाद बसवेश्वरम् ॥ १८ ॥  
वेदशास्त्रपुराणेषु वर्णास्त्वष्टादश स्मृताः ॥  
यथा तेषामसाङ्कर्यम्पालयन्ति तथा नृपाः॥ १९ ॥  
इदानीं वर्णसाङ्कर्यं कल्याणकटके मम ॥  
त्व्या कृतं पुरा कैश्चिदकृतं बसवेश्वर ॥ २० ॥  
या भक्तिः सर्ववर्णानामतिसाङ्कर्यकारिणी ॥  
  
प्। १७१) सा भक्तिर्जनिता लोके त्वया नान्यैर्मुनीश्वरैः ॥ २१ ॥  
सा भूः कथं वा फलिता भवेद्वृष्टिः कथं भवेत् ॥  
यस्यां भूमौ प्रतिष्ठन्ति मनुष्याश्च भवादृशाः ॥ २२ ॥  
एवं पृष्टोऽथ बसवो भूपालमिदमब्रवीत् ॥  
माचलेति पुरा काचिदभूच्चण्डालवंशजा ॥ २३ ॥  
मनोज्ञरूपसम्पन्ना नीलकुञ्चितमूर्धजा ॥  
इन्दीवरच्छदस्पर्धिनेत्रेद्वन्द्वविशोभिता ॥ २४ ॥  
अर्धेन्दुनिटिला रम्या पूर्णचन्द्रन्भानना ॥  
तिलपुष्पप्रतीकाशनासिकापरिशोभिता ॥ २५ ॥  
कुन्दप्रसूनसङ्काशद्विजपङ्क्तिविराजिता ॥  
बिम्बोष्ठा कम्बुकण्ठी च चक्रवाककुचद्वया ॥ २६ ॥  
गङ्गावर्तसमानाभनाभिदेशोपशोभिता ॥  
इन्द्रनीलप्रतीकाशरोमपङ्क्तियुता परा ॥ २७ ॥  
सैकतश्रोणिसंयुक्ता रम्भास्तम्भोरुशोभिता ॥  
शम्भुत्सारससंशोभिपदद्वययुता बभौ ॥ २८ ॥  
कदाचिन्नृपवर्येण नलाख्येन विनोदिना ॥  
रथकारकुलोत्पन्ना सा दृष्टा वरवर्णिनी ॥ २९ ॥  
तां दृष्ट्वा नृपतिः श्रीमान् स्मरबाणनिपीडितः ॥  
ग्रामस्थितानशेषान् सोऽप्याहूय ब्रह्मणोत्तमान् ॥ ३० ॥  
सभामध्योपविष्टः सन् प्राहेदं वचनं परम् ॥  
  
प्। १७२) यूयं कुरुत मद्वाक्यं यद्ब्रवीम्यहमादरात् ॥ ३१ ॥  
मद्ग्रामे वर्तते काचिच्चण्डालकुलसम्भवा ॥  
योषिद्वरा राजमार्गे सा दृष्टा गच्छता मया ॥ ३२ ॥  
तस्यां मे मानसं लग्नमत्यन्तं द्विजपुङ्गवाः ॥  
तस्माद्यूयं प्रकुर्वध्वं तामद्योत्तमवंशजाम् ॥ ३३ ॥  
इति राज्ञो वचः श्रुत्वा प्रत्यूचुस्ते नृपं द्विजाः ॥  
राजंस्त्वदुक्तवचनमश्राव्यं हि महात्मभिः ॥ ३४ ॥  
अकार्यकरणे भूप महान् दोषो भविष्यति ॥  
ब्रह्मणानां वचः श्रुत्वा राजा वचनमब्रवीत् ॥ ३५ ॥  
नाङ्गीकृतं भवद्भिश्चेन्न जीविष्ये न संशयः ॥  
कर्मणोऽस्य धनं यावत्तावद्दास्यामि साम्प्रतम् ॥ ३६ ॥  
तच्छ्रुत्वा वचनं तस्य कृछ्रेनाङ्गीकृता द्विजाः ॥  
अङ्गीकृत्य ततः स्वर्णधेनुमकारयन् ॥ ३७ ॥  
तस्यां निवेश्य तां बालां क्षीरेणापूरयंस्तदा ॥  
धेनुगर्भोद्भवा नारी पवित्रैव न संशयः ॥ ३८ ॥  
इति प्रोचुर्दुतात्मानः पूर्वजन्मगतं नृप ॥  
तस्याः प्रणम्य ते सर्वे तदुच्छिष्टं पयः पपुः ॥ ३९ ॥  
किमेभिरुक्तिभिर्भूप सर्वे ते ब्राह्मणाधमाः ॥  
सम्भूय तां स्वर्णधेनुं च्छित्वाऽवयभेदतः ॥ ४० ॥  
कृत्तिं सर्वां यायजूका नितम्बं श्रुतिपाठकाः ॥  
कशेरुकामुपाध्याया वालं पण्डितसत्तमाः ॥ ४१ ॥  
  
प्। १७३) षडङ्गकास्तु पार्श्वो द्वौ वक्षः प्राभाकरास्तथा ॥  
उदरं सूक्ष्मशल्यानि पार्श्वशल्यानि शाब्दिकाः ॥ ४२ ॥   
त्रिवेदिनो वपां चैव भागशेषाश्च सर्वशः ॥  
विद्यार्थिनोऽभ्यागताश्च स्थूलसूक्ष्मखुराणि च ॥ ४३ ॥  
समग्र्हीरंस्तत्सर्वं कृत्वैवं नृपपुङ्गव ॥  
ग्रामान्त्यजानामेतेषां गोहन्तॄणां नृपोत्तम ॥ ४४ ॥  
न श्रोतव्यानि वक्यानि विरुद्धानि महात्मभिः ॥   
आम्नायाः किं नु प्रथमा आद्याः किं विधिकल्पिताः ॥ ४५ ॥  
जातीनां कुत इत्युक्ते द्वे जाती विधिचोदिते ॥  
शृणुष्व नृपशार्दूल प्रवर्तकनिवर्तके ॥ ४६ ॥  
भवकर्मप्रयुक्तस्तु प्रवर्तक इति स्मृतः ॥  
शिवकर्मसुसंयोगी निवर्तक इतीरितः ॥ ४७ ॥  
श्रेष्ठे च संस्तुते सर्वैर्वेदार्थाचरिते स्थिते ॥  
कुलानामितरेषां तु वाक्यानि किमु शंसितुम् ॥ ४८ ॥  
ब्राह्मणः कथिते जातिस्थिते चोभे प्रकर्तकः ॥  
अष्टादशकुलानां तु कथनं किं प्रयोजनम् ॥ ४९ ॥  
अष्टादशानां वर्णानां श्रेष्ठं भक्तियुतं कुलम् ॥  
दौर्भाग्यकरसंस्पृष्टकाञ्चनं लोहवद्यथा ॥ ५० ॥  
शिवप्रतिनिधिर्भक्तस्तथा वै प्राकृतात्मनाम् ॥  
प्। १७४) स्थितो मानुषरूपेण दृश्यते परमार्थतः ॥ ५१ ॥  
तस्माच्छङ्करभक्तानां माहात्म्यमतिपावनम् ॥  
अत्युत्तमं च भवतां वक्तुं श्रोतुं न शक्यते ॥ ५२ ॥  
मृगेन्द्रेण शुनः साम्यं मानवः को वदेद्भुवि ॥  
ग्रामक्रोडस्य करिणा कथं साम्यं वदेत्पुमान् ॥ ५३ ॥  
भागीरथ्या च कुल्यायाः कथं साम्यं वदेत्पुमान् ॥  
खद्योतानां द्युमणिना कथं साम्यं वदेत्पुमान् ॥ ५४ ॥  
नक्षत्राणां च चन्द्रेण कथं साम्यं वदेत्पुमान् ॥  
सुमेरुगिरिणा शेन्याः कथं साम्यं वदेत्पुमान् ॥ ५५ ॥  
सुरद्रोः कन्तकतरोः कथं साम्यं वदेत्पुमान् ॥  
शिवनागाख्यभक्तेन बिज्जलप्रभुसत्तम ॥ ५६ ॥  
एते विप्राधमाः सर्वे कथं साम्यं प्रयान्ति हि ॥  
इतिहासासान्तरं वक्ष्ये शृणु राजन् महामते ॥ ५७ ॥  
शिवभक्तो महायोगी श्रीमाञ्च्छ्रीपतिपण्डितः ॥  
शास्त्रवादातिकुशलो ब्राह्मणानां सभान्तरे ॥ ५८ ॥  
शिवभक्तेन यो भूयात्सुकुलेनाकुलेन वा ॥  
वेदाध्ययननिष्पाणातो वेदान्तार्थविशारद ॥ ५९ ॥  
समान इति तस्याहं सञ्च्छिनद्भयसिना शिरः ॥  
अनन्तपालभूपालसमक्षं भक्तितत्परः ॥ ६० ॥  
इति प्रतिज्ञां कृत्वाश्हु नीत्वाऽङ्गारचयं परम् ॥  
  
प्। १७५) पट्टवस्त्रान्तरे न्यस्य बबन्ध सदृढं परम् ॥ ६१ ॥  
अतो हि शिवभक्तानां माहात्म्यं को नु वर्ण्यते ॥  
शिवभक्तिविहीनं यो ब्राह्मणं वेदपारगम् ॥ ६२ ॥  
भक्तचत्वरसंस्थेन शुना साम्यं वदेद्भुवि ॥  
स चण्डाल इति ज्ञेयो नान्त्यजोऽन्त्यज उच्यते ॥ ६३ ॥  
विनहालपुरे रम्ये कल्लिदेवोऽतिभक्तिमान् ॥  
द्वितीयो हि महीरुद्रः प्रपञ्चगुणविश्रुतः ॥ ६४ ॥  
बभूव तत्पुरे सर्वो विषदंष्ट्रोऽतिभीषणः ॥  
पौरान् सर्वान् परित्यज्य देशान्तरसमागतान् ॥ ६५ ॥  
सन्दष्ट्वा मारयन्नास प्रत्यहं विधिचोदितः ॥  
दृष्ट्वा हनिष्यत्यान्वेष्य रात्रौ सुप्ताञ्जनान् बहून् ॥ ६६ ॥  
स एकदा कल्लिदेवं दृष्ट्वा तं भक्तसत्तमम् ॥  
दृष्ट्वा तदा कल्लिदेवं मृतः सर्पोऽतिभीषणः ॥ ६७ ॥  
तं दृष्ट्वा तत्पुरस्थाश्च जना विस्मयमापिरे ॥  
ततः कृपान्वितः सोऽयं जीवयामास चोरगम् ॥ ६८ ॥  
ततः सन्नुतसच्छीलः स्वच्छन्दो भक्तितत्परः ॥  
तद्ग्रामे तस्थिवान् सोऽयं कल्लिवेदो महाशयः ॥ ६९ ॥  
तत्पुरे तु तदारभ्य विगतं सर्पजम् भयम् ॥  
कल्लिदेवस्ततस्तत्र न्यवसच्छुद्धमानसः ॥ ७० ॥  
कस्मिंश्चिद्दिवसे तस्य दासी त्वत्यन्तपावना ॥  
अर्घ्योदकं समानेतुं गृहीत्वा भाण्डमुत्तमम् ॥ ७१ ॥  
  
प्। १७६) शुभ्रवस्त्रधरा तूर्णं ययौ तत्पुरमार्गतः ॥  
ततः स द्विजवर्यस्य करः स्पृष्टोऽभवत्तदा ॥ ७२ ॥  
आगच्छन्तीं च तां दासीं स्पृष्ट्वान् द्विजपुङ्गवः ॥  
सा च निर्भिद्य तद्भाण्डं निजघान महीतले ॥ ७३ ॥  
पुनश्च स्वगृहं गत्वा भस्म धृत्वाऽतिभक्तितः ॥  
नवपात्रं समादाय जलमानेतुमुद्यता ॥ ७४ ॥  
ततश्च ब्राह्मणाः सर्वे राजवीथ्यां समागताः ॥  
अस्पर्शा हि द्विजाः सर्वे सर्ववर्णान्तरैः सदा ॥ ७५ ॥  
इयं चण्डालकुलजा द्विजसंस्पर्शमात्रतः ॥  
जलमानियमानं तदपवित्रमभूदिति ॥ ७६ ॥  
विनिर्भिद्य घटं वीथ्यां गृहीत्वाऽन्यघटं ततः ॥  
वस्त्रेणाच्छाद्य तं कुम्भमानयन्ती विशङ्किता ॥ ७७ ॥  
एवं विचिन्त्य ते सर्वे क्रोधपूरितचेतसः ॥  
आनाय्य कल्लिदेवं तं शान्तचित्तमथोचिरे ॥ ७८ ॥  
ततः कौटिल्यकलितास्तमूचुर्द्विजपुङ्गवाः ॥  
पूर्वं तु भवता सर्पो निहितो जीवितो महान् ॥ ७९ ॥  
ततः प्रभृति चास्माकमुत्कृष्ट इव लक्ष्यसे ॥  
पुराणे धर्मशास्त्रे वा ब्राह्मणानां महात्मनाम् ॥ ८० ॥  
निषिद्धोऽन्त्यजसंस्पर्शः कल्लिदेव महामते ॥  
न निषिद्धो ह्यन्त्यजानां ब्राह्मणस्पर्श उत्तमः ॥ ८१ ॥   
  
प्। १७७) आहिताग्निर्महाभागे वेदवेदान्तपारगः ॥  
स्पृष्टवानिति मामद्य कुम्भं निर्भिद्य सत्वरम् ॥ ८२ ॥  
गृहीत्वाऽन्यघटं दासी जलमानेतुमाययौ ॥  
इत्युक्तः कल्लिदेवोऽथ ब्राह्मणान् प्रत्यभाषत ॥ ८३ ॥  
भक्ताङ्गणस्थाः श्वानोऽपि त्वादृशान् न स्पृशन्ति हि ॥  
भवद्भिः कृतसंस्पर्शो मदालयनिवासिनाम् ॥ ८४ ॥  
दासानामुचितो नेति चोच्यते किं द्विजाधमाः ॥  
तस्माद्विचार्यमाणेऽपि भवन्तः किं द्विजातयः ॥ ८५ ॥  
यो ब्रह्म नित्यं चरति स एव ब्राह्मणः स्मृतः ॥  
तस्माद्ब्राह्म्यं न युष्माकं शृणुध्वं ब्राह्मणाधमाः ॥ ८६ ॥  
किमेतैर्वचनैः शुन्यैर्ब्रह्मेति परमं किमु ॥  
भवद्भिरभिधेयोऽस्य कथ्यते चेदलं ततः ॥ ८७ ॥  
परमात्मा परब्रह्म परमेश्वर एव् च ॥  
एतैर्युक्तो नामधेयैर्हर एव न चापरः ॥ ८८ ॥  
परशब्दः समुत्कर्षपदं भवति निश्चयात् ॥  
तदुत्कर्षपदं नास्ति परेषां त्रिदिवौकसाम् ॥ ८९ ॥  
हरिश्च परमेष्ठी च परमात्मा कथं भवेत् ॥  
वेदेषु शास्त्रनिचये हरिमुख्यास्तु देवताः ॥ ९० ॥  
जीवात्मान इति ख्याताः परमात्मा शिवः स्वयम् ॥  
सद्भक्ता एव जानन्ति तद्ब्रह्माव्ययमेव हि ॥ ९१ ॥  
हरिब्रह्ममुखाः सर्वे शिवभक्ताः शिवार्चकाः ॥  
  
प्। १७८) सर्वस्मिन् देवतासङ्घे ब्राह्मणः शिव एव हि ॥ ९२ ॥  
त्वं देवेष्विति मन्त्रोऽयमित्युवाचैककण्ठ्यतः ॥  
शाखाऽपि तैत्तिरीयेयं शैवप्रकरणे परा ॥ ९३ ॥  
ईशानः सर्वविद्यानां भूतानामीश्वरः शिवः ॥  
इति ब्रह्माधिपं प्राह ब्रह्मणोऽधिपतिं शिवम् ॥ ९४ ॥  
शुद्रत्वं जनने चैव प्रेतत्वं मरणे तथा ॥  
उभयं केन मार्गेण गतं ब्रूउत द्विजाधमाः ॥ ९५ ॥  
रुद्रं विना क्रियाः कार्याः सन्ति किं भुवनत्रये ॥  
श्रुतीनामपि कः कर्ता विना रुद्रेण चास्ति हि ॥ ९६ ॥  
शिवसम्बन्धिनो ये तु त एव ब्राह्मणाः स्मृताः ॥  
ततोऽस्मान्सम्परित्यज्य शिवनिन्दापरायणान् ॥ ९७ ॥  
भस्मरुद्राक्षरहितान् लिङ्गधारणबर्जितान् ॥  
ब्राह्मण्यं कथमायाति ब्रूत मे ब्राह्मणाधमाः ॥ ९८ ॥  
किमत्र बहुनोक्तेन शिवभक्ताङ्गणस्थितान् ॥  
सारमेयान्निकृष्टा हि भवन्तो ब्राह्मणाधमाः ॥ ९९ ॥  
सृष्टेयं विधिना जातिः शिवसंस्कारवन्हिना ॥  
दह्यते शाम्भवी जातिरपरा याति नो द्विजाः ॥ १०० ॥  
अतो हि प्राकृता यूयं वयं शाम्भवसत्तमाः ॥  
खद्योतसूर्ययोर्यावदन्तरं वर्त्तो भुवि ॥ १०१ ॥  
  
प्। १७९) अस्माकमपि युष्माकं वर्तते तादृगन्तरम् ॥  
इत्युक्ता ब्राह्मणाः सर्वे कल्लिदेवमथाब्रुवन् ॥ १०२ ॥  
युष्मद्गृहस्थश्वभ्योऽपि निकृष्टान्नोऽब्रवीद्भवान् ॥  
इत्युक्तः कल्लिदेवोऽपि श्वानमाहूय सत्वरम् ॥  
कृपया तं समुद्वीक्ष्य भक्तस्मरणपूर्वकम् ॥ १०४ ॥  
वेदानध्यापयामास पश्यत्सु ब्राह्मणेष्वथ ॥  
ततस्ते ब्राह्मणाः सर्वे चित्ते विगतकल्मषाः ॥ १०५ ॥  
संस्तुत्य विविधैः स्तोत्रैः कल्लिदेवः ववन्दिरे ॥  
____________________________________________________  
  
	अतः शुनाऽध्यापयस्व श्रुतिमस्मिन् सभान्तरे ॥ १०२ ॥  
एवमुक्तस्तु तैः सर्वैः शुनकाह्वानतत्परः ॥  
उच्छिष्टभोजिनं शम्भोः प्रणवोदात्तयोगिनम् ॥ १०३ ॥  
दिव्यागमोत्कृष्टधरमपुनर्भववर्तिनम् ॥  
धीरताश्चर्यभरितं महादुरितवर्जितम् ॥ १०४ ॥  
श्वानमाहूतवान् योगी कल्लिदेवो महामतिः ॥  
तदाहूय समागत्य शुनकं प्रणनाम् तम् ॥ १०५ ॥  
आगतं श्वानमाश्वास्य   
  
प्। १८०) सिद्धराममहाकालमुखशैवगृहाङ्गणे ॥ १०६ ॥  
सारमेयाश्च तिष्ठन्ति भक्तोच्छिष्टोपभोगिनः ॥  
स्वोच्छिष्टपूतैस्तैरेव बोधितोऽयं महात्मनः ॥ १०७ ॥  
अधुना सारमेयास्ते सर्वलक्षणसंयुतान् ॥  
अध्यापयन्ति चतुरो वेदान् बिज्जलभूपते ॥ १०८ ॥  
अतः किं बहुनोक्तेन शिवभक्ताङ्गणस्थितान् ॥  
सारमेयान्निकृष्टा हि नृपैते ब्राह्मणाधमाः ॥ १०९ ॥  
पराऽभूच्छिवचित्ताख्यः शिवभक्ताग्रणीर्महान् ॥  
चण्डालो नैव चण्डालः पुल्कसौ नैव पुल्कसः ॥ ११० ॥  
_________________________________________________  
प्राह तं भक्तसत्तमः ॥  
यत्र कुत्राऽपि वेदेषु काण्डमुद्घाटयाधुना ॥ १०६ ॥  
इत्युक्तः शुनकश्चर्मावृतरुद्रोऽतिभक्तितः ॥  
बद्धपद्मासनासीनः शिवं नीत्वा हृदम्बुजे ॥ १०७ ॥  
आकुचनेनादिशक्तिं सन्धायानुभवेन च ॥  
नाडीनामनुसन्धानं नासाग्रे दृष्टिसंस्थितम् ॥ १०८ ॥  
कृत्वाऽकलङ्कमधुरमृदुसत्कलया युजा ॥  
तदा सुकरनादोक्तिविशुद्धेन स्वरेण च ॥ १०९ ॥  
त्र्यक्षरं तद्बिन्दुनादप्रयुक्ताञ्चितवर्णकम् ॥  
काण्डमुच्चारयामास चोङ्कारं  
  
प्। १८१) शिवेति वाचं यो वक्ति सह तेन वसेद्भुवि ॥  
वदेत्तेन सहात्यन्तं सह भुञ्जीत तेन वै ॥ १११ ॥  
इमा हि श्रुतयः सर्वा वदन्ति परमार्थतः ॥  
अतो हि शिवभक्तेन येन केन महात्मना ॥ ११२ ॥  
अधीतवेदवेदाङ्गाः कृत्वनुष्ठानतत्पराः ॥  
शिवभक्तिविहीनाश्च कोटिशो नो समा द्बिजाः ॥ ११३ ॥  
इति संस्थापयामास समक्षं प्रतिवादिनाम् ॥  
शास्त्रवादकथा चेयमास्तां श्रीशिवचित्तक ॥ ११४ ॥  
प्रत्यक्षं दर्शयस्वाद्य   
____________________________________________________  
  
विप्रसंसदि ॥ ११० ॥  
तदा ते ब्राह्मणाः सर्वे प्रणामं चक्रुरञ्जसा ॥  
उदात्तं चानुदात्तं च स्वरितं प्रचयं तथा ॥ १११ ॥  
साङ्गमेवानुसन्धाय पदक्रममनन्तरम् ॥  
संहितां च जटां चैव चतुर्वेदेषु तत्वतः ॥ ११२ ॥  
एकामेकामृचं तेषु पपाठ भषकस्तदा ॥  
ततस्तूर्णं समुत्थाय कल्लिदेवो महायशाः ॥ ११३ ॥  
शृणुवत्सु सत्सु सर्वेषु प्रोवाचोच्चैरलं त्विति ॥  
एवमध्यापयामास ब्राह्मणानां सभान्तरे ॥  
कल्लिदेवो महाभक्तः शुना वेदान् महत्तरः ॥ ११४ ॥  
  
प्। १८२) महती भक्तिरस्ति चेत् ॥  
शिवचित्तस्त्वेवमुक्तः सभामध्ये द्विजोत्तमैः ॥ ११५ ॥  
चण्डाल शिवभक्तस्य समानीत्वा च पादुकाम् ॥  
तुलापात्रे विनिक्षिप्य तथाऽन्यस्मिन् द्विजान् बहून् ॥ ११६ ॥  
तुलयामास सहसा शिवभक्ताननुस्मरन् ॥  
ततस्तु पादुकापात्रं गतमत्यन्तगौरवम् ॥ ११७ ॥  
ब्राह्मणाधारपात्रं तु दौर्बल्यादूर्ध्वमुत्थितम् ॥  
तस्मादभक्ता भक्तानां समाः पादुकया नहि ॥ ११८ ॥  
	गोब्बुरिग्रामनिवसद्बिब्बबाचमहात्मनः ॥  
माहात्म्यं को नु वर्ण्येत तथाऽपि प्रोच्यते मया ॥ ११९ ॥  
प्रसादं शिवभक्तानां लिङ्गमूर्तेर्महौजसः ॥  
उपभुञ्जंश्चचारास्मिन् भुवने मर्त्यसंवृते ॥ १२० ॥  
अग्रहारेषु ये भक्ता योजनत्रितयान्तरे ॥  
वेदोक्तशैवमार्गस्थाः सन्ति शैवव्रतोज्वलाः ॥ १२१ ॥  
तेषां रम्यान् गृहान् गत्वा प्रसादग्रहणोत्सुकः ॥  
भक्तौघसत्पादरक्षाकल्पिताशेषभूषणः ॥ १२२ ॥  
भस्मोद्धूलितसर्वाङ्गो धृतरुद्राक्षमालिकः ॥  
वृषध्वजसमाकीर्णं किङ्किणीजालसंवृतम् ॥ १२३ ॥  
रुद्राक्षमालिकायुक्तं स्वर्णचामरभूषितम् ॥  
आनीयमानं वृषभैश्चतुर्भिर्धवलैः शुभैः ॥ १२४ ॥  
  
प्। १८३) गृहीत्वा शकटं रम्यं चक्रे भक्तनमस्क्रियाम् ॥  
अतिसन्तुष्टहृदयस्तत्प्रसादं महत्तरम् ॥ १२५ ॥  
याचयामास सद्भक्त्या बिब्बिआचो महामतिः ॥  
प्रसादं भक्तराड्दत्तं निक्षिप्य शकटोदरे ॥ १२६ ॥  
शिवभक्तांस्तुवन्बाचः स्वपुरीमाययौ ततः ॥  
कालत्रयेऽपि भुञ्जानः प्रसादं तस्थिवान् पुरे ॥ १२७ ॥  
एतद्दृष्ट्वा बिब्बिबाचव्यापारं द्विजपुङ्गवाः ॥  
नानामुखसमुद्भूत भक्तोच्छिष्टस्य भोजनम् ॥ १२८ ॥  
ब्राह्मणानामयुक्तं हि ब्राह्मण्यस्य विनाशकृत् ॥  
तेनेदं क्रियते कर्म ब्राह्मणेन दुरात्मना ॥ १२९ ॥  
इति सञ्चिन्तयामसु। सम्भूय द्विजसत्तमाः ॥  
एतस्मिन्नन्तरे कश्चिच्छिवभक्तोऽन्त्यजो महान् ॥ १३० ॥  
भक्तानां भोजनं चक्रे गोब्बुरिपुरवासिनाम् ॥  
यथापूर्वं गृहीत्वाश्हु शकटं वृषभैर्युतम् ॥ १३१ ॥  
चण्डालभवनं गत्वा प्रसादं सोऽप्यथानयत् ॥  
गोब्बूरिपुरमार्गेण गायन् भक्तैः समाययौ ॥ १३२ ॥  
आयान्तं ब्राह्मणाः सर्वे बिब्बिबाचं पुरौकसः ॥  
दृष्ट्वा विस्मयमापन्नाः प्रोचुः क्रोधसमन्विताः ॥ १३३ ॥  
बिब्बबाच वदस्वाद्य सर्वोच्छिष्टमपावनम् ॥  
गृहीत्वा शकटेनैव पुरमार्गे चरस्यहो ॥ १३४ ॥  
द्विजन्मनामयुक्तं हि चण्डालोच्छिष्टभोजनम् ॥  
अतस्त्वमपि चण्डालो   
  
प्। १८४) निर्गच्छाशु पुरोअढुना ॥ १३५ ॥  
इति तैर्ब्राह्मणैरुक्तो बिब्बिबाचो जगाद तान् ॥  
दुर्मार्गवर्तिनो यूयं शैवद्वेषरताः सदा ॥ १३६ ॥  
भक्तानामपि युष्माकं तारतम्यं हि वर्तते ॥  
क्व यूयं शिवभक्ताः क्व किं नः कलहकारणम् ॥ १३७ ॥  
भक्तलिङ्गप्रसादान्नमुच्छिष्टमिति शङ्कया ॥  
विरुद्धभाषणरता गच्छध्वं नरकान् प्रति ॥ १३८ ॥  
प्रभावं सत्प्रसादस्य न जानन्ति भवादृशाः ॥  
सुधेय शिवभक्तानामन्येषां विषमुल्बणम् ॥ १३९ ॥  
असमर्थो मदग्रे तु संस्थातुं पापकर्मिणः ॥  
तिष्ठेयुर्यदि निर्भीकाः शलभानिव पावकः ॥ १४० ॥  
दहिष्यामि महावेगात्सत्यं सत्यं मयोदितम् ॥  
इत्युक्ता ब्राह्मणास्तेन क्रोधकुलितचेतसः ॥ १४१ ॥  
छेदितव्यो हि शकटस्ताडितव्यो वृषभध्वजः ॥  
रज्जवश्छेदितव्याश्च ताडितव्यो द्विजाधमः ॥ १४२ ॥  
दिक्षु क्षिपत चोच्छिष्टमन्नं लोकविरर्हितम् ॥  
एवं सम्भाषमाणास्तु परिवार्य च तस्थिरे ॥ १४३ ॥  
ततस्तु बिब्बिबाचोऽयं मन्दं मन्दं हसन् स्वयम् ॥  
प्रसादाच्छादकं वस्त्रमपसारितवांस्तदा ॥ १४४ ॥  
ततो भक्तप्रसादोऽयं पावककृतिभीषणः ॥  
शिवभालाक्षजो वन्हिः पुरत्रयमिवोज्वलः ॥ १४५ ॥  
  
प्। १८५) ददाह ब्राह्मणान् सर्वान् सुपुत्रान् सगृहान् क्षणात् ॥  
तद्दृष्ट्वा बिब्बिबाचस्य माहात्म्यमतिभीषणम् ॥ १४६ ॥  
शिवभक्ता महात्मानो ननृतुर्विस्मितास्तदा ॥  
भययुक्तास्ततः सर्वे हतशेषाः पुरौकसः ॥ १४७ ॥  
अब्रह्मण्यं ब्रुवन्तश्च बाचं तमिदमूचिरे ॥  
अनर्थान् दुष्टहृदयान् क्रूरकर्मरतान् पशून् ॥ १४८ ॥  
शठान् विनष्टमनसो भ्रष्टान् मानलज्जापराङ्मुखान् ॥  
सन्मार्गदूषकन्निन्द्यान् सदसज्ज्ञानवर्जितान् ॥ १४९ ॥  
शिवभक्तप्रसादान्नमाहात्म्यज्ञानवर्जितान् ॥  
रक्ष रक्षेति सहसा गलबद्धाम्बरास्ततः ॥ १५० ॥  
प्रणेमुर्विविधैः स्तोत्रैस्तुष्टुवुश्च सहस्रशः ॥  
ततः कृपाविष्टमना आश्वास्यैतान् द्विजाधमान् ॥ १५१ ॥  
कृताञ्जलिपुटो भूत्वा तस्थौ तत्रातिभक्तिमान् ॥  
कृशानुभावमुत्सृज्य प्रसादान्नं महत्तरम् ॥ १५२ ॥  
स्वस्वरूपं समास्थाय यथापूर्वमतोष्ठत ।   
ततो हतान् ब्राह्मणांश्च जीवयामास तत्क्षणात् ॥ १५३ ॥  
दग्धा गृहा यथापूर्वमतिष्ठन् शोभनास्ततः ।  
अतो बिज्जलभूपाल् कितीटार्चितपादुक ॥ १५४ ॥  
चण्डालः शिवभक्तश्चेत्स एव ब्रह्मणोत्तमः ॥  
शिवभक्तिविहीनश्चेद्ब्राह्मणो ह्यन्त्यजः स्मृतः ॥ १५५ ॥  
एवमेवैक कण्ठ्येन श्रुतयोऽपि वदन्ति हि ॥  
एतानवेहि   
  
प्। १८६) चण्डालान् द्विजवेषधरान् प्रभो ॥ १५६ ॥  
आकर्ण्य चैतद्वचनं महापातकनाशनम् ॥  
वेणुपात्रविनिर्मातुश्चन्नस्य भवने शिवः ॥ १५७ ॥  
पपावत्यन्तसम्प्रीत्या काञ्जीरमतिपावनम् ॥  
अतो भक्तांश्च चण्डाला इति वक्तुं न शक्यते ॥ १५८ ॥  
भक्तनिन्दापरान् मूर्खान् शीघ्रं निर्यासय द्विजान् ॥  
पुरा मादरदूडाख्यः शिवभक्तः प्रतापवान् ॥ १५९ ॥  
माहात्म्यं तस्य वक्ष्यामि शृणु बिज्जलभूपते ॥  
विदर्भविषये कश्चिद्ब्राह्मणो वेदपारगः ॥ १६० ॥  
स कुष्ठरोगनिर्भिन्नशीर्यमाणकलेवरः ॥  
पशुसंरक्षणव्यग्रो ययौ विपिनमुल्बणम् ॥ १६१ ॥  
आगच्छन् पशुभिः साकं दण्डपाणिर्यदृच्छया ॥  
मार्गं मादरदूडस्य मज्जनोदकसम्प्लुतम् ॥ १६२ ॥  
पस्पर्श पदभ्यां तत्पङ्कमेलनाच्चरणद्वयम् ॥  
विहीनं कुष्ठरोगेण जातं कमलसुन्दरम् ॥ १६३ ॥  
प्रातः परेद्युस्तद्दृष्ट्वा विस्मयाकुलमानसः ॥  
पुनर्गत्वा च तत्पङ्कदेशमत्यन्त भक्तिमान् ॥ १६४ ॥  
अलुठत्सर्वमर्त्येषु पश्यत्सु द्विजपुङ्गवः ॥  
कुष्ठरोगस्तत्प्रभावात्क्षणेनैव शशाम सः ॥ १६५ ॥  
ततो दिव्यतनुर्दूडभक्तं   
  
प्। १८७) सम्यङ्ननाम सः ॥  
मनोहराख्यभक्तस्य पादोदकनिषेवणात् ॥ १६६ ॥  
कुष्ठरोगसमाक्रान्तमादित्यस्य कलेवरम् ॥  
प्रपेदे रूपमतुलमिति वृद्धमुखाच्छ्रुतम् ॥ १६७ ॥  
अद्य मादरदूडस्य दृष्टं माहात्म्यमुत्तमम् ॥  
प्रशंसुर्मानवाः सर्वे दूडभक्तं महोज्वलम् ॥ १६८ ॥  
ये कुष्ठरोगदुःखार्तास्तिष्ठन्त्यत्र महीतले ॥  
तन्मज्जनाम्बुपङ्केन रोगहीनाश्च तेऽभवन् ॥ १६९ ॥  
एतत्त्वया न श्रुतं किं वद मे बिज्जल प्रभो ॥  
पुरा बाणसभिमाख्यः शिवभक्तो जितेन्द्रियः ॥ १७० ॥  
स्वपादरेणुभैषज्यात् सर्वेषां कुष्ठरोगिणाम् ॥  
शरीराणि चकाराशु रोगहीनान्यनेकशः ॥ १७१ ॥  
	श्वपचो नाम सद्भक्तः शिवभक्तार्चनोत्सुकः ॥  
नानाशाकरसोपेतं पाकं कुर्वन्नुवास् सः ॥ १७२ ॥  
एतस्मिन्नन्तरे कश्चित्सामवेदी द्विजोत्तमः ॥  
हठयोगाभिनिरतो ययौ गगनमार्गतः ॥ १७३ ॥  
श्वपचोऽपि विदित्वैतद्गमनं सामवेदिनः ॥  
तच्छायासङ्क्रमभयात् पिदधे पाकभाण्डकान् ॥ १७४ ॥  
पादत्राणैस्तु भक्तानां प्राचीनैर्नूतनैरपि ॥  
गच्छन्वियत्पथेनायं चुकोप द्विजपुङ्गवः ॥ १७५ ॥  
तत्कोपाद्भग्नयोगोऽयं देववासाद्वियत्पथात् ॥  
निपपातावनेर्मूर्ध्नि गच्छन् पङ्गुरिव क्षणात् ॥ १७६ ॥  
तत उद्भूतसंस्कारः   
  
प्। १८८) श्वपचं प्रणनाम सः ॥  
तमाद्दीक्षां परां लब्ध्वा लिङ्गधारणसंयुताम् ॥ १७७ ॥  
तत्प्रसादं च भुक्त्वाश्हु पादोदकपुरःसरम् ॥  
षट्त्रिशद्भिर्जनपदैः सह शैवपदं ययौ ॥ १७८ ॥  
अतः पुरातनांस्त्यक्त्वा नायं मार्गः कृतोऽधुना ॥  
श्वपचः शिवभक्तश्चेत्स एव ब्राह्मणोत्तमः ॥  
ब्राह्मणो भक्तिहीनश्चेन्निकृष्टः श्वपचादपि ॥ १७९ ॥  
ये पठन्त्येतदध्यायं भक्तमाहात्म्यवाचकम् ॥  
ते यान्ति परमं स्थानं पुनरावृत्तिवर्जितम् ॥ १८० ॥  
	इति श्रीबादरायणमहर्षिप्रणीते बसवेश्वरपुराणे   
स्कन्दागस्त्यसंवादे सप्तत्रिंशोऽध्यायः ॥  
प्। १८९) अथ अष्टत्रिंशतितमोऽध्यायः  
  
	अगस्त्यः ॥  
षडानन महाभाग भक्तमाहात्म्यमुत्तमम् ॥  
पुनश्च श्रोतुमिच्छामि कृपया वद मे प्रभो ॥ १ ॥  
कुमारः ॥  
एवं बिज्जलभूपाय निरूप्य बसवः पुनः ॥  
शिवभक्तौघमाहात्म्यं वक्तुं समुपचक्रमे ॥ २ ॥  
वल्लकीनामनगरे शिवभक्तनिषेविते ॥  
तत्रासीदुद्भटः कश्चिदाराध्यो भक्तसत्तमः ॥ ३ ॥  
वरभोजमहीपालं दीक्षयामास शास्त्रतः ॥  
वेदशास्त्रपुराणौघैः सर्वान्निर्जित्य वादिनः ॥ ४ ॥  
पारम्यं स्थापयामास शिवस्य परमात्मनः ॥  
चोम्माम्बाख्यां तया तस्थौ यथासुखम् ॥  
ततस्तु ब्राह्मणाः सर्वे राजनमिदमब्रुवन् ॥ ६ ॥  
उद्भटाराध्यनामाऽयं स्वगुरुः शास्त्रकोविदः ॥  
अकुलीनैश्च भक्तौघैः सहवासपरोऽभवत् ॥ ७ ॥  
इति द्विजैर्बोध्यमानो राजाऽपि गुरुभक्तिमान् ॥  
तद्वाक्यान्यगणय्येव यथापूर्वमवर्तत ॥ ८ ॥  
ततश्च परमेशोऽपि साम्बश्चन्द्रार्धशेखरः ॥  
उद्भटाराध्यसद्भक्तिं प्रकटीकर्तुमिच्छया ॥ ९ ॥  
उद्भटं मारयामास तपःशीलसमन्वितम् ॥  
  
प्। १९०) ततस्तद्वान्धवाः सर्वे ददहुस्तत्कलेवरम् ॥ १० ॥  
तस्य स्मशाननिकटे वटवृक्षो महानभूत् ॥  
सङ्ख्यातीताश्च वेताला न्यवसन्वटभूरुहे ॥ ११ ॥  
तदङ्गधूमसम्बन्धात्सन्त्यज्य स्वपिशाचताम् ॥  
दिव्यदेहधराः सन्तो ह्यगमञ्च्छाम्भवं पदम् ॥ १२ ॥  
तस्मिन् पिशाचसङ्घे तु कश्चिद्वेतालसत्तमः ॥  
अत्यन्तदूरमाहारं ययौ सम्पादितुं स्वयम् ॥ १३ ॥  
सोऽप्यागत्य पिशाचेशो न ददर्श स्वकाञ्जनान् ॥  
अतिदुःखसमाक्रान्तो रुरोदोच्चैरनाथवत् ॥ १४ ॥  
श्रुत्वैतद्रोदनं भूपोऽप्याययौ विस्मितस्तदा ॥  
ततस्तं प्राह भूपालः किमर्थं रुदते भवान् ॥ १५ ॥  
एवं ब्रुवन्तं राजानं पिशाचः पुनरब्रवीत् ॥  
सहस्रद्वादशाब्दानामवधीकृत्य भूपते ॥ १६ ॥  
असङ्ख्याताश्च वेताला न्यवसन्वटभूरुहे ॥  
उद्भाटाराध्यमरणं प्रतीक्षन्तो महीतले ॥ १७ ॥  
आहारवाञ्च्छया सोऽहं गतवान्विपिनान्तरम् ॥  
तदङ्गधूमसम्पर्काच्छिष्टाः सर्वे गताः परम् ॥ १८ ॥  
शिवस्य स्थानमतुलं कैलासाख्यं महोहरम् ॥  
बहुकालकृतो यत्नो ममाद्य विफलीकृतः ॥ १९ ॥  
तरिष्यामि कथं वाऽहं दुःखसागरमुल्बणम् ॥  
मय्यस्ति चेद्दया राजन् काष्ठान्यानीय पावकम् ॥ २० ॥  
  
प्। १९१) स्मशाने चोद्भटस्यास्य पुनः प्रज्वलितं कुरु ॥  
तदङ्गधूमसम्पर्काद्वटं निर्भिद्य सत्वरम् ॥ २१ ॥  
जनेष्वेते।उ पश्यत्सु यास्येऽहं शिवसन्निधिम् ॥  
पिशाचेनैवमुक्तस्तु राजा सर्वं तथाऽकरोत् ॥ २२ ॥  
पिशाचो वटवृक्षेण जनैर्भूपपुरोगमैः ॥  
दिव्यं विमानमारुह्य कैलासं सहसा ययौ ॥ २३ ॥  
एतदुद्भटमाहात्म्यं त्रिषु लोकेषु विश्रुतम् ॥  
किं त्वया न श्रुतं पूर्वं बिज्जल क्षोणिबल्लभ ॥ २४ ॥  
त्रिलोचनस्य भक्तोऽभूत्कश्चिच्छैवार्चनोत्सुकः ॥  
प्राकृतानां च सर्वेषा। भविनां च महारिपुः ॥ २५ ॥  
द्विजं पुराणवक्तारं समामन्त्र्येदमब्रवीत् ॥  
पुराणभट्ट दुर्बुद्धे शिवो ब्रह्मकपालधृत् ॥ २६ ॥  
सदा चरति भिक्षार्थमिति त्वं प्रतिभाषसे ॥  
विष्वक्सेनशिरश्छिन्नं शिवेनैव महात्मना ॥ २७ ॥  
इति पौराणिकीं गाथां कदाऽपि न वदस्यहो ॥  
विष्णुश्च वामनो भूत्वा पादत्रयमितां भुवम् ॥ २८ ॥  
याचयित्वा बलिं पद्भ्यां सप्तलोकानमानयत् ॥  
पादमूर्ध्वं प्रसार्यैकं बिभिदेऽजाण्डखर्परम् ॥ २९ ॥  
एवं त्वं भाषसे नित्यं ततश्चन्द्रार्धशेखरः ॥  
शिरश्चिच्छेद तस्येति कथां वा न वदस्यहो ॥ ३० ॥  
वाराणस्यां च   
  
प्। १९२) व्यासोऽपि न दैवं केशवात्परम् ॥  
भुजमुद्यम्य सहसा इत्येवं भाषते भवान् ॥ ३१ ॥  
समागत्य तदा नन्दी भुजस्तम्भं चकार सः ॥  
ततस्तु लब्धविज्ञानो मुनीनां च सभान्तरे ॥ ३२ ॥  
पुनः प्रोवाच शान्तात्मा न दैवं शङ्करात् परम् ॥  
एवं प्रसिद्धामाद्यन्तकथां च न वदस्यहो ॥ ३३ ॥  
दक्षप्रजापतिः पूर्वं परित्यज्य सदाशिवम् ॥  
क्रतोरधिपतिं विष्णुमकरोदिति भाषसे ॥ ३४ ॥  
वोष्णोश्च यज्ञमूर्तेश्च सर्वेषां च दिवौकसाम् ॥  
छिन्नानि मस्तकानीति कथां वा न वदस्यहो ॥ ३५ ॥  
नृसिंहरूपमास्थाय हिरण्याक्षं महाऽसुरम् ॥  
सञ्जघानेति वदसि सर्वलोकैकभीषणम् ॥ ३६ ॥  
ततः सदाशिवः साक्षाच्छारभं रूपमास्थितः ॥  
नृसिंहं सञ्जघानेति कथां त्वं न वदस्यहो ॥ ३७ ॥  
चराचरात्मकं पूर्णं सर्वं विष्णुमयं जगत् ॥  
एवं प्रलपसे नित्यं संहर्ता जगतः शिवः ॥ ३८ ॥  
देवासुरानुविद्धस्य कथां च न वदस्यहो ॥  
जगतामपि सर्वेषां कर्ता नारायणः परः ॥ ३९ ॥  
एवं सम्भाषसे नित्यं निर्भीतस्त्वं सभान्तरे ॥  
शिवो नारायणस्यास्य कर्तेति न वदस्यहो ॥ ४० ॥  
अतः पुराणभट्ट त्वं पक्षपाती न सत्यवाक् ॥  
  
प्। १९३) इत्युक्त्वा श्रीकक्कभक्तः शिरच्छेद सत्वरम् ॥ ४१ ॥  
एतत्द्विजादयः सर्वे किं न जानन्ति भो नृप ॥  
	तथा केम्बाविनगरे भोगाख्यो भक्तसत्तमः ॥ ४२ ॥  
अर्चयामास सद्भक्तानन्नज्यापूपपायसैः ॥  
परीक्षितुं तस्य भक्तिं मृतगोवत्सभारभृत् ॥ ४३ ॥  
शैववेषधरः शम्भुस्तद्भक्तान्तिकमाययौ ॥  
प्रत्युत्थायाभिवाद्यैनं भोगभक्तोऽविशङ्कितः ॥ ४४ ॥  
तत्स्कन्धस्थं मृतं वत्सं गृहीत्वा गृहमानयत् ॥  
क्षणं विश्रम्य तद्भक्तो भोगं प्राहाविशङ्कितः ॥ ४५ ॥  
अहमेकं तु गोवत्सम्भक्षयाम्यन्वहं परम् ॥  
मया प्रतिश्रुतं चैतद्व्रतं शैवामरद्रुमम् ॥ ४६ ॥  
पाचयस्वाद्य गोवत्सं भोक्ष्येऽहं त्वद्गृहान्तरे ॥  
तथेति भोगभक्तोऽपि नाना परिकरैः सह ॥ ४७ ॥  
गोवत्सपललं पक्वं कारयामास भक्तितः ॥  
ततस्तु भोजने जाते ब्राह्मणाः पुरवासिनः ॥ ४८ ॥  
दृढदण्डधराः सर्वे भोगभक्तजिघांसया ॥  
क्रोशन्तस्ताडयेत्युच्चैर्भोगं घातय सत्वरम् ॥ ४९ ॥  
तद्गृहान् परिवार्याशु तस्थिरे क्रोधघूर्णिताः ॥  
तदन्तरे महादेवस्तूर्णमेव तिरोदधे ॥ ५० ॥  
ततस्तु भोगभक्तोऽपि प्राहेदं ब्राह्मणाधमान् ॥  
युष्माकं   
  
प्। १९४) शिवभक्तानां गृहाः पुण्यतमा इमे ॥ ५१ ॥  
न प्रवेष्टुं सदा योग्यं यज्ञशालाः शुनामिव ॥  
निन्दन्ति शिवभक्तान् ये ते यान्ति नरकान् बहून् ॥ ५२ ॥  
ये निन्दन्ति महादेवं शिवभक्तान् विशेषतः ॥  
तेषां पङ्क्तौ न भुञ्जीत सहवासं च नाचरेत् ॥ ५३ ॥  
एवं वदन्ति श्रुतयः पुराणैश्चागमैः सह ॥  
अतः सन्त्यज्य गच्छामो वयमेवाविशङ्किताः ॥ ५४ ॥  
एवमुक्त्वा भोगभक्तो निर्ययौ नगरात्स्वयम् ॥  
शिवालये तु तिष्ठन्ति यानि लिङ्गानि तत्पुरे ॥ ५५ ॥  
पूजार्थमितरैश्चैव यानि तेषां गृहान्तरे ॥  
तानि सर्वाणि लिङ्गानि तेन साकं विनिर्ययुः ॥ ५६ ॥  
एवं विविधलिङ्गैश्च भोगः सन् परिवारितः ॥  
भक्तौघैर्गीयमानः सन् यदा भोगो विनिर्ययौ ॥ ५७ ॥  
तदा पुरौकसां लक्ष्मीर्भक्तैः सह विनिर्ययौ ॥  
शून्यतामगमतुश्च चकम्पे वसुधा ततः ॥ ५८ ॥  
तदानीं पतितान्यासन्नक्षत्राणि महीतले ॥  
वृक्षाश्च भूमौ पतिता लताभिः परिवारिताः ॥ ५९ ॥  
पुरं तदन्धकारेण महता परिवारितम् ॥  
गृहस्थितं चान्नजातं बभूव कृमिसङ्कुलम् ॥ ६० ॥  
वापीकूपतटाकाद्या जलशून्या बभुविरे ॥  
फलपुष्पविहीनाश्च गृहारामास्ततोऽभवन् ॥ ६१ ॥  
  
प्। १९५) तद्राजधानीमध्ये तु रुरुद्र्श्च शिवा भृशम् ॥  
उल्काश्च पतितास्तत्र वन्हयः शमितास्तदा ॥ ६२ ॥  
सञ्जज्ञिरे महोत्पाता ह्येवमाद्याः सहस्रशः ॥  
एवं शून्यतमां दृष्ट्वा पुरीं तत्पुरवासिनः ॥ ६३ ॥  
भोगभक्तान्तिकं गत्वा साष्टाङ्गं प्रणिपत्य तम् ॥  
सापराधांस्तथा चास्मांस्त्राहि त्राहीति चावदन् ॥ ६४ ॥  
ततस्तु भोगभक्तोऽपि प्रार्थ्यमानः पुरस्थितैः ॥  
पुनः समाययौ तूर्णं दयारसपरिप्लुतः ॥ ६५ ॥  
ततस्तु शिवलिङ्गानि तद्भक्तेन समाययौः ॥  
स्वल्पलिङ्गं तु विस्तीर्णे पीठे लिङ्गं महत्तरम् ॥ ६६ ॥  
स्वल्पपीठे श्तितिं प्राप्य व्युत्क्रमेणाभवत्तदा ॥  
एतल्लिङ्गानि तत्साक्ष्यं सर्वेषां चक्रिरे भृशम् ॥ ६७ ॥  
उत्पातनिचयस्तूर्णं शान्तिमाप पुरे ततः ॥  
कर्तुं विश्वमकर्तुं वाऽप्यन्यथा कर्तुमेव वा ॥ ६८ ॥  
समर्थाः शिवभक्ता हि सत्यं बिज्जलभूपते ॥  
कुलाकुलविचारोऽयं न कर्तव्यस्त्वया प्रभो ॥ ६९ ॥  
	राजन् पुरा गुणोपेतां गुड्डाम्बां लोकपावनीम् ॥  
शिवभक्तार्चनोत्कण्ठान्नित्यलिङ्गार्चनोत्सुकाम् ॥ ७० ॥  
एनां कुष्ठरुजाक्रान्तां शीर्यमाणकलेवराम् ॥  
आयान्तीं पुरमार्गेण ददृशुर्भाह्मणाधमाः ॥ ७१ ॥  
भयमुत्सृज्य सहसा किमर्थं   
  
प्। १९६) ग्राममध्यतः ॥  
कथमायाति भवतीत्यूर्चुर्ब्राह्मणसत्तमाः ॥ ७२ ॥  
शिवभक्ताऽपि तान् प्राह कोपप्रस्फुरिताधरा ॥  
अहं सौराष्ट्रसोमेशं गत्वा सम्पूज्य यत्नतः ॥ ७३ ॥  
लभामहे पुनर्गात्रं सर्वावयवसुन्दरम् ॥  
ततो विनिर्ययौ तूर्णं सौराष्ट्रनगरं प्रति ॥ ७४ ॥  
मार्गे तस्याः पदद्वन्द्वृमासीच्चरितुमक्षमम् ॥  
ततस्तु जानुयुग्मेन ययौ सा भक्तितत्परा ॥ ७५ ॥  
जानुयुग्मं तथैवासीद्गमनायाक्षमं परम् ॥  
ततो लुठन्ती वनिता गन्तुं समुपचक्रमे ॥ ७६ ॥  
ततः शिवो दयाविष्टो दिव्यमूर्तिधरः परः ॥  
आगत्य तां च दिव्याङ्गीं चक्रे सौराष्ट्रनायकः ॥ ७७ ॥  
अयि भक्तकुलोत्तुङ्गे वरं वरय सत्वरम् ॥  
इत्युक्त्वा सा च वनिता पुनः प्रोवाच शङ्करम् ॥ ७८ ॥  
विम्न्मयाङ्ग महाभाग देवदेव त्रिलोचन ॥  
त्वत्पादकमलं दृष्ट्वा सम्प्राप्ताऽस्मि कृतार्थताम् ॥ ७९ ॥  
त्वमत्र तिष्ठ भोः स्वामिन्निदमेव वरो मम ॥  
ततः प्रभृति सोमेशः कालिन्दीपुरसंस्थितः ॥ ८० ॥  
तदारभ्य च गुड्डाम्बाकीर्तिलोकेषु विश्रुता ॥  
ये ब्रह्मणाः पुरा चैनामपहासं तु चक्रिरे ॥ ८१ ॥  
तेषां गात्राणि सर्वाणि कुष्ठाङ्गानि बभूविरे ॥  
अतो हि शिवभक्तानां   
  
प्। १९७) दौष्कुल्यं न विगण्यते ॥ ८२ ॥  
शिलामेकां समादाय संस्करोति यथाविधि ॥  
संस्कारानन्तरं साशील्लिङ्गं नासीच्छिला नृप ॥ ८३ ॥  
तथैव दुष्कुलो मर्त्यः शिवसंस्कारसंस्कृतः ॥  
स्वकुलं च परित्यज्य भक्तो भवति निश्चयात् ॥ ८४ ॥  
तस्मादेनं च चण्डाल इति बुध्यस्व मा वृथा ॥  
कुलं हि शिवभक्तानां शीलं मा गणय प्रभो ॥ ८५ ॥  
अतोऽस्मादधिकं पापं नास्ति नास्ति महीपते ॥  
कीटो हि भ्रमरासक्तो भ्रमरो भवति ध्रुवम् ॥ ८६ ॥  
चण्डालः शिवभक्तश्चेच्छिव एव न संशयः ॥  
यथा रसस्य संस्पर्शात्ताम्रं भवति काञ्चनम् ॥ ८७ ॥  
तथेशदीक्षया मर्त्यः शिवो भवति निश्चयात् ॥  
यथैव कच्चरे वस्त्रे बद्धं रत्नं महत्तरम् ॥ ८८ ॥  
न दुष्टभावं भजते न तेजस्त्यजति स्वयम् ॥  
तथैव शिवभक्तोऽपि चण्डालभवने स्थितः ॥ ८९ ॥  
पावित्र्यं न जहात्येव यथिअवाग्निर्यथाशुगः ॥  
यथा पङ्कोद्भवं पद्मं पङ्कवन्न हि निन्द्यते ॥ ९० ॥  
यथा काष्ठोद्भवो वन्हिः काष्ठभावं जहाति हि ॥  
तथैव शिवभक्तोऽपि स्वकुलं स्यज्ति स्वयम् ॥ ९१ ॥  
ब्राह्मणानां गुरुर्जातो व्यासो धीवरजातमजः ॥  
वसिष्ठश्चोर्वशीपुत्रो जातो  
  
प्। १९८) ब्राहमणपुङ्गवः ॥ ९२ ॥  
मातङ्गीगर्भसम्भूतो मतङ्गोऽभून्महामुनिः ॥  
मण्डूक शुकमुख्यानां ये तिरश्चां समुद्भवाः ॥ ९३ ॥  
ते महामुनयो जाताः शिवभक्त्यैव बिज्जल ॥  
एवच्छ्रुत्वा बिज्जलोऽपि क्रोधघूर्णितलोचनः ॥ ९४ ॥  
प्राह गम्भीरया वाचा बसवं स्फुरिताधरः ॥  
एवं प्रलपसे नित्यमसम्बद्धं सभान्तरे ॥ ९५ ॥  
शिवभक्ताङ्गसम्भेदे क्षीरं किं स्रवते परम् ॥  
छिन्नेष्वितरदेहेषु रक्तं किं स्रवते परम् ॥ ९६ ॥  
ततस्तु बिज्जलं प्राह बसवो भक्तसत्तमः ॥  
शिवद्रोहपरैरेतैर्भस्मोद्धूलनवर्जितैः ॥ ९७ ॥  
त्यक्तपञ्चाक्षरीमन्त्रैः शिवसंस्कारवर्जितैः ॥  
गौतमादिमहाशापनिर्दग्धैः क्रूरकर्मभिः ॥ ९८ ॥  
विवादोऽभूत्सभामध्ये ममाद्य नृपपुङ्गव ॥  
एतद्दोषनिवृत्त्यर्थ त्वदुक्तेनैव वर्त्मना ॥ ९९ ॥  
शिवनागस्य देहेऽस्मिन् दर्शयामि पयः परम् ॥  
दर्शनीयं जलं विप्रैः सोमयाजिकलेवरात् ॥ १०० ॥  
नो चोदिमान् द्विजान् सर्वान् स्वपुरप्रान्तभूमिषु ॥  
शूलेषु निक्षिपाद्य त्वं दयादाक्षिण्यवर्जितः ॥ १०१ ॥  
एवमुक्त्वा तु बसवः शिवनागकरं ततः ॥  
प्रहसन्न्सिना   
  
प्। १९९) तूर्णं चिच्छेदं शिवभक्तराट् ॥ १०२ ॥  
तत्करात्प्रसृतं क्षीरं नदीरूपं जगाम तत् ॥  
यथा बसवभक्ताख्यकामधेनोःस्तनान्तरम् ॥ १०३ ॥  
निर्भिद्य संसृतं क्षीरं चतुर्दिक्षु प्रकाशते ॥  
तथैव शिवनागस्य करक्षीरं बभौतदा ॥ १०४ ॥  
पुरेशः करिकालस्य स्वर्णवृष्टिं ददौ यथा ॥  
तथैव बसवेशस्य क्षीरवृष्टिं ददौ शिवः ॥ १०५ ॥  
इति सन्तुष्टुवुः सर्वे बिज्जलास्थानवासिनः ॥  
मलत्रयविनिर्मुक्तशैवाङ्गेषु स्थितं पयः ॥ १०६ ॥  
अस्मत्प्राकृदेहेषु रक्तमेवावतिष्ठते ॥  
केचिदेवं तुष्टुवुस्ते सभायां ये विनिर्जिताः ॥ १०७ ॥  
ततो बिज्जलभूपालो भक्तौघपरिवारितम् ॥  
शिवनागं ननामातिभक्त्या विनयतत्परः ॥ १०८ ॥  
ततस्तु ब्राह्मणाः सर्वे बसवेशमथाब्रुवन् ॥  
अपराधसमाक्रान्तान् सूक्ष्मदृष्टिविवर्जितान् ॥ १०९ ॥  
अनेककालविभ्राजन्मोहाकुलितचेतसः ॥  
रक्ष रक्षेति सहसा प्रणेमुर्दऽडवद्भुवि ॥ ११० ॥  
बसवः प्रहसन्मन्दमनुगृह्य द्विजांस्तदा ॥  
शिवनागं गजारूढं कृत्वा स्वगृहमाययौ ॥ १११ ॥  
वृत्तम् ॥  
एतच्चरित्रं शिवनागमस्य   
  
प्। २००) शृण्वन्ति भक्त्या ध्रुवचेतसो ये ॥  
भुक्त्वेह भोगान्सकलान्यथेच्छं ते यान्ति दिव्यं पदमीश्वरस्य ॥ ११२ ॥  
	इति श्रीबादरायणमहर्षिप्रणीते बसवपुराणे स्वरूपग्रन्थे   
कुमारागस्त्यसंवादे   
शिवनागदेवकथावर्णनन्नामाष्टत्रिंशोऽध्यायः ॥  
प्। २०१) अथ एकोनचत्वारिंशोष्ध्यायः  
  
	अगस्त्यः ॥  
एवं श्रुतं मया सर्वं भक्ताधिक्यं महत्तरम् ॥  
पुनश्च श्रोतुमिच्छामि तदेव वद मे प्रभो ॥ १ ॥  
स्कन्दः ॥  
ततः कल्याणनगरे बसवेश्वरमन्दिरे ॥  
रुद्रतुल्या महात्मानो भक्ताश्चासन् महोहरे ॥ २ ॥  
माचश्च मादिराजश्च बाचिराजो महत्तरः ॥  
श्रीमान् बडवरब्रह्मा किन्नरब्रह्मपुङ्गवः ॥ ३ ॥  
केशिराजाभिधो भक्तः कन्नदब्रह्मसत्तमः ॥  
कक्कः श्रीकल्लिदेवश्च श्रीमान्मौलिगमादराट् ॥ ४ ॥  
मुसुडीचमडस्तद्वच्छूलब्रह्मसञ्ज्ञकः ॥  
तथैव सूर्यचमड आन्ध्रब्रह्माभिधो महान् ॥ ५ ॥  
कलिकेतब्रह्मभक्तः शान्तदेवो महामतिः ॥  
तथा तेल्गेशमसणस्तथैवैकान्तरामयः ॥ ६ ॥  
ऽ बोम्मः श्रीमान्भासवन्तः ऽ केशाख्यो भक्तसत्तमः ॥  
उत्तमाङ्गदकेशी च होन्ननामा तथैव च ॥ ७ ॥  
गण्डगत्तरिनाचाख्यः शृङ्गिबोम्मस्तथैव च ॥  
कालाग्निरुद्रश्च गुरुश्चण्डनामा महत्तरः ॥ ८ ॥  
श्रीमान् मुड्गिरिमल्लेशः सङ्गमेशस्तथैव च ॥  
कद्रुरेम्मो महाकालः पदुमर्सस्तपोधनः ॥ ९ ॥  
पुराणभट्टो वोप्रेन्द्रस्तथा वरदरामकः ॥  
योगिदेवश्चिक्कदेवो मुण्डब्रह्मा तथैव च ॥ १० ॥  
तथैवोदयमर्सश्च होन्नो धवल एव च ॥  
तथैव बोन्तादेवी च सारिनायस्तपोधनः ॥ ११ ॥  
  
प्। २०१) श्रीमान सवरचिक्काख्यो भास्करो मुनिसत्तमः ॥  
श्रीमद्बासनभीमश्च गोणिमल्लस्तथैव च ॥ १२ ॥  
शिवमुद्दकुले जातो देवनामाऽतिभक्तिमान् ॥  
शिवरात्रिवरतासक्तः सङ्गमेशो दृढव्रतः ॥ १३ ॥  
अतिमुक्ताख्यभक्तश्च नन्दीशश्चारमस्तथा ॥  
खण्डिदेवो मिण्डसोमो गोग्गः कोटीशचामकः ॥ १४ ॥  
हाटकेशकुलोद्भूतो ब्रह्मा चैव महाबलः ॥  
श्रीमान् धूर्जटी केशी च दुम्मनब्रह्मसञ्ज्ञिकः ॥ १५ ॥  
कपिलेशश्च विश्वेशोयमी सङ्गस्तथैव च ॥  
नोणमिशान्वये जातश्चिक्कभक्तो महान्तिः ॥ १६ ॥  
गणदासान्वये जातो मादो भक्तिमतां वरः ॥  
कटमल्लो नुल्कचन्द अल्लोमधुवयस्तथा ॥ १७ ॥  
मुरुहाट्टकुले जातः केतनामातिभक्तिमान् ॥  
हल्लो गोड्डलमल्लश्च शिवनागस्तथैव च ॥ १८ ॥  
तथा हिरियहल्लश्च लेङ्कब्रह्मातिनैष्ठिकः ॥  
गिरिगीटकुले जाता सिङ्गाम्बाऽत्यन्तपावनी ॥ १९ ॥  
तथा गुडुबकालाम्बा हीलब्रह्माऽतिपावनः ॥  
तथा निमिषकेशी च बालब्रह्मा दृढव्रतः ॥ २० ॥  
करवालब्रह्मनामा हिण्डिब्रह्मा तथैव च ॥  
प्रतिहारी बाचिराजः कपिलो ब्रह्मसञ्ज्ञिकः ॥ २१ ॥  
अङ्कब्रह्मा मायिदेवो वीरकल्लस्तथैव च ॥  
श्रीमान्विमलदेवश्च वीरभासस्तथैव च ॥ २२ ॥  
वीरनागो  
  
प्। २०३) वीरदेवो वीरब्रह्माऽतिभक्तिमान् ॥  
वीरलिङ्गो वीरमारश्चिब्रह्मा सुनिर्मलः ॥ २३ ॥  
चिक्करब्रह्मभक्त श्रीगीशाख्यस्तथैव च ॥  
येलेशब्रह्मभक्तश्च शरणाख्यस्तपोधनः ॥ २४ ॥  
मेलसब्रह्मदेवश्च वेदवेदाङ्गपारगः ॥  
बण्डिकारकुलोत्पन्नः कूल्लोऽत्यन्तविशुधधीः ॥ २५ ॥  
तथा वकरकेताख्यो भक्तो निर्मलमानसः ॥  
निजलिङ्गश्चिक्कनामा तथा निर्लज्जशान्तकः ॥ २६ ॥  
निजभावस्तथा योगी नित्यनेमदमैलराट् ॥  
इलेयालब्रह्मनामा तथा सङ्कदबङ्ककः ॥ २७ ॥  
अनिमेषोऽमृतः श्रीमान् शिवभक्तिविशारदः ॥  
एवमन्ये महात्मनो दृष्टप्रत्ययदर्शकाः ॥ २८ ॥  
प्रसादभोगिनः सर्वे लिङ्गाङ्गैक्यकलाविदः ॥  
शृण्वन्तो भक्तमाहात्म्यं भक्तालापैकतत्परा ॥ २९ ॥  
पाषण्डाननुगृण्हन्तश्चिन्मय्या शिवदीक्षया ॥  
वदन्तः शिवमाहात्म्यमन्योन्यं हृष्टचेतसः ॥ ३० ॥  
सर्वे सुखेन न्यवसन् कल्याणनगरे शुभे ॥  
शिवद्विजाधमाः सर्वे प्राकृता लिङ्गवर्जिताः ॥ ३१ ॥  
बिज्जलान्तिकमासाद्य चुक्रुशुः क्रोधमूर्छिताः ॥  
राजंस्तव पुरे रम्ये महोत्पाता विजज्ञिरे ॥ ३२ ॥  
श्रीकण्ठगौरीनाथौ च लोकेशाख्यश्च देवलः ॥  
त्रिलोकेशस्तथेशानो द्विजः शान्तः शिवद्विजः ॥ ३३ ॥  
बोधिता बसवेशेन सञ्जाता लिङ्गधारिणः ॥  
  
प्। २०४) सर्वं शिवप्रसादान्नं स्वयं भुञ्जति केवलम् ॥ ३४ ॥  
अस्माकमीषदपि ते सर्वदा न ददत्यहो ॥  
यथेयमागता वृत्तिरस्माकं बहुकालतः ॥ ३५ ॥  
सत्यमेव प्रवक्ष्यामः शृणु बिज्जलभूपते ॥  
भूदेववंशजः श्रीमांश्चण्डेशो भक्तसत्तमः ॥ ३६ ॥  
पशुसंरक्षणव्यग्रो जगामविपिनान्तरम् ॥  
 स सैकतं लिङ्गमेकं कृत्वा जनमनोहरम् ॥ ३७ ॥  
दुग्धैश्च सर्वधेनूनां स्नापयामास भक्तितः ॥  
एतद्दृष्ट्वा पिता तस्य लिङ्गं पादेन चि।क्षिपे ॥ ३८ ॥  
चण्डेशः सहसोत्थाय जघान पितरं ततः ॥  
तदा तस्य प्रसन्नोऽभूद्देवदेवस्त्रिलोचनः ॥ ३९ ॥  
प्रसन्नं परमेशानं तुष्ट्वाव विविधैः स्तवैः ॥  
ततश्चण्डेश्वरः श्रीमान् ययाचे वरमुत्तमम् ॥ ४० ॥  
त्वदीयं पावनं शुद्धं प्रसादं परमेश्वर ॥  
दातुं त्वमर्हसि मम मयि कारुण्यमस्ति चेत् ॥ ४१ ॥  
इति सम्प्रार्थितो देवस्तस्मै सम्प्रददौ वरम् ॥  
अस्माकं च ददौ चण्डः प्रसादं शङ्करस्य सः ॥ ४२ ॥  
वीरमाहेश्वराः सर्वे बसवेशबलान्विताः ॥  
अस्माभिर्विवदन्त्यद्य प्रसादं न ददुर्नृप ॥ ४३ ॥  
उद्धरास्मद्वृत्तिमेतां नो चेत् स्त्रीबालपूर्वकम् ॥  
प्रविशामोऽनलं क्षिप्रं ज्वलितं च त्वदन्तिके ॥ ४४ ॥  
तेषां वचः समाकर्ण्य चण्डजानां तदा नृपः ॥  
आह्वयामास् बसवं बिज्जलः  
  
प्। २०५) क्रोधमूर्छितः ॥ ४५ ॥  
समागतं तं बसवं राजा वचनमब्रवीत् ॥  
प्रसादभोगिनः सर्वानुत्सृज्याधर्ममार्गतः ॥ ४६ ॥  
किमित्यद्य प्रसादान्नं यूयं भुञ्जथ मे वद ॥  
एवमुक्तस्तु बसवो राजानं प्रत्यभाषत ॥ ४७ ॥  
चण्डदत्तमिति प्रोक्तमेतैस्तत्सत्यमेव हि ॥  
स्थावरेष्वेषु लिङ्गेषु तद्दत्तं शूलपाणिना ॥ ४८ ॥  
बाणलिङ्गे स्फाटिके च रत्ने स्वायम्भुवे तथा ॥  
चण्डेशस्य न भागोऽस्तीत्येवमाहुर्मनीषिणः ॥ ४९ ॥  
माहेश्वरप्रसादान्नं ये भुञ्जन्ति नराधमाः ॥  
ते यान्ति नरकान् घोरानित्याहुर्मुनिपुङ्गवाः ॥ ५० ॥  
चरलिङ्गप्रसादेऽस्मिन् सर्वपातकनाशने ॥  
अत्यन्तपावने चैषां नाधिकारोऽस्ति तत्त्वतः ॥ ५१ ॥  
चरप्रसादे भक्तानां भोक्तुं योग्येऽतिपावने ॥  
पापिनां नाधिकारोऽस्ति त्रिमलावृतदेहिनाम् ॥ ५२ ॥  
चरलिङ्गप्रसादान्नमेतेषां पापकर्मिणाम् ॥  
दत्तं कदा वा केनापि पूर्वं विमृश भूपते ॥ ५३ ॥  
पुनः प्रोचुर्दुरात्मानो निरस्ता अपि मन्त्रिणा ॥  
वाराणस्यां गयायां च केदारे श्रीनगे तथा ॥ ५४ ॥  
सौराष्ट्रे दक्षवाट्यां च वैजनाथेऽतिपावने ॥  
सेतौ च कुम्भकोणे च गोकर्णे च चिदम्बरे ॥ ५५ ॥  
शिवप्रसादभागं नो दास्यन्ति  
  
प्। २०६) मुनिसत्तमाः ॥  
न ददाति भवानेकः प्रसादं बसवेश्वर ॥ ५६ ॥  
युष्माभिस्तत्प्रसादो न दत्तश्चेदद्य तत्त्वतः ॥  
त्यक्ष्यामोऽसूंस्तव पुरः शिशुबालपुरः सरम् ॥ ५७ ॥  
ततो देवलकान् प्राह प्रहसन् बसवेश्वरः ॥  
वातेन जीर्णपर्णानि भ्रश्यन्ते न हि पर्वताः ॥ ५८ ॥  
भवद्वाक्यैर्वयं सर्वे नेष्यामो भयमुल्बणम् ॥  
हरिब्रह्मादयः सर्वे किं गृण्हन्ति परात्परम् ॥ ५९ ॥  
भवादृशानां क्षुद्राणां का कथा दुर्बलात्मनाम् ॥  
अतश्चरप्रसादान्नं युष्माकं न तु दीयते ॥ ६० ॥  
अस्ति चेद्भवतामिच्छा चरलिङ्गप्रसादके ॥  
क्षणं तिष्ठत दास्यामश्चरलिङ्गप्रसादकम् ॥ ६१ ॥  
एवमुक्त्वा तु बसवः पुरस्तात्प्रतिवादिनाम् ॥  
सार्पं विषं कालकूटं वत्सनाभं महोज्वलम् ॥ ६२ ॥  
विषवृक्षत्वचं चैव ब्रह्मपुत्रं हलाहलम् ॥  
अतिक्रूरविषाण्येवमादीन्यत्यन्तवेगतः ॥ ६३ ॥  
आनयामास बसवः शिवभक्तैः समावृतः ॥  
पेषयामास वेगेन स्वभृत्यैर्बलदर्पितैः ॥ ६४ ॥  
एतद्विषौघज्वालाभिरंशुमान्मन्दतां गतः ॥  
त्रैलोक्य। कम्पयामास् चराचरसमाकुलम् ॥ ६५ ॥  
पक्षिणो विवृताः सर्वे क्रोशन्तो दग्धपक्षकाः ॥  
सर्वेऽपि मूर्छिताः सन्तः पेतुर्नक्षत्रपङ्क्तयः ॥ ६६ ॥  
ब्रह्माऽपि भयमापन्नो दिगीशाश्च चकम्पिरे ॥  
पुनरुत्पन्नमभवत्कालकूटं  
  
प्। २०७) किमम्बुधेः ॥ ६७ ॥  
शिवेन वा किमुद्वान्तमिति देवो जनार्दनः ॥  
परमां भीतिमगमदित्थं जाते विषानले ॥ ६८ ॥  
निरीक्ष्य बसवेशोऽपि स्वभृत्यौघैः समन्वितः ॥  
एवंविधं विषं घोरं निक्षिप्य चषकान्तरे ॥ ६९ ॥  
हरद्विजान्समाहूय बभाषे बसवेश्वरः ॥  
युष्माकमेतद्दास्यामि स्वीकुरुध्वं द्विजाधमाः ॥ ७० ॥  
ततस्ते बसवेशानं प्रोचुर्बिज्जलसन्निधौ ॥  
भक्ष्यभोज्यरसोपेतं प्रसादान्नं महोज्वलम् ॥ ७१ ॥  
त्वं गृहीत्वा भक्तसङ्घैर्विषमत्यन्तमुल्बणम् ॥  
अस्माकं दास्यसे किंवा मारकं चातिभिषणम् ॥ ७२ ॥  
यथा कथञ्चिज्जिवामः कृत्वा पार्वणभोजनम् ॥  
पपुर्विषं पुरा के वा शिवं हित्वा नराः सुराः ॥ ७३ ॥  
अतस्त्वं भक्तसङ्घैश्च विषं भक्षय सत्वरम् ॥  
जीवितश्चेद्भवानद्य तूष्णीं यास्यामहे वरम् ॥ ७४ ॥  
ततस्तु बसवेशोऽपि शिवभक्तः समावृतः ॥  
आज्ञप्तो बिज्जलेनापि तूर्यघोषपुरःसरम् ॥ ७५ ॥  
पौरैः समावृतः सर्वैर्विषपात्रधरः स्वयम् ॥  
शिवालयं समासाद्य पुनः प्रोवाच बिज्जलम् ॥ ७६ ॥  
शिवश्चेत्सर्वलोकानां सृष्टिस्थित्यन्तकारणम् ॥  
भसिते चैव रुद्राक्षे माहात्म्यं वर्तते यदि ॥ ७७ ॥  
लिङ्गार्पितानि वस्तू  
  
प्। २०८) नि सन्त्यक्त्वैव स्ववस्तुताम् ॥  
गच्छन्ति नः प्रसादत्वम् परमानन्दकारणम् ॥ ७८ ॥  
असन्दिग्ध स्वयं स्याच्चेच्छिवभक्तिपरायणः ॥  
शिवार्पितं विषं चैतत्सुधाभावं समश्नुते ॥ ७९ ॥  
एवमुक्त्वा तु बसवो गृहीत्वा दारुणं विषम् ॥  
न्यवेदयत्स्वभक्तानामाचार्याणां महात्मनाम् ॥ ८० ॥  
ततस्ते स्वीयलिङ्गानां विनिवेद्यातिभक्तितः ॥  
विषं तद्भोजयामासुर्माचिदेवपुरोगमाः ॥ ८१ ॥  
गायन्तो नर्तयन्तश्च भाषयन्तः परस्परम् ॥  
यावत्स्वोदरपूर्तिः स्यात्तावद्घोरं विषं पपुः ॥ ८२ ॥  
ततः स्वभृत्यवर्गस्य गजानां वाजिनां तथा ॥  
स्वान्तःपुरस्थितानां च दापयामास् तद्विषम् ॥ ८३ ॥  
ततः पीतविषाः सर्वे दिव्यदेहा बभूविरे ॥  
एतदत्यद्भुतं कर्म ब्रह्मविष्ण्वादि देवताः ॥ ८४ ॥  
दृष्ट्वा विस्मयमापन्नाः पुष्पवृष्टिं ववर्षिरे ॥  
देवदन्दुभयो नेदुर्ननृतुश्चाप्सरो गणाः ॥ ८५ ॥  
विद्याधराः किन्नराश्च तुष्टुवुर्बसवेश्वरम् ॥  
वसिष्ठवामदेवद्या मुनयो विस्मयं गताः ॥ ८६ ॥  
ततो बिज्जलराजोऽयमागत्य बसवान्तिकम् ॥  
ननाम दण्डवद्भूमौ सामोक्त्या बसवेश्वरम् ॥ ८७ ॥  
संसाराख्यमहावल्लीलवित्रात्यन्तपावन ॥  
शैवसंस्तुत्य-  
  
प्। २०९) मानोद्यच्चरित्रोद्भासितव्रत ॥ ८८ ॥  
अतिनिर्मलगात्रार्य सत्प्रसादैकभाजन ॥  
अद्वैतोद्घतमत्तेभकुम्भोद्भेदमृगाधिप ॥ ८९ ॥  
पाञ्चरात्राख्यनीहार समुन्मूलनभास्कर ॥  
अशेषशैवसमयप्रवर्तनविचक्षण ॥ ९० ॥  
श्रीमत्पञ्चाक्षरीमन्त्ररहस्यज्ञानदीपक ॥  
पाषण्डभूधरपवे परतत्त्वविशारद ॥ ९१ ॥  
शिवाद्वैतमताभिज्ञ शैवागमविशोधक ॥  
पुरा सिन्धुसमुद्भूत। कालकूल्त्ं महोज्वलम् ॥ ९२ ॥  
ग्रसितु। चाक्षमः शम्भुः स्वकण्ठेऽस्थापयत्प्रभुः ॥  
त्वयाऽतिदारुणं घोरं कालकूटोपमं परम् ॥ ९३ ॥  
निपीतं भक्तसङ्घैश्च बसवेश महामत् ॥  
अतस्तवाद्य माहात्म्यं वर्णितुं कः पुमान् प्रभुः ॥ ९४ ॥  
इति पौरजनाः सर्वे तुष्टुवुर्बसवेश्वरम् ॥  
ततस्ते देवलाः सर्वेऽप्यागत्य बसवेश्वरम् ॥ ९५ ॥  
साष्टाङ्गं प्रणिपत्याशु प्रोचुरञ्जलिसंयुताः ॥  
बसवेश महाभाग भक्तामरमहीरुह ॥ ९६ ॥  
अस्माकं ज्ञानहीनानामभयं दारुमर्हसि ॥  
दुर्जनानां च संसर्गाद्विरोधोऽपि महात्मभिः ॥ ९७ ॥  
अतिश्रेयस्करः प्रोक्तो व्यासाद्यैस्तत्वदर्शिभिः ॥  
सर्वेषां   
  
प्। २१०) गतिरस्माकं भवनेव कृपानिधिः ॥ ९८ ॥  
वृत्तम् ॥  
एवं स्तुतो बसवमन्त्रिवरो जनौघैर्दत्वाऽभयं स्तुतिमतां च   
हरद्विजानाम् ॥  
आशान्तरप्रसृतकीर्तियुतः स्वगेहान् सद्भक्तसङ्घकलितः प्रविवेश दिव्यान् ॥   
९९ ॥  
	इति श्रीबादरायणमहर्षिप्रणीते बसवेश्वरपुराणे   
कुमारागस्त्यसंवादे नामैकोनचत्वारिंशोऽध्यायः ॥   
प्। २११) अथ चत्वारिंशोऽध्यायः  
  
	अगस्त्यः ॥  
एवं कृत्वा विषक्रीडां बसवेशोऽतिभक्तिमान् ॥  
किं चकार स्वभक्तौघैस्तन्मे ब्रूहि षदाननन् ॥ १ ॥  
कुमारः ॥  
भूयोऽपि तव वक्ष्येऽहं माहात्म्यं बसवेशितुः ॥  
यस्य श्रवणमात्रेण मर्त्यो मुच्येत बन्धनात् ॥ २ ॥  
कल्याणनगरे रम्ये भक्तसङ्घसमाकुले ॥  
जगदेवो नाम मन्त्री शिवभक्तार्चनोत्सुकः ॥ ३ ॥  
स कदाचिन्महाभागमासाद्य बसवेश्वरम् ॥  
अनादररेण्स शाठ्येन यो ददात्योदनं तव ॥ ४ ॥  
स सन्तरति संसारं नात्र कार्या विचारणा ॥  
अतोऽहं याचयिष्यामि भक्तं त्वां भक्तवत्सलम् ॥ ५ ॥  
भुक्त्वा त्वमद्य मद्गेहष्वनुगृण्हीष्व मां प्रभो ॥  
इति सम्प्रार्थितस्तेन तथेत्यङ्गीचकार सः ॥ ६ ॥  
अशेषशिवभक्तानां यत्नं सन्तर्पणक्षमम् ॥  
कारयित्वा च मध्यान्हे श्राद्धकर्मकसोऽभवत् ॥ ७ ॥  
आहूय ब्राह्मणान् भोक्तुमर्चयंस्तिलदर्भकैः ॥  
अपसव्योपवीतः सन् तस्थु स्वभवनान्तरे ॥ ८ ॥  
ततस्तु बसवेशोऽपि प्रेषयामास किङ्करान् ॥  
ते दृष्ट्वा तस्य तत्कर्म प्रेतयोग्यं जुगुप्सितम् ॥ ९ ॥  
शशंसुर्बसवेशाय यथा दृष्टं स्वलोचनैः ॥  
  
प्। २१२) तच्छ्रुत्वा क्रोधताम्राक्षो बसवेशो महामतिः ॥ १० ॥  
बुद्धिं चक्रे तदा सोऽयं नागन्तुं तद्गृहान्तिकम् ॥  
ज्ञात्वैतज्जगदेवोऽपि बसवेशं पुनर्ययौ ॥ ११ ॥  
आगच्छन्तं दूतमुखाच्छ्रुत्वा श्रीबसवेश्वरः ॥  
न योग्यं प्रेक्षितुं सोऽयमिति निश्चित्य चेतसा ॥ १२ ॥  
बन्धयित्वा यवनिकां दुरात्मानमुवाच तम् ॥  
त्वं भक्तसङ्घमध्येऽद्य न योग्यः स्थातुमत्र हि ॥ १३ ॥  
शिवलिङ्गे स्थिते हस्ते सर्वाभीष्टफलप्रदे ॥  
क्षुद्रदेवान् किमर्थं त्वम् सम्पूजयसि मे वद ॥ १४ ॥  
चिन्तामणौ स्थिते भक्तिनाम्नि सर्वफलप्रदे ॥  
वन्ध्यविन्ध्योपलग्राही किमर्थं जायते भवान् ॥ १५ ॥  
लिङ्गार्चकानां सर्वेषां पूजनं त्वं विहाय च ॥  
कृतवानधमं क्षुद्रधरादेवार्चनं सदा ॥ १६ ॥  
पतिव्रतानां नारीणामन्यपुंसङ्गमो यथा ॥  
लिङ्गार्चकानां सर्वेषां क्षुद्रदेवार्चनं तथा ॥ १७ ॥  
न युक्तमिति सम्प्राहुर्वेदागमविशारदाः ॥  
लिङ्गाभिषेकसलिलसेकसंशुद्धमस्तकः ॥ १८ ॥  
द्विजाधमाङ्घ्रिसलिलं किं धारयति मस्तके ॥  
लिङ्गाभिषेकयोग्येन करद्वन्द्वेन साम्प्रतम् ॥ १९ ॥  
किमर्थमकरोतस्त्वं हि क्षुद्रपादाभिषेचनम् ॥  
महतां शिवभक्तानां लिङ्गपूजारतात्मनाम् ॥ २० ॥  
  
प्। २१३) द्विजाधमपदद्वन्द्वं सकृद्वा नार्चितुं क्षमम् ॥  
स्वपत्नीभिः स्वपुत्रैश्च तथैकोदरजन्मभिः ॥ २१ ॥  
लिङ्गधारणदीक्षाभिर्युक्तैरत्यन्तपावनैः ॥  
सहवासं चरेद्विद्वान् लिङ्गधारणसंयुतः ॥ २२ ॥  
दीक्षापराङ्मुखानेतान् सन्त्यजेदविचारयन् ॥  
विषप्लुतं यथैवानां स्वस्यानर्थकरं स्मृतम् ॥ २३ ॥  
बन्धवोऽदीक्षतास्तद्वत्स्वस्य नारकदाः खलु ॥  
इत्याहुरीश्वरप्रोक्ताः कामिकाद्यागमाः परे ॥ २४ ॥  
किमुक्तैर्युक्तिशून्यैश्च महतो लिङ्गधारिणः ॥  
पूर्वशैवस्य संसर्गं विनिन्दन्ति शिवागमाः ॥ २५ ॥  
अतस्त्वं भक्तिहीनानां शिवनिन्दारतात्मनाम् ॥  
अर्चनं किन्नु कुरुषे दुर्जनानामिदं द्विजैः ॥ २६ ॥  
सम्पर्कं सहवासं वा स्पर्शनं सहभोजनम् ॥  
सम्भाषणं वा मोहेन ये कुर्वन्ति महेश्वराः ॥ २७ ॥  
ते यान्ति नरकान् घोरान् महारौरवसञ्ज्ञकान् ॥  
यो दानं कुरुते मोहाद्भविने प्राकृतात्मने ॥ २८ ॥  
तद्दानं निष्फलं ज्ञेयं दाता भवति किल्बिषी ॥  
विनिन्द्य भविपक्वान्नं भक्ता भुञ्जन्ति ये भुवि ॥ २९ ॥  
ते यान्ति नरकान् घोरान् नात्र कार्या विचारणा ॥  
अत्रेतिहासं वक्ष्यामि पुराणं पापनाशनम् ॥ ३० ॥  
  
प्। २१४) ॥ एलेशकेतार्यकथा ॥  
  
	पुरैलेश्वरकेताख्यः शिवभक्तो महानभूत् ॥  
भविसन्दर्शनालापस्पर्शनादिपराङ्मुखः ॥ ३१ ॥  
गृहस्थतिर्यग्जातीनां पश्वादीनां महीयसाम् ॥  
स्वयं चक्रे प्राणलिङ्गधारणं च यथाविधि ॥ ३२ ॥  
ततस्ते चिन्तयामासुर्भविनः प्रतिवादिनः ॥  
न भाष्यत्ययमस्माभिर्न पश्यति न याचते ॥ ३३ ॥  
सङ्गृहीतानि भविभिर्बीजान्यावपते न हि ॥  
एवंविधं व्रतं सम्यगुवास स चरन् व्रती ॥ ३४ ॥  
सम्भूयास्माभिरधुना व्रतलोपो यथा भवेत् ॥  
तथैव यत्नः कर्तव्यश्चेति ते तु द्विजाधमाः ॥ ३५ ॥  
व्रतभ्रंशकरोपायान् बहुधा चक्रिरे भृशम् ॥  
एलेशकेतस्तान् सर्वान् गणयामास मा भृशम् ॥ ३६ ॥  
ततः पापरताः सर्वे बीजोलूकलसञ्चयम् ॥  
अलातपाणयस्तूर्णं ददुहुः पापबुद्धयः ॥ ३७ ॥  
प्रातरेलेकेतोऽपि विकृतं च परैः कृतम् ॥  
मन्दस्मितमुखो भूत्वा दृष्ट्वाशीनिश्चलः स्वयम् ॥ ३८ ॥  
ततः स्वकर्षकान् भृत्यानाहूयात्यन्तधैर्यवान् ॥  
तद्बीजभस्म चानीय ददावावपितुं ततः ॥ ३९ ॥  
उर्वरा फलिता चासीदुप्तबीजेव सत्वरम् ॥  
पूर्वं पिल्लालब्रह्माऽपि शिवभक्ताग्रणीः परः ॥ ४० ॥  
अनवात्यैव भस्मापि चक्रे भूमिं   
  
प्। २१५) फलोज्वलाम् ॥  
अतो हि शिवभक्तानां माहात्म्यं केन वर्ण्यते ॥ ४१ ॥  
एवं सन्तुष्टुवुः सर्वे जनास्तद्देशवासिनः ॥  
तथाऽप्यसह्यभावेन कलिता ग्रामवासिनः ॥ ४२ ॥  
आमन्त्र्य तस्करैर्दृप्तैस्तदीयं गोकुलं परम् ॥  
प्रेषयामासुरत्यन्तदूरं कीचकपालितम् ॥ ४३ ॥  
देशमाहारशिखरनिरुद्धार्ककरं परम् ॥  
तत्प्राणलिङ्गनिचयः स्थितो भक्तगृहे तदा ॥ ४४ ॥  
क्षेत्रेषु पन्कसस्येषु समृद्धतृणभूमिषु ॥  
स्थिता न खादयामासुर्न पपुः शीतलं जलम् ॥ ४५ ॥  
ततः सप्त दिनान्येव व्यतीयुर्गोकुलस्य च ॥  
दृष्ट्वा तद्धेनुवृतान्तं चोराश्चिन्तां प्रपेदिरे ॥ ४६ ॥  
लोके हि पशवः सर्वे तृणनीरविवर्जिताः ॥  
द्वित्रेष्वहस्सु मरणं प्रपद्यन्ते न संशयः ॥ ४७ ॥   
बहुष्वपि दिनेष्वेवं गच्छत्स्वपि गवां कुलम् ॥  
नाऽयाति नाशं शौष्क्यं वा विचित्रं दृष्टमीदृशम् ॥ ४८ ॥  
इति सञ्चिन्त्य ते चोरा गा निन्युर्भक्तमन्दिरम् ॥  
दृष्ट्वा तदेलेशकेतो भविस्पृष्टं तु गोकुलम् ॥ ४९ ॥  
नाङ्गीचकार मतिमान् व्रतभ्रष्टमिदं त्विति ॥  
ततस्तु गोकुलं सर्वं स्थितं गोष्ठान्तिके तथा ॥ ५० ॥  
न स्वीचक्रे जलं पेयं तृणं दत्तं परैर्जनैः ॥  
एतद् दृष्ट्वा पौरजना विस्मयं   
  
प्। २१६) प्रतिपेदिरे ॥ ५१ ॥  
स्वयोगदृष्ट्या धेनूनां व्रताभ्रंशं समीक्ष्य सः ॥  
गृहीतवान् यथापूर्वं गोकुलं स्वाङ्गणस्थितम् ॥ ५२ ॥  
एलेशकेतुमाहात्म्यं सर्वेषां विस्मयावहम् ॥  
येन विज्ञानहीनाश्च पशवस्तृणखादिनः ॥ ५३ ॥  
मनुष्या इव शास्त्रज्ञाः पालयन्ति व्रतं स्वकम् ॥  
शिवभक्तौघमाहात्म्यवर्णने कः क्षमो भवेत् ॥ ५४ ॥  
विशिष्य तस्य माहात्म्यं वर्णितुं चतुराननः ॥  
फणीन्द्रोऽप्यसमर्थोऽभूदितरेषां तु का कथा ॥ ५५ ॥  
यदीयं गोकुलं सर्वं क्षुधया परिपीडितम् ॥  
आनीयमानं भविभिर्न गृह्णाति तृण्सं वनम् ॥ ५६ ॥  
मातॄणां व्रतलोपोष्भूदिति संशयसंवृताः ॥  
श्रुत्वाऽऽक्रोशं च मातॄणां नाक्रोशन्ति पुनः स्वयम् ॥ ५७ ॥  
नेच्छन्ति मातृस्तन्यं च गोवत्साश्च क्षुधार्दिताः ॥  
इति प्रशंसिरे सर्वे जना विस्मयतत्पराः ॥ ५८ ॥  
  
		॥ नाचिदेवकथा ॥  
  
	सौरदान्वयसम्भूतो नाचाख्यो भक्तसत्तमः ॥  
कदाचित्तस्य भार्याऽभूद्गर्भलक्षणसंयुता ॥ ५९ ॥  
गर्भस्थस्य शिशोर्दीक्षां कृत्वा नाचो यथाविधि ॥  
  
प्। २१७) जायाङ्गे बन्धयामास शिशोर्लिङ्गं महत्तरम् ॥ ६० ॥  
सम्प्राप्ते दशमे मासे प्रसूता तनयद्वयम् ॥  
अग्रे जातस्य पुत्रस्य कृत्वा लिङ्गस्य धारणम् ॥ ६१ ॥  
ततो भर्तारमवदत्सूतिका वरवर्णिनी ॥  
एक एव हि मद्गर्भे शिशुरस्तीति शङ्कया ॥ ६२ ॥  
मदङ्गे लिङ्गमेवैकं त्वया बद्धमनामयम् ॥  
इदानीमपरः पुत्रो जातः किं करवाण्यहम् ॥ ६३ ॥  
इति प्रोक्तस्तया साध्व्या तामुवाच तपोधनः ॥  
लिङ्गधारणहीनोऽयं द्वितीयस्तनयः प्रिये ॥ ६४ ॥  
तमाशु त्यज सुश्रोणि पापं दीक्षाविवर्जितम् ॥  
एवं भर्त्रा समादिष्टा पुत्रं तत्याज सुन्दरी ॥ ६५ ॥  
एवं वृद्धमुखोद्गीताः कथाः किं न श्रुतास्त्वया ॥  
जगदेवाख्य मन्त्रीश दृष्ट्वा शैवागमान् बहून् ॥ ६६ ॥  
वृद्धाचारं परीक्ष्यापि सर्वशिष्टादृतं परम् ॥  
अत्यन्तनिन्दितं कर्म किमर्थं कृतवानसि ॥ ६७ ॥  
शिवार्थपुष्पग्रहणपुष्पपाणिर्द्विजोत्तमः ॥  
पुरा चिच्छेद चोडाम्बानासिकामतिसुन्दराम् ॥ ६८ ॥  
दुष्कर्मावृतचित्तेषु मलत्रययुतेषु च ॥  
न तिष्ठति महादेवः शिवभक्तेषु तिष्ठति ॥ ६९ ॥  
शैवाचारस्य माहात्म्यं किं जानन्ति हि पापिनः ॥  
दृष्टिहीनस्तु पन्थानं कर्णहीनस्तु   
  
प्। २१८) गीतिकाम् ॥ ७० ॥  
पित्तरोगसमाक्रान्तः क्षीरमाधुर्यमुत्तमम् ॥  
गम्भीर्यमुदधेर्भेको वानरो रत्नदीधितिम् ॥ ७१ ॥  
सारमेयो हविः पुण्यं गृध्रः पुष्परसं परम् ॥  
कौशिको रवितेजश्च न जानाति यथा भुवि ॥ ७२ ॥  
तथैवाज्ञानजीवाश्च बहुकर्मभिरावृताः ॥  
शिवभक्तिं न जानन्ति सर्ववेदान्तबोधिताम् ॥ ७३ ॥  
शिवभक्तिस्तु सर्वेषां भक्तानां तु निधिः स्मृता ॥  
अङ्गणस्थः सुरतरुः कामधेनुर्गृहस्थिता ॥ ७४ ॥  
चिन्तामणिः करगतो वान्धितार्थफलप्रदः ॥  
शिवभक्तिं समुत्सृज्य दुष्टमार्गेषु यश्चरेत् ॥ ७५ ॥  
स पिडितो यमभटैर्नरकेषु वसेच्चिरम् ॥  
एवं सम्बोध्यमानोऽपि जाड्यन्न त्यजते भवान् ॥ ७६ ॥  
बद्धोऽपि च शुनः पुच्छः किं वा त्यजति वक्रताम् ॥  
गोघृतं तु परित्यज्य मूत्रं पिबति किं नरः ॥ ७७ ॥  
रुद्रपिण्डोद्भवत्वेन पिता रुद्रो द्विजन्मनाम् ॥  
शिवद्वेषी महापापी तातं वेश्यासुतो यथा ॥ ७८ ॥  
शैवव्रतानि सन्त्यज्य योऽन्यव्रतपरो भवेत् ॥  
स तु भागीरथीं त्यक्त्वा काङ्क्षते मृगतृष्णिकाम् ॥ ७९ ॥  
भक्त एव शिवः साक्षाच्छिवो भक्तेति कथ्यते ॥  
शिवं सन्त्यज्य मोहेन यऽन्यदैवं प्रपूजयेत् ॥ ८० ॥  
त्यक्त्वा स्वपुरुषं कान्ता गच्छेच्चेत्पुरुषान्तरम् ॥  
सर्वैर्जनैश्च सा  
  
प्। २१९) कान्ता पुंश्चलीति निषिध्यते ॥ ८१ ॥  
पीत्वा गोक्षीरममलं सर्पः क्रूरो भयङ्करः ॥  
हालाहलं तु वमते सर्वप्राणिभयानकम् ॥ ८२ ॥  
कृतालवालः कस्तूर्या चोशीरजलसम्प्लुतः ॥  
जहाति किं निम्बतरुस्तिक्ततां लोकगर्हिताम् ॥ ८३ ॥  
अनावृष्टिभये घोरे द्वादशाब्दावधौ परे ॥  
अनेकद्विजसङ्घानामन्नं दत्त्वा च गौतमः ॥ ८४ ॥  
होगत्यामतुलां लेभे नैतत्किं विदितं त्वया ॥  
बलिर्नाम महाराजो द्विजार्चनपरायणः ॥ ८५ ॥  
पाताले बन्धनं प्राप नैतत्किं विदितं त्वया ॥  
निहत्य क्षत्रियान् सर्वानेकविंशतिवारतः ॥ ८६ ॥  
ददौ महीं ब्राह्मणानां चतुरर्णवमेखलाम् ॥  
ततः किं फलमापेदे रामः किं न श्रुतं त्वया ॥ ८७ ॥  
जगदेवो महामन्त्री श्रुत्वा बसवभाषितम् ॥  
शोकगद्गदकण्ठः सन् बाष्पपूरितलोचनः ॥ ८८ ॥  
कृताञ्जलिपुटो भूत्वा भक्तान शैवान्ननाम सः ॥  
क्रूरं दुष्टतमं लुब्धं कार्याकार्याविवेकिनम् ॥ ८९ ॥  
संशयाविष्टमनसं भक्ता मां रक्षताधुना ॥  
कर्मणो न्तकृतस्यास्य प्रायश्चित्तं भवेन्मम ॥ ९० ॥  
अनुगृह्णन्तु मां सर्वे शिवभक्ताः सहस्रशः ॥  
तेनैवमुक्तो बसवो भक्तैरनुमतस्तदा ॥ ९१ ॥  
जगदेवं महाभक्तं प्रत्युवाच   
  
प्। २२०) सभान्तरे ॥  
बहुकाले व्यतीते तु शिवद्रोहो भविष्यति ॥ ९२ ॥  
तं शिवद्रोहिणं त्वं हि चावधीर्यदि सत्वरम् ॥  
शिवस्तव प्रसन्नः स्यात्तव शुद्धिर्भविष्यति ॥ ९३ ॥  
इति श्रुत्वा शिवगणा बसवेन्द्रस्य निर्णयम् ॥  
सन्तुष्टहृदयाः सर्वे तुष्ट्वैनं मन्त्रिसत्तमम् ॥ ९४ ॥  
भूमौ निपतितं हस्तैरुत्थाप्योद्धतमादरात् ॥  
अतिप्रेम्णा च ममृजुर्गात्रलग्नं च भूरजः ॥ ९५ ॥  
सर्वैर्भक्तगणैः सार्धं बसवो भक्तवत्सलः ॥  
जगदेवगृहं गत्वा सर्वसम्प्त्समृद्धिमत् ॥ ९६ ॥  
परिषद्दक्षिणां पूर्वं भूतिताम्बूलमगृहीत् ॥  
ततो भक्तजनैः साकं चक्रे लिङ्गार्चनं स्वयम् ॥ ९७ ॥  
ततः स्वभवनं प्राप्य बसवो भक्तसत्तमः ॥  
न्यवसद्भक्तसङ्घैश्च सन्तुष्टात्मा यथासुखम् ॥ ९८ ॥  
ये पठन्तीममध्यायं शृण्वन्ति श्रद्धयान्विताः ॥  
इह भुक्त्वाऽखिलान् भोगान् व्रजन्त्यन्ते परं पदम् ॥ ९९ ॥  
	इति श्रीबादरायणमहर्षिप्रणीते बसवपुराणे स्कन्दागस्त्यसंवादे   
चत्वारिंशोऽध्यायः ॥  
प्। २२१) अथ एकचत्वारिंशोऽध्यायः  
  
	अगस्त्यः ॥  
अनुगृह्य जगद्देवं सर्वभक्तसमन्विते ॥  
बसवेशे गृहं प्राप्ते किमभूत्तद्वदस्व मे ॥ १ ॥  
कुमारः ॥  
अल्लाख्यो मधुपाख्यश्च तावुभौ भक्तसत्तमौ ॥  
सदा लिङ्गार्चनोत्कण्ठौ नित्यं भक्तार्चनोत्सुकौ ॥ २ ॥  
शैवाचारपथासक्तौ भविसंसर्गवर्जितौ ॥  
कल्याणनगरं प्राप्य बसवेशगृहान्तरे ॥ ३ ॥  
साकं श्रीबसवेशेन तावुभौ तस्थतुस्तदा ॥  
महीपालो बिज्जलाख्यो विधिना चोदितः परम् ॥ ४ ॥  
अनालोच्यैव सहसा बसवेन महात्मना ॥  
तन्माहात्म्यपरिज्ञानजृम्भितः कालचोदितः ॥ ५ ॥  
अल्लमं मधुपं चैव स्वान्तिकं दुष्टसङ्कुलम् ॥  
प्रापयित्वा लोचनानि तयोरागोविहीनयोः ॥ ६ ॥  
शस्त्रेणोत्पाडयामास स्वविनाशय केवलम् ॥  
तदा पौरजनाः सर्वे भयकम्पितमानसाः ॥ ७ ॥  
राज्ञो विनाशकालोऽयमिति चुक्रुशुरञ्जसा ॥  
क्रुध्यत्सु शिवभक्तेषु सर्वं नाशमवाप्स्यति ॥ ८ ॥  
इत्यविज्ञाय भूपालो ह्यकृतं कृतवानिति ॥  
पौराः सम्भूय सर्वेऽपि रुरुदुश्च स्वयं ततः ॥ ९ ॥  
ततस्तु बसवेशाद्याः कल्याणपुरवासिनः ॥  
भक्ताश्चात्यन्त-  
  
प्। २२२) कुपिताः प्रासपट्टसपाणयः ॥ १० ॥  
अल्लस्य मधुपस्यास्य नेत्राणि सहसा तदा ॥  
ददुस्ते स्वप्रभावेन क्षणेनैवाविशङ्किताः ॥ ११ ॥  
ततस्तु बसवेशाद्याः शिवभक्ता महौजसः ॥  
जगदेवमथामन्त्र्य प्रोचुः सम्भूय सत्वरम् ॥ १२ ॥  
जगदेव महाभाग प्रायश्चित्तचिकीर्षया ॥  
सर्वैर्भक्तैः समादिष्टो हन्तुं शैवापराधिनम् ॥ १३ ॥  
त्वयैवमाश्रितं पूर्वं बसवेश्वरसन्निधौ ॥  
कालोऽयमागतस्तस्य त्वमत्यन्ताविशङ्कितः ॥ १४ ॥  
बिज्जलं नृपशार्दूलं हन त्वमतिसाहसात् ॥  
विधिना राजनिटिले लिखिताक्षरमालिका ॥ १५ ॥  
इतः परं न तस्यास्ति बिज्जलस्य महीपतेः ॥  
ततः कल्याणनगरं जनशून्यं भविष्यति ॥ १६ ॥  
मृतिमेष्यति राजाऽयं मृत्युपाशवशं गतः ॥  
शापं दत्वा च ते भक्ता बिज्जलप्रभवे तदा ॥ १७ ॥  
रजको माचभक्तश्च चमडार्यस्तथैव च ॥  
एकान्तरामभक्तश्च किन्नरब्रह्मभक्तराट् ॥ १८ ॥  
किशिराजाख्यभक्तोऽपि कन्नदब्रह्मसत्तमः ॥  
कक्कश्च मादिराजश्च मसणोऽपि महत्तरः ॥ १९ ॥  
एवमाद्या महात्मानः कल्याणपुरवासिनः ॥  
विनिर्ययुस्तदा तूर्णं स्वस्वदेशान्यथागतम् ॥ २० ॥  
अनेकभक्तसङ्घैश्च बसवः परिवारितः ॥  
रम्यं श्रीकूडलिपुरं सङ्गमेशालयं ययौ ॥ २१ ॥  
एवं शेईकण्ठभक्तेषु   
  
प्। २२३) प्रयातेषु यथा यथा ॥  
कल्याणनगरे लक्ष्मीर्ययौ क्षीरार्णवं प्रति ॥ २२ ॥  
आसीन्निशीथे काकानां रुतान्यतिभयति वै ॥  
उल्कापाताश्च सञ्जाताः शृगाला अपि चुक्रुशुः ॥ २३ ॥  
ततः पुरप्रान्तदेशे स्वभटैः परिवारितः ॥  
आतुह्य महिषं दृप्तं स्वायुधैरुपलक्षितः ॥ २४ ॥  
अत्यन्तभीषणाकारो ददृशे पुरसंस्थितैः ॥  
प्रसारयन् यमः पाशान् जनेषु पुरवासिषु ॥ २५ ॥  
कबन्धं बिज्जलो राजा ददर्श स्वपुरस्थितम् ॥  
ततो गृहागतं माता नगदेवं निरीक्ष्य च ॥ २६ ॥  
प्राह गम्भीरया वाचा तनयं भक्तसत्तमम् ॥  
जगदेव महाभाग भक्तानां सन्निधौ त्वया ॥ २७ ॥  
हनिष्यामि महीपाल्मेवमङ्गीकृतं खलु ॥  
अतस्त्वं सहसा गत्वा हन बिज्जलभूपतिम् ॥ २८ ॥  
नोचेत्त्वं वा मृतिं गच्छ कर्त्व्यं द्वयमेव ते ॥  
अयमेव हि सन्मार्गो भक्तानां श्रुतिचोदितः ॥ २९ ॥  
शिवभक्तं समुत्सृज्य पञ्चयज्ञरतस्य च ॥  
शिवद्रोहे तु सम्प्राप्ते जीवितुं यत्नतस्तथा ॥ ३० ॥  
न प्रसीदति सर्वेशः साम्बः सत्यादिलक्षणः ॥  
बसवेशादयो भक्ताः कार्यमेतन्महत्तरम् ॥ ३१ ॥  
सर्वे चागणयन्तस्ते निर्ययुः कूडलीपुरम् ॥  
त्वया समस्तभक्तानां सन्निधौ च महात्मनाम् ॥ ३२ ॥  
किं विचार्यासमर्थेन कार्यमेतत्प्रतिश्रुतम् ॥  
  
प्। २२४) भक्तश्चेत्त्वं कुरुष्वेदं प्राणान वा सहसा त्यज ॥ ३३ ॥  
शिवभक्तेष्वेकतमः प्रकोपं कुरुते यदि ॥  
भस्मसात्कुरुते लोकानशेषानपि तत्क्षणात् ॥ ३४ ॥  
पुरा दक्षाध्वरे गौरी कोपाकुलितमानसा ॥  
शिवद्रोहरतं तातं सा हि शासितुमक्षमा ॥ ३५ ॥  
योगाग्निना ददाह स्वं शरीरमतिकोमलम् ॥  
उपमन्युर्मुनिवरः शिवनिन्दारतं परम् ॥ ३६ ॥  
शापाग्निना ददाहाशु दक्षं शिक्षितुमक्षमः ॥  
अतस्त्वं सहसोत्थाय शिवद्रोहकरं नृपम् ॥ ३७ ॥  
हत्वा तं शीघ्रमागच्छ सर्वं स्वस्थं भविष्यति ॥  
भक्ताज्ञोल्लङ्घनकरः सारमेयो नरो भवेत् ॥ ३८ ॥  
अतस्तवान्नं दास्यामि शुनामुच्छिष्टपात्रके ॥  
जगदेवो महाभक्तः स्वमातुः साहसं स्मरन् ॥ ३९ ॥  
हृदि सञ्चिन्तयन् साम्बं तस्थौ स्वभवनान्तरे ॥  
ततोअर्धरात्रे सम्प्राप्ते मल्लब्रह्माभिधावुभौ ॥ ४० ॥  
कुन्तासिपाशकलितौ धृतखड्गौ समागतौ ॥  
युक्तस्ताभ्यां खड्गधरो जगदेवोऽतिधैर्यवान् ॥ ४१ ॥  
सभामध्योपविष्टं तं स्वभृत्यसचिवैर्युतम् ॥  
विदार्याङ्गानि तस्याशु  
  
प्। २२५) चतुर्दिक्षु च चिक्षिपुः ॥  
ततः सभासदः सर्वे केचिदापुर्महाभयम् ॥ ४३ ॥  
केचिदुद्विग्नमनसः कान्दिशीका बभूविरे ॥  
अब्रह्मण्यं याचयन्तो ब्राह्मणास्तस्थिरे तदा ॥ ४४ ॥  
केचिद्बद्धाञ्जलिपुटाः प्रणेमुर्दण्डवद्भुवि ॥  
यमस्त्रैविध्यमापन्नः सभामेतां किमागतः ॥ ४५ ॥  
निमीलिताक्षपक्ष्माणः स्विन्नाङ्गास्तस्थिरेऽपरे ॥  
चक्रुशुर्वनिताः सर्वास्तदन्तःपुरसंस्थिताः ॥ ४६ ॥  
बिज्जलो निहतोऽस्माभिः शैवद्रोहैकतत्परः ॥  
इयं गतिर्हि सर्वेषां शिवद्रोहरतात्मनाम् ॥ ४७ ॥  
असाध्यं शिवभक्तानां त्रैलोक्ये न हि विद्यते ॥  
इत्युच्चैर्भाषयन्तस्ते स्वगृहं पुनराययुः ॥ ४८ ॥  
ततः स्वजननीं प्राप्य दण्डवत्प्रणनाम सः ॥  
सर्वं विज्ञापयामास मरणं बिज्जलप्रभोः ॥ ४९ ॥  
तत्प्रसादं ततो लब्ध्वा जगदेवो महामतिः ॥  
बसवेशादिष्टकार्यं विलम्बेन कृतं मया ॥ ५० ॥  
एतत्पापनिवृत्यर्थं प्रायश्चित्तं महत्तरम् ॥  
कर्त्व्यमिति निश्चित्य खड्गमुद्धृत्य कोशतः ॥ ५१ ॥  
बभूव छत्तुमुद्युक्तः स्वशिरोऽत्यन्तसाहसात् एतस्मिन्नन्तरे दिव्यं   
चतुर्भिर्वृषभैर्युतम् ॥ ५२ ॥  
  
प्। २२६) किङ्किणीजालसंयुक्तं कैलासशिखरोपमम् ॥  
विमानं सूर्यसङ्काशं जगदेवो ददर्श सः ॥ ५३ ॥  
सपुत्रपौत्रभृत्यौघः सपत्नीकः समातृकः ॥  
विमानं तत्समारुह्य ययौ शैवं परं पदम् ॥ ५४ ॥  
कल्याणवासिनो भक्ता ययुः सर्वे यथायथम् ॥  
परराष्ट्रमहीपालैराक्रान्तोऽखिलमण्डलः ॥ ५५ ॥  
बिज्जलस्य सुताः सर्वे मृतिमापेदिरे ततः ॥  
पुरौकसो जनाः सर्वे वान्तरक्ता मृतिं गताः ॥ ५६ ॥  
मातङ्गान् वाजिनश्चोष्ट्रान् कृशानुः स्वयमुत्थितः ॥  
ज्वालावृतो ददाहाशु पूर्वं लङ्कापुरीमिव ॥ ५७ ॥  
अमात्यादिभटाः सर्वे युद्धं कृत्वा परस्परम् ॥  
मृतिं प्रपेदिरे सद्यो बसवेश्वरशापतः ॥ ५८ ॥  
कल्याणनगरं सर्वं विनाशं प्राप तत्क्षणात् ॥  
एतत्सर्वं समाकर्ण्य प्रभोर्वृत्तान्तमिदृशम् ॥ ५९ ॥  
ययौ गङ्गाम्बया साकं स्वस्रा नागाम्बया सह ॥  
कूडलीसङ्गमेशस्य स्वगुरोः सन्निधिं परम् ॥ ६० ॥  
ततो भक्तगणैः साकं तस्थौ सङ्गमसन्निधौ ॥  
पूजयित्वा सङ्गमेशं बसवेशोऽतिभक्तिमान् ॥ ६१ ॥  
स्ववैश्च विविधैरीशं स्तोतुं समुपचक्रमे ॥  
सङ्गमेश महाभाग कोटिसूर्यसमद्युते ॥ ६२ ॥  
अशेषवेदवेतान्तविज्ञेयाय नमोऽस्तु ते ॥  
  
प्। २२७) यदाज्ञया जगत्सर्वं विश्व सृजति विश्वसृट् ॥ ६३ ॥  
सर्वं नारायणः पाति रुद्रः संहरति स्वयम् ॥  
त्वयि स्थिता जगन्माता चिच्छक्तिः परमेश्वरी ॥ ६४ ॥  
यद्दृष्टिपातसङ्क्षुब्धा पराशक्तिर्बभूव हि ॥  
पराशक्तियुतस्त्वं हि बभूव च सदाशिवः ॥ ६५ ॥  
तस्माद्वियत्समुत्पन्नं शब्दतन्मात्रपूर्वकम् ॥  
प्रादुर्भूता पराशक्तिरादिशक्तिरभूत्ततः ॥ ६६ ॥  
वायुतत्त्वं समुत्पन्नं स्पर्शतन्मात्रपूर्वकम् ॥  
आदिशक्तिसहस्रांशादिच्छाशक्तिर्महत्यभूत् ॥ ६७ ॥  
तया संवलितो देवो रुद्रः संहारकृत्पुनः ॥  
ततस्तेजः समुत्पन्नं रूपतन्मात्रपूर्वकम् ॥ ६८ ॥  
ज्ञानशक्तिः समुत्पन्ना तया संवलितः प्रभुः ॥  
विष्णुर्नारायणो जातो जलतत्वं ततो महत् ॥ ६९ ॥  
बभूव विमलं दिव्यं रसतन्मात्रपूर्वकम् ॥  
ज्ञानशक्तेः क्रियाशक्तिः सर्वविश्वस्वरूपिणी ॥ ७० ॥  
तद्योगाद्वैष्णवांशस्तु जातो ब्रह्मा चतुर्मुखः ॥  
तस्माच्च पृथिवी जाता गन्धतन्मात्रपूर्वकम् ॥ ७१ ॥  
मलिनामलिनादर्शपश्चात्प्राग्भागतुल्ययोः ॥  
क्रियाशक्तिज्ञ्नानशक्त्योरन्तःकरणभागयोः ॥ ७२ ॥  
  
प्। २२८) प्रतिबिम्बे स्फुरन्नीशः कर्ता ज्ञातेति कथ्यते ॥  
स एव जीवो विख्यातः सर्वसंसारलक्षणः ॥ ७३ ॥  
कर्मणामप्यदीनां वासनाभिः समन्वितः ॥  
एवं सर्वमिदं ब्रह्मविष्णुरुद्रेन्द्रपूर्वकम् ॥ ७४ ॥  
सर्वभूतेन्द्रियैः साकं पुरस्तात्सम्प्रसूयते ॥  
सर्वेषां कारणानां त्वं कारणं परमेश्वर ॥ ७५ ॥  
न सम्प्रसूयसेऽन्यस्मात्कुतश्चन कदाचन ॥  
तस्मै सर्वाधिपतये तस्मै नित्यं नमोऽस्तु ते ॥ ७६ ॥  
भवद्भक्तप्रसादेन जीवितोऽहं कृपानिधे ॥  
गतिस्त्वमेव देवेश मनोवाक्कायकर्मभिः ॥ ७७ ॥  
भवदाज्ञां गृहीत्वैव जातो मर्त्येष्वहं प्रभो ॥  
भवन्नियुक्तकार्याणि सर्वाण्यपि कृपानि हि ॥ ७८ ॥  
पूर्वरूपं समास्थाय प्रत्यक्षो भव शङ्कर ॥  
अनन्यलब्धकैवल्यं देहि मे करुणानिधे ॥ ७९ ॥  
इत्युक्तो बसवेशेन सङ्गमेशो दयार्द्रधीः ॥  
गुरुस्वरूपमास्थाय बसवेशमथागमत् ॥ ८० ॥  
स्वगुरुं पुरतो दृष्ट्वा ननाम चरणाम्बुजे ॥  
आनन्दाश्रुकणैः शितैः सिक्तं पादद्वयं तदा ॥ ८१ ॥  
रोमाञ्चाङ्कितसर्वाङ्गं दृष्ट्वा श्रीबसवेश्वरम् ॥  
समुत्थाप्य महादेवो दोर्भ्यामालिङ्ग्य सत्वरम् ॥ ८२ ॥  
  
प्। २२९) विवेश चालयं स्वीयं सङ्गमेशो महामतिः ॥  
न दृष्टौ गुरुशिष्यौ द्वौ भक्तैर्माचादिभिस्तदा ॥ ८३ ॥  
देवदन्दुभयो नेदुर्ननृतुश्चाप्सरोगणाः ॥  
पपात पुऽपवृष्टिश्च गायका गानमाचरन् ॥ ८४ ॥  
केचिद्भक्तवरास्तत्र जयध्वनिमथाचरन् ॥  
मादिराजमुखा भक्ताः प्रशशंसुः परस्परम् ॥ ८५ ॥  
उत्पत्तिस्थितिनाशास्तु बसवेशस्य धीमतः ॥  
न सन्ति प्राकृतस्येव संसाररहितस्य च ॥ ८६ ॥  
यथोर्मयः समुद्रस्य समुद्र इव वल्गिरे ॥  
वायुमध्ये यथा वायुर्विस्फुलिङ्गा इवानले ॥ ८७ ॥  
क्षीरे क्षीरमिव व्यस्तं घटाकाश इवाम्बरे ॥  
सङ्गमेश्वरगर्भेऽस्मिन् विवेश बसवेश्वरः ॥  
इत्युक्त्वा प्रमथाः सर्वे गताः स्वस्वगृहान् प्रति ॥ ८८ ॥  
वृत्तम् ॥  
अवतीर्य जगद्धिताय भूमौ वृषभेशो बसवेशरूपधारी ॥  
विमतानखिलान् प्रशास्य शैवं स्व्गुरोर्गर्भमवाप चावसाने ॥ ८९ ॥  
यो वा पठत्यनुदिनं नियतान्तरात्मा भक्त्या श्रुणोति शिवभक्तगणैः   
समेतः ॥  
  
प्। २३०) प्राप्नोतिसर्व मुनिचित्तविमृग्यमिड्यं शैवं पदं स पुनरागमेन   
हीनम् ॥ ९० ॥  
  
 	इति श्रीबादरायणमहर्षिप्रणीते बसवपुराणे स्वरूपग्रन्थे   
परमरहस्ये स्कन्दागस्त्यसंवादे एकचत्वारिंशोऽध्यायः ॥  
प्। २३१) अथ द्विचत्वारिंशोऽध्यायः   
  
	अगस्त्यः ॥  
षडानन महाभाग सर्वज्ञात्मज सुन्दर ॥  
स्वाश्रिताश्रयसंलग्नसंशयोन्मूलनक्षम ॥ १ ॥  
भूतभाव्यादिसम्भिन्न कलोपाधिविदांवर ॥  
एवं याते लिङ्गगर्भं बसवेशे महात्मनि ॥ २ ॥  
कलौ युगे महाघोरे दोषाणामेकभाजने ॥  
भक्तिं संवर्धितुं शम्भोः कः पुमान् प्रभविष्यति ॥ ३ ॥  
शिवभक्तार्चनासक्तो भक्ताभीष्टफलप्रदः ॥  
एतत्सर्वं महासेन समासेन वदस्व मे ॥ ४ ॥  
इति तद्वचनं श्रुत्वा कुम्भयोनेर्महौजसः ॥  
मन्दस्मितमुखः श्रीमाञ्च्छरजन्माऽऽह कुम्भजम् ॥ ५ ॥  
स्कन्दः ॥  
कृष्णागोदावरीमध्ये विषयेऽत्यन्तपावने ॥  
विद्वज्जनसमाकीर्णं नानासम्पत्समृद्धिमत् ॥ ६ ॥  
हेलापुरं महारम्यं प्रासादशतसङ्कुलम् ॥  
तस्मिन् वै पत्तने रम्ये परलिङ्गाभिधो महान् ॥ ७ ॥  
भविष्यति महाप्राज्ञो नीतिशास्त्रविशारदः ॥  
लिङ्गधारणसंयुक्तो लिङ्गार्चनपरायणः ॥ ८ ॥  
षषङ्गलिङ्गसाहित्यसन्धानासक्तमानसः ॥  
  
प्। २३२) शैवव्रतसहाचारनिष्ठावान् भक्तितत्परः ॥ ९ ॥  
तस्य जाय भवेत्साध्वी वीराम्बा वरवर्णिनी ॥  
तस्याममृतलिङ्गाख्यो जायमानो महामतिः ॥ १० ॥  
करिष्यति तपः सोऽथ श्रीनगे सिद्धिदायके ॥  
तत्तपोयोगसन्तुष्टः कर्ता श्रीमल्लिकार्जुनः ॥ ११ ॥  
स्वयं पुत्रस्वरूपेण जायते मल्लिकार्जुनः ॥  
दातृत्वाधः कृतामर्त्यवृक्षचिन्तामणिर्वशी ॥ १२ ॥  
भक्ताभीष्टप्रदः श्रीमाञ्च्छिवलिङ्गार्पणोत्सुकः ॥  
लिङ्गाङ्गस्थलतत्वज्ञो लिङ्गतत्वस्वरूपवित् ॥ १३ ॥  
लिङ्गाभिमानकलितो धीरोदात्तः प्रतापवान् ॥  
सर्वराजन्यनिवहनीराजितपदाम्बुजः ॥ १४ ॥  
भवेत्तस्याग्रमहिषी गुर्वाम्बाख्या पतिव्रता ॥  
तयोः सञ्जायते पुत्रो नीरलिङ्गाभिधो महान् ॥ १५ ॥  
ततस्त्वमृतलिङ्गाख्यस्ततो वीरेश्वरो महान् ॥  
श्रीसाल्वेशाभिधः श्रीमान्मूर्तिराजो महत्तरः ॥ १६ ॥  
ततः कूडलिसङ्गाख्यो मल्लिकार्जुनधीमणेः ॥  
स्वप्ने पालङ्कवंशोत्थसदाशिवगुरूपधीः ॥ १७ ॥  
देवदेवः समागत्य पवदेत्तं घृणारसात् ॥  
मल्लिकार्जुन सर्वज्ञ सर्वभूपालवन्दित ॥ १८ ॥  
  
प्। २३३) शुक्तेर्मुक्तामणिरिव त्वद्भार्यागर्भकोटरात् ॥  
जायते बसवांशेन तनूजः सर्वभाग्यवान् ॥ १९ ॥  
ततो महोत्सवं कृत्वा पुत्रं त्रैलोक्यसुन्दरम् ॥  
बसवेश्वरनामानं विधाय परया मुदा ॥ २० ॥  
मया सदाशिवाख्येन गुरुणा लिङ्गधारणम् ॥  
कारयित्वा तु तत्पुत्रैः षड्भिः सम्भूय मोदय ॥ २१ ॥  
इत्युक्त्वा शङ्करो गच्छेत्ततश्चोत्थाय सम्भ्रमात् ॥  
तत्स्वप्नं निजभार्यायै संवदेन्मल्लिकार्जुनः ॥ २२ ॥  
साऽपि सन्तोषमापन्ना किञ्चित्कालं विहृत्य च ॥  
भर्त्रा सा हि तनूजातं सूयते सूयते शुभवासरे ॥ २३ ॥  
सदाशिवाख्यमाहूय सद्भक्त्याअ गुरुसत्तमम् ॥  
कारयिष्यति पुत्रस्य धारणं मल्लिकार्जुनः ॥ २४ ॥  
बसवेश्वर एवायं जायते बसवेश्वरः ॥  
भक्ताभीष्टप्रदः श्रीमान् गाम्भीर्याल्पिकृतोदधिः ॥ २५ ॥  
हिमवत्प्रतिमो धैर्य सदा सत्यपरायणः ॥  
सर्वशास्त्रार्थतत्वज्ञः पुत्रसम्पद्विराजितः ॥ २६ ॥  
रूपार्पणपरो नित्यं स्वेष्टलिङ्गे महत्तरे ॥  
रुच्यर्पणपरः प्राणलिङ्गे नित्यमतन्द्रितः ॥ २७ ॥  
तृप्तिसन्धाननिपुणो भावलिङ्गेऽन्वहं सुधीः ॥  
अवरोहणमार्गेण   
  
प्। २३४) भावप्राणेष्टभेदतः ॥ २८ ॥  
उत्पन्नानां च लिङ्गानां देशिकानुग्रहात्परात् ॥  
आरोहणक्रमेणैव शिवध्यानैकतत्परः ॥ २९ ॥  
लिङ्गधारणसम्पन्नः शैवाभीष्टफलप्रदः ॥  
अनेकगुणरत्नौघनीरधिः शुद्धमानसः ॥ ३० ॥  
अनेकनृपमौलिस्थरत्ननीराजिताङ्घ्रिभूः ॥  
कटाक्षवीक्षणासारधनपूजितपण्डितः ॥ ३१ ॥  
राजीवनयनः श्रीमान्राकाचन्द्रनिभाननः ॥  
पद्मातपत्रकुलिशशङ्खाङ्कितपदद्वयः ॥ ३२ ॥  
विद्वच्छैवेष्टफलदो ब्रह्मध्यानपरायणः ॥  
कन्दूकरिकुले रम्ये जाते श्रीबसवेश्वरे ॥ ३३ ॥  
गङ्गाम्बा तस्य महिषी सर्वलक्षणलक्षिता ॥  
पतिव्रतानां सर्वासामग्रगण्या शुचिस्मिता ॥  
विराम्बेति च विख्याता तस्य पत्नि भविष्यति ॥ ३४ ॥  
वृत्तम् ॥  
गौरीशङ्करयोरिवातिशुभदो   
लक्ष्मीहृषीकेशयोर्वाणीपद्मजयोरिस्वातिविमलः स्वाहाकृशानोरिव ॥  
छायाभास्करयोरिवाखिलजनैराशास्यमानः परो वीराम्बा-  
  
प्। २३५) बसवेशयोरपि सदा योगो भवेच्छाश्वतः ॥ ३५ ॥  
		  
इति श्रीबादरायणमहर्षिप्रणीते बसवेश्वरपुराणे स्वरूपग्रन्थे   
परमरहस्ये स्कन्दागस्त्यसंवादे द्विचत्वारिंशोऽध्यायः ॥  
प्। २३६) अथ त्रिचत्वारिंशोऽध्यायः  
  
एतच्छ्रुत्वा महानन्दसुधासन्तृप्तमानसम् ॥  
दृष्ट्वा कुम्भोद्भवमुनिं पुनः प्राह षडाननः ॥ १ ॥  
पुरातनैर्मुनिवरैः शिष्यैः सूतादिभिः सह ॥  
कृष्णद्वैपायनो योगी शिवसन्दर्शनेच्छया ॥ २ ॥  
अनेकमणितेजोभिर्व्याप्ताजाण्डोर्ध्वकर्परम् ॥  
छायासु कल्पवृक्षाणां निषण्णं गणसङ्कुलम् ॥ ३ ॥  
श्रीमत्पञ्चाक्षरीमन्त्रजपासक्तमुनीश्वरम् ॥  
हठयोगादिनिरतयोगिवृन्दनिषेवितम् ॥ ४ ॥  
शुकैः शिवशिवेत्युच्चैर्वदद्भिरतिसुन्दरम् ॥  
युगपदृतुषट्केन सेव्यमानवनान्तरम् ॥ ५ ॥  
ययौ कैलासनगरं नानाशुकपिकोज्ज्वलम् ॥  
शातकुम्भस्तम्भसङ्घैरत्नभित्तिभिरावृते ॥ ६ ॥  
कैलासनगरे रम्ये दिव्यसिंहासने परे ॥  
समासीनमुदाराङ्गं मुखपङ्कजदीपितम् ॥ ७ ॥  
विशुद्धस्फटिकाकारं दशबाहुं त्रिलोचनम् ॥  
नीलकण्ठं शिवं दृष्ट्वा नत्वा तुष्टाव भक्तितः ॥ ८ ॥  
शिवहस्ताब्जनिर्दिष्टे उपविष्टः स्थले परे ॥  
शिवं प्राहातिगम्भीरवाचा सन्न्दयन् सभाम् ॥ ९ ॥  
देवदेव महाभाग मयि ते करुणा  
  
प्। २३७) यदि ॥   
प्रश्नस्य मत्कृतस्यास्य देहि देव सदुत्तरम् ॥ १० ॥  
अस्मिन् कैलासशिखरे कल्पछायासु संस्थिताः ॥  
पठन्ति प्रमथाः सर्वे प्रमोदाश्रुविलोचनाः ॥ ११ ॥  
बसवेश्वरमाहात्म्यसंयुतं चरितं परम् ॥  
सर्वाण्यपि पुराणानि महान्त्यष्टादश प्रभो ॥ १२ ॥  
तथैवोपपुराणानि कथितानि मुनीश्वरैः ॥  
छन्दांसि कल्पसूत्राणि स्मृतयोऽष्टादशापि च ॥ १३ ॥  
त्वया समस्तविद्यानामीशानेन महात्मना ॥  
कृता महामुनीनां च उपदिष्टा बभूविरे ॥ १४ ॥  
हित्वा तानि समस्तानि पुराणादीनि ते गणाः ॥  
भक्तमाहात्म्यमात्रस्य पुराणं प्रतिपादकम् ॥ १५ ॥  
एवं पृष्टो महादेवः पाराशर्यतपस्विना ॥  
असारबुद्धिरेतस्य सञ्जाताशीत्तपस्विनः ॥ १६ ॥  
इति सञ्चिन्त्य मनसा व्यासगर्वं निरासितुम् ॥  
सस्मार विश्वकर्माणं सर्वशिल्पविशारदम् ॥ १७ ॥  
सहसा विश्वकर्माऽपि शिवसन्निधिमाययौ ॥  
प्रणिपत्य च तं स्तुत्वा चाज्ञप्तव्यं किमस्ति भो ॥ १८ ॥  
इत्युक्त्वा प्राञ्जलिस्तथौ विनयानतमस्तकः ॥  
तुलादण्डं कुरुष्वेति चादिदेश वृषध्वजः ॥ १९ ॥  
अकरोद्विश्वकर्माऽपि तुलादण्डं महत्तरम् ॥  
कालचक्रे तुलादण्डं तत्पात्रद्वयमुत्तमम् ॥ २० ॥  
धर्मार्थावेव सङ्गृह्य   
  
प्। २३८) विश्वकर्माऽकरोत्ततः ॥  
मध्यसूत्रं ततश्चक्रे ज्ञानमादाय सत्वरम् ॥ २१ ॥  
षष्तुलापात्रसुत्राणि कामक्रोधाचिषड्गुणान् ॥  
कल्पसुत्रादिकर्माणि भारतं च महत्तरम् ॥ २२ ॥  
तुलापात्रे तथैकस्मिन् निक्षिप्य शिवसम्मतम् ॥  
बसवेशपुराणं तदन्यस्मिन् पात्रस्त्तमे ॥ २३ ॥  
निक्षिप्य तुल्यामास विश्वकर्मा शिवाग्रतः ॥  
वैय्यासिकीनां सर्वासां कृतीनामुज्ज्वलात्मनाम् ॥ २४ ॥  
पुराणमेतत्सारेण सर्वोत्तममभून्महत् ॥  
दृष्ट्वा विस्मयमापन्नो व्यासः शम्भोश्च सन्निधौ ॥  
सर्वेष्वपि पुराणेषु श्रेष्ठोऽयमिति चाब्रवीत् ॥ २५ ॥  
वृत्तम् ॥  
  
व्यासस्ततः   
शिवसभान्तरमध्यदेशान्नानामुनिप्रमथदैवतसङ्घजुष्टात् ॥  
व्रीडावनम्रवदनः परमेश्वरेणाज्ञप्तो ययौ सकलशिष्यगणैः समेतः   
॥ २६ ॥  
  
	ॐ इति श्रीबादरायणमहर्षिप्रणीते श्रीबसवेश्वरपुराणे   
स्वरूपग्रन्थे परमरहस्ये स्कन्दागस्त्यसंवादे त्रिचत्वारिंशोऽध्यायः   
श्रीबसवेश्वरपुराणं सम्पूर्णम् ॥  
  
  
  
  
  
