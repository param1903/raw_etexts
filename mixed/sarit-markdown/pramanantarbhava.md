# प्रमाणान्तर्भावः

 प्रथमः परिच्छेदः

यस्य प्रज्ञाप्रकाशः कवलयति जगच्चक्रमेवाकलङ्कः  
सत्त्वार्थं वा विधातुं यदपर उदयी नासमर्थोऽकलङ्कः[^1] ।  
तं[^2] नत्वा स्वार्थसम्पत्सुहितमनुपमो मञ्जुवाग्यो न दीनः  
प्रत्यक्षं वानुमावेत्यत उदितमिदं येन तुल्यो नदीनः[^3] ॥  

[^1]:  \[म्स्।\]  ऽकलं कः ।


[^2]:  \[म्स्।\]  तन्नत्वा ।


[^3]:  \[म्स्।\]  न दीनः ।



प्रत्यक्षं चानुमानं च प्रमाणमिदमेव हि ।  
प्रमाणसम्प्लवायोगात् प्रमेयद्वयसङ्गतेः ॥  


शब्दादिकं प्रमाणं हि भ्रान्तिमात्रात्तदन्यथा ।  
प्रमाणलक्षणायोगात् प्रमाणाभं बहिःस्थितेः[^4] ॥  

[^4]:  \[म्स्।\]  वहि ।



न भ्रान्तिमात्रप्रवारितप्रामाण्यः प्रमाणं प्रमाणाभासः[^5] । अथ कथञ्चित् प्रामाण्यमुपपद्यते, तथा सत्यनुमानलक्षणसम्भवान्न प्रमाणान्तरं, साक्षात्करणवृत्तं हि प्रमाणं,--तदसम्भवे तस्यैव सूचकं, तत्राव्यभिचारप्रसादतः[^6] यदेव स्वार्थेऽस्तित्वमवबोधयति तत्प्रमाणमन्यथा संशयविपर्ययादेर्बोधादप्रमाणता[^7] । यच्च साक्षादुपलभ्यते तदेवास्ति, उपलम्भ एव सत्तेति प्रतिपादनात् । न तत्र सन्देहविपर्ययावनुपलभ्यमान एव तयोर्नियतत्वात् । तस्मादुपलभ्यमस्ति ।

[^5]:  \[म्स्।\]  प्रमाणाभावः ।


[^6]:  \[म्स्।\]  अव्यभिचारः प्रसादतः ।


[^7]:  \[म्स्।\]  संशयविपर्ययादबोदादप्रमाणता ।


यत्र चोपलभ्यमानतायाः साक्षात्करणलक्षणायाः प्रतिबन्धतो निश्चयस्तदपरमस्तीति नियमस्तेन द्वयमेव प्रमाणम् । तत्रार्थापत्त्यादीनां तथात्वाभावादप्रमाणतेति सङ्क्षेपार्थः । अथ सत्तायोगादेवम्प्रकाराभावेऽपि तदस्तीति व्यपदिश्यते तदसत्--

उपलभ्यता न यस्यास्ति सत्तायोगगतिः कथम् ।  
उपलभ्यभावो यस्यास्ति सत्तायोगो वृथा परः ॥  


अन्यथा खरशृङ्गादेः[^8] सत्तायोगो न किं मतः ।  
अवस्तुत्वान्मोपगच्छेद् वस्तुत्वे तेन किं पुनः ॥  

[^8]:  \[म्स्।\]  स्वरशृङ्गादेः ।



न च दृश्यस्य वस्तुत्वमुपलम्भविनाकृतम्[^9] ।  
उपलम्भे तदेवास्य वस्तुत्वमपरेण किम् ॥  

[^9]:  \[म्स्।\]  उपलम्भं विना कृतम् ।



तस्मात्सत्त्वोपलभ्यत्वं प्रत्यक्षाभं[^10] तदन्यतःथा ॥  

[^10]:  \[म्स्।\]  प्रत्यक्षाभकारं तदन्यत् ।



प्रत्यक्षपूर्वादेवानुमानात्तत्तत्प्रमाद्वयम् ।  
अन्यथा प्रतिपत्तिस्तु न तस्याव्यभिचारिणी ॥  


प्रत्यक्षस्मरणाकारव्यतिरिक्ता च[^11] नास्ति धीः ।  
असम्बद्धा[^12] स्मृतिः सर्वा प्रमाणं चेत् प्रमाऽखिला ॥  

[^11]:  \[म्स्।\]  व्यतिरिक्तावनास्ति धीः ।


[^12]:  \[म्स्।\]  असम्बन्धा ।



सम्बद्धा चेत् तदा दृष्टा तत्र देशे च साऽनुमा ।  
सामान्याकारता शब्दादपि सा यदि गम्यते ॥  


प्रमाणं[^13] तदपि प्राप्तमनुमानवदेव हि ।  
तथोपमानार्थापत्त्यादि ततोऽयुक्तं[^14] प्रमाद्वयम् ॥  

[^13]:  \[म्स्।\]  प्रमाणन्तदपि ।


[^14]:  \[म्स्।\]  ततो युक्तं ।



शब्दादेरपि यद्वित्तिः परोक्षार्थस्य विद्यते ।  
ततोऽनुमानादेवास्य वित्तिरित्यतिसाहसा[^15] ॥  

[^15]:  \[म्स्।\]  रत्यति साहसा ।



तथाहि कुरु किञ्चि भावत्त्वंनायां[^16] मतिं[^17] सदा ।  
नवानेन विनार्थेन व्यवहारः प्रसिध्यति ॥  

[^16]:  \[म्स्।\]  किञ्चित्सम्भावनायां ।


[^17]:  \[म्स्।\]  मति ।



न च वैदिकवाक्यार्थं विना स्वर्गादिसाधनम् ।  
नास्याप्रमाणता[^18] तेन स्वर्गादिफलभागिनः[^19] ॥  

[^18]:  \[म्स्।\]  नात्राप्रमाणता ।


[^19]:  \[म्स्।\]  भागिनी ।



अथानुमानतः साध्यः परलोको भवत्यसौ ।  
नात्र हेतुः क्वचित्सृष्टः सम्बन्धग्रहणम् न हि ॥  


सिद्धेऽपि वा परे लोके कर्मणां नियमः कुतः ।  
तस्मादागम[^20] एवेष्टः स चेदस्त्वनुमा वृथा ॥  

[^20]:  \[म्स्।\]  ततस्मागम एवेष्टव्यः ।



परलोकोऽकृतोऽसिद्धस्तत्सम्बन्धश्च[^21] दृक्कृतः ।  
तस्मादागमतः[^22] सर्वं परलोकस्य वेदनम् ॥  

[^21]:  \[म्स्।\]  स्तत्सम्बन्धस्य ।


[^22]:  \[म्स्।\]  तस्मादावगतः ।



उपमानादि सर्वै च नानुमालक्षणान्वितम् ।  
ततः प्रमान्तरास्तित्वे कथं द्वे एव ते इति ॥  


प्रमाणान्तरमनुमानाच्छब्द इत्यन्यथा भण्यते--।[^23]  
कृतकत्वादिवत्स्वार्थमन्याऽपोहेन भाषते ।  
उत्क्रमे तत्र सम्बन्धः परलोके न सिध्यति ॥  

[^23]:  \[म्स्।\]  प्रमाणान्तरमानुमानाच्छाब्दमित्यन्यथा भण्यते--।



प्रामाण्यं च विवक्षायामिति पश्चाद्वदिष्यते ।  
लौकिको व्यवहारस्तु वाक्यार्थविषयः सदा ॥  


पदेन व्यवहारस्तु न लोकस्य कदाचन ।  
वाक्यवाक्यार्थयोः सर्गापूर्वत्वाद्योगविन्नहि[^24] ॥  

[^24]:  \[म्स्।\]  सर्वा ।



तस्मादपोहविषयः कथं नाम ध्वनिर्मतः ।  
अथापि पदतद्वाच्यसम्बन्धस्य प्रसिद्धता ॥  


ततोऽनुमानं सम्बन्धग्रहणे सति किं न तत् ।  
तदयुक्तं पदस्यापि न प्रमाणत्वमिष्यते ॥  


पदमभ्यधिकाभावात् स्मारकान्न विशिष्यते ।  
अन्वितार्थाभिधानं च सर्वदा कैश्चिदिष्यते ॥  


विपरीतार्थवाच्यत्वे पश्चात् सम्बन्धिता कुतः ।  
उपात्तस्य कुतस्त्यागस्त्यागश्चेत्तद्वृथा पदम् ॥  


अनन्वितार्थाभिधायां दशदाडिमवाक्यवत् ।  
न नाम व्यवहारः स्यादसम्बन्धाददृष्टितः ॥  


अथापि पश्चात्सम्बन्धोऽनन्वितार्थेऽपि विद्यते ।  
वाक्यार्थ एव तत्रापि वाक्यस्यास्तु प्रमाणता ॥  


सम्बन्धाग्रहणं तत्र पूर्वमेवोपपादितम् ।  
तस्मान्न वाक्यवाक्यार्थेऽनुमानं भवितुं क्षमम् ॥  


पदार्थः सर्व एवेत्थं[^25] पदार्थान्तरसङ्गतः ।  
देवकम्बल एवासौ वाक्यार्थः कथमन्यथा ॥  

[^25]:  \[म्स्।\]  वात्थ ।



अथ प्रकरणापेक्षाप्रतिपत्तिरिहान्यथा ।  
पदाप्रकरणं नास्ति समप्रकरणे कथम् ॥  


एवं शब्दान्तरासङ्गे दोषो वाच्यं प्रमाविदा ।  
समानशब्दान्तरतः कथं नियतवेदनम् ॥  


न च शब्दार्थसम्बन्धस्तदुत्पत्त्यादिलक्षणः ।  
वाच्यवाचकसम्बन्धस्तत्र केवलमिष्यते ॥  


न च तस्यानुमानेऽस्ति हेतुभावः प्रमागतः ।  
अनुमानं हि तादात्म्यतदुत्पत्तिसमन्वयात् ॥  


धर्मे धर्मविशिष्टे[^26] हि तत्प्रवृत्तिमदीक्ष्यते ।  
तस्मादननुमानत्वं शब्दे प्रत्यक्षवद्भवेत् ॥  

[^26]:  \[म्स्।\]  धर्मिविशिष्टे ।



त्रैरूप्यरहितत्वेन तादृग्विषयवर्जनात् ।  
तत्र शब्दे कुतो[^27] यत्नोऽनुमानत्वप्रसिद्धये ॥  

[^27]:  \[म्स्।\]  कृतो ।



विषयोऽन्यादृशस्तावद्दृश्यते शब्दलिङ्गयोः ।  
सामान्यविषयत्वं हि पदस्य स्थापयिष्यते ॥  


धर्मी[^28] धर्मविशिष्टश्च लिङ्गीत्येतच्च साधितम् ।  
अर्थे धर्मिणि शब्दे च तत्र सिद्धेन साध्यता[^29] ॥  

[^28]:  \[म्स्।\]  अत्र “धर्मो” इति च सन्दिग्धलेखो दृश्यते ।


[^29]:  \[म्स्।\]  साध्यते ।



नहि सिद्धस्य साध्यत्वं धर्मिणः क्वचिदिष्यते ।  
अथ साध्यत्वमर्थस्य न ध्वनेः पक्षधर्मता ॥  


अथ शब्दोऽर्थवत्त्वेन पक्षः कस्मान्न कल्प्यते ।  
प्रतिज्ञार्थैकदेशो हि हेतुस्तत्र प्रसज्यते ॥  


पक्षे धर्मिविशेषे हि सामान्यं हेतुरिष्यते ।  
शब्दत्वं गमकं नात्र गोशब्दत्वेन-लिङ्गता ॥  


नहि तेनास्ति सम्बन्धसिद्धिः सिद्धौ वृथानुमा ।  
अथकालान्तरत्वेन युक्तः सोऽर्थः प्रसाध्यते ॥  


कालान्तरस्थितिर्नैव **श्रीहर्षादेः** प्रसिध्यति ।  
अथ वाक्यार्थ-साध्यत्वं न वाक्यार्थेन योगवित् ॥  


पूर्वं तस्यानुमानत्वं कथमेवं प्रसिध्यति ।  
तत्र पूर्वार्थसिद्धिर्हि वाक्यादेवोपजायते ॥  


न वाक्यस्यानुमानत्वमेवं सिध्यति तत्त्वतः ।  
न पदव्यतिरेकेण वाक्यं[^30] नाम निरूप्यते ॥  

[^30]:  \[म्स्।\]  वाक्यन्नाम ।



पदार्थेष्वनुमाभावस्तत्र[^31] वाक्यार्थता कुतः ।  
तथाच पक्षधर्मत्वं शब्दस्येह निरूप्यते ॥  

[^31]:  \[म्स्।\]  भावो तत्र ।



न क्रियाकर्त्तृसम्बन्धादृते सम्बन्धनं क्वचित् ।  
राजा[^32] भर्त्ता मनुष्यस्य तेन राजा[^33] स उच्यते ॥  

[^32]:  \[म्स्।\]  राज्य ।


[^33]:  \[म्स्।\]  राहुः ।



वृक्षस्तिष्ठति शाखासु ता वा तत्रेति तस्य ताः ।  
देशेऽग्निमति धूमस्य कर्त्तृत्वं भवनं प्रति ॥  


कार्यकारणभावादौ क्रिया सर्वत्र विद्यते ।  
नचानवगताकारः सम्बन्धः कश्चिदिष्यते ॥  


नचास्त्यसति सम्बन्धे षष्ठीतत्पुरुषोऽपि वा ।  
तस्मान्न[^34] पक्षधर्मोऽयमिति शक्या निरूपणा ॥  

[^34]:  \[म्स्।\]  तस्मात्र ।



अन्वयोऽपि च[^35] शब्दस्य प्रमेयेण निरूप्यते ।  
व्यापारेण हि सर्वेषामन्वेतृत्वं[^36] प्रतीयते ॥  

[^35]:  \[म्स्।\]  अन्वयोऽनृच ।


[^36]:  \[म्स्।\]  मन्वेतृत्व ।



यत्र धूमोऽस्ति तत्राग्नेरस्तित्वेनान्वयः स्फुटः ।  
न त्वेवं यत्र शब्दोऽस्ति तत्रार्थोऽस्तीति निश्चयः ॥  


भवेन्नित्यविभुत्वाच्चेत्सर्वार्थेषु[^37] च तत् समम् ।  
तेन सर्वस्य दृष्टत्वाद्[^38] व्यतिरेकस्य वा गतेः ॥  

[^37]:  \[म्स्।\]  न्नित्यवितुत्वा" ।


[^38]:  \[म्स्।\]  दष्टत्वात् ।



सर्वशब्दैरशेषार्थप्रतिपत्तिः[^39] प्रसज्यते ।  
व्यतिरेकोऽपि शब्दस्य नैवार्थविषयः[^40] क्वचित् ॥  

[^39]:  \[म्स्।\]  प्रतीपत्तिः ।


[^40]:  \[म्स्।\]  नैव्यर्थ ।



नार्थाभावेऽस्ति शब्दानामभाव इति निश्चयात्  
प्रतीतेरिति चेदेषा प्रतिपत्तिर्न सर्वदा ॥ ॥  


अत्रोच्यते--न युक्तोऽयं पूर्वपक्षः परोदितः ।  
भावनार्था प्रतीतिर्हि सङ्केतादेव[^41] जायते ॥  

[^41]:  \[म्स्।\]  सङ्केतावन्देव ।



पदार्थावगतिः सर्वा न सङ्केतं विना क्वचित् ।  
व्यञ्जकश्चेत्[^42] स सङ्केतो न प्रतीपोऽन्यथेक्ष्यते ॥  

[^42]:  \[म्स्।\]  व्यञ्जकशवे ।



नहि प्रतीपसम्बन्धः सङ्केताद्व्यज्यते क्वचित्[^43] ।  
नहि[^44] प्रत्यक्षतः सिद्धमन्यथा क्रियतेऽन्यदा ॥  

[^43]:  \[म्स्।\]  क्वचि ।


[^44]:  \[म्स्।\]  न्न ।



प्रत्यक्षेण हि तत्रार्थप्रतीतिरिति युक्तिमत् ।  
सङ्केतस्यान्यथाभावे कथमन्यार्थसङ्गतिः ॥  


नानार्थता चेत् सर्वत्र प्रतीतिः[^45] सङ्कुला भवेत् ।  
न च तस्मात् स्वरूपस्य प्रतीतिर्वस्तुनः क्वचित् ॥  

[^45]:  \[म्स्।\]  प्रतीतिर्हि ।



इच्छयाह्यनयात्सर्वो[^46] यत्र तत्र प्रवर्त्तते ।  
सर्वस्य सर्वसम्बन्धे दोषः प्रागेव दर्शितः ॥  

[^46]:  \[म्स्।\]  इत्सयासनयात्सर्वो ।



सम्बन्धस्य च या व्यक्तिः सम्बन्धकथनं हि तत् ।  
नापौरुषेये कथनादर्थवत्ता विनिश्चिता ॥  


न च प्रमाणं पुरुष उपदेष्टा प्रतीयते ।  
अनादिरेष सम्बन्ध इति सात्वपरम्परा[^47] ॥  

[^47]:  \[म्स्।\]  सान्व ।



पदार्थस्याप्रसिद्धौ च वाक्यार्थे सत्यता कुतः ।  
तथापि स्यात्पदार्थानां विपर्यासो नरोद्भवः ॥  


वेदे तु पुरुषाभावाद्विपर्यासक्रिया कुतः ।  
नराणामाशयेदुष्टे विपर्यासो हि दृश्यते ॥  


वेदस्य[^48] न नरः कर्त्ता विपर्यासोऽस्त्वसौ[^49] कुतः ।  
अत्रापि परिहारोऽयमुच्यतेऽन्यैर्विलक्षणैः ॥  

[^48]:  \[म्स्।\]  वेदस्य हि न नरः ।


[^49]:  \[म्स्।\]  विपर्यसोस्त्वसौ ।



यथा नात्र विपर्यासः सम्भवी पुरुषाद्विना ।  
अथ स्वाभाविकस्तत्राऽविपर्यासो न कारणात् ।  
तथा स्वाभाविकस्तत्र विपर्यासोऽप्यकारणात् ॥  


विपर्यासस्तु वेदेऽपि पदार्थानां समीक्ष्यते ।  
आत्माकाशादिकस्तत्र पदार्थोऽसत्य[^50] एव हि ॥  

[^50]:  \[म्स्।\]  पदार्थो सत्य ।



अथापि कुरु किञ्चित्त्वमितिदृग्व्यवहारभाक् ।  
प्रमाणान्तरदृष्टोऽर्थस्तत्र तत्र प्रतीयते ॥  


ततो निश्चित्य तस्यार्थं प्रवर्त्तन्ते विचक्षणाः ।  
वेदे तु न प्रमार्थत्वं कथमत्र प्रवर्त्तताम् ।  
स एव तत्र मानं चेत् न तस्यास्ति प्रसिद्धता ॥  


अथापि वेदादर्थस्य प्रबोध उपजायते ।  
अवेदादपि किं[^51] नास्ति किं वा तत्र विशेषणम् ॥  

[^51]:  \[म्स्।\]  किन्न्नास्ति ।



प्रबोधो वा विकल्पेन नादृष्टार्थप्रकाशकः[^52] ।  
अदृष्टकल्पनामात्रात्तदस्तीत्यतिसाहसम् ॥  

[^52]:  \[म्स्।\]  तादृश्यार्थ ।



अथापि निश्चितः सोऽर्थ इति तत्र प्रमाणता ।  
निश्चयोऽपि न सर्वस्य तस्मादेवोपजायते ॥  


कस्यचिन्निश्चयादेव प्रामाण्ये सर्वमानता ।  
अपौरुषेयतो वाक्यान्निश्चयस्य प्रमाणता ॥  


पौरुषेयात्तु[^53] वचनादेवं वेदे नियम्यते ।  
अपौरुषेयादपि हि नैवमर्थः प्रतीयते ॥  

[^53]:  \[म्स्।\]  पौरुषेया तु ।



वेदादेव विकल्पार्थ-प्रतीतिरिति[^54] तत्त्वधीः ।  
पृथग्[^55] व्याख्यानतो वेदात् क्वचिन्नार्थः प्रतीयते ॥  

[^54]:  \[म्स्।\]  विकल्पार्थं° ।


[^55]:  \[म्स्।\]  किथग ।



एवं व्याख्यातमन्यस्मिन् मयाप्येवमिति स्थितिः ।  
अल्पाभ्यासात्तु सर्वत्र निश्चयस्य समागमः[^56] ॥  

[^56]:  \[म्स्।\]  समागमो ।



देवदत्तानयेत्यादिवाक्यार्थस्यास्ति दर्शनम् ।  
अथापि नास्ति वाक्यार्थे प्रत्यक्षप्रत्ययोदयः ॥  


तेन वाक्यैकगम्योऽसावेवं सति न योगवित् ।  
ततश्च वाक्यवाक्यार्थसम्बन्धग्रहणं[^57] कथम् ॥  

[^57]:  \[म्स्।\]  वाक्यावाक्यार्थ° ।



पदार्थसम्बन्धगतौ वाक्यार्थप्रतिपद् यदि ।  
सम्बन्धोऽस्यास्त्यसत्योऽपि[^58] नदीतीरफलादिकः ॥  

[^58]:  \[म्स्।\]  सम्बन्धोऽस्त्यसत्योऽपि । छन्दोभङ्गभयादत्र सम्बन्धोऽस्ति ह्यसत्योऽपि इति वा पाठः कल्पनीयः ।



स तत्र नरयोगाच्चेदत्र[^59] नास्तीति का प्रमा ।  
पुरुषाभावतस्तत्र सोऽपि नास्तीति का प्रमा ॥  

[^59]:  \[म्स्।\]  नरयागश्चत् अत्र ।



पुरुषाच्च विना तत्र सम्बन्ध इति साहसम् ।  
ततोऽर्थलाभो यदि किमनर्थस्यापि नेष्यते ॥  


यथा सम्बन्धिता नास्ति तथाऽसम्बन्धितापि न ।  
किं च सङ्केतकरणे कोऽर्थो वाच्यार्थसङ्गतेः[^60] ॥  

[^60]:  \[म्स्।\]  सङ्गतिः ।



तत्किं तस्य च सद्भावे वाच्यस्यार्थस्य सम्भवः ।  
अर्थशून्यो न शब्दस्य प्रयोगः स्यात्तथासति ॥  


न भवत्यर्थशून्यश्चेत् सर्वत्रार्थस्य सम्भवात् ।  
पदार्थः सर्वदाऽस्त्येव सामान्यं वाच्यमिष्यते ॥  


सामान्यं च पदस्यार्थस्तत्र न व्यभिचारिता ।  
नैतदस्ति यदा नैवं वाच्यवाचकतेष्यते ॥  


कथं कुतः क्व[^61] वेत्येवं सन्देहस्यानिवृत्तितः ।  
सामान्ये[^62] नैव सन्देह इति चेत् क्व भवेदसौ ॥  

[^61]:  \[म्स्।\]  कुवेत्येवं ।


[^62]:  \[म्स्।\]  न सामान्येनैव ।



विशेष इति चेत् कस्मात् तस्य तेन व्यपेक्षणात् ।  
अर्थादेव स सन्देहः पदात् स्वार्थे[^63] विनिश्चयः ॥  

[^63]:  \[म्स्।\]  स्वार्थो विनिश्चयः ।



नन्वर्थकृतसन्देहं स्याद् वाक्यमप्रवर्त्तकम् ।  
पदवत्सर्वसन्देहान्न स्याद्वाचकता क्वचित् ॥  


देवदत्तादिवाक्ये हि तत्पदार्थकदम्बकम् ।  
स्वकारणादिसापेक्षमिति सन्देहविद्भवेत् ॥  


अभिप्रेते न सन्देह[^64] इतिवाक्यात् प्रवर्त्तनम् ।  
अवाचकं पदं प्राप्तमभिप्रेताविनिश्चयात् ॥  

[^64]:  \[म्स्।\]  सन्देहे ।



सामान्यप्रतिपत्तिस्तु विप्लवो व्यक्त्त्यनन्वये ।  
न च व्यक्तिविनाभूतसामान्यप्रतिपत्कचित् ॥  


वर्णसंस्थानभासे च सामान्यस्य न भासनम् ।  
तदेव च न सामान्यं व्यावृत्तत्वेन तद्ग्रहात् ॥  


नह्यन्यवर्णसंस्थानग्रहणेऽन्यस्य वेदनम् ।  
तस्माद्विशेषसन्देह[^64] एव सामान्यमीक्ष्यते ॥  

[^64]:  \[म्स्।\]  सन्देहे ।



तस्य सन्देहकारित्वे वाच्याऽसन्दिग्धता कुतः ।  
अवाचकं ततो वाक्यं कुतस्तस्य प्रमाणता ॥  


आत्मादिकपदार्थश्च व्ययायैव[^65] च दृश्यते ।  
अपौरुषेयतआ पूर्वा[^66] यदि नामास्ति तत्त्वतः ॥  

[^65]:  \[म्स्।\]  व्यवायैव ।


[^66]:  \[म्स्।\]  पूर्वी ।



विपरीतार्थसम्बन्धो नेति केन प्रतीयते ।  
नरादसत्यतेत्येवं सत्यतापि नराद् भवेत् ॥  


स्वतन्त्र एव सम्बन्ध इति न क्वचिदीक्ष्यते ।  
अग्निर्हिमस्येति वाक्ये दृश्यमानः कथं न सः ॥  


दृश्यमानोऽपि नैवासौ सत्यतामधिगच्छति ।  
न भवत्येष शब्दार्थो भरतारणिशब्दवत् ॥  


पदार्थनिश्चये हि स्याद् वाक्यार्थस्य विनिश्चयः ।  
पदार्थसत्यतायां वा यः प्रतीतः स एव किम् ।  
वाक्यार्थः कल्पितो यस्मात् पुरुषैरेव दृश्यते ॥  


उन्मत्तवाक्यतो[^67] नास्ति सम्बन्धे सत्यता क्वचित् ।  
पण्डितैः कल्प्यते काचित् स्वानुरूपप्रभावतः ॥  

[^67]:  \[म्स्।\]  उन्मत्ते ।



उन्मत्तत्वेन सम्बन्धं न स पश्यति शब्दयोः ।  
वेदेऽपि नास्ति सम्बन्धवेदनाऽत्राप्यसत्यता[^68] ॥  

[^68]:  \[म्स्।\]  सम्बन्धो वेदाद त्राप्यसत्त्वता ।



उन्मत्तत्वाद् यदा नास्ति तत्र सम्बन्धदर्शनम् ।  
अपौरुषेये सुतरां न सम्बन्धस्य वेदनम् ॥  


स्वाभाविकश्चेत् सम्बन्धः किं[^69] न वेदे प्रकल्प्यते ।  
सम्बन्धस्तत्र नास्तीति वेदेऽपिस्यात्कथं नु सः ॥  

[^69]:  \[म्स्।\]  किन्ना ।



तस्मादुन्मत्तवचसि वेदे वाऽसौ न विद्यते ।  
नरैः केवलमासाद्य मापाद्य इति सिद्धं समंद्वयम्[^70] ॥  

[^70]:  \[म्स्।\]  समद्वयम् ।



तस्मान्न शब्दादर्थस्य प्रतीतिः प्रतिबन्धतः ।  
प्रतीपादिव नार्थस्य प्रत्यक्षेण प्रतीतता ॥  


अप्रत्यक्षप्रतीतिस्तु कथमस्तीति गम्यते ।  
किञ्च[^71] वस्तु न सङ्केतं विना कस्यचिदीक्ष्यते ॥  

[^71]:  \[म्स्।\]  किञ्चस्तु । कल्पिस्तु इति वा पाठः । कल्पितस्तु इत्यपि सम्भाव्यते ।



तत्रार्थयोगः प्राग् दृष्टः पदार्थान्तरसङ्गतः ।  
शब्दानां शब्दसम्बन्धादस्मिन्नपि तथैव सः ॥  


ततोऽनुमानमेवैतदबाह्येऽर्थे प्रवर्त्तते ।  
विवक्षा रूढ एवार्थे शब्दप्रामाण्यमप्यतः ॥  


वेदेऽपि तत्समानत्वादबाह्यार्थे प्रमाणता ।  
अनादिरेष सम्बन्ध इति सा त्वपरम्परा ॥  


ततः प्रतीत्यभावे च न सम्बन्धः प्रसिध्यति ।  
अर्थप्रतीतेः प्रामाण्यं न बाह्येऽर्थे प्रसिध्यति ॥  


घुणाक्षरत्ववद्वेदे तन्नार्थस्य प्रसिद्धता ।  
अथापि घुणवर्णानां नेयत्ता विद्यते क्वचित् ॥  


अतएव हि तत्रापि पौरुषेयत्वमिष्यताम् ।  
यथा न घुणवर्णत्वं तथा नापौरुषेयता ॥  


अपौरुषेयमप्येवं कथं नाम प्रपञ्चवत् ।  
ततः कृतक एवायमिति वेदः प्रतीयताम् ॥  


पुरुषातिशयासिद्धिर्न तत्रापि प्रमाणता ॥ छ ॥  


विषयोऽन्यादृशस्तत्र य उक्तो लिङ्गशब्दयोः ।  
तेनाप्रमाणता शब्दे सर्वथैव प्रसिध्यति ॥  


विकल्पविषयत्वं हि शब्दस्येति प्रसाधितम् ।  
धर्मी धर्मविशिष्टस्तु साध्य उक्तोऽनुमानतः ॥  


शब्दस्यापक्षधर्मत्वे न बाह्येऽर्थेस्ति हेतुता ।  
नहि धर्मिण्यसिद्धत्वे धूमादर्थः प्रसिध्यति ॥  


धर्मिसम्बन्धितायां हि प्रत्यक्षेऽपि प्रमाणता ।  
न चाधिष्ठानता[^72] नैव प्रत्यक्ष स्या प्रसाधनम्[^73] ॥  

[^72]:  \[म्स्।\]  निचा । “नैवाधिष्ठानता” इति सम्भाव्यते ।


[^73]:  \[म्स्।\]  प्रस्नाधनम् ।



प्रत्यक्षेऽप्यनुमानत्वं कया वा[^74] कलयेष्यते ।  
त्रैरूप्यरहितत्वे च न प्रत्यक्षस्य सिध्यति ॥  

[^74]:  \[म्स्।\]  विकलयिष्यते ।



स्वरूप एव प्रत्यक्षमनुमानत्ववर्जितम् ।  
अर्थवत्त्वेन शब्दस्य पक्षत्वपरिकल्पने ।  
प्रतिज्ञार्थैक[^75] देशत्वं न शब्दत्वे प्रसज्यते[^76] ॥  

[^75]:  \[म्स्।\]  प्रतिज्ञार्थेक° ।


[^76]:  \[म्स्।\]  प्रसिज्यते ।



तथाहि शब्दः शब्दत्वात् पूर्वशब्दवदेव हि ।  
समीपार्थेन सम्बद्धो[^77] धूमो धूमतया यथा ॥  

[^77]:  \[म्स्।\]  सम्बन्धो ।



गोशब्दत्वमसिद्धं चेत्[^78] लता-तालादि वाचिनाम् ।  
विशेषार्था प्रसिद्धिः स्यात् तस्माद् युक्ता विशेषता ॥  

[^78]:  \[म्स्।\]  गोशब्दमप्रसिद्धत्वं चेत् ।



सामान्येन हि वाक्यार्थसम्बन्धः[^79] सिद्ध एव नः ।  
विशेषेण तु नैवास्ति क्वचित् सम्बन्धसिद्धता ॥  

[^79]:  \[म्स्।\]  सम्बधुः ।



वाक्यस्यैवानुमानत्वमेवं नास्तीत्यसङ्गतम् ।  
सम्बन्धसाधकः[^80] शब्दो वाक्यमित्यभिधीयते ॥  

[^80]:  \[म्स्।\]  सम्बन्धः ।



समुदायस्य धर्मित्वमेकदेशस्य हेतुता[^81] ।  
सम्बन्धस्य च साध्यत्वं कस्मान्नास्त्यनुमानता ॥  

[^81]:  \[म्स्।\]  हेतुना ।



क्रियाकारकसम्बन्धादृते सम्बन्धनं कथम् ।  
राजा भर्त्ता मनुष्यस्य पदं वाक्यस्य पूरकम् ।  
वृक्षस्तिष्ठति शाखासु पदं वाक्ये न किं तथा ॥  


देशेऽग्निमति धूमस्य कर्त्तृत्वं भवतेर्यथा[^82] ।  
तथा वाक्येऽपि किं नास्ति पदस्येति निरूप्यते[^83] ॥  

[^82]:  \[म्स्।\]  भवते यथा । भवतं यथा ।


[^83]:  \[म्स्।\]  निरूप्यतं ।



नचानवगताकारः सम्बन्धो नापि[^84] लक्ष्यते ।  
तेनास्ति सति सम्बन्धे षष्ठीतत्पुरुषोऽपि वा ॥  

[^84]:  \[म्स्।\]  सम्बन्धोन्नापि ।



ततश्च पक्षधर्मोऽयं शब्दप्राप्तोऽन्यशब्दवत् ।  
अन्वयो न च शब्दस्येत्यादि सिद्धप्रसाधनम् ॥  


वाह्यार्थे नान्वयः क्वापि विनार्थं शब्द ईक्ष्यते[^85] ।  
भवेन्नित्यविभुत्वाच्चेत्[^86] सर्वार्थेऽप्यन्वयस्तथा ॥  

[^85]:  \[म्स्।\]  इक्ष्यते ।


[^86]:  \[म्स्।\]  भवोन्नित्य° ।



ततः सर्वार्थसिद्धत्वे सर्वशब्द-समागमे ।  
वाच्यवाचकसम्बन्ध उक्ते सा त्वपरम्परा[^87] ॥  

[^87]:  \[म्स्।\]  वात्वपरम्पग ।



व्यतिरेकोऽपि शब्दस्य नास्तीति प्रतिपादितम् ।  
अन्यथा संविदानोऽपि विवक्षत्यन्यथा यतः ।  
तस्मादेकान्ततो नास्ति पुंवाक्यात्[^88] तद्धियां गतिः[^89] ॥  

[^88]:  \[म्स्।\]  पुम्वाक्यात् ।


[^89]:  \[म्स्।\]  धियाङ्गतिः ।



भ्रान्तस्यान्यविवक्षायामन्यद्वाक्यं[^90] च दृश्यते ।  
यथाविवक्षमित्येतत् तस्मान्नैव प्रवर्त्तते ॥  

[^90]:  \[म्स्।\]  भ्रान्तस्यात्य° ।



अभ्रान्तत्वे परिज्ञाते अभ्यासादेर्विकल्पतः[^91] ।  
समानसमयत्वे च विवक्षार्थः प्रतीयते ॥  

[^91]:  \[म्स्।\]  अभ्यासादे विकल्पतः ।



लोकस्य व्यवहारोऽयमेवमेव व्यवस्थितः ।  
अन्यथा सर्वमेव स्यात् प्रमाणं नेति साधितम् ॥  


व्यवहारं विना नास्ति ब्रह्मलोकेऽपि जन्मभाक् ॥  


इत्यर्थसङ्गि[^92] व्यवहारसिद्धं, शाब्दं, निजार्थेऽनुमिति प्रमाणम् ।  
बाह्ये तु नैवास्य परं प्रमाणं यथाकथञ्चिज्जगतामिहास्था ॥  

[^92]:  \[म्स्।\]  इत्यथसि ।



प्रमाणान्तर्भावे शाब्दः प्रमाणान्तर्भावः प्रथमः परिच्छेदः ॥

 द्वितीयः परिच्छेदः

उपमापि प्रमा कैश्चिदिष्यते व्यक्तबुद्धिभिः[^93] ।  
सादृश्येन परिच्छेदः परोक्षेऽर्थे न तां विना ॥  

[^93]:  \[म्स्।\]  व्यक्ष ।



सादृश्यस्य च वस्तुत्वं न शक्यमपबाधितुम्[^94] ।  
भूयोऽवयवसामान्ये योगो जात्यन्तरस्य तत् ॥  

[^94]:  \[म्स्।\]  मवबाधितुम् ।



उपमापि हि सादृश्ये परोक्षे वित्तिरीक्ष्यते ।  
नानुमालक्षणं तत्र प्रथमं सदृशग्रहात् ॥  


तस्माद् यत् स्मर्यते तत् स्यात्[^95] सादृश्येन विशेषितम् ।  
प्रमेयमुपमानस्य सादृश्यं वा तदन्वितम् ॥  

[^95]:  \[म्स्।\]  तस्योत्सादृश्येन विशेषतम् ।



प्रत्यक्षेणावबुद्धेऽपि सादृश्येन गवि स्मृते ।  
विशिष्टस्यान्यतोऽसिद्धेरुपमानप्रमाणता ॥  


प्रत्यक्षेऽपि यथा देशे स्मर्यमाणे च पावके[^96] ।  
विशिष्ट-विषयत्वेन नानुमानाप्रमाणता ॥  

[^96]:  \[म्स्।\]  यावके ।



नवै तस्यानुमानत्वं पक्षधर्माद्यसम्भवात् ।  
प्राक् प्रमेयं च सादृश्यं न धर्मत्वेन मीयते ॥  


गवये गृह्यमाणं च न गवामनुमापकम्[^97] ।  
प्रतिज्ञार्थैकदेशत्वाद् गोगतस्य[^98] न लिङ्गता ॥  

[^97]:  \[म्स्।\]  मायकम् ।


[^98]:  \[म्स्।\]  योगतस्य ।



गवयस्याप्यसम्बन्धात् न गोर्लिङ्गत्वमृच्छति[^99] ।  
सादृश्यं नच[^100] सर्वेण पूर्वं दृष्टं तदन्वयि[^101] ॥  

[^99]:  \[म्स्।\]  गीलिङ्गत्वमर्च्छति । नैयायिकोपमानप्रसङ्गे “मिच्छति” इति पाठो दृश्यते ।


[^100]:  \[म्स्।\]  सादृश्यन्त ।


[^101]:  \[म्स्।\]  तदन्वपि ।



एकस्मिन्नपि दृष्टेऽर्थे द्वितीयं पश्यतो वने[^102] ।  
सादृश्येन सहैवास्मिंस्तदैवोत्पद्यते मतिः ॥  

[^102]:  \[म्स्।\]  वनो ।



मीमांसकोपमानम् ॥ छ ॥

नैयायिका स्त्वन्यथैव[^103] वर्णयन्त्यस्य लक्षणम् ।  
प्रसिद्धेन हि साधर्म्यादुपमा साध्यसाधनम् ॥  

[^103]:  \[म्स्।\]  थैवोपवर्णयन्ति अस्य लक्षणं ।



श्रुतातिदेशवाक्योऽयमीक्षते[^104] गवयं यदा ।  
प्रत्यक्षैव हि सा वित्तिस्तेनायं सदृशो न तु ॥  

[^104]:  \[म्स्।\]  मीक्ष्यते ।



समाख्याया हि सम्बन्धमपूर्वं प्रतिपद्यते ।  
अयं स गवयस्तेन तदानीं प्रतिपादितः ॥  


यथामुद्गस्तथा मुद्गपर्णी माषो यथा परा ।  
नामनामवतोर्योगे[^105] व्यवहारार्थमीक्ष्यते ॥  

[^105]:  \[म्स्।\]  योगे ।



उपमानस्य विषय एवमन्योऽपि गम्यताम् ।  
अतिदेशवाक्यतोनाम[^106] प्रागेवैषा गतिर्भवेत् ॥  

[^106]:  \[म्स्।\]  अत्र अक्षराधिक्यात् छन्दोदोषः ।



तथापि न विशेषेण पूर्वंयोगस्तथागतः ।  
उपयुक्तोऽयं[^107] मानो हि तुल्यार्थग्रहणे सति ॥  

[^107]:  \[म्स्।\]  उपयुक्तोऽय ।



विशिष्टविषयत्वेन सम्बन्धं प्रतिपद्यते ।  
सविकल्पकतो नेदं[^108] प्रत्यक्षमनुमा पुनः ॥  

[^108]:  \[म्स्।\]  नेदमुप्रत्यक्षामनुमा पुनः ।



त्रैरूप्यरहितत्वेन विशेषः[^109] स पुरोदितः ।  
पिण्डस्य हि विशेषेण सम्प्रत्येव प्रतीयते ॥  

[^109]:  \[म्स्।\]  विशेष ।



सम्बन्धः सञ्ज्ञयेत्येवं[^110] नान्वयव्यतिरेकिता ॥  

[^110]:  \[म्स्।\]  सञ्ज्ञायेत्येवं ।



नैयायिकोपमानम् ॥

अत्रोच्यते च सादृश्यं प्रत्यक्षेण प्रतीयते ।  
पुरोद्वयं पश्यतो हि प्रत्यक्षादेव निश्चयः[^111] ॥  

[^111]:  \[म्स्।\]  निश्चीयते ।



ततः परोक्षे[^112] स्मरणमात्रमेवोपजायते ।  
त[^113] एवावयवा यत्र दृष्टिस्मरणगोचराः[^114] ॥  

[^112]:  \[म्स्।\]  स्मरणं ।


[^113]:  \[म्स्।\]  तत ।


[^114]:  \[म्स्।\]  दृष्टिः स्मरणगोचरः ।



यदापि न द्वयं दृष्टं तस्यैव स्मरणात्तदा[^115] ।  
त एवावयवास्तत्र स्मर्यन्ते प्रत्यभिज्ञया ॥  

[^115]:  \[म्स्।\]  स्मरणा तदा ।



प्रत्यभिज्ञानमेतच्च व्यवहारेऽनुमैव न ।  
तद्रूपदर्शनादेव तत्त्वव्यवहृतिः परा ॥  


अनादिव्यवहारोऽयमिति न प्रथमा गतिः ।  
प्रत्यक्षं प्रत्यभिज्ञेयं तैरेवाभ्युपगम्यते ॥  


अनादिवासनासङ्गद्वयं तु व्यवहारिणः ।  
अपूर्वं[^116] तत्त्वतो नास्ति प्रमेयं व्यवहारतः ॥  

[^116]:  \[म्स्।\]  अपूर्वन्तत्वतो ।



प्रामाण्येऽस्याः प्रमाणं हि भवतः सप्रमादकम्[^117] ।  
अनेनासौ विसदृशः पूर्वस्मादमुकः[^118] परः ॥  

[^117]:  \[म्स्।\]  स प्रमादिकम् ।


[^118]:  \[म्स्।\]  अमुक ।



मध्यमः पृथुरत्यन्तदीर्घः कर्कश इत्यपि ॥  


अथ प्रत्यक्षमेवैषानुमानमियमेव[^119] वा ।  
सादृश्यस्य परिच्छेदे किं प्रमाणान्तरं मतम् ॥  

[^119]:  \[म्स्।\]  अनुमानमियमेवै वा ।



यथा सादृश्यवस्तुत्वं[^120] न शक्यमपबाधितुम् ।  
प्रत्यक्षत्वमपि प्राप्तं किं शक्यं बाधितुं त्वया ॥  

[^120]:  \[म्स्।\]  वस्तुत्वन्न ।



भूयोऽवयवसामान्ययोगो जात्यन्तरस्य यः ।  
गवये व्यक्तदृष्टोऽसौ पूर्वं गव्यपि वीक्षितः[^121] ॥  

[^121]:  \[म्स्।\]  वीक्षित ।



यदाऽवयव[^122] सादृश्यं तदाप्रत्यक्षनिश्चितम्[^123] ।  
तदेव[^124] गवयेनापि गोसादृश्यमनूनकम् ॥  

[^122]:  \[म्स्।\]  यया ।


[^123]:  \[म्स्।\]  निश्चित ।


[^124]:  \[म्स्।\]  न्तदेव ।



एकस्य सदृशत्वं हि न पृथक् सम्प्रतीयते ।  
अपरापेक्षया[^125] नैव सादृश्यस्य प्रसिद्धता ॥  

[^125]:  \[म्स्।\]  अपरापेक्षानैव ।



अनुमालक्षणास्तित्वं[^126] यथैवोपमितावह[^127] ।  
प्रमेयमपि नास्त्येव प्रत्यक्षं यन्न[^128] भासते ॥  

[^126]:  \[म्स्।\]  अनुमान ।


[^127]:  \[म्स्।\]  -वहम ।


[^128]:  \[म्स्।\]  सन्न ।



व्यवहारेतु तस्याः किं नानुमालक्षणान्वयः[^129] ।  
तस्माद् यत् स्मर्यते तत्स्यात् सादृश्येन विशेषितम् ॥  

[^129]:  \[म्स्।\]  किन्नानुमा ।



प्रमेयमुपमानस्य कथं स्मरणसम्भवि[^130] ।  
प्रत्यक्षेणावबुद्धेऽपि सादृश्ये गवि च स्मृते[^131] ।  
विशेषस्यान्यतः सिद्धेरुपमानाप्रमाणता ॥  

[^130]:  \[म्स्।\]  स्मरणं सम्भवि ।


[^131]:  \[म्स्।\]  स्मृतम् ।



प्रत्यक्षे तु पुनर्देशे स्मर्यमाणेऽपि[^132] पावके ।  
विशिष्टविषयत्वेन नानुमानाप्रमाणता ॥  

[^132]:  \[म्स्।\]  स्मर्यमाणोऽपि ।



तच्च तस्यानुमानत्वं पक्षधर्मादिसम्भवात् ॥  


प्राक्प्रतीते च सादृश्ये तदन्यत्र प्रतीतितः ।  
गवये तत् प्रतीतं हि गवि व्यवहृतं न किम् ॥  


गवा तु नानुमेत्येतत् कस्योपालम्भ उच्यते ।  
प्रतिज्ञार्थैकदेशत्वादात्मनो दूषणं परम् ॥  


परेणानभ्युपगमात् परस्य तु न दूषणम् ॥  


गवयस्याप्यसम्बन्धान्न[^133] गोलिङ्गत्वमिच्छति ।[^134]  
यदि किं तावता शक्यमुपमानं प्रमान्तरम् ॥  

[^133]:  \[म्स्।\]  गवयश्चा ।


[^134]: अयं श्लोकः मीमांसकोपमाने एवमेवास्ति ।



सादृश्यमपि सर्वेण पूर्वं दृष्टं तदन्वयि ।  
अवश्यं हि क्वचिद् दृष्टे सादृश्यप्रतिपत्तिमान् ॥  


एकस्मिन्नपि दृष्टेऽर्थे द्वितीयं पश्यतो वने ।  
सादृश्येन सहैवास्मिन् न तदोत्पद्यते मतिः[^135] ॥  

[^135]:  \[म्स्।\]  मातिः ।



अपूर्वदर्शनात् तत्र केवलं स्मरणोदयः ।  
पूर्वपराव्यक्तभावात् प्राग्दृष्टेर्व्यवहारधीः[^136] ॥  

[^136]:  \[म्स्।\]  प्राक् दृष्टेः व्यवहारधीः ।



सदृशोऽयमितिज्ञानं[^137] वासनाबलसम्भवि ।  
नहि काचिदसादृश्यप्रतिपत्तिरिहेक्ष्यते[^138] ॥  

[^137]:  \[म्स्।\]  मिति विज्ञानं ।


[^138]:  \[म्स्।\]  कश्चिदसादृश्यप्रतिपत्तिरिहोत्द्यते ।



कस्यचित् केनचित् क्वापि सोऽवश्यं सदृशग्रहः ।  
न प्रमाणान्तरं[^139] दृष्टमुपमानं विपश्चिताम् ॥  

[^139]:  \[म्स्।\]  प्रमाणान्तराद्दृष्टमुपमानं ।



सादृश्यं हि न वस्तुभ्यो व्यतिरेकेण विद्यते ।  
व्यवहारेऽनुमानं[^140] तु नोपमाऽत्र प्रमान्तरम् ॥ छ ॥  

[^140]:  \[म्स्।\]  मानन्तु ।



नैयायिकोपमानं तु नानुमानात् पृथक् प्रमा ।  
तथाहि तेन सम्बन्धः साध्यते नाम तद्वतोः ॥  


स चास्येदमिति ज्ञानान्नोपमानं[^141] विनास्ति किम् ।  
तथासन्निहितस्तत्र गवयस्तेन तत्र कः ॥  

[^141]:  \[म्स्।\]  ज्ञाया ।



सङ्केतस्यावतारोऽस्ति नामेदमिति सम्भवि[^142] ।  
अथास्त्ययमपि न्यायः सङ्केतस्येति वर्ण्यते ॥  

[^142]:  \[म्स्।\]  सम्भवी ।



तत्रातिदेशवाचैव सम्बन्धस्य विनिश्चयः ।  
सदृशस्तस्य बुद्धिस्थो[^143] यथैव प्रतिभासते ।  
गवये[^144] तत्र सङ्केतः सामान्येन गतो न किम् ॥  

[^143]:  \[म्स्।\]  बुद्धिस्था ।


[^144]:  \[म्स्।\]  गवयस्तत्र ।



अतद्रूपपरावृत्ते[^145] वस्तुमात्रे हि सर्वदा ।  
सङ्केतो गृह्यते पुम्भिर्न विशेषस्य सम्भवः ॥  

[^145]:  \[म्स्।\]  सतद्रूपपरावृत्ते ।



न विशेषः सदैवास्ति प्रत्यक्षप्रतिपत्तिभाक् ।  
तत्र सङ्केतकरणं व्यर्थमेवोपजायते ॥  


अयं स गवयार्थश्चेद्[^146] विशेषेणेति गम्यते ।  
यदि न व्यवहारोऽस्ति सङ्केतग्रहणागतः ।  
प्रत्यक्षदृष्टेः सङ्केतग्रहणेनापि किं तदा ॥  

[^146]:  \[म्स्।\]  गवयार्थश्चेत् ।



परं प्रति व्यवहृतौ सामान्यं स्यात्तथा सति ।  
सामान्येन च सम्बन्धग्रहणादतिदेशतः--।  
अयं स गवयः पश्चाद्विशेषमवगच्छति ॥  


अनुमानमिदं मुख्यं सामान्यव्याप्तिपूर्वकम् ।  
तत्र विशेषग्रहणं[^147] धूमादग्न्यनुमानवत् ॥  

[^147]:  \[म्स्।\]  विशेष षं तत्र ग्रहणं । अयं पाठोऽशुद्धः--विशेषे तत्रग्रहणमिति तु कथञ्चिद्भवितुमर्हति विशेषं तत्र गृह्णाति इति वा ।



महानसे हि सम्बन्धः सामान्येन प्रतीयते ।  
पक्षधर्मत्वतः पश्चाद्विशिष्टाग्निपरिग्रहः ॥  


सामान्येन हि सम्बन्धे विशेषेऽनुमितिः कथम् ।  
अन्येन योगग्रहणे कथमन्यः प्रतीयते ॥  


विचारितमिदं सर्वैर्वस्तुवृत्तं महारथैः ।  
अतद्रूपपरावृत्तं[^148] वस्तुसामान्यमुच्यते ॥  

[^148]:  \[म्स्।\]  परावृत्तम्वस्तु ।



अन्तर्भाव्य विशेषं हि सामान्यव्याप्तिराप्यते ।  
अवश्यं तत्र वस्त्वस्ति किञ्चिदेवाविशेषितम् ॥  


तस्मादनुमितिन्यायः समस्त उपमास्वपि ।  
अङ्गदी कुण्डली यस्तु[^149] स राजेति प्रतीयताम् ॥  

[^149]:  \[म्स्।\]  यो तु ।



विशेषेण हि सम्बन्धप्रतीतौ[^150] किं प्रमान्तरम् ।  
शृङ्गादिसामान्यगतेस्तेनायं सदृशः पुनः ॥  

[^150]:  \[म्स्।\]  सम्बन्धं प्रतीतौ ।



शृङ्गादयोऽपि तैक्ष्ण्यादिभावतः सदृशात्मकाः ।  
तैक्ष्ण्यमन्येन केनापि पर्यन्ते वासनैव हि ॥  


कारणं सदृशत्वेन व्यवहारस्य गम्यताम् ।  
तस्मादननुमानत्वं नोपमानस्य भाविकम् ॥  


इति सर्वमिदं सुस्थमकारणमतः परम् ॥  


इत्यनिन्द्यविधिना निरूपितं  
नोपमानमनुमानतः परम् ।  
एवमन्यदपि तेन गीयते  
प्रज्ञया नहि स दृश्यतेऽधिकः ॥  


उपमानान्तर्भावो द्वितीयः परिच्छेदः ॥ छ ॥

 तृतीयः परिच्छेदः

प्रमाणषट्क-विज्ञातो यत्रार्थोऽनन्यथाभवन् ।  
अदृष्टं कल्पयेदन्यं सार्थापत्तिरुदाहृता ॥  


ननु दृष्टः[^151] श्रुतो वार्थ इति भाष्यकृतो वचः ।  
तत्कथं दृष्टिमात्रेण सार्थापत्तिर्निरूपिता ॥  

[^151]:  \[म्स्।\]  दृष्टश्रुतो ।



दृष्टः पञ्चभिरित्यस्माद्भेदेनोक्ता श्रुतोद्भवा ।  
प्रमाणग्राहिणीत्वेन यस्मात्पूर्वविलक्षणा ॥  


तत्र प्रत्यक्षतो ज्ञात्रा देहदाहेन[^152] शक्तिता ।  
वह्नेरनुमिता[^153] सूर्ये भानात्तच्छक्तियोगिता[^154] ॥  

[^152]:  \[म्स्।\]  ज्ञाता देहाद्देहेन ।


[^153]:  \[म्स्।\]  रनुमितात् ।


[^154]:  \[म्स्।\]  पाना ।



पीनो दिवा न भुङ्क्तेचेत्येवमादि[^155] वचः श्रुतौ ।  
रात्रिभोजनविज्ञानं श्रुतार्थापत्तिरुच्यते ॥  

[^155]:  \[म्स्।\]  नभुङ्क्तेत्येवमादि ।



गवयोपमिताया गोस्तज्ज्ञानग्राह्यशक्तता[^156] ।  
अभिधानप्रसिद्ध्यर्थमर्थापत्त्यवबोधिता[^157] ॥  

[^156]:  \[म्स्।\]  गोस्तज्ज्ञानग्रह्य ।


[^157]:  \[म्स्।\]  मर्थाप त्रबोधिता ।



शब्दे वाचकसामर्थ्यात् तन्नित्यत्वस्य कल्पना ।  
प्रमाणाभावनिर्णीतचैत्राभावविशेषितात् ॥  


गेहाच्चैत्रबहिर्भावसिद्धिर्या[^158] त्विह वर्ण्यते ।  
तामभावोत्थितामन्यामर्थापत्तिमुदाहरेत्[^159] ।  
पक्षधर्माद्यनङ्गत्वाद्भिन्नैषाऽप्यनुमानतः ॥  

[^158]:  \[म्स्।\]  गेहाश्चै बवहिर्भाव ।


[^159]:  \[म्स्।\]  मदाहरेत् ।



बहिर्देशविशिष्टेऽर्थे देशे वा तद्विशेषिते ।  
प्रमेये यो गृहाभावः पक्षधर्मस्त्वसौ कथम् ॥  


तदभावविशिष्टं हि गृहं धर्मो न कस्यचित् ।  
गृहाभावविशिष्टस्तु तदासौ नैव गम्यते ॥  


पूर्वं न चाविशिष्टस्य धर्मिणः स्यात् प्रमेयता ।  
न चात्र बाह्यदेशो वा चैत्रो वा गम्यते पुरा ॥  


जीवतस्तु गृहाभावः पक्षधर्मोऽत्र कल्प्यते[^160] ।  
तत्संवित्तिर्बहिर्भावे[^161] नव्यबुद्धौप्रजायते[^162] ॥  

[^160]:  \[म्स्।\]  कल्पते ।


[^161]:  \[म्स्।\]  बहिर्भावं ।


[^162]:  \[म्स्।\]  बुद्धौपजायते ।



अग्निसत्तानपेक्षा हि धूमसत्ता[^163] प्रतीयते ।  
तद्ग्रहणस्य वेलायामग्न्यधीनत्वविन्न वा ॥  

[^163]:  \[म्स्।\]  चत्ता ।



गेहाभावस्तु यः शुद्धो विद्यमानत्ववर्जितः ।  
स मृतेष्वपि दृष्टत्वाद्बहिर्वृत्तेर्न[^164] साधकः ॥  

[^164]:  \[म्स्।\]  बहिवृत्तेन ।



विद्यमानत्वसंसृष्टगेहाभावधियानया ।  
गेहादुत्कालितश्चैत्रो[^165] विद्येत बहिरेव हि ॥  

[^165]:  \[म्स्।\]  गेहादुक्त्त्वात ।



गेहाभावत्वमात्रं[^166] तु यत् स्वतन्त्रं प्रतीयते ।  
न तावता बहिर्भावश्चैत्रस्यैवं प्रसिध्यति ॥  

[^166]:  \[म्स्।\]  मात्रन्तु ।



स्थिते सद्भावविज्ञाने गेहाभावधियाऽत्र तु ।  
गेहादुत्कालिता सत्ता बहिरेवावतिष्ठते ॥  


तेनात्र निरपेक्षस्य[^167] व्यभिचारो मृतादिना ।  
यस्य त्वव्यभिचारित्वं न ततोऽन्यत्प्रतीयते ॥  

[^167]:  \[म्स्।\]  नरपेक्षस्य ।



तस्मात् प्रत्यक्षतो गेहे चैत्राभावेऽप्यभावतः ।  
ज्ञाने यत् तत्त्वविज्ञानं[^168] तदेवेदं बहिःस्थितम् ॥  

[^168]:  \[म्स्।\]  विज्ञानन्तदेवेदं ।



पक्षधर्मात्मलाभाय बहिर्भावप्रवेशितः ।  
तद्विशिष्टोऽनुमेयः स्यात् पक्षधर्मत्ववादिभिः ॥  


पक्षधर्मादिविज्ञानं बहिः सम्बोधतो यदि ।  
तैश्च तद्बोधनेत्येवमन्योन्याश्रयता च[^169] तत् ॥  

[^169]:  \[म्स्।\]  य ।



अन्यथानुपपत्तौ तु प्रमेयानुप्रवेशिता ।  
ताद्रूप्येणैव विज्ञानान्न दोषः प्रतिभाति नः ॥  


अविनाभाविता चात्र तदैव परिकल्प्यते ।  
न प्रागवगतेत्येवं सत्यप्येषा न कारणम् ॥  


गृहाभाव-बहिर्भावौ न च दृष्टौ नियोगतः ।  
साहित्येन प्रमाणं हि तयोरन्यन्न[^170] विद्यते ॥  

[^170]:  \[म्स्।\]  रन्यं न ।



अन्यथानुपपत्त्यैव ह्यनेनान्यत् प्रतीयते ।  
अन्यत्प्रतीयते तच्चेत् साहित्यं न प्रतीयते ॥  


तेन सम्बन्धवेलायां सम्बन्ध्यन्यतरो ध्रुवम् ।  
अर्थापत्त्यावगन्तव्यः पश्चाद्वस्त्वनुमानता[^171] ॥  

[^171]:  \[म्स्।\]  पश्चाद्वस्त्वस्त्वनुमानता ।



अत्रोच्यते परोक्षार्थादन्यथानुपपत्तितः ।  
परोक्षकल्पना सैव ह्यर्थापत्तिः परोदिता ॥  


अन्यथानुपपन्नत्वं तत्रासिद्धस्य नेक्षते ।  
प्रमाणेन प्रसिद्धो यः स कथं नोपपत्तिमान् ॥  


प्रसिद्धोऽनुपपन्नश्चेत्येतदत्यन्तदुर्घटम् ।  
न दृष्टेऽनुपपन्नेहि[^172] प्रसिद्धिर्भुवनत्रये ॥  

[^172]:  \[म्स्।\]  ऽनुपपन्नं हिः ।



यदि न स्यात् परोऽप्यत्र स्यादेवानुपपन्नता ।  
नचेत् साऽप्यत्र नास्माकमत्यन्तानुपपत्तिधीः ॥  


ननु चानुपपन्नत्वमेतदन्यव्यपेक्षया ।  
प्रत्यक्षसिद्धं धूमादौ सम्बन्धग्रहणं विना ॥  


तथाचेदनुमानेन किं कर्त्तव्यं परेण वः ।  
अथ सम्बन्धबोधेन विना नानुपपत्तिधीः ॥  


अर्थापत्तावपि तथेत्यर्थापत्तिर्वृथा तथा ।  
कार्यहेतौ न दृष्टं चेत् सम्बन्धग्रहणं विना ॥  


अन्यथानुपपन्नत्वमर्थापत्तौ तु दृश्यते ॥  


नन्वर्थापत्तिरप्येषा कार्यादेवोपजायते ।  
शक्तयः सर्वभावानां कार्यार्थापत्तिसाधनाः ॥  

[^173]
शक्तौ हिच समानायां सम्बन्धग्रहणं विना ।  
ज्ञायतेऽनुपपन्नत्वं तत्र कः प्रतिषेधकः ॥  

[^173]:  \[म्स्।\]  नातन्यप्रतीयते ।



यो यथा गृह्यते भावः स तथैवोपपत्तिमान् ।  
अन्यथा दृश्यमानं हि शक्तः कः कर्त्तुमन्यथा ॥  


प्रतीतिरनुगन्तव्या पर्यन्ते सर्ववादिभिः ।  
प्रतीत्युत्क्रमणे वादी न वादी वादिसंसदि ॥  


अत्रोच्यते,--यथा दृष्टपदार्थावगमे सति ।  
शक्तेरकल्पनं प्राप्तं दृश्यन्तेच सशक्तिकाः ॥  


यावन्तो यादृशा ये च यदर्थप्रतिपादने ।  
वर्णाः प्रज्ञातसामर्थ्यास्ते तथैवावबोधकाः ॥  


अन्यथानुपपत्तिश्च भवत्यर्थमिति प्रति ।  
तदेवास्या निमित्तं स्यात् जायते यदनन्तरम् ॥  


इति यत् स्वयमेवोक्तं घटोऽयं स्फोटदूषणे ।  
तत्कथं स्मर्यते नैवाचिरकालव्यतीतिमत् ॥  


अथाप्यकल्पना स्फोटे शक्तिमात्रेण सिद्धितः ।  
शक्तिं विना तु तत्कार्यं कुत एव भविष्यति ॥  


कारणादेव तत्कार्यं वृथा शक्तेः प्रकल्पना ।  
शक्तिं विना कथं कार्यमशक्तेरपि भाविकम् ॥  


दृश्यतेऽन्यां विना शक्तिं सर्वां शक्तिं विना न किम् ॥  


अथैकप्रत्ययो दृष्टस्तदेतद्बालजल्पितम् ।  
न शक्तिप्रत्ययेऽप्येषा भासते तत् कुतः परा ॥  


न शक्तिरितिबोधस्य विविक्ताकारसङ्गतिः[^60] ।  
अथापि व्यक्तिरस्येति व्यतिरेकोपलम्भनम् ॥  

[^60]:  \[म्स्।\]  सङ्गतिः ।



कायः शिलापुत्रस्येति व्यतिरेकगतिर्न किम् ।  
न[^174] स्वरूपावभासित्वे व्यतिरेकगतिः क्वचित् ॥  

[^174]:  \[म्स्।\]  नच ।



अथापि मन्त्रतन्त्रादेरग्नेः किं प्रतिपद्यते ।  
यदि नास्ति परा शक्तिरग्निरूपे हि न क्षतिः ॥  


तस्मादपैति यद्यस्मिन् सति तद् व्यतिरेकि[^175] तत् ।  
अन्यथा तस्य हानिः स्यात् कार्यं वा यत्ततो[^176] न सत् ॥  

[^175]:  \[म्स्।\]  व्यतिरेक ।


[^176]:  \[म्स्।\]  मसत्ततो ।



अर्थापत्तिः प्रमाणं चेदन्योन्याश्रयता[^177] भवेत् ।  
कल्पनामात्रमेवैतत् प्रमाणं केन तन्मतम् ॥  

[^177]:  \[म्स्।\]  चे अन्योन्या ।



ननु शक्तिं विना कार्ये कारणानां ग्रहः कथम् ।  
अस्मात् कार्यं भवतु तद्व्यवहारोऽस्तु तावता ॥  


कार्यार्थित्वादुपादानं[^178] न शक्यार्थितया क्वचित् ।  
अनेन सर्वशक्तीनां प्रत्याख्यातिरनिन्दिता ॥  

[^178]:  \[म्स्।\]  कार्याच्छित्वादुपाशनं न शक्यर्थि ।



तद्रूपदर्शनात् शक्तिव्यवहारः प्रसाध्यताम् ।  
एवमन्योऽपि वृक्षादिर्व्यवहारस्य गोचरः ॥  


स्वभावहेतुरेवं च नानुमानत्ववर्जनम् ।  
कार्ये दर्शनतः शक्तिव्यवहारः[^179] कुकृतः पुरा ॥  

[^179]:  \[म्स्।\]  शक्त ।



इहापि कार्यं दृष्ट्वैव[^180] कार्य दृष्ट्यैव व्यवहारः प्रसाध्यताम् ।  
शब्दादर्थप्रसिद्धिश्च न सम्बन्धः[^181] पुरा कृतः ॥  

[^180]:  \[म्स्।\]  कार्यदृष्ट्वैव ।


[^181]:  \[म्स्।\]  न सम्बन्धः शक्तिक्षेपात् पुराकृतः ।



सङ्केताच्च प्रतीतिः सा कथं सम्बन्धसाधिका ।  
सङ्केतो व्यञ्जकः शक्तेरन्वितस्य ध्वनेः सदा ॥  


न सङ्केतसहस्रेऽपि प्रतिपत्तिरशक्तितः ।  
कार्यकारणभावोऽयमेवमेवं सदा स्थितः ॥  


तदा व्यञ्जनाभासत्वे[^182] सङ्केतस्योपमा[^183] कुतः ।  
न च वाक्यार्थसंवित्तिस्तस्य सम्बन्धिता कुतः ॥  

[^182]:  \[म्स्।\]  भासम ।


[^183]:  \[म्स्।\]  पता ।



विकल्पे ननु सम्बन्धः कार्यकारणभावभाक् ।  
तस्मान्न शब्दजा युक्ता सार्थापत्तिः सदर्थिका ॥  


नैवार्थापत्तिजाप्येषा नित्यसम्बन्धसाधिका ।  
साङ्केतितोऽपि सम्बन्धो नित्यकार्यस्य साधकः ॥  


अनित्यत्वाद्विघातश्चेदन्यथा[^184] दृश्यते न किम् ।  
सङ्केतस्य परित्यागे[^185] नैवार्थप्रत्ययः[^186] क्वचित् ॥  

[^184]:  \[म्स्।\]  चेत् अन्यथा ।


[^185]:  \[म्स्।\]  परित्यागो ।


[^186]:  \[म्स्।\]  नैवार्थः ।



अभावपूर्विकाप्येषा नार्थापत्तिः प्रमान्तरम् ।  
अभावोऽनुपलब्धित्वादनुमानात्परो[^187] न हि ॥  

[^187]:  \[म्स्।\]  लब्धत्वात् ।



न चार्थापत्तिरप्येषा बहिर्भावस्य साधिका ।  
अनुमानमियं यस्मादेतत्पश्चाद्वदिष्यते[^188] ॥  

[^188]:  \[म्स्।\]  देह । दिह इति भवितुमर्हति ।



पीनो दिवा न भुङ्क्ते वेत्येवमादि वचः श्रुतौ ।  
रात्रिभोजनविज्ञानं कार्यं हेतोर्भविष्यति ॥  


ननु वाक्यान्तर परि ज्ञाने कार्यहेतुरयं च कः ।  
किं वाक्यान्तरकार्यत्वं[^189] वाक्यस्य परमार्थतः ॥  

[^189]:  \[म्स्।\]  कार्यत्वम्वाक्यस्य ।



पीनो दिवा न भुङ्क्ते वेत्येतद्वाक्यं श्रुतेः पुरा[^190] ।  
रात्रिभोजनवाक्यस्य गतिरस्ति परिस्फुटा ॥  

[^190]:  \[म्स्।\]  परा ।



तत्त्वेवमुच्यते[^191] सद्भिर्भोवक्रोक्तेरियं[^192] गतिः ।  
वक्रोक्तिनिपुणो योऽन्यः स एवागच्छति ध्रुवम्  
अन्यस्य तमभिप्रायमात्मवत्[^193] परिगच्छतः ।  
वाक्यान्तरविवक्षायामेतद्वाक्यप्रवर्त्तनम् ॥  

[^191]:  \[म्स्।\]  तन्त्रे च ।


[^192]:  \[म्स्।\]  र्भावक्रोक्ते ।


[^193]:  \[म्स्।\]  आत्मयत् ।



यथा मम तदेवेत्येवमनुमानमतिः स्फुटा ।  
कथं हेतुसमुत्पन्नमन्यथा तत्र हीयते ॥  


या त्वभावोत्थिता कैश्चिदर्थापत्तिरुदाहृता ।  
पक्षधर्मादिसद्भावान्न[^194] भिन्ना साऽनुमानतः ॥  

[^194]:  \[म्स्।\]  भावात् न ।



बहिर्देशविशिष्टेऽर्थे देशे वा तद्विशेषिते ।  
प्रमेयो यो गृहाभावस्तत्र धर्मः[^195] स[^196] निश्चितः ॥  

[^195]:  \[म्स्।\]  धर्म ।


[^196]:  \[म्स्।\]  सन्निश्चितः ।



यदि स नस्यात् स बहिर्भावो गृहेऽभावः[^197] कथं भवेत् ।  
एवमव्यभिचारित्वं गृहसम्बन्धवेदनम् ॥  

[^197]:  \[म्स्।\]  गृहे भावः ।



तेन रूपत्रयप्राप्तेरनुमानं न संशयः ॥  


धर्म्यत्र देवदत्तादि कुतश्चित् कार्यतो गतिः ।  
बहिर्भावस्ततः कार्यात् प्रसिद्धो देशविभ्रमात् ॥  


देशसामान्यसम्बन्धादेव तत्राप्रसिद्धितः ।  
अनुमानप्रसिद्धोऽपि धर्मी भवति कुत्रचित् ॥  


अनुमानान्तरं तत्र यतो नैव विचार्यते ।  
तदभावविशिष्टं हि गृहं धर्म्यत[^198] एव हि ॥  

[^198]:  \[म्स्।\]  धर्मोऽत एव हि ।



गृहाभावविशिष्टो हि तदासौ वचसो गतः ।  
पूर्वं नैवागृहीतस्य धर्मिणोऽत्र[^199] प्रतीतता[^200] ॥  

[^199]:  \[म्स्।\]  धर्मणो ।


[^200]:  \[म्स्।\]  प्रतीयता ।



तथा हि बाह्यदेशो वा चैत्रो वावगम्यते पुरा ।  
जीवतो हि गृहाभावः पक्षधर्मोऽत्र कल्पितः ॥  


तत्संवित्तिर्बहिर्भावं वाचो[^201] बुद्ध्वा हि जायते ।  
अग्निमात्रां विना यद्वत् धूमवत्ता[^202] प्रतीयते ॥  

[^201]:  \[म्स्।\]  वा वाचो ।


[^202]:  \[म्स्।\]  प्रमवत्ता ।



न तद्ग्रहणवेलायामग्न्यधीनं[^203] हि किञ्चन ॥  

[^203]:  \[म्स्।\]  वेलायामत्याधीन ।



गेहाभावस्तु यः शुद्धो विद्यमानत्ववर्जितः ।  
स मृतेष्वपि दृष्टत्वाद् बहिर्वृत्तेर्न[^204] साधकः ॥  

[^204]:  \[म्स्।\]  दृष्टत्वात् बहिर्वृत्तेन साधकः ।



विद्यमानत्वसंसृष्टगेहाभावधियाऽत्र तु ।  
गेहादुत्कालितश्चैत्रो[^205] विद्यते बहिरेव हि ॥  

[^205]:  \[म्स्।\]  गेहादुत्कलिततश्चैत्रो ।



जीवतस्तु गृहाभावः प्रसिद्धो यदि नेष्यते ।  
अर्थापत्तिरपि प्राप्ता न प्रमाणं तथा सति ॥  


स्थिते सद्भावविज्ञाने गेहाभावधियात्र तु ।  
गेहादुत्कालिता सत्ता बहिरेवेत्यसद्वचः ॥  


स्थिते सद्भावविज्ञाने नार्थापत्तेः प्रमाणता ।  
जीवतो हि गृहाभावो यावत् सिध्येन्न[^206] तत्त्वतः ॥  

[^206]:  \[म्स्।\]  सिद्धेन ।



न तावता बहिर्भावः शक्यः कल्पयितुं परैः ।  
येनात्र निरपेक्षस्य व्यभिचारो मृतादिना ॥  


ननु यो व्यभिचारित्वं निरूप्येच्छति साधनम् ।  
तस्यायं व्यभिचारोऽस्तु नानुमानमनिच्छतः ॥  


यस्य त्वव्यभिचारित्वं साध्यादन्यन्न वाञ्छितम् ॥  


जीवतो हि गृहाभावो यस्य सिद्धो न वादिनः ।  
तस्य प्रत्य क्षतो गेहे चैत्रार्भावेऽप्यभावतः ॥  


ज्ञाने यत् सत्त्वविज्ञानं तदेव न बहिः स्थितम् ।  
सत्त्वविज्ञानमेवात्र स्वस्तिमात्रान्न[^207] सिध्यति ॥  

[^207]:  \[म्स्।\]  मात्रान ।



गेहाभावादसद्भावो[^208] नाभावाद्भावसाधनम् ।  
अभावं साधयन्नेव स भावं साधयेत् कथम् ॥  

[^208]:  \[म्स्।\]  भावामसद्भावो ।



प्रत्यक्षं साधयेद्भावं यथा भावं न साधयेत् ।  
प्रत्यक्षमनुमानं च न भावे साधनं यथा ॥  


विपर्ययस्य नैवात्र साधनत्वं विपर्यये ।  
अभावेऽननुमानेन तत्सत्तैव समाश्रिता[^209] ॥  

[^209]:  \[म्स्।\]  सिसाश्रिता ।



अभावो भाव एवेति बहिर्भावो भवेद् यदि ।  
अर्थापत्तेर्न सर्वत्रेत्येवमन्योन्यसंश्रयः[^210] ॥  

[^210]:  \[म्स्।\]  सर्वत्रेत्येन ।



यावन्नाभावसङ्कोचस्तावदेषा न वर्त्तते ।  
यावदेषानवर्त्तेताऽभावसङ्कोचिका कुतः ॥ ?  


एतयैव भवेत्सआ चेत् सन्देहोऽपि भवेत्क्वचित् ।  
तस्माज्जीवित्वसंसिद्धेरर्थापत्तिः[^211] प्रसिध्यति ।  
अर्थापत्तिप्रसिद्धौ[^212] वा जीविताऽन्योन्यसंश्रयः[^213] ॥  

[^211]:  \[म्स्।\]  ज्जीवत्व ।


[^212]:  \[म्स्।\]  प्रसिद्धे ।


[^213]:  \[म्स्।\]  जीवन्ते ।



पक्षधर्मात्मलाभाय बहिर्भावः प्रवेशितः ।  
तद्विशिष्टोऽनुमेयः स्यात् पक्षधर्मान्वयोदितः ॥  


पक्षधर्मादिविज्ञानं बहिःसम्बोधतो यदि ।  
तैश्च तद्बोधनेत्येवमन्योन्याश्रयता भवेत् ॥  


अन्यथानुपपत्तौ तु प्रमेयानुप्रवेशिता ।  
ताद्रूप्येणैव विज्ञानान्न दोषः प्रतिभाति नः ॥  


उक्तमत्र यथात्रापि सोऽन्योन्याश्रयसम्भवः ।  
प्रमेयानुप्रवेशस्तु[^214] न सिद्धः साधकः कथम् ॥  

[^214]:  \[म्स्।\]  प्रमेयार्थानु प्रवेशस्तु ।



ताद्रूप्येणैव विज्ञानं किं तद्वचनमात्रकात् ॥  


निर्विवेकस्याकल्पापि यदि नाम न[^215] भासते[^216] ।  
दोषः किं तावता नास्ति तथाचेन्नाजितं जडैः ॥  

[^215]:  \[म्स्।\]  ८ म ।


[^216]:  \[म्स्।\]  भाषते ।



समद्यमाननंयस्य[^217] दौर्गन्ध्यं प्रतिभासते ।  
यदि किं तावता तत्र दौर्गन्ध्यस्य न सम्भवः ॥  

[^217]:  \[म्स्।\]  मधमानं नमन्य



अविनाभाविता[^218] चात्र तदैव यदि कल्प्यते ।  
न प्रागवगतेत्येवं[^219] सत्यप्येषा न कारणम् ॥  

[^218]:  \[म्स्।\]  भाविना ।


[^219]:  \[म्स्।\]  प्रागेवतेत्येवं ।



अविनाभावितैवात्र प्रागेव परिनिश्चिता ।  
तदैवावगता[^220] नेयमिति केन न कारणम् ॥  

[^220]:  \[म्स्।\]  तदैवापगता ।



पूर्वदेशानवस्थानमन्यदेशस्थितिं[^221] विना ।  
न दृष्टमेकसामग्य्रा … … …॥  

[^221]:  \[म्स्।\]  स्थानं अन्यदेश ।



दृष्टौहि समाजकालस्थौ नामग्रामौ[^222] तुलात्तयोः ।?  
गृहाभावबहिर्भावौ न सापेक्षौ[^223] नियोगतः ॥  

[^222]:  \[म्स्।\]  नामी ग्रामौ ।


[^223]:  \[म्स्।\]  नापेक्षौ ।



अन्या स्थाने प्रतीतिस्तु नियमेनैव जायते ।  
प्रतीत्या सति[^224] साहित्ये प्रमाणं किं[^225] न विद्यते ॥  

[^224]:  \[म्स्।\]  सत ।


[^225]:  \[म्स्।\]  किन्न ।



अन्यथानुपपत्त्यैव नैकेनान्यः[^226] प्रतीयते ।  
प्रत्यक्षानुमयोरेव[^227] प्रामाण्यमिह विद्यते ॥  

[^226]:  \[म्स्।\]  नैकोनान्य ।


[^227]:  \[म्स्।\]  प्रत्यक्षानुमानयोरेव ।



तथा न कल्प्यतेतच्चेत् साहित्यं किं[^225] न सिध्यति ।  
न च सम्बन्धवेलायां सम्बन्ध्यन्यतरो[^228] ध्रुवम् ॥  

[^225]:  \[म्स्।\]  किन्न ।


[^228]:  \[म्स्।\]  सन्ध्यतरो ध्रुवम् ।



अर्थापत्त्यावगन्तव्यः पश्चादस्त्यनुमानता ॥  


योऽत्यन्तमन्त्रजडधीर्न विवेकभाजि,  
तत्त्वे प्रवर्त्तनमुपैति न मे कथञ्चित् ।  
अन्यस्य तस्य न जनआनुमतेर्विशेष-  
स्तस्य स्खलद्गतिः निवर्त्तनमेतदस्तु ॥  


प्रमाणान्तर्गतौ तृतीयोऽर्थापत्तिपरिच्छेदः ॥ छ ॥

 चतुर्तः परिच्छेदः

प्रमाणान्तरभावोऽपि भाष्यकृत्प्रतिपादितः ।  
अभावेऽपि[^229] प्रमाभावो नास्तीत्येतद्विनिश्चये ॥  

[^229]:  \[म्स्।\]  अभावोऽपि ।



अर्थस्यासन्निकृष्टस्य[^230] तथाचाह कुमारिलः ।  
भाष्यकारोक्तमेवार्थमुपपत्त्योपदर्शयन् ॥  

[^230]:  \[म्स्।\]  सन्निकृष्स्यट ।



प्रमाणपञ्चकं यत्र वस्तुरूपे न जायते ।  
वस्तुसत्तावबोधार्थं तत्राभावप्रमाणता[^231] ॥  

[^231]:  \[म्स्।\]  तत्र भाव प्रमाणात् ।



वस्तुसङ्करसिद्धिश्च तत्प्रामाण्यसमाश्रिता समाश्रया ।  
क्षीरे दध्यादि यन्नास्ति प्रागभावः स उच्यते ॥  


नास्तिता पयसो दध्नि प्रध्वंसाभावलक्षणम् ।  
गवि योऽश्वाद्यभावस्तु सोऽन्योन्याभाव उच्यते ॥  


शिरसोऽवयवा निम्ना वृद्धिकाठिन्यवर्जिताः ।  
शशशृङ्गादिरूपेण सोऽत्यन्ताभाव उच्यते ॥  


क्षीरे दधि भवेदेव दध्नि“क्षीरं” घटे पटः[^232] ।  
शशे शृङ्गं[^233] पृथिव्यादौ चैतन्यं मूर्त्तिरात्मनि ॥  

[^232]:  \[म्स्।\]  घटोपटः ।


[^233]:  \[म्स्।\]  शशशृङ्गं ।



अप्सु गन्धो रसश्चाग्नौ वायौ रूपं च तैः[^234] सह ।  
व्योम्नि संस्पर्शता वेति न चेदस्य प्रमाणता ॥  

[^234]:  \[म्स्।\]  वैः । वायौ रूपेण तौ सह इति श्लोकवार्त्तिकपाठः ।



न च स्याद्व्यवहारोऽयं कारणादिविभागतः ॥  


प्रागभावादिभेदेन नाभावो विभिद्यते यदि ।  
न वा वस्तुन एभिः स्युर्भेदास्तेनास्य वस्तुता[^235] ॥  

[^235]:  \[म्स्।\]  न चावस्तुन एतेस्युरिति श्लोकवार्त्तिकपाठः ।



कार्यादीनामभावः कार्यो भावः कारणादितः[^236] ।  
यद्वानुवृत्तिव्यावृत्तिबुद्धिग्राह्यो यदस्त्ययम्[^237] ॥  

[^236]:  \[म्स्।\]  कारणादिनः कारणादिना इति च श्लोकवार्त्तिके पाठः ।


[^237]:  \[म्स्।\]  यदस्त्वयम् ।



तस्माद् घटादिवद्वस्तु प्रमेयत्वाच्च गृह्यताम् ॥  


न चौपचारिकं[^238] वात्र भ्रान्तिर्वापि यदृच्छया ।  
भवत्यतो न सामान्यविशेषात्मकता वृथा ॥  

[^238]:  \[म्स्।\]  कारिकं ।



प्रत्यक्षादेरनुत्पत्तिः प्रमाणाभाव उच्यते ।  
आत्मनो परिणामो वा विज्ञानं स्वान्यवस्तुनि ।  
स्वरुपपररूपाभ्यां[^239] नित्यं सदसदात्मके ॥  

[^239]:  \[म्स्।\]  …स्वरूपाभ्यां ।



वस्तु विज्ञायते वस्तुनि ज्ञायते कैश्चिद् रूपं किञ्चित् कदाचन ॥  


यस्य यत्र यदोद्भूतिर्जिघृक्षा वापि जायते ।  
विद्यतेऽनुभवस्तस्य तेन च व्यपदिश्यते ॥  


तस्योपकारकत्वेन वर्त्तते[^240] यस्तदेतरः ।  
उभयोरपि संवित्त्वाद्[^241] उभयावगमोऽस्त्विति ॥  

[^240]:  \[म्स्।\]  वर्त्तन्तेद्वस्तदेतरः । वर्ततेंशस्तदेतरः इति श्लोकवार्त्तिके पाठः ।


[^241]:  \[म्स्।\]  संवित्तात् ।



प्रत्यक्षव्यवहारस्तु प्रत्यक्षाद्यवतारस्तु भावांशो गृह्यते यदा ।  
व्यापारस्तदनुत्पत्तिरभावांशे जिघृक्षिते[^242] ॥  

[^242]:  \[म्स्।\]  रभुत्पत्तेरभायांशो जिघृक्षते ।



न तावदिन्द्रियेणैषा नास्तीत्युत्पाद्यते मतिः ।  
भावांशेनैव संयोगो योग्यत्वादिन्द्रियस्य हि ॥  


ननु भावादभिन्नत्वात् संयोगो नाह्यस्ति तेन च ।  
न ह्यत्यन्तमभेदोऽस्ति[^243] रूपादिवदिहापि नः ॥  

[^243]:  \[म्स्।\]  नह्यन्तत भेदोऽस्ति ।



धर्माणां भेद इष्टो हि धर्म्यभेदेऽपि[^244] नः स्थिते[^245] ।  
उद्भवाभिभवात्मत्वाद् ग्रहणं वाऽवतिष्ठते ।  
तत्सम्बन्धे सदित्येवं सद्रूपत्वं प्रतीयते ॥  

[^244]:  \[म्स्।\]  धर्मभेदेऽपि ।


[^245]:  \[म्स्।\]  स्थितेः ।



नास्त्यत्रेदमितीत्थं[^246] तु तत् तत्संयोगहेतुकम् ।  
गृहीत्वा वस्तुसद्भावं स्मृत्वा च प्रतियोगिनम् ।  
मानसं नास्तिताज्ञानं जायतेऽक्षानपेक्षया[^247] ॥  

[^246]:  \[म्स्।\]  नास्त्यत्वेद ।


[^247]:  \[म्स्।\]  अक्षा ।



मानं कथमभावश्चेत् प्रमेयं चात्र कीदृशम् ।  
तत्र यो यदभावःस्यान्मानमप्येवमिष्यताम्[^248] ॥  

[^248]:  \[म्स्।\]  योयद्भावः ।



भावात्मके यथा माने नाभावस्य प्रमाणता ।  
भावात्मकस्य मानत्वं नच राजाज्ञया स्थितम् ॥  


परिच्छेदफलत्वेन[^249] प्रामाण्यं स्याद् द्वयोरपि ॥  

[^249]:  \[म्स्।\]  पलत्वेन बलत्वेना ।



यदि चास्य प्रमाणत्वमभावत्वेन नेष्यते ।  
वस्तुनः कारणत्वं हि दृष्टमित्यभिमानतः[^250] ।  
नैव लिङ्गप्रमेयत्वे भवेतां[^251] तद्वदेव हि ॥  

[^250]:  \[म्स्।\]  दृष्टि ।


[^251]:  \[म्स्।\]  भवेतान्तद्व ।



तथा सति समस्तोऽपि व्यवहारो न सिध्यति ।  
प्रमाणानामनुत्पत्तेर्न चाभावस्य धर्मता[^252] ॥  

[^252]:  \[म्स्।\]  धर्मत्व ।



यत्राभावोऽस्ति तेनास्याः[^253] सम्बन्धो नैव सिध्यति ।  
नचा सन्निहितस्तत्र[^254] तस्य धर्मो भवेदयम् ॥  

[^253]:  \[म्स्।\]  यत्र भावोऽस्ति तेनास्य ।


[^254]:  \[म्स्।\]  च सन्निहित ।



न च तस्य प्रमेयत्वं धर्मधर्मित्ववर्जनात् ।  
अभावे[^255] नतु सम्बन्धो भवेत्तद्विषयत्वतः ॥  

[^255]:  \[म्स्।\]  अभावेन तु ।



यज्ज्ञानाविषयत्वं च ज्ञाने मेयं न[^256] विद्यते ।  
संयोगसमवायादिसम्बन्धो[^257] नैव विद्यते ॥  

[^256]:  \[म्स्।\]  ज्ञान मेयेन ।


[^257]:  \[म्स्।\]  समता यादि° सम्बधौ धे ?



नागृहीते च धर्मत्वं गृहीते सिद्धसाधनम् ।  
अभावशब्दवाच्यत्वात् प्रत्यक्षादेव भिद्यते ॥  


न प्रमाणमभावो हि प्रमेयाणामभावतः ।  
भावोऽपि हि प्रमाणेन स्वानुरूपेण मीयते ॥  


अभावस्य प्रमाणत्वं न प्रमेयाद्यभावतः[^258] ।  
अभावोऽपि प्रमाणेन स्वानुरूपेण मीयते ॥  

[^258]:  \[म्स्।\]  नाभावस्य प्रमाणत्वं तत्प्रमेयाद्यभावतः--इत्यपि पाठः सम्भवति ।



प्रमेयत्वाद्ध्यभावस्तु[^259] तस्माद् भावात्मकात् पृथक्[^260] ॥ इति ॥ छ ॥  

[^259]:  \[म्स्।\]  भावस्तस्माद्भा° ।


[^260]:  \[म्स्।\]  पृथगिति ।



अत्रोच्यते यथाऽभावो[^261] न प्रमाणान्तरं मतम् ।  
न हि स्वरूपं तस्यास्ति परतोऽनुपलब्धितः ॥  

[^261]:  \[म्स्।\]  यथा भावो ।



एकोपलम्भानुभवादिदं[^262] नोपलभे इति ।  
बुद्धेरुपलभे वेति कल्पिकायाः समुद्भवः ॥  

[^262]:  \[म्स्।\]  एकोपलम्भानुभावा ।



उपलम्भनिषेधश्चेदेवमुपरिनिश्चितः[^263] ।  
तस्मादनुपलम्भात्तु प्रमेयोऽभावनिश्चयः[^264] ॥  

[^263]:  \[म्स्।\]  सुपरि ।


[^264]:  \[म्स्।\]  प्रमेयो भावनिश्चयः ।



अत्रोच्यते, विविक्तस्य वेदनाद्धि स निश्चयः ।  
तदन्यथावेति मतं यतः पक्षान्तरं न हि ॥  


विविक्तस्योपलम्भाच्चेज्[^265]ज्ञानभावस्य[^266] निश्चयः ।  
विविक्तस्योपलम्भश्चेत् परतः सिद्धसाधनम् ॥  

[^265]:  \[म्स्।\]  विविक्तास्यो° ।


[^266]:  \[म्स्।\]  च्चेत ज्ञानभावस्य ।



स्वविविक्तोपलम्भात्तु नाभावस्य विनिश्चयः ।  
नोपलम्भस्य सन्देहे तदभावविनिश्चयः ॥  


उपलम्भस्य भावश्चेत् सतस्तस्य निषिद्धता[^267] ।  
न ह्यन्यान्योपलभ्येषु[^268] नास्तितानुपलम्भतः[^269] ॥  

[^267]:  \[म्स्।\]  निषिद्विहि ।


[^268]:  \[म्स्।\]  नह्यन्यान्युपलभ्येषु ।


[^269]:  \[म्स्।\]  नास्ति नानुपलम्भतः ।



न च सोऽनुपलम्भोऽपि प्रतिषेधान्यवस्तुनः ।  
अभावे तु प्रमाणस्य प्रमेयं नेति तत्कुतः ॥  


प्रमाणाभावोऽन्यथा नो चेदर्थापत्तिरियं सदा ।  
न चार्थापत्तिरत्रास्ति नादृष्टं सर्वदैव न ॥  


प्रमाभावे तु साध्ये स्यादभावः कोऽपरः प्रमा ॥  


गृहीत्वा मानसं[^270] भावं स्मृत्वा च प्रतियोगिनम् ।  
मानसं नास्तिताज्ञानं भवेत्पूर्वग्रहे सति ॥  

[^270]:  \[म्स्।\]  मानसम्भावं ।



न चाभावः पुरा दृष्टो भावादेव हि मीयते ।  
घटमानं पुरा दृष्टमिति चेत् तेन नास्ति तत् ॥  


प्रामाण्याभावसिद्धिश्चेत्[^271] प्रमेयाभावतः,[^272] कथम् ? ।  
प्रमाणाभावतश्चेत्त दर्थापत्तिर्भवेदियम् ॥  

[^271]:  \[म्स्।\]  प्रामाण्यभावः ।


[^272]:  \[म्स्।\]  प्रमेयाभावनितः ।



नियमश्च न तत्रास्ति पूर्वमेवोपपादितम् ।  
एतदेव द्वयाभाव इति तत् साध्य साधनम् ॥  


अन्योन्यतश्चेन्न भेदस्तथा सति भवेद् द्वयोः ।  
सहोपलम्भनियमादभेद उपपादितः ॥  


सहोपलम्भनियमादभेदोमानमेययोः ॥  


सहोपलम्भनियमादेतयोस्तदभावयोः \[\]  ।  
अन्योपलम्भतो[^273] वापि किमभावः प्रसिध्यति ॥  

[^273]:  \[म्स्।\]  अन्योपलम्भावपि किमभावः प्रसिध्यति ।



तद्विविक्तोपलम्भाच्चेदर्थेनापि[^274] विविक्तता ।  
प्रमाणभावसंसिद्धिः किमिदानीमनर्थिका ॥  

[^274]:  \[म्स्।\]  चेत् अर्थेनापि ।



अथ प्रमेयाभावेऽपि केवलग्रहणं भवेत् ।  
प्रमाणान्तरभावे तु न केवलविदन्वयः ॥  


एवं प्रमाणाभावेऽपि मेयाभावो न सिद्धति ।  
उपलब्धिलक्षणात्तत्[^275] समानमुभयोरपि ॥  

[^275]:  \[म्स्।\]  लक्षणादेतत् ।



तस्माद्विविक्ततामात्रमभावव्यपदेशभाक् ।  
विधिकेन तु निर्द्देशः शीलापुत्रशरीरवत् ॥  


तस्मादनादिसंसारव्यवहारप्रतीतितः ।  
तद्विकल्पोदयादेव भावव्यवहृतिः परा ॥  


नार्थाभावः प्रमाभावादपरः कश्चिदीक्ष्यते ।  
तदन्यभाव एवात्र प्रमाभावः प्रमान्वितः ॥  


अभावबुद्धिग्राह्यो यः सोऽभाव इति नैव सत् ।  
अभावबुद्धिः किं काचिद्[^276] रूपादि व्यतिरेकवित् ॥  

[^276]:  \[म्स्।\]  काचित् रूपादि ।



यस्याभावोऽपरोऽसिद्धस्तस्य तद्वन्न सिध्यति ।  
प्रमेयप्रतिभासेन स्फुटं बुद्धिः प्रसाध्यते ॥  


अन्यथा सर्व एव स्यादनायासेन[^277] वेदकः ।  
तथासति पदार्थानां निर्णयः सुखसाधनः ॥  

[^277]:  \[म्स्।\]  स्यात् अनायासेन ।



कुटकटेत्युच्यते सोऽयं कुटबुद्धौ चकास्ति नः ।  
एवं घटादिभेदोऽपि परस्परविवेकतः ॥  


न चकास्त्येव तद्भेदात् समानमुभयोरपि ।  
अभावव्यवहारोऽयमिति चेदस्ति सङ्गतः[^278] ॥  

[^278]:  \[म्स्।\]  दङ्गतः ।



व्यवहारमात्रमेतत्[^279] तदन्यस्योपलम्भने ।  
अभावेन विनान्यत्वमथ चेन्न प्रसिध्यति ॥  

[^279]:  \[म्स्।\]  व्यवहारमात्रमेवैतत् ।



स्वकारणादसिद्धं चेत् तदभावात् कथं तथा ।  
स्वकारणादेवसिद्धमभावात्तत्प्रतीयते ॥  


स्वभावग्राहिणो[^280] व्यक्तादसिद्धार्थात्कुतोऽन्यजः ।  
अथ स्वरूपं भावान्न भिन्नं तन्नाप्यभेदवत् ॥  

[^280]:  \[म्स्।\]  ग्राहिण्यो° ।



भेदाभेदावधियोगाद्[^281] भेदाभेदवदिष्यते ।  
भिन्ना इति परोपाधिरभिन्ना इति वा पुनः ॥  

[^281]:  \[म्स्।\]  भेदाभेदादोयधियोगात् ।



भावात्मा वा प्रपञ्चोऽयं संसृष्टेष्वेव लक्ष्यते ।  
अभावस्य स्वरूपेण यदि तावद्ग्रहः स्वतः ॥  


स्वरूपेण प्रतीतस्य भेदकत्वं कथं मतम् ? ।  
भेदकत्वात् प्रतीतिश्चेत् पृथग्भावोऽप्यथो भवेत् ॥  


स्वरूपेण प्रतीतस्य भेदकत्वं किमुच्यते[^282] ।  
तदपेक्षो ऽस्य भेदकश्चेत् परभावो न किं तथा ॥  

[^282]:  \[म्स्।\]  मिमुच्यते ।



स्वरूपसमतायां चेदभावो[^283] न च भेदकः ।  
न हि तस्यापि रूपेण प्रतीतेर्भेदकस्थितिः ॥  

[^283]:  \[म्स्।\]  चेत् अभावो ।



स्वरूपेण प्रतीतोऽपि भेदको नीलपीतवत् ।  
न नीलपीतरूपेण स्वरूपादतिरिच्यते ॥  


भेदकं च स्वरूपेण नेदं कर्त्तृत्वसङ्गमात् ।  
अथ स्वरूपं तत्तस्य[^284] कारणादेव जायते ॥  

[^284]:  \[म्स्।\]  त्ततस्य ।



सर्वत्र कारणादेव भेदाभावः परो वृथा ।  
कारणादेव भवतीत्येतदप्यतिदुर्घटम् ॥  


स्वकारणात् स्वयं जातः कथमन्यस्य भेदकः ।  
दृश्यते भेदकत्वं चेत् ? दृश्यते दृश्यते यदि ॥ ?  


पदार्थाद दर्शनादन्योऽन्योऽत्रार्थ[^285] उपपद्यते ।  
स प्रसज्यनिषेधो वा पर्युदासोऽथवा[^286] भवेत् ॥  

[^285]:  \[म्स्।\]  दन्योन्याऽत्रार्थ ।


[^286]:  \[म्स्।\]  पुर्युदासो° ।



प्रसज्यप्रतिषेधे हि स एवार्थो न विद्यते ।  
पर्युदासे हि सदृशस्तदन्योऽर्थः[^287] प्रतीयताम् ॥  

[^287]:  \[म्स्।\]  सदृशः तदन्योऽर्थः ।



ततोऽस्त्यभावो न परः प्रमाणप्रतिपत्तिभाक् ।  
अथाभावप्रतीतेर्यो विषयः स तथोच्यते ॥  


सैवाभावप्रतीतिर्हि प्रसज्यादिविधा भवेत् ।  
प्रमाणपञ्चकाभावः पर्युदासो न युच्यते ॥  


न जायत इति प्रोक्तं नेदृशी पर्युदासता ।  
पर्युदासेऽपि प्राप्तं यत् तदेवानुपलम्भनम् ॥  


प्रमाणपञ्चकाभावात् पररूपेण नेयता ते ? ।  
तद्वस्तु तत एवास्याःसङ्करः[^288] पर्युदासतः ॥  

[^288]:  \[म्स्।\]  °सङ्करः ।



परभावो भवेदत्र यदि तद्रूपता भवेत् ।  
अभावादेव तत्प्राप्ता वस्त्वसङ्करसंस्थितिः[^289] ॥  

[^289]:  \[म्स्।\]  सङ्कर ।



प्रसज्यप्रतिषेधेऽपि[^290] वस्त्वसङ्करता न किम् ।  
स एवाभाव इति चेत् पर्युदासः परो यतः परोऽन्यतः ?  
पर्युदासोऽपि नैवायं[^291] पराभावं विना[^292] कृतः ।  
तस्यापि पर्युदासत्वे पराभावनिराकृतिः ॥  

[^290]:  \[म्स्।\]  °प्रतिषेधोऽपि ।


[^291]:  \[म्स्।\]  नै वायं ।


[^292]:  \[म्स्।\]  विवा ।



तत्रापीत्यनवस्थेयं कथं[^293] नाम निवार्यताम् ।  
प्रमाणस्यासमाप्तौ च प्रमेयस्यासमाप्तितः ॥  

[^293]:  \[म्स्।\]  कथन्नाम ।



क्षीरे दध्यादि नास्तीति दध्यसंसृज्य[^294] पाच्यते ।  
असंसृष्टं[^295] हि तद्रूपं प्रत्यक्षादेव सिद्धिभाक् ॥  

[^294]:  \[म्स्।\]  दध्यसंसृष्टज्य ।


[^295]:  \[म्स्।\]  असृष्टं ।



यदि नाध्यक्षतः[^296] सिद्धिरभावादपि नो भवेत् ॥  

[^296]:  \[म्स्।\]  नाव्यक्षतः ।



यथा स्वरूपं तत्तस्य तदभावनिराकृतम् ।  
तथा स्वरूपं तत्तस्य भावान्तरविनाकृतम् ॥  


अभावग्रहणे तस्य निषेधो न प्रतीतिभाक् ।  
भावान्तरस्याग्रहणे विविक्तत्वं प्रसिध्यति ॥  


अयमेवेति यो ह्येष भावे भवति भवेन निश्चयः ।  
नैष वस्त्वन्तराभावः संसिध्यत्यनुमामृते[^297] ॥  

[^297]:  \[म्स्।\]  संवृसम्बत्यनुमादृते ।



वस्त्वन्तरत्वसिद्धौ हि तदभावावगतिर्भवेत् ।  
अवधारणसिद्धौ च वस्त्वन्तरतया गतिः ॥  


एवमन्यतरासिद्धौ[^298] नैकस्यापि प्रसिद्धता ।  
साधारणतयार्थःस्याद्[^299] यदि नाध्यक्षगोचरः[^300] ॥  

[^298]:  \[म्स्।\]  वृद्धौ ।


[^299]:  \[म्स्।\]  साधारणतार्थस्य यदिनाव्यक्ष ।


[^300]:  \[म्स्।\]  नाव्यक्ष° ।



अध्यक्षादन्वयगतौ[^301] नाभावोऽपि प्रतीतिभाक् ।  
नहि तत्रैव तस्यैवाऽभावः[^302] सिध्यति तत्त्वभाक् ॥  

[^301]:  \[म्स्।\]  अव्यक्षा° ।


[^302]:  \[म्स्।\]  तस्यैवा अभावः ।



अवधारणमध्यक्षादित्यद्वयनिराक्रिया[^303] ॥  

[^303]:  \[म्स्।\]  मव्यक्षा ।



गृहीत्वा वस्तुसद्भावं स्मृत्वा च प्रतियोगिनम् ।  
मानसं नास्तिताज्ञानं जायतेऽक्षानपेक्षया[^304] ॥  

[^304]:  \[म्स्।\]  ऽज्ञानपेक्षया ।



गृहीत्वा वस्तुसद्भावं यदि व्यावृत्तिसङ्गतम् ।  
तदा तत्साध्वन्यथा नो व्यावृत्तिग्रहणं विना ।  
वस्त्वसङ्करसिद्धिर्या तत्प्रामाण्यसमाश्रिता[^305] ॥  

[^305]:  \[म्स्।\]  समाशृता ।



प्रतियोगिस्मृतिः सर्वा प्रतियोगिग्रहात्[^306] सदा ।  
प्रतियोगिग्रहोऽप्येष नाभावग्रहणाद्विना ॥  

[^306]:  \[म्स्।\]  ग्रहण सदा ।



ततश्च चक्रकप्राप्ते[^307] नैकमप्यत्र सिध्यति ॥  

[^307]:  \[म्स्।\]  ततश्चक्रक ।



अथाव्याकृतएवार्थो व्यावृत्तत्वेन मीयते ।  
तर्हि तथाचायमिति दत्त एव जलाञ्जलिः ॥  


अथापि स्यान्निषेधो यः प्रसज्यप्रतिषेधतः ।  
स एवाभाव इष्टोऽत्र स चाभावः प्रमा ततः ॥  


प्रसज्यप्रतिषेधोऽयं,[^308] निवृत्तिः कस्य भण्यते ? ।  
निवृत्तिस्तस्य, तस्मिंश्चाप्रतीते गम्यते कथम् ? ॥  

[^308]:  \[म्स्।\]  प्रसज्य प्रतिषेधोऽयं ।



प्रतीतेस्तन्निवृत्तिश्चेद्[^309] अनिवृत्तिश्चेत् अनिवृत्तिश्च कीदृशी ।  
अथापि या स्वतो दृष्टा तदन्यत्र[^310] निषिध्यते ॥  

[^309]:  \[म्स्।\]  श्चेत् ।


[^310]:  \[म्स्।\]  २स्तदन्यत्र ।



तद्द्वयोरपि[^311] दृश्यत्वे निषेधार्थः क उच्यते ।  
व्यावृत्तेऽव्याकृतो दृष्टो निषेधः कीदृशोऽपरः ।  
अव्यावृत्ते[^312] तु न दृष्टो[^313] निषेधः कस्य कुत्र वा ॥  

[^311]:  \[म्स्।\]  तद्वयोरपि हि दृश्यत्वे ।


[^312]:  \[म्स्।\]  अव्यावृत्तेषु ।


[^313]:  \[म्स्।\]  नर्दृष्टो ।



निषेधस्य विधानं चेत् स भेदात्सर्वनष्टता ।  
निषेधस्य विधानं चेददृष्टस्योपपत्तिमत् ॥  


अन्तरालनियोगश्चेदन्तरालं[^314][^315] कथं भवेत् ।  
आकाशमन्तरालं तदतो भेदो न सिध्यति ॥  

[^314]:  \[म्स्।\]  अन्तरात्मनयोगश्चेत् ।


[^315]:  \[म्स्।\]  अनरालं ।



प्रागभावादिभेदेन सम्भवी कथमुच्यते ।  
न शुद्धाकाशदेशस्य सर्वाभावसमानता ॥  


दध्यादिभेदाद्भेदश्चेत् तदसिद्धौ न सिध्यति ।  
प्रागभावाप्रसिद्धौ च दध्युत्पत्तिः कथं भवेत् ? ॥  


उत्पत्तिः[^316] सिध्यते सा चेत्तदा, नास्ति तदा कथम् ? ।  
नास्तिता पयसो दध्नि क्षीरात् सिद्धौ न सिध्यति ॥  

[^316]:  \[म्स्।\]  उत्पत्ते ।



प्राक् तस्य सिद्धिर्भूतेति तदाभावो न सिध्यति ।  
अध्यारोपादभावश्चेद्वस्तुभावो[^317] न सिध्यति ॥  

[^317]:  \[म्स्।\]  श्चेत् वस्तु ।



तदाकारातिरेकेण न चाभावोऽस्ति भाविके ।  
तस्याभावो बहिः स्याच्चेद्बहिः संवेदनं कुतः ? ॥  


दध्नि तस्येष्यते[^318] भावः केनादः सम्प्रतीयताम् ? ।  
अभावेनेति चेत्तत्र त देवेदं विचार्यते ॥  

[^318]:  \[म्स्।\]  दस्येष्यते ।



प्रत्यक्षेण मया दृष्टो भाव इति न विद्यते ।  
अभावेऽपि प्रतीतिश्चेत् पर्युदासे समाप्यताम् ॥  


नचावस्तुन एते स्युर्भेदादित्यपि साम्प्रतम् ।  
वस्तुत्वं पर्युदासेन तदस्माभिर्न[^319] चेष्यते ॥  

[^319]:  \[म्स्।\]  तस्मास्माभि ।


अथवा--
पारमार्थिकभेदत्वं न सिद्धं नः प्रमाणवत् ।  
अपारमार्थिको[^320] भेदो न वस्तुत्वस्य साधकः ॥  

[^320]:  \[म्स्।\]  अपारमार्थिकभेदो ।



यद्वानुवृत्ति[^321] व्यावृत्तिबुद्धिग्राह्य इतीरितम् ।  
न घटादिवदेवास्माद्वस्तुत्वस्य[^322] प्रसाध्यता[^323] ॥  

[^321]:  \[म्स्।\]  व्यावृत्त ।


[^322]:  \[म्स्।\]  वास्मात् वस्तु त्वस्य ।


[^323]:  \[म्स्।\]  वस्तु त्वस्य प्रसाध्यताम् ।



साङ्ख्यनैयायिकादीनां परस्परविरोधतः[^324] ।  
भावास्तथा प्रतीयन्ते किं तेषामपि वस्तुता ॥  

[^324]:  \[म्स्।\]  विरोधिनो ।



तत्रौपचारिकत्वं वा भ्रान्तिर्वापि[^325] यदृच्छया ।  
न भवत्येव पूर्वोक्ते न भवेद् यदि --- ॥  

[^325]:  \[म्स्।\]  °चारिकत्वम्भ्रान्तिपूर्वापि यदृच्छ्या



प्रत्यक्षादेरनुत्पत्तिर्न प्रमाणान्तरात्परा ।  
प्रत्यक्षान्तरतो वापि ततोऽस्यानुपलब्धिता ॥  


स्वरूपपररूपाभ्यां वस्तुनः स्यात् परात्मकम् ।  
स्वरूपेण हि सद्रूपं ततोऽन्या वा सदात्मता ॥  


ततः स्वरूपमेवास्य परव्यावृत्तिमीक्षते ।  
यदि स्वरूपाद्व्यावृत्तमसदात्मकता वृथा ॥  


अथाव्यावृत्तमेवेदमसदात्मकता कुतः ? ।  
यदि तस्योपयोगित्वं[^326] सर्वदा तत् प्रतीयताम् ॥  

[^326]:  \[म्स्।\]  योगात्पकथं ।



एकत्वे न वस्तुनस्तस्योद्भूतानुद्भूतते[^327] कुतः ? ।  
नानात्वे वस्तुनस्तस्य कस्मात्तदुभयात्मता[^328] ॥  

[^327]:  \[म्स्।\]  °स्तस्योद्भूतानुताभूते ।


[^328]:  \[म्स्।\]  कस्मात्तस्योभयात्मता ।



जिघृक्षा यदि नाम ः स्याच्चक्षुः[^329] कार्त्स्न्ये हितां[^330] विना ।  
न केवलस्य ग्रहणे केनचिद् दृश्यते स्फुटम् ॥  

[^329]:  \[म्स्।\]  स्यात् चक्षुः° ।


[^330]:  \[म्स्।\]  सितां ।



तस्योपकारकत्वेन वर्त्तते यस्तदेतरः ।  
उभयोरपि संवित्त्वादुभयानु[^331]गमः[^332] कथम् ॥  

[^331]:  \[म्स्।\]  संवित्ता° ।


[^332]:  \[म्स्।\]  °दुभयोरनुगमः



उभाभ्यामपि संवित्तिर्न भवेदुभभावना[^333] ।  
प्रत्यक्षाद्यवतारस्तु भावांशो[^334] गृह्यते यदा ।  
व्यापारस्तस्य भावांशो न भेदेन कथं भवेत् ॥  

[^333]:  \[म्स्।\]  °भवेदुभपभावना ।


[^334]:  \[म्स्।\]  भावांशो ।



तद्योगादिन्द्रियेणैव नास्तीत्युत्पाद्यते मतिः ।  
भावांशपर्युदासेऽपि नान्यत्राभाव[^335] उच्यते ॥  

[^335]:  \[म्स्।\]  न तदन्यत्राभाव ।



तदन्यत्वं कथं तस्य तद्विलक्षणभावतः ।  
तद्वैलक्षण्यमस्यापि[^336] देशकालादिभावतः[^337] ॥  

[^336]:  \[म्स्।\]  तद्वयै° ।


[^337]:  \[म्स्।\]  दशकालादि° ।



देशभेदादिना भेदो यद्यभावो वृथा भवेत् ।  
देशादेरप्यभावेन विना भेदः कथं ततः ॥  


अभावस्यापि भिन्नत्वे सैव स्यादनवस्थितिः ।  
अभावो[^338] यदि सर्वात्मनां भेद एव प्रसज्यते ॥  

[^338]: छन्दोभङ्गदोषः ।



तद्रूपानुप्रवेशेन विना नैव परिस्फुटः ।  
अनुप्रवेशो भावे हि भेदादन्या गतिः कुतः ॥  


कथञ्चित्तस्य भावस्यानुप्रवेशो गतो यदि ।  
अनुप्रवेशे[^339] तद्रूपे प्रलये च न भेदिता ॥  

[^339]:  \[म्स्।\]  १३ अनुवेशे° ।



स्वेन रूपेण देशश्चेत् प्रवेशः स कथं मतः ।  
पररूपेण देशश्चेन्न[^340] तदान्येन वेशिता वेदिता ॥  

[^340]:  \[म्स्।\]  देशश्चेत् न ।



पररूपेण सति कथं स्वभावो नतु भिद्यते ।  
सोऽप्येकान्तं[^341] न भिन्नश्चेत् तदेवावर्त्तते पुनः ॥  

[^341]:  \[म्स्।\]  प्येकान्तन्न° ।



धर्मयोर्भेद इष्टश्चेद्[^342] धर्मभेदे[^343] व्यवस्थिते ।  
धर्मधर्मिव्यवस्थेयं भेदेऽसति[^344] कथं भवेत् ॥  

[^342]:  \[म्स्।\]  इष्टश्चेत् ।


[^343]:  \[म्स्।\]  धर्मभेदो ।


[^344]:  \[म्स्।\]  भेदे सति ।



समवायव्यवस्थायां पदार्थान्तरमेव हि ॥  


गृहीत्वा वस्तुसद्भावं स्मृत्वा च प्रतियोगिनस् म् ।  
मानसं नास्तिताज्ञानं जायतेऽक्षानपेक्षया[^345] ॥  

[^345]:  \[म्स्।\]  ऽपेक्षानपेक्षया ।



अन्योन्यसंश्रयः प्रोक्तो जायतेऽक्षानपेक्षया[^346] ।  
इत्यनिष्टमतो व्यक्तफलमेतदवस्थितम् ॥  

[^346]:  \[म्स्।\]  ऽज्ञा ।



वस्तुनः कारणत्वं हि नास्तीत्यत्रवि निश्चये ।  
न लिङ्गत्वविनिर्मुक्तस्वभावात् कारणस्थितिः[^347] ॥  

[^347]:  \[म्स्।\]  कारणं ।



केवलं प्रतिभासे हि तदभावे अन्य तदापि वित् ।  
एतावन्मात्र निष्ठोऽयमभावस्य विनिश्चयः ॥  


तथैव हि समस्तोऽयं व्यवहारः प्रसिद्धिभाक् ।  
प्रमाणानामनुत्पत्तेस्तथा भावाभावधर्मता ॥ ?  


केवलस्य प्रदेशस्य ग्रहणं साध्यसाधने ।  
अभावोऽनुपलब्धिश्च केवलं प्रतिभासते ॥  


अत्राभावेऽस्ति तेनास्याः सम्बन्धे धर्मधर्मिता ।  
यो न सन्निहितस्तत्र[^348] तस्य धर्मस्य नेष्यते ॥  

[^348]:  \[म्स्।\]  सन्निहित ।



नैव तस्य प्रमेयत्वं तदभावस्य साधनात् ।  
अभावेन हि सम्बन्धस्तस्य तादात्म्यलक्षणः ॥  


अतस्तत्रतु तादात्म्याद्[^349] व्यवहारस्य साध्यता ।  
संयोगसमवायादिसम्बन्धः[^350] केन नेष्यते ॥  

[^349]:  \[म्स्।\]  दातात्म्यात् ।


[^350]:  \[म्स्।\]  संयोगः ।



नागृहीतेऽस्ति धर्मत्वं गृहीतेऽथाप्यनर्थकम्[^351] ।  
अभावशब्दवाच्यत्वात्[^352] प्रत्यक्षाद्भिद्यते[^353] कथम् ॥  

[^351]:  \[म्स्।\]  गृहीतेष्वप्यनर्थकम् ।


[^352]:  \[म्स्।\]  स भाव° ।


[^353]:  \[म्स्।\]  पक्षादिभिद्यते ।



प्रमाणआ नामभावोहि प्रमाणेनासहस्थितेः ।  
अभावो हि प्रमाणेन स्वानुरूपेण विद्यते ॥  


प्रमेयत्वादभावो हि न[^354] स्याद् भावात्मकात्[^355] पृथक् ।  
व्यवहारो भेदतः सिद्धसाधनं परमार्थतः ॥ ?  

[^354]:  \[म्स्।\]  नास्याद् ।


[^355]:  \[म्स्।\]  भावात्मता ।



असिद्धिर्नहि तत्त्वेन भावाभावस्य भिन्नता ॥  


इत्यद्भुताऽभावनिराक्रियेयं[^356]  
प्रतीतिः संस्पर्शितया प्रबन्धात् ।  
परीत्य[^357] फल्गु स्फुरितं परेषां  
सदर्थनीतेरयमेवसारः--॥  

[^356]:  \[म्स्।\]  °द्भुता भाव ।


[^357]:  \[म्स्।\]  विपरीत्य ।



प्रमाणान्तर्भावः समाप्तः ॥ छ ॥ ठ