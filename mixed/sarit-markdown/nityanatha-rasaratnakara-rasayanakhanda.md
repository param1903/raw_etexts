*॥ श्रीः ॥
*श्रीनित्यनाथसिद्धविरचितरसरत्नाकरस्य चतुर्थो रसायनखण्डः ।
# प्रथमोपदेशः ।
मङ्गलाचरणम् ।
जयति स रसराजो मृत्युशङ्कापहारी  
सकलगुणनिधानं कायकल्पाधिकारी ।  
वलिपलितविनाशं सेवितो वीर्यवृद्धिं  
स्थिरमपि कुरुते यः कामि नीनां प्रसङ्गम् ॥ १ ॥  


 देहसिद्धेः प्रशंसा ।

अथातः सम्प्रवक्ष्यामि देहसिद्धिं सुशोभनाम् ।  
यस्याः सिद्धौ मनुष्याणां जायन्ते सर्वसिद्धयः ॥ २ ॥  


न देहेन विना किञ्चिदिष्टमस्ति जगत्त्रये ।  
तस्मात्सर्वप्रयत्नेन त \[\] स्मिन् यत्नो विधीयताम् ॥ ३ ॥  


 रसायनसेवनस्य पूर्वकर्म ।

शुभनक्षत्रदिवसे वमने रेचने कृते ।  
ततो विशेषशुद्ध्यर्थं केतकीस्तनजं द्रवम् ॥ ४ ॥  

[^1]
त्रिदिनं कुडवैकैकं लोण \[\] दोषहरं पिबेत् ।  
विडङ्गं च वचा कुष्ठं केतकीस्तनसंयुतम् ॥ ५ ॥  

[^1]: “तस्याः” ख। ।



क्वथितं त्रिदिनं पीतमम्लदोषहरं परम् ।  
श्यामावह्निविडङ्गानि त्र्यूषणं त्रिफला वृषः ॥ ६ ॥  


सैन्धवं देवदारुश्च मुस्ता चैतत्समं समम् ।  
घृतैर्लेह्यं तु कर्षैकं सप्ताहात्सर्वदोषजित् ॥ ७ ॥  


एवं विशुद्धदेहस्तु पूजयेद्देवतां गुरुम् ।  
कुमारीं योगिनीच \[\] क्रं ततः कुर्याद्रसायनम् ॥ ८ ॥  


 रससेवने पथ्यानि ।

निर्वाते भूगृहे वाऽथ बाह्यचिन्ताविवर्जितः ।  
जितेन्द्रियो जितक्रोधः क्षीरशाल्यन्नभुग्भवेत् ॥ ९ ॥  


षष्ट्योदनं यवान्नं च गोधूमं मुद्गयूषकम् ।  
जाङ्गलं भक्षयेन्मांसं केवलं क्षीरमेव वा ॥ १० ॥  


बलान्नं वाऽथ भुञ्जीत शाकलोणविवर्जितम् ।  
अभ्यङ्गं मस्तुना कुर्यात् स्नानं चैव सुखाम्बुना ॥ ११ ॥  


का \[\] किनीं स्त्रीं भजेन्नित्यं स्वानुकूलां सुयौवनाम् ।  
रसेन्द्रे भक्ष्यमाणे तु कामान्धो जायते नरः ॥ १२ ॥  


मैथुनेन विना तस्य ह्यजीर्णो जायते रसः ।  
अजीर्णे कम्पदाहा \[\] र्ती हिक्का मूर्च्छा ज्वरोऽरतिः ॥ १३ ॥  


कासश्वासारुचिच्छर्दिभ्रममोहा भवन्ति हि ।  
सेवेत सुभगां तस्माद्दुर्भगां परिवर्जयेत् ॥ १४ ॥  


 रसायने वर्ज्यानि ।

अभ्यङ्गं कटुतैलेन काञ्जिकं मदिरां दधि ।  
[^2][^3][^4]कलिङ्गकारवल्ल्यम्लतैलकूष्माण्डराजिकाः[^5] ॥ १५ ॥  

[^2]: लवणभक्षणजनितदोषहरमित्यर्थः ।


[^3]: “देवताचक्रं” ख। ।


[^4]: “यस्यास्तु कुञ्चिताः केशाः श्यामा या पद्मलोचना । सुरूपा तरुणं भिन्नविस्तीर्णजघनस्थला ॥ सङ्कीर्णहृदया पीनस्तनभारेण नामिता । चुम्ब नालिङ्गनस्पर्शकोमला मृदुभाषिणी ॥ अश्वत्थपत्रसदृशयोनिदेशसुशोभि ता । कृष्णपक्षे पुष्पवती सा नारी काकिनी स्मृता ॥ रसबन्धे प्रयोगे च उत्त मा सा रसायने” र। र। स। अ। ६ ॥


[^5]: “दाहादि” ख। ।



बिल्वच्छत्राकवार्ताकविदलं काकमाचिकाम् ।  
मूलकं लशुनं तीक्ष्णं शीतमुष्णं च वर्जयेत् ॥ १६ ॥  


रात्रौ जागरणं त्याज्यं दिवास्वापं च मैथुनम् ।  
कलहोद्वेगचिन्ताश्च शोकं चैव विवर्जयेत् ॥ १७ ॥  


 रसायनव्यापच्चिकित्सा ।

आवर्जनाद्भवेच्छूलं निद्राऽऽलस्यं ज्वरोऽरतिः ।  
त्र्यंहं पिबेत्तत्प्रशान्त्यै वारिणा कर्कटीफलम् ॥ १८ ॥  


शुण्ठीसैन्धवचूर्णं वा मातुलुङ्गाम्ल \[\] कैर्लिहेत् ।  
सौवर्चलं गवां मूत्रैः पिबेद्वा तत्प्रशान्तये ॥ १९ ॥  


वन्ध्याकर्कोटकीं पुङ्खां \[\]  पातालगरुडीं जलैः ।  
क्वाथयेदष्टगुणितैस्तदष्टां \[\] शं ससैन्धवम् ॥ २० ॥  


पिबेत्सर्वविकारघ्नं त्रिदिनं शिवभाषितम् ।  
मूलं वा कारवल्ल्युत्थं सैन्धवं वा गवां जलैः ॥ २१ ॥  


त्रिदिनं कर्षमात्रं तु पिबेत्सर्वविकारजित् ।  
अपथ्यशीलिनामेतत् कथितं रससेविनाम् ॥ २२ ॥  


अमुमेव विधिं कुर्याद्रसायनविधौ किल ।  
अमृतं विधिसंयुक्तं विधिहीनं तु तद्द्विषम् ॥ २३ ॥  


 रससङ्क्रामणम् ।

चातुर्जातककर्पूरकङ्कोलं कटुकीफलम् ।  
खादेत्ताम्बूलसंयुक्तं रससङ्क्रामणे हितम् ॥ २४ ॥  


 पारदमरणबिधिः ।

अथात्र वक्ष्यते सम्यगादौ पारदमारणम् ।  
समुखस्य रसेन्द्रस्य वासनामुखितस्य वा ॥ २५ ॥  


क्रमेण जारयेत्स्वर्णं समांशं पूर्ववत्ततः ।  
तत्तुल्यं गन्धकं तस्मिन् दत्त्वा दिव्यौषधिद्रवैः ॥ २६ ॥  

[^6][^7][^8]
मर्दयेत्त्रिदिनं खल्वे मूषायां चान्धितं ततः ।  
करीषाग्नौ दिवारात्रं त्रिरात्रं वा तुषाग्निना ॥ २७ ॥  

[^6]: “मातुलुङ्गार्द्रकैर्लिहेत्” ख। ।


[^7]: पुङ्खामिति शरपुङ्खामित्यर्थः ।


[^8]: “स्तत्पादांशेन सैन्धवम्” ख, ।



स्वेदितं मर्दयेद्भूयो बीजैर्दिव्यौषधोद्भ \[\] वैः ।  
तुल्यं खल्वे चतुर्यामं वज्रमूषान्धितं धमेत् ॥ २८ ॥  


भस्मसूतं भवेत्तद्वै योज्यं सर्वरसायने ।  


 पारदमारणस्य द्वितीयः प्रकारः ।

शुद्धसू \[\] तं समं स्वर्णं याममम्लैर्विमर्दयेत् ॥ २९ ॥  


प्राक्षाल्य ग्राहयेत् पिष्टीं पिष्ट्यर्धं शुद्धगन्धकम् ।  
गन्धार्धं टङ्कणं दत्त्वा सर्वतुल्यां हरिद्रिकाम् ॥ ३० ॥  


स्त्रीपुष्पेण तु तत्सर्वं मर्द्यं रम्भाद्रवान्वितम् ।  
दिनान्ते गोलकं कृत्वा वालुका \[\] यन्त्रगं पचेत् ॥ ३१ ॥  


दिनं मन्दाग्निना तं वै समुद्धृत्य विचूर्णयेत् ।  
चूर्णांशं गन्धकं दत्त्वा गर्भयन्त्रे त्र्यहं पचेत् ॥ ३२ ॥  


तुषाग्निना लघुत्वेन जायते भस्मसूतकः ।  


 पारदमारणस्य तृतीयः प्रकारः ।

शु \[\] द्धसूतस्त्रिभागः स्याद्भागैकं ताम्रचूर्णकम् ॥ ३३ ॥  


दिनैकं मर्दयेदम्लैः क्षालितं पिष्टिमाहरेत् ।  
माक्षिकाद्धौतसत्त्वं च पिष्टितुल्यं प्रकल्पयेत् ॥ ३४ ॥  


तत्सर्वं त्रिदिनं मर्द्यं चक्रमर्ददलद्रवैः ।  
तद्गोलं गर्भयन्त्रस्थं त्रिदिनं तुषवह्निना ॥ ३५ ॥  


क \[\] रीषाग्नौ दिवारात्रं पचेद्वा भस्मतां व्रजेत् ।  


 पारदमारणस्य चतुर्थः प्रकारः ।

शुद्धसूतं व्योमसत्त्वं सुवर्णं च समं समम् ॥ ३६ ॥  


सर्वतुल्यं बिडं दत्त्वा मर्द्यं रम्भाद्रवैर्दिनम् ।  
बीजैर्दिव्यौषधीनां च तुल्यैर्मर्द्यं दिनद्वयम् ॥ ३७ ॥  


गर्भयन्त्रगतं पच्यान्म्रियते पूर्ववत्पुटे ।  

[^9][^10][^11][^12][^13]
 गर्भयन्त्रलक्षणम् ।

[^9]: “--र्दिव्यौषधिद्रवैः” ख। ।


[^10]: “सूतभस्म” ख। ।


[^11]: “गडुकायन्त्रगं” क। ।


[^12]: “शुद्धसूतं त्रिधा गन्धं भागैकं” ख। ।


[^13]: “पचेदग्नौ” ख। ।


चतुरङ्गुलदीर्घं स्याद्विस्तारे चाङ्गुलत्रयम् ॥ ३८ ॥  


मृण्मयं सम्पुटं कृत्वा छायाशुष्कं च कारयेत् ।  
लवणं विंशभागं स्याद्भागमेकं तु गुग्गुलुम् ॥ ३९ ॥  


सर्वं तोयैः प्रपिष्याथ तेनैव सम्पुटोदरम् ।  
लिप्त्वा तत्र रसं रुन्ध्याद्गर्भयन्त्रमिदं भवेत् ॥ ४० ॥  


 पारदमारणस्य पञ्चमः प्रकारः ।

विमला पारदं शुद्धं तुल्यं निर्गुण्डिकाद्रवैः ।  
मर्दयेत्त्रिदिनं तं वै काचकूप्यां निवेशयेत् ॥ ४१ ॥  


काचकूप्या ह्यभावे तु निरुन्ध्याच्छ्रावसम्पुटे ।  
पाचयेद्वालुकायन्त्रे चतुर्यामान्मृतो भवेत् ॥ ४२ ॥  


 पारदमारणस्य षष्ठः प्रकारः ।

माक्षिकाद्धौतसत्त्वं तु तत्समं शुद्धगन्धकम् ।  
द्वाभ्यां तुल्यं शुद्धरसं दिनं निर्गुण्डिकाद्रवैः ॥ ४३ ॥  


तत्सर्वं मर्दितं गोलं वज्रमूषान्धितं पचेत् ।  
दिनैकं वालुकायन्त्रे मृतं स्याद्रक्तवर्णकम् ॥ ४४ ॥  


 पारदमारणस्य सप्तमः प्रकारः ।

उर्ध्वाधो गन्धकं तुल्यं दातव्यं शुद्धपारदे ।  
उदरे पक्वमूषायाः काकमाचीद्रवं पुनः ॥ ४५ ॥  


द्वाभ्यां चतुर्गुणं दत्त्वा तामाच्छाद्य पचेच्छनैः ।  
क्रमाग्नौ वालुकायन्त्रे चतुर्यामान्मृतो भवेत् ॥ ४६ ॥  


 पारदमारणस्याष्ठमः प्रकारः ।

स्नुह्या वा हेमवल्ल्या वा क्षीरैः शुद्धरसं दिनम् ।  
मर्दयेद्गन्धकं तुल्यं गर्भयन्त्रगतं पुटेत् ॥ ४७ ॥  


पूर्ववत्क्रमयोगेन मृतं योगेषु योजयेत् ।  


 पारदमारणस्य नवमः प्रकारः ।

शुद्धसूतसमं गुञ्जालाक्षोर्णामधुटङ्कणम् ॥ ४८ ॥  


तत्सर्वं भृङ्गजैर्द्रावैर्दिनमेकं विमर्दयेत् ।  
वज्रमूषान्धितं ध्मातं म्रियते शशिसन्निभम् ॥ ४९ ॥  


 पारदमारणस्य दशमः प्रकारः ।

द्रवैस्तु कीटमारिण्या ह्यजमोदाद्रवैश्च वा ।  
अहिमार्या द्रवैर्वाऽथ किंवा श्वेताङ्कुलद्रवैः ॥ ५० ॥  


मर्दयेत्पारदं शुद्धं समगन्धं दिनत्रयम् ।  
सम्पुटे मृण्मये रुद्ध्वा करीषाग्नौ दिवानिशि ॥ ५१ ॥  


पचेत्तुषाग्निना वाऽथ त्रिदिनान्म्रियते ध्रुवम् ।  


 पारदमारणस्यैकादशः प्रकारः ।

शुद्धसूतं मृतं वज्रं समांशं तप्तखल्वके ॥ ५२ ॥  


हंसपाद्या द्रवैर्मर्द्यं त्रिदिनान्ते समुद्धरेत् ।  
बीजैर्दिव्यौषधीनां च वज्रमूषां प्रलेपयेत् ॥ ५३ ॥  


तत्र पूंर्वरसं रुद्ध्वा त्रिदिनं तुषवह्निना ।  
पाचयित्वा समुद्धृत्य तत्समं शुद्धपारदम् ॥ ५४ ॥  


एकीकृत्य त्र्यहं मर्द्यं हंसपाद्या द्रवैर्दृढम् ।  
तद्गोलं पूर्ववत्पच्यान्मृतं भवति शोभनम् ॥ ५५ ॥  


 वज्रादिमारणविधेरतिदेशेन कथनम् ।

वज्राभ्राद्यष्टलोहानां रसखण्डे यथोदितम् ।  
मारणं वा \[\] दिखण्डे वा तथा ज्ञेयं रसायने ॥ ५६ ॥  


 मृतरसगुणाः ।

एवं मृतो रसवरः परमामृतः स्या-  
त्तत्सेवकाः सततमस्य दृ \[\] ढं तु तेषाम् ।  
देहं करोति सहसा सुरसुन्दरीणां  
क्रीडाक्षमं परमसुन्दरमेव नित्यम् ॥ ५७ ॥  


इति श्रीपार्वतीपुत्रनित्यनाथसिद्धविरचिते रसरत्नाकरे रसायनखण्डे रस- मारणं नाम प्रथमोपदेशः ॥
[^14][^15]
# द्वितीयोपदेशः ।

[^14]: “वादखण्डे” ख। ।


[^15]: “पदं” ख। ।


धर्मज्ञैः शिववत्सलैर्निजरतैर्भूपैर्महासाधकैः  
सम्यग्दिव्यरसायनेन सततं कल्पान्तसीमावधि ।  
रक्ष्यं गा \[\] त्रमनन्तपुण्यनिचये मुक्तिश्च यस्माद्भवे-  
त्तद्वक्ष्ये परमाद्भुतं सुखकरं साम्राज्यदं धीम \[\] ताम् ॥ १ ॥  


 क्षेत्रीकरणार्थमभ्रकभक्षणविधिः ।

अभ्रकं भक्षयेदादौ मारितं चामृतीकृतम् ।  
मासैकं निष्कनिष्कं वै क्षेत्रीकरणहेतवे ॥ २ ॥  


यस्मादभ्रं रसक्षेत्रं ततः कुर्याद्रसायनम् ।  
अक्षेत्रीकरणे सूतो ह्यमृतो विषतां व्रजेत् ॥ ३ ॥  


फलसिद्धिः कुतस्तस्य सुबीजस्योषरे यथा ।  


 वज्रपञ्जररसः ।

वज्रपारदयोर्भस्म समभागं प्रकल्पयेत् ॥ ४ ॥  


सूतपादं मृतं स्वर्णं सर्वं मर्द्यं दिनावधि ।  
हंसपाद्या द्रवैरेव तद्गोलं चान्धितं पुटेत् ॥ ५ ॥  


अर्कक्षीरैः पुनर्मर्द्यं तद्वद्गजपुटे पचेत् ।  
भक्षयेत्सर्षपवृद्धं यावन्माषं विवर्धयेत् ॥ ६ ॥  


शरण्यः साधकानां तु रसोऽयं वज्रपञ्जरः ।  
चित्रकार्द्रकसिन्धूत्थमृततक्ष्णिसुवर्चलम् ॥ ७ ॥  


समं सर्वं सदा चानु भक्ष्यं स्यात्क्रामणे हितम् ।  
मासषट्कप्रयोगेण जीवेदाचन्द्रतारकम् ॥ ८ ॥  


वलीपलितनिर्मुक्तो दिव्यकायो महाबलः ।  


 वज्रेश्वररसः ।

मृतसूताद्द्वादशांशं मृतं वज्रं प्रकल्पयेत् ॥ ९ ॥  


द्वाभ्यां तुल्यं मृतं कान्तं कान्ततुल्यं मृताभ्रकम् ।  
तत्सर्वं भृङ्गजैर्द्रावैर्मर्दितं भावयेत्त्र्यहम् ॥ १० ॥  


त्र्यहं गोक्षुरकद्रावैः क्षौद्रैर्माषं ततो लिहेत् ।  
रसो वज्रेश्वरो नाम वज्रकायकरो नृणाम् ॥ ११ ॥  

[^16][^17]
चतुर्मासैर्जरां हन्ति जीवेद्ब्रह्मदिनं किल ।  
भृङ्गराजस्य पञ्चाङ्गं चूर्णयेत्त्रिफलासमम् ॥ १२ ॥  

[^16]: “देहमनन्तपुण्यविभवा भुक्तिश्च” ख। ।


[^17]: “श्रीमताम्” ख। ।



पलैकं मधुना लेह्यं क्रामकं परमं रसे ।  


 वज्रधारारसः ।

वज्रसूताभ्रहेम्नां तु भस्म शुद्धं तु माक्षिकम् ॥ १३ ॥  


तुल्यं सप्तदिनं मर्द्यं दिव्यौषधिरसैर्दृढम् ।  
रुद्ध्वा तं त्रिदिनं पच्याद्वालुकायन्त्रगं पुनः ॥ १४ ॥  


उद्धृत्य त्रिदिनं भाव्यं भृङ्गसर्पाक्षिजैर्द्रवैः ।  
माषैकं मधुसर्पिर्भ्यां वज्रधारारसं लिहेत् ॥ १५ ॥  


मासषट्कप्रयोगेण रुद्रतुल्यो भवेन्नरः ।  
वलीपलितनिर्मुक्तो वायुवेगो महाबलः ॥ १६ ॥  


पुनर्नवाभृङ्गतिलवाजिगन्धाः समांशकाः ।  
सर्वतुल्या सिता योज्या चूर्णितं भक्षयेत्पलम् ॥ १७ ॥  


 भैरवरसः ।

सुवर्णं पारदं कान्तं मृतं सर्वं समं भवेत् ।  
शतावर्याः शिफाद्रावैर्भावयेद्दिवसत्रयम् ॥ १८ ॥  


त्रिदिनं त्रिफलाक्वाथैर्भृङ्गद्रावैर्दिनत्रयम् ।  
भावितं मधुसर्पिर्भ्यां भक्षयेद्भैरवं रसम् ॥ १९ ॥  


माषैकैकं वर्षमात्रं जीवेच्चन्द्रार्कतारकम् ।  
मूलचूर्णं शतावर्याः कृष्णाजपयसा युतम् ॥ २० ॥  


पलैकैकं पिबेच्चानु क्रामकं परमं हितम् ।  


 शिलावीररसः ।

रसभस्म समं गन्धं शिलाजत्वम्लवेतसम् ॥ २१ ॥  


यामैकं मर्दयेत्सर्वं मधुसर्पिर्युतं लिहेत् ।  
निष्कैकैकं वर्षमात्रं शिलावीरो महारसः ॥ २२ ॥  


जराकालं निहन्त्याशु जीवेद्वर्षशतत्रयम् ।  
पलार्धं मुशलीचूर्णं भृङ्गराजरसैः पिबेत् ॥ २३ ॥  


धात्रीफलरसैर्वाऽथ क्रामकं ह्मनुपानकम् ।  


 अमृतार्णवरसः ।

मेघनादद्रवैर्मर्द्यं शुद्धसूतं दिनत्रयम् ॥ २४ ॥  


विडङ्गं द्विनिशं व्योषं समं चूर्णं प्रकल्पयेत् ।  
आरग्वधस्य मूलं तु चूर्णस्य द्विगुणं भवेत् ॥ २५ ॥  


चूर्णस्य द्विगुणं चाज्यं क्षौद्रं चैव चतुर्गुणम् ।  
सर्वं पूर्वरसे क्षिप्त्वा मृद्वग्नौ चालयन् पचेत् ॥ २६ ॥  


तत्पिण्डं कर्षमेकैकं भक्षयेदमृतार्णवः ।  
वर्षमात्राञ्जरां हन्ति जीवेद्वर्षशतत्रयम् ॥ २७ ॥  


बाकुचीचूर्णकर्षैकं धात्रीफलरसैः पिबेत् ।  


 उदयादित्यरसः ।

पारदाद्द्विगुणं गन्धं शुद्धं सर्वं विमर्दयेत् ॥ २८ ॥  


मुण्ड्यार्द्रकरसैः खल्वे त्रिसप्ताहं पुनः पुनः ।  
एतत्तुल्यं शुद्धताम्रं सम्पुटे तन्निरोधयेत् ॥ २९ ॥  


वेष्टयेद्वस्त्रखण्डेन वज्रमृत्तिकया बहिः ।  
लिप्त्वा विशोषयेत्तं वै सम्यग्गजपुटे पचेत् ॥ ३० ॥  


उद्धृत्य सम्पुटं चूर्ण्यं देवदाल्या द्रवैस्त्र्यहम् ।  
भङ्गीपुनर्नवाद्रावैः पृथग्भाव्यं त्र्यहं त्र्यहम् ॥ ३१ ॥  


तत्तुल्यं नागराच्चूर्णं क्षिप्त्वा मध्वाज्यसंयुतम् ।  
लिहेन्माषद्वयं नित्यं यावत्संवत्सरावधि ॥ ३२ ॥  


रसोऽयमुदयादित्यो जरामृत्युहरः परः ।  
पुनर्नवादेवदालीभृङ्गचूर्णं समं समम् ॥ ३३ ॥  


मध्वाज्याभ्यां लिहेत्कर्षमनु स्यात्क्रामणं परम् ।  


 गगनेश्वररसः ।

पारदो गगनं कान्तं तीक्ष्णं च मारितं समम् ॥ ३४ ॥  


भृङ्गधात्रीफलद्रावैश्छायायां भावयेत्त्र्यहम् ।  
सितामध्वाज्यकैस्तुल्यं सर्वं भाण्डे निरोधयेत् ॥ ३५ ॥  


धान्यराशौ स्थितं मासं ततो निष्कत्रयं समम् ।  
भक्षयेच्च पिबेत्क्षीरं कर्षैकं त्रिफलामनु ॥ ३६ ॥  


रात्रौ शुण्ठीं कणां खादेद्वर्षैकादमरो भवेत् ।  
जीवेद्ब्रह्मदिनं वीरः स्याद्रसो गगनेश्वरः ॥ ३७ ॥  


 वटेश्वररसः ।

वटक्षीरैस्त्र्यहं मर्द्यं गन्धं शुद्धरसं समम् ।  
वटकाष्ठाग्निना पच्यान्मृत्पात्रे यामपञ्चकम् ॥ ३८ ॥  


क्षिपन् क्षिपन् वटक्षीरं तत्काष्ठेनैव चालयेत् ।  
समुद्धृत्य त्र्यहं भाव्यं देवदालीदलद्रवैः ॥ ३९ ॥  


उष्णकाले तु गुञ्जैकं ताम्बूलपत्रसंयुतम् ।  
चन्द्रवृद्ध्या सदा भक्ष्यं यावत् षोडशगुञ्जकम् ॥ ४० ॥  


चूर्णमुत्तरवारुण्या बाकुच्या देवदालिजम् ।  
मध्वाज्याभ्यां लिहेत्कर्षं क्रामकं ह्यनुपानकम् ॥ ४१ ॥  


वर्षमात्राज्जरां हन्ति जीवेद्वर्षशतत्रयम् ।  
रसो वटेश्वरो नाम वज्रकायकरो नृणाम् ॥ ४२ ॥  


 अचलेश्वररसः ।

मृतं सूतं शुद्धगन्धं त्रिफलां गुगुग्लुं समम् ।  
सर्वं वातारितैलेन मिश्रं कर्षं लिहेत्सदा ॥ ४३ ॥  


षण्मासेन जरां हन्ति जीवेद्ब्रह्मदिनत्रयम् ।  
तस्य मूत्रपुरीषेण शुल्बं भवति काञ्चनम् ॥ ४४ ॥  


अजस्य वृषणं पाच्यं गवां क्षीरेण तं निशि ।  
सितायुक्तं पिबेच्चानु रसोऽयमचलेश्वरः ॥ ४५ ॥  


 परमेश्वररसः ।

रसं वज्रं स्वर्णकान्ते मुण्डं च मारितं समम् ।  
माक्षिकं गन्धकं शुद्धं सर्वं जम्बीरजैर्द्रवैः ॥ ४६ ॥  


सप्ताहं मर्दयेत्खल्वे तद्गोलं चान्धितं पुटेत् ।  
भूधरे दिनमेकं तु ख्यातः सिद्धरसः परः ॥ ४७ ॥  


माषैकं मधुना लेह्यं वर्षान्मृत्युजरापहम् ।  
दिव्यकायो नरः सिद्धो भवेद्विष्णुपराक्रमः ॥ ४८ ॥  


श्वेतपौनर्नवं मूलं क्षीरपिष्टं सदा पिबेत् ।  
भक्षयेद्वा सिता सार्धं क्रामकं प \[\] रमे रसे ॥ ४९ ॥  

[^18]
 गन्धामृतरसः ।

[^18]: “परमेश्वरे” ख। ।


मृतसूतस्य द्विगुणं शुद्धं गन्धं विमिश्रयेत् ।  
दिनैकं कन्यकाद्रावैर्मर्दयित्वा निरोधयेत् ॥ ५० ॥  


दिनैकं मधुना पच्यान्निष्कैकं मधुना लिहेत् ।  
गन्धामृतो रसो नाम वत्सरान्मृत्युजिद्भवेत् ॥ ५१ ॥  


समूलं भृङ्गराजं तु छायाशुष्कं विचूर्णयेत् ।  
तत्समं त्रिफलाचूर्णं सर्वतुल्या सिता भवेत् ॥ ५२ ॥  


एकीकृत्य पलैकैकं भक्षयेदनुपानकम् ।  


 कालकण्टकरसः ।

पारदाभ्रं मृतं तुल्यं द्वाभ्यां तुल्यं तु गन्धकम् ॥ ५३ ॥  


तत्सर्वं मृङ्गजैर्द्रावैर्मर्दयेद्दिनसप्तकम् ।  
षड्वारं चा \[\] ङ्कुलीतैलैर्भावयित्वाऽथ भक्षयेत् ॥ ५४ ॥  


माषमात्रं तु वर्षैकं रसोऽयं कालकण्टकः ।  
पिष्ट्वा करञ्जपत्राणि गवां क्षीरैः पिबेदनु ॥ ५५ ॥  


जरामृत्युविनिर्मुक्तो जीवेद्ब्रह्मदिनं नरः ।  


 अमृतेशरसः ।

मृतसूताभ्रकं कान्तं विषं ताप्यं शिलाजतु ॥ ५६ ॥  


तुल्यांशं मधुसर्पिर्भ्यां लिहेद्गुञ्जात्रयं सदा ।  
षण्मासेन जरां हन्ति जीवेद्ब्रह्मदिनं नरः ॥ ५७ ॥  


अश्वगन्धामूलचूर्णं सप्तभागघृतैः समम् ।  
भागाष्टकं गुडं तस्मिन् क्षिपेद्भागं च पिप्पलीम् ॥ ५८ ॥  


मृद्वग्निना च तत्सर्वं पिण्डितं भक्षयेत् पलम् ।  
क्रामकं ह्यमृतेशस्य रसराजस्य सिद्धये ॥ ५९ ॥  


 रसवीरमहारसः ।

त्रिगुणं शुद्धसूतस्य योजयेच्छुद्धगन्धकम् ।  
लोहपर्पटिकाचूर्णं सूततुल्यं विनिक्षिपेत् ॥ ६० ॥  


स्नुह्यर्कपयसा मर्द्यं तत्सर्वं दिवसत्रयम् ।  
तच्छुष्कं चान्धितं पच्यात्करीषाग्नौ दिवानिशम् ॥ ६१ ॥  

[^19]
ततश्च टङ्कणं काचं दत्त्वा रुद्ध्वा धमेद्दृढम् ।  
गुञ्जैकं मधुना खा \[\] देद्रसवीरो महारसः ॥ ६२ ॥  

[^19]: “बाकुचोतैलै--” ख। ।



अब्दैकेन जरां हन्ति जीवेदाचन्द्रतारकम् ।  
मुशलीमूलचूर्णं तु गुञ्जापत्रद्रवैः पिबेत् ॥ ६३ ॥  


छागीमूत्रेण वा तं वै कर्षैकं क्रामकं परम् ।  


 काञ्चायनरसः ।

मृतसूतसमं गन्धं काकमाच्या द्रवैर्दिनम् ॥ ६४ ॥  


मर्दितं चान्धितं पच्यात्करीषाग्नौ दिवानिशम् ।  
दिव्यौषधदलद्रावैर्दिनं मर्द्यं तमन्धयेत् ॥ ६५ ॥  


ध्मातं तस्मात्समुद्धृत्य तत्तुल्यं हाटकं मृतम् ।  
एकीकृत्य घृतैर्लेह्यं माषैकं वत्सरावधि ॥ ६६ ॥  


जरां मृत्युं निहन्त्याशु सत्यं काञ्चायनो रसः ।  
काकमाचीद्रवैर्भाव्यं चूर्णं धात्रीफलोद्भवम् ॥ ६७ ॥  


मधुना भक्षयेत्कर्षमनु स्यात्क्रामकं परम् ।  


 परानन्दरसः ।

मृतसूताभ्रकं गन्धं तुल्यं सप्तदिनावधि ॥ ६८ ॥  


शिग्रुमृलद्रवैर्मर्द्यं तद्गोलं भाण्डमध्यगम् ।  
रुद्ध्वा पच्याल्लघुत्वेन शाककाष्ठैर्दिनावधि ॥ ६९ ॥  


परानन्दो रसो नाम घृतैर्निष्कं सदा लिहेत् ।  
दिनैकं त्रिफलाक्वाथैः कुष्ठं सम्यग्विपाचयेत् ॥ ७० ॥  


तच्छुष्कं चूर्णितं कर्षं मध्वाज्याभ्यां लिहेदनु ।  
संवत्सरप्रयोगेण जीवेदाचन्द्रतारकम् ॥ ७१ ॥  


 महाकालरसः ।

मृतसूताभ्रकं तुल्यं मृतलोहं तयोः समम् ।  
लोहांशं शोधितं गन्धं भावयेद्दिनसप्तकम् ॥ ७२ ॥  


तत्सर्वं त्रिफलाक्वाथैर्भृङ्गशिग्रुकचित्रकैः ।  
द्रवैः पृथक्पृथग्भाव्यं सप्तधा सप्तधा क्रमात् ॥ ७३ ॥  


सप्तधा कटुकीक्वाथैर्भावितं चूर्णयेत्पुनः ।  
चूर्णतुल्यं[^20] कणाचूर्णं पुरातनगुडैः समैः ॥ ७४ ॥  

[^20]: “खादेत् करवीरो” ख। ।



सर्वमेकीकृतं खादेन्निष्कैकं वत्सरावधि ।  
महाकालो रसो नाम जराकालभयङ्करः ॥ ७५ ॥  


तिलकोरण्टपत्राणि गुडेन भक्षयेदनु ।  


 हेमपर्पटकरसः ।

मृतपारदसन्तुल्यं लोहपर्पटकं भवेत् ॥ ७६ ॥  


त्रिगुणं गन्धकं सूतात्सर्वं दिव्यौषधद्रवैः ।  
मर्दितं तद्दिनं रुद्ध्वा ध्मातो बद्धो भवेद्रसः ॥ ७७ ॥  


तस्मिन् पादं मृतं स्वर्णं क्षिप्त्वा वह्न्यार्द्रकद्रवैः ।  
मर्द्यं यामं विचूर्ण्याथ व्योषजीरकसैन्धवैः ॥ ७८ ॥  


तुल्यं पूर्वरसं तुल्यं निष्कैकैकं च भक्षयेत् ।  
जरामृत्युं निहन्त्याशु हेमपर्पटको रसः ॥ ७९ ॥  


अश्वगन्धासमां यष्टिं धात्रीफलरसैर्दिनम् ।  
भावितां लेहयेत्क्षौद्रैः पलैकां क्रामकं परम् ॥ ८० ॥  


 श्रीकण्ठरसः ।

स्वर्णतारार्ककान्तं च तीक्ष्णं वा मारितं समम् ।  
कृष्णाभ्रसत्त्वमाक्षीकं प्रत्येकं स्वर्णतुल्यकम् ॥ ८१ ॥  


तत्सर्वं चान्धितं धाम्यं तत्खोटं मृतपारदम् ।  
समं सूनान्मृतं वज्रं पादांशं तत्र योजयेत् ॥ ८२ ॥  


सर्वं जम्बीरजैर्द्रावैस्तप्तखल्वे विमर्दयेत् ।  
दिनैकं तं निरुध्याथ भूधरे पाचयेद्दिनम् ॥ ८३ ॥  


उद्धृत्य गन्धकं तुल्यं दत्त्वा रुद्ध्वा धमेद्द्रुतम् ।  
तच्चूर्णं मधुनाऽऽज्येन माषमात्रं लिहेत्सदा ॥ ८४ ॥  


रसः श्रीकण्ठनामाऽयं खेचरत्वं प्रयच्छति ।  
संवत्सरप्रयोगेण जीवेत्कल्पान्तमेव च ॥ ८५ ॥  


तस्य मूत्रपुरीषाभ्यां सर्वलोहानि काञ्चनम् ।  
पलैकं गन्धकं क्षीरैः क्रामकं चानु पाययेत् ॥ ८६ ॥  


 खेचरबद्धरसः ।

शुद्धताम्रस्य भागैकं द्विषट् शुद्धरसस्य च ।  
त्रयं भूनागसत्त्वस्य भागमेकत्र कारयेत् ॥ ८७ ॥  


सर्वं मर्द्यं तप्तखल्वे जम्बीराणां द्रवैर्दिनम् ।  
तत्सर्वं कच्छपे यन्त्रे क्षिप्त्वा तत्रैव गन्धकम् ॥ ८८ ॥  


कासमर्दरसैः पिष्टं तुल्यं दत्त्वा निरुध्य च ।  
यावज्जीर्णं पुटे पच्यादेवं षङ्गुणगन्धकम् ॥ ८९ ॥  


जारयेत्क्रमयोगेन समुद्धृत्याथ मर्दयेत् ।  
यामं जम्बीरजैर्द्रावैस्ततो निश्चन्द्रमभ्रकम् ॥ ९० ॥  


अम्लवेतससन्तुल्यं मर्दितं दापयद्रसे ।  
षोडशांशं तप्तखल्वे चणकाम्लं च तालकम् ॥ ९१ ॥  


कासीसं च दशांशेन दत्त्वा मर्द्यं दिनावधि ।  
तत्सर्वं पक्वमूषायां क्षिप्त्वा वस्त्रेण बन्धयेत् ॥ ९२ ॥  


दोलायन्त्रे सारनाले त्र्यहं लध्वग्निना पचेत् ।  
उद्धृत्य क्षालयेदुष्णैः काञ्जिकैर्जीर्यते यदि ॥ ९३ ॥  


अजीर्णं चेत्पचेद्यन्त्रे कच्छपाख्ये बिडान्वितम् ।  
एवं पुनः पुनर्जार्यं गगनं सूततुल्यकम् ॥ ९४ ॥  


शिखिपित्तप्रलिप्तानि स्वर्णपत्राणि तस्य वै ।  
चतुःषट्यंशयोगेन दत्त्वा खल्वे विमर्दयेत् ॥ ९५ ॥  


स्वेदयेत्पूर्ववद्यन्त्रे जीर्णें स्वर्णं च दापयेत् ।  
इत्येवं षोडशांशं तु स्वर्णं जार्यं रसस्य वै ॥ ९६ ॥  


ततो जार्यं मृतं वज्रं षोडशांशं च हेमवत् ।  
तालकासीसजम्बीरयुक्तं मर्द्यं च तत्परम् ॥ ९७ ॥  


ततो दिव्यौषधद्रावैस्तं सूतं मर्दयेत्त्र्यहम् ।  
वज्रमूषान्धितं धाम्यं बद्धं स्याच्चूर्णयेत्पुनः ॥ ९८ ॥  


मधुशर्करया सार्धं गुञ्जामात्रं च भक्षयेत् ।  
रसः खेचरबद्धोऽयं षण्मासान्मृत्युजिद्भवेत् ॥ ९९ ॥  


वलीपलितनिर्मुक्तो महाबलपराक्रमः ।  
सप्ताहं मृङ्गजैर्द्रावैर्नीलीमुण्डीफलत्रयम् ॥ १०० ॥  


भावयेन्मधुसर्पिर्भ्यां कर्षमात्रं लिहेदनु ।  


 स्वयमरिनरसः ।

शुद्धसूतं द्विधा गन्धं कुर्यात्खल्वेन कञ्जलम् ॥ १०१ ॥  


तयोस्तुल्यं कान्तचूर्णं तीक्ष्णं वा मुण्डमेव वा ।  
सर्वमेकीकृतं खल्वे मर्दयेत्कन्यकाद्रवैः ॥ १०२ ॥  


दिनैकं गोलकं कृत्वा ताम्रपात्रे निवेशयेत् ।  
आच्छाद्यैरण्डपत्रैस्तु यामार्धेऽत्युष्णतां व्रजेत् ॥ १०३ ॥  


धान्यराशौ न्यसेत्तं तु द्विदिनान्ते समुद्धरेत् ।  
कन्याभृङ्गीकाकमाचीमुण्डीनिर्गुण्डिचित्रकम् ॥ १०४ ॥  


कोरण्टबाकुचीब्राह्मीसहदेवीपुनर्नवाः ।  
शाल्मलीविजयाधूर्ता द्रवैरेषां पृथक्पृथक् ॥ १०५ ॥  


सप्तधा सप्तधा भाव्यं सप्तधा त्रिफलोद्भवैः ।  
कषायैर्भावितं चूर्ण्यं जातीफललवङ्गकम् ॥ १०६ ॥  


त्रिकटु त्रिफला चैला चूर्णयेन्नवकं समम् ।  
तच्चूर्णं पूर्वचूर्णं च समं क्षौद्रेण कर्षकम् ॥ १०७ ॥  


वर्षैकं लेहयेन्नित्यं जराकालप्रशान्तये ।  
स्वयमग्निरसो नाम सिद्धानां सुमुखागतः ॥ १०८ ॥  


तिलाश्वगन्धयोश्चूर्णं पलार्धं मधुना लिहेत् ।  


 कक्षपुटरसः ।

निर्गुण्डी नीलिका वज्री ब्रह्मदण्डी त्रिदण्डिका ॥ १०९ ॥  


शतपुष्पा मुद्गपर्णी श्वेतार्को वानरी जया ।  
पेटारीकृष्णधत्तूरविजयाक्षीरकन्दकम् ॥ ११० ॥  


एतैः समस्तैर्व्यस्तैर्वा द्रव्यैर्मर्द्यं दिनत्रयम् ।  
शुद्धसूतं तप्तखल्वे तत्कल्कं क्षीरकन्दके ॥ १११ ॥  


वज्रकन्देऽथवा रुद्ध्वा तन्मज्जाभिर्मृदा पुनः ।  
तं कन्दं वज्रमूषायां रुद्ध्वा लघुपुटे पचेत् ॥ ११२ ॥  


पुनर्मर्द्यं पुनः पाच्यमित्येवं सप्तधा क्रमात् ।  
रसः कक्षपुटो नाम गुञ्जैकं मधुना लिहेत् ॥ ११३ ॥  


जीवेद्ब्रह्मदिनैकं तु वलीपलितवर्जितः ।  
वर्षैकेन न सन्देहो रसकायो भवेन्नरः ॥ ११४ ॥  


भल्लातबीजचूर्णं च हयगन्धामृताघृतैः ।  
पलैकं भक्षयेच्चानु क्रामकं परमं हितम् ॥ ११५ ॥  


 महाशाक्तिरसः ।

मृतसूताभ्रकं वज्रं कान्ततारार्कहाटकम् ।  
तीक्ष्णं च तुल्यतुल्यांशं सर्वेषां गन्धकं समम् ॥ ११६ ॥  


सर्वं पालाशतैलेन मर्दयेद्दिनसप्तकम् ।  
महाशक्तिरसो नाम क्षौद्रैर्माषं लिहेत्सदा ॥ ११७ ॥  


षण्मासेन जरां हन्ति जीवेद्ब्रह्मदिनत्रयम् ।  
वत्सरात्सप्तकल्पानि जीवत्येव न संशयः ॥ ११८ ॥  


इच्छावेगी महासिद्धः पराशक्तिसमो भवेत् ।  
तस्य मूत्रपुरीषाभ्यां ताम्रं भवति काञ्चनम् ॥ ११९ ॥  


पालाशबीजजं तैलं क्षौद्रैर्लेह्यं पलाष्टकम् ।  
क्रामकं ह्यनुपानं स्यात्सम्यक्छक्त्या प्रकाशितम् ॥ १२० ॥  


 नाटकेश्वररसः ।

लोहितं वाऽथ वा कृष्णं वैक्रान्तं मारितं पलम् ।  
स्वर्णचूर्णपलैकं च द्विपलं शुद्धपारदम् ॥ १२१ ॥  


बालरण्डाजमूत्राभ्यां तत्सर्वं मर्दयेद्दिनम् ।  
शरपुङ्खा मेषशृङ्गी सर्पाक्षीकटुतुम्बिका ॥ १२२ ॥  


इन्द्रवारुणिका चैषां द्रवैर्मर्द्यं दिनत्रयम् ।  
तद्गोलं गर्भयन्त्रे तु रुद्ध्वा पच्याद्दिनत्रयम् ॥ १२३ ॥  


तुषाग्निना लघुत्वेन समुद्धृत्य विचूर्णयेत् ।  
सप्तधा भृङ्गजैर्द्रावैर्भावितं चूर्णयेत्पुनः ॥ १२४ ॥  


त्रिफ \[\] लात्र्यूषमध्वाज्यैः समं चूर्णं विमिश्रयेत् ।  
माषैकैकं सदा खादेद्रसोऽयं ना \[\] टकेश्वरः ॥ १२५ ॥  


सर्वरोगजरामृत्यून् वत्सरान्नाशयत्यलम् ।  
दिव्यतेजा महाकायो जीवेदाचन्द्रतारकम् ॥ १२६ ॥  


मूलत्वचं ब्रह्मवृक्षाच्छायाशुष्कां विचूर्णिताम् ।  
पिबेन्निष्कद्वयां तक्रैः क्रामकं परमं शुभम् ॥ १२७ ॥  

[^21][^22]
 बालसुन्दररसः ।

[^21]: “त्रिफलोषणमध्वाज्यैः” ख। ।


[^22]: “हाटकेश्वरः” क। ।


सुशुद्धं श्वेतवैक्रान्तं सप्ताहं भाव्यमातपे ।  
अम्लवेतससम्पिष्टं तेनैव द्रुतिमाप्नुयात् ॥ १२८ ॥  


एतद्द्रुतिं शुद्धसूतं समं क्षौद्रैर्दिनत्रयम् ।  
मर्दितं लेहयेन्माषं मासाद्बालो भवेन्नरः ॥ १२९ ॥  


वत्सराद्ब्रह्मतुल्यः स्याद्रसोऽयं बालसुन्दरः ।  
बाकुचीबीजकर्षैकं मध्वाज्याभ्यां लिहेदनु ॥ १३० ॥  


 ब्रह्मपञ्जररसः ।

चतुःपलं शुद्धसूतं पलैकं मृतहाटकम् ।  
पलाशकुड्मलद्रावैस्तत्तैलैश्च दिनत्रयम् ॥ १३१ ॥  


मर्दयेत्तप्तखल्वे तु स्वर्णतुल्यं च गन्धकम् ।  
शोधितं निक्षिपेत्तस्मिन् पूर्वोक्तैर्मर्दयेद्दिनम् ॥ १३२ ॥  


माषमात्रां वटीं खादेद्वत्सरान्मृत्युजिद्भवेत् ।  
जीवेद्ब्रह्मदिनं वीरो रसोऽयं ब्रह्मपञ्जरः ॥ १३३ ॥  


वानरीकाकतुण्ड्युत्थबीजचूर्णं स \[\] मं समम् ।  
शाल्मलीत्वग्दलद्रावैर्भावयेद्दिवसत्रयम् ॥ १३४ ॥  


त्र्यहं च भृङ्गजैर्द्रावैर्भावितं चूर्णयेत्ततः ।  
पुरातनगुडैस्तुल्यं कर्षैकमनु भक्षयेत् ॥ १३५ ॥  


 शिवामृतरसः ।

रक्तभूमौ तु भूनागान् ग्राहयित्वा परीक्षयेत् ।  
छेदे निर्याति रक्तं चेत्तान् स्वीकुर्यात्प्रयत्नतः ॥ १३६ ॥  


कृष्णवर्णगवाज्येन समेन सह तान् पचेत् ।  
लोहजे चालयन् पात्रे यावत्सिन्दूरवर्णकम् ॥ १३७ ॥  


तत्सर्वं जायते भस्म तत्तुल्यं मृतपारदम् ।  
मधुनाऽऽलोडितं सर्वं गुञ्जार्धार्धं विवर्धयन् ॥ १३८ ॥  


पश्चाद्गुञ्जां सदा खादेद्यावत्संवत्सरावधि ।  
शिवामृतो रसो नाम जरामृत्युहरो नृणाम् ।  
आयुर्ब्रह्मदिनं दत्ते शिवाम्बु पाययेदनु ॥ १३९ ॥  

[^23]
एवं दिव्यरसायनैः समुचितैः सारातिसारैः शुभैः  
सिद्धं देहमनेकसाधनबलाद्येषां तु दृष्टं मया ।  
तानाराध्य च तेषु सारमखिलं सङ्गृह्य शास्त्रादपि  
भूपानां विदुषां महामतिमतां प्रोक्तं हितार्थाय वै ॥ १४० ॥  

[^23]: “तिलैः सह” ख। ।



इति श्रीपार्वतीपुत्रनित्यनाथसिद्धविरचिते रसरत्नाकरे चतुर्थे रसायनखण्डे दिव्यरसैर्देहसाधनं नाम द्वितीय उपदेशः ॥ २ ॥

# अथ तृतीयोपदेशः ।

दिव्ययोगगुटिकारसायनं क्रामणेन रहितं न सिध्यति ।  
शीघ्र \[\] सिद्धिकरमेव सेव्यतां क्रामणार्थमनुपानमत्र वै ॥ १ ॥  


 मृतसञ्जीवनीगुटिका ।

काकतुम्बी काकमाची निर्गुण्डी च कुमारिका ।  
गोजिह्वा सैन्धवं गुञ्जा ह्यार्द्रकं च समं समम् ॥ २ ॥  


पिष्ट्वा तेन प्रलेप्तव्या मूषा सर्वाऽङ्गुलावधि ।  
पारदं व्योमसत्त्वं च कान्तं तीक्ष्णं च मुण्डकम् ॥ ३ ॥  


ताप्यसत्त्वं च तुल्यांशं सर्वं सञ्चूर्ण्य मर्दयेत् ।  
दिनं जम्बीरजैर्द्रावैस्तन्मूषायां विनिक्षिपेत् ॥ ४ ॥  


आच्छाद्यालेप्य कल्केन चान्धयित्वा विशोषयेत् ।  
करीषाग्नौ दिवारात्रं पुटे पक्त्वा समुद्धरेत् ॥ ५ ॥  


पुनः प्रलिप्तमूषायां क्षिप्त्वा रुद्ध्वा पुटेत्ततः ।  
इत्येवं दशमूषासु प्रलिप्तासु विपाचयेत् ॥ ६ ॥  


जायते गुटिका दिव्या मृतसञ्जीवनी परा ।  
वक्त्रे शिरसि कण्ठे वा कर्णे वा \[\]  धारिता करे ॥ ७ ॥  


हेम्ना सुवेष्टिता सम्यग्वयःस्तम्भकरी परा ।  
वलीपलितकालाग्निमृत्युशङ्काविनाशनी ॥ ८ ॥  


वर्षमात्रान्न सन्देहो जीवेद्वर्षशतत्रयम् ।  
शुद्धगन्धपलैकं तु गवां क्षीरैः पिबेत्सदा ॥ ९ ॥  


अनेन त्वनुपानेन देहे सङ्क्रमते रसः ।  

[^24][^25]
 वज्रेश्वरीगुटिका ।

[^24]: “देहसिद्धिकरमेव” ख। ।


[^25]: “बाधां हरेदियम्” ख। ।


समुखं पारदं कान्तं मुण्डलोहाभ्रसत्त्वकम् ॥ १० ॥  


ताप्यसत्त्वं मृतं वज्रं सर्वं जम्बीरजैर्द्रवैः ।  
सप्ताहं मर्दयेत्तुल्यं कृत्वा गोलं समुद्धरेत् ॥ ११ ॥  


निर्गुण्डी सैन्धवं क्षौद्रं गोजिह्वा काकतुण्डिका ।  
पिष्ट्वा तु लेपयेद्गोलं सर्वतोऽङ्गुलमात्रकम् ॥ १२ ॥  


तं रुद्ध्वा वज्रमूषायां पचेद्यामं तु भूधरे ।  
लिप्त्वा रुद्ध्वा पुनः पाच्यमित्येवं पक्षमात्रकम् ॥ १३ ॥  


यवचिञ्चापलाशोत्थराजीकार्पासबीजकैः ।  
सुपिष्टैर्लेपयेन्मूषां तन्मध्ये पूर्वगोलकम् ॥ १४ ॥  


टङ्कणं श्वेतकाचं च दत्त्वा पृ \[\] ष्ठे निरुध्य च ।  
खदिराङ्गारयोगेन धमेद्यावद्द्रुतं भवेत् ॥ १५ ॥  


ततस्तं बिडलिप्तायां मूषायां च निवेशयेत् ।  
तत्तुल्यं दापयेत्स्वर्णं जारयेत्तं धमन् धमन् ॥ १६ ॥  


जीर्णे स्वर्णे समुद्धृत्य तप्तखल्वे विमर्दयेत् ।  
त्र्यहं दिव्यौषधिद्रावैर्वज्रमूषान्धितं धमेत् ॥ १७ ॥  


जायते गुटिका दिव्या नाम्ना वज्रेश्वरी परा ।  
वक्त्रस्था सा जरां मृत्युं हन्ति संवत्सरात्किल ॥ १८ ॥  


शस्त्रस्तम्भं च कुरुते ब्रह्मायुर्यच्छति ध्रुवम् ।  
कृष्णाष्टम्यां समादाय सहदेवीं सुचूर्णयेत् ॥ १९ ॥  


कर्षैकां भक्षयेदाज्यैरनु स्यात्क्रामेण हितम् ।  


 वज्रसुन्दरीगुटिका ।

आरक्तं मेघनादं तु तथा पाषाणभेदकम् ॥ २० ॥  


स्त्रीस्तन्यसहितं पिष्ट्वा तेन मूषां प्रलेपयेत् ।  
भागैकं मृतवज्रस्य स्वर्णचूर्णस्य षोडश ॥ २१ ॥  


क्षिप्त्वा तस्यां निरुन्ध्याथ याममात्रं दृढं धमेत् ।  
उद्धृत्य निक्षिपेत्खल्वे शुद्धसूतं च तत्समम् ॥ २२ ॥  

[^26]
मर्दयेच्चार्द्रकद्रावैर्यावद्भवति गोलक \[\] ः ।  
चण्डालीकन्दमादाय स्त्रीस्तन्येन सुपेषयेत् ॥ २३ ॥  

[^26]: “पिष्टैर्निरुन्धयेत्” ख। ।



अनेन गोलकं लिप्त्वा वज्रमूष्यां निरोधयेत् ।  
पक्त्वा गजपुटे ग्राह्या गुटिका वज्र \[\] सुन्दरी ॥ २४ ॥  


वर्षैकं धारयेद्वक्त्रे जीवेद्ब्रह्यदिनत्रयम् ।  
ब्रह्मवृक्षस्य त्वक्चूर्णं क्षीरैर्नित्यं पलं पिबेत् ॥ २५ ॥  


क्रामणं ह्यनुपानं स्यात्साधकस्यातिसिद्धिदम् ।  
तदुद्भवमलैर्लिप्तं ताम्रं तु धमनेन हि ॥ २६ ॥  


जायते कनकं दिव्यं सत्यं शङ्करभाषितम् ।  


 हेमसुन्दरीबटिका ।

समुखस्य रसेन्द्रस्य पूर्ववत्काञ्चनं समम् ॥ २७ ॥  


जारयेद्बिडयोगेन ततो मर्द्यं दिनत्रयम् ।  
दिव्यौषधैः सगोमूत्रैर्वज्रमूषान्धितं धमेत् ॥ २८ ॥  


उद्धृत्य धारयेद्वक्त्रे गुटिका हेमसुन्दरी ।  
पलार्धं गन्धकं चाज्यैर्द्विगुणैर्लेहयेदनु ॥ २९ ॥  


वर्षैकेन जरां हन्ति जीवेदाचन्द्रतारकम् ।  


 वज्रखेचरीगुटिका ।

शुद्धसूतं मृतं वज्रं व्योमसत्त्वं सहाटकम् ॥ ३० ॥  


अम्लवर्गे समं सर्वं मर्दयेद्दिवसत्रयम् ।  
तद्गोलकं दृढं कृत्वा छायायां शोषयेत्ततः ॥ ३१ ॥  


ब्रह्मकार्पासबीजानि राजिका यवचिञ्चिका ।  
वन्ध्या सर्वं समं पिष्ट्वा पूर्वगोलं प्रलेपयेत् ॥ ३२ ॥  


रुद्ध्वा गजपुटे पच्यात्समुद्धृत्याथ लेपयेत् ।  
रुद्ध्वा मूष्यां धमेद्गाढं गुटिका वज्रखेचरी ॥ ३३ ॥  


जायते धारिता वक्त्रे वत्सरान्मृत्युनाशिनी ।  
भू \[\] तारवटचूर्णं तु पलैकं सितया युतम् ॥ ३४ ॥  


भक्षयेत्क्रामणार्थं तु ब्रह्मायुर्जायते नरः ।  

[^27][^28][^29]
 व्योमसुन्दरी वटिका ।

[^27]: “क्षिप्त्वा तु मर्दयेच्चानु आर्द्रकस्य द्रवैः पुनः” ख। ।


[^28]: “सुरसुन्दरी” ख। ।


[^29]: “भूतावरटचूण” ख।


कार्पास्याः काकमाच्याश्च कन्यायाश्च दलद्रवैः ॥ ३५ ॥  


शुद्धसूतं दिनं मर्द्यं क्षाल्यमम्लैः समुद्धरेत् ।  
तद्रसं निष्कचत्वारि निष्कार्धं ताम्रचूर्णकम् ॥ ३६ ॥  


पादोननिष्कमभ्रोत्थं सत्त्वं पादं च हाटकम् ।  
हेमतुल्यं मुण्डचूर्णं सर्वमम्लैर्विमर्दयेत् ॥ ३७ ॥  


दिनान्ते गोलकं कृत्वा जम्बीरस्योदरे क्षिपेत् ।  
त्रिदिनं दोलकायन्त्रे पाचयेत्सारनालके ॥ ३८ ॥  


उद्धृत्य धारयेद्वक्त्रे गुटिका व्योमसुन्दरी ।  
वर्षमात्राज्जरां हन्ति जीवेद्ब्रह्मदिनं नरः ॥ ३९ ॥  


चित्रमूलस्य चूर्णं तु सक्षौद्रं कान्तपात्रके ।  
आलोड्य भक्षयेत्कर्षमनु स्यात्क्रामणे हितम् ॥ ४० ॥  


 हाटकेश्वरीगुटिका ।

निष्कमेकं स्वर्णपत्रं त्रिनिष्कं शुद्धपारदम् ।  
जम्बीरशरपुङ्खोत्थद्रवैर्मद्यं दिनावधि ॥ ४१ ॥  


तद्गोलं बन्धयेद्वस्त्रे पचेद्गोक्षीरपूरिते ।  
दोलायन्त्रे दिवारात्रं गुटिका हाटकेश्वरी ॥ ४२ ॥  


जायते धारिता वक्त्रे जरामृत्युविनाशिनी ।  
वर्षमात्रान्न सन्देहो जीवेद्वर्षायुतं नरः ॥ ४३ ॥  


दिनैकं त्रिफलाचूर्णं क्वाथैः खदिरबीजकैः ।  
भावितं मधुसर्पिर्भ्यां पलैकं क्रामकं लिहेत् ॥ ४४ ॥  


 अर्कप्रभावती गुटिका ।

रसनिष्कत्रयं शुद्धं निष्कैकं ताम्रचूर्णकम् ।  
चिञ्चाफलाम्लतक्राभ्यां खल्वे मर्द्यं दिनावधि ॥ ४५ ॥  


तद्गोलं बन्धयेद्वस्रैस्तक्रचिञ्चाम्लपूरिते ।  
दोलायन्त्रे दिनं पच्याद्गुटिकाऽर्कप्रभावती ॥ ४६ ॥  


वर्षैकं धारयेद्वक्त्रं सूर्यतुल्यो भवेन्नरः ।  
पालाशबीजजं तैलं गोक्षीरैः कर्षमात्रकम् ॥ ४७ ॥  


क्रामकं ह्यनुपानं स्याज्जरामृत्युहरं परम् ।  


 सुरसुन्दरी वटिका ।

स्वर्णमेकं कान्तमेकं पञ्चतारं द्विपारदम् ॥ ४८ ॥  


त्रिभागं व्योमसत्त्वं स्यात् षड्भागं शुल्बचूर्णकम् ।  
सर्वमेतत्कृतं सूक्ष्मं तप्तखल्वे दिनत्रयम् ॥ ४९ ॥  


मर्दयेदम्लवर्गेण दोलायन्त्रे सकाञ्जिके ।  
तद्गोलं त्रिदिनं पच्याद्गुटिका सुरसुन्दरी ॥ ५० ॥  


जायते धारिता वक्त्रे वर्षान्मृत्युजरापहा ।  
भू \[\] तारवटमूलं च कर्षं क्षीरैः पिबेदनु ॥ ५१ ॥  


 वज्रतुण्डावटिका ।

स्वर्णतारार्कमुण्डं च वङ्गसीसाभ्रसत्त्वकम् ।  
एतत्सर्वं समं चूर्णं चूर्णाशं मृतवज्रकम् ॥ ५२ ॥  


सर्वतुल्यं शुद्धसूतं सर्वं दिव्यौषधिद्रवैः ।  
मर्दयेद्दिनमेकं तु वज्रमूषान्धितं धमेत् ॥ ५३ ॥  


गुटिका वज्रतुण्डेयं जायते धारिता मुखे ।  
जरामृत्युं शस्त्रसङ्घं नाशयेद्वत्सरात्किल ॥ ५४ ॥  


वज्रकायो महावीरो जीवेद्वर्षशतत्रयम् ।  
कुमार्याः स्वरसं ग्राह्यं गुडेन सह लोडयेत् ॥ ५५ ॥  


पलैकं क्रामकं लेह्यमनुपानं सदैव हि ।  


 कामसुन्दरीगुटिका ।

स्वर्णचूर्णं तु भागैकं त्रिभागं शुद्धपारदम् ॥ ५६ ॥  


पादभागं मृतं वज्रं तत्सर्वं क्षीरकन्दजैः ।  
द्रवैश्च देवदाल्युत्थैस्तप्तखल्वे दिनावधि ॥ ५७ ॥  


मर्दयेत्कान्तचूर्णं च वज्रतुल्यं क्षिपेच्च वै ।  
वज्रमूषान्धितं धाम्यं गुटिका कामसुन्दरी ॥ ५८ ॥  


जायते धारिता वक्त्रे वर्षान्मृत्युजरापहा ।  
निष्कत्रयं ब्रह्मतैलं गवां क्षीरं पलद्वयम् ॥ ५९ ॥  


मिश्रितं पाययेच्चानु लक्षायुर्जायते नरः ।  

[^30]
 गन्धारीगुटिका ।

[^30]: “भूतावरटमूलं” ख। ।


लोहपात्रे द्रुते गन्धे पादांशं पारदं क्षिपेत् ॥ ६० ॥  


किञ्चिच्चाल्यं तु काष्ठेन मुहूर्तादवतारयेत् ।  
शतावरी क्षीरकन्दो वज्रवल्लीन्द्रवारुणी ॥ ६१ ॥  


पाठा पुनर्नवा चिञ्चा लाङ्गली सुरदालिका ।  
एतासां वस्त्रपूतेश्च द्रवैर्मर्द्यं दिनत्रयम् ॥ ६२ ॥  


तस्मिन् पात्रे लोहमुष्ट्या छाया \[\] शुष्कं वटीकृतम् ।  
लोहसम्पुटगं रुद्ध्वा सन्धिं मृल्लवणैर्दृढम् ॥ ६३ ॥  


तं धमेत्खदिराङ्गारे यावदारक्तमुद्धरेत् ।  
उत्खन्योत्खन्य तन्मध्यादुद्धरेत्तद्रसं पुनः ॥ ६४ ॥  


काचटङ्कणसंयुक्तं मूषायां चान्धितं पचेत् ।  
गान्धारीगुटिका सिद्धा वर्षं वक्त्रे स्थिता सदा ॥ ६५ ॥  


काकतुण्डीबीजतैलं कर्षैकं नस्यमाचरेत् ।  
क्रामकं ह्यनुपानं स्याज्जीवेद्वर्षसहस्रकम् ॥ ६६ ॥  


 मार्तण्डी गुटिका ।

शुद्धसूतसमं गन्धं मर्दनात्कज्जलीकृतम् ।  
तत्ताम्रसम्पुटे रुद्ध्वा लवणेन मृदा दृढम् ॥ ६७ ॥  


शुष्कं दीपा \[\] ग्निना पच्याद्यामैकं भस्मयन्त्रके ॥ ६८ ॥  


सम्पुटस्योर्ध्वलग्नं तत्समुद्धृत्याथ मर्दयेत् ।  
तुल्यपारदसंयुक्तं पूर्ववत्सम्पुटे पचेत् ॥ ६९ ॥  


उद्धृत्य तुल्यसूतेन संयुक्तं मर्दितं पचेत् ।  
इत्येवं सप्तधा कुर्यात्पुनः पारदटङ्कणम् ॥ ७० ॥  


तुल्यं तुल्यं क्षिपेत्तस्मिन् दिनं सर्वं विमर्दयेत् ।  
वज्रमूषागतं रुद्ध्वा ध्माते खो \[\] टो भवेद्रसः ॥ ७१ ॥  


मार्तण्डी गुटिका ह्येषा वर्षैकं यस्य वक्त्रगा ।  
वलीपलितमुक्तोऽसौ जीवेदाचन्द्रतारकम् ॥ ७२ ॥  


पलाशबीजजं तैलं पलैकं क्षीरतुल्यकम् ।  
क्रामणं प्रपिबेन्नित्यं तत्क्षणान्मूर्च्छितो भवेत् ॥ ७३ ॥  

[^31][^32][^33]
तस्य वक्त्रे गवां क्षीरं स्तोकं स्तोकं निषेचयेत् ।  
प्रबुद्धे क्षीरमन्नं स्याद्भोजने परमं हितम् ॥ ७४ ॥  

[^31]: “शुष्कं तं च विचूर्णयेत्” ख।


[^32]: “दीप्ताग्निना” ख। ।


[^33]: “बद्धो” ख। ।



तस्य मूत्रपुरीषाभ्यां ताम्रं भवति काञ्चनम् ।  
वायुवेगो महासिद्धश्छिद्रां पश्यति-मेदिनीम् ॥ ७५ ॥  


 तारकेश्वरीगुटिका ।

काकमाच्यमृताद्रावैः पारदं तालकं समम् ।  
मर्दयेद्दिनमेकं तु कृत्वा गोलं विशोषयेत् ॥ ७६ ॥  


निक्षिपेद्वज्रमूषायामाच्छाद्य लोह \[\] पर्पटैः ।  
रुद्ध्वा सन्धिं धमेद्गाढं खोटबद्धो भवेद्रसः ॥ ७७ ॥  


लोहपर्पटकं दत्त्वा तद्वद्धाम्यं त्रिधा पुनः ।  
वर्षैकं धारयेद्वक्त्रे गुटिका तारकेश्वरी ॥ ७८ ॥  


बाकुचीबीजकर्षैकं गवां क्षीरैः पिबेदनु ।  


 विद्यावागीश्वरी गुटिका ।

व्योमसत्त्वं मृतं वज्रं स्वर्णतारार्कमुण्डकम् ॥ ७९ ॥  


तीक्ष्णं कान्तं तालकं च शुद्धं कृत्वा विमिश्रयेत् ।  
सूक्ष्मचूर्णं समं सर्वं चूर्णांशं शुद्धपारदम् ॥ ८० ॥  


त्रिदिनं चाम्लवर्गेण मर्दितं चान्धितं धमेत् ।  
विद्यावागीश्वरी ख्याता गुटिका वत्सरावधि ॥ ८१ ॥  


यस्य वक्त्रे स्थिता तस्य जरा मृत्युर्न विद्यते ।  
कर्षं ज्योतिष्मतीतैलं क्रामणार्थं पिबेत्सदा ॥ ८२ ॥  


वाक्पतिर्जायते धीरो जीवेच्चन्द्रार्कतारकम् ।  


 वज्रतुण्डावटिका ।

कान्तपाषाणमाक्षीकं टङ्कणं कर्कटास्थि च ॥ ८३ ॥  


स्नुह्यर्कक्षीरभूनागं सर्वमेतत्समं भवेत् ।  
स्त्रीस्तन्येन दिनं मर्द्यं तेन मूषां प्रलेपयेत् ॥ ८४ ॥  


तन्मध्ये द्रु \[\] तसूतं तु वज्रभस्म समं समम् ।  
क्षिप्त्वा रुद्ध्वा पुटे पच्याद्गजाख्ये याममात्रकम् ॥ ८५ ॥  


ततः प्रलिप्तमूषायां क्षिप्त्वा रुद्ध्वा धमेद्धठात् ।  
[^34]एवं[^35] पुनः पुनः कार्यं वज्रसूतं मिलत्यलम् ॥ ८६ ॥  

[^34]: “पर्पटीरसैः” ख


[^35]: “शुद्धसूतं” ख ।



ततस्तस्यैव दातव्यं समं काचं सटङ्कणम् ।  
एवं मूषाशते देयं तुल्यं तुल्यं धमन् धमन् ॥ ८७ ॥  


तेजःपुञ्जो रसेन्द्रोऽसौ भवेन्मार्तण्डसन्निभः ।  
गुटिका वज्रतुण्डेयं वक्त्रस्था मृत्युनाशिनी ॥ ८८ ॥  


वर्षमात्रान्न सन्देहो रुद्रतुल्यो भवेन्नरः ।  
तस्य मूत्रपुरीषाभ्यां पूर्ववत्काञ्चनं भवेत् ॥ ८९ ॥  


पञ्चाङ्गं भक्षयेत्कर्षं रुदन्त्या मधुसर्पिषा ।  


 गगनेश्वरीगुटिका ।

टङ्कणं कर्कटास्थीनि ऊर्णा चैव शिला जतु ॥ ९० ॥  


महिषीकर्णनेत्रोत्थ मलं स्त्रीस्तन्यकैः समम् ।  
पिष्ट्वा तल्लिप्तमूषायामभ्रसत्त्वं क्षिपेद्धमेत् ॥ ९१ ॥  


सत्त्वतुल्यं क्षिपेत्तत्र पूर्वव \[\] द्द्रुतषारदम् ।  
द्रवं दिव्यौषधीनां च दत्त्वा तत्रैव तद्धमेत् ॥ ९२ ॥  


मिलितो जायते बद्धः पूर्ववत्काचटङ्कणैः ।  
ध्मातो मूषाशतेनायं तेजःपुञ्जो भवेद्रसः ॥ ९३ ॥  


वर्षैकं धारयेद्वक्त्रे शिवतुल्यो भवेन्नरः ।  
अजरामरकारीयं गुटिका गगनेश्वरी ॥ ९४ ॥  


बिल्वबीजोत्थितं तैलं निष्कमात्रं पिबेदनु ।  
उदरे जायते वह्निः पिबेत्क्षीरं पुनः पुनः ॥ ९५ ॥  


साक्षाज्जातिस्मरत्वं च कवित्वं श्रुतधारणम् ।  
खेचरत्वमदृश्यत्वं जायते नात्र संशयः ॥ ९६ ॥  


 आनन्दगुटिका ।

अग्निमन्थो वज्रवल्ली सूरणं वनसूरणम् ।  
चित्रकश्च द्रवैरेषां शुद्धसूतं दिनावधि ॥ ९७ ॥  


मर्दयेत्तप्तखल्वे तु तं रसं पलमात्रकम् ।  
पलं पलं तालवङ्गौ तत्सर्वं चाम्लवेतसैः ॥ ९८ ॥  


मर्दयेद्दिनमेकं तु कृत्वा तं गोलकं पुनः ।  
चतुःपलां[^36] नागमूषां कृत्वा तस्यां तु तत्क्षिपेत् ॥ ९९ ॥  

[^36]: “पूर्ववच्छुद्धपारदम्” ख। ।



चतुष्पले शुद्धताम्रसम्पुटे तां निरोधयेत् ।  
मृण्मूषायां तु तां रुद्ध्वा आरण्योत्पलकैः पुटेत् ॥ १०० ॥  


शतद्वयप्रमाणैस्तु स्वाङ्गशीतं समुद्धरेत् ।  
सर्वं दिव्यौषधद्रावैर्मर्दयेद्दिवसत्रयम् ॥ १०१ ॥  


चतुर्निष्कमिता कार्या वटिका, शोषयेत्ततः ।  
एकैकां वज्रमूषायां रुद्ध्वा तीव्राग्निना धमेत् ॥ १०२ ॥  


आनन्दगुटिका ह्येषा वक्त्रस्था मृत्युनाशिनी ।  
वत्सरान्नात्र सन्देहो जीवेद्ब्रह्मदिनत्रयम् ॥ १०३ ॥  


तैलं वातारिबीजोत्थं गोक्षीरैर्निष्कमात्रकम् ।  
क्रामणार्थं पिबेन्नित्यं शीघ्रसिद्धिकरं परम् ॥ १०४ ॥  


 वज्रखेचरिकावटिका ।

वज्रभस्मसमं सूतं हंसपाद्या द्रवैस्त्र्यहम् ।  
मर्दितं द्वन्द्व लिप्तायां मूषायां चान्धितं पुटेत् ॥ १०५ ॥  


भूधराख्ये दिवारात्रौ समुद्धृत्याथ तस्य वै ।  
पूर्वांशं पारदं दत्त्वा हंसपाद्या द्रवैस्त्र्यहम् ॥ १०६ ॥  


मर्दितं द्वन्द्वलिप्तायां मूषायां चान्धितं धमेत् ।  
तत्खोटं धमनाच्छोध्यं काचटङ्कणयोगतः ॥ १०७ ॥  


नक्षत्राभं भवेद्यावत्तावद्धाम्यं पुनः पुनः ।  
तद्रसं व्योमसत्त्वं च काञ्चनं च समं समम् ॥ १०८ ॥  


समावर्त्य ततः कार्या गुटिका वक्त्रमध्यगा ।  
वज्रखेचरिका नाम वत्सरान्मृत्युनाशिनी ॥ १०९ ॥  


वलीपलितनिर्मुक्तो दिव्यकायो भवेन्नरः ।  
निर्गुण्डीमुनिचूर्णं तु कर्षमाज्यैः पिबेदनु ॥ ११० ॥  


 रत्नेश्वरी गुटिका ।

कान्तं शुल्बं समं चूर्ण्यं वज्रमूषान्धितं धमेत् ।  
तत्खोटसिद्धचूर्णं तु गन्धकाम्लेन मर्दयेत् ॥ १११ ॥  


रुद्ध्वा सम्यक्पुटे पच्यात्समुद्धृत्याथ मर्दयेत् ।  
पूर्ववत्क्रमयोगेन पुटेद्वारांश्चतुर्दश ॥ ११२ ॥  


वज्रेण द्वन्द्वितं स्वर्णमनेनैव तु रञ्जयेत् ।  
मूषामध्ये धमन्नेवं सप्तवारं समं क्षिपेत् ॥ ११३ ॥  


तत्खोटं चूर्णितं भाव्यं स्त्रीपुष्पेण दिनावधि ।  
तत्तुल्यं द्रुतसूतं तु सर्वं यामं विमर्दयेत् ॥ ११४ ॥  


वेष्टयेद्भूर्जपत्रेण वस्त्रे बद्ध्वा पचेत्र्त्र्यहम् ।  
दोलायन्त्रे सारनाले जातं गोलं समुद्धरेत् ॥ ११५ ॥  


गान्धारी जीवनी चैव लाङ्गली चेन्द्रवारुणी ।  
एतासां पिण्डकल्केन वेष्टयेत्पूर्वगोलकम् ॥ ११६ ॥  


अन्धयित्वा दिनं पच्याद्भूधरे तं समुद्धरेत् ।  
पुनर्लेप्यं पुनः पाच्यं चतुर्दशदिनावधि ॥ ११७ ॥  


गुटिका जायते दिव्या नाम्ना रत्नेश्वरी तथा ।  
वक्त्रस्था वर्षमात्रं तु नन्दितुल्यो भवेन्नरः ॥ ११८ ॥  


जीवेद्वर्षसहस्राणि दिव्यतेजा महाबलः ।  
वर्षद्वादशपर्यन्तं यस्य वक्त्रे स्थिता तु सा ॥ ११९ ॥  


तस्य प्रस्वेदसम्पर्कादष्टलोहानि काञ्चनम् ।  
जायन्ते नात्र सन्देहः सत्यमीश्वरभाषितम् ॥ १२० ॥  


पञ्चाङ्गचूर्णं मध्वाज्यै रुदन्त्युत्थं लिहेदनु ।  


 दिव्यखेचरीवटिका ।

स्वर्णं कृष्णाभ्रसत्त्वं च तारं ताम्रं सुचूर्णितम् ॥ १२१ ॥  


समांशं द्वन्द्वलिप्तायां मूषायां चान्धितं धमेत् ।  
तत्खोटं भागचत्वारि भागैकं मृतवज्रकम् ॥ १२२ ॥  


माक्षिकं तीक्ष्णकान्तं च भागैकैकं सुचूर्णितम् ।  
समस्तं द्वन्द्वलिप्तायां मूषायां चान्धितं धमेत् ॥ १२३ ॥  


तत्खोटं सूक्ष्मचूर्णं तु चूर्णांशं द्रुतसूतकम् ।  
त्रिदिनं तप्तखल्वे तु मर्द्यं दिव्यौषाधिद्रवैः ॥ १२४ ॥  


रुद्ध्वाऽथ भूधरे पच्यादहोरात्रात्समुद्धरेत् ।  
द्रुतसूतं पुनस्तुल्यं दत्त्वा मर्द्यं पुटेत्तथा ॥ १२५ ॥  


इत्येवं सप्तवारांस्तु द्रुतं सूतं समं समम् ।  
दत्त्वा मर्द्यं पुटे पच्याज्जायते भस्मसूतकः ॥ १२६ ॥  


भस्मसूतसमं गन्धं दत्त्वा रुद्ध्वा धमेद्दृढम् ।  
जायते गुटिका दिव्या विख्याता दिव्यखेचरी ॥ १२७ ॥  


वर्षैकं धारयेद्वक्त्रे जीवेत्कल्पसहस्रकम् ।  
तस्य मूत्रपुरीषाभ्यां सर्वलोहस्य लेपनात् ॥ १२८ ॥  


जायते कनकं दिव्यं समावर्ते न संशयः ।  
पलद्वयं भृङ्गराजद्रव्यं चानु पिबेत्सदा ॥ १२९ ॥  


पूर्वोक्तं भस्मसूतं वा गुञ्जामात्रं सदा लिहेत् ।  
वर्षैकं मधुनाऽऽज्येन लक्षायुर्जायते नरः ॥ १३० ॥  


वलीपलितनिर्मुक्तो महाबलपराक्रमः ।  


 स्वर्णवैक्रान्तबद्धरसः ।

स्वर्णं वैक्रान्तसत्त्वं च द्वन्द्वितं जारयेद्रसे ॥ १३१ ॥  


समांशं तु भवेद्यावत्ततस्तेनैव सा \[\] रयेत् ।  
समेन जायते बद्धो धारयेत्तं मुखे सदा ॥ १३२ ॥  


संवत्सरप्रयोगेण जराकालापमृत्युजित् ।  
कुमार्या दलजं द्रावं सितायुक्तं पिबेदनु ॥ १३३ ॥  


स्वर्णवैक्रान्तबद्धोऽयं ब्रह्मायुर्यच्छते नृणाम् ।  


 वैक्रान्तवटिका ।

वैक्रान्तसत्त्वतुल्यांशं शुद्धसूतं विमर्दयेत् ॥ १३४ ॥  


दिनं दिव्यौषधद्रावैस्तद्गोलं निगडेन वै ।  
लिप्त्वा लवणगर्भायां वज्रमूष्यां निरोधयेत् ॥ १३५ ॥  


छायायां शोषयेत्सन्धिं त्रिदिनं तुषवह्निना ।  
स्वेदयेद्वा करीषाग्नौ दिवारात्रमथोद्धरेत् ॥ १३६ ॥  


तद्गोलं निगडेनैव लिप्त्वा तद्वन्निरुध्य च ।  
छायाशुष्कं धमेद्गाढं बन्धमायाति निश्चितम् ॥ १३७ ॥  


वर्षैकं धारयेद्वक्त्रे जीवेद्द्ब्रह्मदिनत्रयम् ।  
वैक्रान्तगुटिका ह्येषा सर्वकामफलप्रदा ॥ १३८ ॥  


कर्षैकं त्रिफलाचूर्णं मध्वाज्याभ्यां लिहेदनु ।  

[^37]
 दिव्यखेचरीगुटिका ।

[^37]: “जारयेत्” ख। ।


हेम्ना य्द्द्वन्द्वितं वज्रं कुर्यात्तत्सूक्ष्मचूर्णितम् ॥ १३९ ॥  


एतद्देयं गुह्यसूते मूषायामधरोत्तरम् ।  
पादमात्रं प्रयत्नेन रुद्ध्वा सन्धिं विशोषयेत् ॥ १४० ॥  


भूधराख्ये दिनं पच्यात्समुद्धृत्याथ मर्दयेत् ।  
दिव्यौषधफलद्रावैस्तप्तखल्वे दिनावधि ॥ १४१ ॥  


रुद्ध्वाऽथ भूधरे पच्याद्दिनं लघुपुटैः पुटेत् ।  
समुद्धृत्य पुनस्तद्वन्मर्द्यं रुद्ध्वा दिनत्रयम् ॥ १४२ ॥  


तुषाग्निना शनैः स्वेद्यमूर्ध्वाधः परिवर्तयन् ।  
जायते भस्मसूतोऽयं सर्वयोगेषु योजयेत् ॥ १४३ ॥  


द्रुतसूतस्य भागैकं भागैकं पूर्वभस्मकम् ।  
शुद्धनागस्य भागैकं सर्वमम्लेन मर्दयेत् ॥ १४४ ॥  


अन्धमूषागतं धाम्यं खोटो भवति तद्रसः ।  
धमेत्प्रकटमूषायां यावन्नागक्षयो भवेत् ॥ १४५ ॥  


द्रुतसूतप्रकारेण द्रावयित्वा त्विमं रसम् ।  
निक्षिपेत्कच्छपे यन्त्रे बिडं दत्त्वा दशांशतः ॥ १४६ ॥  


स्वर्णादिसर्वलोहानि क्रमेणैव च जारयेत् ।  
प्रत्येकं षङ्गुणं पश्चाद्वज्रद्वन्द्वं च जारयेत् ॥ १४७ ॥  


त्रिगुणं तु भवेद्यावत्ततो रत्नानि वै क्रमात् ।  
जारयेद्द्रावितान्येव प्रत्येकं त्रिगुणं शनैः ॥ १४८ ॥  


ततो यन्त्रात्समुद्धृत्य दिव्यौषधद्रवैर्दिनम् ।  
मर्द्यं रुद्ध्वा धमेद्गाढं जायते गुटिका शुभा ॥ १४९ ॥  


पूजयेदङ्कुशीमन्त्रैर्नाम्नेयं दिव्यखेचरी ।  
यस्य वक्त्रे स्थिता ह्येषा स भवेद्भैरवोपमः ॥ १५० ॥  


दिव्यतेजा महाकायः खेचरत्वेन गच्छति ।  
यत्रेच्छा तत्र तत्रैव क्रीडते ह्यङ्गनादिभिः ॥ १५१ ॥  


महाकल्पान्तपर्यन्तं तिष्ठत्येव न संशयः ।  
तस्य मूत्रपुरीषाभ्यां ताम्रं भवति काञ्चनम् ॥ १५२ ॥  


पलाशपुष्पचूर्णं तु तिलाः कृष्णाः सशर्कराः ।  
सर्वं पलत्रयं खादेन्नित्यं स्यात् क्रामणे हितम् ॥ १५३ ॥  


 प्रचण्डखेचरीगुटिका ।

चूर्णमश्वखुरस्यैव गुह्यसूते समं क्षिपेत् ।  
त्रिदिनं मातुलुङ्गाम्लैस्तत्सर्वं मर्दयेद्दृढम् ॥ १५४ ॥  


सूततुल्यं मृतं वज्रं तस्मिन् क्षिप्त्वाऽथ मर्दयेत् ।  
तप्तखल्वे दिनं चाम्लैस्तद्गोलं चान्धितं पुटेत् ॥ १५५ ॥  


दिनैकं भूधरे यन्त्रे भागैकं पूर्वपारदम् ।  
क्षिप्त्वा तस्मिन् दृढं मर्द्यं मातुलुङ्गद्रवैर्दिनम् ॥ १५६ ॥  


रुद्ध्वाऽथ पूर्ववत्पच्यात्पुनर्देयश्च पारदः ।  
मर्द्यं पाच्यं यथापूर्वमेवं कुर्याच्च सप्तधा ॥ १५७ ॥  


रसं पुनः पुनर्दत्त्वा स्यादेवं भस्मसूतकः ।  
योजयेत्संर्वयोगेषु जरामृत्युहरो भवेत् ॥ १५८ ॥  


भागैकं नागचूर्णस्य भागैकं पूर्वभस्मनः ।  
द्रुतसूतस्य भागैकं खोटं कुर्याच्च पूर्ववत् ॥ १५९ ॥  


तद्वद्धाम्यं गते नागे द्रा \[\] वितं जारयेत्पुनः ।  
पूर्ववल्लोहरत्नान्तं जीर्णे बद्धा स्थिता मुखे ॥ १६० ॥  


प्रचण्डखेचरी नाम्नी गुटिका खे गतिप्रदा ।  
पूर्ववल्लभते वीरः फलमत्यन्तदुर्लभम् ॥ १६१ ॥  


निर्गुण्डीमूलचूर्णं तु कर्षं तक्रैः पिबेदनु ।  


 कङ्कालखेचरीगुटिका ।

शुद्धसूतस्य दातव्यं कलांशं मृतवज्रकम् ॥ १६२ ॥  


तत्सर्वमम्लवर्गेण तप्तखल्वे दिनत्रयम् ।  
मर्दयित्वा ततस्तेन लेपयेत्समभागतः ॥ १६३ ॥  


पक्वबीजस्य पत्राणि तानि भानुदलैः पुनः ।  
वेष्टितानि निरुध्याथ निखनेच्चुल्लिगर्भतः ॥ १६४ ॥  


आच्छाद्य ज्वालयेत्तत्र काष्ठाग्निं दिवसत्रयम् ।  
उद्धृत्य द्वन्द्वलिप्तायां मूषायां तं निरोधयेत् ॥ १६५ ॥  


करीषाग्नौ पुटे पच्यादहोरात्रात्समुद्धरेत् ।  
वासनामुखिते[^38] सूते तुल्यमेतद्विनिक्षिपेत् ॥ १६६ ॥  

[^38]: “जारितं द्रावयेत्पुनः” ख। ।



अम्लेन मर्दयेद्यामं जातं गोलं समुद्धरेत् ।  
क्षिपेज्जम्बीरगर्भे तं वस्त्रे बद्ध्वा त्र्यहं पचेत् ॥ १६७ ॥  


दोलायन्त्रे सारनाले जायते गुटिका शुभा ।  
कङ्कालखेचरी नाम्ना वक्त्रस्था मृत्युनाशिनी ॥ १६८ ॥  


वर्षैकं धारयेद्यस्तु स जीवेद्ब्रह्मणो दिनम् ।  
गन्धकं गुग्गुलुं तुल्यमाज्यैः कर्षं लिहेदनु ॥ १६९ ॥  


 कालविध्वंसिका वटिका ।

कृष्णाभ्रकस्य सत्त्वं तु कान्तमाक्षीककाञ्चनम् ।  
तीक्ष्णं सौवीरचूर्णं च तुल्यं रुद्ध्वा धमेद्दृढम् ॥ १७० ॥  


तत्खोटं सूक्ष्मचूर्णं तु द्रुतसूतसमं भवेत् ।  
सूतार्धं मारितं वज्रं सर्वमम्लेन मर्दयेत् ॥ १७१ ॥  


दिनैकं तप्तखल्वे तु तं रुद्ध्वा भूधरे पचेत् ।  
अहोरात्रात्समुद्धृत्य तत्समं पूर्वसूतकम् ॥ १७२ ॥  


दत्त्वा दिव्यौषधद्रावैर्मर्द्यं सर्वं दिनावधि ।  
पूर्ववद्भूधरे पच्याद्द्रुतसूतं पुनः समम् ॥ १७३ ॥  


दत्त्वा मर्द्यं पुनः पच्यादित्येवं सप्तवारकम् ।  
एतद्भस्मसमं गन्धं दत्त्वा चान्ध्यं धमेद्दृढम् ॥ १७४ ॥  


जायते गुटिका दिव्या कालविध्वंसिका परा ।  
यस्य वक्त्रे स्थिता ह्येषा तस्य कालः करोति किम् ॥ १७५ ॥  


वर्षट्कप्रयोगेण जीवेत्कल्पसहस्रकम् ।  
तद्गात्रस्वेदमात्रेण सर्वलोहानि काञ्चनम् ॥ १७६ ॥  


जायन्ते नात्र सन्देहः शिवाम्बु क्रामकं पिबेत् ।  


 पञ्चानना गुटिका ।

स्वर्णतारार्ककान्तं च तीक्ष्णचूर्णं समं समम् ॥ १७७ ॥  


द्वन्द्वमेलापलिप्तायां मूषायां चान्धितं धमेत् ।  
तत्खोटं चूर्णितं कृत्वा चाभिषिक्तं तु पूर्ववत् ॥ १७८ ॥  


समुखे जारयेत्सूते यावत्पञ्चगुणं क्रमात् ।  
दिव्यौषधद्रवैस्तं वै मर्दयेद्दिवसत्रयम् ॥ १७९ ॥  


अन्धमूषागतं ध्मातं जायते गुटिका शुभा ।  
नाम्ना पञ्चानना धार्या वक्त्रे संवत्सरावधि ॥ १८० ॥  


वलीपलितनिर्मुक्तो जीवेच्चन्द्रार्कतारकम् ।  
हस्तिकर्णी समूला तु चूर्ण्या मध्वाज्यसंयुता ॥ १८१ ॥  


स्निग्धभाण्डे तु तां रुद्ध्वा धान्यराशौ निवेशयेत् ।  
त्रिसप्ताहात्समुद्धृत्य पलैकं भक्षयेदनु ॥ १८२ ॥  


 शतवेधिकादिगुटिकाः ।

ऋद्धिख \[\] ण्डे तु यत्प्रोक्तं विविधं रसबन्धनम् ।  
अत्र तस्यैव वक्ष्यामि देहवेधक्रमं य \[\] था ॥ १८३ ॥  


जारितैर्बन्धितैस्तैस्तै रसराजैः पृथक्पृथक् ।  
कारयेद्गुटिकां दिव्या बदराण्डप्रमाणकाम् ॥ १८४ ॥  


सा धार्या वत्सरं वक्त्रे स्वानुरूपफलप्रदा ।  
गुटिका शतवेधी स्याद्युगायुष्यकरी नृणाम् ॥ १८५ ॥  


सहस्रवेधी गुटिका अष्टकल्पान्तरक्षिका ।  
लक्षवेधकरी या तु सा दत्ते विष्णुवद्बलम् ॥ १८६ ॥  


वेधिका दशलक्षे या सा रुद्रपददायिनी ।  
कोटिवेधकरी या सा ईश्वरत्वकरी नृणाम् ॥ १८७ ॥  


वेधिका दशकोटीनां सा सदाख्यपदप्रदा ।  
गुटिकाऽर्बुदवेधी या सा श्रीकण्ठपदप्रदा ॥ १८८ ॥  


सम्यग्भवपदं दत्ते गुटिका शङ्खवेधिका ।  
धूम्रवेधी तु या सिद्धा सा शक्तिपददायिनी ॥ १८९ ॥  


पराशक्तिपदं दत्ते स्पर्शवेधकरी तु या ।  
शब्दवेधकरा या तु सा यस्य वत्सरावधि ॥ १९० ॥  


वक्त्रे स्थिता स वै सिद्धो नित्यं नित्यपदं लभेत् ।  
स्वेच्छाचारी वज्रकायो वज्रपातैर्न भिद्यते ॥ १९१ ॥  


तस्य मूत्रपुरीपाभ्यां सर्वलोहानि काञ्चनम् ।  
जायन्ते स्वेदसम्पर्काद्गात्रसंस्पर्शनादपि ॥ १९२ ॥  


सर्वेषामुक्तयोगानामनु स्याच्छुद्धगन्धकम् ।  
[^39]पलार्धं[^40] भक्षयेन्नित्यं रससङ्क्रामणे हितम् ॥ १९३ ॥  

[^39]: क्रद्धिखण्डे इति वादिखण्डे इत्यर्थः ।


[^40]: “तथा” ख। ।



का \[\] लि कालि महाकालि मांसशोणितभोजिनि ।  
रक्तकृष्णमुखे देवि रससिद्धिं ददस्व मे ॥ १९४ ॥ स्वाहा  


अनेन सिद्धमन्त्रेण शक्तिचक्रं प्रपूजयेत् ।  
कालिकां भैरवं सिद्धान् कुमारीं साधितं रसम् ॥ १९५ ॥  


ततो रसायनं दिव्यं सेवयेत् सिद्विमाप्नुयात् ।  
गुटिकां धारयेद्वक्त्रे पूर्वमन्त्रं जपेत्सदा ॥ १९६ ॥  


रसमन्त्रप्रयोगेण शीघ्रं सिद्धिमवाप्नुयात् ।  


 कालान्तरससिद्धिकरणप्रकारः ।

कालान्तरससिद्धिर्या प्रोक्ता मन्थानभैरवे ॥ १९७ ॥  


तदर्थं पञ्च तत्त्वानि षष्ठं जीवं च साधयेत् ।  
काकिन्याः पुष्पकाले तु सङ्गं कृत्वा समाहरेत् ॥ १९८ ॥  


तद्योनिस्थं रजोबीजं गगनं तं विदुर्बुधाः ।  
काकिन्युत्पन्नपुत्रस्य सद्योविड्वायुरुच्यते ॥ १९९ ॥  


तेजस्तु काकिनीपुष्पं जलं तत्पुत्रशोणितम् ।  
काकिनीपुत्रसर्वाङ्गं पृथिवीतत्त्वमुच्यते ॥ २०० ॥  


रससेवकदेहोत्थवीर्यं जीवस्तु कथ्यते ।  
तत्प्रत्येकं कोटिवेधं कर्षैकं रससंयुतम् ॥ २०१ ॥  


कृत्वा संरक्षयेद्भिन्नं सुपिष्टं गोलकीकृतम् ।  
उन्नतं पौरुषं यावद्विस्तारेण तदर्धकम् ॥ २०२ ॥  


कुर्यात्ताम्रकटाहं तु स्थूलं यावत् षडङ्गुलम् ।  
चतुर्मुखस्य कोष्ठस्य पृष्ठे धार्यं दृढं यथा ॥ २०३ ॥  


गोघृतं नरतैलं च समभागेन मेलयेत् ।  
तेनापूर्य कटाहं तं सिद्धचक्रं ततोऽर्चयेत् ॥ २०४ ॥  


कुमारीगुरुदेवाग्नीन् भैरवं भैरवीयुतम् ।  
तर्पयेद्बलिमांसेन क्षेत्रपालं च पूजयेत् ॥ २०५ ॥  


धमनं तत्र कुर्वीत चतुर्दिक्षु शनैः शनैः ।  
चतुर्भिर्वङ्कनालैश्च खदिराङ्गारयोगतः ॥ २०६ ॥  

[^41]
सुतप्तं फेननिर्मुक्तं निर्धूमं च यदा भवेत् ।  
चन्द्रार्कग्रहनक्षत्रदेवताभुवनानि च ॥ २०७ ॥  

[^41]: अस्याग्रे “ऐं ह्रीं श्रीं श्रीं” इत्यधिकं ख। पुस्तके ।



नमस्कृत्य गुरुं देवं देहं तत्र विनिक्षिपेत् ।  
सुद्रुतं तं विजानीयान्निक्षिपेत्पार्थिवं रसम् ॥ २०८ ॥  


धमन्नत्रैव यत्नेन यावत्तत्कल्कतां व्रजेत् ।  
अप्तत्त्वाख्यं रसं तस्मिन् क्षिपेद्रक्तं भवेत्तु तत् ॥ २०९ ॥  


वायुयुक्तं रसं क्षिप्त्वा शुभ्रवर्णं प्रजायते ।  
तेजोयुक्तं रसं क्षिप्याद्धनीभूतं भवेत्तु तत् ॥ २१० ॥  


तत आकाशसंयुक्तं रसं तत्र विनिक्षिपेत् ।  
आवर्तितं सुवर्णाभं जायते तत्र निक्षिपेत् ॥ २११ ॥  


जीवयुक्तं रसं दिव्यं ततो हुङ्कारमुच्चरेत् ।  
कृत्वा तत्र महारावं हुङ्कारत्रयसंयुतम् ॥ २१२ ॥  


ततश्चोत्तिष्ठते सिद्धः पूर्वाह्णे भास्करो यथा ।  
दिव्यतेजा महाकायो महाबलपराक्रमः ॥ २१३ ॥  


नवनागसहस्राणां बलं तस्याधिकं भवेत् ।  
जीवते वज्रदेहः सन् सत्यं सत्यं शिवोदितम् ॥ २१४ ॥  


जराजर्जरिताङ्गानामन्धानां पङ्गुकुष्ठिनाम् ।  
नष्टवाग्जडषण्डानां कुब्जानां कुष्ठदेहिनाम् ॥ २१५ ॥  


अनेकव्याधियुक्तानां भ्रान्तोन्मत्तपिशाचिनाम् ।  
किं पुनः स्वच्छदेहानां भूपानां रससेविनाम् ॥ २१६ ॥  


वीराणां साधकानां च दिव्यसिद्धिप्रदो भवेत् ।  
तस्माद्वीरतरो योऽत्र भैरवोऽसौ न संशयः ॥ २१७ ॥  


वज्रकायो भवेत्सिद्धो मेधावी दिव्यरूपवान् ।  
अर्धयोजनविस्तीर्णं विमानं चाप्सरोयुतम् ॥ २१८ ॥  


आयाति नात्र सन्देह स्तस्य सिद्धस्य सम्मुखम् ।  
तत्रारूढो रुद्रलोके क्रीडते भैरवो यथा ॥ २१९ ॥  


क्षुत्पिपासाविनिर्मुक्तो जगन्नाशे न नश्यति ।  
भुञ्जानः सर्वभोगांश्च योगिनां \[\]  स प्रियो भवेत् ।  
इच्छासिद्धो[^42] महावीरो नित्यानन्दमयो भवेत् ॥ २२० ॥  

[^42]: “योगिनीनां” ख। ।



दृष्ट्वा समस्तमनुभूय रसायनेषु  
सारातिसारसुखसाध्यतरं नराणाम् ।  
देहस्य दार्ढ्यकरणे गुटिकाप्रयोगाः  
प्रोक्ताः परं शिवकराः सततं सुसिध्यै ॥ २२१ ॥  


इति पार्वतीपुत्रश्रीनित्यनाथसिद्धविरचिते रसरत्नाकरे रसायनखण्डे गुटिकारसायनं नाम तृतीयोपदेशः ।

# अथ चतुर्थोपदेशः ।

सूतगन्धगमनायसशुल्बं मारितं च परमामृतीकृतम् ।  
इष्टमेकमपि मूलिकागणं देहसिद्धिकरमाशु सेवितम् ॥ १ ॥  


 कान्तादिमहारसायनम् ।

मृतकान्ताभ्रकं सूतं गन्धं मृङ्गविडङ्गकम् ।  
त्वग्वर्जं बिल्वबीजं च प्रत्येकं पलषोडश ॥ २ ॥  


त्रिंशत्पलं त्र्यूषणं च त्रिंशत्त्रिंशद्घृतं मधु ।  
चित्रमूलं दशपलं सर्वं चूर्णं विलोडयेत् ॥ ३ ॥  


पलानि त्रिफलायास्तु विंशपूर्वं चतुःशतम् ।  
क्वाथ्यमष्टगुणैस्तोयैर्ग्राह्यमष्टावशेषितम् ॥ ४ ॥  


कषायं भावयेत्तेन मासैकं पूर्वलोडितम् ।  
लोहपात्रे खरे घर्मे तत्पलार्धं सदा पिबेत् ॥ ५ ॥  


क्षीरैः शयनकाले तु वर्षान्मृत्युजरापहम् ।  
बालो निबिडसन्धिश्च जीवेच्चन्द्रार्कतारकम् ॥ ६ ॥  


महारसायनं दिव्यं कामिनीशततोषकम् ।  


 रसायना अभ्रकयोगाः ।

अग्निवर्णं क्षिपेत्क्षीरे कृष्णाभ्रं वह्नितापितम् ॥ ७ ॥  


भिन्नपत्रं ततः कृत्वा जलमध्ये विनिक्षिपेत् ।  
त्रिंशत्पलानि यत्नेन मरिचं पलपञ्चकम् ॥ ८ ॥  


चूर्णितं निक्षिपेत्तस्मिंस्त्रिदिनान्ते समुद्धरेत् ।  
तत्सर्वं पेषयेच्छ्लक्ष्णं सितवस्त्रेण बन्धयेत् ॥ ९ ॥  


जलपूर्णे घटे घर्मे दोलायन्त्रेण धारयेत् ।  
शुष्के तोये पुनस्तोयं दद्याद्यावज्जले गतम् ॥ १० ॥  


तदभ्रकं ततो वस्त्रं सन्त्यजेद्रक्षयेज्जलम् ।  
त्रिंशद्भागं ततः कुर्यात्तज्जलं साभ्रकं सुधीः ॥ ११ ॥  


तद्भागैकेन संलोड्य पलैकं श्वेततण्डुलात् ।  
त्रिंशत्पले गवां क्षीरे तत् पचेच्चाथ शीतलम् ॥ १२ ॥  


मध्वाज्यैर्द्विपलैर्युक्तं निष्कैकैश्च मरीचकैः ।  
साधको भक्षयेन्नित्यं मासान्मृत्युजरापहम् ॥ १३ ॥  


केशा दन्ता नखास्तस्य पतन्ति ह्युद्भवन्ति च ।  
वज्रकायो भ \[\] वेत्सिद्धो वायुवेगो महाबलः ॥ १४ ॥  


अमृताभ्रकयोगोऽयं शम्भुना गदितः पुरा ।  
मृताभ्रं गन्धकं शुद्धं कणा सव समं घृतैः ॥ १५ ॥  


कर्षैकं भक्षयेन्नित्यं वर्षान्मृत्युजरापहम् ।  
कोरण्टकस्य पत्राणि मृताभ्रं गन्धकं समम् ॥ १६ ॥  


तत्सर्वं नीलिकाद्रावैः सप्ताहं भाव्यमातपे ।  
तत्कर्षैकं पिबेत्क्षीरैरब्दान्मृत्युजरापहम् ॥ १७ ॥  


मृताभ्रकस्य कर्षैकं गवां क्षीरं पलं तथा ।  
समूलपत्रां सर्पाक्षीं सा \[\] र्द्रां पिष्ट्वा च ग \[\] न्धकम् ॥ १८ ॥  


एकीकृत्य पिबेत्सर्वं वर्षैकेन जरां जयेत् ।  
वज्रकायः खेचरश्च जीवेद्ब्रह्मदिनत्रयम् ॥ १९ ॥  


मृताभ्रं कान्तलोहं च त्रिफला मागधी समम् ।  
पञ्चाङ्गं बदरीचूर्णमभ्रतुल्यं नियोजयेत् ॥ २० ॥  


सितामध्वाज्यसंयुक्तं पलार्धं भक्षयेत्सदा ।  
हन्ति वर्षाज्जरां मृत्युमायुः स्याद्ब्रह्मणो दिनम् ॥ २१ ॥  


“अमृतक्रीडे विष्णुसंवरणि स्वाहा ॥” अनेन मन्त्रेण सर्वे अभ्रक- योगा अभिमन्त्र्य भक्षणीयाः ।
[^43][^44][^45]
 रसायनाः कान्तयोगाः ।

[^43]: “महासिद्धो” ख। ।


[^44]: “सार्द्रैः” ख। ।


[^45]: “कर्षकम्” ख। ।


मृतं कान्तं तिलाः कृष्णा बदरीफलचूर्णकम् ।  
काकतुण्डीबीजचूर्णं सर्वं तुल्यं प्रकल्पयेत् ॥ २२ ॥  


शाल्मलीमल्लिपत्राणां द्रवैर्भाव्यं दिनत्रयम् ।  
त्रिदिनं भृङ्गजैर्द्रावैर्भावितं शोषयेत्पुनः ॥ २३ ॥  


तस्मिन्तुल्यं गुडं क्षिप्त्वा वटिकाः कर्षमात्रकाः ।  
रुदन्त्युत्थद्रवैः क्षीरैर्मध्वाज्याभ्यां पिबेत्सदा ॥ २४ ॥  


वर्षैकेन जरां मृत्युं हन्ति सत्यं न संशयः ।  
मृतं कान्तं कृष्णतिलांस्त्रिफलां चूर्णयेत्समम् ॥ २५ ॥  


शाल्मलीकेतकीद्रावैर्लोडितं कान्तपात्रके ।  
स्थितं रात्रौ पिबेत्प्रातः पलार्धं मृत्युनाशनम् ॥ २६ ॥  


वत्सरैकाज्जरां हन्ति जीवेद्ब्रह्मदिनत्रयम् ।  
कान्तभस्म कणाचूर्णं निम्बनिर्यासमेव च ॥ २७ ॥  


त्रिफलातुल्यतुल्यांशं मध्वाज्याभ्यां पलार्धकम् ।  
लिहेन्मासाष्टकं नित्यं जीवेद्ब्रह्मदिनं नरः ॥ २८ ॥  


कुष्ठखण्डानि सम्पाच्य कषाये त्रैफले समे ।  
शोषयित्या विचूर्ण्याथ तानि कान्तं मृतं समम् ॥ २९ ॥  


मध्वाज्याभ्यां लिहेत्कर्षं वर्षान्मृत्युजरापहम् ।  
कोरण्टपत्रचूर्णं तु कान्तभस्म तिला गुडम् ॥ ३० ॥  


तुल्यं भक्ष्यं पलार्धं तद्वर्षान्मृत्युजरापहम् ।  
कान्तभस्म समं गन्धं तैलैर्ज्योतिष्मतीभवैः ॥ ३१ ॥  


लिहेन्नित्यं चतुर्निष्कं ब्रह्मायुर्जायते नरः ।  
बृहस्पतिसमो वाचा वत्सराद्भवति ध्रुवम् ॥ ३२ ॥  


मृततीक्ष्णं त्रयो भागाः शुद्धगन्धाष्टभागकम् ।  
घर्मे भाव्यं त्रिसप्ताहं तत्सर्वं कन्यकाद्रवैः ॥ ३३ ॥  


गोक्षीरैस्तत्पिबेत्कर्षं जीवेद्ब्रह्मदिनत्रयम् ।  
वर्षमात्रान्न सन्देहो दिव्यतेजा महाबलः ॥ ३४ ॥  


मृतं कान्तं शिला शुद्धा तुल्यं मध्वाज्यकैर्लिहेत् ।  
निष्कं निष्कं तु वर्षैकं जीवेद्ब्रह्मदिनत्रयम् ॥ ३५ ॥  


त्रिनिष्कं मृततीक्ष्णं तु मुण्डं वा कान्तमेव वा ।  
पिबेद्धारोष्णपयसा वयःस्तम्भकरं नृणाम् ॥ ३६ ॥  


वर्षद्व \[\] यप्रयोगेण जीवेदाचन्द्रतारकम् ।  
सम्यक्कान्तमये पात्रे धात्रीचूर्णं शिवाम्बुना ॥ ३७ ॥  


रात्रौ पलैकं संलिप्य प्रातरुत्थाय भक्षयेत् ।  
वलीपलितनिर्मुक्तो वत्सरान्मृत्युजिद्भवेत् ॥ ३८ ॥  


लेपयेत्कान्तपात्रान्तः पलैकं त्रिफलामधु ।  
दिवारात्रं स्थितं पेयं तन्नित्यं तु शिवाम्बुना ।  
वर्षान्मृत्युं जरां हन्ति जीवेद्वर्षशतत्रयम् ॥ ३९ ॥  


ॐं हः अमृते अमृतशक्ति अमृतगन्धोपजीवि निष्पन्नं चन्द्रामृतं आज्ञापितं कुरु कुरु स्वाहा हे हे हं हः गम् इति गन्धकलोहयोर्भक्ष- णमन्त्रः ॥

सर्वेषां लोहयोगानामनु स्यात्क्षीरपानकम् ।  
आस्वादेत्स्वादुमुस्तानां स्वरसं दन्तपीडितम् ॥ ४० ॥  


मूलानि भक्षयेत्तासामास्यवैरस्यशान्तये ।  
बद्धे कोष्ठे तु दीप्ताग्नौ तप्तं क्षीरं पिबेत्सदा ॥ ४१ ॥  


स्नानमर्दनतीक्ष्णोष्णं विष्टम्भे सति वर्जयेत् ।  
ताम्बूलं भक्षयेन्नित्यं सकर्पूरं मुहुर्मुहुः ॥ ४२ ॥  


सम्यग्जीर्णे तु दीप्ताग्नौ पिबेत्पश्चाद्बुभुक्षितः ।  
शृतं क्षीरं ततोऽन्नं च सेव्यं लौहरसायने ॥ ४३ ॥  


 ब्रह्मवृक्षकल्पः ।

ब्रह्मवृक्षस्य पञ्चाङ्गं छायाशुष्कं सुचूर्णितम् ।  
मध्वाज्याभ्यां लिहेत्कर्षं वर्षैकेन जरां जयेत् ॥ ४४ ॥  


जीवेद्वर्षसहस्रैकं दिव्यतेजा महाबलः ।  
ब्रह्मवृक्षस्य पुष्पाणि छायाशुष्काणि कारयेत् ॥ ४५ ॥  


त्रिंशत्पलं तु तच्चूर्णं चतुर्विंशत्पलं घृतम् ।  
एकीकृत्य क्षिपेद्भाण्डे तं रुद्ध्वा धान्यराशिगम् ॥ ४६ ॥  


कृत्वा मासात्समुद्धृत्य भागान् कुर्याच्चतुर्दश ।  
भागैकं[^46] भक्षयेन्नित्यं भुञ्जीत कान्तभाजने ॥ ४७ ॥  

[^46]: “वर्षत्रयप्रयोगेण” ख। ।



एवं मासत्रयं कुर्याद्वज्रकायो भवेन्न \[\] रः ।  
तस्य मूत्रपुरीषाभ्यां ताम्रमायाति काञ्चनम् ॥ ४८ ॥  


ब्रह्मवृक्षस्य बीजानि चूर्णितानि घृतैः सह ।  
पूर्ववद्धान्यमध्ये तु क्षिप्त्वा मासात्समुद्धरेत् ॥ ४९ ॥  


पलैकैकं सदा खादेद्वत्सरान्मृत्युजिद्भवेत् ।  
वलीपलितनिर्मुक्तो जीवेद्ब्रह्मदिनत्रयम् ॥ ५० ॥  


ब्रह्मबीजोत्थितं तैलं गवां क्षीरैः पलद्वयम् ।  
तुल्यैः पिबेद्भवेन्मूर्च्छा सिञ्चेत्तस्य मुखे पयः ॥ ५१ ॥  


बोधे क्षीरौदनं दद्यान्मासाज्ज्ञानी भवेन्नरः ।  
द्वितीये शुक्रतुल्यः स्यात्तृतीये वज्रवद्भवेत् ॥ ५२ ॥  


दूरश्रावी चतुर्थे तु पञ्चमे खेगतिर्भवेत् ।  
मासषट्के स्वयं कर्ता शिवतुल्यपराक्रमः ॥ ५३ ॥  


महाकल्पान्तपर्यन्तं जीवेद्वर्षैकसेवनात् ।  
ब्रह्मवृक्षमतिस्थूलं छेदयेदूर्ध्वभागतः ॥ ५४ ॥  


अधो रक्ष्यं त्रिहस्तं स्यात्तस्य मूर्ध्नि बिलं कृतम् ।  
पक्व \[\] धात्रीफलैः पूर्यं तत्काष्ठेन निरुध्य च ॥ ५५ ॥  


कुशैस्तु वेष्टयेत्सर्वं लेप्यं मृद्गोमयैः पुनः ।  
आवेष्ट्य वस्त्रखण्डेन लिम्पेन्मृद्गोमयैस्ततः ॥ ५६ ॥  


शुष्के गजपुटं देयं प \[\] रितोऽरण्यकोत्पलैः ।  
स्वाङ्गशीतलमुद्धृत्य सद्रवाणि फलानि च ॥ ५७ ॥  


क्षिपेन्मध्वाज्यसंयुक्ते भाण्डे तान्येव भक्षयेत् ।  
यथेष्टं भूगृहान्तस्थः क्षीराहारी जरां जयेत् ॥ ५८ ॥  


मा \[\] सद्वयेन वसुधां छिद्रां पश्यति निश्चितम् ।  
जीवेद्ब्रह्मदिनं यावत्सर्पवत्कञ्चुकं त्यजेत् ॥ ५९ ॥  


 श्वेतपालाशकल्पः ।

श्वेतपालाशपञ्चाङ्गं चूर्णितं मधुना सह ।  
[^47][^48][^49]कर्षैकं[^50] भक्षयेन्नित्यं मासान्मृत्युजरापहम् ॥ ६० ॥  

[^47]: “महावलः” ख। ।


[^48]: “तं तु धात्रीफलैः” ख। ।


[^49]: “पाचितो” ख। ।


[^50]: “छिद्रं पश्यति मासाद्वै निधानानि च भूतले” ख। ।



ब्रह्मायुर्जायते सिद्धो वर्षमात्रान्न संशयः ।  
अजाघृतेन तद्बीजमेकैकं भक्षयेत्सदा ॥ ६१ ॥  


शरीरं भस्मना मर्द्यं मासान्मृत्युजरां जयेत् ।  
जीवेद्ब्रह्मदिनं यावद्दिव्यकायो भवेन्नरः ॥ ६२ ॥  


अन्ये योगा यथा रक्ते ब्रह्मवृक्षे च ये गुणाः ।  
तथैव श्वेतपालाशे भवेयुः साधकस्य वै ॥ ६३ ॥  


“अमृतं कुरु कुरु अमृतमालिन्यै नमः ॥” अनेन मन्त्रेण सर्वयोगा सप्ताभिमन्त्रिता भक्षणीयाः ।

 मुण्डीकल्पः ।

शुक्लपक्षेऽथ पूर्णायां पुष्ये वा श्रवणे तथा ।  
रेवत्यां वाऽथ सम्पूज्य मुण्डीपञ्चाङ्गमुद्धरेत् ॥ ६४ ॥  


छायाशुष्कं तु तच्चूर्णं कर्षं गोपयसा सह ।  
वर्षैकेन जरां हन्ति जीवेद्वर्षशतत्रयम् ॥ ६५ ॥  


तस्य मूत्रपुरीषाभ्यां ताम्रं सौवर्णतां व्रजेत् ।  
तच्चूर्णं तु घृतैलेह्यं तद्वत्स्याद्बलमद्भुतम् ॥ ६६ ॥  


“ॐं नमोऽमृतोद्भवाय अमृतं कुरु कुरु स्वाहा ओ ह्रां सः ॥” इति औषधभक्षणमन्त्रः ।

 देवदालीकल्पः ।

छायाशुष्कं देवदालीपञ्चाङ्ग चूर्णयेत्ततः ।  
मध्वाज्याभ्यां लिहेत्कर्षं वर्षान्मृत्युजरां जयेत् ॥ ६७ ॥  


जीवेत्कल्पसहस्रं तु रुद्रतुल्यो भवेन्नरः ।  
तच्चूर्णं कर्षमात्रं तु नित्यं पेयं शिवाम्बुना ॥ ६८ ॥  


पूर्ववज्जायते सिद्धिर्वत्सरान्नात्र संशयः ।  
तच्चूर्णं बाकुचीवह्निसर्पाक्षीभृङ्गराट्समम् ॥ ६९ ॥  


चूर्णितं कर्षमात्रं तु नित्यं पेयं शिवाम्बुना ।  
वर्षान्मृत्युं जरां हन्ति छिद्रां पश्यति मेदिनीम् ॥ ७० ॥  


पुनर्नवादेव \[\] दाल्योर्नीरैर्नित्यं पिबेन्नरः ।  
देवदाल्याश्च[^51] सर्पाक्ष्याः पलैकं वा शिवाम्बुना ॥ ७१ ॥  

[^51]: अयं पाठः ख० पुस्तके नोपलभ्यते ।



पिबेत्स्यात्पूर्ववत्सिद्धिर्वत्सरान्नात्र संशयः ।  
देवदालीं च निर्गुण्डीं पिबेत्कर्षां शिवाम्बुना ।  
वर्षैकेन जरां हन्ति जीवेदाचन्द्रतारकम् ॥ ७२ ॥  


ॐं अमृतगण रुद्रगणाम्भः स्वाहा । अयं च ग्रहणमन्त्रः ॥ “नमो भगवते रुद्राय हुं फट् स्वाहा ।” अयं साधकस्य शिखाबन्धन- मन्त्रः ॥ “ॐं चर र र ।” अयं भक्षणमन्त्रः ॥

 श्वेतार्ककल्पः ।

पुष्ये श्वेतार्कमूलं तु ग्राह्यं छायाविशोषितम् ।  
चूर्णकर्षं गवां क्षीरैः पलद्वन्द्वैर्युतं पिबेत् ॥ ७३ ॥  


मासषट्काज्जरां हन्ति जीवेद्ब्रह्मदिनत्रयम् ।  
द्रवं श्वेतार्कपत्राणां भृङ्गराजद्रवैः समम् ॥ ७४ ॥  


एकीकृत्यातपे शुष्कं चूर्णं क्षीरैश्चतुर्गुणैः ।  
मृद्वग्निना पचेत्तावद्यावत्पिण्डत्वमागतम् ।  
त \[\] त्कर्षैकं घृतैर्लेह्यं वर्षात्स्यात्पूर्ववत्फलम् ॥ ७५ ॥  


“ॐं आं हं वासरमालिने स्वाहा ।” अयं भक्षणमन्त्रः ॥

 हस्तिकर्णकल्पः ।

ग्राह्यं सोमत्रयोदश्यां हस्तिकर्णस्य पत्रकम् ।  
छायाशुष्कं तु तच्चूर्णं गवां क्षीरैः पिबेत्पलम् ॥ ७६ ॥  


वर्षमात्राज्जरां हन्ति जीवेद्ब्रह्मदिनं नरः ।  
हस्तिकर्णस्य पञ्चाङ्गं छायाशुष्कं विचूर्णितम् ॥ ७७ ॥  


कर्षमात्रं पिबेन्नित्यं मासैकमुदकैः सह ।  
आरनालैस्ततस्तक्रैर्दधिक्षीराज्यक्षौद्रकैः ॥ ७८ ॥  


प्रत्येकेन क्रमात्सेव्यं मासैकेन जरापहम् ।  
जीवेद्ब्रह्मदिनं सार्धं वज्रकायो महाबलः ॥ ७९ ॥  


“ॐं गरविषं दृष्टौ गृह्णामि स्वाहा ।” हस्तिकर्णग्रहणमन्त्रः ॥ “ॐं अमृ \[\] तकुटीजातानां अमृतं कुरु कुरु स्वाहा ।” अनेन पूजयेत् । “ॐं अमृतोद्भवाय अमृतं कुरु कुरु नित्यं नमो नमः ।” भक्षणमन्त्रः ॥
[^52][^53]
 रुदन्तीकल्पः ।

[^52]: “कर्षैक तु” ख।


[^53]: “अमृतकुक्षिजातानां” ख। ।


रुदन्त्याश्चैव पञ्चाङ्गं छायाशुष्कं विचूर्णयेत् ।  
तदर्धं मुशलीचूर्णं मुशल्यर्धं फलत्रयम् ॥ ८० ॥  


मूलानां कतकोत्थानां तैलं पातालयन्त्रके ।  
ग्राहयेद्गर्भयन्त्रे वा तत्तैलं क्षालयेज्जलैः ॥ ८१ ॥  


नालिकेरजलैर्वाऽथ क्षाल्यं पञ्चांशवार \[\] कम् ।  
एतत्तैलेन संयुक्तं पूर्वचूर्णं लिहेत्क्रमात् ॥ ८२ ॥  


कर्षादिवर्धनं कार्यं पलान्तं चाथ वर्धयेत् ।  
एवमब्दाज्जरां हन्ति आयुः स्याद्ब्रह्मणो दिनम् ॥ ८३ ॥  


सिद्धयोगो ह्ययं ख्यातो वज्रकायकरो नृणाम् ।  


 निर्गुण्डीकल्पः ।

पुष्यार्के ग्राहयेत्प्रातर्निर्गुण्डीमूलजां त्वचम् ॥ ८४ ॥  


छायाशुष्कां विचूर्ण्याथ कर्षमेकं पिबेत्सदा ।  
अजामूत्रपलैकेन षण्मासादमरो भवेत् ॥ ८५ ॥  


वर्षमात्रप्रयोगेण शिवतुल्यो भवेन्नरः ।  
तच्चूर्णं क्षीरमध्वाज्यैर्लोडितं स्निग्धभाण्डके ॥ ८६ ॥  


रुद्ध्वा क्षिपेद्धान्यराशौ मासादुद्धृत्य भक्षयेत् ।  
द्विपलं वर्षपर्यन्तं जीवेच्चन्द्रार्कतारकम् ॥ ८७ ॥  


तच्चूर्णार्धपलं चाज्यैर्लिहेत्स्यात्पूर्ववत्फलम् ।  
तच्चूर्णं त्रिफला मुण्डी भृङ्गी निम्बो गुडूचिका ॥ ८८ ॥  


वचा चैषां समं चूर्णं मध्वाज्याभ्यां लिहेत्पलम् ।  
वर्षान्मृत्युं जरां हन्ति जीवेद्ब्रह्मदिनत्रयम् ॥ ८९ ॥  


निर्गुण्डीपत्रजं द्रावं भाण्डे मृद्वग्निना पचेत् ।  
गुडवत्पाकमापन्नं पीतं वान्तिविरेककृत् ॥ ९० ॥  


निर्यान्ति कृमयस्तस्य मुखनासाक्षिकर्णतः ।  
राजयक्ष्मादिरोगांश्च सप्ताहेन विनाशयेत् ।  
मासत्रयाज्जरां हन्ति जीवेद्वर्षशतत्रयम् ॥ ९१ ॥  


“ॐं नमो माय गणपतये भूपतये कुबेराय स्वाहा” इति भक्षणमन्त्रः ॥
[^54]
 रसायनाः कतिपययोगाः ।

[^54]: “पञ्चांशवासरम्” ख। ।


भल्लातकोऽभया वीरा काकतुण्ड्याः फलं वचा ।  
लाङ्गली निम्बपत्राणि सहदेवी समं समम् ॥ ९२ ॥  


एषां पातालयन्त्रेण तैलं ग्राह्यं प्रयत्नतः ।  
तत्तैलं नीलिकामूलयुक्तमर्धपलं पिबेत् ॥ ९३ ॥  


चत्सरात्पलितं हन्ति आयुः स्याद्ब्रह्मणो दिनम् ।  
तैलार्धनिष्के तन्नस्ये कृते स्यात्पूर्ववत्फलम् ॥ ९४ ॥  


कृष्णजीरकप्रस्थैकं तत्तुल्यं भृङ्गजद्रवम् ।  
यष्टी नीलोत्पलं चैव प्रति प्रस्थार्धमाहरेत् ॥ ९५ ॥  


पादप्रस्थं तिलात्तैलं सर्वमेकत्र पाचयेत् ।  
ग्राह्यं तैलावशेषं तन्नस्यं तेनैव कारयेत् ॥ ९६ ॥  


नस्यं चाङ्कोल्लतैलेन कुर्यान्मृत्युजरापहम् ।  
निष्कार्धनिष्कं वर्षैकं जीवेद्वर्षशतत्रयम् ॥ ९७ ॥  


काकमाचीफलं पिष्ट्वा कर्षैकमुदकैः पिबेत् ।  
वत्सरात्पलितं हन्ति आयुः स्याद्ब्रह्मणो दिनम् ॥ ९८ ॥  


गुडूची मुशली मुण्डी निर्गुण्डी च शतावरी ।  
विजया च समं चूर्णं सितामध्वाज्यसंयुतम् ॥ ९९ ॥  


खादेत्कर्षद्वयं नित्यं वत्सरात्पलितं जयेत् ।  
उक्तं गोरक्षनाथेन जीवेद्ब्रह्मदिनत्रयम् ॥ १०० ॥  


 शुनकशाल्मलिकाकल्पः ।

कृष्णाष्टम्यां कृष्णसूत्रैर्वृक्षं शुनकशाल्मलेः ।  
आवेष्ट्याघोरमन्त्रेण रात्रौ कृष्णाजकं बलिम् ॥ १०१ ॥  


दत्त्वाऽघोरं जपेत्तत्र यावदष्टसहस्रकम् ।  
तस्य मूलत्वचं ग्राह्यं छायाशुष्कं विचूर्णयेत् ॥ १०२ ॥  


मध्वाज्याभ्यां सदा खादेत्पलैकं वत्सरावधि ।  
वलीपलितनिर्मुक्तो जीवेद्ब्रह्मदिनं नरः ॥ १०३ ॥  


तस्य पुष्पाणि सङ्गृह्य गवां क्षीरैः सदा पचेत् ।  
पुष्पवर्जं पिबेत्क्षीरं मासान्मृत्युजरापहम् ॥ १०४ ॥  


फलैकं तस्य वृक्षस्य गवां क्षीरेण पाचयेत् ।  
फलवर्जं पिबेत्क्षीरं क्षीरमेवं पिबेद्बुधः ॥ १०५ ॥  


चतुर्मासप्रयोगेण वज्रकायो भवेन्नरः ।  
जीवेत्कल्पान्तपर्यन्तं वायुवेगो महाबलः ॥ १०६ ॥  


तस्य मूत्रपुरीषाभ्यां ताम्रं भवति काञ्चनम् ।  
काकमाची भृङ्गराजः सर्पाक्षी सहदेविका ॥ १०७ ॥  


समूला देवदाली च निम्बबाकुचिबीजकम् ।  
फलानि काकतुण्ड्याश्च मूलं ब्रह्माश्वगन्धयोः ॥ १०८ ॥  


नीलकोरण्टपत्राणि त्रिफला च समं समम् ।  
चूर्णं तत्कन्यकाद्रावैर्भावयेत्सप्तवासरम् ॥ १०९ ॥  


छायायां शोषितं कुर्यात्सितामध्वाज्यसंयुतम् ।  
भक्षेत्कर्षद्वयं नित्यं वर्षमात्राज्जरां जयेत् ।  
जीवेच्चन्द्रार्कनक्षत्रं महाकायो महाबलः ॥ ११० ॥  


“ॐं ठः ठः ठः सः सः सः अमृते अमृतवर्षिणि अमृतसञ्जीवति सर्वकामप्रदे भगवान् सोमराज आज्ञापयति स्वाहा” इति भक्ष- णमन्त्रः ॥

 त्रिफलादियोगः ।

त्रिफला बाकुचीबीजं पिप्पली चाश्वगन्धिका ।  
सर्वं तुल्यं कृतं चूर्णं मध्वाज्याभ्यां लिहेत्पलम् ।  
वर्षान्मृत्युं जरां हन्ति जीवेद्ब्रह्मदिनत्रयम् ॥ १११ ॥  


“ॐं ह्रां ह्रीं ह्रूं सः स्वाहा” अनेन मन्त्रेण भक्षयेत् ॥

 मूलिकाकल्पेषु पारदयोगः ।

मूलिकाकल्पयोगेषु गुञ्जैकं मृतपारदम् ।  
प्रतियोगयुतं खादेत्फलं शतगुणं भवेत् ।  
रसेन्द्रस्य प्रभावेण शीघ्रं सिद्धिमवाप्नुयात् ॥ ११२ ॥  


 रसायनकल्पेषु मन्त्रयोगः ।

अस्थिमुद्राधरो मन्त्री लक्षमेकं श्मशानतः ।  
जपेन्महाभयं हन्ति सिद्धिं दत्ते रसायनम् ॥ ११३ ॥  


तेन भक्षितमात्रेण जीवेदाचन्द्रतारकम् ।  
अजेयो देवदैत्यानां पर्वतानपि चालयेत् ॥ ११४ ॥  


“ॐं ह्रीं महाभयेरुम् ।”

 रसायनसेवनविधिः ।

प्रातः पुष्यार्कमुख्ये विविधशुभदिने मन्त्रपूजाविधानै-  
र्ग्राह्यं दिव्यौषधीनां फलदलकुसुमं मूलपत्रं रसं वा ।  
सर्वाङ्गं वाऽथ सिध्यै सकलमभिनवं सेवयेद्ब्रह्मचारी  
क्षीरान्नं चोदकान्नं हितमशनमिदं सर्वमन्यद्विवर्ज्यम् ॥ ११५ ॥  


इति श्रीपार्वतीपुत्रश्रीनित्यनाथसिद्धविरचिते श्रीरसरत्नाकरे रसायनखण्डे नानारसायनं नाम चतुर्थोपदेशः ।

# अथ पञ्चमोपदेशः ।

उद्वर्तनं प \[\] लितहारि परं नराणां  
शोभावहं सुखकरं कचरञ्जनं च ।  
वृद्धोपयोगिसुखसाध्यमनेकयुक्त्या  
वक्ष्ये सुसिद्धमनुभूतिपथेन दृष्टम् ॥ १ ॥  


 वलीपलितनाशार्थं पारदाद्युद्वर्तनम् ।

पारदं गन्धकं तुल्यं नारीस्तन्येन मर्दयेत् ।  
विष्णुक्रान्ता मेघनादा सर्पाक्षी मुनिमुण्डिका ॥ २ ॥  


आसां द्रवैर्दिनं खल्वे मर्दयेत्तत्समुद्धरेत् ।  
यवचूर्णं तिलाश्चैव प्रत्येकं रसतुल्यकम् ॥ ३ ॥  


क्षिपेत्तस्मिन् घृतैः क्षौद्रैः सर्वमालोड्य रक्षयेत् ।  
अनेनोद्वर्तनं सम्यग्वलीपलितनाशनम् ॥ ४ ॥  


वत्सराद्दिव्यदेहः स्याज्जीवेद्वर्षसहस्रकम् ।  


 वलीपलितनाशार्थं वज्रकापालिनीमूलाद्युद्वर्तनम् ।

वज्रकापालिनीमूलं पारदं च समं समम् ॥ ५ ॥  


शिवाम्बुना त्र्यहं मर्द्यमुद्वर्तात्पूर्ववत्फलम् ।  


 वलीपलितनाशार्थं उत्पलाद्युद्वर्तनम् ।

उत्पलानि समूलानि पारदं च समं समम् ॥ ६ ॥  

[^55]
सप्ताहं मर्दयेत्खल्वे स्वकीयेनाशिवाम्बुना ।  
तेनैव मर्दयेद्गात्रं जायते पूर्ववत्फलम् ॥ ७ ॥  

[^55]: “बलकरं” परमं ख। ।



 वलीपलितनाशार्थं पारदाद्युद्वर्तनम् ।

पारदस्य समांशेन ब्रह्मदण्डीयमूलकम् ।  
क्षिप्त्वा सप्तदिनं मर्द्यं स्वकीयेनाशिवाम्बुना ॥ ८ ॥  


अनेनोद्वर्तयेद्गात्रं जायते पूर्ववत्फलम् ।  


 वलीपलितनाशार्थं गन्धकयोगः ।

गन्धकं कटुतैलेन घर्मे भाव्यं दिनावधि ॥ ९ ॥  


तत्पलार्धं सदा खादेद्दिव्यकायकरं नृणाम् ।  
जायते स्वर्णवद्देहो वत्सराद्वलिवर्जितः ॥ १० ॥  


 रसायनार्थं कुष्ठयोगः ।

कुष्ठचूर्णं समध्वाज्यं नित्यं कर्षं लिहेत्तु यः ।  
वत्सराद्दिव्यदेहः स्याद्गन्धेन शतपुष्पवत् ॥ ११ ॥  


 पलितनाशार्थं कान्तपाषाणादियोगः ।

कान्तपाषाणचूर्णं तु तैलमध्वाज्यसंयुतम् ।  
काकतुण्डीफलं सर्वं सममेतत्तु कल्पयेत् ॥ १२ ॥  


भाण्डे रुद्ध्वा क्षिपेन्मासं धान्यराशावथोद्धरेत् ।  
अनेन लेपयेच्छीर्षं नस्यं कुर्यादनेन वै ॥ १३ ॥  


त्र्यहाद्भ्रमरसङ्काशाः केशाः स्युर्वत्सरार्धकम् ।  


 पलितनाशार्थं सीसकादियोगः ।

नागचूर्णपलैकं तु शङ्खचूर्णपलद्वयम् ॥ १४ ॥  


पथ्याचूर्णं निष्कमेकं सर्वं पेष्यं दिनावधि ।  
अम्लदध्ना युतं यत्नात्स्नात्वाऽऽदौ शिरसि क्षिपेत् ॥ १५ ॥  


मर्दयेद्धटिकार्धं तु वेष्ट्यमेरण्डपत्रकैः ।  
शिरः संवेष्ट्य वस्त्रेण प्रातः स्नानं समाचरेत् ॥ १६ ॥  


इत्येवं त्रिदिनं यत्नात्कृत्वा केशांश्च रञ्जयेत् ।  


 केशरञ्जनार्थं नीलिकादियोगः ।

पञ्चाङ्गं नीलिकाभृङ्गत्रिफलालोहचूर्णकम् ॥ १७ ॥  


तुल्यं सर्वं कृतं सूक्ष्ममिडामूत्रेण मर्दयेत् ।  
दिनार्धं तेन कल्केन पूर्ववत्केशरञ्जनम् ॥ १८ ॥  


 केशरञ्जनार्थं गुञ्जादियोगः ।

गुञ्जाबीजं तु त्वग्वर्ज्यं कुष्ठैलादेवदारुकम् ।  
तुल्यं चूर्णं दिनं भाव्यं भृङ्गराजभवैर्द्रवैः ॥ १९ ॥  


सर्वं चतुर्गुणे तैले पाचयेन्मृदुवह्निना ।  
तेनाभ्यङ्गेन केशानां रञ्जनं भ्रमरोपमम् ॥ २० ॥  


 केशरञ्जनार्थं हस्तिदन्तादियोगः ।

हस्तिदन्तस्य दग्धस्य समं योज्यं रसाञ्जनम् ।  
अजाक्षीरेण तत्पिष्ट्वा लेपनात्केशरञ्जनम् ॥ २१ ॥  


 केशरञ्जनार्थं त्रिफलादियोगः ।

त्रिफला लोहचूर्णं तु कृष्णमृद्भृङ्गजद्रवम् ।  
इक्षुदण्डद्रवं चैव मासं भाण्डे निरोधयेत् ॥ २२ ॥  


तल्लेपाद्रञ्जयेत्केशान् स्याद्यावन्मासपञ्चकम् ।  


 केशरञ्जनार्थं लोहकिट्टादियोगः ।

लोहकिट्टं जपापुष्पं पिष्ट्वा धात्रीफलं समम् ॥ २३ ॥  


त्रिदिनं लेपितास्तेन कचाः स्युर्भ्रमरोपमाः ।  
भृङ्गराजरसप्रस्थं तैलं कृष्णतिलोद्भवम् ॥ २४ ॥  


तुल्यं च नीलिकाद्रावं सर्वं यामं विमर्दयेत् ।  
तल्लेपस्त्रिदिनं कार्यः केशानां रञ्जनं भवेत् ॥ २५ ॥  


 केशरञ्जनार्थं सिन्दूरादियोगः ।

सिन्दूरस्य समं चूर्णं साबुणं च तयोः समम् ।  
तज्जले पेषितं लेप्यं तत्क्षणात्कचरञ्जनम् ॥ २६ ॥  


 केशरञ्जनार्थं शतपुष्पादियोगः ।

शतपुष्पा काकमाची तिलाः कृष्णाश्च रोचनम् ।  
दिनं शिवाम्बुना सर्वं मर्दयेल्लोहपात्रके ॥ २७ ॥  


तल्लेपं त्रिदिनं कुर्यात्केशानां रञ्जनं भवेत् ।  


 केशरञ्जनार्थं चूर्णादियोगः ।

चूर्णं सर्जी यवक्षारं सिद्धार्थं काञ्जिकैः सह ॥ २८ ॥  


नागपुष्पाद्रवैर्मर्द्यं तल्लेपाद्रञ्जनं भवेत् ।  


 केशरञ्जनार्थं नील्यादियोगः ।

नीलीपत्राणि कासीसं भृङ्गराजरसं दधि ॥ २९ ॥  


लोहचूर्णं समं पिष्ट्वा तल्लपं केशरञ्जनम् ।  


 केशरञ्जनार्थं चूर्णादियोगः ।

चूर्णं सिन्दूरमङ्गारं कदलीकन्दसंयुतम् ॥ ३० ॥  


लोहपात्रे लोहमुष्ट्या मर्द्यं जम्बीरजैर्द्रवैः ।  
दिनैकं च ततो लेप्यं केशानां रञ्जनं भवेत् ॥ ३१ ॥  


 केशरञ्जनार्थं कुरण्टकपत्रादियोगः ।

कुरण्टकस्य पत्राणि नागमुष्ट्या विमर्दयेत् ।  
तल्लेपं त्रिदिनं कुर्याज्जायते केशरञ्जनम् ॥ ३२ ॥  


 केशरञ्जनार्थमाम्रास्थ्यादियोगः ।

आम्रास्थि त्रिफला भृङ्गी प्रियङ्गुर्मातुलुङ्गकम् ।  
निशा नीली मृणालानि नागं लोहं च चूर्णितम् ॥ ३३ ॥  


समं कल्कं कान्तपात्रं निम्बतैलेन भावयेत् ।  
मासमात्रं ततस्तेन लेपाद्भवति रञ्जनम् ॥ ३४ ॥  


 केशरञ्जनार्थं काकमाच्यादियोगः ।

काकमाचीयबीजानि समाः कृष्णतिलास्तथा ।  
तत्तैलं ग्राहयेद्यन्त्रे तन्नस्यं केशरञ्जनम् ॥ ३५ ॥  


 केशरञ्जनं घृतम् ।

गोघृतं भृङ्गजं द्रावं मयूरशिखया सह ।  
मृद्वग्निना पचेत्तेन स्यान्नस्यं केशरञ्जनम् ॥ ३६ ॥  


 केशरञ्जनार्थं जपापुष्परसनस्यम् ।

जपापुष्पद्रवं क्षौद्रं कर्षैकं नस्यमाचरेत् ।  
सप्ताहाद्रञ्जयेत्केशान् सर्वनस्येष्वयं विधिः ॥ ३७ ॥  


 केशरञ्जनार्थं त्रिफलादतैलम् ।

त्रिफला लोहचूर्णं तु वारिणा पेषयेत्समम् ।  
तत्तुल्येन च तैलेन भृङ्गराजरसेन च ॥ ३८ ॥  


पचेत्तैलावशेषं तत्स्निग्धभाण्डे निरोधयेत् ।  
मासैकं भूगतं कुर्यात्तेन शीर्षं प्रलेपयेत् ॥ ३९ ॥  


कारवल्ल्या दलैर्वेष्ट्य ततो वस्त्रेण बन्धयेत् ।  
निर्वाते क्षीरभोजी स्यात्क्षालयेत्त्रिफलाजलैः ॥ ४० ॥  


नित्यमेवं प्रकर्तव्यं लेपनं दिनसप्तकम् ।  
कपालरञ्जनं ख्यातं यावज्जीवं न संशयः ॥ ४१ ॥  


 केशरञ्जनार्थं काकतुण्ड्यादियोगः ।

बीजानि काकतुण्ड्याश्च सिर्यालीबीज \[\] संयुतम् ।  
तच्चूर्णं दिनचत्वारि भाव्यं निगुण्डिजैर्द्रवैः ॥ ४२ ॥  


जपापुष्पद्रवैस्तावत्ततः पातालयन्त्रके ।  
तैलं प्राह्यं तु तल्लेपात्केशानां रञ्जनं भवेत् ॥ ४३ ॥  


वेष्ट्यमेरण्डपत्रैश्च निर्वाते क्षीरभोजनम् ।  
कुर्यात्स्नानं काञ्जिकैश्च नित्यं सप्तदिने कृते ॥ ४४ ॥  


यावज्जीवं न सन्देहः केशाः स्युर्भ्रमपरोमाः ।  


 केशरञ्जानार्थं भृङ्गराजादियोगः ।

भृङ्गराजं काचमाचीं समांशं जल \[\] मण्डवीम् ॥ ४५ ॥  


सम्पिष्ट्या \[\] पूपिकां कृत्वा तैलमध्ये विपाचयेत् ।  
पक्वां तां पेषयेत्तैलैर्लेपः स्यात्केशरञ्जनम् ॥ ४६ ॥  


पूर्ववत्क्रमयोगेन सप्ताहात्तत्फलं भवेत् ।  


 केशरञ्जनार्थं त्रिफलादियोगः ।

अयस्कान्तमये पात्रे रात्रौ लेप्यं फलत्रयम् ॥ ४७ ॥  


मृङ्गराजद्रवैः सार्धं प्रातः केशान् प्रलेपयेत् ।  
एवं कुर्यात्त्रिसप्ताहं जायते पूर्ववत्फलम् ॥ ४८ ॥  


 केशरञ्जनार्थं कृष्णजीरकयोगः ।

प्रक्षिपेन्माहिषे शृङ्गे कृष्णजीरं तदन्धयेत् ।  
गृहाग्रे कर्दमे क्षिप्त्वा षण्मासात्तत्समुद्धरेत् ॥ ४९ ॥  


तद्द्रुतं जायते कृष्णं कर्षैकं शिरसि क्षिपेत् ।  
वेष्टयेत्पूर्वयोगेन कपालरञ्जनं भवेत् ॥ ५० ॥  


भ्रमराञ्जनसङ्काशं यावज्जीवं न संशयः ।  

[^56][^57][^58]
 केशरञ्जनार्थं नील्यादियोगः ।

[^56]: “बीजकं समम्” ख। ।


[^57]: “जलमण्डया” ख। ।


[^58]: “सर्पाक्ष्याऽपूपिकां” ख। ।


नीलीपत्रं भृङ्गराजं त्रिफला कृष्णमायसम् ॥ ५१ ॥  


मदनस्य च बीजानि पुष्पं कोरण्टकस्य च ।  
अर्जुनस्य त्वचं चूर्णं नलिनीमूलकर्दमम् ॥ ५२ ॥  


सर्वं तुल्यं क्षिपेद्भाण्डे लोहजे तन्निरोधयेत् ।  
पक्षमेकं क्षिपेद्भूमौ भाण्डात्कल्कं समुद्धरेत् ॥ ५३ ॥  


कल्काच्चतुर्गुणं तैलं तैलाच्चतुर्गुणं द्रवम् ।  
भृङ्गत्रिफलजं योज्यं पचेत्तैलावशेषकम् ॥ ५४ ॥  


परीक्षार्थं क्षिपेत्पक्षं बलाकाया यदा भवेत् ।  
कृष्णवर्णं तदा सिद्धं पात्रे कृष्णायसे क्षिपेत् ॥ ५५ ॥  


मासैकं धारयेत्तस्मिंस्ततः केशान् विलेपयेत् ।  
तिष्ठन्ति मासषट्कं तु भ्रमरस्तोमसन्निभाः ॥ ५६ ॥  


 केशरञ्जनार्थं सीसकादियोगः ।

वासापलाशचिञ्चोत्थैर्दण्डैर्वाऽश्वत्थजैर्दृढम् ।  
नागं पात्रगतं चाल्यं यावद्भवति मूर्च्छितम् ॥ ५७ ॥  


पलैकं तत्समादाय लोहचूर्णं पलद्वयम् ।  
त्रिपलं त्रिफलाचूर्णं दाडिमस्य फलत्वचः ॥ ५८ ॥  


शुष्कं चूर्णं पलैकं तत्सर्वेषां काञ्जिकं समम् ।  
भाण्डे सर्वं पचेत्किञ्चित्तं क्षिपेल्लोहभाजने ॥ ५९ ॥  


भृङ्गराजकुरण्टोत्थद्रवं दत्त्वाऽऽतपे क्षिपेत् ।  
त्रिसप्ताहं प्रयत्नेन द्रवो देयः पुनः पुनः ॥ ६० ॥  


ततस्तं रक्षयेत्तेन लेपात्स्यात्केशरञ्जनम् ।  
उक्तानुक्तेषु लेपेषु वेष्ट्यमेरण्डपत्रकैः ॥ ६१ ॥  


शिरो रात्रौ दिवा स्नानं युक्तिरेषा प्रशस्यते ।  


 केशशुक्लीकरणयोगाः ।

वज्रीक्षीरेण सप्ताहं भावयेदभयाफलम् ।  
तच्चूर्णयुक्ततैलस्य लेपाच्छुक्ला भवन्ति हि ॥ ६२ ॥  


केशाश्च सर्वरोमाणि शङ्खवर्णा भवन्ति वै ।  
सप्ताहं वज्रदुग्धेन सुश्वेतान् भावयेत्तिलान् ॥ ६३ ॥  


तेभ्यस्तैलं गृहीत्वा तल्लेपाच्छुक्ला भवन्ति वै ।  
गौर्यामलकचूर्णं तु वज्रीक्षीरेण सप्तधा ॥ ६४ ॥  


भावयेत्तेन लेपेन शुक्लतां यान्ति मूर्धजाः ।  
सिन्दूरं स्फटिकां श्वेतां जलेन सह लेपयेत् ॥ ६५ ॥  


तल्लेपेन तु रोमाणि सुशुक्लानि भवन्ति हि ।  
मासैकं मागधीचूर्णं वज्रीक्षीरेण भावयेत् ॥ ६६ ॥  


नराश्वगजवाजीनां शुक्लीकरणमुत्तमम् ।  
इन्द्रगोपं तैलिनी च तालकं रजनीद्वयम् ॥ ६७ ॥  


मनःशिला च तुल्यांशं चूर्णं स्नुक्पयसा त्र्यहम् ।  
भावयेदर्कजैः क्षीरैस्त्रिदिनं चातपे खरे ॥ ६८ ॥  


ततः कूष्माण्डजैर्द्रावैर्भावयेद्दिनसप्तकम् ।  
कूष्माण्डस्य ततो गर्भे क्षिप्त्वा मासात्समुद्धरेत् ॥ ६९ ॥  


तैलेन सर्वरोमाणि केशान् संलेपयेत्त्र्यहम् ।  
वेष्टयेदर्कजैः पत्रैः शुक्लवर्णा भवन्ति च ॥ ७० ॥  


स्नाने कृते शुष्ककचेषु रात्रौ लेपे कृते पूर्वदलैस्तु वेष्ट्यम् ।  
दध्ना तिलै \[\] ः स्नानमतः प्रभाते कुर्यात्त्र्यहं लेपन मित्थमेव ॥ ७१ ॥  


इति पार्वतीपुत्रश्रीनित्यनाथसिद्धविरचिते रसरत्नाकरे रसायनखण्डे उद्वर्तनकेशरञ्जनाधिकारो नाम पञ्चमोपदेशः ।

# अथ षष्ठोपदेशः ।

येषां रामा रमणकुशला रागसक्ताः प्रगल्भाः  
कामासक्ता हरिणनयनाश्चन्द्रबिम्बाननाश्च ।  
तेषां वक्ष्ये मदनसुखदां वीर्यवृद्धिं प्रभूतां  
म \[\] त्ताः सिद्धाः शतमपि दृढास्तादृशास्तोषयन्ति ॥ १ ॥  


 वाजीकरो मकरध्वजरसः ।

वज्रहेमार्कसूताभ्रलोहभस्म क्रमोत्तरम् ।  
[^59]सर्वं[^60] कन्याद्रवैर्मर्द्यं शाल्मल्याश्च द्रवैस्त्र्यहम् ॥ २ ॥  

[^59]: “जलैः” ख। ।


[^60]: “यस्यां सिद्धौ शतमपि वनितास्तादृशास्तोषयान्ति” ख। ।



तद्रुद्ध्वा काचकुप्यन्तर्वालुकायां त्र्यहं पचेत् ।  
तत्कल्कं मुशलीक्वाथैर्वज्रार्कक्षीरसंयुतैः ॥ ३ ॥  


दिनैकं मर्दयेत्खल्वे रुद्ध्वाऽन्तर्भूधरे पुटेत् ।  
यामादुद्धृत्य सञ्चूर्ण्यं सिताकृष्णात्रिजातकैः ॥ ४ ॥  


समैः समं विमिश्त्याथ माषैकं भक्षयेत्सदा ।  
मागधी मुशली यष्टी वानरीबीजकं समम् ॥ ५ ॥  


चूर्णं सिताज्यगोक्षीरैः पलार्धं पाययेदनु ।  
कामिनीनां सहस्रैकं रममाणो न मुह्यति ।  
सेवनाद्दृढकायः स्याद्रसोऽयं मकरध्वजः ॥ ६ ॥  


 वाजीकरो मनोदयरसः ।

शुद्धसूतं समं गन्धं रक्तोत्पलदलद्रवैः ।  
यामं मर्द्यं पुनर्गन्धं सार्धं तत्र विनिक्षिपेत् ॥ ७ ॥  


पूर्वद्रावैर्दिनं मर्द्यं रसार्धं गन्धकं पुनः ।  
दत्त्वा तद्वद्दिनं मर्द्यं काचकूप्यां निरोधयेत् ॥ ८ ॥  


दिनैकं \[\]  वालुकायन्त्रे पक्वमुद्धृत्य चूर्णयेत् ।  
भूकूष्माण्डीकषायेण भावयेद्दिनसप्तकम् ॥ ९ ॥  


छायायां तत्सितातुल्यं निष्कैकं भक्षयेत्सदा ।  
शणमूलं सबीजं च मुशली शर्करा समम् ॥ १० ॥  


गवां क्षीरैः पलार्धं तु अनु रात्रो सदा पिबेत् ।  
अनन्तं वर्धते वीर्यं रसोऽयं मदनोदयः ॥ ११ ॥  


 वाजीकरो मदनेश्वररसः ।

शुद्धसूतसमं गन्धं बदरीचित्रकद्रवैः ।  
मर्द्यं चाङ्कोल्लजैर्द्रावैस्तप्तखल्वे दिनत्रयम् ॥ १२ ॥  


सद्यो हताजमांसस्य पिण्डे न्यस्तं च सीवयेत् ।  
तत्पिण्डं तिलतैलेन लोहपात्रे शनैः पचेत् ॥ १३ ॥  


यावन्मांसं रक्तवर्णं ततः सूतं समुद्धरेत् ।  
त्रिदिनं मुशलीक्वाथैर्भावितं सितया युतम् ॥ १४ ॥  

[^61]
निष्कैकं भक्षयेन्नित्यं रसोऽयं मदनेश्वरः ।  
विदारीकन्दचूर्णं तु क्षीराज्येन पलं पिबेत् ॥ १५ ॥  

[^61]: “द्विदिनं” ख। ।



रमयेत्स्त्रीशतं नित्यं तत्त्यागादन्धतां व्रजेत् ।  


 वाजीकरः कामकलाख्यरसः ।

मृताभ्रं पारदं स्वर्णं तुल्यं मर्द्यं दिनत्रयम् ॥ १६ ॥  


मुशलीत्रिफलाक्वाथैर्वाजिगन्धाकषायकैः ।  
कदलीकन्दजैर्द्रावैस्तद्गोलं चान्धितं पुटेत् ॥ १७ ॥  


भूधरे दिनमात्रं तु समुद्धृत्याथ मर्दयेत् ।  
दिनैकं पूर्वजैर्द्रावैस्तद्वद्रुद्ध्वा पुटे पचेत् ॥ १८ ॥  


पुनर्मर्द्यं पुनः पाच्यमेवमष्टपुटैः पचेत् ।  
शाल्मलीजातनिर्यासैस्तुल्यं शर्करया सह ॥ १९ ॥  


खादेन्निष्कद्वयं नित्यं द्रावयेद्वनिताशतम् ।  
गोक्षीरैर्मर्कटीबीजं पलार्धं पाययेदनु ॥ २० ॥  


सर्वाङ्गोद्वर्तनं कुर्यात्सयवैः शाल्मलीद्रवैः ।  
रसः कामकलाख्योऽयं महावीर्यकरो नृणाम् ॥ २१ ॥  


 वाजीकरः कामदेवरसः ।

मृतसूतं त्रयो भागा भागैकं हाटकं मृतम् ।  
कदलीकन्दजैर्द्रावैः शाल्मलीजद्रवैर्दिनम् ॥ २२ ॥  


गोक्षीरैश्च दिनं मर्द्यं क्षणैकं पाचयेद्घृतैः ।  
तन्मध्ये शर्करां द्राक्षां धात्रीं रम्भाफलं मधु ॥ २३ ॥  


गोक्षीरं मुशलीं माषान् कोकिलाक्षस्य बीजकम् ।  
सूताच्चतुर्गुणं क्षिप्त्वा मर्द्यं शाल्मलिजैर्द्रवैः ॥ २४ ॥  


तत्सर्वं दिनमेकं तु कामदेवो रसो भवेत् ।  
निष्कमात्रं सदा भक्ष्यं गवां क्षीरं पिबेदनु ॥ २५ ॥  


मैथुने दृढलिङ्गः स्याद्द्रावयेद्वनिताकुलम् ।  


 वाजीकरो रतिकामरसः ।

प्रारम्भरजसा स्त्रीणां मर्दयेद्भस्मसूतकम् ॥ २६ ॥  


मृतं ताम्रं च तारं च गन्धकं च समं दिनम् ।  
सितामध्वाज्यसंयुक्तं निष्कं भुक्त्वा पिबेत्पयः ॥ २७ ॥  


रतिकामरसो नाम कामिनरिमणे हितः ।  
वानरीमूलगोधूमं कोकिलाक्षस्य बीजकम् ॥ २८ ॥  


माषाश्चेक्षुरसैः सर्वं लोडितं पाचयेद्घृतैः ।  
तेनैव वटकाः कार्या नित्यं खादेद्द्वयं द्वयम् ॥ २९ ॥  


अनुपानमिदं सिद्धं सेवनाद्रमयेच्छतम् ।  


 वाजीकरो मदवर्धनरसः ।

शुद्धसूतसमं गन्धं त्र्यहं कह्लारजैर्द्रवैः ॥ ३० ॥  


मर्दितं चान्धितं पच्याद्यामं वालुकयन्त्रके ।  
रक्तागस्त्यद्रवैर्भाव्यं दिनैकं तु सितायुतम् ॥ ३१ ॥  


निष्कमात्रं सदा खादेद्रसोऽयं मदवर्धनः ।  
अजस्य वृषणं क्षीरे पक्वं तिलसितायुतम् ॥ ३२ ॥  


यथेष्टं भक्षयेच्चानु रमयेत्कामिनीशतम् ।  


 वाजीकरी अनङ्गसुन्दरीवटिका ।

पलद्वयं द्वयं शुद्धं पारदं गन्धकं शुभम् ॥ ३३ ॥  


कर्षैकं मारितं स्वर्णं पलैकं मृतताम्रकम् ।  
रौप्यभस्म चतुर्निष्कं सर्वं पञ्चामृतैर्दिनम् ॥ ३४ ॥  


मर्द्यं रुद्ध्वा दिनं पच्याद्भूधरे तं समुद्धरेत् ।  
पिष्ट्वा पञ्चामृतैः खादेद्वटिकां बदराकृतिम् ॥ ३५ ॥  


अनङ्गसुन्दरी ख्याता रामाणां रमते शतम् ।  
शाल्मलीमूलचूर्णं तु मधुशर्करयाऽन्वितम् ॥ ३६ ॥  


पलैकं भक्षयेच्चानु सिताक्षीरं तु पाययेत् ।  


 वाजीकरः कामनायकरसः ।

शाल्मल्युत्थैर्द्रवैर्मर्द्यः पक्षैकं शुद्धपारदः ॥ ३७ ॥  


शुद्धगन्धं त्रिसप्ताहं तद्द्रवैर्मर्दयेत्पृथक् ।  
समावेतौ पुनर्मर्द्यौ घृतैर्यामचतुष्टयम् ॥ ३८ ॥  


तद्गोलं बन्धयेद्वस्त्रे घृतैर्यामद्वयं पचेत् ।  
ततस्तं शाल्मलीद्रावैर्मर्दयेद्दिवसत्रयम् ॥ ३९ ॥  


निक्षिपेत्काचकुप्यन्तर्वालुकायन्त्रगं पचेत् ।  
क्षिपेच्छाल्मलिजं द्रावं कुप्या गर्भे दिनावधि ॥ ४० ॥  


सा \[\] र्द्रमेव समुद्धृत्य मिश्त्यं तत्सितया समम् ।  
निष्कमात्रं सदा खादेद्रसोऽयं कामनायकः ॥ ४१ ॥  


मुशलीं ससितां क्षीरैः पलैकां पाययेदनु ।  
कामिनीनां सहस्रं तु क्षोभयेन्निमिषान्तरे ॥ ४२ ॥  


 वाजीकरः पूर्णेन्दुरसः ।

शुद्धसूतत्रयो भागा भागैकं ताम्रचूर्णकम् ।  
कृत्वा पिष्टीं निरुध्याथ रम्भाकन्दोदरे पुनः ॥ ४३ ॥  


मृल्लिप्तं शोषितं पच्याद्दिनैकं करिषाग्निनां ।  
एवं सप्तदिनं पच्यात्कन्दे कन्दे दिनं दिनम् ॥ ४४ ॥  


उद्धृत्य बन्धयेद्वस्त्रे दृढे चैव चतुर्गुणे ।  
क्षुद्रशम्बूकमांसाक्तच्छागीरक्तगतं पचेत् ॥ ४५ ॥  


दोलायन्त्रे त्र्यहं यावद्देयं रक्तं पुनः पुनः ।  
गुडूच्या गजपिप्पल्या कदल्या कोकिलाक्षकैः ॥ ४६ ॥  


गोक्षुरीवानरीमूलजातीमूलस्य च द्रवैः ।  
पाचयेत्तत्कषायैर्वा दोलायन्त्रे दिनत्रयम् ॥ ४७ ॥  


ततः क्षीरे सितायुक्ते तद्वत्पच्याद्दिनावधि ।  
उद्धृत्य मुशलीक्वाथैर्मर्द्यं यामचतुष्टयम् ॥ ४८ ॥  


रसः पूर्णेन्दुनामाऽयं खादेन्मांसं सितायुतम् ।  
गोक्षुरो वानरीबीजं गुडूची गजपिप्पली ॥ ४९ ॥  


कोकिलाक्षस्य बीजानि मज्जा कार्पासबीजजा ।  
शतावरी च रम्भायाः फलं सर्वं समं भवेत् ॥ ५० ॥  


सर्वतुल्या सिता योज्या मधुना लोडितं लिहेत् ।  
पलार्धमनुपानं स्यात्ततः पेयं गवां पयः ॥ ५१ ॥  


कामिनीनां सहस्रैकं रमते कामदेववत् ।  


 वाजीकरो मदनकामो रसः ।

पद्मबीजं कसेरुं च कन्दं नालं च कर्णिकाम् ॥ ५२ ॥  


मुशली भृङ्गराट् द्राक्षा पक्वं श्लेष्मातकं फलम् ।  
विजया मर्कटी माषाः शणबीजानि वै तिलाः ॥ ५३ ॥  

[^62]
कोकिलाक्षस्य बीजानि भूकूष्माण्डी शतावरी ।  
शृङ्गाटं चिर्भिटं फञ्जीबीजानि चाश्वगन्धिका ॥ ५४ ॥  

[^62]: “सुशीतलां” ख। ।



एतत्सर्वं समं चूर्ण्य पादांशं चाहरेत्पृथक् ।  
पादांशस्याष्टमांशेन शुद्धं सूतं विमिश्रयेत् ॥ ५५ ॥  


पारदादष्टमांशं च कर्पूरं तत्र निक्षिपेत् ।  
चातुर्जातकमेकैकं कर्पूराद्द्विगुणं भवेत् ॥ ५६ ॥  


सूततुल्या सिता योज्या मर्द्यं रम्भाद्रवैर्दिनम् ।  
तद्गोलं डामरे यन्त्रे क्रमवृद्धाग्निना पचेत् ॥ ५७ ॥  


दिनान्ते चोर्ध्वलग्नं तद्ग्राह्यं रम्भाद्रवैर्दृढम् ।  
मर्दितं सितया तुल्यं माषैकं भक्षयेत्सदा ॥ ५८ ॥  


रसो मदनकामोऽयं बलवीर्यविवर्धनः ।  
दिव्यरूपा भजेद्रामाः कामाकुलकलान्विताः ॥ ५९ ॥  


भागत्रयं तु यत्पूर्वं पृथक्चूर्णं सुरक्षितम् ।  
कुलीरमांसच्छागाण्डचटकाण्डानि वै पृथक् ॥ ६० ॥  


प्रत्येकं चूर्णयेत्तुल्यं सर्वतुल्यं गवां पयः ।  
तत्सर्वं चालयन् पच्याद्यावत्पिण्डत्वमागतम् ॥ ६१ ॥  


प्रसार्य काष्ठपात्रान्तश्छायाशुष्कं विचूर्णयेत् ।  
अस्य चूर्णस्य कर्पूरं चतुःषष्ट्यंशकं क्षिपेत् ॥ ६२ ॥  


चातुर्जातकचूर्णं तु क्षिपेद्द्वात्रिंशदंशतः ।  
सर्वतुल्या सिता योज्या रक्षयेन्नूतने घटे ॥ ६३ ॥  


कर्षद्वयं गवां क्षीरैरनुपानैः सदा पिबेत् ।  


 वाजीकरा अभ्रकयोगाः ।

निष्कैकं मारितं चाभ्रं खादेच्छर्करया समम् ॥ ६४ ॥  


शाल्मलीमूलचूर्णं तु मृङ्गराजस्य मूलकम् ।  
पलैकं सितया चानु सेवेत कामिनीशतम् ॥ ६५ ॥  


वानरीकोकिलाक्षस्य बीजानि तिलमाषकाः ।  
वासागोक्षुरयोर्मूलं सर्वं चूर्णं समं भवेत् ॥ ६६ ॥  


चूर्णतुल्यं मृतं चाभ्रं सर्वतुल्या तु शर्करा ।  
एतत्कर्षं गवां क्षीरैः पिबेत् कामाङ्गनायकः ॥ ६७ ॥  


तैलेन पक्वं चटकं खादेत्पूर्वं तु भोजनात् ।  
भोजनान्ते पिबेत्क्षीरं रामाणां रमयेच्छतम् ॥ ६८ ॥  


अश्वगन्धाशतावर्योः शाल्मल्याश्चित्रकस्य च ।  
मूलं मुशलिजं कन्दं कोकिलाक्षस्य बीजकम् ॥ ६९ ॥  


विदारीपद्मिनीकन्दं वानरीबीजकं समम् ।  
एतच्चूर्णं मृताभ्रं तु तुल्यं शर्करया समम् ॥ ७० ॥  


पलार्धं पाययेत्क्षीरैः खादेत्कुक्कुटमांसकम् ।  
क्षीरपानं ततः कृत्वा रमयेत्कामिनीशतम् ॥ ७१ ॥  


 वाजीकरो धात्रीलोहः ।

धात्रीफलस्य चूर्णं तु भावयेत्तत्फलद्रवैः ।  
एकविंशतिवारान् वै शोष्यं पेष्यं पुनः पुनः ॥ ७२ ॥  


तत्पादांशं मृतं लोहं मध्वाज्यशर्करान्वितम् ।  
पलैकं भक्षयेन्नित्यं सिताक्षीरं पिबेदनु ॥ ७३ ॥  


धात्रीलोहप्रभावेन रमयेत् कामिनीशतम् ।  


 वाजीकरः पुनर्नवादियोगः ।

पुनर्नवा नाग \[\] बला वाजिगन्धा शतावरी ॥ ७४ ॥  


गोक्षुरं मुशलीकन्दं मृतं सूतं समं समम् ।  
चूर्णं मध्वाज्यसंयुक्तं निष्कं भुक्त्वा पिबेत्पयः ॥ ७५ ॥  


तण्डुलं वानरीबीजं चूर्णयेत्सितया समम् ।  
आलोडयेद्गवां क्षीरैस्तेन पच्यादपूपिकाम् ॥ ७६ ॥  


तां घृतैर्भक्षयेच्चानु रमयेत्कामिनीकुलम् ।  


 वाजीकरो वटकः ।

वानरीबीजचूर्णं तु त्वग्वर्ज्यं माषचूर्णकम् ॥ ७७ ॥  


नालिकेरोदकैर्भाव्यं यामान्ते पेषयेत्ततः ।  
विंशत्यंशेन पिष्टस्य मृतमभ्रं विमिश्रयेत् ॥ ७८ ॥  


घृतैस्तद्वटकं पक्त्वा मध्वाज्याभ्यां तु भक्षयेत् ।  
क्षीरं सितां चानुपिबेद्रामाणां रमते शतम् ॥ ७९ ॥  

[^63]
 वाजीकरो वालुकामत्स्ययोगः ।

[^63]: “धात्रीफलं” ख। ।


वालुकासम्भवं मत्स्यं सुपक्वं भक्षयेद्घृतैः ।  
षण्ढोऽपि जायते कामी वीर्यस्तम्भः प्रजायते ॥ ८० ॥  


 वाजीकरो नाभिलेपः ।

ऊर्णनाभिं समं क्षौद्रैः पिष्ट्वा नाभिं प्रलेपयेत् ।  
मुच्यते बद्धषण्ढोऽपि क्षीरैर्वह्निं पिबेदनु ॥ ८१ ॥  


स्वयमग्निरसं चात्र त्रिनिष्कं भक्षयेत्सदा ।  


 वाजीकरो माषयोगः ।

घृताक्ता दलिता माषा क्षीरेण सह पाचिताः ॥ ८२ ॥  


सिताज्यसंयुता भक्ष्या वीर्यवृद्धिकरा ह्यलम् ।  
क्षणे क्षणे भजेद्रामां यथा पारावतो ध्रुवम् ॥ ८३ ॥  


 कामेश्वर मोदकः ।

सम्यङ्मारितमभ्रकं कटुफलं कुष्ठाश्वगन्धामृता  
मेथी मोचरसो विदारिमुशलीगोकण्टकेक्षूरकां ।  
रम्भाकन्दशतावरी ह्यजमुदा माषास्तिला धान्यकं  
यष्टी नागबला क \[\] चोरमदनं जातीफलं सैन्धवम् ॥ ८४ ॥  


भार्गीकर्कटशृङ्गिभृङ्गत्रिकटु द्वौ जीरकौ चित्रकं  
चातुर्जातपुनर्नवागजकणाद्राक्षाशणं वासकः ।  
शाल्मल्यङ्घ्रि फलत्रिकं कपिभवं बीजं समं चूर्णये-  
च्चूर्णाशा विजया सिता द्विगुणिता मध्वाज्यमिश्रं तु तत् ॥ ८५ ॥  


कर्षार्धां गुलिकां विलेह्यमथवा कृत्वा सदा सेवये-  
त्पेया क्षीरसिताऽनु वीर्यकरणे स्तम्भेऽप्यलं कामिनाम् ।  
श्यामावश्यकरः समाधिसुखदः सङ्गेऽङ्गनाद्रावकः  
क्षीणे पुष्टिकरः क्षयक्षयकरो नानामयध्वंसकः ॥ ८६ ॥  


कासश्वासमहातिसारशमनो मन्दाग्निसन्दीपनो  
ह्यर्शांसि ग्रहणीप्रमेहनिचयश्लेष्मातिसारप्रणुत् ।  
नित्यानन्दकवेर्विशेषकवितावाचाविलासोद्भवं  
दत्ते सर्वगुणं महास्थिरदशां ध्यानावसाने भृशम् ॥ ८७ ॥  

[^64]
अभ्यासेन निहन्ति मृत्युपलितं कामेश्वरो वत्सरा-  
त्सर्वेषां हितकारको निगदितः श्रीनित्यनाथेन वै  
वृद्धानामपि कामवर्धनकरः प्रौढाङ्गनासङ्गमे  
सिद्धोऽयं ध \[\] नवस्त्वमोघसुखदो भूपैः सदा सेव्यताम् ॥ ८८ ॥  

[^64]: “कसेरुदमनं” ख। ।



इत्येतदुक्तं बहुवीर्यवर्धनं रात्रौ सदा क्षीरसितासमन्वितम् ।  
भुक्तोत्तरं सेवितमाशु कामिनां विदग्धरामाकुलवश्यकारकम् ॥  


इति पार्वतीपुत्रश्रीनित्यनाथसिद्धविरचिते श्रीरसरत्नाकरे रसायनखण्डे वीर्यवर्धनं नाम षष्ठ उपदेशः ॥

# अथ सप्तमोपदेशः ।

वीर्यं स्थिरं योनिमुखेषु येषां स्थूलं दृढं दीर्घतमं च लिङ्गम् ।  
तेषां प्रगल्भाः प्रमदाश्च सर्वा भवन्ति तृप्ताः सुरतप्रसङ्गे ॥ १ ॥  


 वीर्यस्तम्भकरी ब्रह्माण्डगुटिका ।

नागवल्लीदलद्रावैः सप्ताहं शुद्धपारदम् ।  
मर्दयेत्तप्तखल्वे तु क्षालयेत्काञ्जिकैस्ततः ॥ २ ॥  


तत्क्षिपेद्विषकन्दस्य गर्भे निष्कचतुष्टयम् ।  
विषेण तन्मुखं रुद्ध्वा स्थूलवाराहमांसके ॥ ३ ॥  


पिण्डं गर्भे निरुन्ध्याथ मुखं सूत्रेण सीवयेत् ।  
सन्ध्याकाले बलिं दत्त्वा कुक्कुटं मदिरायुतम् ॥ ४ ॥  


ततश्चूल्ल्यां लोहपात्रे तैले धत्तूरसम्भवे ।  
तं विंशतिपले पच्यात्सपिण्डं मन्दवह्निना ॥ ५ ॥  


सन्ध्यामारभ्य यत्नेन यावत्सूर्योदयं तथा ।  
हठाज्जागरणं कुर्यादन्यथा तन्न सिध्यति ॥ ६ ॥  


प्रातरुद्धृत्य गुटिकां क्षीरभाण्डे विनिक्षिपेत् ।  
तत्क्षीरं शुष्यति क्षिप्रमेतत्प्रत्ययमद्भुतम् ॥ ७ ॥  


दृष्ट्वा तां धारयेद्वक्त्रे वीर्यस्तम्भकरीं रतौ ।  
क्षीरं[^65] पीत्वा रमेद्रामाः कामाकुलकलान्विताः ॥ ८ ॥  

[^65]: “मम दृष्टप्रत्ययकरो” ख। ।



मुखाद्धस्तं यदा प्राप्ता तदा वीर्यं पतत्यलम् ।  
ब्रह्माण्डगुटिका नाम शोषयन्ती महोदधिम् ॥ ९ ॥  


 वीर्यस्तम्भकरो लिङ्गलेपः ।

दग्धमङ्कोल्लमूलं तु कर्पूरं कुङ्कुमं तथा ।  
रोचना सहदेवी च समं सर्वं प्रपेषयेत् ॥ १० ॥  


विषमुष्टिकतैलेन लिप्तलिङ्गो ह्यनेन वै ।  
नरो नारीसहस्रैकं गच्छन् वीर्यं न मुञ्चति ॥ ११ ॥  


 वीर्यस्तम्भकरो दीपः ।

श्वेतार्कतूलजां वर्त्तिं कृत्वा सूकरमेदसा ।  
यावज्ज्वलति दीपोऽयं तावद्वीर्यं स्थिरं नृणाम् ॥ १२ ॥  


 वीर्यस्तम्भकरी इन्द्रवारुणिकामूलाद्या वटीः ।

इन्द्रवारुणिकामूलं पुष्ये नग्नः समुद्धरेत् ।  
त्र्यूषणैश्च गवां क्षीरैः पिष्ट्वा कुर्याद्वटीं दृढाम् ॥ १३ ॥  


छायाशुष्का स्थिता वक्त्रे वीर्यस्तम्भकरी नृणाम् ।  
वरमङ्कोलतैलेन नाभिलेपोऽपि वीर्यधृक् ॥ १४ ॥  


 वीर्यस्तम्भार्थं रक्तापामार्गमूलयोगः ।

रक्तापामार्गमूलं तु सोमवारेऽभिमन्त्रयेत् ।  
भौमे प्राप्तः समुद्धृत्य बन्धेत्कट्यां च वीर्यधृक् ॥ १५ ॥  


 वीर्यस्तम्भकरः पादलेपः ।

चटकानङ्कुलीतैलैः पादाधः सम्प्रलेपयेत् ।  
न मुञ्चति नरो वीर्यं शय्यां पादेन न स्पृशेत् ॥ १६ ॥  


 वीर्यस्तम्भार्थं कट्यां सर्पास्थिधारणयोगः ।

डुण्डुभो नाम यः सर्पः कृष्णवर्णस्तमाहरेत् ।  
तस्यास्थि धारयेत्कट्यां नरो वीर्यं न मुञ्चति ॥ १७ ॥  


तन्मुक्ते मुञ्चते वीर्यं सिद्धयोग उदाहृतः ।  


 वीर्यस्तम्भकरो नाभिलेपः ।

सहदेवीयमूलं तु तत्समं पद्मकेशरम् ॥ १८ ॥  


पिष्ट्वा मध्वाज्यसंयुक्तो लेपो नाभौ तु वीर्यधृक् ।  


 वीर्यस्तम्भकरी कोकिलाक्षादिवटी ।

श्वेतस्य कोकिलाक्षस्य बीजं मूलं समाहरेत् ॥ १९ ॥  


पिष्टं तण्डुलसम्भूतं बदरीणां फलं समम् ।  
जलैः पिष्ट्वा वटी धार्या वीर्यस्तम्भकरी मुखे ॥ २० ॥  


 वीर्यस्तम्भकरो नाभिलेपः ।

नागवल्लीपयःपिष्टं लज्जामूलं प्रलेपयेत् ।  
तन्नाभौ वीर्यधृक् पुंसां मूलं वा तुलसीभवम् ॥ २१ ॥  


 वीर्यस्तभकरो र्दीपः ।

मूलेन श्वेतगुञ्जाया वर्तिं कृत्वा प्रदीपयेत् ।  
दीपं सू \[\] करतैलेन वीर्यस्तम्भकरं नृणाम् ॥ २२ ॥  


 वीर्यस्तम्भकरी वटिका ।

बीजमीश्वरलिङ्ग्यास्तु सूतं वृश्चिककण्टकम् ।  
सर्वं पूगफलस्यान्तः क्षिप्त्वा वेष्ट्यं त्रिलोहकैः ॥ २३ ॥  


जिह्वोपरि स्थिते तस्मिन्नरो वीर्यं न मुञ्चति ।  


 वीर्यस्तम्भार्थं श्लेष्मातकादियोगः ।

श्लेष्मातस्य कुरण्टस्य बीजं फञ्ज्याः समाहरेत् ॥ २४ ॥  


अजाक्षीरेण तं पिष्ट्वा कर्षं भुक्त्वा तु वीर्यधृक् ।  


 वीर्यस्तम्भार्थं सूरणादियोगः ।

सूरणं तुलसी \[\] मूलं ताम्बूलैः सह भक्षयेत् ॥ २५ ॥  


न मुञ्चति नरो वीर्यं कर्षैकेन पृथक्पृथक् ।  


 वीर्यस्तम्भार्थं मार्जारनखादिबन्धनम् ।

नखास्थीनि समादाय मार्जारस्य सितस्य वै ॥ २६ ॥  


श्वेतापराजितामूलं नीलीमूलं श्मशानजम् ।  
सर्वं बद्ध्वा कटौ वीर्यं चिरकालं न मुञ्चति ॥ २७ ॥  


 वीर्यस्तम्भकरः पादलेपः ।

भूलता सिक्थकं तुल्यं लिम्पेत्तैलैः कुसुम्भजैः ।  
पादौ वीर्यधरो भूयात्पभ्द्यां शय्यां न संस्पृशेत् ॥ २८ ॥  


नवनीतेन वा लेप्यं चटकाण्डं च पूर्ववत् ।  
[^66]इन्द्रवारुणिकामूलं[^67] उन्मत्ताजस्य मूत्रतः ॥ २९ ॥  

[^66]: “तुम्बरुतैलेन” ख। ।


[^67]: “तुलसीं फञ्जीं” ख। ।



भावयेत्तेन लेपेन नरो वीर्यं न मुञ्चति ।  


 वीर्यस्तम्भकरो लिङ्गलेपः ।

दाण्डिमस्य त्वचश्चूर्णं फलं भल्लातकाक्षयोः ॥ ३० ॥  


पिष्ट्वा तत्कटुतैलेन लेपः स्यात्पूर्ववत्फलम् ।  
कर्पूरं टङ्कणं सूतं मुनिपुष्परसं मधु ॥ ३१ ॥  


मर्दयित्वा लिपेत्तेन लिङ्गं यावत्समन्ततः ।  
जलैः प्रक्षालयेल्लिङ्गं भजेद्रामां यथोचिताम् ॥ ३२ ॥  


वीर्यं स्तम्भयते पुंसां याममात्रं न संशयः ।  


 वीर्यस्तम्भार्थं कट्यां पारदगुटिकाधारणम् ।

कृष्णधत्तूरतैलेन पारदं घर्षयेद्दिनम् ॥ ३३ ॥  


त्रिलोहैर्वेष्टितं बद्धं तत्कट्यां वीर्यधारकम् ।  


 वीर्यस्तम्भार्थं पारदादियोगः ।

सूतं स्वर्णं व्योमसत्त्वं तारं ताम्रं च रोचनम् ॥ ३४ ॥  


बीजं वै शरपुङ्खायाः कृष्णधत्तूरबीजकम् ।  
सर्वं मर्द्यं वटक्षीरैः कुबेराक्षस्य बीजके ॥ ३५ ॥  


तत्क्षिप्त्वा धारयेद्वक्त्रे वीर्यस्तम्भकरं चिरम् ।  


 वीर्यस्तम्भार्थं हस्ते मुद्रिकाधारणम् ।

कृकलासस्य पुच्छाग्रं मुद्रिकाकारतां कृतम् ॥ ३६ ॥  


उर्णनाभस्य जालेन वेष्टयित्वाऽथ धारयेत् ।  
वामहस्ते कनिष्ठायां नरो वीर्यं न मुञ्चति ॥ ३७ ॥  


 वीर्यस्तम्भार्थं स्थलमीनयोगः ।

स्थलमीनं समादाय शुष्कं चूर्णेन लेपयेत् ।  
उल्लिप्तं रक्षयेत्किञ्चिद्वक्त्रे धार्यश्च वीर्यधृक् ॥ ३८ ॥  


पश्चिमसमुद्रस्य तटे अमरचण्डेश्वरो नाम देवतायतनं, तस्याप्रे वालुकामध्ये स्थलमीनास्तिष्ठन्ति, ते च वालुकामीनाः कथ्यन्ते ॥

 वनिताद्रावणार्थं जलौकायोगाः ।

शुद्धसूते विनिक्षिप्य स्वर्णं वा नागमेव वा ।  
अष्टमांशेन तत्सर्वं मर्दयेत्तप्तखल्वके ॥ ३९ ॥  


शाल्मल्याश्चैव पञ्चाङ्गरसं तत्र विनिक्षिपेत् ।  
श्लेष्मान्तस्य फलं पक्वं कोकिलाक्षस्य बीजकम् ॥ ४० ॥  


तिलपिण्याकचूर्णं तु दत्त्वा तावद्विमर्दयेत् ।  
जलौका जायते यावत्ततः कर्पूरटङ्कणम् ॥ ४१ ॥  


कपिकच्छुकरोमाणि बाकुचीतैलकं पटु ।  
मागधीं च जलैः पिष्ट्वा तत्सर्वं तप्तखल्वके ॥ ४२ ॥  


क्षिपेत्पूर्वजलौकां च त्रिसप्ताहं विमर्दयेत् ।  
सा योज्या कामकाले तु नारीणां योनिगह्वरे ॥ ४३ ॥  


मददर्पहरा तासां मदविह्वलकारका ।  
बाल्ये षडङ्गुला योज्या यौवने सा नवाङ्गुला ॥ ४४ ॥  


द्वादशाङ्गुलिका योज्या प्रगल्भानां जलौकिका ।  
यो वा तां धारयेन्मूर्ध्नि वीर्यं तस्य स्थिरं भवेत् ॥ ४५ ॥  


पारदादष्टमांशेन सुवर्णं नागमेव वा ।  
योजयेत्तप्तखल्वे तु शाल्मलीत्वङ्निजद्रवैः ॥ ४६ ॥  


मुनिपत्ररसैर्नीलीमूलद्रावैश्च मर्दयेत् ।  
श्लेष्मातकफलं पक्वं कोकिलाक्षस्य बीजकम् ॥ ४७ ॥  


मज्जा सुपक्वा बिल्वस्य क्षिपेत्तत्रैव मर्दयेत् ।  
जलौका जायते यावत्ततस्तस्मात्समुद्धरेत् ॥ ४८ ॥  


त्रिसप्ताहं तप्तखल्वे कर्पूराद्यैश्च पूर्ववत् ।  
मर्दयेच्च फलं तद्वज्जायते नात्र संशयः ॥ ४९ ॥  


रसादष्टमभागं तु सुवर्णं नागमेव वा ।  
योज्यं च त्रिफला भृङ्गी शुण्ठी छागपयो घृतम् ॥ ५० ॥  


क्षौद्रं गोमूत्रकं चैव सर्वं सप्तदिनावधि ।  
मर्दयेत्तदवच्छिन्नं जलौका यावता भवेत् ॥ ५१ ॥  


कर्पूराद्यैः पुनर्मर्द्यं तप्तखल्वे तु पूर्ववत् ।  
पूर्ववज्जायते सिद्धिस्तद्वद्योगे न संशयः ॥ ५२ ॥  


त्रिदिनं मर्दयेत्खल्वे सूतं निष्कचतुष्टयम् ।  
त्रिफलायास्तु निर्यासं स्तोकं स्तोकं विनिक्षिपेत् ॥ ५३ ॥  


पयश्चैव महाशृङ्ग्या दातव्यं मर्दनक्षमम् ।  
जलौका मर्दनाख्येयं जायते सुखदा नृणाम् ॥ ५४ ॥  


रामाणां मदमत्तानां द्राविकाऽग्नौ घृतं यथा ।  
पूर्ववत्क्रमयोगेन वीर्यस्तम्भकरी भवेत् ॥ ५५ ॥  


 लिङ्गवर्धनाः कतिपययोगाः ।

पारदं मरिचं कुष्ठं तगरं कण्टकारिका ।  
अश्वगन्धातिलक्षौद्रसैन्धवश्वेतसर्षपाः ॥ ५६ ॥  


अपामार्गो यवा माषाः पिप्पली च समं जलैः ।  
पिष्ट्वा विमर्दयेत्तेन लिङ्गं मासमहर्निशम् ॥ ५७ ॥  


वर्धते हस्तमात्रं तत्स्थौल्येन मुशलोपमम् ।  
वराहवसया क्षौद्रैर्लिङ्गं मासं विलेपयेत् ॥ ५८ ॥  


अतिदीर्घं दृढं स्थूलं जायते नात्र संशयः ।  
अश्वगन्धा वचा कुष्ठं बृहती च शतावरी ॥ ५९ ॥  


पाचयेत्तिलतैलेन मर्दयेत्तेन पूर्ववत् ।  
लिङ्गं स्थूलं दृढं दीर्घं मासमात्रात्प्रजायते ॥ ६० ॥  


जम्बूसूकरजं तैलं महाराष्ट्री च टङ्कणम् ।  
मधुना सह लेपोऽयं मासाल्लिङ्गस्य वृद्धिकृत् ॥ ६१ ॥  


मिश्रितं मुशलीचूर्णं माहिषैर्नवनीतकैः ।  
तद्भाण्डं धान्यराशौ च स्थितं सप्तदिनैर्हरेत् ॥ ६२ ॥  


तेन प्रलेपयेल्लिङ्गं वर्धते मासमात्रतः ।  
पिप्पली मरिचं क्षीरं सिता तुल्यं विमर्दयेत् ॥ ६३ ॥  


मासैकं वृद्धिकृल्लिङ्गे नात्र कार्या विचारणा ।  
माहिषं गोघृतं तुल्यं सैन्ध \[\] वं च समं समम् ॥ ६४ ॥  


अनेन लेपयेल्लिङ्गं स्थूलं स्यान्मासमात्रतः ।  
अश्वगन्धापमार्गौ च सारिवाऽक्षफलं तिलाः ॥ ६५ ॥  


सर्षपेन्द्रयवं तुल्यमजाक्षीरेण पेषयेत् ।  
तेन लिङ्गं तु मासैकं मर्दनाद्वृद्धिमाप्नुयात् ॥ ६६ ॥  


मांसीमक्षफलं कुष्ठमश्वगन्धां शतावरीम् ।  
तैले पक्त्वा प्रलेपोऽयं मासाल्लिङ्गस्य वृद्धिकृत् ॥ ६७ ॥  

[^68]
रोहीतमत्स्यजं पित्तं जलौका लाङ्गली समम् ।  
अनेन लेपयेल्लिङ्गं स्यान्मासान्मुशलोपमम् ॥ ६८ ॥  

[^68]: “शैवालं” क। ।



निशा सिताऽश्वगन्धा च पारदं मर्दयेत्समम् ।  
अनेन मर्दयेल्लिङ्गं योनिकर्णस्तनांस्तथा ।  
वर्धन्ते मासमात्रेण नात्र कार्या विचारणा ॥ ६९ ॥  


“ॐं नमो भगवते उड्डामरेश्वराय सर प्रसर २ कुरु कुरु ठ ठः ।” अनेन मन्त्रेण सर्वे वर्धनयोगाः सप्ताभिमन्त्रिताः सिद्धा भवन्ति ॥

जाम्बूमार्जारयोः पित्तं यवागूमर्दितं दिहेत् ।  
मासैकाद्वर्धते लिङ्गं स्तनौ कर्णौ च मर्दनात् ॥ ७० ॥  


“ॐं नमो भगवते उड्डामरेश्वराय सर प्रसर प्रसर निकल निकल निकालय निकालय स्वाहा ठः ठः ॥”

गृहगोधा शुनो जिह्वा स्त्रीजरायुः समं समम् ।  
पिष्ट्वा धार्यं ताम्रपात्रे सप्ताहात्तं पुनः पचेत् ॥ ७१ ॥  


तिलतैलेन तत्तैलमर्दनाद्वर्धते खलु ।  
लिङ्गं स्तनौ च कर्णौ च हस्तौ पादौ न संशयः ॥ ७२ ॥  


“ॐं नमो भगवते उड्डामरेश्वराय सर सर हिलि हिलि स्वाहा ठः ठः ॥”

अतितरसुखसाध्यैर्योगराजैः प्रसिद्धैः  
सततसुरतयोग्यं स्तम्भनं वर्धनं च ।  
निपुणरसिकरामारञ्जकं मोहकं स्या-  
द्गदितमिह समस्तं भोगिनां सौख्यहेतुः ॥ ७३ ॥  


इति पार्वतीपुत्रश्रीनित्यनाथसिद्धविरचिते रसरत्नाकरे रसायनखण्डे वीर्यस्तम्भनलिङ्गवर्धनं नाम सप्तमोपदेशः ॥

# अथाष्टमोपदेशः ।

श्रीशैले देहसिद्धिः प्रभवति सहसा वृक्षमृत्कन्दतोयै-  
स्तच्छास्त्रं शम्भुनोक्तं प्रगहनमखिलं वीक्षितं यत्तु सारम् ।  
व्याहृत्यानेकयुक्त्या सकलसुखकरं दृष्टसिद्धं तु यद्य-  
त्तद्वक्ष्ये साधकानामनुभवपथगं भुक्तये मुक्तये च ॥ १ ॥  


मल्लिकार्जुनदेवस्य पुरतो गजसन्निभा ।  
शिला तिष्ठति या रात्रौ स्रवते गुग्गुलुं सदा ॥ २ ॥  


पालाशचाटुना ग्राह्यं क्षिपेदलाबुपात्रके ।  
तद्गुग्गुलुसमं गन्धं निष्कैकं भक्षयेत्सदा ॥ ३ ॥  


मासान्मृत्युजरां हन्ति जीवेदाचन्द्रतारकम् ।  
तद्गुग्गुलुं द्रुते ताम्रे कोटिभागेन योजयेत् ॥ ४ ॥  


तद्भवेत्कनकं दिव्यं जाम्बूनदसमप्रभम् ।  
वामतो मल्लिनाथस्य घण्टासिद्धेश्वरः स्थितः ॥ ५ ॥  


तद्द्वारे विद्यते कुण्डं तत्र घण्टा विलम्बते ।  
रात्रौ कृष्णचतुर्दश्यां सोपवासैस्त्रिभिर्जनैः ॥ ६ ॥  


कर्तव्यं साधनं तत्र निर्विकल्पैरनिद्रितैः ।  
एकस्तु स्नापयेद्देवं जलमेकस्तु वाहयेत् ॥ ७ ॥  


एकस्तु वादयेद्धण्टामविच्छिन्नं निशावधि ।  
ततस्तुष्टो भवेच्छम्भुः खेरचत्वं प्रयच्छति ॥ ८ ॥  


घण्टासिद्धेश्वरस्यैव दक्षिणे क्रोशमा \[\] त्रके ।  
निखनेद्दृश्यते तत्र मृद्गोरोचनसन्निभा ॥ ९ ॥  


सिताक्षीरैः पिबेत्कर्षं सप्ताहादमरो भवेत् ।  
चन्द्रोदकं प्रसिद्धं वै मल्लिनाथस्य पश्चिमे ॥ १० ॥  


स्थितं वैशाखमासे तु पूर्णमास्यां सुसाधयेत् ।  
साधको निर्विकल्पेन स्थित्वा तस्य समीपतः ॥ ११ ॥  


रात्रौ जपं प्रकुर्वाणस्तत्तोयं चार्धरात्रके ।  
स्प्रष्टुं चन्द्रो यदा गच्छेत्तदा क्षिप्रं कराञ्जलिम् ॥ १२ ॥  


कृत्वा तिष्ठेद्यदा याति तज्जलं तत्क्षणात्पिबेत् ।  
वज्रकायो भवेद्वीरो जीवेदाचन्द्रतारकम् ॥ १३ ॥  


श्रीशैलपूर्वद्वारे तु देवोऽस्ति त्रिपुरान्तकः ।  
देवस्योत्तरदिग्भागे चिञ्चावृक्षः समीपतः ॥ १४ ॥  


विद्यते तस्य मूले तु भैरवो दृश्यते स्वयम् ।  
तस्याग्रे[^69] निखनेद्भूमिं पुरुषस्य प्रमाणतः ॥ १५ ॥  

[^69]: “जानुमात्रकम्” ख। ।



दृश्यते तप्तकुण्डं तु नीलवर्णजलान्वितम् ।  
चिञ्चावृक्षस्य पत्राणि सम्यग्वस्त्रेण बन्धयेत् ॥ १६ ॥  


तस्मिन् कुण्डे विनिक्षिप्य तानि मीना भवन्ति वै ।  
सङ्गृह्य तस्य काष्ठेन पचेत्तेषां विवर्जयेत् ॥ १७ ॥  


कण्टकानि शिरः पुच्छं शेषं भक्षेत साधकः ।  
क्षणं मूर्च्छा भवेत्तेन प्रबुद्धो जायते स्वयम् ॥ १८ ॥  


छिद्रं पश्यति मेदिन्यां जीवेद्वर्षायुतं नरः ।  
त्रिपुरान्तकदेवस्य पश्चिमे गव्युतिद्वये ॥ १९ ॥  


मणिपल्लिरिति ग्रामस्तस्य पश्चिमतो गिरिः ।  
तस्य पश्चिमदिग्भागे कपाटं दृश्यते शुभम् ॥ २० ॥  


पूर्वाभिमुखः प्रविशेत्ततो गच्छेच्च दक्षिणम् ।  
दशधन्वन्तरं यावद्दृश्यन्ते ज्वलनप्रभाः ॥ २१ ॥  


आम्राकाराः सुपाषाणा ग्राह्या वस्त्रेण बन्धयेत् ।  
रक्तवर्णं भवेद्वस्त्रं क्षीरमध्ये क्षिपेत्ततः ॥ २२ ॥  


तत्क्षीरं जायते रक्तं तत्क्षीरं साधकः पिबेत् ।  
सप्ताहाद्वज्रकायः स्याज्जीवेच्चन्द्रार्कतारकम् ॥ २३ ॥  


त्रिपुरान्तकदेवस्य उत्तरे कोकिलाबिलम् ।  
विख्यातं सर्वलोकेषु कृत्वा वमनरेचनम् ॥ २४ ॥  


साधकः प्रविशेत्तत्र दशधन्वन्तरावधि ।  
पाषाणाः कोकिलाकारास्तिष्ठन्ति तांस्तु चाहरेत् ॥ २५ ॥  


तेषां पृष्ठे तिलाः क्षिप्ताः स्फुटन्त्येव हि तत्क्षणात् ।  
इत्येवं प्रत्ययं दृष्ट्वा तांश्च घृष्ट्वा परस्परम् ॥ २६ ॥  


क्षीरमध्ये क्षिपेत्तान् वै क्षीरं कृष्णं प्रजायते ।  
आकण्ठान्तं पिबेत्तत्तु दिव्यकाव्यो भवेन्नरः ॥ २७ ॥  


वलीपलितनिर्मुक्तो जीवेद्ब्रह्मदिनत्रयम् ।  
छिद्रं पश्यति मेदिन्यां वायुवेगो महाबलः ॥ २८ ॥  


त्रिपुरान्तकदेवस्य पूर्वदिग्योजनान्तरे ।  
देवः स्वर्गपुरी नाम विद्यते तत्र वै खनेत् ॥ २९ ॥  


देवाग्रे भूमिकां जानुमात्रां तत्र फला इव ।  
निर्गच्छन्ति तु पाषाणाः खरस्पर्शा भवन्ति वै ॥ ३० ॥  


त्रिपुरान्तकदेवस्य पश्चिमे योजनार्धके ।  
विद्यते हि बिलद्वारं तन्मध्ये धनुषां त्रयम् ॥ ३१ ॥  


ग \[\] च्छेत्खर्जूरवृक्षो वै दृश्यते कृष्णवर्णकः ।  
तत्फलानां रसं पीत्वा मूर्च्छा सञ्जायते क्षणम् ॥ ३२ ॥  


ततः सञ्जायते सिद्धो जीवेच्चन्द्रार्कतारकम् ।  
श्रीशैले दक्षिणे द्वारे जालेश्वरसुरेश्वरौ ॥ ३३ ॥  


देवौ प्रसिद्धौ विद्येते निखनेत्तत्र भूमिकाम् ।  
पाषाणाः श्रीफलाकारा निर्यान्ति स्पर्शभेदकाः ॥ ३४ ॥  


देवो रामेश्वरस्तत्र विद्यते तस्य सन्निधौ ।  
रुद्राक्षाकारपाषाणाः खरस्पर्शा भवन्ति ते ॥ ३५ ॥  


ज्योतिःसिद्धवटे वृक्षे एकपादेन तिष्ठति ।  
आवर्तदेवको नाम तत्समीपे तु पश्चिमे ॥ ३६ ॥  


विद्यते पर्वतस्तत्र पाषाणास्तालकोपमाः ।  
आदाय तान् धमेत्तीव्रं दिव्यं भवति काञ्चनम् ॥ ३७ ॥  


तत्रैव दक्षिणद्वारे देवः स्यात्कुण्डलेश्वरः ।  
तत्समीपे खनेद्भूमिं जानुमात्रां ततो हरेत् ॥ ३८ ॥  


पाषाणाः श्रीफलाकारा रक्ताश्च स्पर्शवेधकाः ।  
पुरुषेश्वरदेवस्य कुण्डमस्ति समीपतः ॥ ३९ ॥  


गुञ्जा च रिठ्ठकश्चैव द्वौ वृक्षौ तत्र तिष्ठतः ।  
तयोः पत्राणि सम्भक्ष्य तत्क्षणादमरो भवेत् ॥ ४० ॥  


तथा हस्तिशिला तत्र तस्या दक्षिणतः खनेत् ।  
हस्तमात्रं ततः पश्येज्जम्बूफलसमाकृतिः ॥ ४१ ॥  


शिला तत्र समाख्याता स्पर्शग्राह्या प्रयत्नतः ।  
नाम्ना हस्तिशिरः ख्यातं सैव हस्तिशिला भवेत् ॥ ४२ ॥  


तस्या दक्षिणदिग्भागे योजनैकेन तिष्ठति ।  
छायाछत्रं प्रसिद्धं तच्छिवरूपं शिवोदितम् ॥ ४३ ॥  


शतहस्तप्रमाणं तु तत्क्षेत्रं परिवर्तुलम् ।  
योऽसौ गच्छति तस्याधो नासौ केनापि दृश्यते ॥ ४४ ॥  

[^70]
रुद्रतुल्यो भवेत्सिद्धः क्रीडते भुवनत्रये ।  
अथवा साधयेद्दूरात्ख्यातं सिद्ध्यष्टकं तु यत् ॥ ४५ ॥  

[^70]: “गच्छेदर्जुनवृक्षो” ख। ।



कान्ताभ्रं काञ्चनं सूतं मर्द्यं क्रमगुणोत्तरम् ।  
तद्गोलं वेष्टयेल्लोहैस्निभिर्यत्नात्क्रमेण वै ॥ ४६ ॥  


वस्त्रे बद्ध्वा तु तद्वस्त्रं वंशाग्रे बन्धयेद्दृढम् ।  
मन्त्रयेत्कालिमन्त्रेण छायाच्छत्रे निवेशयेत् ॥ ४७ ॥  


तद्वंशाग्रं क्षणैकेन जायते गुटिका तु ताम् ।  
साधको धारयेद्वक्त्रे खेचरत्वप्रदायिकाम् ॥ ४८ ॥  


तालकं कुनटीं तद्वद्वंशे बद्ध्वा निवेशयेत् ।  
ताभ्यामञ्जितनेत्रो यो निधिं पश्यति भूगतम् ॥ ४९ ॥  


वंशे बद्ध्वा क्षिपेत्खङ्गं पूर्वमन्त्रेण मन्त्रितम् ।  
तत्खङ्गं धारयेद्धस्ते त्रैलोक्यविजयी भवेत् ॥ ५० ॥  


वस्त्रे गोरोचनं बद्ध्वा वंशस्थं तत्र वेशयेत् ।  
तेनैव तिलकं कुर्याद्दृष्ट्वा मोहयते जगत् ॥ ५१ ॥  


स्रोतोञ्जनं कज्जलं च क्षिप्त्वा तत्रैव पूर्ववत् ।  
तेन चाञ्जितनेत्रो यो देवैरपि न दृश्यते ॥ ५२ ॥  


पादुकां तेन योगेन क्षिप्त्वा पद्भ्यां तु धारयेत् ।  
यत्रेच्छा तत्र तत्रैव गन्ता भवति तत्क्षणात् ॥ ५३ ॥  


तद्वद्रक्तपटं तत्र क्षिप्त्वा संवेष्ट्य साधकः ।  
अदृश्यो जायते सम्यक्पटे मुक्ते तु दृश्यते ॥ ५४ ॥  


कान्ताभ्रं काञ्चनं सूतं कृत्वा गोलं तु वेशयेत् ।  
वंशाग्रस्थं मन्त्रयुक्तं स्पर्शवेधी भवेत्तु तत् ॥ ५५ ॥  


श्रीशैले पश्चिमे द्वारे नाम्ना ब्रह्मेश्वरेश्वरः ।  
तल्लिङ्गं स्पर्शमित्याहुर्दुर्गा तत्रैव तादृशी ॥ ५६ ॥  


नवमं यत्तु सोपानं नद्यां तत्तादृशं स्थितम् ।  
देवस्य तिष्ठति द्वारे मुद्गवर्णं विलोकयेत् ॥ ५७ ॥  


ब्रह्मेश्वरस्य नैरृत्ये संस्थितं तिन्तिणीवनम् ।  
तस्मिन् वने स्थितं कुण्डं तत्र तिष्ठति चण्डिका ॥ ५८ ॥  


एकपादेन चिञ्चाधस्तद्वृक्षात्पत्रमाहरेत् ।  
बद्ध्वा वस्त्रे क्षिपेत्कुण्डे स्नानं तत्र समाचरेत् ॥ ५९ ॥  


स्नानान्ते पोटली ग्राह्या सर्वे मत्स्या भवन्ति ते ।  
तत्काष्ठैः पाचयेत्तानि कण्ठं पुच्छं शिरस्त्यजेत् ॥ ६० ॥  


भागं देवाय सङ्कल्प्य द्वितीयमतिथेर्भवेत् ।  
तृतीयं साधको भुक्त्वा क्षणं भवति मूर्च्छितः ॥ ६१ ॥  


तत्क्षणाज्जायते सिद्धाश्छिद्रां पश्यति मेदिनीम् ।  
अजरामरतां याति न बाध्यस्त्रिदशैरपि ॥ ६२ ॥  


अलम्पुरोत्तरे भागे ग्रामः स्याद्भीमपादुकः ।  
तस्य ग्रामस्य पार्श्वे तु हस्तमात्रं खनेद्भुवम् ॥ ६३ ॥  


पाषाणाः सर्पवद्वक्रा ग्राह्या स्पर्शा भवन्ति ते ।  
योगेश्वरीति विख्यता देवता या त्वलम्पुरे ॥ ६४ ॥  


देव्या ह्यग्रे गुहा रम्या तन्मध्ये निखनेद्भुवम् ।  
पाषाणा भेकसङ्काशा ग्राह्या मार्जारविष्ठया ॥ ६५ ॥  


मिश्रीकृत्य क्षिपेद्वङ्गे तद्वङ्गं तारतां व्रजेत् ।  
मध्वाज्यसहितान् भक्षेत्पाषाणांस्तान्विचक्षणः ॥ ६६ ॥  


श्रीशैलस्योत्तरद्वारे महेशो नाम देवता ।  
भ्रमराम्रः स्थितस्तत्र तस्य पक्वफलानि वै ॥ ६७ ॥  


स्फोटयेत्तत्र निर्यान्ति भ्रमरा जीवसंयुताः ।  
इत्येवं प्रत्ययं ज्ञात्वा भ्रमरांस्तान् परित्यजेत् ॥ ६८ ॥  


फलानि पाचयेत्क्षीरैः पिबेत्क्षीरं यथेष्टकम् ।  
किञ्चिन्मूर्च्छा भवेत्तेन ततो बोधे पिबेत्पुनः ॥ ६९ ॥  


एवं कुर्यात्त्रिसप्ताहं वज्रकायो भवेन्नरः ।  
वलीपलितनिर्मुक्तो जीवेदाचन्द्रतारकम् ॥ ७० ॥  


सर्ववाङ्मयवेत्ता च वायुवेगी भवेन्नरः ।  
तेनैवाम्रफलैकेन वर्जितभ्रमरेण च ।  
सहस्रपलवङ्गं तु द्रावितं स्तम्भयेध्रुवम् ॥ ७१ ॥  


क्षेपात्तारमवाप्नोति सत्यमीश्वरभाषितम् ।  
तत्फलं छिद्रितं कृत्वा उत्पाट्य भ्रमरं ततः ॥ ७२ ॥  


शुद्धपारदकर्षैकं तत्तुल्यं कृष्णमभ्रकम् ।  
क्षिप्त्वा तस्मिन्मुखं रुद्ध्वा लिम्पेन्मृद्गोमयेन च ॥ ७३ ॥  


छायाशुष्कं तदाम्रोत्थैः क्वा \[\] थैर्यामं विपाचयेत् ।  
स्वभावशीतला ग्राह्या गुटिका फलमध्यगा ॥ ७४ ॥  


मुखस्था खेचरं दत्ते अदृश्यत्वं महाबला ।  
क्वाथे वाक्पतितुल्यः स्याज्जीवेदाचन्द्रतारकम् ॥ ७५ ॥  


तारं ताम्रं भुजङ्गं वा कोटिभागेन वेधयेत् ।  
कृष्णाभ्रं शुद्धसूतं च पूर्ववत्तत्फले क्षिपेत् ॥ ७६ ॥  


लिम्पेन्मृद्गोमयैस्तद्वदारण्योत्पलकैः पुटेत् ।  
स्वभावशीतलं ग्राह्यं तद्रसं मधुसर्पिषा ॥ ७७ ॥  


गुञ्जामात्रं सदा खादेन्मासाद्बालो भवेन्नरः ।  
जीवेद्ब्रह्मदिनं वीरो नवनागबलान्वितः ॥ ७८ ॥  


विद्यते लोकविख्यातः पूज्यः पञ्चोपचारकैः ।  
ॐं हुं फट्कारमन्त्रेण निर्विकल्पेन साधकैः ॥ ७९ ॥  


वीक्ष्य पश्चिमदिग्भागे ह्मन्तरिक्षे च तत्क्षणात् ।  
पश्येद्दिव्यविमानानि जायते प्रत्ययो महान् ॥ ८० ॥  


ततः पश्चिमदिग्भागे गच्छेन्नदीं तरेत्सुधीः ।  
गह्वरं दृश्यते तत्र प्रविशेत्पश्चिमामुखम् ॥ ८१ ॥  


योजनत्रितयं गच्छेदेकाकी निर्विकल्पकः ।  
पञ्चयोजनविस्तीर्णं दृश्यते कदलीवनम् ॥ ८२ ॥  


तस्य मध्येऽतिविस्तीर्णं जलपूर्णं सरोवरम् ।  
सिंहासनं तु तन्मध्ये शुद्धस्फटिकसन्निभम् ॥ ८३ ॥  


तं दृष्ट्वा दण्डवद्भूमौ निपतेन्मन्त्रमुच्चरेत् ।  
ॐं ह्रीं विद्यावागीश्वराधिपतये ह्रीं ॐं स्वाहा ।  
स्नानं कृत्वा प्रयत्नेन लक्षमेकं जपेदनु ।  
यथेष्टं भोजनं कृत्वा कन्दमूलफलादिकम् ॥ ८४ ॥  


ततः सिंहासनस्योर्ध्वं शुद्धस्फटिकसन्निभः ।  
चतुर्भुजस्त्रिनेत्रश्च दृश्यते परमेश्वरः ॥ ८५ ॥  


स्तोत्रमन्त्रैर्नमस्कारैः प्रणिपत्य पुनः पुनः ।  
वरं दत्ते यथेष्टं वै साधकस्य न संशयः ॥ ८६ ॥  


शतमायतनं तत्र कूपानां च शतं नव ।  
तावत्सङ्ख्यास्तथाऽऽरामा[^71] नन्दनाख्यवनानि च ॥ ८७ ॥  

[^71]: “काष्ठैयोम” ख। ।



तथा नवशतं वाप्यो विद्यन्ते कदलीवने ।  
बिलद्वाराणि तावन्ति कल्पवृक्षास्तथैव च ॥ ८८ ॥  


तत्रैव मौकली नाम यक्षिणी प्रकटा स्थिता ।  
सा वक्ति भोजनं देहि यदीच्छसि समीहितम् ॥ ८९ ॥  


ततस्तस्यै प्रवक्तव्यं दास्यामि परमेश्वरि ।  
क्षीरान्नं वा फलाहारं तदग्रे दापयेत्सुधीः ॥ ९० ॥  


सा वक्ति मम पुत्रोऽयं क्षणं वक्षसि धारय ।  
यदा न मुञ्चसे भूमौ तदा सिद्ध्यष्टकं तव ॥ ९१ ॥  


दास्येऽहं नात्र सन्न्देहो भोजनान्तेऽथवा पुनः ।  
त्यक्ते करोमि संहारं तस्माद्यत्नेन रक्षय ॥ ९२ ॥  


इत्येवं साधको वीरः कुर्यात्सिद्धिमवाप्नुयात् ।  
गच्छेदुत्तरदिग्भागे तत्सरो योजनार्धकम् ॥ ९३ ॥  


तत्रास्ति पुष्पसम्म्पूर्णं दिव्याख्यं नन्दनं वनम् ।  
पुष्पाणां घ्राणमात्रेण क्षुत्पिपासा न विद्यते ॥ ९४ ॥  


अथवा भक्षयेत्तस्मात्फलमेकं यथोचितम् ।  
तेन भक्षितमात्रेण वज्रकायो भवेन्नरः ॥ ९५ ॥  


सरो दक्षिणदिग्भागं गच्छेद्योजनपादकम् ।  
तत्र दाडिमसम्पूर्णं दृश्यते नन्दनं वनम् ॥ ९६ ॥  


तत्फलं भक्षयेत्सिद्धो जीवेद्युगसहस्रकम् ।  
तत्सरःपूर्वदिग्भागे गच्छेत्क्रोशार्धमात्रकम् ॥ ९७ ॥  


तत्र धात्रीफलैः पूर्णं श्यामलं नन्दनं वनम् ।  
फलानि भक्षयेत्तानि जीवेत्कल्पशतत्रयम् ॥ ९८ ॥  


तत्सरःपश्चिम भागे गच्छेद्योजनमात्रकम् ।  
तत्र बिल्वफलैः पूर्णं दृश्यते नन्दनं वनम् ॥ ९९ ॥  


तत्फलं भक्षयेद्वीरो जीवेच्चन्द्रार्कतारकम् ।  
तन्नन्दनवने रम्ये लिङ्गं स्यान्नीलवर्णकम् ॥ १०० ॥  


प्रविशेदुत्तरद्वारे तत्र नागो महाबलः ।  
उग्रः सप्तफणाकारो दृश्यतेऽतिभयङ्करः ॥ १०१ ॥  


तस्य कुर्यान्नमस्कारं ह्रुं \[\]  ह्रुं कुर्यात्समुद्धरेत् ।  
तदाऽसौ[^72] वदते वाणीमदृश्यत्वं ददामि ते ॥ १०२ ॥  

[^72]: “हुङ्कारं च समुच्चरत्” ख। ।



गच्छ त्वं पश्चिमद्वारे तत्रास्ति दिव्यकन्यका ।  
गच्छेत्तत्र महावीरः साधको मन्त्रमुच्चरन् ॥ १०३ ॥  


हारं दास्यति सा तुष्टा न \[\]  प्रवेशं प्रयच्छति ।  
तं हारं धारयेत्कण्ठे साक्षाद्वागीश्वरो भवेत् ॥ १०४ ॥  


ततस्तु दक्षिणं द्वारं गच्छेत्तत्र भयङ्करम् ।  
मुक्तकेशं वक्रनेत्रं गदाहस्तं दिगम्बरम् ॥ १०५ ॥  


नीलवर्णं क्षेत्रपालं दृष्ट्वा मन्त्रं समुच्चरेत् ।  
ह हा हे हे हं ह्रुङ्कारं फट् हुं स्वाहान्तमेव च ॥ १०६ ॥  


अनेन मन्त्रपाठेन क्षेत्रपालः प्रसीदति ।  
ददाति खेचरीं सिद्धिं न प्रवेशं कदाचन ॥ १०७ ॥  


ततस्तु पूर्वदिग्भागे द्वारं तत्र गणेश्वरः ।  
दृश्यते पूजयेत्तं वै साधकः प्रविशेत्ततः ॥ १०८ ॥  


दृश्यते दिव्यचापं तु तथा लिङ्गं मनोहरम् ।  
पूजयेच्छिवमन्त्रेण रकारेणैव नान्यथा ॥ १०९ ॥  


ततस्तत्र जपं कुर्यादहोरात्रमुपोषितः ।  
प्रत्यक्षो जायते रुद्रो वरं दत्ते यथेप्सितम् ॥ ११० ॥  


इत्येवमादयः सन्ति सिद्धयः कदलीवने ।  
अक्षरैर्लिखितं द्वारे तत्र पद्मावतीबिलम् ॥ १११ ॥  


सरसः पूर्वदिग्भागे योजनैकेन तिष्ठति ।  
वमनं रेचनं कृत्वा प्रविशेत्तत्र साधकः ॥ ११२ ॥  


धन्वन्तरं शतं यावद्गच्छेत्तत्र मृदङ्गकम् ।  
दृष्ट्वा तं वादयेद्वीरः सम्यक्पद्मावती ततः ॥ ११३ ॥  


आगत्य चामृतं दत्ते यत्पानादमरो भवेत् ।  
ततस्तं प्रार्थयत्येव आगच्छ मम मन्दिरम् ॥ ११४ ॥  


दिव्यं कन्यापञ्चशतं परिवारेण स्वीकुरु ।  
अहं पत्नी भविष्यामि यावद्ब्रह्मा च जीवति ॥ ११५ ॥  


तदन्ते परमं स्थानं गच्छामो नात्र संशयः ।  
कदम्बेश्वरदेवस्तु आग्नेय्यां दिशि विद्यते ॥ ११६ ॥  

[^73]
तस्य पूर्वतटाकाग्रे स्थितो वृक्षः कदम्बकः ।  
तस्य पत्राणि सङ्गृह्य कटुतैलेन लेपयेत् ॥ ११७ ॥  

[^73]: “प्रजेशत्वं” ख। ।



तद्वृक्षबीजतैलैर्वा तत्काष्ठैः पाचयेत्सुधीः ।  
मत्स्या भवन्ति ते सर्वे ताम्रपात्रे विनिक्षिपेत् ॥ ११८ ॥  


कण्ठपुच्छशिरोवर्जं मध्वाज्याभ्यां तु भक्षयेत् ।  
तत्क्षणाज्जायते सिद्धो रुद्रतुल्यो महाबलः ॥ ११९ ॥  


नदीस्थाने च यो वृक्षो विद्यते कुण्डलेश्वरे ।  
पूर्ववत्क्रमयोगेन सिद्धिः स्यान्नात्र संशयः ॥ १२० ॥  


कपोतेश्वरदेवस्योत्तरे पुष्पगिरिः स्थितः ।  
तस्य कुर्यात् प्रयत्नेन त्रिवारं तु प्रदक्षिणम् ॥ १२१ ॥  


ततः शिरः समारुह्य खेचरत्वं लभेन्नरः ।  
तत्पूर्वोत्तरदिग्भागे छेलिकाद्वा \[\] रसंस्थितम् ॥ १२२ ॥  


उत्तराभिमुखं तत्र प्रविशेद्धनुषां त्रयम् ।  
मूषिकाकारपाषाणास्तिष्ठन्ति तान् समाहरेत् ॥ १२३ ॥  


तक्रैः पिष्ट्वा तदेकं तु पिबेन्मूर्च्छामवाप्नुयात् ।  
क्षणादुत्तिष्ठते सिद्धो जीवेद्ब्रह्मदिनत्रयम् ॥ १२४ ॥  


स एव सर्वलोहानां स्पर्शवेधकरो भवेत् ।  
अहोरात्रोषितो भूत्वा देवाग्रे सिद्धिमाप्नुयात् ॥ १२५ ॥  


कपोतेश्वरदेवस्य दक्षिणे देवताद्वयम् ।  
तन्मध्ये कटिमात्रं तु खनेद्गोरोचनोपमाः ॥ १२६ ॥  


पाषाणास्तान् समादाय मध्वाज्याभ्यां प्रपेषयेत् ।  
तत्पानाज्जायते मर्त्यः कल्पायुर्नात्र संशयः ॥ १२७ ॥  


कपोतेश्वरदेवस्य वायव्ये हस्तमात्रकम् ।  
खनेत्पारावतप्रख्याः पाषाणाः स्पर्शभेदकाः ॥ १२८ ॥  


तिष्ठन्ति ग्राहयेदेकं देवताराधने कृते ।  
मल्लिकार्जुनदेवस्य ऐशान्यां भृगुपातनम् ॥ १२९ ॥  


विद्यते तत्समीपस्थं कुण्डं तस्मान्मृदाहरेत् ।  
पञ्चगव्येन सम्मिश्रां खदिराङ्गारकैर्धमेत् ॥ १३० ॥  


नीलोत्पलसमं लोहं पतत्येवाथ सेचयेत् ।  
मध्वाज्याभ्यां[^74] सुतप्तं तत्सप्तवारं पुनः पुनः ॥ १३१ ॥  

[^74]: “अम्बिकाद्वारं” ख। ।



तद्गोलं धारयेद्वक्त्रे विष्णुतुल्यो भवेन्नरः ।  
भृगुपातात् पूर्वभागे क्रोशोदधिकपाटके ॥ १३२ ॥  


तस्याग्रे अच्छतैलाख्यः पर्वतो नाम विश्रुतः ।  
तत्पश्चिमे बिलद्वारं तन्मध्ये धन्वपञ्चकम् ॥ १३३ ॥  


गते तु दृश्यते कुण्डं रसो लाक्षारसप्रभः ।  
अलाबुपात्रे सङ्गृह्य कोटिवेधी भवेत्तु सः ॥ १३४ ॥  


मल्लिकार्जुनदेवस्य पूर्वतो लोकविश्रुतः ।  
प्राकारश्चन्द्रगुप्तस्य विद्यते तत्र मन्दिरम् ॥ १३५ ॥  


तस्य पूर्वे स्थितश्चैत्यश्चैत्यपूर्वे महाशिला ।  
मुद्गवर्णा च सा ख्याता स्पर्शवेधकरा तु सा ॥ १३६ ॥  


गजस्तत्रैव विख्यातस्तमारुह्य समाहितः ।  
तस्य पृष्ठात्तृणं ग्राह्यं तत्सर्वं कनकं भवेत् ॥ १३७ ॥  


गजस्य चोत्तरे पार्श्वे जानुमात्रं खनेद्भुवम् ।  
जम्बूफलसमाकाराः सन्ति ते स्पर्शवेधकाः ॥ १३८ ॥  


गजस्याधः खनेद्वाऽथ जानुमात्रं लभेत्ततः ।  
त्रिकोणगुटिकां सिद्धां लक्षवेधकरां पराम् ॥ १३९ ॥  


श्रीशैलस्य तु वायव्ये तीर्थं देवह्रदः स्थितम् ।  
तत्र कुण्डे मुद्गवर्णाः पाषाणाः स्पर्शवेधकाः ॥ १४० ॥  


तत्र कूर्मोपमं लिङ्गं स्पर्शवेधकरं परम् ।  
कृत्तिकायां सुपूर्णायां कृत्वा पूजां समाहरेत् ॥ १४१ ॥  


गव्यूतिद्वयतस्तस्मान्नाम्ना नीलवनं स्मृतम् ।  
तत्र लिङ्गं नीलवर्णं जलं चैव तु तादृशम् ॥ १४२ ॥  


अश्वाम्रकाकसदृशाः पाषाणाः स्पर्शवेधकाः ।  
सन्ति देवगृहस्यान्तः खनेज्जान्वन्तराद्धरेत् ॥ १४३ ॥  


श्रीशैलस्य तु नैरृत्ये नाम्ना गुण्डिप्रभा स्थिता ।  
तस्याग्राद्गर्तमृद्ग्राह्या पीतवर्णा पुटैर्दहेत् ॥ १४४ ॥  


तस्मान्निःसरते हेम स्फुरद्रूपं न संशयः ।  
तत्रैव भ्रमराः स्युश्च पूर्ववत्फलदायकाः ॥ १४५ ॥  


तथा तम्बीपुरे नाम्नि तीर्थे च विपुले शुभम् ।  
सदाफलं तु विख्यातं पूर्ववत्साधयेत्सुधीः ॥ १४६ ॥  


महानन्देश्वरं नाम श्रीशैलस्य तु नैरृते ।  
तस्य पूर्वोत्तरे पार्श्वे गच्छेद्राजपथेन तु ॥ १४७ ॥  


कालवर्णेश्वरो नाम देवस्तस्याग्रकुण्डकम् ।  
इन्द्रगोपकसङ्काशस्तन्मध्ये विद्यते रसः ॥ १४८ ॥  


तप्तानि सप्तलोहानि तत्सेकात्काञ्चनं भवेत् ।  
श्रीशैलस्य तु ईशाने देवः स्यात्तुरलेश्वरः ॥ १४९ ॥  


तस्योत्तरे सुविख्यात उमापर्वत उत्तमः ।  
तस्य मूर्ध्नि त्रिशूलाभा दर्भास्तिष्ठन्ति शोभनाः ॥ १५० ॥  


तस्याधः कटिमात्रं तु खात्वा नीलां मृदं हरेत् ।  
तां पचेदक्षजैः काष्ठैर्भागं देवाय कल्पयेत् ॥ १५१ ॥  


अतिथेश्च तथाऽग्नेश्च भागं भागं प्रकल्पयेत् ।  
भागमात्मनि भुञ्जीत जीवेत्कल्पायुतं नरः ॥ १५२ ॥  


तत्र कोटीश्वरं ख्यातमिलेश्वरसमीपतः ।  
तस्याग्रे पुष्पमात्रं तु स्पर्शवेधकरं भवेत् ॥ १५३ ॥  


अचलेशश्च तत्रैव स्पर्शवेधकरः परः ।  
दक्षिणे अचलेशस्य योजनैकेन विद्यते ॥ १५४ ॥  


अमरेश्वरदेवाख्यस्तत्र स्वर्णशिला शुभा ।  
तस्य पृष्ठे च गोमांसं महामांसं च वा क्षिपेत् ॥ १५५ ॥  


प्रज्वाल्य बदरीकाष्ठैः प्रातः स्वर्णोपमा तु सा ।  
दृश्यते रजसा स्त्रीणां भावितं वस्त्रखण्डकम् ॥ १५६ ॥  


तच्छिलालोडितं कुर्याद्रक्षेदलाबुपात्रके ।  
तेन संस्पर्शमात्रेण लोहं भवति हाटकम् ॥ १५७ ॥  


श्रीशैले तत्र तत्रैव पाषाणा पिण्डभूस्थिताः ।  
तच्चूर्णं त्रिफलासार्धं कर्षैकं भक्षयेत्सदा ॥ १५८ ॥  


मासार्धं तु जरां हन्ति जीवेदाचन्द्रतारकम् ।  
नैरृत्ये शैलराजस्य पटाहकर्ण ईश्वरः ॥ १५९ ॥  


तस्य चेशानदिग्भागे पञ्चविंशतिधन्वके ।  
द्विहस्तमात्रोर्ध्वशिला तत्र हस्तद्वयं खनेत् ॥ १६० ॥  


श्रावसम्पुटसङ्काशान् पाषाणांस्त्रिंशदाहरेत् ।  
कृत्वा तानग्निवर्णांश्च सिञ्चेत्कूष्माण्डजैर्द्रवैः ॥ १६१ ॥  


तन्मध्यान्नवनीतं तु गृह्याद्देवाय भागकम् ।  
अतिथेर्भागमेकं तु भागैकं भक्षयेद्बुधः ॥ १६२ ॥  


मूर्च्छा भवेद्दिवारात्रं प्रबुद्धो जायते नरः ।  
जीवेद्वर्षायुतं वीरो वलीपलितवर्जितः ॥ १६३ ॥  


तस्य देवस्य सोपानं द्वितीयं स्पर्शवेधकम् ।  
तस्य देवस्य पार्श्वे तु पाषाणाः श्वेतपीतकाः ॥ १६४ ॥  


सर्वस्पर्शा न सन्देह एकमेव समाहरेत् ।  
तस्य देवस्य पूर्वे तु कूपः स्यान्नातिदूरतः ॥ १६५ ॥  


तन्मध्ये भेकसङ्काशाः पाषाणाः स्पर्शवेधकाः ।  
उत्तरे तस्य देवस्य विख्यातो लिङ्गपर्वतः ॥ १६६ ॥  


तस्य चोत्तरपार्श्वे तु नदी स्यात्पूर्ववाहिनी ।  
नद्याः पश्चिमदिग्भागे लिङ्गं पिङ्गलवर्णकम् ॥ १६७ ॥  


तत्र शैलोदकैः कुण्डं पूर्णं स्यात्क्षणवेधकम् ।  
महेशाद्दक्षिणे भागे चण्डिका योजनद्वये ॥ १६८ ॥  


पिण्डादेवीति विख्याता तस्या वायव्यकोणतः ।  
कूपस्तिष्ठति तन्मध्ये पाषाणा मुद्गवर्णकाः ॥ १६९ ॥  


तथा पथ्यान्निभाश्चैव सर्वे ते स्पर्शवेधकाः ।  
स्पर्शनादत्र सर्वेषां वेधयुक्तिर्विधीयते ॥ १७० ॥  


स्थूलश्चेत्पेषयेच्छ्लक्ष्णं तेन मूषां तु कारयेत् ।  
अष्टलोहानि तन्मध्ये समावर्त्यानि कारयेत् ॥ १७१ ॥  


तत्सर्वं जायते स्वर्णमेवं कुर्याद्यथेप्सितम् ।  
सूक्ष्मश्चेदष्टलोहानां द्रुतानां यत्र कुत्रचित् ॥ १७२ ॥  


तं सर्वं निक्षिपेन्मध्ये सर्वं तत्काञ्चनं भवेत् ।  
मल्लिकार्जुनवायव्ये तीर्थं सर्वेश्वरं स्थितम् ॥ १७३ ॥  


तस्य दक्षिणदिग्भागे जलमार्गेऽर्धयोजने ।  
गते डाङ्गरिकं तत्र दृश्यते तस्य मूर्धनि ॥ १७४ ॥  


धात्रीफलानि कृष्णानि विद्यन्ते तानि भक्षयेत् ।  
यथेष्टानि तु सप्ताहं वज्रकायो भवेन्नरः ॥ १७५ ॥  


बलीपलितनिर्मुक्तो जीवेत्कल्पशतत्रयम् ।  
तस्माच्च दक्षिणे भागे काकलेरीमहानवम् ॥ १७६ ॥  


तत्रास्ति स्तम्भकदली प्रविशेत्तत्र साधकः ।  
गच्छेत्क्रोशार्धमात्रं तु दृश्यते रसकुण्डकम् ॥ १७७ ॥  


गृहीत्वाऽलाबुपात्रे तु कोटिवेधी भवेद्रसः ।  
तस्मिन् वने मयूरःस्यान्नीलवर्णशिलामयः ॥ १७८ ॥  


मुखाग्रे तस्य कुण्डं तु द्वादशाङ्गुलनीलकम् ।  
तन्मध्ये शुष्कवंशं तु क्षिप्त्वा स्यान्नूतनः क्षणात् ॥ १७९ ॥  


दिने पत्रं फलं पुष्पं जायते तस्य नान्यथा ।  
तत्र पारदप्रस्थैकं क्षिप्त्वा तावज्जलं हरेत् ॥ १८० ॥  


क्षौद्रतुल्यं पिबेत्तं वै तत्क्षणान्मूर्च्छितो भवेत् ।  
मुहूर्ताल्लब्धराज्यः स्याज्जीवेद्युगसहस्रकम् ॥ १८१ ॥  


शैलस्याग्नेयभागे तु गुटिकासिद्धकेश्वरः ।  
विद्यते तस्य पुरतः पञ्चहस्तां खनेद्भुवम् ॥ १८२ ॥  


पाषाणा बदराकाराः सन्ति खेगतिदायकाः ।  
एकमेव समाहृत्य वक्त्रे धार्यः खगामिभिः ॥ १८३ ॥  


श्रीशैले सर्वयोगानामुक्तानां विधिरुच्यते ।  
मन्त्रन्यासं पुरा कृत्वा पश्चाल्लक्षं जपेदनु ॥ १८४ ॥  


अघोरं तेन वै शीघ्रं तत्तत्सिद्धिमवाप्नुयात् ।  


क्षेत्रदेवतामावाहयेत् । तत्र स्वप्ने देवता प्रत्यक्षीभूय वरं ददाति ।

एवं मन्त्रपरैः सुनिश्चलतरैर्भक्तैश्च तत्साधकैः शम्भोः पूजनतत्परैः प्रतिदिनं पूजाविधेः पालकैः । कार्यं श्रीगिरिसा \[\] धनं जपपरैराम्नायपारङ्गतै र्नो चेत्क्लेशकरं पराकृतमहो व्यर्थं भवेन्निश्चितम् ॥ १८५ ॥

इति श्रीपार्वतीपुत्रश्रीनित्यनाथसिद्धविरचिते रसरत्नाकरे रसायनखण्डे श्रीपर्वतसाधनं नामाष्टमोपदेशः ॥

समाप्तोऽयं रसायनखण्डः ।
[^75]