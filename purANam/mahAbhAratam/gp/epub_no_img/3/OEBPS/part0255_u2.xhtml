<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="hi">
  <head>
    <title>part0255</title>
    <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="../../stylesheet.css"/>
<link rel="stylesheet" type="text/css" href="../../page_styles3.css"/>
</head>
  <body class="class">
<div id="LAzo2OEMRyafsq-ONvVTFg47537" class="class_92">एकोनत्रिंशोऽध्यायः</div>
<div class="class_284">(श्रीमद्भगवद्‌गीतायां पञ्चमोऽध्यायः)</div>
<div class="class_285">सांख्ययोग, निष्काम कर्मयोग, ज्ञानयोग एवं भक्तिसहित ध्यानयोगका वर्णन</div>
<div class="class_55">सम्बन्ध—<span class="class_263">गीताके तीसरे और चौथे अध्यायमें अर्जुनने भगवान्‌के श्रीमुखसे अनेकों प्रकारसे कर्मयोगकी प्रशंसा सुनी और उसके सम्पादनकी प्रेरणा तथा आज्ञा प्राप्त की। साथ ही यह भी सुना कि ‘कर्मयोगके द्वारा भगवत्स्वरूपका तत्त्वज्ञान अपने-आप ही हो जाता है’ (गीता ४।३८); गीताके चौथे अध्यायके अन्तमें भी उन्हें भगवान्‌के द्वारा कर्मयोगके सम्पादनकी ही आज्ञा मिली। परंतु बीच-बीचमें उन्होंने भगवान्‌के श्रीमुखसे ही ‘ब्रह्मार्पणं ब्रह्म हविः (गीता ४।२४)’ ‘ब्रह्माग्नावपरे यज्ञं यज्ञेनैवोपजुह्वति (गीता ४।२५)’ ‘तद् विद्धि प्रणिपातेन (गीता ४।३४)’ आदि वचनोंद्वारा ज्ञानयोग अर्थात् कर्मसंन्यासकी भी प्रशंसा सुनी। इससे अर्जुन यह निर्णय नहीं कर सके कि इन दोनोंमेंसे मेरे लिये कौन-सा साधन श्रेष्ठ है। अतएव अब भगवान्‌के श्रीमुखसे ही उसका निर्णय करानेके उद्देश्यसे अर्जुन उनसे प्रश्न करते हैं</span>—</div>
<div class="class_59">अर्जुन उवाच</div>
<div class="class_54">संन्यासं कर्मणां कृष्ण पुनर्योगं च शंससि ⁠।</div>
<div class="class_54">यच्छ्रेय एतयोरेकं तन्मे ब्रूहि सुनिश्चितम् ⁠।⁠।⁠ १ ⁠।⁠।</div>
<div class="class_55"><span class="class_60">अर्जुन बोले—</span>हे कृष्ण! आप कर्मोंके संन्यासकी और फिर कर्मयोगकी प्रशंसा करते हैं। इसलिये इन दोनोंमेंसे जो एक मेरे लिये भलीभाँति निश्चित कल्याणकारक साधन हो, उसको कहिये<span id="LAzo2OEMRyafsq-ONvVTFg48763"></span><a href="part0255_u2.xhtml#LAzo2OEMRyafsq-ONvVTFg49921" class="class_56">१</a> ⁠।⁠।⁠ १ ⁠।⁠।</div>
<div class="class_59">श्रीभगवानुवाच</div>
<div class="class_107"><span class="class_60">संन्यासः</span><span id="LAzo2OEMRyafsq-ONvVTFg48505"></span><a href="part0255_u2.xhtml#LAzo2OEMRyafsq-ONvVTFg48748" class="class_108">२</a><span class="class_60"> कर्मयोगश्च निःश्रेयसकरावुभौ ⁠।</span></div>
<div class="class_54">तयोस्तु कर्मसंन्यासात् कर्मयोगो विशिष्यते ⁠।⁠।⁠ २ ⁠।⁠।</div>
<div class="class_55"><span class="class_60">श्रीभगवान् बोले—</span>कर्मसंन्यास और कर्मयोग—ये दोनों ही परम कल्याणके करनेवाले हैं, परंतु उन दोनोंमें भी कर्मसंन्याससे कर्मयोग साधनमें सुगम होनेसे श्रेष्ठ है<span id="LAzo2OEMRyafsq-ONvVTFg50239"></span><a href="part0255_u2.xhtml#LAzo2OEMRyafsq-ONvVTFg49400" class="class_56">३</a> ⁠।⁠।</div>
<div class="class_54">ज्ञेयः स नित्यसंन्यासी यो न द्वेष्टि न काङ्क्षति ⁠।</div>
<div class="class_54">निर्द्वन्द्वो हि महाबाहो सुखं बन्धात् प्रमुच्यते ⁠।⁠।⁠ ३ ⁠।⁠।</div>
<div class="class_55">हे अर्जुन! जो पुरुष न किसीसे द्वेष करता है और न किसीकी आकांक्षा करता है, वह कर्मयोगी सदा संन्यासी ही समझनेयोग्य है;<span id="LAzo2OEMRyafsq-ONvVTFg50356"></span><a href="part0255_u2.xhtml#LAzo2OEMRyafsq-ONvVTFg49236" class="class_56">४</a> क्योंकि राग-द्वेषादि द्वन्द्वोंसे रहित पुरुष सुखपूर्वक संसारबन्धनसे मुक्त हो जाता है ⁠।⁠।⁠ ३ ⁠।⁠।</div>
<div class="class_54">सांख्ययोगौ पृथग् बालाः प्रवदन्ति न पण्डिताः ⁠।</div>
<div class="class_54">एकमप्यास्थितः सम्यगुभयोर्विन्दते फलम् ⁠।⁠।⁠ ४ ⁠।⁠।</div>
<div class="class_55">उपर्युक्त संन्यास और कर्मयोगको मूर्खलोग पृथक्-पृथक् फल देनेवाले कहते हैं न कि पण्डितजन; क्योंकि दोनोंमेंसे एकमें भी सम्यक् प्रकारसे स्थित पुरुष दोनोंके फलरूप परमात्माको प्राप्त होता है<span id="LAzo2OEMRyafsq-ONvVTFg50154"></span><a href="part0255_u2.xhtml#LAzo2OEMRyafsq-ONvVTFg50241" class="class_56">१</a> ⁠।⁠।⁠ ४ ⁠।⁠।</div>
<div class="class_54">यत् सांख्यैः प्राप्यते स्थानं तद् योगैरपि गम्यते ⁠।</div>
<div class="class_54">एकं सांख्यं च योगं च यः पश्यति स पश्यति ⁠।⁠।⁠ ५ ⁠।⁠।</div>
<div class="class_55">ज्ञानयोगियोंद्वारा जो परमधाम प्राप्त किया जाता है, कर्मयोगियोंद्वारा भी वही प्राप्त किया जाता है।<span id="LAzo2OEMRyafsq-ONvVTFg48061"></span><a href="part0255_u2.xhtml#LAzo2OEMRyafsq-ONvVTFg49695" class="class_56">२</a> इसलिये जो पुरुष ज्ञानयोग और कर्मयोगको फलरूपमें एक देखता है, वही यथार्थ देखता है ⁠।⁠।⁠ ५ ⁠।⁠।</div>
<div class="class_54">संन्यासस्तु महाबाहो दुःखमाप्तुमयोगतः ⁠।</div>
<div class="class_54">योगयुक्तो मुनिर्ब्रह्म नचिरेणाधिगच्छति ⁠।⁠।⁠ ६ ⁠।⁠।</div>
<div class="class_55">परंतु हे अर्जुन! कर्मयोगके बिना संन्यास अर्थात् मन, इन्द्रिय और शरीरद्वारा होनेवाले सम्पूर्ण कर्मोंमें कर्तापनका त्याग प्राप्त होना कठिन है<span id="LAzo2OEMRyafsq-ONvVTFg49529"></span><a href="part0255_u2.xhtml#LAzo2OEMRyafsq-ONvVTFg48106" class="class_56">३</a> और भगवत्स्वरूपको मनन करनेवाला कर्मयोगी परब्रह्म परमात्माको शीघ्र ही प्राप्त हो जाता है<span id="LAzo2OEMRyafsq-ONvVTFg49329"></span><a href="part0255_u2.xhtml#LAzo2OEMRyafsq-ONvVTFg48107" class="class_56">४</a> ⁠।⁠।⁠ ६ ⁠।⁠।</div>
<div class="class_54">योगयुक्तो विशुद्धात्मा विजितात्मा जितेन्द्रियः ⁠।</div>
<div class="class_54">सर्वभूतात्मभूतात्मा कुर्वन्नपि न लिप्यते ⁠।⁠।⁠ ७ ⁠।⁠।</div>
<div class="class_55">जिसका मन अपने वशमें है, जो जितेन्द्रिय एवं विशुद्ध अन्तःकरणवाला है<span id="LAzo2OEMRyafsq-ONvVTFg47803"></span><a href="part0255_u2.xhtml#LAzo2OEMRyafsq-ONvVTFg50217" class="class_56">५</a> और सम्पूर्ण प्राणियोंका आत्मरूप परमात्मा ही जिसका आत्मा है, ऐसा कर्मयोगी कर्म करता हुआ भी लिप्त नहीं होता ⁠।⁠।⁠ ७ ⁠।⁠।</div>
<div class="class_54">नैव किंचित् करोमीति युक्तो मन्येत तत्त्ववित् ⁠।</div>
<div class="class_54">पश्यञ्शृण्वन् स्पृशञ्जिघ्रन्नश्नन्‌ गच्छन् स्वपञ्श्ववसन् ⁠।⁠।⁠ ८ ⁠।⁠।</div>
<div class="class_54">प्रलपन् विसृजन् गृह्णन्नुन्मिषन्निमिषन्नपि ⁠।</div>
<div class="class_54">इन्द्रियाणीन्द्रियार्थेषु वर्तन्त इति धारयन् ⁠।⁠।⁠ ९ ⁠।⁠।</div>
<div class="class_55">तत्त्वको जाननेवाला सांख्ययोगी<span id="LAzo2OEMRyafsq-ONvVTFg48341"></span><a href="part0255_u2.xhtml#LAzo2OEMRyafsq-ONvVTFg48697" class="class_56">१</a> तो देखता हुआ, सुनता हुआ, स्पर्श करता हुआ, सूँघता हुआ, भोजन करता हुआ, गमन करता हुआ, सोता हुआ, श्वास लेता हुआ, बोलता हुआ, त्यागता हुआ, ग्रहण करता हुआ तथा आँखोंको खोलता और मूँदता हुआ भी, सब इन्द्रियाँ अपने-अपने अर्थोंमें बरत रही हैं—इस प्रकार समझकर निःसंदेह ऐसा माने कि मैं कुछ भी नहीं करता हूँ<span id="LAzo2OEMRyafsq-ONvVTFg48593"></span><a href="part0255_u2.xhtml#LAzo2OEMRyafsq-ONvVTFg48698" class="class_56">२</a> ⁠।⁠।⁠ ८-९ ⁠।⁠।</div>
<div class="class_55">सम्बन्ध—<span class="class_263">इस प्रकार सांख्ययोगीके साधनका स्वरूप बतलाकर अब दसवें और ग्यारहवें श्लोकोंमें कर्मयोगियोंके साधनका फलसहित स्वरूप बतलाते हैं—</span></div>
<div class="class_54">ब्रह्मण्याधाय कर्माणि सङ्गं त्यक्त्वा करोति यः ⁠।</div>
<div class="class_54">लिप्यते न स पापेन पद्मपत्रमिवाम्भसा ⁠।⁠।⁠ १० ⁠।⁠।</div>
<div class="class_55">जो पुरुष सब कर्मोंको परमात्मामें अर्पण करके<span id="LAzo2OEMRyafsq-ONvVTFg50319"></span><a href="part0255_u2.xhtml#LAzo2OEMRyafsq-ONvVTFg50173" class="class_56">३</a> और आसक्तिको त्यागकर कर्म करता है, वह पुरुष जलसे कमलके पत्तेकी भाँति पापसे लिप्त नहीं होता ⁠।⁠।⁠ १० ⁠।⁠।</div>
<div class="class_54">कायेन मनसा बुद्ध‍या केवलैरिन्द्रियैरपि ⁠।</div>
<div class="class_54">योगिनः कर्म कुर्वन्ति सङ्गं त्यक्त्वाऽऽत्मशुद्धये ⁠।⁠।⁠ ११ ⁠।⁠।</div>
<div class="class_55">कर्मयोगी ममत्वबुद्धिरहित केवल इन्द्रिय, मन, बुद्धि और शरीरद्वारा भी आसक्तिको त्यागकर अन्तःकरणकी शुद्धिके लिये कर्म करते हैं<span id="LAzo2OEMRyafsq-ONvVTFg48863"></span><a href="part0255_u2.xhtml#LAzo2OEMRyafsq-ONvVTFg49514" class="class_56">४</a> ⁠।⁠।⁠ ११ ⁠।⁠।</div>
<div class="class_54">युक्तः कर्मफलं त्यक्त्वा शान्तिमाप्नोति नैष्ठिकीम् ⁠।</div>
<div class="class_54">अयुक्तः कामकारेण फले सक्तो निबध्यते ⁠।⁠।⁠ १२ ⁠।⁠।</div>
<div class="class_55">कर्मयोगी कर्मोंके फलका त्याग करके भगवत्प्राप्तिरूप शान्तिको प्राप्त होता है और सकाम पुरुष कामनाकी प्रेरणासे फलमें आसक्त होकर बँधता है<span id="LAzo2OEMRyafsq-ONvVTFg49561"></span><a href="part0255_u2.xhtml#LAzo2OEMRyafsq-ONvVTFg49344" class="class_56">५</a> ⁠।⁠।⁠ १२ ⁠।⁠।</div>
<div class="class_54">सर्वकर्माणि मनसा संन्यस्यास्ते सुखं वशी ⁠।</div>
<div class="class_54">नवद्वारे पुरे देही नैव कुर्वन् न कारयन् ⁠।⁠।⁠ १३ ⁠।⁠।</div>
<div class="class_55">अन्तःकरण जिसके वशमें है, ऐसा सांख्ययोगका आचरण करनेवाला पुरुष न करता हुआ और न करवाता हुआ ही नवद्वारोंवाले शरीररूप घरमें सब कर्मोंको मनसे त्यागकर<span id="LAzo2OEMRyafsq-ONvVTFg49390"></span><a href="part0255_u2.xhtml#LAzo2OEMRyafsq-ONvVTFg48232" class="class_56">६</a> आनन्दपूर्वक सच्चिदानन्दघन परमात्माके स्वरूपमें स्थित रहता है ⁠।⁠।⁠ १३ ⁠।⁠।</div>
<div class="class_55">सम्बन्ध—<span class="class_263">जबकि आत्मा वास्तवमें कर्म करनेवाला भी नहीं है और इन्द्रियादिसे करवानेवाला भी नहीं है, तो फिर सब मनुष्य अपनेको कर्मोंका कर्ता क्यों मानते हैं और वे कर्मफलके भागी क्यों होते हैं? इसपर कहते हैं—</span></div>
<div class="class_54">न कर्तृत्वं न कर्माणि लोकस्य सृजति प्रभुः ⁠।</div>
<div class="class_54">न कर्मफलसंयोगं स्वभावस्तु प्रवर्तते ⁠।⁠।⁠ १४ ⁠।⁠।</div>
<div class="class_55">परमेश्वर मनुष्योंके न तो कर्तापनकी, न कर्मोंकी और न कर्मफलके संयोगकी ही रचना करते हैं;<span id="LAzo2OEMRyafsq-ONvVTFg49321"></span><a href="part0255_u2.xhtml#LAzo2OEMRyafsq-ONvVTFg48579" class="class_56">१</a> किंतु स्वभाव ही बर्त रहा है<span id="LAzo2OEMRyafsq-ONvVTFg48952"></span><a href="part0255_u2.xhtml#LAzo2OEMRyafsq-ONvVTFg48580" class="class_56">२</a> ⁠।⁠।⁠ १४ ⁠।⁠।</div>
<div class="class_55">सम्बन्ध—<span class="class_263">जो साधक समस्त कर्मोंको और कर्मफलोंको भगवान्‌के अर्पण करके कर्मफलसे अपना सम्बन्ध-विच्छेद कर लेते हैं, उनके शुभाशुभ कर्मोंके फलके भागी क्या भगवान् होते हैं? इस जिज्ञासापर कहते हैं—</span></div>
<div class="class_54">नादत्ते कस्यचित् पापं न चैव सुकृतं विभुः ⁠।</div>
<div class="class_54">अज्ञानेनावृतं ज्ञानं तेन मुह्यन्ति जन्तवः ⁠।⁠।⁠ १५ ⁠।⁠।</div>
<div class="class_55">सर्वव्यापी परमेश्वर भी न किसीके पापकर्मको और न किसीके शुभकर्मको ही ग्रहण करता है;<span id="LAzo2OEMRyafsq-ONvVTFg47924"></span><a href="part0255_u2.xhtml#LAzo2OEMRyafsq-ONvVTFg50283" class="class_56">३</a> किंतु अज्ञानके द्वारा ज्ञान ढका हुआ है, उसीसे सब अज्ञानी मनुष्य मोहित हो रहे हैं<span id="LAzo2OEMRyafsq-ONvVTFg50049"></span><a href="part0255_u2.xhtml#LAzo2OEMRyafsq-ONvVTFg50284" class="class_56">४</a> ⁠।⁠।⁠ १५ ⁠।⁠।</div>
<div class="class_54">ज्ञानेन तु तदज्ञानं येषां नाशितमात्मनः ⁠।</div>
<div class="class_54">तेषामादित्यवज्ज्ञानं प्रकाशयति तत्परम् ⁠।⁠।⁠ १६ ⁠।⁠।</div>
<div class="class_55">परंतु जिनका वह अज्ञान परमात्माके तत्त्वज्ञानद्वारा नष्ट कर दिया गया है, उनका वह ज्ञान सूर्यके सदृश उस सच्चिदानन्दघन परमात्माको प्रकाशित कर देता है<span id="LAzo2OEMRyafsq-ONvVTFg48508"></span><a href="part0255_u2.xhtml#LAzo2OEMRyafsq-ONvVTFg49649" class="class_56">५</a> ⁠।⁠।⁠ १६ ⁠।⁠।</div>
<div class="class_55">सम्बन्ध—<span class="class_263">यथार्थ ज्ञानसे परमात्माकी प्राप्ति होती है, यह बात संक्षेपमें कहकर अब छब्बीसवें श्लोकतक ज्ञानयोगद्वारा परमात्माको प्राप्त होनेके साधन तथा परमात्माको प्राप्त सिद्ध पुरुषोंके लक्षण, आचरण, महत्त्व और स्थितिका वर्णन करनेके उद्देश्यसे पहले यहाँ ज्ञानयोगके एकान्त साधनद्वारा परमात्माकी प्राप्ति बतलाते हैं—</span></div>
<div class="class_54">तद्‌बुद्धयस्तदात्मानस्तन्निष्ठास्तत्परायणाः ⁠।</div>
<div class="class_54">गच्छन्त्यपुनरावृत्तिं ज्ञाननिर्धूतकल्मषाः ⁠।⁠।⁠ १७ ⁠।⁠।</div>
<div class="class_55">जिनका मन तद्रूप हो रहा है,<span id="LAzo2OEMRyafsq-ONvVTFg50006"></span><a href="part0255_u2.xhtml#LAzo2OEMRyafsq-ONvVTFg50266" class="class_56">१</a> जिनकी बुद्धि तद्रूप हो रही है<span id="LAzo2OEMRyafsq-ONvVTFg49299"></span><a href="part0255_u2.xhtml#LAzo2OEMRyafsq-ONvVTFg50267" class="class_56">२</a> और सच्चिदानन्दघन परमात्मामें ही जिनकी निरन्तर एकीभावसे स्थिति है,<span id="LAzo2OEMRyafsq-ONvVTFg49896"></span><a href="part0255_u2.xhtml#LAzo2OEMRyafsq-ONvVTFg50268" class="class_56">३</a> ऐसे तत्परायण पुरुष<span id="LAzo2OEMRyafsq-ONvVTFg49099"></span><a href="part0255_u2.xhtml#LAzo2OEMRyafsq-ONvVTFg50269" class="class_56">४</a> ज्ञानके द्वारा पापरहित<span id="LAzo2OEMRyafsq-ONvVTFg48668"></span><a href="part0255_u2.xhtml#LAzo2OEMRyafsq-ONvVTFg50270" class="class_56">५</a> होकर अपुनरावृत्तिको अर्थात् परम गतिको प्राप्त होते हैं<span id="LAzo2OEMRyafsq-ONvVTFg48946"></span><a href="part0255_u2.xhtml#LAzo2OEMRyafsq-ONvVTFg50271" class="class_56">६</a> ⁠।⁠।⁠ १७ ⁠।⁠।</div>
<div class="class_54">विद्याविनयसम्पन्ने ब्राह्मणे गवि हस्तिनि ⁠।</div>
<div class="class_54">शुनि चैव श्वपाके च पण्डिताः समदर्शिनः ⁠।⁠।⁠ १८ ⁠।⁠।</div>
<div class="class_55">वे ज्ञानीजन विद्या और विनययुक्त ब्राह्यणमें तथा गौ, हाथी, कुत्ते और चाण्डालमें भी समदर्शी ही होते हैं<span id="LAzo2OEMRyafsq-ONvVTFg49278"></span><a href="part0255_u2.xhtml#LAzo2OEMRyafsq-ONvVTFg49747" class="class_56">७</a> ⁠।⁠।⁠ १८ ⁠।⁠।</div>
<div class="class_54">इहैव तैर्जितः सर्गो येषां साम्ये स्थितं मनः ⁠।</div>
<div class="class_54">निर्दोषं हि समं ब्रह्म तस्माद् ब्रह्मणि ते स्थिताः ⁠।⁠।⁠ १९ ⁠।⁠।</div>
<div class="class_55">जिनका मन समभावमें स्थित है, उनके द्वारा इस जीवित अवस्थामें ही सम्पूर्ण संसार जीत लिया गया अर्थात् वे सदाके लिये जन्म-मरणसे छूटकर जीवन्मुक्त हो गये; क्योंकि सच्चिदानन्दघन परमात्मा निर्दोष और सम है, इससे वे सच्चिदानन्दघन परमात्मामें ही स्थित हैं<span id="LAzo2OEMRyafsq-ONvVTFg48990"></span><a href="part0255_u2.xhtml#LAzo2OEMRyafsq-ONvVTFg50083" class="class_56">१</a> ⁠।⁠।⁠ १९ ⁠।⁠।</div>
<div class="class_54">न प्रहृष्येत् प्रियं प्राप्य नोद्विजेत् प्राप्य चाप्रियम् ⁠।</div>
<div class="class_54">स्थिरबुद्धिरसम्मूढो ब्रह्मविद् ब्रह्मणि स्थितः ⁠।⁠।⁠ २० ⁠।⁠।</div>
<div class="class_55">जो पुरुष प्रियको प्राप्त होकर हर्षित नहीं हो और अप्रियको प्राप्त होकर उद्विग्न न हो,<span id="LAzo2OEMRyafsq-ONvVTFg48257"></span><a href="part0255_u2.xhtml#LAzo2OEMRyafsq-ONvVTFg49681" class="class_56">२</a> वह स्थिरबुद्धि संशयरहित ब्रह्मवेत्ता पुरुष सच्चिदानन्दघन परब्रह्म परमात्मामें एकीभावसे नित्य स्थित है ⁠।⁠।⁠ २० ⁠।⁠।</div>
<div class="class_54">बाह्यस्पर्शेष्वसक्तात्मा विन्दत्यात्मनि यत् सुखम् ⁠।</div>
<div class="class_54">स ब्रह्मयोगयुक्तात्मा सुखमक्षयमश्नुते ⁠।⁠।⁠ २१ ⁠।⁠।</div>
<div class="class_55">बाहरके विषयोंमें आसक्तिरहित अन्तःकरणवाला साधक<span id="LAzo2OEMRyafsq-ONvVTFg50166"></span><a href="part0255_u2.xhtml#LAzo2OEMRyafsq-ONvVTFg50013" class="class_56">३</a> आत्मामें स्थित जो ध्यानजनित सात्त्विक आनन्द है, उसको प्राप्त होता है;<span id="LAzo2OEMRyafsq-ONvVTFg48474"></span><a href="part0255_u2.xhtml#LAzo2OEMRyafsq-ONvVTFg50014" class="class_56">४</a> तदनन्तर वह सच्चिदानन्दघन परब्रह्म परमात्माके ध्यानरूप योगमें अभिन्नभावसे स्थित<span id="LAzo2OEMRyafsq-ONvVTFg47666"></span><a href="part0255_u2.xhtml#LAzo2OEMRyafsq-ONvVTFg50015" class="class_56">५</a> पुरुष अक्षय आनन्दका अनुभव करता है<span id="LAzo2OEMRyafsq-ONvVTFg48590"></span><a href="part0255_u2.xhtml#LAzo2OEMRyafsq-ONvVTFg50016" class="class_56">६</a> ⁠।⁠।⁠ २१ ⁠।⁠।</div>
<div class="class_54">ये हि संस्पर्शजा भोगा दुःखयोनय एव ते ⁠।</div>
<div class="class_54">आद्यन्तवन्तः कौन्तेय न तेषु रमते बुधः ⁠।⁠।⁠ २२ ⁠।⁠।</div>
<div class="class_55">जो ये इन्द्रिय तथा विषयोंके संयोगसे उत्पन्न होनेवाले सब भोग हैं, वे यद्यपि विषयी पुरुषोंको सुखरूप भासते हैं तो भी दुःखके ही हेतु हैं<span id="LAzo2OEMRyafsq-ONvVTFg48442"></span><a href="part0255_u2.xhtml#LAzo2OEMRyafsq-ONvVTFg50072" class="class_56">७</a> और आदि-अन्तवाले अर्थात् अनित्य हैं। इसलिये हे अर्जुन! बुद्धिमान् विवेकी पुरुष उनमें नहीं रमता<span id="LAzo2OEMRyafsq-ONvVTFg48790"></span><a href="part0255_u2.xhtml#LAzo2OEMRyafsq-ONvVTFg50073" class="class_56">१</a> ⁠।⁠।⁠ २२ ⁠।⁠।</div>
<div class="class_54">शक्नोतीहैव यः सोढुं प्राक् शरीरविमोक्षणात् ⁠।</div>
<div class="class_54">कामक्रोधोद्भवं वेगं स युक्तः स सुखी नरः ⁠।⁠।⁠ २३ ⁠।⁠।</div>
<div class="class_55">जो साधक इस मनुष्यशरीरमें, शरीरका नाश होनेसे पहले-पहले ही<span id="LAzo2OEMRyafsq-ONvVTFg47856"></span><a href="part0255_u2.xhtml#LAzo2OEMRyafsq-ONvVTFg49475" class="class_56">२</a> काम-क्रोधसे उत्पन्न होनेवाले वेगको सहन करनेमें समर्थ हो जाता है,<span id="LAzo2OEMRyafsq-ONvVTFg47693"></span><a href="part0255_u2.xhtml#LAzo2OEMRyafsq-ONvVTFg49476" class="class_56">३</a> वही पुरुष योगी है और वही सुखी है ⁠।⁠।⁠ २३ ⁠।⁠।</div>
<div class="class_55">सम्बन्ध—<span class="class_263">उपर्युक्त प्रकारसे बाह्य विषयभोगोंको क्षणिक और दुःखोंका कारण समझकर तथा आसक्तिका त्याग करके जो काम-क्रोधपर विजय प्राप्त कर चुका है, अब ऐसे सांख्ययोगीकी अन्तिम स्थितिका फल-सहित वर्णन किया जाता है—</span></div>
<div class="class_54">योऽन्तःसुखोऽन्तरारामस्तथान्तर्ज्योतिरेव यः ⁠।</div>
<div class="class_54">स योगी ब्रह्मनिर्वाणं ब्रह्मभूतोऽधिगच्छति ⁠।⁠।⁠ २४ ⁠।⁠।</div>
<div class="class_55">जो पुरुष अन्तरात्मामें ही सुखवाला है,<span id="LAzo2OEMRyafsq-ONvVTFg49726"></span><a href="part0255_u2.xhtml#LAzo2OEMRyafsq-ONvVTFg48638" class="class_56">४</a> आत्मामें ही रमण करनेवाला है<span id="LAzo2OEMRyafsq-ONvVTFg50042"></span><a href="part0255_u2.xhtml#LAzo2OEMRyafsq-ONvVTFg48639" class="class_56">५</a> तथा जो आत्मामें ही ज्ञानवाला है,<span id="LAzo2OEMRyafsq-ONvVTFg48065"></span><a href="part0255_u2.xhtml#LAzo2OEMRyafsq-ONvVTFg48640" class="class_56">६</a> वह सच्चिदानन्दघन परब्रह्म परमात्माके साथ एकीभावको प्राप्त सांख्ययोगी<span id="LAzo2OEMRyafsq-ONvVTFg48115"></span><a href="part0255_u2.xhtml#LAzo2OEMRyafsq-ONvVTFg48641" class="class_56">१</a> शान्त ब्रह्मको प्राप्त होता है<span id="LAzo2OEMRyafsq-ONvVTFg50130"></span><a href="part0255_u2.xhtml#LAzo2OEMRyafsq-ONvVTFg48642" class="class_56">२</a> ⁠।⁠।⁠ २४ ⁠।⁠।</div>
<div class="class_54">लभन्ते ब्रह्मनिर्वाणमृषयः क्षीणकल्मषाः ⁠।</div>
<div class="class_54">छिन्नद्वैधा यतात्मानः सर्वभूतहिते रता: ⁠।⁠।⁠ २५ ⁠।⁠।</div>
<div class="class_55">जिनके सब पाप नष्ट हो गये हैं,<span id="LAzo2OEMRyafsq-ONvVTFg48496"></span><a href="part0255_u2.xhtml#LAzo2OEMRyafsq-ONvVTFg47969" class="class_56">३</a> जिनके सब संशय ज्ञानके द्वारा निवृत्त हो गये हैं, जो सम्पूर्ण प्राणियोंके हितमें रत हैं और जिनका जीता हुआ मन निश्चलभावसे परमात्मामें स्थित है, वे ब्रह्मवेत्ता पुरुष शान्त ब्रह्मको प्राप्त होते हैं ⁠।⁠।⁠ २५ ⁠।⁠।</div>
<div class="class_107"><span class="class_60">कामक्रोधवियुक्तानां यतीनां</span><span id="LAzo2OEMRyafsq-ONvVTFg50412"></span><a href="part0255_u2.xhtml#LAzo2OEMRyafsq-ONvVTFg48597" class="class_108">४</a><span class="class_60"> यतचेतसाम् ⁠।</span></div>
<div class="class_54">अभितो ब्रह्मनिर्वाणं वर्तते विदितात्मनाम् ⁠।⁠।⁠ २६ ⁠।⁠।</div>
<div class="class_55">काम-क्रोधसे रहित, जीते हुए चित्तवाले, परब्रह्म परमात्माका साक्षात्कार किये हुए ज्ञानी पुरुषोंके लिये सब ओरसे शान्त परब्रह्म परमात्मा ही परिपूर्ण हैं<span id="LAzo2OEMRyafsq-ONvVTFg49829"></span><a href="part0255_u2.xhtml#LAzo2OEMRyafsq-ONvVTFg49572" class="class_56">५</a> ⁠।⁠।</div>
<div class="class_55">सम्बन्ध—<span class="class_263">कर्मयोग और सांख्ययोग—दोनों साधनों-द्वारा परमात्माकी प्राप्ति और परमात्माको प्राप्त महापुरुषोंके लक्षण कहे गये। उक्त दोनों ही प्रकारके साधकोंके लिये वैराग्यपूर्वक मन-इन्द्रियोंको वशमें करके ध्यानयोगका साधन करना उपयोगी है; अतः अब संक्षेपमें फलसहित ध्यानयोगका वर्णन करते हैं—</span></div>
<div class="class_54">स्पर्शान्‌ कृत्वा बहिर्बाह्यांश्चक्षुश्चैवान्तरे भ्रुवोः ⁠।</div>
<div class="class_54">प्राणापानौ समौ कृत्वा नासाभ्यन्तरचारिणौ ⁠।⁠।⁠ २७ ⁠।⁠।</div>
<div class="class_54">यतेन्द्रियमनोबुद्धिर्मुनिर्मोक्षपरायणः ⁠।</div>
<div class="class_54">विगतेच्छाभयक्रोधो यः सदा मुक्त एव सः ⁠।⁠।⁠ २८ ⁠।⁠।</div>
<div class="class_55">बाहरके विषयभोगोंको न चिन्तन करता हुआ बाहर ही निकालकर<span id="LAzo2OEMRyafsq-ONvVTFg50037"></span><a href="part0255_u2.xhtml#LAzo2OEMRyafsq-ONvVTFg49404" class="class_56">६</a> और नेत्रोंकी दृष्टिको भृकुटीके बीचमें स्थित करके<span id="LAzo2OEMRyafsq-ONvVTFg49282"></span><a href="part0255_u2.xhtml#LAzo2OEMRyafsq-ONvVTFg49405" class="class_56">७</a> तथा नासिकामें विचरनेवाले प्राण और अपानवायुको सम करके,<span id="LAzo2OEMRyafsq-ONvVTFg48787"></span><a href="part0255_u2.xhtml#LAzo2OEMRyafsq-ONvVTFg49406" class="class_56">८</a> जिसकी इन्द्रियाँ, मन और बुद्धि जीती हुई हैं<span id="LAzo2OEMRyafsq-ONvVTFg47971"></span><a href="part0255_u2.xhtml#LAzo2OEMRyafsq-ONvVTFg49407" class="class_56">१</a>—ऐसा जो मोक्षपरायण मुनि<span id="LAzo2OEMRyafsq-ONvVTFg50101"></span><a href="part0255_u2.xhtml#LAzo2OEMRyafsq-ONvVTFg49408" class="class_56">२</a> इच्छा, भय और क्रोधसे रहित हो गया है, वह सदा मुक्त ही है<span id="LAzo2OEMRyafsq-ONvVTFg49680"></span><a href="part0255_u2.xhtml#LAzo2OEMRyafsq-ONvVTFg49409" class="class_56">३</a> ⁠।⁠।⁠ २७-२८ ⁠।⁠।</div>
<div class="class_55">सम्बन्ध—<span class="class_263">जो मनुष्य इस प्रकार मन, इन्द्रियोंपर विजय प्राप्त करके कर्मयोग, सांख्ययोग या ध्यानयोगका साधन करनेमें अपनेको समर्थ नहीं समझता हो, ऐसे साधकके लिये सुगमतासे परमपदकी प्राप्ति करानेवाले भक्तियोगका संक्षेपमें वर्णन करते हैं—</span></div>
<div class="class_54">भोक्तारं यज्ञतपसां सर्वलोकमहेश्वरम् ⁠।</div>
<div class="class_54">सुहृदं सर्वभूतानां ज्ञात्वा मां शान्तिमृच्छति ⁠।⁠।⁠ २९ ⁠।⁠।</div>
<div class="class_55">मेरा भक्त मुझको सब यज्ञ और तपोंका भोगनेवाला,<span id="LAzo2OEMRyafsq-ONvVTFg47724"></span><a href="part0255_u2.xhtml#LAzo2OEMRyafsq-ONvVTFg48191" class="class_56">४</a> सम्पूर्ण लोकोंके ईश्वरोंका भी ईश्वर<span id="LAzo2OEMRyafsq-ONvVTFg48336"></span><a href="part0255_u2.xhtml#LAzo2OEMRyafsq-ONvVTFg48192" class="class_56">५</a> तथा सम्पूर्ण भूतप्राणियोंका सुहृद्<span id="LAzo2OEMRyafsq-ONvVTFg50237"></span><a href="part0255_u2.xhtml#LAzo2OEMRyafsq-ONvVTFg48193" class="class_56">६</a> अर्थात् स्वार्थरहित दयालु और प्रेमी, ऐसा तत्त्वसे जानकर शान्तिको प्राप्त होता है<span id="LAzo2OEMRyafsq-ONvVTFg49519"></span><a href="part0255_u2.xhtml#LAzo2OEMRyafsq-ONvVTFg48194" class="class_56">७</a> ⁠।⁠।⁠ २९ ⁠।⁠।</div>
<div class="class_87">इति श्रीमहाभारते भीष्मपर्वणि श्रीमद्भगवद्‌गीतापर्वणि श्रीमद्भगवद्‌गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे कर्मसंन्यासयोगो नाम पञ्चमोऽध्यायः ⁠।⁠।⁠ ५ ⁠।⁠। भीष्मपर्वणि तु एकोनत्रिंशोऽध्यायः ⁠।⁠।⁠ २९ ⁠।⁠।</div>
<div class="class_88">इस प्रकार श्रीमहाभारत भीष्मपर्वके श्रीमद्भगवद्‌गीतापर्वके अन्तर्गत ब्रह्मविद्या एवं योगशास्त्ररूप श्रीमद्भगवद्‌गीतोपनिषद्, श्रीकृष्णार्जुनसंवादमें कर्मसंन्यासयोग नामक पाँचवाँ अध्याय पूरा हुआ ⁠।⁠।⁠ ५ ⁠।⁠। भीष्मपर्वमें उनतीसवाँ अध्याय पूरा हुआ ⁠।⁠।⁠ २९ ⁠।⁠।</div>
<div class="class_89"><img src="image_292.jpg" alt="" class="class_42"/></div>
<hr class="class_90"/>
<div id="LAzo2OEMRyafsq-ONvVTFg49921" class="class_109"><a href="part0255_u2.xhtml#LAzo2OEMRyafsq-ONvVTFg48763" class="class_36">१</a>. ‘सम्पूर्ण कर्मोंमें कर्तापनके अभिमानसे रहित होकर ऐसा समझना कि गुण ही गुणोंमें बरत रहे हैं, (गीता ३।२८) तथा निरन्तर परमात्माके स्वरूपमें एकीभावसे स्थित रहना और सर्वदा सर्वत्र ब्रह्मदृष्टि रखना (गीता ४।२४)’—यही ज्ञानयोग है—यही कर्मसंन्यास है। गीताके चौथे अध्यायमें इसी प्रकारके ज्ञानयोगकी प्रशंसा की गयी है और उसीके आधारपर अर्जुनका यह प्रश्न है।</div>
<div id="LAzo2OEMRyafsq-ONvVTFg48748" class="class_109"><a href="part0255_u2.xhtml#LAzo2OEMRyafsq-ONvVTFg48505" class="class_36">२</a>. मन, वाणी और शरीरद्वारा होनेवाली सम्पूर्ण क्रियाओंमें कर्तापनके अभिमानका और शरीर तथा समस्त संसारमें अहंता-ममताका पूर्णतया त्याग ही ‘संन्यास’ शब्दका अर्थ है। चौथे और पाँचवें श्लोकोंमें ‘संन्यास’ को ही ‘सांख्य’ कहकर भलीभाँति स्पष्टीकरण भी कर दिया है। अतएव यहाँ ‘संन्यास’ शब्दका अर्थ ‘सांख्ययोग’ ही मानना युक्त है।</div>
<div id="LAzo2OEMRyafsq-ONvVTFg49400" class="class_109"><a href="part0255_u2.xhtml#LAzo2OEMRyafsq-ONvVTFg50239" class="class_36">३</a>. कर्मयोगी कर्म करते हुए भी सदा संन्यासी ही है, वह सुखपूर्वक अनायास ही संसारबन्धनसे छूट जाता है (गीता ५।३)। उसे शीघ्र ही परमात्माकी प्राप्ति हो जाती है (गीता ५।६)। प्रत्येक अवस्थामें भगवान् उसकी रक्षा करते हैं (गीता ९।२२) और कर्मयोगका थोड़ा-सा भी साधन जन्म-मरणरूप महान् भयसे उद्धार कर देता है (गीता २।४०)। किंतु ज्ञानयोगका साधन क्लेशयुक्त है (गीता १२।५), पहले कर्मयोगका साधन किये बिना उसका होना भी कठिन है (गीता ५।६)। इन्हीं सब कारणोंसे ज्ञानयोगकी अपेक्षा कर्मयोगको श्रेष्ठ बतलाया गया है।</div>
<div id="LAzo2OEMRyafsq-ONvVTFg49236" class="class_109"><a href="part0255_u2.xhtml#LAzo2OEMRyafsq-ONvVTFg50356" class="class_36">४</a>. कर्मयोगी न किसीसे द्वेष करता है और न किसी वस्तुकी आकांक्षा करता है, वह द्वन्द्वोंसे सर्वथा अतीत हो जाता है। वास्तवमें संन्यास भी इसी स्थितिका नाम है। जो राग-द्वेषसे रहित है, वही सच्चा संन्यासी है; क्योंकि उसे न तो संन्यास-आश्रम ग्रहण करनेकी आवश्यकता है और न सांख्ययोगकी ही। अतएव यहाँ कर्मयोगीको ‘नित्यसंन्यासी’ कहकर भगवान् उसका महत्त्व प्रकट करते हैं कि समस्त कर्म करते हुए भी वह सदा संन्यासी ही है और सुखपूर्वक अनायास ही कर्मबन्धनसे छूट जाता है।</div>
<div id="LAzo2OEMRyafsq-ONvVTFg50241" class="class_109"><a href="part0255_u2.xhtml#LAzo2OEMRyafsq-ONvVTFg50154" class="class_36">१</a>. ‘सांख्ययोग’ और ‘कर्मयोग’ दोनों ही परमार्थतत्त्वके ज्ञानद्वारा परमपदरूप कल्याणकी प्राप्तिमें हेतु हैं। इस प्रकार दोनोंका फल एक होनेपर भी जो लोग कर्मयोगका दूसरा फल मानते हैं और सांख्ययोगका दूसरा, वे फलभेदकी कल्पना करके दोनों साधनोंको पृथक्-पृथक् माननेवाले लोग बालक हैं; क्योंकि दोनोंकी साधनप्रणालीमें भेद होनेपर भी फलमें एकता होनेके कारण वस्तुतः दोनोंमें एकता ही है। दोनों निष्ठाओंका फल एक ही है, अतएव यह कहना उचित ही है कि एकमें पूर्णतया स्थित पुरुष दोनोंके फलको प्राप्त कर लेता है। गीताके तेरहवें अध्यायके चौबीसवें श्लोकमें भी भगवान्‌ने दोनोंको ही आत्मसाक्षात्कारके स्वतन्त्र साधन माना है।</div>
<div id="LAzo2OEMRyafsq-ONvVTFg49695" class="class_109"><a href="part0255_u2.xhtml#LAzo2OEMRyafsq-ONvVTFg48061" class="class_36">२</a>. जैसे किसी मनुष्यको भारतवर्षसे अमेरिकाको जाना है, तो वह यदि ठीक रास्तेसे होकर यहाँसे पूर्व-ही-पूर्व दिशामें जाता रहे तो भी अमेरिका पहुँच जायगा और पश्चिम-ही-पश्चिमकी ओर चलता रहे तो भी अमेरिका पहुँच जायगा। वैसे ही सांख्ययोग और कर्मयोगकी साधनप्रणालीमें परस्पर भेद होनेपर भी जो मनुष्य किसी एक साधनमें दृढ़तापूर्वक लगा रहता है, वह दोनोंके ही एकमात्र परम लक्ष्य परमात्मातक पहुँच ही जाता है।</div>
<div id="LAzo2OEMRyafsq-ONvVTFg48106" class="class_109"><a href="part0255_u2.xhtml#LAzo2OEMRyafsq-ONvVTFg49529" class="class_36">३</a>. जो मुमुक्षु पुरुष यह मानता है कि ‘समस्त दृश्य-जगत् स्वप्नके सदृश मिथ्या है, एकमात्र ब्रह्म ही सत्य है; यह सारा प्रपंच मायासे उसी ब्रह्ममें अध्यारोपित है, वस्तुतः दूसरी कोई सत्ता है ही नहीं; परंतु उसका अन्तःकरण शुद्ध नहीं है, उसमें राग-द्वेष तथा काम-क्रोधादि दोष वर्तमान हैं, वह यदि अन्तःकरणकी शुद्धिके लिये कर्मयोगका आचरण न करके केवल अपनी मान्यताके भरोसेपर ही सांख्ययोगके साधनमें लगना चाहेगा तो उसे ‘सांख्यनिष्ठा’ सहज ही नहीं प्राप्त हो सकेगी।</div>
<div id="LAzo2OEMRyafsq-ONvVTFg48107" class="class_109"><a href="part0255_u2.xhtml#LAzo2OEMRyafsq-ONvVTFg49329" class="class_36">४</a>. जो सब कुछ भगवान्‌का समझकर सिद्धि-असिद्धिमें समभाव रखते हुए आसक्ति और फलेच्छाका त्याग करके भगवदाज्ञानुसार समस्त कर्तव्यकर्मोंका आचरण करता है और श्रद्धा- भक्तिपूर्वक नाम, गुण और प्रभावसहित श्रीभगवान्‌के स्वरूपका चिन्तन करता है, वह भक्तियुक्त कर्मयोगका साधक मुनि भगवान्‌की दयासे परमार्थज्ञानके द्वारा शीघ्र ही परब्रह्म परमात्माको प्राप्त हो जाता है।</div>
<div id="LAzo2OEMRyafsq-ONvVTFg50217" class="class_109"><a href="part0255_u2.xhtml#LAzo2OEMRyafsq-ONvVTFg47803" class="class_36">५</a>. मन और इन्द्रियाँ यदि साधकके वशमें न हों तो उनकी स्वाभाविक ही विषयोंमें प्रवृत्ति होती है और अन्तःकरणमें जबतक राग-द्वेषादि मल रहता है, तबतक सिद्धि और असिद्धिमें समभाव रहना कठिन होता है। अतएव जबतक मन और इन्द्रियाँ भलीभाँति वशमें न हो जायँ और अन्तःकरण पूर्णरूपसे परिशुद्ध न हो जाय, तबतक साधकको वास्तविक कर्मयोगी नहीं कहा जा सकता। इसीलिये यह कहा गया है कि जिसमें ये सब बातें हों वही पूर्ण कर्मयोगी है और उसीको शीघ्र ब्रह्मकी प्राप्ति होती है।</div>
<div id="LAzo2OEMRyafsq-ONvVTFg48697" class="class_109"><a href="part0255_u2.xhtml#LAzo2OEMRyafsq-ONvVTFg48341" class="class_36">१</a>. सम्पूर्ण दृश्य-प्रपंच क्षणभंगुर और अनित्य होनेके कारण मृगतृष्णाके जल या स्वप्नके संसारकी भाँति मायामय है, केवल एक सच्चिदानन्दघन ब्रह्म ही सत्य है; उसीमें यह सारा प्रपंच मायासे अध्यारोपित है—इस प्रकार नित्यानित्य वस्तुके तत्त्वको समझकर जो पुरुष निरन्तर निर्गुण-निराकार सच्चिदानन्दघन परब्रह्म परमात्मामें अभिन्नभावसे स्थित रहता है, वही तत्त्वको जाननेवाला सांख्ययोगी है।</div>
<div id="LAzo2OEMRyafsq-ONvVTFg48698" class="class_109"><a href="part0255_u2.xhtml#LAzo2OEMRyafsq-ONvVTFg48593" class="class_36">२</a>. जैसे स्वप्नसे जगा हुआ मनुष्य समझता है कि स्वप्नकालमें स्वप्नके शरीर, मन, प्राण और इन्द्रियोंद्वारा मुझे जिन क्रियाओंके होनेकी प्रतीति होती थी, वास्तवमें न तो वे क्रियाएँ होती थीं और न मेरा उनसे कुछ भी सम्बन्ध ही था; वैसे ही तत्त्वको समझकर निर्विकार अक्रिय परमात्मामें अभिन्नभावसे स्थित रहनेवाले सांख्ययोगीको भी ज्ञानेन्द्रिय, कर्मेन्द्रिय, प्राण और मन आदिके द्वारा लोकदृष्टिसे की जानेवाली देखने-सुनने आदिकी समस्त क्रियाओंको करते समय यही समझना चाहिये कि ये सब मायामय मन, प्राण और इन्द्रिय ही अपने-अपने मायामय विषयोंमें विचर रहे हैं। वास्तवमें न तो कुछ हो रहा है और न मेरा इनसे कुछ सम्बन्ध ही है।</div>
<div id="LAzo2OEMRyafsq-ONvVTFg50173" class="class_109"><a href="part0255_u2.xhtml#LAzo2OEMRyafsq-ONvVTFg50319" class="class_36">३</a>. ईश्वरकी भक्ति, देवताओंका पूजन, माता-पितादि गुरुजनोंकी सेवा, यज्ञ, दान और तप तथा वर्णाश्रमानुकूल अर्थोपार्जनसम्बन्धी और खान-पानादि शरीरनिर्वाहसम्बन्धी जितने भी शास्त्रविहित कर्म हैं, उन सबको ममताका सर्वथा त्याग करके, सब कुछ भगवान्‌का समझकर, उन्हींके लिये उन्हींकी आज्ञा और इच्छाके अनुसार, जैसे वे करावें वैसे ही, कठपुतलीकी भाँति करना—परमात्मामें सब कर्मोंका अर्पण करना है।</div>
<div id="LAzo2OEMRyafsq-ONvVTFg49514" class="class_109"><a href="part0255_u2.xhtml#LAzo2OEMRyafsq-ONvVTFg48863" class="class_36">४</a>. कर्मप्रधान कर्मयोगी मन, बुद्धि, शरीर और इन्द्रियोंमें ममता नहीं रखते और लौकिक स्वार्थसे सर्वथा रहित होकर निष्कामभावसे ही समस्त कर्तव्यकर्म करते रहते हैं।</div>
<div id="LAzo2OEMRyafsq-ONvVTFg49344" class="class_109"><a href="part0255_u2.xhtml#LAzo2OEMRyafsq-ONvVTFg49561" class="class_36">५</a>. सकामभावसे किये हुए कर्मोंके फलस्वरूप बार-बार देव-मनुष्यादि योनियोंमें भटकना ही बन्धन है।</div>
<div id="LAzo2OEMRyafsq-ONvVTFg48232" class="class_109"><a href="part0255_u2.xhtml#LAzo2OEMRyafsq-ONvVTFg49390" class="class_36">६</a>. स्वरूपसे सब कर्मोंका त्याग कर देनेपर मनुष्यकी शरीरयात्रा भी नहीं चल सकती। इसलिये मनसे—विवेकबुद्धिके द्वारा कर्तृत्व-कारयितृत्वका त्याग करना ही सांख्ययोगीका त्याग है।</div>
<div id="LAzo2OEMRyafsq-ONvVTFg48579" class="class_109"><a href="part0255_u2.xhtml#LAzo2OEMRyafsq-ONvVTFg49321" class="class_36">१</a>. मनुष्योंका जो कर्मोंमें कर्तापन है, वह भगवान्‌का बनाया हुआ नहीं है। अज्ञानी मनुष्य अहंकारके वशमें होकर अपनेको उनका कर्ता मान लेते हैं (गीता ३।२७)। मनुष्योंके कर्मोंकी रचना भगवान् नहीं करते, इस कथनका यह भाव है कि अमुक शुभ या अशुभ कर्म अमुक मनुष्यको करना पड़ेगा, ऐसी रचना भगवान् नहीं करते; क्योंकि ऐसी रचना यदि भगवान् कर दें तो विधि-निषेधशास्त्र ही व्यर्थ हो जाय—उसकी कोई सार्थकता ही नहीं रहे। कर्मफलके संयोगकी रचना भी भगवान् नहीं करते, इस कथनका यह भाव है कि कर्मोंके साथ सम्बन्ध मनुष्योंका ही अज्ञानवश जोड़ा हुआ है। कोई तो आसक्तिवश उनका कर्ता बनकर और कोई कर्मफलमें आसक्त होकर अपना सम्बन्ध कर्मोंके साथ जोड़ लेते हैं।</div>
<div class="class_150">यदि इन तीनोंकी रचना भगवान्‌की की हुई होती तो मनुष्य कर्मबन्धनसे छूट ही नहीं सकता, उसके उद्धारका कोई उपाय ही नहीं रह जाता। अतः साधक मनुष्यको चाहिये कि कर्मोंका कर्तापन पूर्वोक्त प्रकारसे प्रकृतिके अर्पण करके (गीता ५।८, ९) या भगवान्‌के अर्पण करके (गीता ५।१०) अथवा कर्मोंके फल और आसक्तिका सर्वथा त्याग करके (गीता ५।१२) कर्मोंसे अपना सम्बन्धविच्छेद कर ले (गीता ४।२०)। यही सब भाव दिखलानेके लिये यह कहा है कि परमेश्वर मनुष्योंके कर्तापन, कर्म और कर्मफलकी रचना नहीं करते।</div>
<div id="LAzo2OEMRyafsq-ONvVTFg48580" class="class_109"><a href="part0255_u2.xhtml#LAzo2OEMRyafsq-ONvVTFg48952" class="class_36">२</a>. इस कथनका यह अभिप्राय है कि सत्त्व, रज और तम तीनों गुण, राग-द्वेष आदि समस्त विकार, शुभाशुभ कर्म और उनके संस्कार, इन सबके रूपमें परिणत हुई प्रकृति अर्थात् स्वभाव ही सब कुछ करता है। प्राकृत जीवोंके साथ इसका अनादिसिद्ध संयोग है। इसीसे उनमें कर्तृत्वभाव उत्पन्न हो रहा है अर्थात् अहंकारसे मोहित होकर वे अपनेको उनका कर्ता मान लेते हैं (गीता ३।२७) तथा इसीसे कर्म और कर्मफलसे भी उनका सम्बन्ध हो जाता है और वे उनके बन्धनमें पड़ जाते हैं। वास्तवमें आत्माका इनसे कोई सम्बन्ध नहीं है।</div>
<div id="LAzo2OEMRyafsq-ONvVTFg50283" class="class_109"><a href="part0255_u2.xhtml#LAzo2OEMRyafsq-ONvVTFg47924" class="class_36">३</a>. सबके हृदयमें रहनेवाले (गीता १३।१७; १५।१५; १८।६१) और सम्पूर्ण जगत्‌का अपने संकल्पद्वारा संचालन करनेवाले सर्वशक्तिमान् सगुण निराकार परमेश्वर किसीके पुण्य-पापोंको ग्रहण नहीं करते। यद्यपि समस्त कर्म उन्हींकी शक्तिसे मनुष्योंद्वारा किये जाते हैं, सबको शक्ति, बुद्धि और इन्द्रियाँ आदि उनके कर्मानुसार वे ही प्रदान करते हैं; तथापि वे उनके द्वारा किये हुए कर्मोंको ग्रहण नहीं करते अर्थात् स्वयं उन कर्मोंके फलके भागी नहीं बनते।</div>
<div id="LAzo2OEMRyafsq-ONvVTFg50284" class="class_109"><a href="part0255_u2.xhtml#LAzo2OEMRyafsq-ONvVTFg50049" class="class_36">४</a>. यहाँ यह शंका होती है कि यदि वास्तवमें मनुष्योंका या परमेश्वरका कर्मोंसे और उनके फलसे सम्बन्ध नहीं है तो फिर संसारमें जो मनुष्य यह समझते हैं कि ‘अमुक कर्म मैंने किया है’, ‘यह मेरा कर्म है’, ‘मुझे इसका फल मिलेगा’, यह क्या बात है? इसी शंकाका निराकरण करनेके लिये कहते हैं कि अनादिसिद्ध अज्ञानद्वारा सब जीवोंका यथार्थ ज्ञान ढका हुआ है। इसीलिये वे अपने और परमेश्वरके स्वरूपको तथा कर्मके तत्त्वको न जाननेके कारण अपनेमें और ईश्वरमें कर्ता, कर्म और कर्मफलके सम्बन्धकी कल्पना करके मोहित हो रहे हैं।</div>
<div id="LAzo2OEMRyafsq-ONvVTFg49649" class="class_109"><a href="part0255_u2.xhtml#LAzo2OEMRyafsq-ONvVTFg48508" class="class_36">५</a>. जिस प्रकार सूर्य अन्धकारका सर्वथा नाश करके दृश्यमात्रको प्रकाशित कर देता है, वैसे ही यथार्थ ज्ञान भी अज्ञानका सर्वथा नाश करके परमात्माके स्वरूपको भलीभाँति प्रकाशित कर देता है। जिनको यथार्थ ज्ञानकी प्राप्ति हो जाती है, वे कभी, किसी भी अवस्थामें मोहित नहीं होते।</div>
<div id="LAzo2OEMRyafsq-ONvVTFg50266" class="class_109"><a href="part0255_u2.xhtml#LAzo2OEMRyafsq-ONvVTFg50006" class="class_36">१</a>. सांख्ययोग (ज्ञानयोग)-का अभ्यास करनेवालेको चाहिये कि आचार्य और शास्त्रके उपदेशसे सम्पूर्ण जगत्‌को मायामय और एक सच्चिदानन्दघन परमात्माको ही सत्य वस्तु समझकर तथा सम्पूर्ण अनात्मवस्तुओंके चिन्तनको सर्वथा छोड़कर, मनको परमात्माके स्वरूपमें निश्चल स्थित करनेके लिये उनके आनन्दमय स्वरूपका चिन्तन करे। बार-बार आनन्दकी आवृत्ति करता हुआ ऐसी धारणा करे कि पूर्ण आनन्द, अपार आनन्द, शान्त आनन्द, घन आनन्द, अचल आनन्द, ध्रुव आनन्द, नित्य आनन्द, बोधस्वरूप आनन्द, ज्ञानस्वरूप आनन्द, परम आनन्द, महान् आनन्द, अनन्त आनन्द, सम आनन्द, अचिन्त्य आनन्द, चिन्मय आनन्द, एकमात्र आनन्द-ही-आनन्द परिपूर्ण है, आनन्दसे भिन्न अन्य कोई वस्तु ही नहीं है इस प्रकार निरन्तर मनन करते-करते सच्चिदानन्दघन परमात्मामें मनका अभिन्नभावसे निश्चल हो जाना मनका तद्रूप होना है।</div>
<div id="LAzo2OEMRyafsq-ONvVTFg50267" class="class_109"><a href="part0255_u2.xhtml#LAzo2OEMRyafsq-ONvVTFg49299" class="class_36">२</a>. उपर्युक्त प्रकारसे मनके तद्रूप हो जानेपर बुद्धिमें सच्चिदानन्दघन परमात्माके स्वरूपका प्रत्यक्षके सदृश निश्चय हो जाता है, उस निश्चयके अनुसार निदिध्यासन (ध्यान) करते-करते जो बुद्धिकी भिन्न सत्ता न रहकर उसका सच्चिदानन्दघन परमात्मामें एकाकार हो जाना है, वही बुद्धिका तद्रूप हो जाना है।</div>
<div id="LAzo2OEMRyafsq-ONvVTFg50268" class="class_109"><a href="part0255_u2.xhtml#LAzo2OEMRyafsq-ONvVTFg49896" class="class_36">३</a>. मन-बुद्धिके परमात्मामें एकाकार हो जानेके बाद साधककी दृष्टिसे आत्मा और परमात्माके भेदभ्रमका नाश हो जाना एवं ध्याता, ध्यान और ध्येयकी त्रिपुटीका अभाव होकर केवलमात्र एक वस्तु सच्चिदानन्दघन परमात्माका ही रह जाना तन्निष्ठ होना अर्थात् परमात्मामें एकीभावसे स्थित होना है।</div>
<div id="LAzo2OEMRyafsq-ONvVTFg50269" class="class_109"><a href="part0255_u2.xhtml#LAzo2OEMRyafsq-ONvVTFg49099" class="class_36">४</a>. उपर्युक्त प्रकारसे आत्मा और परमात्माके भेदभ्रमका नाश हो जानेपर जब परमात्माके अतिरिक्त अन्य किसीकी सत्ता नहीं रहती, तब मन, बुद्धि, प्राण आदि सब कुछ परमात्मरूप ही हो जाते हैं। इस प्रकार सच्चिदानन्दघन परमात्माके साक्षात् अपरोक्ष ज्ञानद्वारा उनमें एकता प्राप्त कर लेना ही तत्परायण हो जाना है।</div>
<div id="LAzo2OEMRyafsq-ONvVTFg50270" class="class_109"><a href="part0255_u2.xhtml#LAzo2OEMRyafsq-ONvVTFg48668" class="class_36">५</a>. उपर्युक्त प्रकारके साधनसे प्राप्त यथार्थ ज्ञानके द्वारा जिनके मल, विक्षेप और आवरणरूप समस्त पाप भलीभाँति नष्ट हो गये हैं, जिनमें उन पापोंका लेशमात्र भी नहीं रहा है, जो सर्वथा पापरहित हो गये हैं, वे ‘ज्ञानके द्वारा पापरहित हुए पुरुष’ हैं।</div>
<div id="LAzo2OEMRyafsq-ONvVTFg50271" class="class_109"><a href="part0255_u2.xhtml#LAzo2OEMRyafsq-ONvVTFg48946" class="class_36">६</a>. जिस पदको प्राप्त होकर योगी पुनः नहीं लौटता, जिसको सोलहवें श्लोकमें ‘तत्परम्’ के नामसे कहा है, गीतामें जिनका वर्णन कहीं ‘अक्षय सुख’, कहीं ‘निर्वाण ब्रह्म’, कहीं ‘उत्तम सुख’, कहीं ‘परम गति’, कहीं ‘परमधाम’, कहीं ‘अव्ययपद’ और कहीं ‘दिव्य परमपुरुष’ के नामसे आया है, उस यथार्थ ज्ञानके फलरूप परमात्माको प्राप्त होना ही अपुनरावृत्तिको प्राप्त होना है।</div>
<div id="LAzo2OEMRyafsq-ONvVTFg49747" class="class_109"><a href="part0255_u2.xhtml#LAzo2OEMRyafsq-ONvVTFg49278" class="class_36">७</a>. तत्त्वज्ञानी सिद्ध पुरुषोंका विषमभाव सर्वथा नष्ट हो जाता है। उनकी दृष्टिमें एक सच्चिदानन्दघन परब्रह्म परमात्मासे अतिरिक्त अन्य किसीकी सत्ता नहीं रहती, इसलिये उनका सर्वत्र समभाव हो जाता है। इसी बातको समझानेके लिये मनुष्योंमें उत्तम-से-उत्तम श्रेष्ठ ब्राह्मण, नीच-से-नीच चाण्डाल एवं पशुओंमें उत्तम गौ, मध्यम हाथी और नीच-से-नीच कुत्तेका उदाहरण देकर उनके समत्वका दिग्दर्शन कराया गया है। इन पाँचों प्राणियोंके साथ व्यवहारमें विषमता सभीको करनी पड़ती है। जैसे गौका दूध सभी पीते हैं, पर कुतियाका दूध कोई भी मनुष्य नहीं पीता। वैसे ही हाथीपर सवारी की जा सकती है, कुत्तेपर नहीं की जा सकती। जो वस्तु शरीरनिर्वाहार्थ पशुओंके लिये उपयोगी होती है, वह मनुष्योंके लिये नहीं हो सकती। श्रेष्ठ ब्राह्मणके पूजन-सत्कारादि करनेकी शास्त्रोंकी आज्ञा है, चाण्डालके नहीं। अतः इनका उदाहरण देकर भगवान्‌ने यह बात समझायी है कि जिनमें व्यावहारिक विषमता अनिवार्य है, उनमें भी ज्ञानी पुरुषोंका समभाव ही रहता है। कभी किसी भी कारणसे कहीं भी उनमें विषमभाव नहीं होता।</div>
<div class="class_150">जैसे मनुष्य अपने मस्तक, हाथ और पैर आदि अंगोंके साथ भी बर्तावमें ब्राह्मण, क्षत्रिय, वैश्य और शूद्रादिके सदृश भेद रखता है, जो काम मस्तक और मुखसे लेता है, वह हाथ और पैरोंसे नहीं लेता; जो हाथ-पैरोंका काम है, वह सिरसे नहीं लेता और सब अंगोंके आदर, मान एवं शौचादिमें भी भेद रखता है, तथापि उनमें आत्मभाव-अपनापन समान होनेके कारण वह सभी अंगोंके सुख-दुःखका अनुभव समानभावसे ही करता है और सारे शरीरमें उसका प्रेम एक-सा ही रहता है, प्रेम और आत्मभावकी दृष्टिसे कहीं विषमता नहीं रहती; वैसे ही तत्त्वज्ञानी महापुरुषकी सर्वत्र ब्रह्मदृष्टि हो जानेके कारण लोकदृष्टिसे व्यवहारमें यथायोग्य भेद रहनेपर भी उसका आत्मभाव और प्रेम सर्वत्र सम रहता है।</div>
<div id="LAzo2OEMRyafsq-ONvVTFg50083" class="class_109"><a href="part0255_u2.xhtml#LAzo2OEMRyafsq-ONvVTFg48990" class="class_36">१</a>. तत्त्वज्ञानी तीनों गुणोंसे अतीत हो जाता है। अतः उसके राग, द्वेष, मोह, ममता, अहंकार आदि समस्त अवगुणोंका और विषमभावका सर्वथा नाश होकर उसकी स्थिति समभावमें हो जाती है। समभाव ब्रह्मका ही स्वरूप है; इसलिये जिनका मन समभावमें स्थित है, वे ब्रह्ममें ही स्थित हैं।</div>
<div id="LAzo2OEMRyafsq-ONvVTFg49681" class="class_109"><a href="part0255_u2.xhtml#LAzo2OEMRyafsq-ONvVTFg48257" class="class_36">२</a>. जो पदार्थ मन, बुद्धि, इन्द्रिय और शरीरके अनुकूल होता है, उसे लोग ‘प्रिय’ कहते हैं; उन अनुकूल पदार्थोंका संयोग होनेपर वह हर्षित नहीं होता। इसी प्रकार जो पदार्थ मन, बुद्धि, इन्द्रिय और शरीरके प्रतिकूल होता है, उसे लोग ‘अप्रिय’ कहते हैं; उन प्रतिकूल पदार्थोंका संयोग होनेपर भी वह उद्विग्न यानी दुःखी नहीं होता।</div>
<div id="LAzo2OEMRyafsq-ONvVTFg50013" class="class_109"><a href="part0255_u2.xhtml#LAzo2OEMRyafsq-ONvVTFg50166" class="class_36">३</a>. शब्द, स्पर्श, रूप, रस और गन्ध आदि जो इन्द्रियोंके विषय हैं, उनको ‘बाह्य-स्पर्श’ कहते हैं; जिस पुरुषने विवेकके द्वारा अपने मनसे उनकी आसक्तिको बिलकुल नष्ट कर डाला है, जिसका समस्त भोगोंमें पूर्ण वैराग्य है और जिसकी उन सबमें उपरति हो गयी है, वह पुरुष बाहरके विषयोंमें आसक्तिरहित अन्तःकरणवाला है।</div>
<div id="LAzo2OEMRyafsq-ONvVTFg50014" class="class_109"><a href="part0255_u2.xhtml#LAzo2OEMRyafsq-ONvVTFg48474" class="class_36">४</a>. इन्द्रियोंके भोगोंको ही सुखरूप माननेवाले मनुष्यको यह ध्यानजनित सुख नहीं मिल सकता। बाहरके भोगोंमें वस्तुतः सुख है ही नहीं; सुखका केवल आभासमात्र है। उसकी अपेक्षा वैराग्यका सुख कहीं बढ़कर है और वैराग्यसुखकी अपेक्षा भी उपरतिका सुख तो बहुत ऊँचा है; परंतु परमात्माके ध्यानमें अटल स्थिति प्राप्त होनेपर जो सुख प्राप्त होता है, वह तो इन सबसे बढ़कर है। ऐसे सुखको प्राप्त होना ही आत्मामें स्थित आनन्दको पाना है।</div>
<div id="LAzo2OEMRyafsq-ONvVTFg50015" class="class_109"><a href="part0255_u2.xhtml#LAzo2OEMRyafsq-ONvVTFg47666" class="class_36">५</a>. उपर्युक्त प्रकारसे जो पुरुष इन्द्रियोंके समस्त विषयोंमें आसक्तिरहित होकर उपरतिको प्राप्त हो गया है तथा परमात्माके ध्यानकी अटल स्थितिसे उत्पन्न महान् सुखका अनुभव करता है, उसे परब्रह्म परमात्माके ध्यानरूप योगमें अभिन्नभावसे स्थित कहते हैं।</div>
<div id="LAzo2OEMRyafsq-ONvVTFg50016" class="class_109"><a href="part0255_u2.xhtml#LAzo2OEMRyafsq-ONvVTFg48590" class="class_36">६</a>. सदा एकरस रहनेवाला परमानन्दस्वरूप अविनाशी परमात्मा ही ‘अक्षय सुख’ है और नित्य-निरन्तर ध्यान करते-करते उस परमात्माको जो अभिन्नभावसे प्रत्यक्ष कर लेना है, यही उसका अनुभव करना है।</div>
<div id="LAzo2OEMRyafsq-ONvVTFg50072" class="class_109"><a href="part0255_u2.xhtml#LAzo2OEMRyafsq-ONvVTFg48442" class="class_36">७</a>. जैसे पतंग अज्ञानवश परिणाम न सोचकर दीपककी लौको सुखका कारण समझते हैं और उसे प्राप्त करनेके लिये उड़-उड़कर उसकी ओर जाते तथा उसमें पड़कर भयानक ताप सहते और अपनेको दग्ध कर डालते हैं, वैसे ही अज्ञानी मनुष्य भोगोंको सुखके कारण समझकर तथा उनमें आसक्त होकर उन्हें भोगनेकी चेष्टा करते हैं और परिणाममें महान् दुःखोंको प्राप्त होते हैं। विषयोंको सुखके हेतु समझकर उन्हें भोगनेसे उनमें आसक्ति बढ़ती है, आसक्तिसे काम-क्रोधादि अनर्थोंकी उत्पत्ति होती है और फिर उनसे भाँति-भाँतिके दुर्गुण और दुराचार आ-आकर उन्हें चारों ओरसे घेर लेते हैं। परिणाम यह होता है कि उनका जीवन पापमय हो जाता है और उसके फलस्वरूप उन्हें इस लोक और परलोकमें नाना प्रकारके भयानक ताप और यातनाएँ भोगनी पड़ती हैं।</div>
<div class="class_150">विषयभोगके समय मनुष्य भ्रमवश जिन स्त्री-प्रसंगादि भोगोंको सुखका कारण समझता है, वे ही परिणाममें उसके बल, वीर्य, आयु तथा मन, बुद्धि, प्राण और इन्द्रियोंकी शक्तिका क्षय करके और शास्त्रविरुद्ध होनेपर तो परलोकमें भीषण नरकयन्त्रणादिकी प्राप्ति कराकर महान् दुःखके हेतु बन जाते हैं।</div>
<div class="class_150">इसके अतिरिक्त एक बात यह है कि अज्ञानी मनुष्य जब दूसरेके पास अपनेसे अधिक भोग-सामग्री देखता है, तब उसके मनमें ईर्ष्याकी आग जल उठती है और वह उससे जलने लगता है।</div>
<div class="class_150">सुखरूप समझकर भोगे हुए विषय कहीं प्रारब्धवश नष्ट हो जाते हैं तो उनके संस्कार बार-बार उनकी स्मृति कराते हैं और मनुष्य उन्हें याद कर-करके शोकमग्न होता, रोता-बिलखता और पछताता है। इन सब बातोंपर विचार करनेसे यही सिद्ध होता है कि विषयोंके संयोगसे प्राप्त होनेवाले भोग वास्तवमें सर्वथा दुःखके ही कारण हैं, उनमें सुखका लेश भी नहीं है। अज्ञानवश भ्रमसे ही वे सुखरूप प्रतीत होते हैं (गीता १८।३८)।</div>
<div id="LAzo2OEMRyafsq-ONvVTFg50073" class="class_91"><a href="part0255_u2.xhtml#LAzo2OEMRyafsq-ONvVTFg48790" class="class_36">१</a>. विषय-भोग वास्तवमें अनित्य, क्षणभंगुर और दुःखरूप ही हैं, परंतु विवेकहीन अज्ञानी पुरुष इस बातको न जान-मानकर उनमें रमता है और भाँति-भाँतिके क्लेश भोगता है; किंतु बुद्धिमान् विवेकी पुरुष उनकी अनित्यता और क्षणभंगुरतापर विचार करता है तथा उन्हें काम-क्रोध, पाप-ताप आदि अनर्थोंमें हेतु समझता है और उनकी आसक्तिके त्यागको अक्षय सुखकी प्राप्तिमें कारण समझता है, इसलिये वह उनमें नहीं रमता।</div>
<div id="LAzo2OEMRyafsq-ONvVTFg49475" class="class_91"><a href="part0255_u2.xhtml#LAzo2OEMRyafsq-ONvVTFg47856" class="class_36">२</a>. इससे यह बतलाया गया है कि शरीर नाशवान् है—इसका वियोग होना निश्चित है और यह भी पता नहीं कि यह किस क्षणमें नष्ट हो जायगा; इसलिये मृत्युकाल उपस्थित होनेसे पहले-पहले ही काम-क्रोधपर विजय प्राप्त कर लेनी चाहिये।</div>
<div id="LAzo2OEMRyafsq-ONvVTFg49476" class="class_91"><a href="part0255_u2.xhtml#LAzo2OEMRyafsq-ONvVTFg47693" class="class_36">३</a>. (पुरुषके लिये) स्त्री, (स्त्रीके लिये) पुरुष, (दोनोंहीके लिये) पुत्र, धन, मकान या स्वर्गादि जो कुछ भी देखे-सुने हुए मन और इन्द्रियोंके विषय हैं, उनमें आसक्ति हो जानेके कारण उनको प्राप्त करनेकी जो इच्छा होती है, उसका नाम ‘काम’ है और उसके कारण अन्तःकरणमें होनेवाले नाना प्रकारके संकल्प-विकल्पोंका जो प्रवाह है, वह कामसे उत्पन्न होनेवाला ‘वेग’ है। इसी प्रकार मन, बुद्धि और इन्द्रियोंके प्रतिकूल विषयोंकी प्राप्ति होनेपर अथवा इष्ट-प्राप्तिकी इच्छापूर्तिमें बाधा उपस्थित होनेपर उस स्थितिके कारणभूत पदार्थ या जीवोंके प्रति द्वेषभाव उत्पन्न होकर अन्तःकरणमें जो ‘उत्तेजना’ का भाव आता है, उसका नाम ‘क्रोध’ है और उस क्रोधके कारण होनेवाले नाना प्रकारके संकल्प-विकल्पोंका जो प्रवाह है, वह क्रोधसे उत्पन्न होनेवाला ‘वेग’ है। इन वेगोंको शान्तिपूर्वक सहन करनेकी अर्थात् इन्हें कार्यान्वित न होने देनेकी शक्ति प्राप्त कर लेना ही इनको सहन करनेमें समर्थ होना है।</div>
<div id="LAzo2OEMRyafsq-ONvVTFg48638" class="class_91"><a href="part0255_u2.xhtml#LAzo2OEMRyafsq-ONvVTFg49726" class="class_36">४</a>. यहाँ ‘अन्तः’ शब्द सम्पूर्ण जगत्‌के अन्तःस्थित परमात्माका वाचक है, अन्तःकरणका नहीं। इसका यह अभिप्राय है कि जो पुरुष बाह्य विषयभोगरूप सांसारिक सुखोंको स्वप्नकी भाँति अनित्य समझ लेनेके कारण उनको सुख नहीं मानता, किंतु इन सबके अन्तःस्थित परम आनन्दस्वरूप परमात्मामें ही ‘सुख’ मानता है, वही ‘अन्तःसुख’ अर्थात् अन्तरात्मामें ही सुखवाला है।</div>
<div id="LAzo2OEMRyafsq-ONvVTFg48639" class="class_91"><a href="part0255_u2.xhtml#LAzo2OEMRyafsq-ONvVTFg50042" class="class_36">५</a>. जो बाह्य विषय-भोगोंमें सत्ता और सुख-बुद्धि न रहनेके कारण उनमें रमण नहीं करता, इन सबमें आसक्तिरहित होकर केवल परमात्मामें ही रमण करता है अर्थात् परमानन्दस्वरूप परमात्माका ही निरन्तर अभिन्नभावसे चिन्तन करता रहता है, वह ‘अन्तराराम’ अर्थात् आत्मामें ही रमण करनेवाला कहलाता है।</div>
<div id="LAzo2OEMRyafsq-ONvVTFg48640" class="class_91"><a href="part0255_u2.xhtml#LAzo2OEMRyafsq-ONvVTFg48065" class="class_36">६</a>. परमात्मा समस्त ज्योतियोंकी भी परम ज्योति है (गीता १३।१७)। सम्पूर्ण जगत् उसीके प्रकाशसे प्रकाशित है। जो पुरुष निरन्तर अभिन्नभावसे ऐसे परम ज्ञानस्वरूप परमात्माका अनुभव करता हुआ उसीमें स्थित रहता है, जिसकी दृष्टिमें एक विज्ञानानन्दस्वरूप परमात्माके अतिरिक्त अन्य किसी भी बाह्य दृश्य वस्तुकी भिन्न सत्ता ही नहीं रही है, वही ‘अन्तर्ज्योति’ अर्थात् आत्मामें ही ज्ञानवाला है।</div>
<div id="LAzo2OEMRyafsq-ONvVTFg48641" class="class_91"><a href="part0255_u2.xhtml#LAzo2OEMRyafsq-ONvVTFg48115" class="class_36">१</a>. सांख्ययोगका साधन करनेवाला योगी अहंकार, ममता और काम-क्रोधादि समस्त अवगुणोंका त्याग करके निरन्तर अभिन्नभावसे परमात्माका चिन्तन करते-करते जब ब्रह्मरूप हो जाता है—उसका ब्रह्मके साथ किंचिन्मात्र भी भेद नहीं रहता, तब इस प्रकारकी अन्तिम स्थितिको प्राप्त सांख्ययोगी ‘ब्रह्मभूत’ अर्थात् सच्चिदानन्दघन परब्रह्म परमात्माके साथ एकीभावको प्राप्त कहलाता है।</div>
<div id="LAzo2OEMRyafsq-ONvVTFg48642" class="class_91"><a href="part0255_u2.xhtml#LAzo2OEMRyafsq-ONvVTFg50130" class="class_36">२</a>. ‘शान्त ब्रह्म (ब्रह्मनिर्वाण)’ सच्चिदानन्दघन, निर्गुण, निराकार, निर्विकल्प एवं शान्त परमात्माका वाचक है और अभिन्नभावसे प्रत्यक्ष हो जाना ही उसकी प्राप्ति है। सांख्ययोगीकी जिस अन्तिम अवस्थाका ‘ब्रह्मभूत’ शब्दसे निर्देश किया गया है, यह उसीका फल है। श्रुतिमें भी कहा है—‘ब्रह्मैव सन् ब्रह्माप्येति’ (बृहदारण्यक उप० ४।४।६) अर्थात् ‘वह ब्रह्म ही होकर ब्रह्मको प्राप्त होता है।’ इसीको परम शान्तिकी प्राप्ति, अक्षय सुखकी प्राप्ति, ब्रह्मप्राप्ति, मोक्षप्राप्ति और परमगतिकी प्राप्ति कहते हैं।</div>
<div id="LAzo2OEMRyafsq-ONvVTFg47969" class="class_91"><a href="part0255_u2.xhtml#LAzo2OEMRyafsq-ONvVTFg48496" class="class_36">३</a>. इस जन्म और जन्मान्तरमें किये हुए कर्मोंके संस्कार, राग-द्वेषादि दोष तथा उनकी वृत्तियोंके पुंज, जो मनुष्यके अन्तःकरणमें इकट्ठे रहते हैं, बन्धनमें हेतु होनेके कारण सभी कल्मष—पाप हैं। परमात्माका साक्षात्कार हो जानेपर इन सबका नाश हो जाता है। फिर उस पुरुषके अन्तःकरणमें दोषका लेशमात्र भी नहीं रहता।</div>
<div id="LAzo2OEMRyafsq-ONvVTFg48597" class="class_91"><a href="part0255_u2.xhtml#LAzo2OEMRyafsq-ONvVTFg50412" class="class_36">४</a>. यहाँ ‘कामक्रोधवियुक्तानाम्’ से मलदोषका, ‘यतचेतसाम्’ से विक्षेपदोषका और ‘विदितात्मनाम्’ से आवरणदोषका सर्वथा अभाव दिखलाकर परमात्माके पूर्ण ज्ञानकी प्राप्ति बतलायी गयी है। इसलिये ‘यति’ शब्दका अर्थ यहाँ सांख्ययोगके द्वारा परमात्माको प्राप्त आत्मसंयमी तत्त्वज्ञानी मानना उचित है।</div>
<div id="LAzo2OEMRyafsq-ONvVTFg49572" class="class_91"><a href="part0255_u2.xhtml#LAzo2OEMRyafsq-ONvVTFg49829" class="class_36">५</a>. परमात्माको प्राप्त ज्ञानी महापुरुषोंके अनुभवमें ऊपर-नीचे, बाहर-भीतर, यहाँ-वहाँ, सर्वत्र नित्य-निरन्तर एक विज्ञानानन्दघन परब्रह्म परमात्मा ही विद्यमान हैं—एक अद्वितीय परमात्माके सिवा अन्य किसी भी पदार्थकी सत्ता ही नहीं है, इसी अभिप्रायसे कहा गया है कि उनके लिये सभी ओरसे परमात्मा ही परिपूर्ण हैं।</div>
<div id="LAzo2OEMRyafsq-ONvVTFg49404" class="class_91"><a href="part0255_u2.xhtml#LAzo2OEMRyafsq-ONvVTFg50037" class="class_36">६</a>. विवेक और वैराग्यके बलसे सम्पूर्ण बाह्यविषयोंको क्षणभंगुर, अनित्य, दुःखमय और दुःखोंके कारण समझकर उनके संस्काररूप समस्त चित्रोंको अन्तःकरणसे निकाल देना—उनकी स्मृतिको सर्वथा नष्ट कर देना ही बाहरके विषयोंको बाहर निकाल देना है।</div>
<div id="LAzo2OEMRyafsq-ONvVTFg49405" class="class_91"><a href="part0255_u2.xhtml#LAzo2OEMRyafsq-ONvVTFg49282" class="class_36">७</a>. नेत्रोंके द्वारा चारों ओर देखते रहनेसे तो ध्यानमें स्वाभाविक ही विघ्न—विक्षेप होता है और उन्हें बंद कर लेनेसे आलस्य और निद्राके वश हो जानेका भय है। इसीलिये नेत्रोंकी दृष्टिको भृकुटीके बीचमें स्थिर करनेको कहा गया है।</div>
<div id="LAzo2OEMRyafsq-ONvVTFg49406" class="class_91"><a href="part0255_u2.xhtml#LAzo2OEMRyafsq-ONvVTFg48787" class="class_36">८</a>. प्राण और अपानकी स्वाभाविक गति विषम है। कभी तो वे वाम नासिकामें विचरते हैं और कभी दक्षिण नासिकामें। वाममें चलनेको इडानाडीमें चलना और दक्षिणमें चलनेको पिंगलामें चलना कहते हैं। ऐसी अवस्थामें मनुष्यका चित्त चंचल रहता है। इस प्रकार विषमभावसे विचरनेवाले प्राण और अपानकी गतिको दोनों नासिकाओंमें समानभावसे कर देना उनको सम करना है। यही उनका सुषुम्णामें चलना है। सुषुम्णा नाड़ीपर चलते समय प्राण और अपानकी गति बहुत ही सूक्ष्म और शान्त रहती है। तब मनकी चंचलता और अशान्ति अपने-आप ही नष्ट हो जाती है और वह सहज ही परमात्माके ध्यानमें लग जाता है।</div>
<div id="LAzo2OEMRyafsq-ONvVTFg49407" class="class_91"><a href="part0255_u2.xhtml#LAzo2OEMRyafsq-ONvVTFg47971" class="class_36">१</a>. इन्द्रियाँ चाहे जब, चाहे जिस विषयमें स्वच्छन्द चली जाती हैं, मन सदा चंचल रहता है और अपनी आदतको छोड़ना ही नहीं चाहता एवं बुद्धि एक परम निश्चयपर अटल नहीं रहती—यही इनका स्वतन्त्र या उच्छृंखल हो जाना है। विवेक और वैराग्यपूर्वक अभ्यासद्वारा इन्हें सुशृंखल, आज्ञाकारी और अन्तर्मुखी या भगवन्निष्ठ बना लेना ही इनको जीतना है।</div>
<div id="LAzo2OEMRyafsq-ONvVTFg49408" class="class_91"><a href="part0255_u2.xhtml#LAzo2OEMRyafsq-ONvVTFg50101" class="class_36">२</a>. ‘मुनि’ मननशीलको कहते हैं, जो पुरुष ध्यानकालकी भाँति व्यवहारकालमें भी परमात्माकी सर्वव्यापकताका दृढ निश्चय होनेके कारण सदा परमात्माका ही मनन करता रहता है, वही ‘मुनि’ है।</div>
<div id="LAzo2OEMRyafsq-ONvVTFg49409" class="class_91"><a href="part0255_u2.xhtml#LAzo2OEMRyafsq-ONvVTFg49680" class="class_36">३</a>. जो महापुरुष उपर्युक्त साधनोंद्वारा इच्छा, भय और क्रोधसे सर्वथा रहित हो गया है, वह ध्यानकालमें या व्यवहारकालमें, शरीर रहते या शरीर छूट जानेपर, सभी अवस्थाओंमें सदा मुक्त ही है—संसारबन्धनसे सदाके लिये सर्वथा छूटकर परमात्माको प्राप्त हो चुका है, इसमें कुछ भी संदेह नहीं है।</div>
<div id="LAzo2OEMRyafsq-ONvVTFg48191" class="class_91"><a href="part0255_u2.xhtml#LAzo2OEMRyafsq-ONvVTFg47724" class="class_36">४</a>. अहिंसा, सत्य आदि धर्मोंका पालन, देवता, ब्राह्मण, माता-पिता आदि गुरुजनोंका सेवन-पूजन, दीन-दुःखी, गरीब और पीड़ित जीवोंकी स्नेह और आदरयुक्त सेवा और उनके दुःखनाशके लिये किये जानेवाले उपर्युक्त साधन एवं यज्ञ, दान आदि जितने भी शुभ कर्म हैं, सभीका समावेश ‘यज्ञ’ और ‘तप’ शब्दोंमें समझना चाहिये। भगवान् सबके आत्मा हैं (गीता १०।२०) अतएव देवता, ब्राह्मण, दीन-दुःखी आदिके रूपमें स्थित होकर भगवान् ही समस्त सेवा-पूजादि ग्रहण कर रहे हैं। इसलिये वे ही समस्त यज्ञ और तपोंके भोक्ता हैं (गीता ९।२४)। इस प्रकार समझना ही भगवान्‌को ‘यज्ञ और तपोंका भोगनेवाला’ समझना है।</div>
<div id="LAzo2OEMRyafsq-ONvVTFg48192" class="class_91"><a href="part0255_u2.xhtml#LAzo2OEMRyafsq-ONvVTFg48336" class="class_36">५</a>. इन्द्र, वरुण, कुबेर, यमराज आदि जितने भी लोकपाल हैं तथा विभिन्न ब्रह्माण्डोंमें अपने-अपने ब्रह्माण्डका नियन्त्रण करनेवाले जितने भी ईश्वर हैं, भगवान् उन सभीके स्वामी और महान् ईश्वर हैं। इसीसे श्रुतिमें कहा है—‘तमीश्वराणां परमं महेश्वरम्’ ‘उन ईश्वरोंके भी परम महेश्वरको’ (श्वेताश्वतर उप० ६।७)। अपनी अनिर्वचनीय मायाशक्तिद्वारा भगवान् अपनी लीलासे ही सम्पूर्ण अनन्तकोटि ब्रह्माण्डोंकी उत्पत्ति, स्थिति और संहार करते हुए सबको यथायोग्य नियन्त्रणमें रखते हैं और ऐसा करते हुए भी वे सबसे ऊपर ही रहते हैं। इस प्रकार भगवान्‌को सर्वशक्तिमान्, सर्वनियन्ता, सर्वाध्यक्ष और सर्वेश्वरेश्वर समझना ही उन्हें ‘सर्वलोकमहेश्वर’ समझना है।</div>
<div id="LAzo2OEMRyafsq-ONvVTFg48193" class="class_91"><a href="part0255_u2.xhtml#LAzo2OEMRyafsq-ONvVTFg50237" class="class_36">६</a>. भगवान् स्वाभाविक ही सबपर अनुग्रह करके सबके हितकी व्यवस्था करते हैं और बार-बार अवतीर्ण होकर नाना प्रकारके ऐसे विचित्र चरित्र करते हैं, जिन्हें गा-गाकर ही लोग तर जाते हैं। उनकी प्रत्येक क्रियामें जगत्‌का हित भरा रहता है। भगवान् जिनको मारते या दण्ड देते हैं, उनपर भी दया ही करते हैं, उनका कोई भी विधान दया और प्रेमसे रहित नहीं होता। इसीलिये भगवान् सब भूतोंके सुहृद् हैं।</div>
<div id="LAzo2OEMRyafsq-ONvVTFg48194" class="class_91"><a href="part0255_u2.xhtml#LAzo2OEMRyafsq-ONvVTFg49519" class="class_36">७</a>. जो पुरुष इस बातको जान लेता है और विश्वास कर लेता है कि ‘भगवान् मेरे अहैतुक प्रेमी हैं, वे जो कुछ भी करते हैं, मेरे मंगलके लिये ही करते हैं’, वह प्रत्येक अवस्थामें जो कुछ भी होता है, उसको दयामय परमेश्वरका प्रेम और दयासे ओतप्रोत मंगलविधान समझकर सदा ही प्रसन्न रहता है। इसलिये उसे अटल शान्ति मिल जाती है। उसकी शान्तिमें किसी प्रकारकी बाधा उपस्थित होनेका कोई कारण ही नहीं रह जाता।</div>
</body>
</html>
