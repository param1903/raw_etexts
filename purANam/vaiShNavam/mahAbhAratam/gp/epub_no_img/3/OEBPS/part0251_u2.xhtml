<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="hi">
  <head>
    <title>part0251</title>
    <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="../../stylesheet.css"/>
<link rel="stylesheet" type="text/css" href="../../page_styles3.css"/>
</head>
  <body class="class">
<div class="class_286"><span class="class_287">महाभारत—</span><span class="class_60">        शरणागत अर्जुन</span></div>
<div id="LAzo2OEMRyafsq-ONvVTFg48112" class="class_98"><img src="image_27985.jpg" alt="" class="class_7"/></div>
<div class="class_288">कार्पण्यदोषोपहतस्वभावः पृच्छामि त्वां धर्मसम्मूढचेताः ⁠। यच्छ्रेयः स्यान्निश्चितं ब्रूहि तन्मे शिष्यस्तेऽहं शाधि मां त्वां प्रपन्नम् ⁠।⁠।</div>
<div class="class_289">(गीता २।७)</div>
<div class="class_66">कार्पण्यदोषोपहतस्वभावः</div>
<div class="class_67">पृच्छामि त्वां धर्मसम्मूढचेताः ⁠।</div>
<div class="class_66">यच्छ्रेयः स्यान्निश्चितं ब्रूहि तन्मे</div>
<div class="class_67">शिष्यस्तेऽहं शाधि मां त्वां प्रपन्नम् ⁠।⁠।⁠ ७ ⁠।⁠।</div>
<div class="class_68">इसलिये कायरतारूप दोषसे उपहत हुए स्वभाववाला तथा धर्मके विषयमें मोहितचित्त हुआ मैं आपसे पूछता हूँ कि जो साधन निश्चित कल्याणकारक हो, वह मेरे लिये कहिये; क्योंकि मैं आपका शिष्य हूँ, इसलिये आपके शरण हुए मुझको शिक्षा दीजिये ⁠।⁠।⁠ ७ ⁠।⁠।</div>
<div class="class_66">न हि प्रपश्यामि ममापनुद्याद्</div>
<div class="class_67">यच्छोकमुच्छोषणमिन्द्रियाणाम् ⁠।</div>
<div class="class_66">अवाप्य भूमावसपत्नमृद्धं</div>
<div class="class_67">राज्यं सुराणामपि चाधिपत्यम् ⁠।⁠।⁠ ८ ⁠।⁠।</div>
<div class="class_68">क्योंकि भूमिमें निष्कण्टक, धन-धान्यसम्पन्न राज्यको और देवताओंके स्वामीपनेको प्राप्त होकर भी मैं उस उपायको नहीं देखता हूँ, जो मेरी इन्द्रियोंके सुखानेवाले शोकको दूर कर सके ⁠।⁠।⁠ ८ ⁠।⁠।</div>
<div class="class_69">संजय उवाच</div>
<div class="class_66">एवमुक्त्वा हृषीकेशं गुडाकेशः परंतप ⁠।</div>
<div class="class_66">न योत्स्य इति गोविन्दमुक्त्वा तूष्णीं बभूव ह ⁠।⁠।⁠ ९ ⁠।⁠।</div>
<div class="class_68"><span class="class_60">संजय बोले—</span>हे राजन्! निद्राको जीतनेवाले अर्जुन अन्तर्यामी श्रीकृष्ण महाराजके प्रति इस प्रकार कहकर फिर श्रीगोविन्द भगवान्‌से ‘युद्ध नहीं करूँगा’ यह स्पष्ट कहकर चुप हो गये ⁠।⁠।⁠ ९ ⁠।⁠।</div>
<div class="class_66">तमुवाच हृषीकेशः प्रहसन्निव भारत ⁠।</div>
<div class="class_66">सेनयोरुभयोर्मध्ये विषीदन्तमिदं वचः ⁠।⁠।⁠ १० ⁠।⁠।</div>
<div class="class_68">हे भरतवंशी धृतराष्ट्र! अन्तर्यामी श्रीकृष्ण महाराज दोनों सेनाओंके बीचमें शोक करते हुए उस अर्जुनको हँसते हुए-से यह वचन बोले ⁠।⁠।⁠ १० ⁠।⁠।</div>
<div class="class_68">सम्बन्ध—<span class="class_263">उपर्युक्त प्रकारसे चिन्तामग्न अर्जुनने जब भगवान्‌के शरण होकर अपने महान् शोककी निवृत्तिका उपाय पूछा और यह कहा कि इस लोक और परलोकका राज्यसुख इस शोककी निवृत्तिका उपाय नहीं है, तब अर्जुनको अधिकारी समझकर उसके शोक और मोहको सदाके लिये नष्ट करनेके उद्देश्यसे भगवान् पहले नित्य और अनित्य वस्तुके विवेचनपूर्वक सांख्ययोगकी दृष्टिसे भी युद्ध करना कर्तव्य है, ऐसा प्रतिपादन करते हुए सांख्यनिष्ठाका वर्णन करते हैं—</span></div>
<div class="class_69">श्रीभगवानुवाच</div>
<div class="class_66">अशोच्यानन्वशोचस्त्वं प्रज्ञावादांश्च भाषसे ⁠।</div>
<div class="class_66">गतासूनगतासूंश्च नानुशोचन्ति पण्डिताः ⁠।⁠।⁠ ११ ⁠।⁠।</div>
<div class="class_68"><span class="class_60">श्रीभगवान् बोले—</span>हे अर्जुन! तू न शोक करनेयोग्य मनुष्योंके लिये शोक करता है और पण्डितोंके-से वचनोंको कहता है; परंतु जिनके प्राण चले गये हैं, उनके लिये और जिनके प्राण नहीं गये हैं, उनके लिये भी पण्डितजन शोक नहीं करते ⁠।⁠।⁠ ११ ⁠।⁠।</div>
<div class="class_68">सम्बन्ध—<span class="class_263">पहले भगवान् आत्माकी नित्यता और निर्विकारताका प्रतिपादन करके आत्मदृष्टिसे उनके लिये शोक करना अनुचित सिद्ध करते हैं—</span></div>
<div class="class_66">न त्वेवाहं जातु नासं न त्वं नेमे जनाधिपाः ⁠।</div>
<div class="class_66">न चैव न भविष्यामः सर्वे वयमतः परम् ⁠।⁠।⁠ १२ ⁠।⁠।</div>
<div class="class_68">न तो ऐसा ही है कि मैं किसी कालमें नहीं था या तू नहीं था अथवा ये राजालोग नहीं थे और न ऐसा ही है कि इससे आगे हम सब नहीं रहेंगे ⁠।⁠।⁠ १२ ⁠।⁠।</div>
<div class="class_66">देहिनोऽस्मिन् यथा देहे कौमारं यौवनं जरा ⁠।</div>
<div class="class_66">तथा देहान्तरप्राप्तिर्धीरस्तत्र न मुह्यति ⁠।⁠।⁠ १३ ⁠।⁠।</div>
<div class="class_68">जैसे जीवात्माकी इस देहमें बालकपन, जवानी और वृद्धावस्था होती है, वैसे ही अन्य शरीरकी प्राप्ति होती है; उस विषयमें धीर पुरुष मोहित नहीं होता। अर्थात् जैसे कुमार, युवा और जरा-अवस्थारूप स्थूल शरीरका विकार अज्ञानसे आत्मामें भासता है, वैसे ही एक शरीरसे दूसरे शरीरको प्राप्त होनारूप सूक्ष्म शरीरका विकार भी अज्ञानसे ही आत्मामें भासता है, इसलिये तत्त्वको जाननेवाला धीर पुरुष मोहित नहीं होता ⁠।⁠।⁠ १३ ⁠।⁠।</div>
<div class="class_66">मात्रास्पर्शास्तु कौन्तेय शीतोष्णसुखदुःखदाः ⁠।</div>
<div class="class_66">आगमापायिनोऽनित्यास्तांस्तितिक्षस्व भारत ⁠।⁠।⁠ १४ ⁠।⁠।</div>
<div class="class_68">हे कुन्तीपुत्र! सर्दी-गरमी और सुख-दुःखको देनेवाले इन्द्रिय और विषयोंके संयोग तो उत्पत्ति-विनाशशील और अनित्य हैं; इसलिये हे भारत! उनको तू सहन कर ⁠।⁠।⁠ १४ ⁠।⁠।</div>
<div class="class_66">यं हि न व्यथयन्त्येते पुरुषं पुरुषर्षभ ⁠।</div>
<div class="class_66">समदुःखसुखं धीरं सोऽमृतत्वाय कल्पते ⁠।⁠।⁠ १५ ⁠।⁠।</div>
<div class="class_68">क्योंकि हे पुरुषश्रेष्ठ! दुःख-सुखको समान समझनेवाले जिस धीर पुरुषको ये इन्द्रिय और विषयोंके संयोग व्याकुल नहीं करते, वह मोक्षके योग्य होता है ⁠।⁠।⁠ १५ ⁠।⁠।</div>
<div class="class_68">सम्बन्ध—<span class="class_263">बारहवें और तेरहवें श्लोकोंमें भगवान्‌ने आत्माकी नित्यता और निर्विकारताका प्रतिपादन किया तथा चौदहवें श्लोकमें इन्द्रियोंके साथ विषयोंके संयोगोंको अनित्य बतलाया, किंतु आत्मा क्यों नित्य है और ये संयोग क्यों अनित्य हैं? इसका स्पष्टीकरण नहीं किया गया; अतएव इस श्लोकमें भगवान् नित्य और अनित्य</span> <span class="class_263">वस्तुके विवेचनकी रीति बतलानेके लिये दोनोंके लक्षण बतलाते हैं—</span></div>
<div class="class_66">नासतो विद्यते भावो नाभावो विद्यते सतः ⁠।</div>
<div class="class_66">उभयोरपि दृष्टोऽन्तस्त्वनयोस्तत्त्वदर्शिभिः ⁠।⁠।⁠ १६ ⁠।⁠।</div>
<div class="class_68">असत् वस्तुकी तो सत्ता नहीं है और सत्‌का अभाव नहीं है। इस प्रकार इन दोनोंका ही तत्त्व तत्त्वज्ञानी पुरुषोंद्वारा देखा गया है<span id="LAzo2OEMRyafsq-ONvVTFg49295"></span><a href="part0251_u2.xhtml#LAzo2OEMRyafsq-ONvVTFg48282" class="class_56">१</a> ⁠।⁠।⁠ १६ ⁠।⁠।</div>
<div class="class_66">अविनाशि तु तद् विद्धि येन सर्वमिदं ततम् ⁠।</div>
<div class="class_66">विनाशमव्ययस्यास्य न कश्चित् कर्तुमर्हति ⁠।⁠।⁠ १७ ⁠।⁠।</div>
<div class="class_68">नाशरहित तो तू उसको जान, जिससे यह सम्पूर्ण जगत्—दृश्यवर्ग व्याप्त है। इस अविनाशीका विनाश करनेमें कोई भी समर्थ नहीं है ⁠।⁠।⁠ १७ ⁠।⁠।</div>
<div class="class_244"><span class="class_60">अन्तवन्त इमे देहा नित्यस्योक्ताः शरीरिणः</span><span id="LAzo2OEMRyafsq-ONvVTFg48643"></span><a href="part0251_u2.xhtml#LAzo2OEMRyafsq-ONvVTFg48773" class="class_108">२</a><span class="class_60"> ⁠।</span></div>
<div class="class_66">अनाशिनोऽप्रमेयस्य तस्माद् युध्यस्व भारत ⁠।⁠।⁠ १८ ⁠।⁠।</div>
<div class="class_68">इस नाशरहित, अप्रमेय, नित्यस्वरूप जीवात्माके ये सब शरीर नाशवान् कहे गये हैं। इसलिये हे भरतवंशी अर्जुन! तू युद्ध कर ⁠।⁠।⁠ १८ ⁠।⁠।</div>
<div class="class_68">सम्बन्ध—<span class="class_263">अर्जुनने जो यह बात कही थी कि ‘मैं इनको मारना नहीं चाहता और यदि वे मुझे मार डालें तो वह मेरे लिये क्षेमतर होगा’ उसका समाधान करनेके लिये अगले श्लोकोंमें आत्माको मरने या मारनेवाला मानना अज्ञान है, यह कहते हैं—</span></div>
<div class="class_66">य एनं वेत्ति हन्तारं यश्चैनं मन्यते हतम् ⁠।</div>
<div class="class_66">उभौ तौ न विजानीतो नायं हन्ति न हन्यते ⁠।⁠।⁠ १९ ⁠।⁠।</div>
<div class="class_68">जो इस आत्माको मारनेवाला समझता है तथा जो इसको मरा मानता है, वे दोनों ही नहीं जानते; क्योंकि यह आत्मा वास्तवमें न तो किसीको मारता है और न किसीके द्वारा मारा जाता है ⁠।⁠।⁠ १९ ⁠।⁠।</div>
<div class="class_66">न जायते म्रियते वा कदाचि-</div>
<div class="class_67">न्नायं भूत्वा भविता वा न भूयः ⁠।</div>
<div class="class_66">अजो नित्यः शाश्वतोऽयं पुराणो</div>
<div class="class_67">न हन्यते हन्यमाने शरीरे ⁠।⁠।⁠ २० ⁠।⁠।</div>
<div class="class_68">यह आत्मा किसी कालमें भी न तो जन्मता है और न मरता ही है तथा न यह उत्पन्न होकर फिर होनेवाला ही है; क्योंकि यह अजन्मा, नित्य, सनातन और पुरातन है, शरीरके मारे जानेपर भी यह नहीं मारा जाता<span id="LAzo2OEMRyafsq-ONvVTFg49671"></span><a href="part0251_u2.xhtml#LAzo2OEMRyafsq-ONvVTFg49060" class="class_56">३</a> ⁠।⁠।⁠ २० ⁠।⁠।</div>
<div class="class_66">वेदाविनाशिनं नित्यं य एनमजमव्ययम् ⁠।</div>
<div class="class_66">कथं स पुरुषः पार्थ कं घातयति हन्ति कम् ⁠।⁠।⁠ २१ ⁠।⁠।</div>
<div class="class_68">हे पृथापुत्र अर्जुन! जो पुरुष इस आत्माको नाशरहित, नित्य, अजन्मा और अव्यय जानता है, वह पुरुष कैसे किसको मरवाता है और कैसे किसको मारता है? ⁠।⁠।⁠ २१ ⁠।⁠।</div>
<div class="class_68">सम्बन्ध—<span class="class_263">यहाँ यह शंका होती है कि आत्माका जो एक शरीरसे सम्बन्ध छूटकर दूसरे शरीरसे सम्बन्ध होता है, उसमें उसे अत्यन्त कष्ट होता है; अतः उसके लिये शोक करना कैसे अनुचित है? इसपर कहते हैं—</span></div>
<div class="class_66">वासांसि जीर्णानि यथा विहाय</div>
<div class="class_67">नवानि गृह्णाति नरोऽपराणि ⁠।</div>
<div class="class_66">तथा शरीराणि विहाय जीर्णा-</div>
<div class="class_67">न्यन्यानि संयाति नवानि देही ⁠।⁠।⁠ २२ ⁠।⁠।</div>
<div class="class_68">जैसे मनुष्य पुराने वस्त्रोंको त्यागकर दूसरे नये वस्त्रोंको ग्रहण करता है, वैसे ही जीवात्मा पुराने शरीरोंको त्यागकर दूसरे नये शरीरोंको प्राप्त होता है<span id="LAzo2OEMRyafsq-ONvVTFg47677"></span><a href="part0251_u2.xhtml#LAzo2OEMRyafsq-ONvVTFg49224" class="class_56">१</a> ⁠।⁠।⁠ २२ ⁠।⁠।</div>
<div class="class_68">सम्बन्ध—<span class="class_263">आत्माका स्वरूप दुर्विज्ञेय होनेके कारण पुनः तीन श्लोकोंद्वारा प्रकारान्तरसे उसकी नित्यता, निराकारता और निर्विकारताका प्रतिपादन करते हुए उसके विनाशकी आशंकासे शोक करना अनुचित सिद्ध करते हैं—</span></div>
<div class="class_66">नैनं छिन्दन्ति शस्त्राणि नैनं दहति पावकः ⁠।</div>
<div class="class_66">न चैनं क्लेदयन्त्यापो न शोषयति मारुतः ⁠।⁠।⁠ २३ ⁠।⁠।</div>
<div class="class_68">इस आत्माको शस्त्र नहीं काट सकते, इसको आग नहीं जला सकती, इसको जल नहीं गला सकता और वायु नहीं सुखा सकता ⁠।⁠।⁠ २३ ⁠।⁠।</div>
<div class="class_66">अच्छेद्योऽयमदाह्योऽयमक्लेद्योऽशोष्य एव च ⁠।</div>
<div class="class_66">नित्यः सर्वगतः स्थाणुरचलोऽयं सनातनः ⁠।⁠।⁠ २४ ⁠।⁠।</div>
<div class="class_68">क्योंकि यह आत्मा अच्छेद्य है; यह आत्मा अदाह्य, अक्लेद्य और निःसंदेह अशोष्य है तथा यह आत्मा नित्य, सर्वव्यापी, अचल, स्थिर रहनेवाला और सनातन है ⁠।⁠।⁠ २४ ⁠।⁠।</div>
<div class="class_244"><span class="class_60">अव्यक्तोऽयमचिन्त्योऽयमविकार्योऽयमुच्यते</span><span id="LAzo2OEMRyafsq-ONvVTFg48498"></span><a href="part0251_u2.xhtml#LAzo2OEMRyafsq-ONvVTFg48011" class="class_108">२</a><span class="class_60"> ⁠।</span></div>
<div class="class_66">तस्मादेवं विदित्वैनं नानुशोचितुमर्हसि ⁠।⁠।⁠ २५ ⁠।⁠।</div>
<div class="class_68">यह आत्मा अव्यक्त है, यह आत्मा अचिन्त्य है और यह आत्मा विकाररहित कहा जाता है। इससे हे अर्जुन! इस आत्माको उपर्युक्त प्रकारसे जानकर तू शोक करनेको योग्य नहीं है अर्थात् तुझे शोक करना उचित नहीं है ⁠।⁠।⁠ २५ ⁠।⁠।</div>
<div class="class_68">सम्बन्ध—<span class="class_263">उपर्युक्त श्लोकोंमें भगवान्‌ने आत्माको अजन्मा और अविनाशी बतलाकर उसके लिये शोक करना अनुचित सिद्ध किया; अब दो श्लोकोंद्वारा आत्माको औपचारिकरूपसे जन्मने-मरनेवाला माननेपर भी उसके लिये शोक करना अनुचित है, ऐसा सिद्ध करते हैं—</span></div>
<div class="class_66">अथ चैनं नित्यजातं नित्यं वा मन्यसे मृतम् ⁠।</div>
<div class="class_66">तथापि त्वं महाबाहो नैवं शोचितुमर्हसि ⁠।⁠।⁠ २६ ⁠।⁠।</div>
<div class="class_68">किंतु यदि तू इस आत्माको सदा जन्मनेवाला तथा सदा मरनेवाला माने तो भी हे महाबाहो! तू इस प्रकार शोक करनेको योग्य नहीं है ⁠।⁠।⁠ २६ ⁠।⁠।</div>
<div class="class_66">जातस्य हि ध्रुवो मृत्युर्ध्रुवं जन्म मृतस्य च ⁠।</div>
<div class="class_66">तस्मादपरिहार्येऽर्थे न त्वं शोचितुमर्हसि ⁠।⁠।⁠ २७ ⁠।⁠।</div>
<div class="class_68">क्योंकि इस मान्यताके अनुसार जन्मे हुएकी मृत्यु निश्चित है और मरे हुएका जन्म निश्चित है।<span id="LAzo2OEMRyafsq-ONvVTFg49755"></span><a href="part0251_u2.xhtml#LAzo2OEMRyafsq-ONvVTFg47683" class="class_56">३</a> इससे भी इस बिना उपायवाले विषयमें तू शोक करनेको योग्य नहीं है ⁠।⁠।⁠ २७ ⁠।⁠।</div>
<div class="class_68">सम्बन्ध—<span class="class_263">अब अगले श्लोकमें यह सिद्ध करते हैं कि प्राणियोंके शरीरोंको उद्देश्य करके भी शोक करना नहीं बनता—</span></div>
<div class="class_66">अव्यक्तादीनि भूतानि व्यक्तमध्यानि भारत ⁠।</div>
<div class="class_66">अव्यक्तनिधनान्येव तत्र का परिदेवना ⁠।⁠।⁠ २८ ⁠।⁠।</div>
<div class="class_68">हे अर्जुन! सम्पूर्ण प्राणी जन्मसे पहले अप्रकट थे और मरनेके बाद भी अप्रकट हो जानेवाले हैं, केवल बीचमें ही प्रकट हैं; फिर ऐसी स्थितिमें क्या शोक करना है? ⁠।⁠।⁠ २८ ⁠।⁠।</div>
<div class="class_68">सम्बन्ध—<span class="class_263">आत्मतत्त्व अत्यन्त दुर्बोध होनेके कारण उसे समझानेके लिये भगवान्‌ने उपर्युक्त श्लोकोंद्वारा भिन्न-भिन्न प्रकारसे उसके स्वरूपका वर्णन किया;</span> <span class="class_263">अब अगले श्लोकमें उस आत्मतत्त्वके दर्शन, वर्णन और श्रवणकी अलौकिकता और दुर्लभताका निरूपण करते हैं—</span></div>
<div class="class_66">आश्चर्यवत् पश्यति कश्चिदेन-</div>
<div class="class_67">माश्चर्यवद् वदति तथैव चान्यः ⁠।</div>
<div class="class_66">आश्चर्यवच्चैनमन्यः शृणोति</div>
<div class="class_67">श्रुत्वाप्येनं वेद न चैव कश्चित् ⁠।⁠।⁠ २९ ⁠।⁠।</div>
<div class="class_68">कोई एक महापुरुष ही इस आत्माको आश्चर्यकी भाँति देखता है<span id="LAzo2OEMRyafsq-ONvVTFg48182"></span><a href="part0251_u2.xhtml#LAzo2OEMRyafsq-ONvVTFg49365" class="class_56">१</a> और वैसे ही दूसरा कोई महापुरुष ही इसके तत्त्वका आश्चर्यकी भाँति वर्णन करता है<span id="LAzo2OEMRyafsq-ONvVTFg49549"></span><a href="part0251_u2.xhtml#LAzo2OEMRyafsq-ONvVTFg49366" class="class_56">२</a> तथा दूसरा कोई अधिकारी पुरुष ही इसे आश्चर्यकी भाँति सुनता है और कोई-कोई तो सुनकर भी इसको नहीं जानता है<span id="LAzo2OEMRyafsq-ONvVTFg49266"></span><a href="part0251_u2.xhtml#LAzo2OEMRyafsq-ONvVTFg49367" class="class_56">३</a> ⁠।⁠।⁠ २९ ⁠।⁠।</div>
<div class="class_66">देही नित्यमवध्योऽयं देहे सर्वस्य भारत ⁠।</div>
<div class="class_66">तस्मात् सर्वाणि भूतानि न त्वं शोचितुमर्हसि ⁠।⁠।⁠ ३० ⁠।⁠।</div>
<div class="class_68">हे अर्जुन! यह आत्मा सबके शरीरमें सदा ही अवध्य है। इस कारण सम्पूर्ण प्राणियोंके लिये तू शोक करनेके योग्य नहीं है ⁠।⁠।⁠ ३० ⁠।⁠।</div>
<div class="class_68">सम्बन्ध—<span class="class_263">यहाँतक भगवान्‌ने सांख्ययोगके अनुसार अनेक युक्तियोंद्वारा नित्य शुद्ध, बुद्ध, सम, निर्विकार और अकर्ता आत्माके एकत्व, नित्यत्व, अविनाशित्व आदिका प्रतिपादन करके तथा शरीरोंको विनाशशील बतलाकर आत्माके या शरीरोंके लिये अथवा शरीर और आत्माके वियोगके लिये शोक करना अनुचित सिद्ध किया। साथ ही प्रसंगवश आत्माको जन्मने-मरनेवाला माननेपर भी शोक करनेके अनौचित्यका प्रतिपादन किया और अर्जुनको युद्ध करनेके लिये आज्ञा दी। अब सात श्लोकोंद्वारा क्षात्रधर्मके अनुसार शोक करना अनुचित सिद्ध करते हुए अर्जुनको युद्धके लिये उत्साहित करते हैं—</span></div>
<div class="class_66">स्वधर्ममपि चावेक्ष्य न विकम्पितुमर्हसि ⁠।</div>
<div class="class_66">धर्म्याद्धि युद्धाच्छ्रेयोऽन्यत् क्षत्रियस्य न विद्यते ⁠।⁠।⁠ ३१ ⁠।⁠।</div>
<div class="class_68">तथा अपने धर्मको देखकर भी तू भय करनेयोग्य नहीं है यानी तुझे भय नहीं करना चाहिये; क्योंकि क्षत्रियके लिये धर्मयुक्त युद्धसे बढ़कर दूसरा कोई कल्याणकारी कर्तव्य नहीं है ⁠।⁠।⁠ ३१ ⁠।⁠।</div>
<div class="class_66">यदृच्छया चोपपन्नं स्वर्गद्वारमपावृतम् ⁠।</div>
<div class="class_66">सुखिनः क्षत्रियाः पार्थ लभन्ते युद्धमीदृशम् ⁠।⁠।⁠ ३२ ⁠।⁠।</div>
<div class="class_68">हे पार्थ! अपने-आप प्राप्त हुए और खुले हुए स्वर्गके द्वाररूप इस प्रकारके युद्धको भाग्यवान् क्षत्रिय-लोग ही पाते हैं ⁠।⁠।⁠ ३२ ⁠।⁠।</div>
<div class="class_66">अथ चेत् त्वमिमं धर्म्यं संग्रामं न करिष्यसि ⁠।</div>
<div class="class_66">ततः स्वधर्मं कीर्तिं च हित्वा पापमवाप्स्यसि ⁠।⁠।⁠ ३३ ⁠।⁠।</div>
<div class="class_68">किन्तु यदि तू इस धर्मयुक्त युद्धको नहीं करेगा तो स्वधर्म और कीर्तिको खोकर पापको प्राप्त होगा ⁠।⁠।⁠ ३३ ⁠।⁠।</div>
<div class="class_66">अकीर्तिं चापि भूतानि कथयिष्यन्ति तेऽव्ययाम् ⁠।</div>
<div class="class_66">सम्भावितस्य चाकीर्तिर्मरणादतिरिच्यते ⁠।⁠।⁠ ३४ ⁠।⁠।</div>
<div class="class_68">तथा सब लोग तेरी बहुत कालतक रहनेवाली अपकीर्तिका भी कथन करेंगे और माननीय पुरुषके लिये अपकीर्ति मरणसे भी बढ़कर है ⁠।⁠।⁠ ३४ ⁠।⁠।</div>
<div class="class_66">भयाद् रणादुपरतं मंस्यन्ते त्वां महारथाः ⁠।</div>
<div class="class_66">येषां च त्वं बहुमतो भूत्वा यास्यसि लाघवम् ⁠।⁠।⁠ ३५ ⁠।⁠।</div>
<div class="class_68">और जिनकी दृष्टिमें तू पहले बहुत सम्मानित होकर अब लघुताको प्राप्त होगा, वे महारथीलोग तुझे भयके कारण युद्धसे हटा हुआ मानेंगे ⁠।⁠।⁠ ३५ ⁠।⁠।</div>
<div class="class_66">अवाच्यवादांश्च बहून् वदिष्यन्ति तवाहिताः ⁠।</div>
<div class="class_66">निन्दन्तस्तव सामर्थ्यं ततो दुःखतरं नु किम् ⁠।⁠।⁠ ३६ ⁠।⁠।</div>
<div class="class_68">तेरे वैरीलोग तेरे सामर्थ्यकी निन्दा करते हुए तुझे बहुत-से न कहनेयोग्य वचन भी कहेंगे; उससे अधिक दुःख और क्या होगा? ⁠।⁠।⁠ ३६ ⁠।⁠।</div>
<div class="class_66">हतो वा प्राप्स्यसि स्वर्गं जित्वा वा भोक्ष्यसे महीम् ⁠।</div>
<div class="class_66">तस्मादुत्तिष्ठ कौन्तेय युद्धाय कृतनिश्चयः ⁠।⁠।⁠ ३७ ⁠।⁠।</div>
<div class="class_68">या तो तू युद्धमें मारा जाकर स्वर्गको प्राप्त होगा अथवा संग्राममें जीतकर पृथ्वीका राज्य भोगेगा। इस कारण हे अर्जुन! तू युद्धके लिये निश्चय करके खड़ा हो जा ⁠।⁠।⁠ ३७ ⁠।⁠।</div>
<div class="class_68">सम्बन्ध—<span class="class_263">उपर्युक्त श्लोकमें भगवान्‌ने युद्धका फल राज्यसुख या स्वर्गकी प्राप्तितक बतलाया, किंतु अर्जुनने तो पहले ही कह दिया था कि इस लोकके राज्यकी तो बात ही क्या है, मैं तो त्रिलोकीके राज्यके लिये भी अपने कुलका नाश नहीं करना चाहता; अतः जिसे राज्यसुख और स्वर्गकी इच्छा न हो उसको किस भावसे युद्ध करना चाहिये, यह बात अगले श्लोकमें बतलायी जाती है—</span></div>
<div class="class_66">सुखदुःखे समे कृत्वा लाभालाभौ जयाजयौ ⁠।</div>
<div class="class_66">ततो युद्धाय युज्यस्व नैवं पापमवाप्स्यसि ⁠।⁠।⁠ ३८ ⁠।⁠।</div>
<div class="class_68">जय-पराजय, लाभ-हानि और सुख-दुःखको समान समझकर उसके बाद युद्धके लिये तैयार हो जा, इस प्रकार युद्ध करनेसे तू पापको नहीं प्राप्त होगा ⁠।⁠।⁠ ३८ ⁠।⁠।</div>
<div class="class_68">सम्बन्ध—<span class="class_263">यहाँतक भगवान्‌ने सांख्ययोगके सिद्धान्तसे तथा क्षात्रधर्मकी दृष्टिसे युद्धका औचित्य सिद्ध करके अर्जुनको समतापूर्वक युद्ध करनेके लिये आज्ञा दी; अब कर्मयोगके सिद्धान्तसे युद्धका औचित्य बतलानेके लिये कर्मयोगके वर्णनकी प्रस्तावना करते हैं—</span></div>
<div class="class_66">एषा तेऽभिहिता सांख्ये बुद्धिर्योगे त्विमां शृणू ⁠।</div>
<div class="class_66">बुद्ध‍या युक्तो यया पार्थ कर्मबन्धं प्रहास्यसि ⁠।⁠।⁠ ३९ ⁠।⁠।</div>
<div class="class_68">हे पार्थ! यह बुद्धि तेरे लिये ज्ञानयोगके विषयमें कही गयी और अब तू इसको कर्मयोगके विषयमें सुन<span id="LAzo2OEMRyafsq-ONvVTFg48296"></span><a href="part0251_u2.xhtml#LAzo2OEMRyafsq-ONvVTFg48017" class="class_56">१</a>—जिस बुद्धिसे युक्त हुआ तू कर्मोंके बन्धन-को भलीभाँति त्याग देगा यानी सर्वथा नष्ट कर डालेगा ⁠।⁠।⁠ ३९ ⁠।⁠।</div>
<div class="class_68">सम्बन्ध—<span class="class_263">इस प्रकार कर्मयोगके वर्णनकी प्रस्तावना करके अब उसका रहस्यपूर्ण महत्त्व बतलाते हैं—</span></div>
<div class="class_244"><span class="class_60">नेहाभिक्रमनाशोऽस्ति प्रत्यवायो</span><span id="LAzo2OEMRyafsq-ONvVTFg48524"></span><a href="part0251_u2.xhtml#LAzo2OEMRyafsq-ONvVTFg48978" class="class_108">२</a><span class="class_60"> न विद्यते ⁠।</span></div>
<div class="class_66">स्वल्पमप्यस्य धर्मस्य त्रायते महतो भयात् ⁠।⁠।⁠ ४० ⁠।⁠।</div>
<div class="class_68">इस कर्मयोगमें आरम्भका अर्थात् बीजका नाश नहीं है और उलटा फलरूप दोष भी नहीं है; बल्कि इस कर्मयोगरूप धर्मका थोड़ा-सा भी साधन जन्म-मृत्युरूप महान् भयसे रक्षा कर लेता है<span id="LAzo2OEMRyafsq-ONvVTFg47949"></span><a href="part0251_u2.xhtml#LAzo2OEMRyafsq-ONvVTFg47984" class="class_56">३</a> ⁠।⁠।⁠ ४० ⁠।⁠।</div>
<div class="class_68">सम्बन्ध—<span class="class_263">इस प्रकार कर्मयोगका महत्त्व बतलाकर अब उसके आचरणकी विधि बतलानेके लिये पहले उस कर्मयोगमें परम आवश्यक जो सिद्ध कर्मयोगीकी निश्चयात्मिका स्थायी समबुद्धि है, उसका और कर्मयोगमें बाधक जो सकाम मनुष्योंकी भिन्न-भिन्न बुद्धियाँ हैं, उनका भेद बतलाते हैं—</span></div>
<div class="class_66">व्यवसायात्मिका बुद्धिरेकेह कुरुनन्दन ⁠।</div>
<div class="class_66">बहुशाखा ह्यनन्ताश्च बुद्धयोऽव्यवसायिनाम् ⁠।⁠।⁠ ४१ ⁠।⁠।</div>
<div class="class_68">हे अर्जुन! इस कर्मयोगमें निश्चयात्मिका बुद्धि एक ही होती है; किंतु अस्थिर विचारवाले विवेकहीन सकाम मनुष्योंकी बुद्धियाँ निश्चय ही बहुत भेदोंवाली और अनन्त होती हैं ⁠।⁠।⁠ ४१ ⁠।⁠।</div>
<div class="class_68">सम्बन्ध—<span class="class_263">अब तीन श्लोकोंमें सकामभावको त्याज्य बतलानेके लिये सकाम मनुष्योंके स्वभाव, सिद्धान्त और आचार-व्यवहारका वर्णन करते हैं—</span></div>
<div class="class_66">यामिमां पुष्पितां वाचं प्रवदन्त्यविपश्चितः ⁠।</div>
<div class="class_66">वेदवादरताः पार्थ नान्यदस्तीति वादिनः ⁠।⁠।⁠ ४२ ⁠।⁠।</div>
<div class="class_66">कामात्मानः स्वर्गपरा जन्मकर्मफलप्रदाम् ⁠।</div>
<div class="class_66">क्रियाविशेषबहुलां भोगैश्वर्यगतिं प्रति ⁠।⁠।⁠ ४३ ⁠।⁠।</div>
<div class="class_66">भोगैश्वर्यप्रसक्तानां तयापहृतचेतसाम् ⁠।</div>
<div class="class_66">व्यवसायात्मिका बुद्धिः समाधौ न विधीयते ⁠।⁠।⁠ ४४ ⁠।⁠।</div>
<div class="class_68">हे अर्जुन! जो भोगोंमें तमन्य हो रहे हैं, जो कर्मफलके प्रशंसक वेदवाक्योंमें ही प्रीति रखते हैं, जिनकी बुद्धिमें स्वर्ग ही परम प्राप्य वस्तु है और जो स्वर्गसे बढ़कर दूसरी कोई वस्तु ही नहीं है—ऐसा कहनेवाले हैं, वे अविवेकी जन इस प्रकारकी जिस पुष्पित यानी दिखाऊ शोभायुक्त वाणीको कहा करते हैं जो कि जन्मरूप कर्मफल देनेवाली एवं भोग तथा ऐश्वर्यकी प्राप्तिके लिये नाना प्रकारकी बहुत-सी क्रियाओंका वर्णन करनेवाली है, उस वाणीद्वारा जिनका चित्त हर लिया गया है, जो भोग और ऐश्वर्यमें अत्यन्त आसक्त हैं, उन पुरुषोंकी परमात्मामें निश्चयात्मिका बुद्धि नहीं होती ⁠।⁠।⁠ ४२—४४ ⁠।⁠।</div>
<div class="class_66">त्रैगुण्यविषया वेदा निस्त्रैगुण्यो भवार्जुन ⁠।</div>
<div class="class_66">निर्द्वन्द्वो नित्यसत्त्वस्थो निर्योगक्षेम आत्मवान् ⁠।⁠।⁠ ४५ ⁠।⁠।</div>
<div class="class_68">हे अर्जुन! वेद उपर्युक्त प्रकारसे तीनों गुणोंके कार्यरूप समस्त भोगों एवं उनके साधनोंका प्रतिपादन करनेवाले हैं; इसलिये तू उन भोगों एवं उनके साधनोंमें आसक्तिहीन, हर्ष-शोकादि द्वन्द्वोंसे रहित, नित्यवस्तु परमात्मामें स्थित, योगक्षेमको न चाहनेवाला<span id="LAzo2OEMRyafsq-ONvVTFg50420"></span><a href="part0251_u2.xhtml#LAzo2OEMRyafsq-ONvVTFg49143" class="class_56">१</a> और स्वाधीन अन्तःकरणवाला हो ⁠।⁠।⁠ ४५ ⁠।⁠।</div>
<div class="class_66">यावानर्थ उदपाने सर्वतः सम्प्लुतोदके ⁠।</div>
<div class="class_66">तावान् सर्वेषु वेदेषु ब्राह्मणस्य विजानतः ⁠।⁠।⁠ ४६ ⁠।⁠।</div>
<div class="class_68">सब ओरसे परिपूर्ण जलाशयके प्राप्त हो जानेपर छोटे जलाशयमें मनुष्यका जितना प्रयोजन रहता है, ब्रह्मको तत्त्वसे जाननेवाले ब्राह्मणका समस्त वेदोंमें उतना ही प्रयोजन रह जाता है<span id="LAzo2OEMRyafsq-ONvVTFg49752"></span><a href="part0251_u2.xhtml#LAzo2OEMRyafsq-ONvVTFg49617" class="class_56">२</a> ⁠।⁠।⁠ ४६ ⁠।⁠।</div>
<div class="class_68">सम्बन्ध—<span class="class_263">इस प्रकार समबुद्धिरूप कर्मयोगका और उसके फलका महत्त्व बतलाकर अब दो श्लोकोंमें भगवान् कर्मयोगका स्वरूप बतलाते हुए अर्जुनको कर्मयोगमें स्थित होकर कर्म करनेके लिये कहते हैं—</span></div>
<div class="class_66">कर्मण्येवाधिकारस्ते मा फलेषु कदाचन ⁠।</div>
<div class="class_66">मा कर्मफलहेतुर्भूर्मा ते सङ्गोऽस्त्वकर्मणि ⁠।⁠।⁠ ४७ ⁠।⁠।</div>
<div class="class_68">तेरा कर्म करनेमें ही अधिकार है,<span id="LAzo2OEMRyafsq-ONvVTFg49523"></span><a href="part0251_u2.xhtml#LAzo2OEMRyafsq-ONvVTFg48338" class="class_56">३</a> उसके फलोंमें कभी नहीं<span id="LAzo2OEMRyafsq-ONvVTFg48407"></span><a href="part0251_u2.xhtml#LAzo2OEMRyafsq-ONvVTFg48339" class="class_56">४</a>। इसलिये तू कर्मोंके फलका हेतु मत हो<span id="LAzo2OEMRyafsq-ONvVTFg50310"></span><a href="part0251_u2.xhtml#LAzo2OEMRyafsq-ONvVTFg48340" class="class_56">५</a> तथा तेरी कर्म न करनेमें भी आसक्ति न हो ⁠।⁠।⁠ ४७ ⁠।⁠।</div>
<div class="class_66">योगस्थः कुरु कर्माणि सङ्गं त्यक्त्वा धनंजय ⁠।</div>
<div class="class_66">सिद्ध‍यसिद्ध‍योः समो भूत्वा समत्वं योग उच्यते ⁠।⁠।⁠ ४८ ⁠।⁠।</div>
<div class="class_68">हे धनंजय! तू आसक्तिको त्यागकर तथा सिद्धि और असिद्धिमें समान बुद्धिवाला होकर योगमें स्थित हुआ कर्तव्यकर्मोंको कर,<span id="LAzo2OEMRyafsq-ONvVTFg48457"></span><a href="part0251_u2.xhtml#LAzo2OEMRyafsq-ONvVTFg48183" class="class_56">१</a> समत्व ही योग कहलाता है ⁠।⁠।⁠ ४८ ⁠।⁠।</div>
<div class="class_68">सम्बन्ध—<span class="class_263">इस प्रकार कर्मयोगकी प्रक्रिया बतलाकर अब सकामभावकी निन्दा और समभावरूप बुद्धियोगका महत्त्व प्रकट करते हुए भगवान् अर्जुनको उसका आश्रय लेनेके लिये आज्ञा देते हैं—</span></div>
<div class="class_244"><span class="class_60">दूरेण ह्यवरं कर्म बुद्धियोगाद्</span><span id="LAzo2OEMRyafsq-ONvVTFg50189"></span><a href="part0251_u2.xhtml#LAzo2OEMRyafsq-ONvVTFg48423" class="class_108">२</a><span class="class_60"> धनंजय ⁠।</span></div>
<div class="class_66">बुद्धौ शरणमन्विच्छ कृपणाः फलहेतवः ⁠।⁠।⁠ ४९ ⁠।⁠।</div>
<div class="class_68">इस समत्वरूप बुद्धियोगसे सकाम कर्म अत्यन्त ही निम्न श्रेणीका है। इसलिये हे धनंजय! तू समबुद्धिमें ही रक्षाका उपाय ढूँढ़ अर्थात् बुद्धियोगका ही आश्रय ग्रहण कर; क्योंकि फलके हेतु बननेवाले अत्यन्त दीन हैं ⁠।⁠।⁠ ४९ ⁠।⁠।</div>
<div class="class_66">बुद्धियुक्तो जहातीह उभे सुकृतदुष्कृते ⁠।</div>
<div class="class_66">तस्माद् योगाय युज्यस्व योगः कर्मसु कौशलम् ⁠।⁠।⁠ ५० ⁠।⁠।</div>
<div class="class_68">समबुद्धियुक्त पुरुष पुण्य और पाप दोनोंको इसी लोकमें त्याग देता है अर्थात् उनसे मुक्त हो जाता है।<span id="LAzo2OEMRyafsq-ONvVTFg48855"></span><a href="part0251_u2.xhtml#LAzo2OEMRyafsq-ONvVTFg50253" class="class_56">३</a> इससे तू समत्वरूप योगमें लग जा; यह समत्वरूप योग ही कर्मोंमें कुशलता है अर्थात् कर्मबन्धनसे छूटनेका उपाय है ⁠।⁠।⁠ ५० ⁠।⁠।</div>
<div class="class_66">कर्मजं बुद्धियुक्ता हि फलं त्यक्त्वा मनीषिणः ⁠।</div>
<div class="class_244"><span class="class_60">जन्मबन्धविनिर्मुक्ताः पदं गच्छन्त्यनामयम्‌</span><span id="LAzo2OEMRyafsq-ONvVTFg50124"></span><a href="part0251_u2.xhtml#LAzo2OEMRyafsq-ONvVTFg48559" class="class_108">४</a><span class="class_60"> ⁠।⁠।⁠ ५१ ⁠।⁠।</span></div>
<div class="class_68">क्योंकि समबुद्धिसे युक्त ज्ञानीजन कर्मोंसे उत्पन्न होनेवाले फलको त्यागकर जन्मरूप बन्धनसे मुक्त हो निर्विकार परमपदको प्राप्त हो जाते हैं ⁠।⁠।⁠ ५१ ⁠।⁠।</div>
<div class="class_68">सम्बन्ध—<span class="class_263">भगवान्‌ने कर्मयोगके आचरणद्वारा अनामय पदकी प्राप्ति बतलायी, इसपर अर्जुनको यह जिज्ञासा हो सकती है कि अनामय परम पदकी प्राप्ति मुझे कब और कैसे होगी, इसके लिये भगवान् दो श्लोकोंमें कहते हैं—</span></div>
<div class="class_66">यदा ते मोहकलिलं बुद्धिर्व्यतितरिष्यति ⁠।</div>
<div class="class_66">तदा गन्तासि निर्वेदं श्रोतव्यस्य श्रुतस्य च ⁠।⁠।⁠ ५२ ⁠।⁠।</div>
<div class="class_68">जिस कालमें तेरी बुद्धि मोहरूप दलदलको भलीभाँति पार कर जायगी, उस समय तू सुने हुए और सुननेमें आनेवाले इस लोक और परलोकसम्बन्धी सभी भोगोंसे वैराग्यको प्राप्त हो जायगा<span id="LAzo2OEMRyafsq-ONvVTFg50146"></span><a href="part0251_u2.xhtml#LAzo2OEMRyafsq-ONvVTFg49359" class="class_56">५</a> ⁠।⁠।⁠ ५२ ⁠।⁠।</div>
<div class="class_244"><span class="class_60">श्रुतिविप्रतिपन्ना</span><span id="LAzo2OEMRyafsq-ONvVTFg47746"></span><a href="part0251_u2.xhtml#LAzo2OEMRyafsq-ONvVTFg49149" class="class_108">६</a><span class="class_60"> ते यदा स्थास्यति निश्चला ⁠।</span></div>
<div class="class_66">समाधावचला बुद्धिस्तदा योगमवाप्स्यसि ⁠।⁠।⁠ ५३ ⁠।⁠।</div>
<div class="class_68">भाँति-भाँतिके वचनोंको सुननेसे विचलित हुई तेरी बुद्धि जब परमात्मामें अचल और स्थिर ठहर जायगी, तब तू योगको प्राप्त हो जायगा अर्थात् तेरा परमात्मासे नित्य संयोग हो जायगा ⁠।⁠।⁠ ५३ ⁠।⁠।</div>
<div class="class_68">सम्बन्ध—<span class="class_263">पूर्वश्लोकोंमें भगवान्‌ने यह बात कही कि जब तुम्हारी बुद्धि परमात्मामें निश्चल ठहर जायगी, तब तुम परमात्माको प्राप्त हो जाओगे। इसपर परमात्माको प्राप्त स्थितप्रज्ञ सिद्धयोगीके लक्षण और आचरण जाननेकी इच्छासे अर्जुन पूछते हैं—</span></div>
<div class="class_69">अर्जुन उवाच</div>
<div class="class_66">स्थितप्रज्ञस्य का भाषा समाधिस्थस्य केशव ⁠।</div>
<div class="class_66">स्थितधीः किं प्रभाषेत किमासीत व्रजेत किम् ⁠।⁠।⁠ ५४ ⁠।⁠।</div>
<div class="class_68"><span class="class_60">अर्जुन बोले—</span>हे केशव! समाधिमें स्थित परमात्माको प्राप्त हुए स्थिरबुद्धि पुरुषका क्या लक्षण है? वह स्थिरबुद्धि पुरुष कैसे बोलता है, कैसे बैठता है और कैसे चलता है? ⁠।⁠।</div>
<div class="class_68">सम्बन्ध—<span class="class_263">पूर्वश्लोकमें अर्जुनने परमात्माको प्राप्त हुए सिद्ध योगीके विषयमें चार बातें पूछी हैं; इन चारों बातोंका उत्तर भगवान्‌ने अध्यायकी समाप्तिपर्यन्त दिया है, बीचमें प्रसंगवश दूसरी बातें भी कही हैं। इस अगले श्लोकमें भगवान् अर्जुनके पहले प्रश्नका उत्तर संक्षेपमें देते हैं—</span></div>
<div class="class_69">श्रीभगवानुवाच</div>
<div class="class_66">प्रजहाति यदा कामान् सर्वान् पार्थ मनोगतान् ⁠।</div>
<div class="class_66">आत्मन्येवात्मना तुष्टः स्थितप्रज्ञस्तदोच्यते ⁠।⁠।⁠ ५५ ⁠।⁠।</div>
<div class="class_68"><span class="class_60">श्रीभगवान् बोले—</span>हे अर्जुन! जिस कालमें यह पुरुष मनमें स्थित सम्पूर्ण कामनाओंको भलीभाँति त्याग देता है<span id="LAzo2OEMRyafsq-ONvVTFg50098"></span><a href="part0251_u2.xhtml#LAzo2OEMRyafsq-ONvVTFg48069" class="class_56">१</a> और आत्मासे आत्मामें ही संतुष्ट रहता है, उस कालमें वह स्थितप्रज्ञ कहा जाता है ⁠।⁠।⁠ ५५ ⁠।⁠।</div>
<div class="class_68">सम्बन्ध—<span class="class_263">अब दो श्लोकोंमें ‘स्थितप्रज्ञ कैसे बोलता है’ इस दूसरे प्रश्नका उत्तर दिया जाता है—</span></div>
<div class="class_66">दुःखेष्वनुद्विग्नमनाः सुखेषु विगतस्पृहः ⁠।</div>
<div class="class_66">वीतरागभयक्रोधः स्थितधीर्मुनिरुच्यते ⁠।⁠।⁠ ५६ ⁠।⁠।</div>
<div class="class_68">दुःखोंकी प्राप्ति होनेपर जिसके मनमें उद्वेग नहीं होता, सुखोंकी प्राप्तिमें जो सर्वथा निःस्पृह है तथा जिसके राग, भय और क्रोध नष्ट हो गये हैं,<span id="LAzo2OEMRyafsq-ONvVTFg48806"></span><a href="part0251_u2.xhtml#LAzo2OEMRyafsq-ONvVTFg48196" class="class_56">२</a> ऐसा मुनि स्थिरबुद्धि कहा जाता है ⁠।⁠।⁠ ५६ ⁠।⁠।</div>
<div class="class_66">यः सर्वत्रानभिस्नेहस्तत्‌ तत् प्राप्य शुभाशुभम् ⁠।</div>
<div class="class_66">नाभिनन्दति न द्वेष्टि तस्य प्रज्ञा प्रतिष्ठिता ⁠।⁠।⁠ ५७ ⁠।⁠।</div>
<div class="class_68">जो पुरुष सर्वत्र स्नेहरहित हुआ उस-उस शुभ या अशुभ वस्तुको प्राप्त होकर न प्रसन्न होता है और न द्वेष करता है<span id="LAzo2OEMRyafsq-ONvVTFg48708"></span><a href="part0251_u2.xhtml#LAzo2OEMRyafsq-ONvVTFg49438" class="class_56">३</a> उसकी बुद्धि स्थिर है ⁠।⁠।⁠ ५७ ⁠।⁠।</div>
<div class="class_68">सम्बन्ध—<span class="class_263">अब भगवान् ‘वह कैसे बैठता है?’ इस तीसरे प्रश्नका उत्तर देते हैं—</span></div>
<div class="class_66">यदा संहरते चायं कूर्मोऽङ्गानीव सर्वशः ⁠।</div>
<div class="class_66">इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ⁠।⁠।⁠ ५८ ⁠।⁠।</div>
<div class="class_68">कछुआ सब ओरसे अपने अंगोंको जैसे समेट लेता है, वैसे ही जब यह पुरुष इन्द्रियोंके विषयोंसे इन्द्रियोंको सब प्रकारसे हटा लेता है, तब उसकी बुद्धि स्थिर है (ऐसा समझना चाहिये) ⁠।⁠।⁠ ५८ ⁠।⁠।</div>
<div class="class_68">सम्बन्ध—<span class="class_263">पूर्वश्लोकमें तीसरे प्रश्नका उत्तर देते हुए स्थितप्रज्ञके बैठनेका प्रकार बतलाकर अब उसमें होनेवाली शंकाओंका समाधान करनेके लिये अन्य प्रकारसे किये जानेवाले इन्द्रियसंयमकी अपेक्षा स्थितप्रज्ञके इन्द्रियसंयमकी विलक्षणता दिखलाते हैं—</span></div>
<div class="class_66">विषया विनिवर्तन्ते निराहारस्य देहिनः ⁠।</div>
<div class="class_66">रसवर्जं रसोऽप्यस्य परं दृष्ट्वा निवर्तते ⁠।⁠।⁠ ५९ ⁠।⁠।</div>
<div class="class_68">इन्द्रियोंके द्वारा विषयोंको ग्रहण न करनेवाले पुरुषके भी केवल विषय तो निवृत्त हो जाते हैं, परंतु उनमें रहनेवाली आसक्ति निवृत्त नहीं होती। इस स्थितप्रज्ञ पुरुषकी तो आसक्ति भी परमात्माका साक्षात्कार करके निवृत्त हो जाती है<span id="LAzo2OEMRyafsq-ONvVTFg48124"></span><a href="part0251_u2.xhtml#LAzo2OEMRyafsq-ONvVTFg48518" class="class_56">१</a> ⁠।⁠।⁠ ५९ ⁠।⁠।</div>
<div class="class_68">सम्बन्ध—<span class="class_263">आसक्तिका नाश और इन्द्रियसंयम नहीं होनेसे क्या हानि है? इसपर कहते हैं—</span></div>
<div class="class_66">यततो ह्यपि कौन्तेय पुरुषस्य विपश्चितः ⁠।</div>
<div class="class_66">इन्द्रियाणि प्रमाथीनि हरन्ति प्रसभं मनः ⁠।⁠।⁠ ६० ⁠।⁠।</div>
<div class="class_68">हे अर्जुन! आसक्तिका नाश न होनेके कारण ये प्रमथनस्वभाववाली इन्द्रियाँ यत्न करते हुए बुद्धिमान् पुरुषके मनको भी बलात् हर लेती हैं ⁠।⁠।⁠ ६० ⁠।⁠।</div>
<div class="class_66">तानि सर्वाणि संयम्य युक्त आसीत मत्परः ⁠।</div>
<div class="class_66">वशे हि यस्येन्द्रियाणि तस्य प्रज्ञा प्रतिष्ठिता ⁠।⁠।⁠ ६१ ⁠।⁠।</div>
<div class="class_68">इसलिये साधकको चाहिये कि वह उन सम्पूर्ण इन्द्रियोंको वशमें करके समाहितचित्त हुआ मेरे परायण होकर ध्यानमें बैठे; क्योंकि जिस पुरुषकी इन्द्रियाँ वशमें होती हैं उसकी बुद्धि स्थिर हो जाती है ⁠।⁠।⁠ ६१ ⁠।⁠।</div>
<div class="class_68">सम्बन्ध—<span class="class_263">उपर्युक्त प्रकारसे मनसहित इन्द्रियोंको वशमें न करनेसे और भगवत्परायण न होनेसे क्या हानि है? यह बात अब दो श्लोकोंमें बतलायी जाती है—</span></div>
<div class="class_66">ध्यायतो विषयान् पुंसः सङ्गस्तेषूपजायते ⁠।</div>
<div class="class_66">सङ्गात् संजायते कामः कामात् क्रोधोऽभिजायते ⁠।⁠।⁠ ६२ ⁠।⁠।</div>
<div class="class_68">विषयोंका चिन्तन करनेवाले पुरुषकी उन विषयोंमें आसक्ति हो जाती है, आसक्तिसे उन विषयोंकी कामना उत्पन्न होती है और कामनामें विघ्न पड़नेसे क्रोध उत्पन्न होता है ⁠।⁠।⁠ ६२ ⁠।⁠।</div>
<div class="class_66">क्रोधाद् भवति सम्मोहः सम्मोहात् स्मृतिविभ्रमः ⁠।</div>
<div class="class_66">स्मृतिभ्रंशाद्‌ बुद्धिनाशो बुद्धिनाशात् प्रणश्यति ⁠।⁠।⁠ ६३ ⁠।⁠।</div>
<div class="class_68">क्रोधसे अत्यन्त मूढभाव उत्पन्न हो जाता है, मूढभावसे स्मृतिमें भ्रम हो जाता है, स्मृतिमें भ्रम हो जानेसे बुद्धि अर्थात् ज्ञानशक्तिका नाश हो जाता है और बुद्धिका नाश हो जानेसे यह पुरुष अपनी स्थितिसे गिर जाता है ⁠।⁠।⁠ ६३ ⁠।⁠।</div>
<div class="class_68">सम्बन्ध—<span class="class_263">इस प्रकार मनसहित इन्द्रियोंको वशमें न करनेवाले मनुष्यके पतनका क्रम बतलाकर अब भगवान् ‘स्थितप्रज्ञ योगी कैसे चलता है’ इस चौथे प्रश्नका उत्तर आरम्भ करते हुए पहले दो श्लोकोंमें जिसके मन और इन्द्रियाँ वशमें होते हैं, ऐसे साधकद्वारा विषयोंमें विचरण किये जानेका प्रकार और उसका फल बतलाते हैं—</span></div>
<div class="class_66">रागद्वेषवियुक्तैस्तु विषयानिन्द्रियैश्चरन् ⁠।</div>
<div class="class_66">आत्मवश्यैर्विधेयात्मा प्रसादमधिगच्छति ⁠।⁠।⁠ ६४ ⁠।⁠।</div>
<div class="class_68">परंतु अपने अधीन किये हुए अन्तःकरणवाला साधक अपने वशमें की हुई राग-द्वेषसे रहित इन्द्रियों-द्वारा<span id="LAzo2OEMRyafsq-ONvVTFg50036"></span><a href="part0251_u2.xhtml#LAzo2OEMRyafsq-ONvVTFg48556" class="class_56">२</a> विषयोंमें विचरण करता हुआ<span id="LAzo2OEMRyafsq-ONvVTFg49852"></span><a href="part0251_u2.xhtml#LAzo2OEMRyafsq-ONvVTFg48557" class="class_56">३</a> अन्तःकरणकी प्रसन्नताको<span id="LAzo2OEMRyafsq-ONvVTFg48056"></span><a href="part0251_u2.xhtml#LAzo2OEMRyafsq-ONvVTFg48558" class="class_56">१</a> प्राप्त होता है ⁠।⁠।⁠ ६४ ⁠।⁠।</div>
<div class="class_66">प्रसादे सर्वदुःखानां हानिरस्योपजायते ⁠।</div>
<div class="class_66">प्रसन्नचेतसो ह्याशु बुद्धिः पर्यवतिष्ठते ⁠।⁠।⁠ ६५ ⁠।⁠।</div>
<div class="class_68">अन्तःकरणकी प्रसन्नता होनेपर इसके सम्पूर्ण दुःखोंका अभाव हो जाता है और उस प्रसन्न चित्तवाले कर्मयोगीकी बुद्धि शीघ्र ही सब ओरसे हटकर एक परमात्मामें ही भलीभाँति स्थिर हो जाती है ⁠।⁠।⁠ ६५ ⁠।⁠।</div>
<div class="class_68">सम्बन्ध—<span class="class_263">इस प्रकार मन और इन्द्रियोंको वशमें करके अनासक्तभावसे इन्द्रियोंद्वारा व्यवहार करनेवाले साधकको सुख, शान्ति और स्थितप्रज्ञ-अवस्था प्राप्त होनेकी बात कहकर अब दो श्लोकोंद्वारा इससे विपरीत जिसके मन-इन्द्रिय जीते हुए नहीं हैं, ऐसे विषयासक्त मनुष्यमें सुख-शान्तिका अभाव दिखलाकर विषयोंके संगसे उसकी बुद्धिके विचलित हो जानेका प्रकार बतलाते हैं—</span></div>
<div class="class_66">नास्ति बुद्धिरयुक्तस्य न चायुक्तस्य भावना ⁠।</div>
<div class="class_66">न चाभावयतः शान्तिरशान्तस्य कुतः सुखम् ⁠।⁠।⁠ ६६ ⁠।⁠।</div>
<div class="class_68">न जीते हुए मन और इन्द्रियोंवाले पुरुषमें निश्चयात्मिका बुद्धि नहीं होती और उस अयुक्त मनुष्यके अन्तःकरणमें भावना भी नहीं होती तथा भावनाहीन मनुष्यको शान्ति नहीं मिलती<span id="LAzo2OEMRyafsq-ONvVTFg50054"></span><a href="part0251_u2.xhtml#LAzo2OEMRyafsq-ONvVTFg48180" class="class_56">२</a> और शान्तिरहित मनुष्यको सुख कैसे मिल सकता है? ⁠।⁠।⁠ ६६ ⁠।⁠।</div>
<div class="class_66">इन्द्रियाणां हि चरतां यन्मनोऽनु विधीयते ⁠।</div>
<div class="class_66">तदस्य हरति प्रज्ञां वायुर्नावमिवाम्भसि ⁠।⁠।⁠ ६७ ⁠।⁠।</div>
<div class="class_68">क्योंकि जैसे जलमें चलनेवाली नावको वायु हर लेती है, वैसे ही विषयोंमें विचरती हुई इन्द्रियोंमेंसे मन जिस इन्द्रियके साथ रहता है, वह एक ही इन्द्रिय इस अयुक्त पुरुषकी बुद्धिको हर लेती है<span id="LAzo2OEMRyafsq-ONvVTFg48622"></span><a href="part0251_u2.xhtml#LAzo2OEMRyafsq-ONvVTFg48820" class="class_56">३</a> ⁠।⁠।⁠ ६७ ⁠।⁠।</div>
<div class="class_66">तस्माद् यस्य महाबाहो निगृहीतानि सर्वशः ⁠।</div>
<div class="class_66">इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ⁠।⁠।⁠ ६८ ⁠।⁠।</div>
<div class="class_68">इसलिये हे महाबाहो! जिस पुरुषकी इन्द्रियाँ इन्द्रियोंके विषयोंसे सब प्रकार निग्रह की हुई हैं,<span id="LAzo2OEMRyafsq-ONvVTFg49715"></span><a href="part0251_u2.xhtml#LAzo2OEMRyafsq-ONvVTFg48259" class="class_56">४</a> उसीकी बुद्धि स्थिर है ⁠।⁠।⁠ ६८ ⁠।⁠।</div>
<div class="class_66">या निशा सर्वभूतानां तस्यां जागर्ति संयमी ⁠।</div>
<div class="class_66">यस्यां जाग्रति भूतानि सा निशा पश्यतो मुनेः ⁠।⁠।⁠ ६९ ⁠।⁠।</div>
<div class="class_68">सम्पूर्ण प्राणियोंके लिये जो रात्रिके समान है, उस नित्य ज्ञानस्वरूप परमानन्दकी प्राप्तिमें स्थितप्रज्ञ योगी जागता है<span id="LAzo2OEMRyafsq-ONvVTFg49361"></span><a href="part0251_u2.xhtml#LAzo2OEMRyafsq-ONvVTFg48704" class="class_56">१</a> और जिस नाशवान् सांसारिक सुखकी प्राप्तिमें सब प्राणी जागते हैं, परमात्माके तत्त्वको जाननेवाले मुनिके लिये वह रात्रिके समान है<span id="LAzo2OEMRyafsq-ONvVTFg48041"></span><a href="part0251_u2.xhtml#LAzo2OEMRyafsq-ONvVTFg48705" class="class_56">२</a> ⁠।⁠।⁠ ६९ ⁠।⁠।</div>
<div class="class_66">आपूर्यमाणमचलप्रतिष्ठं</div>
<div class="class_67">समुद्रमापः प्रविशन्ति यद्वत् ⁠।</div>
<div class="class_66">तद्वत् कामा यं प्रविशन्ति सर्वे</div>
<div class="class_67">स शान्तिमाप्नोति न कामकामी ⁠।⁠।⁠ ७० ⁠।⁠।</div>
<div class="class_68">जैसे नाना नदियोंके जल सब ओरसे परिपूर्ण, अचल प्रतिष्ठावाले समुद्रमें उसको विचलित न करते हुए ही समा जाते हैं, वैसे ही सब भोग जिस स्थितप्रज्ञ पुरुषमें किसी प्रकारका विकार उत्पन्न किये बिना ही समा जाते हैं,<span id="LAzo2OEMRyafsq-ONvVTFg50045"></span><a href="part0251_u2.xhtml#LAzo2OEMRyafsq-ONvVTFg48489" class="class_56">३</a> वही पुरुष परम शान्तिको प्राप्त होता है, भोगोंको चाहनेवाला नहीं ⁠।⁠।⁠ ७० ⁠।⁠।</div>
<div class="class_68">सम्बन्ध—<span class="class_263">‘स्थितप्रज्ञ कैसे चलता है?’ अर्जुनका यह चौथा प्रश्न परमात्माको प्राप्त हुए पुरुषके विषयमें ही था; किंतु यह प्रश्न आचरणविषयक होनेके कारण उसके उत्तरमें चौंसठवें श्लोकसे यहाँतक किस प्रकार आचरण करनेवाला मनुष्य शीघ्र स्थितप्रज्ञ बन सकता है, कौन नहीं बन सकता और जब मनुष्य स्थितप्रज्ञ हो जाता है उस समय उसकी कैसी स्थिति होती है—ये सब बातें बतलायी गयीं। अब उस चौथे प्रश्नका स्पष्ट उत्तर देते हुए स्थितप्रज्ञ पुरुषके आचरणका प्रकार बतलाते हैं—</span></div>
<div class="class_66">विहाय कामान् यः सर्वान्‌ पुमांश्चरति निःस्पृहः ⁠।</div>
<div class="class_66">निर्ममो निरहंकारः स शान्तिमधिगच्छति ⁠।⁠।⁠ ७१ ⁠।⁠।</div>
<div class="class_68">जो पुरुष सम्पूर्ण कामनाओंको त्यागकर ममतारहित, अहंकाररहित और स्पृहारहित हुआ विचरता है,<span id="LAzo2OEMRyafsq-ONvVTFg48319"></span><a href="part0251_u2.xhtml#LAzo2OEMRyafsq-ONvVTFg48146" class="class_56">१</a> वही शान्तिको प्राप्त होता है अर्थात् वह शान्तिको प्राप्त है ⁠।⁠।</div>
<div class="class_68">सम्बन्ध—<span class="class_263">इस प्रकार अर्जुनके चारों प्रश्नोंका उत्तर देनेके अनन्तर अब स्थितप्रज्ञ पुरुषकी स्थितिका महत्त्व बतलाते हुए इस अध्यायका उपसंहार करते हैं—</span></div>
<div class="class_66">एषा ब्राह्मी स्थितिः पार्थ नैनां प्राप्य विमुह्यति ⁠।</div>
<div class="class_66">स्थित्वास्यामन्तकालेऽपि ब्रह्मनिर्वाणमृच्छति ⁠।⁠।⁠ ७२ ⁠।⁠।</div>
<div class="class_68">हे अर्जुन! यह ब्रह्मको प्राप्त हुए पुरुषकी स्थिति है; इसको प्राप्त होकर योगी कभी मोहित नहीं होता<span id="LAzo2OEMRyafsq-ONvVTFg50332"></span><a href="part0251_u2.xhtml#LAzo2OEMRyafsq-ONvVTFg49923" class="class_56">२</a> और अन्तकालमें भी इस ब्राह्मी स्थितिमें स्थित होकर ब्रह्मानन्दको प्राप्त हो जाता है ⁠।⁠।⁠ ७२ ⁠।⁠।</div>
<div class="class_70">इति श्रीमहाभारते भीष्मपर्वणि श्रीमद्भगवद्‌गीतापर्वणि श्रीमद्भगवद्‌गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे सांख्ययोगो नाम द्वितीयोऽध्यायः ⁠।⁠।⁠ २ ⁠।⁠। भीष्मपर्वणि तु षड्विंशोऽध्यायः ⁠।⁠।⁠ २६ ⁠।⁠।</div>
<div class="class_71">इस प्रकार श्रीमहाभारत भीष्मपर्वके श्रीमद्भगवद्‌गीतापर्वके अन्तर्गत ब्रह्मविद्या एवं योगशास्त्ररूप श्रीमद्भगवद्‌गीतोपनिषद्, श्रीकृष्णार्जुनसंवादमें सांख्ययोग नामक दूसरा अध्याय पूरा हुआ ⁠।⁠।⁠ २ ⁠।⁠। भीष्मपर्वमें छब्बीसवाँ अध्याय पूरा हुआ ⁠।⁠।⁠ २६ ⁠।⁠।</div>
<div class="class_98"><img src="image_292.jpg" alt="" class="class_42"/></div>
<hr class="class_75"/>
<div id="LAzo2OEMRyafsq-ONvVTFg48282" class="class_76"><a href="part0251_u2.xhtml#LAzo2OEMRyafsq-ONvVTFg49295" class="class_36">१</a>. तत्त्वको जाननेवाले महापुरुषोंद्वारा ‘असत्’ और ‘सत्’ का विवेचन करके जो यह निश्चय कर लेना है कि जिस वस्तुका परिवर्तन और नाश होता है, जो सदा नहीं रहती, वह असत् है—अर्थात् असत् वस्तुका विद्यमान रहना सम्भव नहीं और जिसका परिवर्तन और नाश किसी भी अवस्थामें किसी भी निमित्तसे नहीं होता, जो सदा विद्यमान रहती है, वह सत् है—अर्थात् सत्‌का कभी अभाव होता ही नहीं—यही तत्त्वदर्शी पुरुषोंद्वारा उन दोनोंका तत्त्व देखा जाना है।</div>
<div id="LAzo2OEMRyafsq-ONvVTFg48773" class="class_76"><a href="part0251_u2.xhtml#LAzo2OEMRyafsq-ONvVTFg48643" class="class_36">२</a>. पूर्व श्लोकमें जिस ‘सत्’ तत्त्वसे समस्त जडवर्गको व्याप्त बतलाया है, उसे ‘शरीरी’ कहकर तथा शरीरोंके साथ उसका सम्बन्ध दिखलाकर आत्मा और परमात्माकी एकताका प्रतिपादन किया गया है। अभिप्राय यह है कि व्यावहारिक दृष्टिसे जो भिन्न-भिन्न शरीरोंको धारण करनेवाले, उनसे सम्बन्ध रखनेवाले भिन्न-भिन्न आत्मा प्रतीत होते हैं, वे वस्तुतः भिन्न-भिन्न नहीं हैं, सब एक ही चेतनतत्त्व है; जैसे निद्राके समय स्वप्नकी सृष्टिमें एक पुरुषके सिवा कोई वस्तु नहीं होती, स्वप्नका समस्त नानात्व निद्राजनित होता है, जागनेके बाद पुरुष एक ही रह जाता है, वैसे ही यहाँ भी समस्त नानात्व अज्ञानजनित है, ज्ञानके अनन्तर कोई नानात्व नहीं रहता।</div>
<div id="LAzo2OEMRyafsq-ONvVTFg49060" class="class_76"><a href="part0251_u2.xhtml#LAzo2OEMRyafsq-ONvVTFg49671" class="class_36">३</a>. इस श्लोकमें छहों विकारोंका अभाव इस प्रकार दिखलाया गया है—आत्माको ‘अजः’ (अजन्मा) कहकर उसमें ‘उत्पत्ति’ रूप विकारका अभाव बतलाया है। ‘अयं भूत्वा भूयः न भविता’ अर्थात् यह जन्म लेकर फिर सत्तावाला नहीं होता, बल्कि स्वभावसे ही सत् है—यह कहकर ‘अस्तित्व’ रूप विकारका, ‘पुराणः’ (चिरकालीन और सदा एकरस रहनेवाला) कहकर ‘वृद्धि’ रूप विकारका, ‘शाश्वतः’ (सदा एकरूपमें स्थित) कहकर ‘विपरिणाम’ का, ‘नित्यः’ (अखण्ड सत्तावाला) कहकर ‘क्षय’ का और ‘शरीरे हन्यमाने न हन्यते’ (शरीरके नाशसे इसका नाश नहीं होता)—यह कहकर ‘विनाश’ का अभाव दिखलाया है।</div>
<div id="LAzo2OEMRyafsq-ONvVTFg49224" class="class_76"><a href="part0251_u2.xhtml#LAzo2OEMRyafsq-ONvVTFg47677" class="class_36">१</a>. वास्तवमें अचल और अक्रिय होनेके कारण आत्माका किसी भी हालतमें गमनागमन नहीं होता; पर जैसे घड़ेको एक मकानसे दूसरे मकानमें ले जानेके समय उसके भीतरके आकाशका अर्थात् घटाकाशका भी घटके सम्बन्धसे गमनागमन-सा प्रतीत होता है, वैसे ही सूक्ष्म शरीरका गमनागमन होनेसे उसके सम्बन्धसे आत्मामें भी गमनागमनकी प्रतीति होती है। अतएव लोगोंको समझानेके लिये आत्मामें गमनागमनकी औपचारिक कल्पना की जाती है।</div>
<div id="LAzo2OEMRyafsq-ONvVTFg48011" class="class_76"><a href="part0251_u2.xhtml#LAzo2OEMRyafsq-ONvVTFg48498" class="class_36">२</a>. आत्माको ‘अविकार्य’ कहकर अव्यक्त प्रकृतिसे उसकी विलक्षणताका प्रतिपादन किया गया है। अभिप्राय यह है कि समस्त इन्द्रियाँ और अन्तःकरण प्रकृतिके कार्य हैं, वे अपनी कारणरूपा प्रकृतिको विषय नहीं कर सकते, इसलिये प्रकृति भी अव्यक्त और अचिन्त्य है; किंतु वह निर्विकार नहीं है, उसमें विकार होता है और आत्मामें कभी किसी भी अवस्थामें विकार नहीं होता। अतएव प्रकृतिसे आत्मा अत्यन्त विलक्षण है।</div>
<div id="LAzo2OEMRyafsq-ONvVTFg47683" class="class_76"><a href="part0251_u2.xhtml#LAzo2OEMRyafsq-ONvVTFg49755" class="class_36">३</a>. भगवान्‌का यह कथन उन अज्ञानियोंकी दृष्टिमें है, जो आत्माका जन्मना-मरना नित्य मानते हैं। उनके मतानुसार जो मरणधर्मा है, उसका जन्म होना निश्चित ही है; क्योंकि उस मान्यतामें किसीकी मुक्ति नहीं हो सकती। जिस वास्तविक सिद्धान्तमें मुक्ति मानी गयी है, उसमें आत्माको जन्मने-मरनेवाला भी नहीं माना गया है, जन्मना-मरना सब अज्ञानजनित है।</div>
<div id="LAzo2OEMRyafsq-ONvVTFg49365" class="class_76"><a href="part0251_u2.xhtml#LAzo2OEMRyafsq-ONvVTFg48182" class="class_36">१</a>. जैसे मनुष्य लौकिक दृश्य वस्तुओंको मन, बुद्धि और इन्द्रियोंके द्वारा इदंबुद्धिसे देखता है, आत्मदर्शन वैसा नहीं है; आत्माका देखना अद्भुत और अलौकिक है। जब एकमात्र चेतन आत्मासे भिन्न किसीकी सत्ता ही नहीं रहती, उस समय आत्मा स्वयं अपने द्वारा ही अपनेको देखता है। उस दर्शनमें द्रष्टा, दृश्य और दर्शनकी त्रिपुटी नहीं रहती, इसलिये वह देखना आश्चर्यकी भाँति है।</div>
<div id="LAzo2OEMRyafsq-ONvVTFg49366" class="class_76"><a href="part0251_u2.xhtml#LAzo2OEMRyafsq-ONvVTFg49549" class="class_36">२</a>. जितने भी उदाहरणोंसे आत्मतत्त्व समझाया जाता है, उनमेंसे कोई भी उदाहरण पूर्णरूपसे आत्मतत्त्वको समझानेवाला नहीं है। उसके किसी एक अंशको ही उदाहरणोंद्वारा समझाया जाता है; क्योंकि आत्माके सदृश अन्य कोई वस्तु है ही नहीं, इस अवस्थामें कोई भी उदाहरण पूर्णरूपसे कैसे लागू हो सकता है? तथापि बहुत-से आश्चर्यमय संकेतोंद्वारा महापुरुष उसका लक्ष्य कराते हैं, यही उनका आश्चर्यकी भाँति वर्णन करना है। वास्तवमें आत्मा वाणीका अविषय होनेके कारण स्पष्ट शब्दोंमें वाणीद्वारा उसका वर्णन नहीं हो सकता।</div>
<div id="LAzo2OEMRyafsq-ONvVTFg49367" class="class_76"><a href="part0251_u2.xhtml#LAzo2OEMRyafsq-ONvVTFg49266" class="class_36">३</a>. जिसके अन्तःकरणमें पूर्ण श्रद्धा और आस्तिकभाव नहीं होता, जिसकी बुद्धि शुद्ध और सूक्ष्म नहीं होती—ऐसा मनुष्य इस आत्मतत्त्वको सुनकर भी संशय और विपरीत भावनाके कारण इसके स्वरूपको यथार्थ नहीं समझ सकता; अतएव इस आत्मतत्त्वका समझना अनधिकारीके लिये बड़ा ही दुर्लभ है।</div>
<div id="LAzo2OEMRyafsq-ONvVTFg48017" class="class_76"><a href="part0251_u2.xhtml#LAzo2OEMRyafsq-ONvVTFg48296" class="class_36">१</a>. इस श्लोकमें बुद्धिके साथ ‘एषा’ और ‘इमाम्’—ये दो विशेषण देकर यह बात दिखलायी गयी है कि इस अध्यायके ३८ वें श्लोकमें कही हुई समत्वबुद्धि सांख्ययोगके अनुसार ११ वें श्लोकसे लेकर ३० वें श्लोकतक कही गयी, उसीको अब कर्मयोगके अनुसार कहना आरम्भ करते हैं।</div>
<div id="LAzo2OEMRyafsq-ONvVTFg48978" class="class_76"><a href="part0251_u2.xhtml#LAzo2OEMRyafsq-ONvVTFg48524" class="class_36">२</a>. इससे यह भाव दिखलाया गया है कि जहाँ कामनायुक्त कर्म होता है, वहीं अच्छे-बुरे फलकी सम्भावना होती है; इसमें कामनाका सर्वथा अभाव है, इसलिये इसमें प्रत्यवाय अर्थात् विपरीत फल भी नहीं होता ⁠।</div>
<div id="LAzo2OEMRyafsq-ONvVTFg47984" class="class_76"><a href="part0251_u2.xhtml#LAzo2OEMRyafsq-ONvVTFg47949" class="class_36">३</a>. भाव यह है कि निष्कामभावका परिणाम संसारसे उद्धार करना है। अतएव वह अपने परिणामको सिद्ध किये बिना न तो नष्ट होता है और न उसका कोई दूसरा फल ही हो सकता है, अन्तमें साधकको पूर्ण निष्काम बनाकर उसका उद्धार कर ही देता है।</div>
<div id="LAzo2OEMRyafsq-ONvVTFg49143" class="class_76"><a href="part0251_u2.xhtml#LAzo2OEMRyafsq-ONvVTFg50420" class="class_36">१</a>. अप्राप्त वस्तुकी प्राप्तिको योग कहते हैं और प्राप्त वस्तुकी रक्षाका नाम क्षेम है; सांसारिक भोगोंकी कामनाका त्याग कर देनेके बाद भी शरीरनिर्वाहके लिये मनुष्यकी योगक्षेममें वासना रहा करती है, अतएव उस वासनाका भी सर्वथा त्याग करानेके लिये यहाँ अर्जुनको ‘निर्योगक्षेम’ होनेको कहा गया है।</div>
<div id="LAzo2OEMRyafsq-ONvVTFg49617" class="class_76"><a href="part0251_u2.xhtml#LAzo2OEMRyafsq-ONvVTFg49752" class="class_36">२</a>. इस दृष्टान्तका अभिप्राय यह है कि जिस मनुष्यको अमृतके समान स्वादु और गुणकारी अथाह जलसे भरा हुआ जलाशय मिल जाता है, उसको जैसे जलके लिये (वापी-कूप-तडागादि) छोटे-छोटे जलाशयोंसे कोई प्रयोजन नहीं रहता, वैसे ही जिसको परमानन्दके समुद्र पूर्णब्रह्म परमात्माकी प्राप्ति हो जाती है, उसको आनन्दकी प्राप्तिके लिये वेदोक्त कर्मोंके फलरूप भोगोंसे कुछ भी प्रयोजन नहीं रहता। वह सर्वथा पूर्णकाम और नित्यतृप्त हो जाता है।</div>
<div id="LAzo2OEMRyafsq-ONvVTFg48338" class="class_76"><a href="part0251_u2.xhtml#LAzo2OEMRyafsq-ONvVTFg49523" class="class_36">३</a>. जैसे सरकारके द्वारा लोगोंको आत्मरक्षाके लिये या प्रजाकी रक्षाके लिये अपने पास नाना प्रकारके शस्त्र रखने और उनके प्रयोग करनेका अधिकार दिया जाता है और उसी समय उनके प्रयोगके नियम भी उनको बतला दिये जाते हैं, उसके बाद यदि कोई मनुष्य उस अधिकारका दुरुपयोग करता है तो उसे दण्ड दिया जाता है और उसका अधिकार भी छीन लिया जाता है, वैसे ही जीवको जन्म-मृत्युरूप संसारबन्धनसे मुक्त होनेके लिये और दूसरोंका हित करनेके लिये मन, बुद्धि और इन्द्रियोंके सहित यह मनुष्यशरीर देकर इसके द्वारा नवीन कर्म करनेका अधिकार दिया गया है। अतः जो इस अधिकारका सदुपयोग करता है, वह तो कर्मबन्धनसे छूटकर परमपदको प्राप्त हो जाता है और जो दुरुपयोग करता है, वह दण्डका भागी होता है तथा उससे वह अधिकार छीन लिया जाता है अर्थात् उसे पुनः सूकर-कूकरादि योनियोंमें ढकेल दिया जाता है। इस रहस्यको समझकर मनुष्यको इस अधिकारका सदुपयोग करना चाहिये।</div>
<div id="LAzo2OEMRyafsq-ONvVTFg48339" class="class_76"><a href="part0251_u2.xhtml#LAzo2OEMRyafsq-ONvVTFg48407" class="class_36">४</a>. मनुष्य कर्मोंका फल प्राप्त करनेमें कभी किसी प्रकार भी स्वतन्त्र नहीं है। उसके कौन-से कर्मका क्या फल होगा और वह फल उसको किस जन्ममें और किस प्रकार प्राप्त होगा—इसका न तो उसको कुछ पता है और न वह अपने इच्छानुसार समयपर उसे प्राप्त कर सकता है अथवा न उससे बच ही सकता है। मनुष्य चाहता कुछ और है और होता कुछ और ही है।</div>
<div id="LAzo2OEMRyafsq-ONvVTFg48340" class="class_76"><a href="part0251_u2.xhtml#LAzo2OEMRyafsq-ONvVTFg50310" class="class_36">५</a>. मन, बुद्धि और इन्द्रियोंद्वारा किये हुए शास्त्रविहित कर्मोंमें और उनके फलमें ममता, आसक्ति, वासना, आशा, स्पृहा और कामना करना ही कर्मफलका हेतु बनना है; क्योंकि जो मनुष्य उपर्युक्त प्रकारसे कर्मोंमें और उनके फलमें आसक्त होता है, उसीको उन कर्मोंका फल मिलता है।</div>
<div id="LAzo2OEMRyafsq-ONvVTFg48183" class="class_76"><a href="part0251_u2.xhtml#LAzo2OEMRyafsq-ONvVTFg48457" class="class_36">१</a>. योगमें स्थित होकर कर्म करनेके लिये कहकर भगवान्‌ने यह भाव दिखलाया है कि केवल सिद्धि और असिद्धिमें ही समत्व रखनेसे काम नहीं चलेगा, बल्कि प्रत्येक क्रियाके करते समय भी तुमको किसी भी पदार्थमें, कर्ममें या उसके फलमें अथवा किसी भी प्राणीमें विषमभाव न रखकर नित्य समभावमें स्थित रहना चाहिये।</div>
<div id="LAzo2OEMRyafsq-ONvVTFg48423" class="class_76"><a href="part0251_u2.xhtml#LAzo2OEMRyafsq-ONvVTFg50189" class="class_36">२</a>. जिसमें ममता, आसक्ति और कामनाका त्याग करके समबुद्धिपूर्वक कर्तव्य-कर्मका अनुष्ठान किया जाता है, उस कर्मयोगका वाचक यहाँ ‘बुद्धियोगात्’ पद है; क्योंकि उनतालीसवें श्लोकमें ‘योगे त्विमां शृणु’ अर्थात् अब तुम मुझसे इस बुद्धिको योगमें सुनो, यह कहकर भगवान्‌ने कर्मयोगका वर्णन आरम्भ किया है। इसके सिवा इस श्लोकमें फल चाहनेवालोंको कृपण बतलाया गया है और अगले श्लोकमें बुद्धियुक्त पुरुषकी प्रशंसा करके अर्जुनको कर्मयोगके लिये आज्ञा दी गयी है और यह कहा गया है कि बुद्धियुक्त मनुष्य कर्मफलका त्याग करके ‘अनामय पद’ को प्राप्त हो जाता है (गीता २।५१); इस कारण भी यहाँ ‘बुद्धियोगात्’ पदका अर्थ कर्मयोग ही है।</div>
<div id="LAzo2OEMRyafsq-ONvVTFg50253" class="class_76"><a href="part0251_u2.xhtml#LAzo2OEMRyafsq-ONvVTFg48855" class="class_36">३</a>. जन्म-जन्मान्तरमें और इस जन्ममें किये हुए जितने भी पुण्यकर्म और पापकर्म संस्काररूपसे अन्तःकरणमें संचित रहते हैं, उन समस्त कर्मोंको समबुद्धिसे युक्त कर्मयोगी इसी लोकमें त्याग देता है—अर्थात् इस वर्तमान जन्ममें ही वह उन समस्त कर्मोंसे मुक्त हो जाता है। उसका उन कर्मोंसे कुछ भी सम्बन्ध नहीं रहता, इसलिये उसके कर्म पुनर्जन्मरूप फल नहीं दे सकते।</div>
<div id="LAzo2OEMRyafsq-ONvVTFg48559" class="class_76"><a href="part0251_u2.xhtml#LAzo2OEMRyafsq-ONvVTFg50124" class="class_36">४</a>. जहाँ राग-द्वेष आदि क्लेशोंका, शुभाशुभ कर्मोंका, हर्ष-शोकादि विकारोंका और समस्त दोषोंका सर्वथा अभाव है, जो इस प्रकृति और प्रकृतिके कार्यसे सर्वथा अतीत है, जो भगवान्‌से सर्वथा अभिन्न भगवान्‌का परम धाम है, जहाँ पहुँचे हुए मनुष्य वापस नहीं लौटते, उस परम धामको ‘अनामय पद’ कहते हैं।</div>
<div id="LAzo2OEMRyafsq-ONvVTFg49359" class="class_76"><a href="part0251_u2.xhtml#LAzo2OEMRyafsq-ONvVTFg50146" class="class_36">५</a>. इस लोक और परलोकके जितने भी भोगैश्वर्यादि आजतक देखने, सुनने और अनुभवमें आ चुके हैं, उनका नाम ‘श्रुत’ है और भविष्यमें जो देखे, सुने और अनुभव किये जा सकते हैं, उन्हें ‘श्रोतव्य’ कहते हैं। उन सबको दुःखके हेतु और अनित्य समझकर जो आसक्तिका सर्वथा अभाव हो जाना है, यही उनसे वैराग्यको प्राप्त होना है।</div>
<div id="LAzo2OEMRyafsq-ONvVTFg49149" class="class_76"><a href="part0251_u2.xhtml#LAzo2OEMRyafsq-ONvVTFg47746" class="class_36">६</a>. इस लोक और परलोकके भोगैश्वर्य और उनकी प्राप्तिके साधनोंके सम्बन्धमें भाँति-भाँतिके वचनोंको सुननेसे बुद्धिमें विक्षिप्तता आ जाती है; इसके कारण वह एक निश्चयपर निश्चलरूपसे नहीं टिक सकती, अभी एक बातको अच्छी समझती है, तो कुछ ही समय बाद दूसरी बातको अच्छी मानने लगती है। ऐसी विक्षिप्त और अनिश्चयात्मिका बुद्धिको यहाँ ‘श्रुतिविप्रतिपन्ना बुद्धि’ कहा गया है। यह बुद्धिका विक्षेपदोष है।</div>
<div id="LAzo2OEMRyafsq-ONvVTFg48069" class="class_76"><a href="part0251_u2.xhtml#LAzo2OEMRyafsq-ONvVTFg50098" class="class_36">१</a>. शरीर, स्त्री, पुत्र, धन, मान, प्रतिष्ठा आदि अनुकूल पदार्थोंके बने रहनेकी और प्रतिकूल पदार्थोंके नष्ट हो जानेकी जो रण-द्वेषजनित सूक्ष्म कामना है, जिसका स्वरूप विकसित नहीं होता, उसे ‘वासना’ कहते हैं। किसी अनुकूल वस्तुके अभावका बोध होनेपर जो चित्तमें ऐसा भाव होता है कि अमुक वस्तुकी आवश्यकता है, उसके बिना काम नहीं चलेगा—इस अपेक्षारूप कामनाका नाम ‘स्पृहा’ है। यह कामनाका वासनाकी अपेक्षा विकसित रूप है। जिस अनुकूल वस्तुका अभाव होता है, उसके मिलनेकी और प्रतिकूलके विनाशकी या न मिलनेकी प्रकट कामनाका नाम ‘इच्छा’ है; यह कामनाका पूर्ण विकसित रूप है और स्त्री, पुत्र, धन आदि पदार्थ यथेष्ट प्राप्त रहते हुए भी जो उनके अधिकाधिक बढ़नेकी इच्छा है, उसको ‘तृष्णा’ कहते हैं। यह कामनाका बहुत स्थूल रूप है। इन सबका सर्वथा त्याग कर देना ही समस्त कामनाओंका भलीभाँति त्याग करना है।</div>
<div id="LAzo2OEMRyafsq-ONvVTFg48196" class="class_76"><a href="part0251_u2.xhtml#LAzo2OEMRyafsq-ONvVTFg48806" class="class_36">२</a>. इससे स्थिरबुद्धि योगीके अन्तःकरण और वाणीमें आसक्ति, भय और क्रोधका सर्वथा अभाव दिखलाया गया है। अभिप्राय यह है कि किसी भी स्थितिमें किसी भी घटनासे उसके अन्तःकरणमें न तो किसी प्रकारकी आसक्ति उत्पन्न हो सकती है, न किसी प्रकारका जरा भी भय हो सकता है और न क्रोध ही हो सकता है। इस कारण उसकी वाणी भी आसक्ति, भय और क्रोधके भावोंसे रहित, शान्त और सरल होती है।</div>
<div id="LAzo2OEMRyafsq-ONvVTFg49438" class="class_76"><a href="part0251_u2.xhtml#LAzo2OEMRyafsq-ONvVTFg48708" class="class_36">३</a>. इससे यह भाव दिखलाया गया है कि उपर्युक्त शुभाशुभ वस्तुओंमेंसे किसी भी शुभ अर्थात् अनुकूल वस्तुका संयोग होनेपर स्थिरबुद्धि योगीके अन्तःकरणमें किंचिन्मात्र भी हर्षका विकार नहीं होता (गीता ५।२०)। इस कारण उसकी वाणी भी हर्षके विकारसे सर्वथा शून्य होती है, वह किसी भी अनुकूल वस्तु या प्राणीकी हर्षगर्भित स्तुति नहीं करता। एवं स्थिरबुद्धि योगीका अत्यन्त प्रतिकूल वस्तुके साथ संयोग होनेपर भी उसके अन्तःकरणमें किंचिन्मात्र भी द्वेषभाव नहीं उत्पन्न होता। उसका अन्तःकरण हरेक वस्तुकी प्राप्तिमें सम, शान्त और निर्विकार रहता है (गीता ५।२०)। इस कारण वह किसी भी प्रतिकूल वस्तु या प्राणीकी द्वेषपूर्ण निन्दा नहीं करता।</div>
<div id="LAzo2OEMRyafsq-ONvVTFg48518" class="class_76"><a href="part0251_u2.xhtml#LAzo2OEMRyafsq-ONvVTFg48124" class="class_36">१</a>. परमात्मा एक ऐसी अद्भुत, अलौकिक, दिव्य आकर्षक वस्तु है जिसके प्राप्त होनेपर इतनी तल्लीनता, मुग्धता और तन्मयता होती है कि अपना सारा आपा ही मिट जाता है; फिर किसी दूसरी वस्तुका चिन्तन कौन करे? इसीलिये परमात्माके साक्षात्कारसे आसक्तिके सर्वथा निवृत्त होनेकी बात कही गयी है।</div>
<div id="LAzo2OEMRyafsq-ONvVTFg48556" class="class_76"><a href="part0251_u2.xhtml#LAzo2OEMRyafsq-ONvVTFg50036" class="class_36">२</a>. उनसठवें श्लोकमें तो राग-द्वेषका अत्यन्त अभाव बताया गया है और यहाँ राग-द्वेषरहित इन्द्रियोंद्वारा विषयसेवनकी बात कहकर राग-द्वेषके सर्वथा अभावकी साधना बतायी गयी है। तीसरे अध्यायके चालीसवें श्लोकमें इन्द्रियाँ, मन और बुद्धि—इन तीनोंको ही कामका अधिष्ठान बताया है। इससे यह सिद्ध होता है कि इन्द्रियोंमें राग-द्वेष न रहनेपर भी मन या बुद्धिमें सूक्ष्मरूपसे राग-द्वेष रह सकते हैं; परंतु उनसठवें श्लोकमें ‘अस्य’ पदका प्रयोग करके स्थिरबुद्धि पुरुषमें राग-द्वेषका सर्वथा अभाव बताया गया है। वहाँ केवल इन्द्रियोंमें ही राग-द्वेषके अभावकी बात नहीं है।</div>
<div id="LAzo2OEMRyafsq-ONvVTFg48557" class="class_76"><a href="part0251_u2.xhtml#LAzo2OEMRyafsq-ONvVTFg49852" class="class_36">३</a>. यद्यपि बाह्य विषयोंका त्याग भी भगवान्‌की प्राप्तिमें सहायक है, परंतु जबतक इन्द्रियोंका संयम और राग-द्वेषका त्याग न हो, तबतक केवल बाह्य विषयोंके त्यागसे विषयोंकी पूर्ण निवृत्ति नहीं हो सकती और न कोई सिद्धि ही प्राप्त होती है तथा ऐसी बात भी नहीं है कि बाह्य विषयका त्याग किये बिना इन्द्रियसंयम हो ही नहीं सकता; क्योंकि भगवान्‌की पूजा, सेवा, जप और विवेक-वैराग्य आदि दूसरे उपायोंसे सहज ही इन्द्रियसंयम हो सकता है।</div>
<div class="class_290">इसी प्रकार इन्द्रियसंयम भी भगवत्प्राप्तिमें सहायक है; परंतु इन्द्रियोंके राग-द्वेषका त्याग हुए बिना केवल इन्द्रियसंयमसे विषयोंकी पूर्णतया निवृत्ति होकर वास्तवमें परमात्माकी प्राप्ति नहीं होती और ऐसी बात भी नहीं है कि बाह्य विषयत्याग तथा इन्द्रियसंयम हुए बिना इन्द्रियोंके राग-द्वेषका त्याग हो ही न सकता हो। सत्संग, स्वाध्याय और विचारद्वारा सांसारिक भोगोंकी अनित्यताका भान होनेसे तथा ईश्वरकृपा और भजन-ध्यान आदिसे जिसकी इन्द्रियोंके राग-द्वेषका नाश हो गया है, उसके लिये बाह्य विषयोंका त्याग और इन्द्रियसंयम अनायास अपने-आप हो जाता है। जिसका इन्द्रियोंके विषयोंमें राग-द्वेष नहीं है, वह पुरुष यदि बाह्यरूपसे विषयोंका त्याग न करे तो विषयोंमें विचरण करता हुआ ही परमात्माको प्राप्त कर सकता है; इसलिये इन्द्रियोंका राग-द्वेषसे रहित होना ही मुख्य है।</div>
<div id="LAzo2OEMRyafsq-ONvVTFg48558" class="class_76"><a href="part0251_u2.xhtml#LAzo2OEMRyafsq-ONvVTFg48056" class="class_36">१</a>. वशमें की हुई इन्द्रियोंद्वारा बिना राग-द्वेषके व्यवहार करनेसे साधकका अन्तःकरण शुद्ध और स्वच्छ हो जाता है, इस कारण उसमें आध्यात्मिक सुख और शान्तिका अनुभव होता है (गीता १८।३७); उस सुख और शान्तिको ‘प्रसन्नता’ कहते हैं।</div>
<div id="LAzo2OEMRyafsq-ONvVTFg48180" class="class_76"><a href="part0251_u2.xhtml#LAzo2OEMRyafsq-ONvVTFg50054" class="class_36">२</a>. इससे यह दिखलाया गया है कि परम आनन्द और शान्तिके समुद्र परमात्माका चिन्तन न होनेके कारण अयुक्त मनुष्यका चित्त निरन्तर विक्षिप्त रहता है; उसमें राम-द्वेष, काम-क्रोध और लोभ-ईर्ष्या आदिके कारण हर समय जलन और व्याकुलता बनी रहती है। अतएव उसको शान्ति नहीं मिलती।</div>
<div id="LAzo2OEMRyafsq-ONvVTFg48820" class="class_76"><a href="part0251_u2.xhtml#LAzo2OEMRyafsq-ONvVTFg48622" class="class_36">३</a>. यहाँ नौकाके स्थानमें बुद्धि है, वायुके स्थानमें जिसके साथ मन रहता है, वह इन्द्रिय है, जलाशयके स्थानमें संसाररूप समुद्र है और जलके स्थानमें शब्दादि समस्त विषयोंका समुदाय है। जलमें अपने गन्तव्य स्थानकी ओर जाती हुई नौकाको प्रबल वायु दो प्रकारसे विचलित करती है—या तो उसे पथभ्रष्ट करके जलकी भीषण तरंगोंमें भटकाती है या अगाध जलमें डुबो देती है; इसी प्रकार जिसके मन-इन्द्रिय वशमें नहीं हैं, ऐसा मनुष्य यदि अपनी बुद्धिको परमात्माके स्वरूपमें निश्चल करना चाहता है तो भी उसकी इन्द्रियाँ उसके मनको आकर्षित करके उसकी बुद्धिको दो प्रकारसे विचलित करती हैं। इन्द्रियोंका बुद्धिरूप नौकाको परमात्मासे हटाकर नाना प्रकारके भोगोंकी प्राप्तिका उपाय सोचनेमें लगा देना, उसे भीषण तरंगोंमें भटकाना है और पापोंमें प्रवृत्त करके उसका अधःपतन करा देना, उसे डुबो देना है; परंतु जिसके मन और इन्द्रिय वशमें रहते हैं उसकी बुद्धिको वे विचलित नहीं करते, वरं बुद्धिरूप नौकाको परमात्माके पास पहुँचानेमें सहायता करते हैं। चौंसठवें और पैंसठवें श्लोकोंमें यही बात कही गयी है।</div>
<div id="LAzo2OEMRyafsq-ONvVTFg48259" class="class_76"><a href="part0251_u2.xhtml#LAzo2OEMRyafsq-ONvVTFg49715" class="class_36">४</a>. श्रोत्रादि समस्त इन्द्रियोंके जितने भी शब्दादि विषय हैं, उन विषयोंमें बिना किसी रुकावटके प्रवृत्त हो जाना इन्द्रियोंका स्वभाव है; क्योंकि अनादिकालसे जीव इन इन्द्रियोंके द्वारा विषयोंको भोगता आया है, इस कारण इन्द्रियोंकी उनमें आसक्ति हो गयी है। इन्द्रियोंकी इस स्वाभाविक प्रवृत्तिको सर्वथा रोक देना, उनके विषयलोलुप स्वभावको परिवर्तित कर देना, उनमें विषयासक्तिका अभाव कर देना और मन-बुद्धिको विचलित करनेकी शक्ति न रहने देना—यही उनको उनके विषयोंसे सर्वथा निगृहीत कर लेना है। इस प्रकार जिसकी इन्द्रियाँ वशमें की हुई होती हैं, वह पुरुष जब ध्यानकालमें इन्द्रियोंकी क्रियाओंका त्याग कर देता है, उस समय उसकी कोई भी इन्द्रिय न तो किसी भी विषयको ग्रहण कर सकती है और न अपनी सूक्ष्म वृत्तियोंद्वारा मनमें विक्षेप ही उत्पन्न कर सकती है। उस समय वे मनमें तद्रूप-सी हो जाती हैं और व्युत्थानकालमें जब वह देखना-सुनना आदि इन्द्रियोंकी क्रिया करता रहता है, उस समय वे बिना आसक्तिके नियमितरूपसे यथायोग्य शब्दादि विषयोंका ग्रहण करती हैं। किसी भी विषयमें उसके मनको आकर्षित नहीं कर सकतीं वरं मनका ही अनुसरण करती हैं। स्थितप्रज्ञ पुरुष लोकसंग्रहके लिये जिस इन्द्रियके द्वारा जितने समयतक जिस शास्त्रसम्मत विषयका ग्रहण करना उचित समझता है, वही इन्द्रिय उतने ही समयतक उसी विषयका अनासक्तभावसे ग्रहण करती है; उसके विपरीत कोई भी इन्द्रिय किसी भी विषयको ग्रहण नहीं कर सकती। इस प्रकार जो इन्द्रियोंपर पूर्ण आधिपत्य कर लेना है, उनकी स्वतन्त्रताको सर्वथा नष्ट करके उनको अपने अनुकूल बना लेना है—यही इन्द्रियोंके विषयोंसे इन्द्रियोंको सब प्रकारसे निगृहीत कर लेना है।</div>
<div id="LAzo2OEMRyafsq-ONvVTFg48704" class="class_76"><a href="part0251_u2.xhtml#LAzo2OEMRyafsq-ONvVTFg49361" class="class_36">१</a>. जैसे प्रकाशसे पूर्ण दिनको उल्लू अपने नेत्रदोषसे अन्धकारमय देखता है, वैसे ही अनादिसिद्ध अज्ञानके परदेसे अन्तःकरणरूप नेत्रोंकी विवेक-विज्ञानरूप प्रकाशनशक्तिके आवृत रहनेके कारण अविवेकी मनुष्य स्वयंप्रकाश नित्यबोध परमानन्दमय परमात्माको नहीं देख पाते। उस परमात्माकी प्राप्तिरूप सूर्यके प्रकाशित होनेसे जो परम शान्ति और नित्य आनन्दका प्रत्यक्ष अनुभव होता है, वह वास्तवमें दिनकी भाँति प्रकाशमय है, तो भी परमात्माके गुण, प्रभाव, रहस्य और तत्त्वको न जाननेवाले अज्ञानियोंके लिये रात्रिके समान है। उसीमें स्थितप्रज्ञ पुरुषका जो उस सच्चिदानन्दघन परमात्माके स्वरूपको प्रत्यक्ष करके निरन्तर स्थित रहना है, यही उसका उस सम्पूर्ण प्राणियोंकी रात्रिमें जागना है।</div>
<div id="LAzo2OEMRyafsq-ONvVTFg48705" class="class_76"><a href="part0251_u2.xhtml#LAzo2OEMRyafsq-ONvVTFg48041" class="class_36">२</a>. जैसे स्वप्नसे जगे हुए मनुष्यका स्वप्नके जगत्‌से कुछ भी सम्बन्ध नहीं रहता, वैसे ही परमात्मतत्त्वको जाननेवाले ज्ञानीके अनुभवमें एक सच्चिदानन्दघन परमात्मासे भिन्न किसी भी वस्तुकी सत्ता नहीं रहती। वह ज्ञानी इस दृश्य जगत्‌के स्थानमें इसके अधिष्ठानरूप परमात्मतत्त्वको ही देखता है, अतएव उसके लिये समस्त सांसारिक भोग और विषयानन्द रात्रिके समान हैं।</div>
<div id="LAzo2OEMRyafsq-ONvVTFg48489" class="class_76"><a href="part0251_u2.xhtml#LAzo2OEMRyafsq-ONvVTFg50045" class="class_36">३</a>. किसी भी जड वस्तुकी उपमा देकर स्थितप्रज्ञ पुरुषकी वास्तविक स्थितिका पूर्णतया वर्णन करना सम्भव नहीं है, तथापि उपमाद्वारा उस स्थितिके किसी अंशका लक्ष्य कराया जा सकता है। अतः समुद्रकी उपमासे यह भाव समझना चाहिये कि जिस प्रकार समुद्र ‘आपूर्यमाण’ यानी अथाह जलसे परिपूर्ण हो रहा है, उसी प्रकार स्थितप्रज्ञ अनन्त आनन्दसे परिपूर्ण है; जैसे समुद्रको जलकी आवश्यकता नहीं है, वैसे ही स्थितप्रज्ञ पुरुषको भी किसी सांसारिक सुख-भोगकी तनिकमात्र भी आवश्यकता नहीं है, वह सर्वथा आप्तकाम है। जिस प्रकार समुद्रकी स्थिति अचल है, भारी-से-भारी आँधी-तूफान आनेपर या नाना प्रकारसे नदियोंके जलप्रवाह उसमें प्रविष्ट होनेपर भी वह अपनी स्थितिसे विचलित नहीं होता, मर्यादाका त्याग नहीं करता, उसी प्रकार परमात्माके स्वरूपमें स्थित योगीकी स्थिति भी सर्वथा अचल होती है, बड़े-से-बड़े सांसारिक सुख-दुःखोंका संयोग-वियोग होनेपर भी उसकी स्थितिमें जरा भी अन्तर नहीं पड़ता, वह सच्चिदानन्दघन परमात्मामें नित्य-निरन्तर अटल और एकरस स्थित रहता है।</div>
<div id="LAzo2OEMRyafsq-ONvVTFg48146" class="class_76"><a href="part0251_u2.xhtml#LAzo2OEMRyafsq-ONvVTFg48319" class="class_36">१</a>. मन, बुद्धि और इन्द्रियोंके सहित शरीरमें जो साधारण अज्ञानी मनुष्योंका आत्माभिमान रहता है, जिसके कारण वे शरीरको ही अपना स्वरूप मानते हैं, अपनेको शरीरसे भिन्न नहीं समझते, उस देहाभिमानका नाम अहंकार है; उससे सर्वथा रहित हो जाना ही ‘अहंकाररहित’ हो जाना है।</div>
<div class="class_290">मन, बुद्धि और इन्द्रियोंके सहित शरीरको, उसके साथ सम्बन्ध रखनेवाले स्त्री, पुत्र, भाई और बन्धु-बान्धवोंको तथा गृह, धन, ऐश्वर्य आदि पदार्थोंको, अपने द्वारा किये जानेवाले कर्मोंको और उन कर्मोंके फलरूप समस्त भोगोंको साधारण मनुष्य अपना समझते हैं; इसी भावका नाम ‘ममता’ है और इससे सर्वथा रहित हो जाना ही ‘ममतारहित’ हो जाना है।</div>
<div class="class_290">किसी अनुकूल वस्तुका अभाव होनेपर मनमें जो ऐसा भाव होता है कि अमुक वस्तुकी आवश्यकता है, उसके बिना काम न चलेगा, इस अपेक्षाका नाम स्पृहा है और इससे सर्वथा रहित हो जाना ही ‘स्पृहारहित’ होना है।</div>
<div class="class_290">अहंकार, ममता और स्पृहा—इन तीनोंसे उपर्युक्त प्रकारसे रहित होकर अपने वर्ण, आश्रम, प्रकृति और परिस्थितिके अनुसार केवल लोकसंग्रहके लिये इन्द्रियोंके विषयोंमें विचरना अर्थात् देखना-सुनना, खाना-पीना, सोना-जागना आदि समस्त शास्त्रविहित चेष्टा करना ही समस्त कामनाओंका त्याग करके अहंकार, ममता और स्पृहासे रहित होकर विचरना है।</div>
<div id="LAzo2OEMRyafsq-ONvVTFg49923" class="class_81"><div class="class_82"><a href="part0251_u2.xhtml#LAzo2OEMRyafsq-ONvVTFg50332" class="class_36">२</a>. अर्जुनके पूछनेपर पचपनवें श्लोकसे यहाँतक स्थितप्रज्ञ पुरुषकी जिस स्थितिका जगह-जगह वर्णन किया गया है, उसमें सर्वथा निर्विकार और निश्चलभावसे नित्य-निरन्तर निमग्न रहना ही उस स्थितिको प्राप्त होना है।</div><div class="class_99">ईश्वर क्या है? संसार क्या है? माया क्या है? इनका परस्पर क्या सम्बन्ध है? मैं कौन हूँ? कहाँसे आया हूँ? मेरा क्या कर्तव्य है? और क्या कर रहा हूँ?-आदि विषयोंका यथार्थ ज्ञान न होना ही मोह है, यह मोह जीवको अनादिकालसे है, इसीके कारण यह इस संसारचक्रमें घूम रहा है। उपर्युक्त ब्राह्मी स्थितिको प्राप्त पुरुषका यह अनादिसिद्ध मोह समूल नष्ट हो जाता है, अतएव फिर उसकी उत्पत्ति नहीं होती।</div></div>
</body>
</html>
