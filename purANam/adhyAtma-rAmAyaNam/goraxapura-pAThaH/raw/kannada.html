
<p class="Basic-Paragraph para-style-override-1" xml:lang="en-GB"> </p>


<p class="Page-Break">॥ ಶ್ರೀಹರಿಃ ॥</p>
<p class="Chapter-Heading" id="toc_marker-2">ನಮ್ರ ನಿವೇದನೆ</p>
<p class="Shlok">‘‘ಚರಿತಂ ರಘುನಾಥಸ್ಯ ಶತಕೋಟಿ ಪ್ರವಿಸ್ತರಮ್ । ಏಕೈಕಮಕ್ಷರಂ ಪುಂಸಾಂ ಮಹಾಪಾತಕನಾಶನಮ್ ॥’’</p>
<p class="Text">ಪರಬ್ರಹ್ಮ ಪರಮಾತ್ಮಾ ಶ್ರೀರಘುನಾಥನ ಚರಿತ್ರೆಯು ಅಪಾರ, ಅಗಾಧವಾಗಿದೆ. ಅಂತವಿಲ್ಲದ ಅನಂತನ ಕಥೆಯು ಅನಂತವೇ. ಶ್ರೀರಾಮಚಂದ್ರನ ಪರಮಭಕ್ತನೂ, ವೈಷ್ಣವಾಗ್ರಣಿಯೂ ಆದ ಶ್ರೀಶಿವನೇ ಮೊಟ್ಟಮೊದಲಿಗೆ ಶ್ರೀರಾಮಚರಿತ್ರೆಯನ್ನು ಪಾರ್ವತಿಗೆ ಉಪದೇಶಿಸಿದ್ದನು. ಬಳಿಕ ಅದು ಅನೇಕ ಕವಿ, ಮಹರ್ಷಿ, ಮಹಾನುಭಾವರಿಂದ ತ್ರಿಲೋಕಗಳಲ್ಲಿ ಪ್ರಕಟವಾಗಿ ಪ್ರಖ್ಯಾತವಾಯಿತು. ಶ್ರೀರಾಮ ಚರಿತವು ಭಾರತೀಯರ ಜನ ಜೀವನದಲ್ಲಂತೂ ಹಾಸುಹೊಕ್ಕಾಗಿ, ಸಾಂಸ್ಕೃತಿಕ ಸಂಪತ್ತಾಗಿ, ಎಲ್ಲ ಆದರ್ಶಗಳ ಮಾರ್ಗದರ್ಶಿಯಾಗಿ ವಿಜೃಂಭಿಸುತ್ತಿದೆ. ಜೀವನ-ಉಜ್ಜೀವನಕ್ಕೆ ದಾರಿದೀಪವಾಗಿದೆ.</p>
<p class="Text">ಈ ಅಧ್ಯಾತ್ಮರಾಮಾಯಣವು ಶ್ರೀಶಿವನಿಂದಲೇ ಉಪದಿಷ್ಟವಾದ ಶ್ರೀರಾಮಚಾರಿತ್ರ್ಯವು. <span class="char-style-override-3">‘‘ಅಧ್ಯಾತ್ಮ ರಾಮಾಯಣ ಮೇತದದ್ಭುತಂ ವೈರಾಗ್ಯವಿಜ್ಞಾನಯುತಂ ಪುರಾತನಮ್’’ </span>ಎಂದು ಇದೇ ಗ್ರಂಥದಲ್ಲಿ ಹೇಳಲಾಗಿದೆ. <span class="char-style-override-3">‘‘ಇದಂ ಪವಿತ್ರಂ ಪಾಪಘ್ನಂ ಪುಣ್ಯಂ ವೇದೈಶ್ಚ ಸಮ್ಮಿತಮ್’’</span> ಎಂಬುದು ಕವಿವಾಣಿ. ಶ್ರೀಶಿವನಿಂದ ಪ್ರವೃತ್ತವಾದ ಈ ಅಧ್ಯಾತ್ಮರಾಮಾಯಣವನ್ನು ಶ್ರೀವೇದವ್ಯಾಸದೇವರು ಬ್ರಹ್ಮಾಂಡ ಪುರಾಣದ ಉತ್ತರಾಖಂಡದ ಅಂತರ್ಗತ ನಿರೂಪಿಸಿರುವರು. </p>
<p class="Text">ಸಾಧಾರಣವಾಗಿ ಶ್ರೀರಾಮನ ಕಥೆಯು ಎಲ್ಲ ಪುರಾಣಗಳಲ್ಲಿ, ಇತಿಹಾಸದಲ್ಲಿ ಪುನಃ ಪುನಃ ವರ್ಣಿತವಾಗಿದೆ. ಶ್ರೀರಾಮ ಕಥೆಯ ಮಹಿಮೆಯನ್ನು ಸಾರಲು ಅದರ ಲೋಕಪೂಜ್ಯತೆಗೆ ಇದೊಂದು ಸಾಕ್ಷಿಯಾಗಿದೆ. ಲೋಕದಲ್ಲಿ ಅನಂತ ರಾಮಾಯಣಗಳು ಸಂಸ್ಕೃತದಲ್ಲಿ ಪ್ರಕಟಗೊಂಡರೆ, ಪ್ರತಿಯೊಂದು ಲೋಕಭಾಷೆಯಲ್ಲಿಯೂ, ಜಾನಪದಗಳಲ್ಲಿಯೂ ಶ್ರೀರಾಮನ ಕಥೆ ಅದಕ್ಕಿಂತ ಹೆಚ್ಚಿನ  ಸಂಖ್ಯೆಯಲ್ಲಿ ಕಂಡು ಬರುತ್ತಿವೆ. </p>
<p class="Text">ಶ್ರೀರಾಮನ ಕಥೆಯೇ ರಸಮಯ ವಿಲಕ್ಷಣವಾದುದು. ಈ ಅಧ್ಯಾತ್ಮರಾಮಾಯಣವು ಇತರ ರಾಮಾಯಣಕ್ಕಿಂತ ಪಾರಮಾರ್ಥಿಕವಾಗಿ ವಿಶಿಷ್ಟ ಸ್ಥಾನ ಪಡೆದಿದೆ. ಇದರಲ್ಲಿ ಪರಮರಸಾಯನ ರಾಮಚರಿತ್ರದ ಜೊತೆ ಜೊತೆಗೆ ಭಕ್ತಿ, ಜ್ಞಾನ, ಉಪಾಸನೆ, ಲೋಕನೀತಿ, ಸದಾಚಾರಸಂಬಂಧೀ ದಿವ್ಯ ಉಪದೇಶಗಳು ಇದ್ದು ಅಧ್ಯಾತ್ಮತತ್ತ್ವದ ವಿವೇಚನೆ ಪ್ರಧಾನವಾಗಿ ಇರುವುದರಿಂದ ಇದಕ್ಕೆ  ಅಧ್ಯಾತ್ಮರಾಮಾಯಣ ಎಂಬ ಹೆಸರು ಅನ್ವರ್ಥಕವಾಗಿದೆ. ಇದರ ವೈಶಿಷ್ಟ್ಯಗಳೆಂದರೆ-ಭಕ್ತಿಯಿಂದ ಸಂಸಾರವನ್ನು ದಾಟಿ ಮೋಕ್ಷವನ್ನು ಪಡೆಯಬಹುದೆಂಬ ಉಪದೇಶವೇ ಆಗಿದೆ. ಭಕ್ತಿರಹಿತ ಶಾಸ್ತ್ರಜ್ಞಾನವು ಕತ್ತಲೆಯ ಮಡುವೆಂದೂ, ಅದರಲ್ಲಿ ಬಿದ್ದವರಿಗೆ ಕೋಟಿ ಜನ್ಮಗಳಾದರೂ ಮೋಕ್ಷವು ಸಿಗಲಾರದೆಂದು ಸ್ಪಷ್ಟೋಕ್ತಿ ಇದೆ. (ಬಾಲ, 1-51) ಶ್ರೀರಾಮನ ಭಕ್ತಿಯೇ ಮುಕ್ತಿಯು, ಈ ಭಕ್ತಿಯೇ ಮುಕ್ತಿಯನ್ನು ಕೊಡುವುದು. (ಅರ-10/43-44) ಇಂತಹ ಅನೇಕ ವೈಶಿಷ್ಟ್ಯಗಳನ್ನು ಗುರುತಿಸಬಹುದು.</p>
<p class="Text">ಭಗವಾನ್ ಶ್ರೀರಾಮನು ಸಾಕ್ಷಾತ್ ಪರಬ್ರಹ್ಮ ಪರಮಾತ್ಮನೆಂಬುದನ್ನು ಪ್ರತಿಪಾದಿಸಿದ, ನಾರದರು, ವಸಿಷ್ಠರು, ವಿಭೀಷಣ, ಮಂಡೋದರಿ ಕೊನೆಗೆ ರಾವಣನು ಹೀಗೆ ಇವರ ಮಾತುಗಳು ಮನನೀಯವಾಗಿವೆ. ಅಗಸ್ತ್ಯರ ಉಪದೇಶವಂತು ಅಲೌಕಿಕವಾದುದು. ಇಷ್ಟೇ ಅಲ್ಲ ಇದರಲ್ಲಿ ಬರುವ ಅಹಲ್ಯೆ, ಸುತೀಕ್ಷ್ಣ, ಕಬಂಧ, ಶಬರಿ, ಮುಂತಾದವರು ಗೈದಿರುವ ಸ್ತೋತ್ರ ಭಾಗವಂತೂ ಭಕ್ತಿರಸದಿಂದ ತುಂಬಿ ತುಳುಕುತ್ತಿದೆ. ಅಲ್ಲದೆ ಭಗವಾನ್ ಶ್ರೀರಾಮಚಂದ್ರನೇ ಸ್ವತಃ ಲಕ್ಷ್ಮಣ-ಶಬರೀ-ತಾರಾದೇವಿ ಮುಂತಾದವರಿಗೆ ಮಾಡಿದ ತತ್ತ್ವೋಪ ದೇಶಗಳಂತೂ ಅದ್ವಿತೀಯವಾಗಿದೆ. ಹಿಂದಿಯ ಮೇರು ಕವಿಯಾದ, ವಿಶ್ವಕವಿ ಗೋಸ್ವಾಮಿ ತುಲಸೀದಾಸರು ಪ್ರಧಾನವಾಗಿ ಅನೇಕ ವೈಶಿಷ್ಟ್ಯಗಳಿಂದ ಕೂಡಿದ ಈ ಅಧ್ಯಾತ್ಮರಾಮಾಯಣವನ್ನೇ ಅನುಸರಿಸಿದ್ದಾರೆಂಬುದು ಲೋಕವಿದಿತ. ಪ್ರಿಯ ಓದುಗರು ಇದನ್ನು ತಮ್ಮದಾಗಿಸಿಕೊಂಡು ಓದಿ, ಮನನಗೈದು  ಶ್ರೀರಾಮಚಂದ್ರನ ಕೃಪೆಗೆ ಪಾತ್ರರಾಗುವುದರಲ್ಲಿ ಸಂದೇಹವೇ ಇಲ್ಲ.</p>


<p class="Page-Break">॥ ಶ್ರೀರಾಮಚಂದ್ರ ಪರಬ್ರಹ್ಮಣೇ ನಮಃ ॥</p>
<p class="Chapter-Heading" id="toc_marker-3">ಮಾಹಾತ್ಮ್ಯೆ</p>
<p class="Shlok">ರಾಮಂ ವಿಶ್ವಮಯಂ ವಂದೇ ರಾಮಂ ವಂದೇ ರಘೂದ್ವಹಮ್ ।<br/>ರಾಮಂ ವಿಪ್ರವರಂ ವಂದೇ ರಾಮಂ ಶ್ಯಾಮಾಗ್ರಜಂ ಭಜೇ ॥</p>
<p class="Shlok">ಯಸ್ಯ ವಾಗಂಶುತಶ್ಚ್ಯೂತಂ ರಮ್ಯಂ ರಾಮಾಯಣಾಮೃತಮ್ ।<br/>ಶೈಲಜಾಸೇವಿತಂ ವಂದೇ ತಂ ಶಿವಂ ಸೋಮರೂಪಿಣಮ್ ॥</p>
<p class="Basic-Paragraph-1" xml:lang="en-GB"> </p>
<p class="Shlok">ಸಚ್ಚಿದಾನಂದಸಂದೋಹಂ ಭಕ್ತಿಭೂತಿವಿಭೂಷಣಮ್ ।<br/>ಪೂರ್ಣಾನಂದಮಹಂ ವಂದೇ ಸದ್ಗುರುಂ ಶಂಕರಂ ಸ್ವಯಮ್ ॥</p>
<p class="Shlok">ಅಜ್ಞಾನಧ್ವಾಂತಸಂಹರ್ತ್ರೀ ಜ್ಞಾನಾಲೋಕವಿಲಾಸಿನೀ ।<br/>ಚಂದ್ರಚೂಡವಚಶ್ಚಂದ್ರಚಂದ್ರಿಕೇಯಂ ವಿರಾಜತೇ ॥</p>
<p class="Shlok"> </p>
<p class="Shlok">ಅಪ್ರಮೇಯ ತ್ರಯಾತೀತ ನಿರ್ಮಲಜ್ಞಾನಮೂರ್ತಯೇ ।</p>
<p class="Shlok">ಮನೋಗಿರಾಂ ವಿದೂರಾಯ ದಕ್ಷಿಣಾಮೂರ್ತಯೇ ನಮಃ ॥1॥</p>
<p class="Text">ಪ್ರತ್ಯಕ್ಷಾದಿಪ್ರಮಾಣಗಳಿಂದಅತೀತನೂ,ಗುಣಾತೀತನೂ, ನಿರ್ಮಲನೂ, ಜ್ಞಾನಸ್ವರೂಪನೂ ಮತ್ತು ಮನಸ್ಸು, ಮಾತು ಮೊದಲಾದವುಗಳಿಗೆ ವಿಷಯನಲ್ಲದ ಆ ದಕ್ಷಿಣಾಮೂರ್ತಿ ಭಗವಾನ್ ಸದಾಶಿವನಿಗೆ ನಮಸ್ಕಾರವು.॥1॥</p>
<p class="Uvach">ಸೂತ ಉವಾಚ</p>
<p class="Shlok">ಕದಾಚಿನ್ನಾರದೋ ಯೋಗೀ ಪರಾನುಗ್ರಹವಾಂಛಯಾ ।</p>
<p class="Shlok">ಪರ್ಯಟನ್ ಸಕಲಾಂಲ್ಲೋಕಾನ್ ಸತ್ಯಲೋಕಮುಪಾಗಮತ್ ॥2॥</p>
<p class="Text">ಸೂತಪುರಾಣಿಕರುಹೇಳುತ್ತಾರೆ-ಯೋಗಿರಾಜನಾರದರು ಲೋಕದ ಜನರ ಮೇಲೆ ಕೃಪೆಗೈಯಲು ಸಮಸ್ತ ಲೋಕಗಳಲ್ಲಿ ವಿಚರಿಸುತ್ತ ಒಮ್ಮೆ ಸತ್ಯಲೋಕಕ್ಕೆ ಬಂದರು. ॥2॥</p>
<p class="Shlok">ತತ್ರ ದೃಷ್ಟ್ವಾ ಮೂರ್ತಿಮದ್ಭಿಚ್ಛಂದೋಭಿಃ ಪರಿವೇಷ್ಟಿತಮ್ ।</p>
<p class="Shlok">ಬಾಲಾರ್ಕಪ್ರಭಯಾ ಸಮ್ಯಗ್ಭಾಸಯಂತಂ ಸಭಾಗೃಹಮ್ ॥3॥</p>
<p class="Shlok">ಮಾರ್ಕಂಡೇಯಾದಿಮುನಿಭಿಃ ಸ್ತೂಯಮಾನಂ ಮುಹುರ್ಮುಹುಃ ।</p>
<p class="Shlok">ಸರ್ವಾರ್ಥಗೊಚರಜ್ಞಾನಂ ಸರಸ್ವತ್ಯಾ ಸಮನ್ವಿತಮ್ ॥4॥</p>
<p class="Shlok">ಚತುರ್ಮುಖಂ ಜಗನ್ನಾಥಂ ಭಕ್ತಾಭೀಷ್ಟಫಲಪ್ರದಮ್ ।</p>
<p class="Shlok">ಪ್ರಣಮ್ಯ ದಂಡವದ್ಭಕ್ತ್ಯಾ ತುಷ್ಟಾವ ಮುನಿಪುಂಗವಃ ॥5॥</p>
<p class="Text">ಅಲ್ಲಿ ಮೂರ್ತಿಮಂತ ವೇದಗಳಿಂದ ಸುತ್ತುವರಿದುಕೊಂಡಿರುವ, ಬಾಲ ಸೂರ್ಯನಂತೆ ತನ್ನ ಪ್ರಭೆಯಿಂದ ಸಭಾಭವನವನ್ನು ಪೂರ್ಣವಾಗಿ ಬೆಳಗಿಸುತ್ತಾ, ಮಾರ್ಕಂಡೇಯಾದಿ ಮುನಿಗಳಿಂದ ಬಾರಿ-ಬಾರಿಗೂ ಸ್ತುತಿಸಲ್ಪಡುತ್ತ, ಸಂಪೂರ್ಣ ಪದಾರ್ಥಗಳ ಜ್ಞಾನವುಳ್ಳ ಮತ್ತು ಭಕ್ತರಿಗೆ ಬಯಸಿದ ಫಲವನ್ನು ಕರುಣಿಸುವ, ಸರಸ್ವತಿಯಿಂದೊಡಗೂಡಿದ ಜಗತ್ಪತಿ ಬ್ರಹ್ಮದೇವರನ್ನು ನೋಡಿ ಮುನಿಶ್ರೇಷ್ಠ ನಾರದರು ಅವರಿಗೆ ಸಾಷ್ಟಾಂಗ ಪ್ರಣಾಮಗೈದು ಭಕ್ತಿಭಾವದಿಂದ ಸ್ತುತಿಸಿದರು. ॥3-5॥</p>
<p class="Shlok">ಸಂತುಷ್ಟಸ್ತಂ ಮುನಿಂ ಪ್ರಾಹ ಸ್ವಯಂಭೂರ್ವೈಷ್ಣವೋತ್ತಮ್ ।</p>
<p class="Shlok">ಕಿಂ ಪ್ರಷ್ಟುಕಾಮಸ್ತ್ವಮಸಿ ತದ್ವದಿಷ್ಯಾಮಿ ತೇ ಮುನೇ ॥6॥</p>
<p class="Text">ಆಗ ಸ್ವಯಂಭೂ ಬ್ರಹ್ಮದೇವರು ಪ್ರಸನ್ನರಾಗಿ ವೈಷ್ಣವಾಗ್ರಣೀ ಶ್ರೀನಾರದರಲ್ಲಿ ಹೇಳಿದರು- ಮುನಿಯೇ! ನೀನು ಏನ್ನನ್ನು ಕೇಳಲು ಬಯಸುತ್ತಿಯೇ? ನಾನು ನಿನ್ನಲ್ಲಿ ಅದೆಲ್ಲವನ್ನು ಹೇಳುವೆನು.॥6॥</p>
<p class="Shlok">ಇತ್ಯಾಕರ್ಣ್ಯ ವಚಸ್ತಸ್ಯ ಮುನಿರ್ಬ್ರಹ್ಮಾಣಮಬ್ರವೀತ್ ।</p>
<p class="Shlok">ತ್ವತ್ತಃ ಶ್ರುತಂ ಮಯಾ ಸರ್ವಂ ಪೂರ್ವಮೇವ ಶುಭಾಶುಭಮ್ ॥7॥</p>
<p class="Shlok">ಇದಾನೀಮೇಕಮೇವಾಸ್ತಿ ಶ್ರೋತವ್ಯಂ ಸುರಸುತ್ತಮ ॥</p>
<p class="Shlok">ತದ್ರಹಸ್ಯಮಪಿ ಬ್ರೂಹಿ ಯದಿ ತೇಽನುಗ್ರಹೋ ಮಯಿ ॥8॥</p>
<p class="Text">ಬ್ರಹ್ಮದೇವರ ವಚನಗಳನ್ನು ಕೇಳಿಕೊಂಡು ನಾರದರು ಅವರಲ್ಲಿ ಹೇಳಿದರು-ಹೇ ದೇವ ಶ್ರೇಷ್ಠ! ಶುಭಾ-ಶುಭ ಕರ್ಮಗಳ ವರ್ಣನೆಯಾದರೋ ನಾನು ನಿಮ್ಮಿಂದ ಮೊದಲೇ ಕೇಳಿಕೊಂಡಿದ್ದೇನೆ. ಈಗ ನನಗೆ ಒಂದು ಮಾತನ್ನು ಇನ್ನೂ ಕೇಳುವುದಿದೆ; ಒಂದು ವೇಳೆ ನನ್ನ ಮೇಲೆ ನಿಮ್ಮ ಕೃಪೆ ಇರುವುದಾದರೆ ಗೋಪನೀಯವಾದ್ದರೂ ಅದನ್ನು ಹೇಳಿರಿ. ॥7-8॥</p>
<p class="Shlok">ಪ್ರಾಪ್ತೇ ಕಲಿಯುಗೇ ಘೋರೇ ನರಾಃ ಪುಣ್ಯವಿವರ್ಜಿತಾಃ ।</p>
<p class="Shlok">ದುರಾಚಾರರತಾಃ ಸರ್ವೇ ಸತ್ಯವಾರ್ತಾಪರಾಙ್ಮುಖಾಃ ॥9॥</p>
<p class="Text">ಮುಂದೆ ಘೋರ ಕಲಿಯುಗವು ಬಂದಾಗ ಮನುಷ್ಯರು ಪುಣ್ಯ ಕರ್ಮಗಳನ್ನು ಬಿಟ್ಟು, ಸತ್ಯ ಭಾಷಣದಿಂದ ವಿಮುಖರಾಗಿ ದುರಾಚಾರಗಳಲ್ಲಿ ಪ್ರವೃತ್ತರಾಗುವರು.॥9॥</p>
<p class="Shlok">ಪರಾಪವಾದನಿರತಾಃ ಪರದ್ರವ್ಯಾಭಿಲಾಷಿಣಃ ।</p>
<p class="Shlok">ಪರಸ್ತ್ರೀಸಕ್ತಮನಸಃ ಪರಹಿಂಸಾಪರಾಯಣಾಃ ॥10॥ </p>
<p class="Text">ಅವರು ಬೇರೆಯವರ ನಿಂದೆಯಲ್ಲೇ ತತ್ಪರರಾಗುವರು, ಬೇರೆಯವರ ಧನವನ್ನು ಇಚ್ಛಿಸುವರು, ಪರಸ್ತ್ರೀಯರಲ್ಲೇ ಮನಸ್ಸನ್ನಿಡುವರು ಮತ್ತು ಪರರಿಗೆ ಹಿಂಸೆ ಮಾಡುವರು.॥10॥</p>
<p class="Shlok">ದೇಹಾತ್ಮದೃಷ್ಟಯೋ ಮೂಢಾ ನಾಸ್ತಿಕಾಃ ಪಶುಬುದ್ಧಯಃ ।</p>
<p class="Shlok">ಮಾತಾಪಿತೃಕೃತದ್ವೇಷಾಃ ಸ್ತ್ರೀದೇವಾಃ ಕಾಮಕಿಂಕರಾಃ ॥11॥</p>
<p class="Text">ಆ ಮೂಢರು ದೇಹದಲ್ಲೇ ಆತ್ಮಬುದ್ಧಿಯುಳ್ಳವರಾಗಿ, ನಾಸ್ತಿಕರಾದಾರು; ಅವರ ಬುದ್ಧಿಯು ಪಶುಬುದ್ಧಿಯಂತೆ ಆಗುವುದು ಮತ್ತು ಅವರು ಕಾಮಕ್ಕೆ ಗುಲಾಮರಾಗಿ ಹೆಂಡತಿಯ ಭಕ್ತರಾಗಿ, ತಂದೆ-ತಾಯಿಗೆ ದ್ರೋಹಿಗಳಾಗುವರು.॥11॥</p>
<p class="Shlok">ವಿಪ್ರಾ ಲೊಭಗ್ರಹಗ್ರಸ್ತಾ ವೇದವಿಕ್ರಯಜೀವಿನಃ ।</p>
<p class="Shlok">ಧನಾರ್ಜನಾರ್ಥಮಭ್ಯಸ್ತವಿದ್ಯಾ ಮದವಿಮೋಹಿತಾಃ ॥12॥</p>
<p class="Shlok">ತ್ಯಕ್ತಸ್ವಜಾತಿಕರ್ಮಾಣಃ ಪ್ರಾಯಶಃ ಪರವಂಚಕಾಃ ।</p>
<p class="Shlok">ಕ್ಷತ್ರಿಯಾಶ್ಚ ತಥಾ ವೈಶ್ಯಾಃ ಸ್ವಧರ್ಮತ್ಯಾಗಶೀಲಿನಃ ॥13॥</p>
<p class="Shlok">ತದ್ವಚ್ಛೂದ್ರಾಶ್ಚ ಯೇ ಕೇಚಿದ್ ಬ್ರಾಹ್ಮಣಾಚಾರತತ್ಪರಾಃ ।</p>
<p class="Shlok">ಸ್ತ್ರಿಯಶ್ಚ ಪ್ರಾಯಶೋ ಭ್ರಷ್ಟಾ ಭರ್ತ್ರವಜ್ಞಾನನಿರ್ಭಯಾಃ ॥14॥</p>
<p class="Shlok">ಶ್ವಶುರದ್ರೋಹಕಾರಿಣ್ಯೋ ಭವಿಷ್ಯಂತಿ ನ ಸಂಶಯಃ ।</p>
<p class="Shlok">ಏತೇಷಾಂ ನಷ್ಟಬುದ್ಧೀನಾಂ ಪರಲೊಕಃ ಕಥಂ ಭವೇತ್ ॥15॥</p>
<p class="Shlok">ಇತಿ ಚಿಂತಾಕುಲಂ ಚಿತ್ತಂ ಜಾಯತೇ ಮಮ ಸಂತತಮ್ ।</p>
<p class="Shlok">ಲಘೂಪಾಯೇನ ಯೇನೈಷಾಂ ಪರಲೊಕಗತಿರ್ಭವೇತ್ ।</p>
<p class="Shlok">ತಮುಪಾಯಮುಪಾಖ್ಯಾಹಿ ಸರ್ವಂ ವೇತ್ತಿ ಯತೋ ಭವಾನ್ ॥16॥</p>
<p class="Text">ಬ್ರಾಹ್ಮಣರು ಲೋಭರೂಪೀ ಗ್ರಹದಿಂದ ಗ್ರಸ್ತರಾಗಿ ವೇದವನ್ನು ಮಾರಿ ತನ್ನ ಜೀವನವನ್ನು ನಡೆಸುವರು. ಅವರು ಧನೋಪಾರ್ಜನೆಗಾಗಿ ವಿದ್ಯಾಭ್ಯಾಸ ಮಾಡುವರು ಮತ್ತು ವಿದ್ಯೆ ಮತ್ತು ಬ್ರಾಹ್ಮಣತ್ವದ ಮದದಿಂದ ಉನ್ಮತ್ತರಾಗುವರು. ಕ್ಷತ್ರಿಯರು ಮತ್ತು ವೈಶ್ಯರೂ ಕೂಡ ಸ್ವಧರ್ಮವನ್ನು ತ್ಯಜಿಸುವವರಾಗಿ, ತಮ್ಮ ಜಾತಿ ಕರ್ಮಗಳನ್ನು ಬಿಟ್ಟು ಪ್ರಾಯಶಃ ಬೇರೆಯವರಿಗೆ ಮೋಸ ಮಾಡುವರು. ಇದೇ ಪ್ರಕಾರ ಶೂದ್ರರೂ ಕೂಡ ಬ್ರಾಹ್ಮಣರ ಆಚಾರದಲ್ಲಿ ತೊಡಗುವರು ಹಾಗೂ ಸ್ತ್ರೀಯರು ಪ್ರಾಯಶಃ ಭ್ರಷ್ಟಾಚಾರಿಣಿಗಳಾಗಿ, ತಮ್ಮ ಪತಿಯ ಅಪಮಾನ ಮಾಡುವುದರಲ್ಲಿ ನಿರ್ಭಯರಾಗುವರು. ಅವರು ನಿಸ್ಸಂದೇಹವಾಗಿ ತಮ್ಮ ಅತ್ತೆ-ಮಾವಂದಿರನ್ನು ದ್ವೇಷಿಸುವರು. ಈ ನಷ್ಟ ಬುದ್ಧಿಯವರ ಪರಲೋಕವು ಯಾವ ಪ್ರಕಾರದಿಂದ ಸುಧಾರಿಸೀತು? ಈ ಚಿಂತೆಯಿಂದ ನನ್ನ ಮನಸ್ಸು ನಿರಂತರ ವ್ಯಾಕುಲವಾಗುತ್ತಾ ಇದೆ. ಇದೆಲ್ಲವನ್ನು ಬಲ್ಲವರಾದ ನೀವು ಸುಗಮ ಉಪಾಯದಿಂದ ಇವರ ಪರಲೋಕವು ಸುಧಾರಿಸುವಂತೆ ನನಗೆ ತಿಳಿಸಿರಿ. ॥12-16॥</p>
<p class="Shlok">ಇತ್ಯೃಷೇರ್ವಾಕ್ಯಮಾಕರ್ಣ್ಯ ಪ್ರತ್ಯುವಾಚಾಂಬುಜಾಸನಃ ।</p>
<p class="Shlok">ಸಾಧು ಪೃಷ್ಟಂ ತ್ವಯಾ ಸಾಧೋ ವಕ್ಷ್ಯೇ ತಚ್ಛ್ರುಣು ಸಾದರಮ್ ॥17॥</p>
<p class="Text">ದೇವಋರ್ಷಿಗಳ ಈ ಮಾತುಗಳನ್ನು ಕೇಳಿ ಕಮಲಾಸನ ಬ್ರಹ್ಮದೇವರು ಹೇಳಿದರು - ಎಲೈ ಸಾಧುವೆ! ನೀನು ತುಂಬಾ ಒಳ್ಳೆಯ ಮಾತನ್ನು ಕೇಳಿರುವೆ. ನಾನು ಅದನ್ನು ತಿಳಿಸುತ್ತೇನೆ, ನೀನು ಶ್ರದ್ಧಾಪೂರ್ವಕ ಕೇಳು ॥17॥</p>
<p class="Shlok">ಪುರಾ ತ್ರಿಪುರಹಂತಾರಂ ಪಾರ್ವತೀ ಭಕ್ತವತ್ಸಲಾ ।</p>
<p class="Shlok">ಶ್ರೀರಾಮತತ್ತ್ವಂ ಜಿಜ್ಞಾಸುಃ ಪಪ್ರಚ್ಛ ವಿನಯಾನ್ವಿತಾ ॥18॥</p>
<p class="Text">ಹಿಂದಿನ ಕಾಲದಲ್ಲಿ ಭಕ್ತವತ್ಸಲೆಯಾದ ಪಾರ್ವತಿಯು ಶ್ರೀರಾಮತತ್ತ್ವದ ಜಿಜ್ಞಾಸೆಯಿಂದ ತ್ರಿಪುರನಾಶಕ ಭಗವಾನ್ ಶಂಕರನಲ್ಲಿ ವಿನಯ ಪೂರ್ವಕವಾಗಿ ಇದೇ ಪ್ರಶ್ನೆಯನ್ನು ಮಾಡಿದ್ದಳು. ॥18॥</p>
<p class="Shlok">ಪ್ರಿಯಾಯೈ ಗಿರಿಶಸ್ತಸ್ತೈ ಗೂಢಂ ವ್ಯಾಖ್ಯಾತವಾನ್ ಸ್ವಯಮ್ ।</p>
<p class="Shlok">ಪುರಾಣೋತ್ತಮಮಧ್ಯಾತ್ಮರಾಮಾಯಣಮಿತಿ ಸ್ಮೃತಮ್ ॥19॥</p>
<p class="Shlok">ತತ್ಪಾರ್ವತೀ ಜಗದ್ಧಾತ್ರೀ ಪೂಜಯಿತ್ವಾ ದಿವಾನಿಶಮ್ ।</p>
<p class="Shlok">ಆಲೋಚಯಂತೀ ಸ್ವಾನಂದಮಗ್ನಾ ತಿಷ್ಠತಿ ಸಾಂಪ್ರತಮ್ ॥20॥</p>
<p class="Text">ಆಗ ತನ್ನ ಪ್ರಿಯತಮೆಗೆ ಶ್ರೀಮಹಾದೇವನು ಯಾವ ಗೂಢ ರಹಸ್ಯವನ್ನು ವರ್ಣಿಸಿದ್ದನೋ, ಆ ಉತ್ತಮ ಪುರಾಣವು ಅಧ್ಯಾತ್ಮ ರಾಮಾಯಣದ ಹೆಸರಿನಿಂದ ಪ್ರಸಿದ್ಧವಾಯಿತು. ಅಂದಿನಿಂದ ಜಗಜ್ಜನನೀ ಪಾರ್ವತಿಯು ಅದನ್ನು ಪೂಜಿಸುತ್ತ ಹಗಲು-ರಾತ್ರಿ ಅದನ್ನೇ ಮನನ ಮಾಡುತ್ತ ನಿರಂತರ ಆತ್ಮಾನಂದದಲ್ಲಿ ಮಗ್ನಳಾಗಿರುತ್ತಾಳೆ. ॥19-20॥</p>
<p class="Shlok">ಪ್ರಚರಿಷ್ಯತಿ ತಲ್ಲೋಕೇ ಪ್ರಾಣ್ಯದೃಷ್ಟವಶಾದ್ಯದಾ ।</p>
<p class="Shlok">ತಸ್ಯಾಧ್ಯಯನಮಾತ್ರೇಣ ಜನಾ ಯಾಸ್ಯಂತಿ ಸದ್ಗತಿಮ್ ॥21॥</p>
<p class="Text">ಪ್ರಾಣಿಗಳ ಸೌಭಾಗ್ಯದಿಂದ ಜಗತ್ತಿನಲ್ಲಿ ಅದರ ಪ್ರಚಾರವಾಗುವಾಗ ಅದರ ಅಧ್ಯಯನ ಮಾತ್ರದಿಂದಲೇ ಜನರು ಶುಭ ಗತಿಯನ್ನು ಪಡೆಯುವರು.॥21॥</p>
<p class="Shlok">ತಾವದ್ವಿಜೃಂಭತೇ ಪಾಪಂ ಬ್ರಹ್ಮಹತ್ಯಾಪುರಃಸರಮ್ ।</p>
<p class="Shlok">ಯಾವಜ್ಜಗತಿ ನಾಧ್ಯಾತ್ಮರಾಮಾಯಣಮುದೇಷ್ಯತಿ ॥22॥</p>
<p class="Text">ಪ್ರಪಂಚದಲ್ಲಿ ಅಧ್ಯಾತ್ಮರಾಮಾಯಣದ ಪ್ರಾದುರ್ಭಾವ ಆಗುವವರೆಗೆ ಬ್ರಹ್ಮಹತ್ಯಾದಿ ಪಾಪಗಳು ನೆಲೆಯಾಗಿರುವವು.॥22॥</p>
<p class="Shlok">ತಾವತ್ಕಲಿಮಹೋತ್ಸಾಹೋ ನಿಃಶಂಕಂ ಸಂಪ್ರವರ್ತತೇ ।</p>
<p class="Shlok">ಯಾವಜ್ಜಗತಿ ನಾಧಾತ್ಮರಾಮಾಯಣಮುದೇಷ್ಯತಿ ॥23॥</p>
<p class="Text">ಜಗತ್ತಿನಲ್ಲಿ ಅಧ್ಯಾತ್ಮ ರಾಮಾಯಣದ ಉದಯವಾಗುವವರೆಗೆ ಕಲಿಯುಗದ ಮಹಾನ್ ಉತ್ಸಾಹವು ನಿರಂಕುಶವಾಗಿ ಇರುವುದು. ॥23॥</p>
<p class="Shlok">ತಾವದ್ಯಮಭಟಾಃ ಶೂರಾಃ ಸಂಚರಿಷ್ಯಂತಿ ನಿರ್ಭಯಾಃ ।</p>
<p class="Shlok">ಯಾವಜ್ಜಗತಿ ನಾಧ್ಯಾತ್ಮರಾಮಾಯಣಮುದೇಷ್ಯತೇ ॥24॥ </p>
<p class="Text">ಭೂತಲದಲ್ಲಿ ಅಧ್ಯಾತ್ಮ ರಾಮಾಯಣವು ಪ್ರಕಟವಾಗುವವರೆಗೆ ಯಮರಾಜನ ಶೂರ-ವೀರ ದೂತರು ನಿರ್ಭಯರಾಗಿ ಸಂಚರಿಸುತ್ತಿರುವರು. ॥24॥</p>
<p class="Shlok">ತಾವತ್ಸರ್ವಾಣಿ ಶಾಸ್ತ್ರಾಣಿ ವಿವದಂತೇ ಪರಸ್ಪರಮ್ ॥25॥</p>
<p class="Shlok">ತಾವತ್ಸ್ವರೂಪಂ ರಾಮಸ್ಯ ದುರ್ಬೊಧಂ ಮಹತಾಮಪಿ ।</p>
<p class="Shlok">ಯಾವಜ್ಜಗತಿ ನಾಧ್ಯಾತ್ಮರಾಮಾಯಣಮುದೇಷ್ಯತಿ ॥26॥</p>
<p class="Text">ಭೂಲೋಕದಲ್ಲಿ ಅಧ್ಯಾತ್ಮರಾಮಾಯಣದ ಪ್ರಕಾಶ ಉಂಟಾಗುವವರೆಗೆ ಸಂಪೂರ್ಣ ಶಾಸಗಳಲ್ಲಿ ಪರಸ್ಪರ ವಿವಾದ ಉಳಿದೀತು ಮತ್ತು ಮಹಾ ಪುರುಷರಿಗೂ ಕೂಡ ಭಗವಾನ್ ಶ್ರೀರಾಮನ ಸ್ವರೂಪದ ಜ್ಞಾನ ಉಂಟಾಗಲಾರದು. ॥25 -26॥</p>
<p class="Shlok">ಅಧ್ಯಾತ್ಮರಾಮಾಣಯಸಂಕೀರ್ತನಶ್ರವಣಾದಿಜಮ್ ।</p>
<p class="Shlok">ಫಲಂ ವಕ್ತುಂ ನ ಶಕ್ನೋಮಿ ಕಾರ್ತನ್ಸ್ಯೇನ ಮುನಿಸತ್ತಮ ॥27॥</p>
<p class="Shlok">ತಥಾಪಿ ತಸ್ಯ ಮಾಹಾತ್ಮ್ಯಂ ವಕ್ಷ್ಯೇ ಕಿಂಚಿತ್ತವಾನಘ ।</p>
<p class="Shlok">ಶ್ರುಣು ಚಿತ್ತಂ ಸಮಾಧಾಯ ಶಿವೇನೋಕ್ತಂ ಪುರಾ ಮಮ ॥28॥</p>
<p class="Text">ಹೇ ಮುನಿಶ್ರೇಷ್ಠನೇ! ಅಧ್ಯಾತ್ಮರಾಮಾಯಣದ ಕೀರ್ತನ, ಶ್ರವಣಾದಿಗಳಿಂದ ಉಂಟಾಗುವ ಫಲದ ಪೂರ್ಣ ವರ್ಣನೆ ಮಾಡಲು ನನ್ನಿಂದ ಸಾಧ್ಯವಾಗದು. ಆದರೂ ಪುಣ್ಯಾತ್ಮನೇ! ನಾನು ನಿನಗೆ ಅದರ ಸ್ವಲ್ಪ ಮಾಹಾತ್ಮ್ಯವನ್ನು ಹೇಳುವೆನು. ಇದನ್ನು ಹಿಂದೆ ಶಿವನು ನನಗೆ ಹೇಳಿದ್ದನು. ನೀನು ಎಚ್ಚರವಾಗಿ ಕೇಳು. ॥27-28॥</p>
<p class="Shlok">ಅಧ್ಯಾತ್ಮರಾಮಾಯಣತಃ ಶ್ಲೋಕಂ ಶ್ಲೋಕಾರ್ಧಮೇವ ವಾ ।</p>
<p class="Shlok">ಯಃ ಪಠೇದ್ಭಕ್ತಿಸಂಯುಕ್ತಃ ಸ ಪಾಪಾನ್ಮುಚ್ಯತೇ ಕ್ಷಣಾತ್ ॥29॥</p>
<p class="Text">ಅಧ್ಯಾತ್ಮ ರಾಮಾಯಣದ ಒಂದು ಅಥವಾ ಅರ್ಧ ಶ್ಲೋಕವನ್ನು ಕೂಡ ಭಕ್ತಿಪೂರ್ವಕ ಪಠಿಸುವವನು ತತ್ ಕ್ಷಣ ಪಾಪದಿಂದ ಮುಕ್ತನಾಗಿ ಹೋಗುತ್ತಾನೆ.॥29॥</p>
<p class="Shlok">ಯಸ್ತು ಪ್ರತ್ಯಹಮಧ್ಯಾತ್ಮರಾಮಾಯಣಮನನ್ಯಧೀಃ ।</p>
<p class="Shlok">ಯಥಾಶಕ್ತಿ ವದೇದ್ಭಕ್ತ್ಯಾ ಸ ಜೀವನ್ಮುಕ್ತ ಉಚ್ಯತೇ ॥30॥</p>
<p class="Text">ಈ ಅಧ್ಯಾತ್ಮ ರಾಮಾಯಣವನ್ನು ಪ್ರತಿದಿನ ಅನನ್ಯ ಬುದ್ಧಿಯಿಂದ, ಭಕ್ತಿ ಪೂರ್ವಕ ಯಥಾಶಕ್ತಿ ಕೇಳುವವನು ಜೀವನ್ಮುಕ್ತನೇ ಆಗುವನು.॥ 30॥</p>
<p class="Shlok">ಯೋ ಭಕ್ತ್ಯಾರ್ಚಯತೇಽಧ್ಯಾತ್ಮರಾಮಾಯಣಮತಂದ್ರಿತಃ ।</p>
<p class="Shlok">ದಿನೇ ದಿನೇಽಶ್ವಮೇಧಸ್ಯ ಫಲಂ ತಸ್ಯ ಭವೇನ್ಮುನೇ ॥31॥</p>
<p class="Text">ಹೇ ಮುನಿಯೇ! ಆಲಸ್ಯವನ್ನು ಬಿಟ್ಟು ಭಕ್ತಿಭಾವದಿಂದ ದಿನನಿತ್ಯ ಅಧ್ಯಾತ್ಮ ರಾಮಾಯಣದ ಪೂಜೆ ಮಾಡುವವನಿಗೆ ಅಶ್ವಮೇಧ ಯಜ್ಞದ ಫಲವು ಸಿಗುತ್ತದೆ.॥31॥</p>
<p class="Shlok">ಯದೃಚ್ಛಯಾಪಿ ಯೋಽಧ್ಯಾತ್ಮರಾಮಾಯಣಂ ಅನಾದರಾತ್ ।</p>
<p class="Shlok">ಅನ್ಯತಃ ಶೃಣುಯಾನ್ಮರ್ತ್ಯಃ ಸೋಽಪಿ ಮುಚ್ಯೇತ ಪಾತಕಾತ್ ॥32॥ </p>
<p class="Text">ಶ್ರದ್ಧಾ-ಭಕ್ತಿ ಇಲ್ಲದೆ, ಆಕಸ್ಮಿಕವಾಗಿ ಅಧ್ಯಾತ್ಮರಾಮಾಯಣದ ಶ್ರವಣಮಾಡಿದವನೂ ಕೂಡ ಪಾತಕಗಳಿಂದ ಬಿಡುಗಡೆ ಹೊಂದುತ್ತಾನೆ.॥32॥</p>
<p class="Shlok">ನಮಸ್ಕರೋತಿ ಯೋಽಧ್ಯಾತ್ಮರಾಮಾಯಣಮದೂರತಃ ।</p>
<p class="Shlok">ಸರ್ವದೇವಾರ್ಚನ ಫಲಂ ಸ ಪ್ರಾಪ್ನೋತಿ ನ ಸಂಶಯಃ ॥33॥</p>
<p class="Text">ಅಧ್ಯಾತ್ಮರಾಮಾಯಣದ ಬಳಿಗೆ ಹೋಗಿ ಅದಕ್ಕೆ ನಮಸ್ಕಾರ ಮಾಡುವವನು ಸಮಸ್ತ ದೇವತೆಗಳ ಪೂಜೆಯ ಫಲವನ್ನು ಪಡೆಯುತ್ತಾನೆ. ಇದರಲ್ಲಿ ಸಂದೇಹವೇ ಇಲ್ಲ.॥33॥</p>
<p class="Shlok">ಲಿಖಿತ್ವಾ ಪುಸ್ತಕೇಽಧ್ಯಾತ್ಮರಾಮಾಯಣಮಶೇಷತಃ ।</p>
<p class="Shlok">ಯೋ ದದ್ಯಾದ್ರಾಮಭಕ್ತೇಭ್ಯಸ್ತಸ್ಯ ಪುಣ್ಯಫಲಂ ಶ್ರುಣು ॥34॥</p>
<p class="Text">ಅಧ್ಯಾತ್ಮರಾಮಾಯಣದ ಪುಸ್ತಕವನ್ನು ಸಂಪೂರ್ಣವಾಗಿ ಬರೆದು ರಾಮ ಭಕ್ತರಿಗೆ ಹಂಚುವವನಿಗೆ ದೊರೆಯುವ ಪುಣ್ಯದ ಫಲವನ್ನು ಕೇಳು. ॥34॥</p>
<p class="Shlok">ಅಧೀತೇಷು ಚ ವೇದೇಷು ಶಾಸ್ತ್ರೇಷು ವ್ಯಾಕೃತೇಷು ಚ ।</p>
<p class="Shlok">ಯತ್ಫಲಂ ದುರ್ಲಭಂ ಲೋಕೇ ತತ್ಫಲಂ ತಸ್ಯ ಸಂಭವೇತ್ ॥35॥</p>
<p class="Text">ಅವನಿಗೆ ಜಗತ್ತಿನಲ್ಲಿ ವೇದಗಳನ್ನು ಓದುವುದರಿಂದ ಮತ್ತು ಶಾಸ್ತ್ರಗಳನ್ನು ವ್ಯಾಖ್ಯಾನ ಮಾಡುವುದಕ್ಕಿಂತ ಹೆಚ್ಚಿನ ದುರ್ಲಭವಾದ ಫಲವುಸಿಗುತ್ತದೆ.॥35॥</p>
<p class="Shlok">ಏಕಾದಶೀದಿನೇಽಧ್ಯಾತ್ಮರಾಮಾಯಣಮುಪೋಷಿತಃ ।</p>
<p class="Shlok">ಯೋ ರಾಮಭಕ್ತಃ ಸದಸಿ ವ್ಯಾಕರೋತಿ ನರೋತ್ತಮಃ ॥36॥ </p>
<p class="Shlok">ತಸ್ಯ ಪುಣ್ಯಫಲಂ ವಕ್ಷ್ಯೇ ಶ್ರುಣು ವೈಷ್ಣವಸತ್ತಮ ।</p>
<p class="Shlok">ಪ್ರತ್ಯಕ್ಷರಂ ತು ಗಾಯತ್ರೀಪುರಶ್ಚರ್ಯಾಫಲಂ ಭವೇತ್ ॥37॥</p>
<p class="Text">ವೈಷ್ಣವ ಶ್ರೇಷ್ಠನೇ! ನರಶ್ರೇಷ್ಠನಾದ ರಾಮಭಕ್ತನು ಏಕಾದಶಿಯಂದು ಉಪವಾಸ ಮಾಡಿ ಸಭೆಯಲ್ಲಿ ಅಧ್ಯಾತ್ಮರಾಮಾಯಣದ ವ್ಯಾಖ್ಯಾನ ಮಾಡುವವನ ಪುಣ್ಯದ ಫಲವನ್ನು ಹೇಳುತ್ತೇನೆ, ಕೇಳು! ಅವನಿಗೆ ಅಧ್ಯಾತ್ಮ ರಾಮಾಯಣದ ಒಂದೊಂದು ಅಕ್ಷರ ಓದುವುದರಿಂದ ಗಾಯತ್ರೀ ಪುರಶ್ಚರಣದ ಫಲಸಿಗುತ್ತದೆ.॥36-37॥</p>
<p class="Shlok">ಉಪವಾಸವ್ರತಂ ಕೃತ್ವಾ ಶ್ರೀರಾಮನವಮೀದಿನೇ ।</p>
<p class="Shlok">ರಾತ್ರೌ ಜಾಗರಿತೋಽಧ್ಯಾತ್ಮರಾಮಾಯಣಮನನ್ಯಧೀಃ ।</p>
<p class="Shlok">ಯಃ ಪಠೇತ್ ಶೃಣುಯಾದ್ವಾಪಿ ತಸ್ಯ ಪುಣ್ಯಂ ವದಾಮ್ಯಹಮ ॥38॥</p>
<p class="Text">ರಾಮನವಮಿಯ ದಿನ ಉಪವಾಸವಿದ್ದು ಹಾಗೂ ರಾತ್ರಿಯಲ್ಲಿ ಜಾಗರಣೆ ಮಾಡಿ ಅನನ್ಯ ಬುದ್ಧಿಯಿಂದ ಅಧ್ಯಾತ್ಮ ರಾಮಾಯಣವನ್ನು ಪಠಿಸುವ ಅಥವಾ ಕೇಳುವ ಪುರುಷನ ಪುಣ್ಯವನ್ನು ನಾನು ಹೇಳುತ್ತೇನೆ ಕೇಳು. ॥38॥</p>
<p class="Shlok">ಕುರುಕ್ಷೇತ್ರಾದಿನಿಖಿಲಪುಣ್ಯತೀರ್ಥೇಷ್ವನೇಕಶಃ ।</p>
<p class="Shlok">ಆತ್ಮತುಲ್ಯಂ ಧನಂ ಸೂರ್ಯಗ್ರಹಣೇ ಸರ್ವತೋಮುಖೇ ॥39॥</p>
<p class="Shlok">ವಿಪ್ರೇಭ್ಯೋ ವ್ಯಾಸತುಲ್ಯೇಭ್ಯೋ ದತ್ವಾ ಯತ್ಫಲಮಶ್ನುತೇ ।</p>
<p class="Shlok">ತತ್ಫಲಂ ಸಂಭವೇತ್ತಸ್ಯ ಸತ್ಯಂ ಸತ್ಯಂ ನ ಸಂಶಯಃ ॥40॥</p>
<p class="Text">ಕುರುಕ್ಷೇತ್ರಾದಿ ಸಮಸ್ತ ಪವಿತ್ರ ತೀರ್ಥಗಳಲ್ಲಿ ಪೂರ್ಣಗ್ರಸ್ತ ಸೂರ್ಯಗ್ರಹಣದ ಸಮಯದಲ್ಲಿ ವ್ಯಾಸ ಸಮಾನರಾದ ಬ್ರಾಹ್ಮಣರಿಗೆ ತನ್ನ ಅತ್ಯಂತ ಪ್ರಿಯವಾದ ವಸ್ತುಗಳನ್ನು ದಾನಮಾಡುವುದರಿಂದ ಸಿಗುವ ಫಲವು ಅವನಿಗೆ ಸಿಗುತ್ತದೆ, ಇದರಲ್ಲಿ ಯಾವ ಸಂದೇಹವೂ ಇಲ್ಲ, ಇದು ತ್ರಿವಾರ ಸತ್ಯವಾಗಿದೆ.॥39-40॥</p>
<p class="Shlok">ಯೋ ಗಾಯತೇ ಮುದಾಧ್ಯಾತ್ಮರಾಮಾಯಣಂ ಅಹರ್ನಿಶಮ್ ।</p>
<p class="Shlok">ಆಜ್ಞಾಂ ತಸ್ಯ ಪ್ರತೀಕ್ಷಂತೇ ದೇವಾ ಇಂದ್ರಪುರೋಗಮಾಃ ॥41॥</p>
<p class="Text">ಮನುಷ್ಯನು ಹಗಲು ರಾತ್ರಿ ಪ್ರಸನ್ನ ಚಿತ್ತದಿಂದ ಅಧ್ಯಾತ್ಮರಾಮಾಯಣದ ಗಾನವನ್ನು ಮಾಡುವವನ ಆಜ್ಞೆಯನ್ನು ಇಂದ್ರಾದಿ ದೇವತೆಗಳು ಪ್ರತೀಕ್ಷೆ ಮಾಡುತ್ತಿರುತ್ತಾರೆ. ॥41॥</p>
<p class="Shlok">ಪಠನ್ ಪ್ರತ್ಯಹಮಧ್ಯಾತ್ಮರಾಮಾಯಣಮನುವ್ರತಃ ।</p>
<p class="Shlok">ಯದ್ಯತ್ಕರೋತಿ ತತ್ಕರ್ಮ ತತಃ ಕೋಟಿಗುಣಂ ಭವೇತ್ ॥42॥</p>
<p class="Text">ಅಧ್ಯಾತ್ಮರಾಮಾಯಣವನ್ನು ನಿಯಮಪೂರ್ವಕವಾಗಿ ಪ್ರತಿದಿನ ಪಾರಾಯಣ ಮಾಡುವುದರಿಂದ ಮನುಷ್ಯನು ಮಾಡುವ ಪುಣ್ಯಕರ್ಮಗಳು ಕೋಟಿ ಪಟ್ಟು ಆಗುತ್ತವೆ. ॥42॥</p>
<p class="Shlok">ತತ್ರ ಶ್ರೀರಾಮಹೃದಯಂ ಯಃ ಪಠೇತ್ಸುಸಮಾಹಿತಃ ।</p>
<p class="Shlok">ಸ ಬ್ರಹ್ಮಘ್ನೋಽಪಿ ಪೂತಾತ್ಮಾ ತ್ರಿಭಿರೇವ ದಿನೈರ್ಭವೇತ್ ॥43॥</p>
<p class="Text">ಈ ಅಧ್ಯಾತ್ಮರಾಮಾಯಣದಲ್ಲಿನ ‘ಶ್ರೀರಾಮಹೃದಯ’ ದ ಪಾರಾಯಣೆಯನ್ನು ಭಕ್ತಿಪೂರ್ವಕವಾಗಿ ಮಾಡುವವನು, ಬ್ರಹ್ಮ ಹತ್ಯೆ ಮಾಡಿದವನಾದರೂ ಮೂರು ದಿನಗಳಲ್ಲಿ ಪವಿತ್ರನಾಗುತ್ತಾನೆ. ॥43॥</p>
<p class="Shlok">ಶ್ರೀರಾಮಹೃದಯಂ ಯಸ್ತು ಹನೂಮತ್ ಪ್ರತಿಮಾಂತಿಕೇ ।</p>
<p class="Shlok">ತ್ರಿಃಪಠೇತ್ ಪ್ರತ್ಯಹಂಮೌನೀ ಸ ಸರ್ವೇಪ್ಸಿತಭಾಗ್ಭವೇತ್ ॥44॥</p>
<p class="Text">ಆಂಜನೇಯನ ಪ್ರತಿಮೆಯ ಮುಂದೆ ಪ್ರತಿದಿನ ಮೂರು ಬಾರಿ ಮೌನವಾಗಿದ್ದು ಶ್ರೀರಾಮ ಹೃದಯದ ಪಾರಾಯಣೆ ಮಾಡುವವನು ಸಮಸ್ತ ಇಚ್ಛಿತ ಫಲಗಳನ್ನು ಪಡೆಯುತ್ತಾನೆ.॥44॥</p>
<p class="Shlok">ಪಠನ್ ಶ್ರೀರಾಮಹೃದಯಂ ತುಲಸ್ಯಶ್ವತ್ಥಯೋರ್ಯದಿ ।</p>
<p class="Shlok">ಪ್ರತ್ಯಕ್ಷರಂ ಪ್ರಕುರ್ವೀತ ಬ್ರಹ್ಮಹತ್ಯಾನಿವರ್ತನಮ್ ॥45॥</p>
<p class="Text">ಒಂದು ವೇಳೆ ಯಾವನಾದರು ಪುರುಷನು ತುಲಸೀ ಅಥವಾ ಅಶ್ವತ್ಥದ ಬಳಿಯಲ್ಲಿ ಶ್ರೀರಾಮಹೃದಯದ ಪಾರಾಯಣೆ ಮಾಡಿದರೆ ಅವನು ಒಂದೊಂದು ಅಕ್ಷರದಲ್ಲಿ ತನ್ನ ಬ್ರಹ್ಮಹತ್ಯೆಯಂತಹ ಪಾಪಗಳನ್ನು ಕಳೆದುಕೊಳ್ಳುತ್ತಾನೆ. ॥45॥</p>
<p class="Shlok">ಶ್ರೀರಾಮಗೀತಾಮಾಹಾತ್ಮ್ಯಂ ಕೃತ್ಸ್ನಂ ಜಾನಾತಿ ಶಂಕರಃ ।</p>
<p class="Shlok">ತದರ್ಧಂ ಗಿರಿಜಾ ವೇತ್ತಿ ತದರ್ಧಂ ವೇದ್ ಮ್ಯಹಂಮುನೇ ॥46॥</p>
<p class="Text">ಹೇ ಮುನಿಯೇ! ಶ್ರೀರಾಮಗೀತೆಯ ಮಾಹಾತ್ಮ್ಯವು ಸಂಪೂರ್ಣವಾಗಿಯಾದರೋ ಶ್ರೀಮಹಾದೇವನೇ ಬಲ್ಲನು. ಅದರಲ್ಲಿ ಅರ್ಧ ಪಾರ್ವತಿಯು ತಿಳಿಯುವಳು ಮತ್ತು ಅದರಿಂದ ಅರ್ಧ ನಾನು ತಿಳಿಯುತ್ತೇನೆ.॥46॥</p>
<p class="Shlok">ತತ್ತೇ ಕಿಂಚಿತ್ ಪ್ರವಕ್ಷಾಮಿ ಕೃತ್ಸ್ನಂ ವಕ್ತುಂ ನ ಶಕ್ಯತೇ ।</p>
<p class="Shlok">ಯಜ್ ಜ್ಞಾತ್ವಾ ತತ್ ಕ್ಷಣಾಲ್ಲೋಕಶ್ಚಿತ್ತಶುದ್ಧಿಮವಾಪ್ನುಯಾತ್ ॥47॥</p>
<p class="Text">ಆದರೆ ಅದನ್ನೂ ಕೂಡ ಪೂರ್ತಿಯಾಗಿ ಹೇಳಲೂ ಸಾಧ್ಯವಿಲ್ಲ, ಅದರಲ್ಲಿನ ಸ್ವಲ್ಪವನ್ನು ನಿನಗೆ ಹೇಳುತ್ತೇನೆ, ಅದನ್ನು ತಿಳಿದ ಮಾತ್ರದಿಂದ ಚಿತ್ತವು ತತ್ಕಾಲವೇ ಶುದ್ಧವಾಗುತ್ತದೆ.॥47॥</p>
<p class="Shlok">ಶ್ರೀರಾಮಗೀತಾ ಯತ್ಪಾಪಂ ನ ನಾಶಯತಿ ನಾರದ ।</p>
<p class="Shlok">ತನ್ನ ನಶ್ಯತಿ ತೀರ್ಥಾದೌ ಲೊಕೇ ಕ್ವಾಪಿ ಕದಾಚನ ।</p>
<p class="Shlok">ತನ್ನ ಪಶ್ಯಾಮ್ಯಹಂಲೊಕೇಮರ್ಗಮಾಣೋಽಪಿ ಸರ್ವದಾ ॥48॥ </p>
<p class="Text">ಹೇ ನಾರದನೇ! ಯಾವ ಪಾಪವನ್ನು ಶ್ರೀರಾಮ ಗೀತೆಯು ನಾಶವಾಗಿಸಲಾರದೋ ಅದು ಜಗತ್ತಿನಲ್ಲಿ ಎಂದೂ ಯಾವುದೇ ತೀರ್ಥಾದಿಗಳಿಂದಲೂ ನಾಶವಾಗಲಾರದು. ನಾನು ಸದಾಕಾಲ ಹುಡುಕಿದರೂ ಆ ಪಾಪವನ್ನು ನೋಡಲಾರೆ ಅರ್ಥಾತ್ ಶ್ರೀರಾಮಗೀತೆಯಿಂದ ನಷ್ಟವಾಗದಿರುವ ಯಾವ ಪಾಪವೂ ಇಲ್ಲ. ॥48॥</p>
<p class="Shlok">ರಾಮೇಣೊಪನಿಷತ್ ಸಿಂಧುಮುನ್ಮಥ್ಯೋತ್ಪಾದಿತಾಂ ಮುದಾ ।</p>
<p class="Shlok">ಲಕ್ಷ್ಮಣಾಯಾರ್ಪಿತಾಂ ಗೀತಾಸುಧಾಂ ಪೀತ್ವಾಮರೋಭವೇತ್ ॥49॥</p>
<p class="Text">ಯಾವ ಗೀತಾಮೃತವನ್ನು ಭಗವಾನ್ ಶ್ರೀರಾಮನು ಉಪನಿಷತ್ಸಾಗರದ ಮಂಥನ ಗೈದು ತೆಗೆದಿರುವನೋ, ಹಾಗೂ ಹೆಚ್ಚಿನ ಪ್ರಸನ್ನತೆಯಿಂದ ಲಕ್ಷ್ಮಣನಿಗೆ ಕರುಣಿಸಿದನೋ ಅದನ್ನು ಮನುಷ್ಯನು ಪಾನಮಾಡಿ ಅಮರನಾಗುತ್ತಾನೆ. ॥49॥</p>
<p class="Shlok">ಜಮದಗ್ನಿಸುತಃ ಪೂರ್ವಂ ಕಾರ್ತವೀರ್ಯವಧೇಚ್ಛಯಾ ।</p>
<p class="Shlok">ಧನುರ್ವಿದ್ಯಾಮಭ್ಯಸಿತುಂ ಮಹೇಶಸ್ಯಾಂತಿಕೇ ವಸನ್ ॥50॥</p>
<p class="Text">ಹಿಂದಿನ ಕಾಲದಲ್ಲಿ ಸಹಸ್ರಾರ್ಜುನನ ವಧೆಯ ಇಚ್ಛೆಯಿಂದ ಜಮದಗ್ನಿನಂದನ ಶ್ರೀಪರಶುರಾಮರು ಧನುರ್ವಿಧ್ಯೆಯ ಅಭ್ಯಾಸ ಮಾಡಲೋಸುಗ ಶ್ರೀಮಹಾದೇವನ ಬಳಿಯಲ್ಲಿ ಇರುತ್ತಿದ್ದರು. ॥50॥</p>
<p class="Shlok">ಅಧೀಯಮಾನಾಂ ಪಾರ್ವತ್ಯಾ ರಾಮಗೀತಾಂ ಪ್ರಯತ್ನತಃ ।</p>
<p class="Shlok">ಶ್ರುತ್ವಾ ಗೃಹೀತ್ವಾಶು ಪಠನ್ನಾರಾಯಣಕಲಾಮಗಾತ್ ॥51॥</p>
<p class="Text">ಆ ಸಮಯದಲ್ಲಿ ರಾಮಗೀತೆಯ ಅಧ್ಯಯನ ಮಾಡುತ್ತಿರುವ ಪಾರ್ವತಿದೇವಿಯಿಂದ ಅದನ್ನು ಶ್ರದ್ಧಾ ಪೂರ್ವಕ ಕೇಳಿಕೊಂಡು, ಆಗಲೇ ಹೃದಯಂಗಮವಾಗಿ ಪಾರಾಯಣೆ ಮಾಡುತ್ತಾ ಅವರು ಶ್ರೀನಾರಾಯಣನ ಕಲಾರೂಪರಾದರು. ॥51॥</p>
<p class="Shlok">ಬ್ರಹ್ಮಹತ್ಯಾದಿಪಾಪಾನಾಂ ನಿಷ್ಕೃತಿಂ ಯದಿ ವಾಂಛತಿ ।</p>
<p class="Shlok">ರಾಮಗೀತಾಂ ಮಾಸಮಾತ್ರಂ ಪಠಿತ್ವಾ ಮುಚ್ಯತೇ ನರಃ ॥52॥</p>
<p class="Text">ಒಂದು ವೇಳೆ ಪುರುಷನು ಬ್ರಹ್ಮಹತ್ಯಾದಿ ಘೋರ ಪಾಪಗಳಿಂದ ಮುಕ್ತನಾಗಬೇಕೆಂದು ಬಯಸಿದರೆ ಕೇವಲ ಒಂದು ತಿಂಗಳು ರಾಮಗೀತೆಯ ಪಾರಾಯಣ ಮಾಡುವುದರಿಂದ ಬಿಡುಗಡೆ ಹೊಂದಬಲ್ಲನು. ॥52॥</p>
<p class="Shlok">ದುಷ್ಪ್ರತಿಗ್ರಹದುರ್ಭೋಜ್ಯದುರಾಲಾಪಾದಿಸಂಭವಮ್ ।</p>
<p class="Shlok">ಪಾಪಂ ಯತ್ತತ್ಕೀರ್ತನೇನ ರಾಮಗೀತಾ ವಿನಾಶಯೇತ್ ॥53॥ </p>
<p class="Text">ಕೆಟ್ಟದಾನ, ನಿಷಿದ್ಧ ಭೋಜನ ಮತ್ತು ಸುಳ್ಳು ಮಾತುಕತೆಗಳಿಂದ ಉಂಟಾಗುವ ಪಾಪಗಳು ರಾಮಗೀತೆಯ ಪಾಠಮಾತ್ರದಿಂದ  ನಾಶವಾಗುತ್ತವೆ.॥53॥</p>
<p class="Shlok">ಶಾಲಗ್ರಾಮಶಿಲಾಗ್ರೇ ಚ ತುಲಸ್ಯಶ್ವತ್ಥಸನ್ನಿಧೌ ।</p>
<p class="Shlok">ಯತೀನಾಂ ಪುರತಸ್ತದ್ವದ್ರಾಮಗೀತಾಂ ಪಠೇತ್ತು ಯಃ ॥54॥</p>
<p class="Shlok">ಸ ತತ್ಫಲಮವಾಪ್ನೋತಿ ಯದ್ವಾಚೋಽಪಿ ನಗೋಚರಮ್ ॥55॥</p>
<p class="Text">ಶಾಲಿಗ್ರಾಮದ ಮುಂದೆ, ತುಲಸೀ ಅಶ್ವತ್ಥದ ಬಳಿಯಲ್ಲಿ ಅಥವಾ ಯತಿಗಳ ಮುಂದೆ ರಾಮಗೀತೆಯ ಪಾರಾಯಣೆ ಮಾಡುವವನಿಗೆ ಹೇಳಲಸದಳವಾದ ಫಲವು ದೊರೆಯುತ್ತದೆ.॥54-55॥</p>
<p class="Shlok">ರಾಮಗೀತಾಂ ಪಠನ್ ಭಕ್ತ್ಯಾ ಯಃ ಶ್ರಾದ್ಧೇ ಭೋಜಯೇದ್ ದ್ವಿಜಾನ್ ।</p>
<p class="Shlok">ತಸ್ಯ ತೇ ಪಿತರಃ ಸರ್ವೇ ಯಾಂತಿ ವಿಷ್ಣೋಃ ಪರಂ ಪದಮ್ ॥56॥</p>
<p class="Text">ಶ್ರಾದ್ಧದಲ್ಲಿ ರಾಮಗೀತೆಯನ್ನು ಭಕ್ತಿಯಿಂದ ಪಾರಾಯಣೆ ಮಾಡಿ ಬ್ರಾಹ್ಮಣರಿಗೆ ಭೋಜನ ಮಾಡಿಸು ವವನ ಪಿತೃಗಳು ಭಗವಾನ್ ವಿಷ್ಣುವಿನ ಪರಮ ಧಾಮಕ್ಕೆ ಹೋಗುತ್ತಾರೆ.॥56॥</p>
<p class="Shlok">ಏಕಾದಶ್ಯಾಂ ನಿರಾಹಾರೋ ನಿಯತೋ ದ್ವಾದಶೀದಿನೇ ।</p>
<p class="Shlok">ಸ್ಥಿತ್ವಾಗಸ್ತ್ಯತರೋರ್ಮೂಲೇ ರಾಮಗೀತಾಂ ಪಠೇತ್ತು ಯಃ ।</p>
<p class="Shlok">ಸ ಏವ ರಾಘವಃ ಸಾಕ್ಷಾತ್ಸರ್ವದೇವೈಶ್ಚ ಪೂಜ್ಯತೇ ॥57॥</p>
<p class="Text">ಏಕಾದಶಿಯ ದಿನ ಉಪವಾಸ ಮತ್ತು ಜಿತೇಂದ್ರಿಯನಾಗಿದ್ದು ದ್ವಾದಶಿಗೆ ಅಗಸ್ತ್ಯ ವೃಕ್ಷದ ಕೆಳಗೆ ಕುಳಿತು ಕೊಂಡು ರಾಮಗೀತೆಯನ್ನು ಪಾರಾಯಣೆ ಮಾಡುವವನು ಸಾಕ್ಷಾತ್ ರಾಮರೂಪವೇ ಆಗುತ್ತಾನೆ, ಸಮಸ್ತ ದೇವತೆಗಳು ಅವನ ಪೂಜೆ ಮಾಡುತ್ತಾರೆ.॥57॥</p>
<p class="Shlok">ವಿನಾ ದಾನಂ ವಿನಾ ಧ್ಯಾನಂ ವಿನಾ ತಿರ್ಥಾವಗಾಹನಮ್ ।</p>
<p class="Shlok">ರಾಮಗೀತಾಂ ನರೋಽಧೀತ್ಯ ತದನಂತ ಫಲಂ ಲಭೇತ್ ॥58॥</p>
<p class="Text">ರಾಮಗೀತೆಯ ಪಾರಾಯಣೆ ಮಾಡುವುದರಿಂದ ಮನುಷ್ಯನು ಯಾವುದೇ ದಾನ, ಧ್ಯಾನ ಅಥವಾ ತೀರ್ಥಸ್ನಾನ ಮಾಡದೆಯೇ ಅಕ್ಷಯ ಫಲವನ್ನು ಪಡೆಯುತ್ತಾನೆ. ॥58॥</p>
<p class="Shlok">ಬಹುನಾ ಕಿಮಿಹೋಕ್ತೇನ ಶ್ರುಣು ನಾರದ ತತ್ತ್ವತಃ ।</p>
<p class="Shlok">ಶ್ರುತಿಸ್ಮೃತಿಪುರಾಣೇತಿಹಾಸಾಗಮಶತಾನಿ ಚ ।</p>
<p class="Shlok">ಅರ್ಹಂತಿ ನಾಲ್ಪಮಧ್ಯಾತ್ಮರಾಮಾಯಣಕಲಾಮಪಿ ॥59॥</p>
<p class="Text">ಹೇ ನಾರದನೇ! ಇನ್ನು ಹೆಚ್ಚು ಏನು ಹೇಳ ಬಹುದು! ಯಾವುದು ವಾಸ್ತವಿಕ ಮಾತಾಗಿದೆಯೋ ಅದನ್ನು ಕೇಳು-ಶ್ರುತಿ, ಸ್ಮೃತಿ, ಪುರಾಣ ಮತ್ತು ಇತಿಹಾಸ ಮೊದಲಾದ ನೂರಾರು ಶಾಸ್ತ್ರಗಳೂ ಕೂಡ ಶ್ರೀಅಧ್ಯಾತ್ಮರಾಮಾಯಣದ ಫಲದ ಮುಂದೆ ಹದಿನಾರು ಕಲೆಗಳಲ್ಲಿ ಒಂದು ಕಲೆಗೂ ಸಮಾನವಾಗಲಾರದು.॥59॥</p>
<p class="Shlok">ಅಧ್ಯಾತ್ಮರಾಮಚರಿತಸ್ಯ ಮುನೀಶ್ವರಾಯ </p>
<p class="Shlok">ಮಾಹಾತ್ಮ್ಯಮೇತದುದಿತಂ ಕಮಲಾಸನೇನ ।</p>
<p class="Shlok">ಯಃ ಶ್ರದ್ಧಯಾ ಪಠತಿ ವಾ ಶ್ರುಣುಯಾತ್ಸಮರ್ತ್ಯಃ </p>
<p class="Shlok">ಪ್ರಾಪ್ನೋತಿ ವಿಷ್ಣುಪದವೀಂ ಸುರಪೂಜ್ಯಮಾನಃ ॥60॥ </p>
<p class="Text">ಈ ಅಧ್ಯಾತ್ಮರಾಮಾಯಣದ ಮಾಹಾತ್ಮ್ಯವು ಬ್ರಹ್ಮದೇವರು ಮುನಿರಾಜರಾದ ಶ್ರೀನಾರದರಲ್ಲಿ ಹೇಳಿದ್ದಾರೆ. ಇದನ್ನು ಶ್ರದ್ಧಾ ಪೂರ್ವಕ ಓದುವವನು ಅಥವಾ ಕೇಳುವವನು ದೇವತೆಗಳಿಂದ ಪೂಜಿತನಾಗಿ ಭಗವಾನ್ ಶ್ರೀವಿಷ್ಣುವಿನ ಪದವನ್ನು ಪಡೆಯುತ್ತಾನೆ.॥60॥ </p>
<p class="ChapterEnd">ಇತಿ ಶ್ರೀಬ್ರಹ್ಮಾಂಡ ಪುರಾಣೇ ಉತ್ತರಖಂಡೇಽಧ್ಯಾತ್ಮರಾಮಾಯಣ ಮಾಹಾತ್ಮ್ಯಮ್ ಸಂಪೂರ್ಣಮ್ ॥</p>
<p class="ChapterEnd">ಬ್ರಹ್ಮಾಂಡ ಪುರಾಣದ ಉತ್ತರ ಖಂಡದಲ್ಲಿ ಅಧ್ಯಾತ್ಮ ರಾಮಾಯಣ ಮಾಹಾತ್ಮ್ಯವು ಮುಗಿಯಿತು ॥</p>


<p class="Page-Break">॥ ಶ್ರೀರಾಮಚಂದ್ರ ಪರಬ್ರಹ್ಮಣೇ ನಮಃ ॥</p>
<p class="Chapter-Heading" id="toc_marker-4">ಬಾಲಕಾಂಡ</p>
<p class="Sub-Heading" id="toc_marker-4-1">ಮೊದಲನೆಯ ಸರ್ಗ</p>
<p class="description">ಶ್ರೀರಾಮಹೃದಯ</p>
<p class="Shlok-Number">(ಶ್ಲೋಕ - 1)</p>
<p class="Shlok">ಯಃ ಪೃಥ್ವೀಭರವಾರಣಾಯ ದಿವಿಜೈಃ</p>
<p class="Shlok"> ಸಂಪ್ರಾರ್ಥಿತಶ್ಚಿನ್ಮಯಃ </p>
<p class="Shlok">ಸಂಜಾತಃ ಪೃಥಿವೀತಲೇ ರವಿಕುಲೇ </p>
<p class="Shlok"> ಮಾಯಾಮನುಷ್ಯೋಽವ್ಯಯಃ ।</p>
<p class="Shlok">ನಿಶ್ಚಕ್ರಂ ಹತರಾಕ್ಷಸಃ ಪುನರಗಾದ್ </p>
<p class="Shlok"> ಬ್ರಹ್ಮತ್ವಮಾದ್ಯಂ ಸ್ಥಿರಾಂ</p>
<p class="Shlok">ಕೀರ್ತಿಂ ಪಾಪಹರಾಂ ವಿಧಾಯ ಜಗತಾಂ </p>
<p class="Shlok"> ತಂ ಜಾನಕೀಶಂ ಭಜೇ ॥</p>
<p class="Text">ಚಿನ್ಮಯನೂ ಅವಿನಾಶೀಯೂ ಆದ ಪರಮಾತ್ಮನು ಪೃಥ್ವಿಯ ಭಾರವನ್ನು ಇಳಿಸಲೋಸುಗ ದೇವತೆಗಳ ಪ್ರಾರ್ಥನೆಯಂತೆ ಭೂಮಂಡಲದಲ್ಲಿ, ಸೂರ್ಯವಂಶದಲ್ಲಿ ಮಾಯಾ ಮಾನವ ರೂಪದಿಂದ ಅವತರಿಸಿ, ರಾಕ್ಷಸರ ಸಮೂಹವನ್ನು ನಿರ್ಮೂಲನೆ ಮಾಡಿ ತನ್ನ ಪಾಪವಿನಾಶಿನೀ ಶಾಶ್ವತವಾದ ಕೀರ್ತಿಯನ್ನು ಸ್ಥಾಪಿಸಿ ಮತ್ತೆ ಮೊದಲಿನ ಬ್ರಹ್ಮಸ್ವರೂಪದಲ್ಲಿ ಲೀನನಾದ ಆ ಶ್ರೀಜಾನಕೀನಾಥನನ್ನು ಭಜಿಸುತ್ತೇನೆ. ॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ವಿಶ್ವೋದ್ಭವಸ್ಥಿತಿಲಯಾದಿಷು ಹೇತುಮೇಕಂ</p>
<p class="Shlok">ಮಾಯಾಶ್ರಯಂ ವಿಗತಮಾಯಮಚಿಂತ್ಯಮೂರ್ತಿಮ್ ।</p>
<p class="Shlok">ಆನಂದಸಾಂದ್ರಮಮಲಂ ನಿಜಬೋಧರೂಪಂ </p>
<p class="Shlok">ಸೀತಾಪತಿಂ ವಿದಿತತತ್ತ್ವಮಹಂ ನಮಾಮಿ ॥</p>
<p class="Text">ವಿಶ್ವದ ಉತ್ಪತ್ತಿ, ಸ್ಥಿತಿ, ಮತ್ತು ಲಯ ಮುಂತಾದವುಗಳ ಏಕಮಾತ್ರ ಕಾರಣನೂ, ಮಾಯೆಯ ಆಶ್ರಯನಾದರೂ ಕೂಡ ಮಾಯಾತೀತನಾಗಿರುವ ಅಚಿಂತ್ಯಸ್ವರೂಪನೂ, ಆನಂದಘನನೂ, ಉಪಾಧಿಕೃತ ದೋಷಗಳಿಂದ ರಹಿತನೂ ಹಾಗೂ ಸ್ವಯಂ ಪ್ರಕಾಶ ಸ್ವರೂಪನೂ ಆಗಿರುವ ಆ ತತ್ತ್ವವೇತ್ತನಾದ ಶ್ರೀಸೀತಾಪತಿಯನ್ನು ನಾನು ನಮಸ್ಕರಿಸುತ್ತೇನೆ. ॥2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ಪಠಂತಿ ಯೇ ನಿತ್ಯಮನನ್ಯಚೇತಸಃ </p>
<p class="Shlok">ಶೃಣ್ವಂತಿ ಚಾಧ್ಯಾತ್ಮಿಕಸಂಜ್ಞಿತಂ ಶುಭಮ್ ।</p>
<p class="Shlok">ರಾಮಾಯಣಂ ಸರ್ವಪುರಾಣಸಮ್ಮತಂ </p>
<p class="Shlok">ನಿರ್ಧೂತಪಾಪಾ ಹರಿಮೇವ ಯಾಂತಿ ತೇ ॥</p>
<p class="Text">ಸರ್ವಪುರಾಣ ಸಮ್ಮತವಾದ ಈ ಪವಿತ್ರ ಅಧ್ಯಾತ್ಮರಾಮಾಯಣವನ್ನು ಏಕಾಗ್ರಚಿತ್ತದಿಂದ ಪ್ರತಿದಿನವೂ ಪಾರಾಯಣ ಮಾಡುವವರು, ಕೇಳುವವರು ಪಾಪರಹಿತರಾಗಿ ಶ್ರೀಹರಿಯನ್ನೇ ಪಡೆಯುತ್ತಾರೆ. ॥3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ಅಧಾತ್ಮರಾಮಾಯಣಮೇವ ನಿತ್ಯಂ </p>
<p class="Shlok">ಪಠೇದ್ಯದೀಚ್ಛೇದ್ಭವಬಂಧಮುಕ್ತಿಮ್ ।</p>
<p class="Shlok">ಗವಾಂ ಸಹಸ್ರಾಯುತಕೋಟಿದಾನಾತ್ </p>
<p class="Shlok">ಫಲಂ ಲಭೇದ್ಯಃ ಶ್ರುಣುಯಾತ್ಸ ನಿತ್ಯಮ್ ॥</p>
<p class="Text">ಸಂಸಾರ ಬಂಧನದಿಂದ ಮುಕ್ತರಾಗಬೇಕೆಂಬ ಇಚ್ಛೆ ಉಳ್ಳವರು ಅಧ್ಯಾತ್ಮ ರಾಮಾಯಣವನ್ನೇ ನಿತ್ಯವು ಪಾರಾಯಣ ಮಾಡಬೇಕು. ಇದನ್ನು ನಿತ್ಯವೂ ಶ್ರವಣಿಸುವವನು ಲಕ್ಷ-ಕೋಟಿ ಸಂಖ್ಯೆಯ ಗೋದಾನದ ಫಲವನ್ನು ಪಡೆದುಕೊಳ್ಳುವನು.॥4॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಪುರಾರಿಗಿರಿಸಂಭೂತಾ ಶ್ರೀರಾಮಾರ್ಣವಸಂಗತಾ ।</p>
<p class="Shlok">ಅಧ್ಯಾತ್ಮರಾಮಗಂಗೇಯಂ ಪುನಾತಿ ಭುವನತ್ರಯಮ್ ॥</p>
<p class="Text">ಶ್ರೀಶಂಕರ ರೂಪೀ ಪರ್ವತದಿಂದ ಹೊರಟು ರಾಮರೂಪೀ ಸಮುದ್ರವನ್ನು ಸೇರುವಂತಹ ಈ ಅಧ್ಯಾತ್ಮರಾಮಾಯಣ ರೂಪೀ ಗಂಗೆಯು ಮೂರು ಲೋಕಗಳನ್ನು ಪವಿತ್ರಗೊಳಿಸುತ್ತಿದೆ.॥5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಕೈಲಾಸಾಗ್ರೇ ಕದಾಜಿದ್ರವಿಶತವಿಮಲೇ </p>
<p class="Shlok"> ಮಂದಿರೇ ರತ್ನಪೀಠೇ</p>
<p class="Shlok">ಸಂವಿಷ್ಟಂ ಧ್ಯಾನನಿಷ್ಠಂ ತ್ರಿನಯನಮಭಯಂ </p>
<p class="Shlok"> ಸೇವಿತಂ ಸಿದ್ಧಸಂಘೈಃ ।</p>
<p class="Shlok">ದೇವೀ ವಾಮಾಂಕಸಂಸ್ಥಾ ಗಿರಿವರತನಯಾ </p>
<p class="Shlok"> ಪಾರ್ವತೀ ಭಕ್ತಿನಮ್ರಾ </p>
<p class="Shlok">ಪ್ರಾಹೇದಂ ದೇವಮೀಶಂ ಸಕಲಮಲಹರಂ</p>
<p class="Shlok"> ವಾಕ್ಯಮಾನಂದಕಂದಮ್ ॥</p>
<p class="Text">ಒಮ್ಮೆ ಕೈಲಾಸ ಪರ್ವತದ ಮೇಲೆ ಕೋಟಿ ಸೂರ್ಯರ ಸಮಾನ ಪ್ರಕಾಶವುಳ್ಳ ಮಂದಿರದಲ್ಲಿ ರತ್ನಸಿಂಹಾಸನದ ಮೇಲೆ ಧ್ಯಾನಾವಸ್ಥಿತನಾಗಿ ಕುಳಿತಿರುವ, ಸಿದ್ಧ ಸಮೂಹಗಳಿಂದ ಕೂಡಿ ಅಭಯಮುದ್ರೆಯಿಂದಿರುವ, ನಿರ್ಭೀತನಾಗಿ, ಎಲ್ಲ ಪಾಪಗಳನ್ನು ಹರಿಸುವ ಆನಂದಕಂದ ದೇವದೇವನಾದ ಭಗವಾನ್ ಮುಕ್ಕಣ್ಣನಲ್ಲಿ ಅವನ ವಾಮಾಂಕದಲ್ಲಿ ವಿರಾಜಮಾನಳಾದ ಗಿರಿರಾಜಕುಮಾರೀ ಶ್ರೀಪಾರ್ವತಿಯು ಭಕ್ತಿಭಾವದಿಂದ ನಮ್ರಳಾಗಿ ಹೀಗೆ ಪ್ರಶ್ನಿಸಿದಳು -॥6॥</p>
<p class="Shlok-Number">(ಶ್ಲೋಕ - 7)</p>
<p class="Uvach">ಪಾರ್ವತ್ಯುವಾಚ </p>
<p class="Shlok">ನಮೋಽಸ್ತು ತೇ ದೇವ ಜಗನ್ನಿವಾಸ</p>
<p class="Shlok">ಸರ್ವಾತ್ಮದೃಕ್ ತ್ವಂ ಪರಮೇಶ್ವರೋಽಸಿ ।</p>
<p class="Shlok">ಪೃಚ್ಛಾಮಿ ತತ್ತ್ವಂ ಪುರುಷೋತ್ತಮಸ್ಯ</p>
<p class="Shlok">ಸನಾತನಂ ತ್ವಂ ಚ ಸನಾತನೋಽಸಿ ॥</p>
<p class="Text"><span class="char-style-override-3">ಶ್ರೀಪಾರ್ವತೀ ದೇವಿಯು ಕೇಳಿದಳು —</span> ಹೇ ದೇವಾ! ಹೇ ಜಗನ್ನಿವಾಸಾ! ನಿಮಗೆ ನಮಸ್ಕಾರವು. ನೀವು ಅಂತಃಕರಣದ ಸಾಕ್ಷಿ ಮತ್ತು ಪರಮೇಶ್ವರರಾಗಿದ್ದೀರೀ! ನಾನು ನಿಮ್ಮಲ್ಲಿ ಭಗವಾನ್ ಶ್ರೀಪುರುಷೋತ್ತಮನ ಸನಾತನ ತತ್ತ್ವವನ್ನು ಕೇಳಲು ಬಯಸುತ್ತೇನೆ, ಏಕೆಂದರೆ ನೀವು ಸನಾತನರಾಗಿದ್ದೀರಿ. ॥7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ಗೋಪ್ಯಂ ಯದತ್ಯಂತಮನನ್ಯವಾಚ್ಯಂ </p>
<p class="Shlok">ವದಂತಿ ಭಕ್ತೇಷು ಮಹಾನುಭಾವಾಃ ।</p>
<p class="Shlok">ತದಪ್ಯಹೋಽಹಂ ತವ ದೇವ ಭಕ್ತಾ</p>
<p class="Shlok">ಪ್ರಿಯೋಽಸಿ ಮೇ ತ್ವಂ ವದ ಯತ್ತು ಪೃಷ್ಟಮ್ ॥</p>
<p class="Text">ಮಹಾನುಭಾವರಾದವರು ಅತ್ಯಂತ ಗೋಪನೀಯ ಹಾಗೂ ಯಾರಿಗೂ ಹೇಳಲೂ ಯೋಗ್ಯವಲ್ಲದ ವಿಷಯವನ್ನು ಕೂಡ ತಮ್ಮ ಭಕ್ತರಿಗೆ ಹೇಳಿ ಬಿಡುತ್ತಾರೆ. ಹೇ ದೇವಾ! ನಾನು ನಿಮ್ಮ ಭಕ್ತಳಾಗಿರುವೆ, ನನಗೆ ನೀವು ಅತ್ಯಂತ ಪ್ರಿಯರಾಗಿದ್ದೀರಿ. ಅದಕ್ಕಾಗಿ ನಾನು ಕೇಳುವುದನ್ನು ಸ್ಪಷ್ಟವಾಗಿ ವರ್ಣನೆ ಮಾಡಿರಿ. ॥8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ಜ್ಞಾನಂ ಸವಿಜ್ಞಾನಮಥಾನುಭಕ್ತಿ - </p>
<p class="Shlok"> ವೈರಾಗ್ಯಯುಕ್ತಂ ಚ ಮಿತಂ ವಿಭಾಸ್ವತ್ ।</p>
<p class="Shlok">ಜಾನಾಮ್ಯಹಂ ಯೋಷಿದಪಿ ತ್ವದುಕ್ತಂ </p>
<p class="Shlok">ಯಥಾ ತಥಾ ಬ್ರೂಹಿ ತರಂತಿ ಯೇನ ॥</p>
<p class="Text">ಮನುಷ್ಯರು ಸಂಸಾರ ಸಮುದ್ರದಿಂದ ದಾಟಿ ಹೋಗುವ ಭಕ್ತಿ ಮತ್ತು ವೈರಾಗ್ಯದಿಂದ ಪರಿಪೂರ್ಣ ಪ್ರಕಾಶಮಯ ವಿಜ್ಞಾನ ಸಹಿತ ಆತ್ಮಜ್ಞಾನವನ್ನು ನಾನು ಸ್ತ್ರೀಯಾಗಿದ್ದರೂ ನಿಮ್ಮ ವಚನಗಳನ್ನು ಸುಲಭವಾಗಿ ತಿಳಿಯುವಂತೆ ಸಂಕ್ಷೇಪವಾಗಿ ಸ್ವಷ್ಟವಾಗಿ ವರ್ಣಿಸಿರಿ. ॥9॥f</p>
<p class="Shlok-Number">(ಶ್ಲೋಕ - 10)</p>
<p class="Shlok">ಪೃಚ್ಛಾಮಿ ಚಾನ್ಯಚ್ಚ ಪರಂ ರಹಸ್ಯಂ</p>
<p class="Shlok"> ತದೇವ ಚಾಗ್ರೇ ವದ ವಾರಿಜಾಕ್ಷ ।</p>
<p class="Shlok">ಶ್ರೀರಾಮಚಂದ್ರೇಽಖಿಲಲೋಕಸಾರೇ</p>
<p class="Shlok"> ಭಕ್ತಿರ್ದೃಢಾ ನೌರ್ಭವತಿ ಪ್ರಸಿದ್ಧಾ ॥</p>
<p class="Text">ಹೇ ಕಮಲಾಕ್ಷನೇ! ಇನ್ನೊಂದು ಪರಮರಹಸ್ಯವನ್ನು ಕೇಳ ಬಯಸುತ್ತೇನೆ, ಕೃಪೆ ಮಾಡಿ ಅದನ್ನೇ ಮೊದಲು ನೀವು ಹೇಳಿರಿ. ಸಮಸ್ತ ಲೋಕಗಳಿಗೂ ಸಾರವಾದ ಶ್ರೀರಾಮಚಂದ್ರನ ವಿಶುದ್ದ ಭಕ್ತಿಯು ಸಂಸಾರ ಸಾಗರವನ್ನು ದಾಟಲು ಪ್ರಸಿದ್ಧವಾದ ನೌಕೆಯಾಗಿದೆ ಎಂಬುದು ಪ್ರಸಿದ್ಧವಾಗಿದೆ.॥10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಭಕ್ತಿಃ ಪ್ರಸಿದ್ಧಾ ಭವಮೋಕ್ಷಣಾಯ </p>
<p class="Shlok">ನಾನ್ಯತ್ತತಃ ಸಾಧನಮಸ್ತಿ ಕಿಂಚಿತ್ ।</p>
<p class="Shlok">ತಥಾಪಿ ಹೃತ್ಸಂಶಯಬಂಧನಂ ಮೇ</p>
<p class="Shlok">ವಿಭೇತ್ತುಮರ್ಹಸ್ಯಮಲೋಕ್ತಿ ಭಿಸ್ತ್ವಮ್ ॥</p>
<p class="Text">ಸಂಸಾರದಿಂದ ವಿಮುಕ್ತನಾಗಲು ಭಕ್ತಿಯೇ ಪ್ರಸಿದ್ಧ ಉಪಾಯವಾಗಿದೆ, ಅದರಿಂದ ಬೇರೆಯಾದ ಯಾವಶ್ರೇಷ್ಠ ಸಾಧನೆಯೂ ಇಲ್ಲ; ಆದರೂ ನೀವು ನಿಮ್ಮ ವಿಶುದ್ಧ ವಚನಗಳಿಂದ ನನ್ನ ಹೃದಯದ ಸಂಶಯ - ಗ್ರಂಥಿಯನ್ನು ಕತ್ತರಿಸಿಬಿಡಿರಿ. ॥11॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ವದಂತಿ ರಾಮಂ ಪರಮೇಕಮಾದ್ಯಂ </p>
<p class="Shlok">ನಿರಸ್ತಮಾಯಾಗುಣಸಂಪ್ರವಾಹಮ್ ।</p>
<p class="Shlok">ಭಜಂತಿ ಚಾಹರ್ನಿಶಮಪ್ರಮತ್ತಾಃ </p>
<p class="Shlok">ಪರಂ ಪದಂ ಯಾಂತಿ ತಥೈವ ಸಿದ್ಧಾಃ ॥</p>
<p class="Text">ಶ್ರೀರಾಮಚಂದ್ರನನ್ನು ಪರಮ, ಅದ್ವಿತೀಯ, ಎಲ್ಲರ ಆದಿಕಾರಣ ಮತ್ತು ಪ್ರಕೃತಿಯ ಗುಣ ಪ್ರವಾಹದಿಂದ ಅತೀತನೆಂದು ಸಿದ್ಧರು ಹೇಳುತ್ತಾರೆ; ಹಾಗೂ ಅವರು ಅಹರ್ನಿಶಿ ಏಕಾಗ್ರತೆಯಿಂದ ಅವನ ಭಜನೆ ಮಾಡಿ ಪರಮಪದವನ್ನೂ ಪ್ರಾಪ್ತಮಾಡಿಕೊಳ್ಳುತ್ತಾರೆ. ॥12॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ವದಂತಿ ಕೇಚಿತ್ಪರಮೋಽಪಿ ರಾಮಃ</p>
<p class="Shlok">ಸ್ವಾವಿದ್ಯಯಾ ಸಂವೃತಮಾತ್ಮಸಂಜ್ಞಮ್ ।</p>
<p class="Shlok">ಜಾನಾತಿ ನಾತ್ಮಾನಮತಃ ಪರೇಣ</p>
<p class="Shlok">ಸಂಬೋಧಿತೋ ವೇದ ಪರಾತ್ಮತತ್ತ್ವಮ್ ॥</p>
<p class="Text">ಶ್ರೀರಾಮನು ಪರಬ್ರಹ್ಮನಾಗಿದ್ದರೂ ತನ್ನ ಮಾಯೆಯಿಂದ ಆವೃತನಾದ ಕಾರಣ ತನ್ನ ಆತ್ಮಸ್ವರೂಪವನ್ನು ಅರಿಯದೇ ಇದ್ದನೆಂದು, ಅದಕ್ಕಾಗಿ ಬೇರೆ (ವಸಿಷ್ಠಾದಿ)ಯವರ ಉಪದೇಶದಿಂದ ಅವನು ಆತ್ಮಜ್ಞಾನವನ್ನು ಅರಿತುಕೊಂಡನೆಂದು ಕೆಲ ಕೆಲವರು ಹೇಳುತ್ತಾರೆ. ॥13॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಯದಿ ಸ್ಮ ಜಾನಾತಿ ಕುತೋ ವಿಲಾಪಃ </p>
<p class="Shlok">ಸೀತಾಕೃತೇಽನೇನ ಕೃತಃ ಪರೇಣ ।</p>
<p class="Shlok">ಜಾನಾತಿ ನೈವಂ ಯದಿ ಕೇನ ಸೇವ್ಯಃ</p>
<p class="Shlok">ಸಮೋ ಹಿ ಸರ್ವೈರಪಿ ಜೀವಜಾತೈಃ ॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ಅತ್ರೋತ್ತರಂ ಕಿಂ ವಿದಿತಂ ಭವದ್ಭಿಸ್ತದ್ ಬ್ರೂತ </p>
<p class="Shlok">ಮೇ ಸಂಶಯಭೇದಿ ವಾಕ್ಯಮ್॥</p>
<p class="Text">ಒಂದು ವೇಳೆ ಆತ್ಮತತ್ತ್ವವನ್ನು ತಿಳಿದವನಾಗಿದ್ದರೆ ಆ ಪರಮಾತ್ಮನು ಸೀತೆಗಾಗಿ ವಿಲಪಿಸಿದುದು ಏಕೆ? ಅವನಿಗೆ ಆತ್ಮಜ್ಞಾನವಿಲ್ಲದಿದ್ದರೆ ಬೇರೆ ಸಾಮಾನ್ಯ ಜೀವಿಗಳಂತೆ ಆಗುವನಲ್ಲ! ಮತ್ತೆ ಅವನನ್ನು ಏಕೆ ಭಜಿಸಬೇಕು? ಈ ವಿಷಯದಲ್ಲಿ ನಿಮ್ಮ ವಿಚಾರವೇನು? ನನ್ನ ಸಂದೇಹವು ಕಳೆಯುವಂತಹ ಸ್ಪಷ್ಟವಾದ ವಾಕ್ಯಗಳಲ್ಲಿ ಹೇಳಿರಿ ಎಂದು ನಾನು ಪ್ರಾರ್ಥಿಸುತ್ತೇನೆ. ॥14-15॥</p>
<p class="Shlok-Number">(ಶ್ಲೋಕ - 16)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ಧನ್ಯಾಸಿ ಭಕ್ತಾಸಿ ಪರಾತ್ಮನಸ್ತ್ವಂ </p>
<p class="Shlok">ಯಜ್ಜ್ಞಾತುಮಿಚ್ಛಾ ತವ ರಾಮತತ್ತ್ವಮ್ ।</p>
<p class="Shlok">ಪುರಾ ನ ಕೇನಾಪ್ಯಭಿಚೋದಿತೋಽಹಂ</p>
<p class="Shlok">ವಕ್ತುಂ ರಹಸ್ಯಂ ಪರಮಂ ನಿಗೂಢಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಪಾರ್ವತಿ! ನೀನು ಧನ್ಯಳಾಗಿರುವೆ! ರಾಮತತ್ತ್ವವನ್ನು ತಿಳಿಯುವ ಇಚ್ಛೆ ನಿನಗುಂಟಾದುದರಿಂದ ನೀನು ಪರಮಾತ್ಮನ ಭಕ್ತಳಾಗಿರುವೆ. ಇದಕ್ಕಿಂತ ಮೊದಲು ಈ ಪರಮ ಗೂಢ ರಹಸ್ಯವನ್ನು ವರ್ಣಿಸಲು ಯಾರೂ ನನ್ನನ್ನು ಪ್ರೇರೇಪಿಸಿರಲಿಲ್ಲ.॥16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ತ್ವಯಾದ್ಯ ಭಕ್ತ್ಯಾ ಪರಿನೋದಿತೋಽಹಮ್ </p>
<p class="Shlok"> ವಕ್ಷ್ಯೇ ನಮಸ್ಕೃತ್ಯ ರಘೂತ್ತಮಂ ತೇ ।</p>
<p class="Shlok">ರಾಮಃ ಪರಾತ್ಮಾ ಪ್ರಕೃತೇರನಾದಿ- </p>
<p class="Shlok">ರಾನಂದ ಏಕಃ ಪುರುಷೋತ್ತಮೋ ಹಿ ॥</p>
<p class="Text">ಇಂದು ನೀನು ನನ್ನಲ್ಲಿ ಭಕ್ತಿ ಪೂರ್ವಕವಾಗಿ ಪ್ರಶ್ನಿಸಿರುವೆ, ಅದಕ್ಕಾಗಿ ನಾನು ಶ್ರೀರಾಮಚಂದ್ರನನ್ನು ವಂದಿಸಿ ನಿನ್ನ ಪ್ರಶ್ನೆಯ ಉತ್ತರವನ್ನು ಕೊಡುತ್ತೇನೆ. ಶ್ರೀರಾಮಚಂದ್ರನು ನಿಃಸಂಶಯವಾಗಿ ಪ್ರಕೃತಿಯಿಂದಪರನೂ, ಪರಮಾತ್ಮನೂ, ಅನಾದಿಯೂ, ಆನಂದ ಘನನೂ, ಅದ್ವಿತೀಯನೂ ಆದ ಪುರುಷೋತ್ತಮನೇ ಆಗಿದ್ದಾನೆ. ॥17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಸ್ವಮಾಯಯಾ ಕೃತ್ಸ್ನಮಿದಂ ಹಿ ಸೃಷ್ಟ್ವಾ</p>
<p class="Shlok">ನಭೋವದಂತರ್ಬಹಿರಾಸ್ಥಿತೋ ಯಃ ।</p>
<p class="Shlok">ಸರ್ವಾಂತರಸ್ಥೋಽಪಿ ನಿಗೂಢಆತ್ಮಾ </p>
<p class="Shlok">ಸ್ವಮಾಯಯಾ ಸೃಷ್ಟಮಿದಂ ವಿಚಷ್ಟೇ॥</p>
<p class="Text">ಅವನು ತನ್ನ ಮಾಯೆಯಿಂದಲೇ ಈ ಸಮಸ್ತ ಜಗತ್ತನ್ನು ರಚಿಸಿ ಇದರ ಒಳ-ಹೊರಗೆ ಎಲ್ಲ ಕಡೆಯಲ್ಲಿ ಆಕಾಶದಂತೆ ವ್ಯಾಪ್ತನಾಗಿದ್ದಾನೆ. ಹಾಗೂ ಆತ್ಮರೂಪದಿಂದ ಎಲ್ಲರ ಅಂತಃಕರಣದಲ್ಲಿ ಸ್ಥಿತನಾಗಿದ್ದು ತನ್ನ ಮಾಯೆಯಿಂದ ಈ ವಿಶ್ವವನ್ನು ಪ್ರಕಾಶಿಸುತ್ತಿದ್ದಾನೆ.॥18॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ಜಗಂತಿ ನಿತ್ಯಂ ಪರಿತೋ ಭ್ರಮಂತಿ </p>
<p class="Shlok"> ಯತ್ಸನ್ನಿಧೌ ಚುಂಬಕಲೊಹವದ್ಧಿ ।</p>
<p class="Shlok">ಏತನ್ನ ಜಾನಂತಿ ವಿಮೂಢಚಿತ್ತಾಃ </p>
<p class="Shlok">ಸ್ವಾವಿದ್ಯಯಾ ಸಂವೃತಮಾನಸಾ ಯೇ ॥</p>
<p class="Text">ಆಯಸ್ಕಾಂತದ ಬಳಿಯಿರುವ ಜಡ ಕಬ್ಬಿಣದಲ್ಲಿಯೂ ಗತಿ ಉಂಟಾಗುವಂತೆಯೇ ಅವನ ಸನ್ನಿಧಿ ಮಾತ್ರದಿಂದ ಈ ವಿಶ್ವವು ಸದಾ ತನ್ನ ಸೂತ್ತಲೂ ತಿರುಗುತ್ತಿದೆ ಅಂತಹ ಪರಮಾತ್ಮನಾದ ಶ್ರೀರಾಮನನ್ನು ಅಜ್ಞಾನದಿಂದ ಹೃದಯವು ಮುಚ್ಚಲ್ಪಟ್ಟಿರುವ ಮೂಢ ಜನರು ತಿಳಿಯಲಾರರು. ॥19॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಸ್ವಾಜ್ಞಾನಮಪ್ಯಾತ್ಮನಿ ಶುದ್ಧಬುದ್ಧೇ </p>
<p class="Shlok">ಸ್ವಾರೋಪಯಂತೀಹ ನಿರಸ್ತಮಾಯೆ ।</p>
<p class="Shlok">ಸಂಸಾರಮೇವಾನುಸರಂತಿ ತೇ ವೈ </p>
<p class="Shlok">ಪುತ್ರಾದಿಸಕ್ತಾಃ ಪುರುಕರ್ಮಯುಕ್ತಾಃ ॥</p>
<p class="Text">ಅಂತಹ ಮೂಢರು ಆ ಮಾಯಾತೀತ ಶುದ್ಧ-ಬುದ್ಧ ಪರಮಾತ್ಮನಲ್ಲಿಯೂ ತನ್ನ ಅಜ್ಞಾನವನ್ನು ಆರೋಪಿಸುತ್ತಾರೆ. ಅರ್ಥಾತ್ ಅವನನ್ನೂ ಕೂಡ ತನ್ನಂತೆಯೇ ಅಜ್ಞಾನಿಯೆಂದು ತಿಳಿಯುತ್ತಾರೆ. ಆ ಪಾಮರ ಜೀವಿಗಳು ಸದಾಕಾಲ ಪತ್ನೀ ಪುತ್ರಾದಿಗಳಲ್ಲಿ ಆಸಕ್ತರಾಗಿ ಅನೇಕ ವಿಧವಾದ ಕರ್ಮಗಳಲ್ಲಿ ತೊಡಗಿದ್ದು ಸಂಸಾರ ಚಕ್ರದಲ್ಲಿ ಸಿಲುಕಿಕೊಂಡಿರುವರು. ॥20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ಜಾನಂತಿ ನೈವಂ ಹೃದಯೇ ಸ್ಥಿತಂ ವೈ </p>
<p class="Shlok">ಚಾಮೀಕರಂ ಕಂಠಗತಂ ಯಥಾಜ್ಞಾಃ ।</p>
<p class="Shlok">ಯಥಾಪ್ರಕಾಶೋ ನ ತು ವಿದ್ಯತೇ ರವೌ</p>
<p class="Shlok">ಜ್ಯೋತಿಃಸ್ವಭಾವೇ ಪರಮೇಶ್ವರೇ ತಥಾ ।</p>
<p class="Shlok">ವಿಶುದ್ಧವಿಜ್ಞಾನಘನೇ ರಘೂತ್ತಮೇಽ- </p>
<p class="Shlok">ವಿದ್ಯಾ ಕಥಂ ಸ್ಯಾತ್ಪರತಃ ಪರಾತ್ಮನಿ ॥</p>
<p class="Text">ಆ ಅಜ್ಞಾನಿಗಳು ತಮ್ಮ ಕತ್ತಿನಲ್ಲಿರುವ ಚಿನ್ನದ ಸರವನ್ನು ಮರೆತಂತೆ ತಮ್ಮ ಹೃದಯದಲ್ಲೇ ಸ್ಥಿತನಾದ ಪರಮಾತ್ಮನಾದ ಶ್ರೀರಾಮನನ್ನು ಅರಿಯರು. (ಅದಕ್ಕಾಗಿ ಅವನಲ್ಲಿ ಅಜ್ಞಾನಾದಿಗಳನ್ನು ಆರೋಪಿಸುತ್ತಾರೆ) ವಾಸ್ತವವಾಗಿ ಜ್ಯೋತಿಃ ಸ್ವರೂಪಿಯಾದ ಸೂರ್ಯನಲ್ಲಿ ಅಂಧಕಾರವು ಎಂದೂ ಇರದಂತೆ ಪ್ರಕೃತ್ಯಾದಿಗಳಿಂದ ಅತೀತನೂ, ವಿಶುದ್ಧ ವಿಜ್ಞಾನಘನನೂ, ಆದ ಪರಮೇಶ್ವರ ಪರಮಾತ್ಮಾ ಶ್ರೀರಾಮನಲ್ಲಿಯೂ ಅವಿದ್ಯೆಯು ಇರಲಾರದು. ॥21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಯಥಾ ಹಿ ಚಾಕ್ಷ್ಣಾ ಭ್ರಮತಾ ಗೃಹಾದಿಕಂ</p>
<p class="Shlok">ವಿನಷ್ಟದೃಷ್ಟೇರ್ಭ್ರಮತೀವ ದೃಶ್ಯತೇ ।</p>
<p class="Shlok">ತಥೈವ ದೇಹೇಂದ್ರಿಯಕರ್ತುರಾತ್ಮನಃ</p>
<p class="Shlok">ಕೃತಂ ಪರೇಽಧ್ಯಸ್ಯ ಜನೋ ವಿಮುಹ್ಯತಿ ॥</p>
<p class="Text">ಗಿರಗಿರನೆ ತಿರುಗುತ್ತಿರುವಾಗ ಮನುಷ್ಯನಿಗೆ ಕಣ್ಣುಗಳು ತಿರುಗುತ್ತಿರುವುದರಿಂದ ಮನೆಯೇ ಮುಂತಾದವುಗಳು ಸುತ್ತುತ್ತಿರುವಂತೆ ಕಂಡು ಬರುತ್ತದೆ, ಅದೇ ಪ್ರಕಾರ ದೇಹ ಮತ್ತು ಇಂದ್ರಿಯಗಳಿಂದ ಜೀವಿಯಲ್ಲಿ ಕರ್ತೃತ್ವವಿದ್ದು ಮಾಡಿದಂತಹ ಕರ್ಮಗಳನ್ನು ಆತ್ಮನಲ್ಲಿ ಆರೋಪಿಸಿ ಮೋಹಿತರಾಗುತ್ತಾರೆ. ॥22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ನಾಹೋ ನ ರಾತ್ರಿಃ ಸವಿತುರ್ಯಥಾ ಭವೇತ್</p>
<p class="Shlok">ಪ್ರಕಾಶರೂಪಾವ್ಯಭಿಚಾರತಃ ಕ್ವಚಿತ್ ।</p>
<p class="Shlok">ಜ್ಞಾನಂ ತಥಾಜ್ಞಾನಮಿದಂ ದ್ವಯಂ ಹರೌ</p>
<p class="Shlok">ರಾಮೇ ಕಥಂ ಸ್ಥಾಸ್ಯತಿ ಶುದ್ಧಚಿದ್ ಘನೇ ॥</p>
<p class="Text">ಎಂದೂ ಬೇರ್ಪಡದೆ ಇರುವ ಪ್ರಕಾಶ ಸ್ವರೂಪೀ ಸೂರ್ಯನಲ್ಲಿ ರಾತ್ರಿ-ಹಗಲಿನ ಯಾವ ಭೇದವೂ ಇಲ್ಲ. ಅವನು ಸರ್ವದಾ ಒಂದೇ ರೀತಿಯಿಂದ ಪ್ರಕಾಶಮಾನನಾಗಿರುತ್ತಾನೆ. ಹಾಗೆಯೇ ಶುದ್ಧ ಚಿದ್ಘನ ಭಗವಾನ್ ಶ್ರೀರಾಮನಲ್ಲಿ ಜ್ಞಾನ ಮತ್ತು ಅಜ್ಞಾನಗಳೆಂಬ ದ್ವೈಧೀ ಭಾವವು ಹೇಗೆ ಇರಬಲ್ಲದು? ॥23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ತಸ್ಮಾತ್ಪರಾನಂದಮಯೇ ರಘೂತ್ತಮೇ </p>
<p class="Shlok">ವಿಜ್ಞಾನರೂಪೇ ಹಿ ನ ವಿದ್ಯತೇ ತಮಃ ।</p>
<p class="Shlok">ಅಜ್ಞಾನಸಾಕ್ಷಿಣ್ಯರವಿಂದಲೋಚನೇ</p>
<p class="Shlok">ಮಾಯಾಶ್ರಯತ್ವಾನ್ನ ಹಿ ಮೋಹಕಾರಣಮ್ ॥</p>
<p class="Text">ಆದ್ದರಿಂದ ಪರಮಾನಂದ ಸ್ವರೂಪೀಯೂ, ವಿಜ್ಞಾನಘನನೂ ಅಜ್ಞಾನಕ್ಕೆ ಸಾಕ್ಷಿಯೂ ಆದ ಕಮಲನಯನ ಭಗವಾನ್ ಶ್ರೀರಾಮನಲ್ಲಿ ಅಜ್ಞಾನವು ಲೇಶ ಮಾತ್ರವೂ ಇಲ್ಲ; ಏಕೆಂದರೆ ಅವನು ಮಾಯೆಯ ಅಧಿಷ್ಠಾನ ನಾಗಿದ್ದಾನೆ. ಅದರಿಂದ ಆ ಮಾಯೆಯು ಅವನನ್ನು ಮೋಹಿತವಾಗಿಸಲಾರಳು. ॥24॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಅತ್ರ ತೇ ಕಥಯಿಷ್ಯಾಮಿ ರಹಸ್ಯಮಪಿ ದುರ್ಲಭಮ್ ।</p>
<p class="Shlok">ಸೀತಾರಾಮಮರುತ್ಸೂನುಸಂವಾದಂ ಮೋಕ್ಷಸಾಧನಮ್ ॥</p>
<p class="Text">ಹೇ ಪಾರ್ವತಿ! ಈ ವಿಷಯದಲ್ಲಿ ನಾನು ನಿನಗೆ ಸೀತೆ, ರಾಮ ಮತ್ತು ಹನುಮಂತರ ಅತ್ಯಂತ ಗೋಪನೀಯ ಹಾಗೂ ಪರಮ ದುರ್ಲಭವಾದ ಮೋಕ್ಷದ ಸಾಧನರೂಪೀ ಸಂವಾದವನ್ನು ಹೇಳುತ್ತೇನೆ. ॥25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ಪುರಾ ರಾಮಾಯಣೇ ರಾಮೋ ರಾವಣಂ ದೇವಕಂಟಕಮ್ ।</p>
<p class="Shlok">ಹತ್ವಾ ರಣೇ ರಣಶ್ಲಾಘೀ ಸಪುತ್ರಬಲವಾಹನಮ್ ॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಸೀತಯಾ ಸಹ ಸುಗ್ರೀವಲಕ್ಷ್ಮಣಾಭ್ಯಾಂ ಸಮನ್ವಿತಃ ।</p>
<p class="Shlok">ಅಯೋಧ್ಯಾಮಗಮದ್ರಾಮೋ ಹನೂಮತ್ಪ್ರಮುಖೈರ್ವೃತಃ ॥</p>
<p class="Text">ಹಿಂದೆ ರಾಮಾವತಾರದಲ್ಲಿ ಯುದ್ಧಕೋವಿದನಾದ ಶ್ರೀರಾಮನು ದೇವತೆಗಳ ಕಕಂಟಕರೂಪೀ ರಾವಣನನ್ನು ಸಂತಾನ, ಸೇನೆ ಸಹಿತ ಯುದ್ಧದಲ್ಲಿ ಕೊಂದು ಸೀತಾ, ಸುಗ್ರೀವ, ಲಕ್ಷಣ ಸಹಿತ ಹನುಮಂತನೇ ಮುಂತಾದ ವಾನರರಿಂದ ಸುತ್ತುವರಿದು ಅಯೋಧ್ಯೆಗೆ ಬಂದನು.॥26-27॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ಅಭಿಷಿಕ್ತಃ ಪರಿವೃತೋ ವಸಿಷ್ಠಾದ್ಯೈರ್ಮಹಾತ್ಮಭಿಃ ।</p>
<p class="Shlok">ಸಿಂಹಾಸನೇ ಸಮಾಸೀನಃ ಕೋಟಿಸೂರ್ಯಸಮಪ್ರಭಃ ॥</p>
<p class="Text">ಹಾಗೂ ಅಲ್ಲಿ ಪಟ್ಟಾಭಿಷಿಕ್ತನಾಗಿ ವಸಿಷ್ಠಾದಿ ಮಹಾತ್ಮರಿಂದ ಸುತ್ತುವರಿದು ಕೋಟಿ ಸೂರ್ಯರಂತೆ ಪ್ರಕಾಶಿಸುತ್ತ ರತ್ನ ಸಿಂಹಾಸನದಲ್ಲಿ ವಿರಾಜಮಾನನಾದನು. ॥28॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ದೃಷ್ಟ್ವಾ ತದಾ ಹನೂಮಂತಂ ಪ್ರಾಂಜಲಿಂ ಪುರತಃ ಸ್ಥಿತಮ್  ।</p>
<p class="Shlok">ಕೃತಕಾರ್ಯಂ ನಿರಾಕಾಂಕ್ಷಂ ಜ್ಞಾನಾಪೇಕ್ಷಂ ಮಹಾಮತಿಮ್ ॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ರಾಮಃ ಸೀತಾಮುವಾಚೇದಂ ಬ್ರೂಹಿ ತತ್ತ್ವಂ ಹನೂಮತೇ ।</p>
<p class="Shlok">ನಿಷ್ಕಲ್ಮಷೋಽಯಂ ಜ್ಞಾನಸ್ಯ ಪಾತ್ರಂ ನೌ ನಿತ್ಯಭಕ್ತಿಮಾನ್ ॥</p>
<p class="Text">ಆ ಸಮಯದಲ್ಲಿ ಸಮಸ್ತ ಕಾರ್ಯಗಳಲ್ಲಿ ಕೃತಕೃತ್ಯನಾಗಿ ನಿರಪೇಕ್ಷನಾಗಿರುವ ಮಹಾಮತಿ ಜ್ಞಾನಾಭಿಲಾಷಿಯಾದ ಆಂಜನೇಯನು ತನ್ನ ಮುಂದೆ ಕೈ ಮುಗಿದು ನಿಂತಿರುವುದನ್ನು ಕಂಡು ಶ್ರೀರಾಮಚಂದ್ರನು ಸೀತಾದೇವಿಗೆ - ‘ಸೀತೇ! ಈ ಹನುಮಂತನು ನಮ್ಮಿಬ್ಬರಲ್ಲಿ ಅತ್ಯಂತ ಭಕ್ತಿಯುಳ್ಳವನೂ, ಜ್ಞಾನವನ್ನು ಪಡೆಯಲು ಯೋಗ್ಯಪಾತ್ರನೂ ಆಗಿದ್ದಾನೆ. ಆದುದರಿಂದ ನೀನು ಇವನಿಗೆ ನನ್ನ ತತ್ತ್ವದ ಉಪದೇಶವನ್ನು ಮಾಡು’ ಎಂದು ಹೇಳಿದನು. ॥29-30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ತಥೇತಿ ಜಾನಕೀ ಪ್ರಾಹ ತತ್ತ್ವಂ ರಾಮಸ್ಯ ನಿಶ್ಚಿತಮ್ ।</p>
<p class="Shlok">ಹನೂಮತೇ ಪ್ರಪನ್ನಾಯ ಸೀತಾ ಲೋಕವಿಮೋಹಿನೀ ॥</p>
<p class="Text">ಆಗ ಲೋಕ-ವಿಮೋಹಿನೀ ಜನಕನಂದಿನೀ ಸೀತೆಯು ರಾಮ ಚಂದ್ರನಲ್ಲಿ-ಹಾಗೆಯೇ ಆಗಲಿ ಎಂದು ಹೇಳಿ ಶರಣಾಗತ ಹನು ಮಂತನಿಗೆ ಭಗವಾನ್ ಶ್ರೀರಾಮನ ನಿಶ್ಚಿತವಾದ ತತ್ತ್ವವನ್ನು ಹೇಳಲುಪಕ್ರಮಿಸಿದಳು.॥31॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ರಾಮಂ ವಿದ್ಧಿ ಪರಂ ಬ್ರಹ್ಮ ಸಚ್ಚಿದಾನಂದಮದ್ವಯಮ್ ।</p>
<p class="Shlok">ಸರ್ವೋಪಾಧಿವಿನಿರ್ಮುಕ್ತಂ ಸತ್ತಾಮಾತ್ರಮಗೋಚರಮ್ ॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ಆನಂದಂ ನಿರ್ಮಲಂ ಶಾಂತಂ ನಿರ್ವಿಕಾರಂ ನಿರಂಜನಮ್ ।</p>
<p class="Shlok">ಸರ್ವವ್ಯಾಪಿನಮಾತ್ಮಾನಂ ಸ್ವಪ್ರಕಾಶಮಕಲ್ಮಷಮ್ ॥</p>
<p class="Text"><span class="char-style-override-3">ಸೀತೆಯು ಹೇಳುತ್ತಾಳೆ —</span> ವತ್ಸಾ ಮಾರುತಿ! ನೀನು ರಾಮನನ್ನು ಸಾಕ್ಷಾತ್ ಅದ್ವಿತೀಯ ಸಚ್ಚಿದಾನಂದಘನ ಪರಬ್ರಹ್ಮನೆಂದೂ, ನಿಃಸಂಶಯವಾಗಿ ಸಮಸ್ತ ಉಪಾಧಿಗಳಿಂದ ರಹಿತನೂ, ಸದ್ರೂಪನಾಗಿ ಮನಸ್ಸು ಮತ್ತು ಇಂದ್ರಿಯಗಳಿಗೆ ಅವಿಷಯನೂ, ಆನಂದಘನನೂ, ನಿರ್ಮಲನೂ, ಶಾಂತನೂ, ನಿರ್ವಿಕಾರನೂ, ನಿರಂಜನನೂ, ಸರ್ವವ್ಯಾಪಕನೂ, ಸ್ವಯಂಪ್ರಕಾಶನೂ ಮತ್ತು ದೋಷ ರಹಿತ ಪರಮಾತ್ಮನೇ ಆಗಿದ್ದಾನೆಂದು ತಿಳಿ. ॥32-33॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ಮಾಂ ವಿದ್ಧಿ ಮೂಲಪ್ರಕೃತಿಂ ಸರ್ಗಸ್ಥಿತ್ಯಂತಕಾರಿಣೀಮ್ ।</p>
<p class="Shlok">ತಸ್ಯ ಸನ್ನಿಧಿಮಾತ್ರೇಣ ಸೃಜಾಮೀದಮತಂದ್ರಿತಾ ॥</p>
<p class="Text">ನನ್ನನ್ನು ಜಗತ್ತಿನ ಉತ್ಪತ್ತಿ, ಸ್ಥಿತಿ, ಲಯ ಮಾಡುವ ಮೂಲಪ್ರಕೃತಿಯೆಂದು ತಿಳಿ. ನಾನೇ ಇವರ ಸನ್ನಿಧಿ ಮಾತ್ರದಿಂದ ಎಚ್ಚರಿಕೆಯಿಂದ ಈ ವಿಶ್ವದ ರಚನೆಯನ್ನು ಮಾಡುತ್ತಿರುತ್ತೇನೆ. ॥34॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ತತ್ಸಾನ್ನಿಧ್ಯಾನ್ಮಯಾ ಸೃಷ್ಟಂ ತಸ್ಮಿನ್ನಾರೋಪ್ಯತೇಽಬುಧೈಃ ।</p>
<p class="Shlok">ಅಯೋಧ್ಯಾನಗರೇ ಜನ್ಮ ರಘುವಂಶೇಽತಿನಿರ್ಮಲೇ ॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ವಿಶ್ವಾಮಿತ್ರಸಹಾಯತ್ವಂ ಮಖಸಂರಕ್ಷಣಂ ತತಃ ।</p>
<p class="Shlok">ಅಹಲ್ಯಾಶಾಪಶಮನಂ ಚಾಪಭಂಗೋ ಮಹೇಶಿತುಃ ॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಮತ್ಪಾಣಿಗ್ರಹಣಂ ಪಶ್ಚಾದ್ಭಾರ್ಗವಸ್ಯ ಮದಕ್ಷಯಃ ।</p>
<p class="Shlok">ಅಯೋಧ್ಯಾನಗರೇ ವಾಸೋ ಮಯಾ ದ್ವಾದಶವಾರ್ಷಿಕಃ ॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ದಂಡಕಾರಣ್ಯಗಮನಂ ವಿರಾಧವಧ ಏವ ಚ ।</p>
<p class="Shlok">ಮಾಯಾಮಾರೀಚಮರಣಂ ಮಾಯಾಸೀತಾಹೃತಿಸ್ತಥಾ ॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ಜಟಾಯುಷೋ ಮೋಕ್ಷಲಾಭಃ ಕಬಂಧಸ್ಯ ತಥೈವ ಚ ।</p>
<p class="Shlok">ಶಬರ್ಯಾಃ ಪೂಜನಂ ಪಶ್ಚಾತ್ಸುಗ್ರೀವೇಣ ಸಮಾಗಮಃ ॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ವಾಲಿನಶ್ಚ ವಧಃ ಪಶ್ಚಾತ್ಸೀತಾನ್ವೇಷಣಮೇವ ಚ ।</p>
<p class="Shlok">ಸೇತುಬಂಧಶ್ಚ ಜಲಧೌ ಲಂಕಾಯಾಶ್ಚ ನಿರೋಧನಮ್ ॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ರಾವಣಸ್ಯ ವಧೋ ಯುದ್ಧೇ ಸಪುತ್ರಸ್ಯ ದುರಾತ್ಮನಃ ।</p>
<p class="Shlok">ವಿಭೀಷಣೇ ರಾಜ್ಯದಾನಂ ಪುಷ್ಪಕೇಣ ಮಯಾ ಸಹ ॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ಅಯೋಧ್ಯಾಗಮನಂ ಪಶ್ಚಾದ್ರಾಜ್ಯೇ ರಾಮಾಭಿಷೇಚನಮ್ ।</p>
<p class="Shlok">ಏವಮಾದೀನಿ ಕರ್ಮಾಣಿ ಮಯೈವಾಚರಿತಾನ್ಯಪಿ ।</p>
<p class="Shlok">ಆರೋಪಯಂತಿ ರಾಮೇಽಸ್ಮಿನ್ ನಿರ್ವಿಕಾರೇಽಖಿಲಾತ್ಮನಿ ॥</p>
<p class="Text">ಆದರೂ ಇವರ ಸನ್ನಿಧಿ ಮಾತ್ರದಿಂದ ಮಾಡಿದ ನನ್ನ ರಚನೆಯನ್ನು ಬುದ್ಧಿಹೀನರಾದ ಜನರು ಇವರಲ್ಲಿ ಆರೋಪಿಸುತ್ತಾರೆ. ಹೇಗೆಂದರೆ - ಅಯೋಧ್ಯಾನಗರದಲ್ಲಿ ಅತ್ಯಂತ ಪವಿತ್ರ ರಘುಕುಲದಲ್ಲಿ ಇವರು ಅವತರಿಸಿದ್ದು, ವಿಶ್ವಾಮಿತ್ರರ ಸಹಾಯಕ್ಕಾಗಿ ಅವರ ಯಜ್ಞರಕ್ಷಣೆ ಮಾಡಿದ್ದು, ಅಹಲ್ಯೆಯನ್ನು ಶಾಪ ಮುಕ್ತಳಾಗಿಸಿದ್ದು, ಶ್ರೀಮಹಾದೇವರ ಧನುಸ್ಸನ್ನು ಭಂಗಗೊಳಿಸಿದ್ದು, ನನ್ನನ್ನು ಪಾಣಿ ಗ್ರಹಣ ಮಾಡಿಕೊಂಡದ್ದು, ಪರಶುರಾಮರ ಗರ್ವಭಂಗ ಮಾಡಿದ್ದು, ಹಾಗೂ ಹನ್ನೆರಡು ವರ್ಷಗಳವರೆಗೆ ನನ್ನೊಂದಿಗೆ ಅಯೋಧ್ಯೆಯಲ್ಲಿ ಇದ್ದುದು, ಮತ್ತೆ ದಂಡಕಾರಣ್ಯಕ್ಕೆ ಹೋದದ್ದು, ವಿರಾಧನ ವಧೆ ಮಾಡಿದ್ದು, ಮಾಯಾ-ಮೃಗರೂಪೀ ಮಾರೀಚನನ್ನು ಕೊಂದದ್ದು, ಮಾಯಾ ಸೀತೆಯ ಹರಣವಾದುದು, ಜಟಾಯು ಹಾಗೂ ಕಬಂಧರನ್ನು ಮುಕ್ತರಾಗಿಸಿದುದು, ಶಬರಿಯ ಮೂಲಕ ಭಗವಂತನು ಪೂಜಿತನಾದುದು ಮತ್ತು ಸುಗ್ರೀವನೊಂದಿಗೆ ಮಿತ್ರತೆಯನ್ನು ಗೈದು, ವಾಲಿಯ ವಧೆ ಮಾಡಿದ್ದು, ಸೀತೆಯನ್ನು ಹುಡುಕಿದ್ದು, ಸಮುದ್ರಕ್ಕೆ ಸೇತುವೆ ಕಟ್ಟಿಸಿದುದು, ಲಂಕೆಯನ್ನು ಮುತ್ತಿದುದು, ಪುತ್ರಪರಿವಾರ ಸಹಿತ ದುರಾತ್ಮನಾದ ರಾವಣನನ್ನು ಯುದ್ಧದಲ್ಲಿ ಸಂಹರಿಸಿದುದು, ವಿಭೀಷಣನಿಗೆ ಲಂಕೆಯ ರಾಜ್ಯವನ್ನು ಕೊಟ್ಟಿದ್ದು, ಪುಷ್ಪಕವಿಮಾನದ ಮೂಲಕ ನನ್ನ ಜೊತೆಗೆ ಅಯೋಧ್ಯೆಗೆ ಮರಳಿದುದು, ಮತ್ತೆ ಶ್ರೀರಾಮದೇವರ ರಾಜ್ಯಾಭಿಷೇಕವಾದುದು ಇತ್ಯಾದಿ ಸಮಸ್ತ ಕರ್ಮಗಳು ನಾನೇ ಮಾಡಿದ್ದರೂ ಅಜ್ಞಾನೀ ಜನರು ಇವುಗಳನ್ನು ಈ ನಿರ್ವಿಕಾರ ಸರ್ವಾತ್ಮಾ ಭಗವಾನ್ ಶ್ರೀರಾಮನಲ್ಲಿ ಆರೋಪಿಸುತ್ತಾರೆ. ॥35-42॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ರಾಮೋ ನ ಗಚ್ಛತಿ ನ ತಿಷ್ಠತಿ ನಾನುಶೋಚ</p>
<p class="Shlok">ತ್ಯಾಕಾಂಕ್ಷತೇ ತ್ಯಜತಿ ನೋ ನ ಕರೋತಿ ಕಿಂಚಿತ್ ।</p>
<p class="Shlok">ಆನಂದಮೂರ್ತಿರಚಲಃ ಪರಿಣಾಮಹೀನೋ</p>
<p class="Shlok">ಮಾಯಾಗುಣಾನನುಗತೋ ಹಿ ತಥಾ ವಿಭಾತಿ ॥</p>
<p class="Text">ಈ ರಾಮನಾದರೋ ವಾಸ್ತವವಾಗಿ ನಡೆಯುವುದಿಲ್ಲ, ನಿಲ್ಲುವುದಿಲ್ಲ, ಶೋಕಿಸುವುದಿಲ್ಲ, ಇಚ್ಛಿಸುವುದಿಲ್ಲ, ತ್ಯಾಗ ಮಾಡುವುದಿಲ್ಲ ಮತ್ತು ಯಾವುದೇ ಬೇರೆ ಕ್ರಿಯೆಗಳನ್ನು ಮಾಡುವುದಿಲ್ಲ. ಇವನೂ ಆನಂದ ಸ್ವರೂಪನೂ, ಚಲನವಿಲ್ಲದವನೂ, ಬದಲಾವಣೆಯಿಲ್ಲದವನೂ ಆಗಿರುವನು. ಕೇವಲ ಮಾಯೆಯ ಗುಣಗಳಿಂದ ವ್ಯಾಪ್ತನಾದ ಕಾರಣದಿಂದಲೇ ಇದೆಲ್ಲ ಮಾಡಿದವನಂತೆ ಕಂಡು ಬರುತ್ತಾನೆ. ॥43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ತತೋ ರಾಮಃ ಸ್ವಯಂ ಪ್ರಾಹ ಹನೂಮಂತಮುಪಸ್ಥಿತಮ್ ।</p>
<p class="Shlok">ಶೃಣು ತತ್ತ್ವಂ ಪ್ರವಕ್ಷ್ಯಾಮಿ ಹ್ಯಾತ್ಮಾನಾತ್ಮಪರಾತ್ಮನಾಮ್ ॥</p>
<p class="Text">ಅನಂತರ ಶ್ರೀರಾಮಚಂದ್ರನು ಸಮ್ಮುಖದಲ್ಲಿ ನಿಂತಿದ್ದ ಪವನ ಪುತ್ರ ಹನುಮಂತನಲ್ಲಿ ಸ್ವತಃ ಹೇಳಿದನು-ನಾನು ನಿನಗೆ ಆತ್ಮಾ, ಅನಾತ್ಮಾ ಮತ್ತು ಪರಮಾತ್ಮರ ತತ್ತ್ವವನ್ನು ಹೇಳುತ್ತೇನೆ. ಎಚ್ಚರದಿಂದ ಕೇಳು. ॥44॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ಆಕಾಶಸ್ಯ ಯಥಾ ಭೇದಸ್ತ್ರಿವಿಧೋ ದೃಶ್ಯತೇ ಮಹಾನ್ ।</p>
<p class="Shlok">ಜಲಾಶಯೇ ಮಹಾಕಾಶಸ್ತದವಚ್ಛಿನ್ನ ಏವ ಹಿ ।</p>
<p class="Shlok">ಪ್ರತಿಬಿಂಬಾಖ್ಯಮಪರಂ ದೃಶ್ಯತೇ ತ್ರಿವಿಧಂ ನಭಃ ॥</p>
<p class="Text">ಒಂದೇ ಆಕಾಶದ ಮೂರು ಭೇದಗಳಾಗಿ ತೋರುವವು. ಮೊದಲನೆಯದು ‘ಮಹಾಕಾಶ’ (ಸರ್ವತ್ರ ವ್ಯಾಪ್ತವಾದುದು.), ಎರಡನೆಯದು ಜಲಾವಚ್ಛಿನ್ನ ಆಕಾಶ (ಕೇವಲ ಜಲಾಶಯದಲ್ಲಿಯೇ ಪರಿಮಿತವಾದುದು), ಮೂರನೆಯದು ಪ್ರತಿಬಿಂಬಾಕಾಶ (ನೀರಿನಲ್ಲಿ ಪ್ರತಿಬಿಂಬಿತವಾದುದು) ಹೀಗೆ ಆಕಾಶದ ಈ ಮೂರು ಭೇದಗಳು ಕಂಡು ಬರುತ್ತವೆ. ॥45॥ </p>
<p class="Shlok-Number">(ಶ್ಲೋಕ - 46)</p>
<p class="Shlok">ಬುದ್ಧ್ಯವಚ್ಛಿನ್ನಚೈತನ್ಯಮೇಕಂ ಪೂರ್ಣಮಥಾಪರಮ್ ।</p>
<p class="Shlok">ಆಭಾಸಸ್ತ್ವಪರಂ ಬಿಂಬಭೂತಮೇವಂ ತ್ರಿಧಾ ಚಿತಿಃ ॥</p>
<p class="Text">ಹಾಗೆಯೇ ಚೇತನವೂ ಮೂರು ಪ್ರಕಾರದ್ದಾಗಿದೆ. ಒಂದು ಸರ್ವತ್ರ, ಪರಿಪೂರ್ಣವಾದುದು, ಎರಡನೆಯದು ಬುದ್ಧಿಯೆಂಬ ಉಪಾಧಿಯಿಂದ ಪರಿಚ್ಛಿನ್ನವಾದ ಚೇತನ (ಬುದ್ಧಿಯಲ್ಲಿ ವ್ಯಾಪ್ತವಾದುದು). ಮೂರನೆಯದು ಬುದ್ಧಿ ಯಲ್ಲಿಯೇ ಪ್ರತಿಬಿಂಬಿತವಾದುದು. ಅದಕ್ಕೆ ಆಭಾಸ ಚೇತನವೆಂದು ಹೇಳುತ್ತಾರೆ. ॥46॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ಸಾಭಾಸಬುದ್ಧೇಃ ಕರ್ತೃತ್ವಮ್ ಅವಿಚ್ಛಿನ್ನೇಽವಿಕಾರಿಣಿ ।</p>
<p class="Shlok">ಸಾಕ್ಷಿಣ್ಯಾರೋಪ್ಯತೇ ಭ್ರಾಂತ್ಯಾ ಜೀವತ್ವಂ ಚ ತಥಾಬುಧೈಃ ॥</p>
<p class="Text">ಇವುಗಳಲ್ಲಿನ ಕೇವಲ ಆಭಾಸ ಚೇತನ ಸಹಿತ ಬುದ್ಧಿಯಲ್ಲಿಯೇ ಕರ್ತೃತ್ವವಿದೆ. ಅರ್ಥಾತ್ ಚಿದಾಭಾಸದ ಸಹಿತ ಬುದ್ಧಿಯೇ ಎಲ್ಲ ಕಾರ್ಯವನ್ನು ಮಾಡುತ್ತದೆ. ಆದರೆ ಅಜ್ಞ ಜನರು ಭ್ರಾಂತಿಗೆ ವಶರಾಗಿ ನಿರವಚ್ಛಿನ್ನ, ನಿರ್ವಿಕಾರ, ಸಾಕ್ಷೀ ಆತ್ಮನಲ್ಲಿ ಕರ್ತೃತ್ವದ ಮತ್ತು ಜೀವಾತ್ಮನ ಆರೋಪವನ್ನು ಮಾಡುತ್ತಾರೆ. ಅರ್ಥಾತ್ ಅದನ್ನೇ ಕರ್ತಾ-ಭೋಕ್ತಾ ಎಂದು ತಿಳಿಯುತ್ತಾರೆ. ॥47॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ಆಭಾಸಸ್ತು ಮೃಷಾ ಬುದ್ಧಿರವಿದ್ಯಾಕಾರ್ಯಮುಚ್ಯತೇ ।</p>
<p class="Shlok">ಅವಿಚ್ಛಿನ್ನಂ ತು ತದ್ ಬ್ರಹ್ಮ ವಿಚ್ಛೇದಸ್ತು ವಿಕಲ್ಪತಃ ॥</p>
<p class="Text">ಆಭಾಸ ಚೇತನವಾದರೋ ಮಿಥ್ಯೆಯಾಗಿದೆ (ಏಕೆಂದರೆ ಎಲ್ಲಾ ಆಭಾಸಗಳು ಮಿಥ್ಯೆಯೇ ಆಗಿರುತ್ತವೆ). ಬುದ್ಧಿಯು ಅವಿದ್ಯೆಯ ಕಾರ್ಯವಾಗಿದೆ ಮತ್ತು ಪರಬ್ರಹ್ಮ ಪರಮಾತ್ಮನು ವಾಸ್ತವವಾಗಿ ವಿಚ್ಛೆದರಹಿತನಾಗಿದ್ದಾನೆ. ಆದುದರಿಂದ ಅವನ ವಿಚ್ಛೇದವೂ ವಿಕಲ್ಪದಿಂದಲೇ ತಿಳಿದುಬರುತ್ತದೆ. ॥48॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಅವಚ್ಛಿನ್ನಸ್ಯ ಪೂರ್ಣೇನ ಏಕತ್ವಂ ಪ್ರತಿಪಾದ್ಯತೇ ।</p>
<p class="Shlok">ತತ್ತ್ವಮಸ್ಯಾದಿವಾಕ್ಯೈಶ್ಚ ಸಾಭಾಸಸ್ಯಾಹಮಸ್ತಥಾ ॥</p>
<p class="Text">(ಈ ಪ್ರಕಾರ ಉಪಾಧಿಗಳನ್ನು ಬಾಧಿಸುತ್ತಿರುವಾಗ) ಸಾಭಾಸ ಅಹಂ ರೂಪೀ ಅವಚ್ಛಿನ್ನ ಚೇತನವು (ಜೀವ) ‘ತತ್ತ್ವಮಸಿ’ (ನೀನು ಅದೇ ಆಗಿರುವೆ) ಮೊದಲಾದ ಮಹಾವಾಕ್ಯಗಳ ಮೂಲಕ ಪೂರ್ಣ ಚೇತನ (ಬ್ರಹ್ಮ) ನೊಡನೆ ಏಕತೆಯನ್ನು ತಿಳಿಸಲಾಗುತ್ತದೆ.॥49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ಐಕ್ಯಜ್ಞಾನಂ ಯದೋತ್ಪನ್ನಂ ಮಹಾವಾಕ್ಯೇನ ಚಾತ್ಮನೋಃ ।</p>
<p class="Shlok">ತದಾವಿದ್ಯಾ ಸ್ವಕಾರ್ಯೈಶ್ಚ ನಶ್ಯತ್ಯೇವ ನ ಸಂಶಯಃ ॥</p>
<p class="Text">ಮಹಾವಾಕ್ಯಗಳ ಮೂಲಕ ಜೀವಾತ್ಮಾ ಮತ್ತು ಪರಮಾತ್ಮರ ಐಕ್ಯತೆಯ ಜ್ಞಾನ ಉಂಟಾಗಿ ತನ್ನ ಕಾರ್ಯಗಳ ಸಹಿತ ಅವಿದ್ಯೆಯು ನಷ್ಟವಾಗಿ ಹೋಗುತ್ತದೆ ಇದರಲ್ಲಿ ಸಂದೇಹವೇ ಇಲ್ಲ. ॥50॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ಏತದ್ವಿಜ್ಞಾಯ ಮದ್ಭಕ್ತೋ ಮದ್ಭಾವಾಯೋಪಪದ್ಯತೇ ।</p>
<p class="Shlok">ಮದ್ಭಕ್ತಿವಿಮುಖಾನಾಂ ಹಿ ಶಾಸ್ತ್ರಗರ್ತೇಷು ಮುಹ್ಯತಾಮ್ ।</p>
<p class="Shlok">ನ ಜ್ಞಾನಂ ನ ಚ ಮೋಕ್ಷಃ ಸ್ಯಾತ್ತೇಷಾಂ ಜನ್ಮಶತೈರಪಿ ॥</p>
<p class="Text">ಈ ಮೇಲೆ ಹೇಳಿದ ತತ್ತ್ವವನ್ನು ತಿಳಿದವನಾದರೆ ನನ್ನ ಭಕ್ತನಾಗಿ ನನ್ನ ಸ್ವರೂಪವನ್ನೇ ಹೊಂದುವನು. ಆದರೆ ಯಾರು ನನ್ನ ಭಕ್ತಿಯನ್ನು ಬಿಟ್ಟು ಶಾಸ್ತ್ರರೂಪೀ ಹೊಂಡದಲ್ಲಿ ಬಿದ್ದುಕೊಂಡು ಅಲೆಯುತ್ತಿರುತಾರೋ. ಅವರಿಗೆ ನೂರಾರು ಜನ್ಮಗಳವರೆಗೆ ಜ್ಞಾನವಾಗಲಿ, ಮೋಕ್ಷವಾಗಲಿ ಉಂಟಾಗುವುದಿಲ್ಲ. ॥51॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ಇದಂ ರಹಸ್ಯಂ ಹೃದಯಂ ಮಮಾತ್ಮನೋ </p>
<p class="Shlok">ಮಯೈವ ಸಾಕ್ಷಾತ್ಕಥಿತಂ ತವಾನಘ ।</p>
<p class="Shlok">ಮದ್ಭಕ್ತಿಹೀನಾಯ ಶಠಾಯ ನ ತ್ವಯಾ</p>
<p class="Shlok">ದಾತವ್ಯಮೈನ್ದ್ರಾದಪಿ ರಾಜ್ಯತೋಽಧಿಕಮ್ ॥</p>
<p class="Text">ಹೇ ಪಾಪರಹಿತನೇ! ಈ ಪರಮ ರಹಸ್ಯವು ರಾಮನಾದ ನನ್ನ ಹೃದಯವಾಗಿದೆ; ಹಾಗೂ ಸಾಕ್ಷಾತ್ ನಾನೇ ನಿನಗೆ ಹೇಳಿದ್ದೇನೆ. ಒಂದು ವೇಳೆ ನಿನಗೆ ಇಂದ್ರನ ರಾಜ್ಯಕ್ಕಿಂತ ಹೆಚ್ಚಾದ ಸಂಪತ್ತು ದೊರಕಿದರೂ ನೀನು ನನ್ನ ಭಕ್ತಿ ರಹಿತನಾದ ಯಾವುದೇ ದುಷ್ಟ ಮನುಷ್ಯನಿಗೆ ಇದನ್ನು ಹೇಳಬಾರದು. ॥52॥</p>
<p class="Shlok-Number">(ಶ್ಲೋಕ - 53)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಏತತ್ತೇಽಭಿಹಿತಂ ದೇವಿ ಶ್ರೀರಾಮಹೃದಯಂ ಮಯಾ ।</p>
<p class="Shlok">ಅತಿಗುಹ್ಯತಮಂ ಹೃದ್ಯಂ ಪವಿತ್ರಂ ಪಾಪಶೋಧನಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳಿದನು — </span>ಪಾರ್ವತಿಯೇ! ನಾನು ನಿನಗೆ ಈ ಅತ್ಯಂತಗೂಢವಾದ, ಹೃದಯಂಗಮವಾದ, ಪರಮ ಪವಿತ್ರವೂ ಮತ್ತು ಪಾಪನಾಶಕವೂ ಆದ ‘ಶ್ರೀರಾಮಹೃದಯ’ವನ್ನು ಹೇಳಿರುವೆನು. ॥53॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ಸಾಕ್ಷಾದ್ರಾಮೇಣ ಕಥಿತಂ ಸರ್ವವೇದಾಂತಸಂಗ್ರಹಮ್ ।</p>
<p class="Shlok">ಯಃ ಪಠೇತ್ಸತತಂ ಭಕ್ತ್ಯಾ ಸ ಮುಕ್ತೋ ನಾತ್ರ ಸಂಶಯಃ ॥</p>
<p class="Text">ಸಮಸ್ತ ವೇದಾಂತದ ಸಾರ-ಸಂಗ್ರಹ ಸಾಕ್ಷಾತ್ ಶ್ರೀರಾಮಚಂದ್ರನಿಂದ ಹೇಳಲ್ಪಟ್ಟಿದೆ. ಇದನ್ನು ಭಕ್ತಿ ಪೂರ್ವಕ ಸದಾ ಪಠಿಸುವವನು ನಿಸ್ಸಂದೇಹವಾಗಿ ಮುಕ್ತನಾಗಿ ಹೋಗುತ್ತಾನೆ. ॥54॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ಬ್ರಹ್ಮಹತ್ಯಾದಿಪಾಪಾನಿ ಬಹುಜನ್ಮಾರ್ಜಿತಾನ್ಯಪಿ ।</p>
<p class="Shlok">ನಶ್ಯಂತ್ಯೇವ ನ ಸಂದೇಹೋ ರಾಮಸ್ಯ ವಚನಂ ಯಥಾ ॥</p>
<p class="Text">ಇದರ ಪಠಣಮಾತ್ರದಿಂದಲೇ ಅನೇಕ ಜನ್ಮಗಳಲ್ಲಿ ಸಂಚಿತ ಬ್ರಹ್ಮಹತ್ಯಾದಿ ಸಮಸ್ತ ಪಾಪಗಳು ನಿಸ್ಸಂಶಯವಾಗಿ ನಷ್ಟವಾಗುತ್ತವೆ, ಏಕೆಂದರೆ ಇವು ಶ್ರೀರಾಮನ ವಚನಗಳೇ ಆಗಿವೆ. ॥55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಯೋಽತಿಭ್ರಷ್ಟೋಽತಿಪಾಪೀ ಪರಧನ ಪರ-</p>
<p class="Shlok">ದಾರೇಷು ನಿತ್ಯೋದ್ಯತೋ ವಾ</p>
<p class="Shlok">ಸ್ತೇಯೀ ಬ್ರಹ್ಮಘ್ನಮಾತಾಪಿತೃವಧನಿರತೋ</p>
<p class="Shlok">ಯೋಗಿವೃಂದಾಪಕಾರೀ ।</p>
<p class="Shlok">ಯಃ ಸಂಪೂಜ್ಯಾಭಿರಾಮಂ ಪಠತಿ ಚ ಹೃದಯಂ </p>
<p class="Shlok">ರಾಮಚಂದ್ರಸ್ಯ ಭಕ್ತ್ಯಾ</p>
<p class="Shlok">ಯೋಗೀಂದ್ರೈರಪ್ಯಲಭ್ಯಂ ಪದಮಿಹ ಲಭತೇ </p>
<p class="Shlok"> ಸರ್ವದೇವೈಃ ಸ ಪೂಜ್ಯಮ್ ॥</p>
<p class="Text">ಯಾವನಾದರೂ ಅತ್ಯಂತ ಭ್ರಷ್ಟನೂ, ಅತಿಶಯಪಾಪಿಯೂ, ಪರಧನ-ಪರಸ್ತ್ರೀಯರಲ್ಲಿ ಸದಾ ಪ್ರವೃತ್ತನಾಗುವವನೂ, ಕಳ್ಳನೂ, ಬ್ರಹ್ಮಹತ್ಯೆ ಗೈದವನೂ, ತಂದೆ-ತಾಯಿಗಳ ವಧೆಯಲ್ಲಿ ನಿರತನಾದವನೂ, ಯೋಗಿಜನರಿಗೆ ಅಹಿತ ಮಾಡುವವನೂ ಆದ ಮನುಷ್ಯನು ಇವೆಲ್ಲವನ್ನು ಹಿಂದೆ ಮಾಡಿದ್ದರೂ ಕೂಡ ಶ್ರೀರಾಮಚಂದ್ರನನ್ನು, ಪೂಜಿಸಿ ಈ ರಾಮ ಹೃದಯವನ್ನು ಭಕ್ತಿ ಪೂರ್ವಕ ಪಾರಾಯಣ ಮಾಡುವವನ ಹೃದಯ ಶುದ್ಧವಾಗಿ ಯೋಗಿ ಜನರಿಗೂ ಪರಮ ದುರ್ಲಭವಾದ ಆ ಪರಮಪದವನ್ನು ಇಲ್ಲಿಯೇ ಪಡೆಯುತ್ತಾನೆ. ॥56॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಬಾಲಕಾಂಡೇ ಶ್ರೀರಾಮಹೃದಯಂ ನಾಮ ಪ್ರಥಮಃ ಸರ್ಗಃ ॥1॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಬಾಲ ಕಾಂಡದಲ್ಲಿ ಶ್ರೀರಾಮ ಹೃದಯವೆಂಬ ಮೊದಲನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-4-2">ಎರಡನೆಯ ಸರ್ಗ</p>
<p class="description">ಭಾರಪೀಡಿತ ಭೂದೇವಿಯು ಬ್ರಹ್ಮಾದಿ ದೇವತೆಗಳ ಬಳಿಗೆ ಹೋಗುವುದು ಮತ್ತು ಭಗವಂತನು ಅವರ ಪ್ರಾರ್ಥನೆಯಿಂದ ಪ್ರಕಟನಾಗಿ ಅವರಿಗೆ ಧೈರ್ಯ ಕೊಡುವುದು.</p>
<p class="Shlok-Number">(ಶ್ಲೋಕ - 1)</p>
<p class="Uvach">ಪಾರ್ವತ್ಯುವಾಚ</p>
<p class="Shlok">ಧನ್ಯಾಸ್ಮ್ಯನುಗೃಹೀತಾಸ್ಮಿ ಕೃತಾರ್ಥಾಸ್ಮಿ ಜಗತ್ಪ್ರಭೋ ।</p>
<p class="Shlok">ವಿಚ್ಛಿನ್ನೋಮೇಽತಿ ಸಂದೇಹ ಗ್ರಂಥಿರ್ಭವದನುಗ್ರಹಾತ್ ॥</p>
<p class="Text"><span class="char-style-override-3">ಪಾರ್ವತಿಯು ಹೇಳಿದಳು —</span> ಓ ಜಗದೊಡೆಯನೇ! ನಿನ್ನ ಕೃಪೆಯಿಂದ ಅನುಗ್ರಹಿತಳಾದ ನಾನು ಧನ್ಯಳೂ, ಕೃತಕೃತ್ಯಳೂ ಆಗಿರುವೆ ಹಾಗೂ ನನ್ನ ಕಠಿಣವಾದ ಹೃದಯಗ್ರಂಥಿಯು ಕಳಚಿಹೋಯಿತು.॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ತ್ವನ್ಮುಖಾದ್ಗಲಿತಂ ರಾಮತತ್ತ್ವಾಮೃತರಸಾಯನಮ್ ।</p>
<p class="Shlok">ಪಿಬಂತ್ಯಾ ಮೇ ಮನೋ ದೇವ ನ ತೃಪ್ಯತಿ ಭವಾಪಹಮ್ ॥</p>
<p class="Text">ಹೇ ದೇವದೇವಾ! ನಿನ್ನಮುಖದಿಂದ ಪಕ್ವವಾಗಿ ಹೊರಟಿರುವ ಭವಭಯಹಾರಿ ರಾಮತತ್ತ್ವರೂಪೀ ಅಮೃತಮಯ ರಸಾಯನವನ್ನು ಪಾನ ಮಾಡುತ್ತ-ಮಾಡುತ್ತ ನನ್ನ ಮನಸ್ಸು ತೃಪ್ತವಾಗಿಲ್ಲ.॥2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ಶ್ರೀರಾಮಸ್ಯ ಕಥಾ ತ್ವತ್ತಃ ಶ್ರುತಾ ಸಂಕ್ಷೇಪತೋ ಮಯಾ ।</p>
<p class="Shlok">ಇದಾನೀಂ ಶ್ರೋತುಮಿಚ್ಛಾಮಿ ವಿಸ್ತರೇಣ ಸ್ಫುಟಾಕ್ಷರಮ್ ॥</p>
<p class="Text">ನಾನು ನಿನ್ನ ಮುಖದಿಂದ ಶ್ರೀರಾಮಚಂದ್ರನ ಕಥೆಯನ್ನು ಸಂಕ್ಷೇಪವಾಗಿ ಕೇಳಿದೆ. ಈಗ ನಾನು ಅದನ್ನು ಸ್ವಷ್ಟವಾಗಿ ವಿಸ್ತಾರವಾಗಿ ಕೇಳಲು ಬಯಸುತ್ತೇನೆ.॥3॥</p>
<p class="Shlok"> <span class="char-style-override-4">(ಶ್ಲೋಕ - 4)</span></p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಶೃಣು ದೇವಿ ಪ್ರವಕ್ಷ್ಯಾಮಿ ಗುಹ್ಯಾದ್ಗುಹ್ಯತರಂ ಮಹತ್ ।</p>
<p class="Shlok">ಅಧ್ಯಾತ್ಮರಾಮಚರಿತಂ ರಾಮೇಣೋಕ್ತಂ ಪುರಾ ಮಮ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈ ದೇವಿಯೆ! ಕೇಳು, ನಾನು ನಿನಗೆ ಗುಹ್ಯಾತಿಗುಹ್ಯವಾದ, ಮೊದಲು ಶ್ರೀರಾಮಚಂದ್ರನು ನನಗೆ ಹೇಳಿದ ಮಹಾನ್ ಅಧ್ಯಾತ್ಮ ರಾಮಾಯಣವನ್ನು ತಿಳಿಸುತ್ತೇನೆ. ॥4॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ತದದ್ಯ ಕಥಯಿಷ್ಯಾಮಿ ಶೃಣು ತಾಪತ್ರಯಾಪಹಮ್ ।</p>
<p class="Shlok">ಯಚ್ಛ್ರುತ್ವಾ ಮುಚ್ಯತೇ ಜಂತುರಜ್ಞಾನೋತ್ಥಮಹಾಭಯಾತ್ ।</p>
<p class="Shlok">ಪ್ರಾಪ್ನೋತಿ ಪರಮಾಮೃದ್ಧಿಂ ದೀರ್ಘಾಯುಃ ಪುತ್ರಸಂತತಿಮ್ ॥</p>
<p class="Text">ಈಗ ನಾನು ನಿನಗೆ ಯಾವುದನ್ನು ಕೇಳುವುದರಿಂದ ಜೀವಿಯು ಅಜ್ಞಾನಜನಿತ ಮಹಾಭಯದಿಂದ ಬಿಡುಗಡೆ ಹೊಂದುವನೋ ಹಾಗೂ ಪರಮ ಐಶ್ವರ್ಯ, ದೀರ್ಘಾಯು ಮತ್ತು ಪುತ್ರ-ಪೌತ್ರಾದಿಗಳನ್ನು ಪಡೆಯುವನೋ ಅಂತಹ ತಾಪತ್ರಯಗಳನ್ನು ಹರಿಸುವಂತಹ ಅಧ್ಯಾತ್ಮ ರಾಮಾಯಣವನ್ನು ಹೇಳುವೆನು, ಸಾವಧಾನವಾಗಿ ಕೇಳು.॥5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಭೂಮಿರ್ಭಾರೇಣ ಮಗ್ನಾ ದಶವದನ ಮುಖಾಶೇಷ -</p>
<p class="Shlok"> ರಕ್ಷೋಗಣಾನಾಂ</p>
<p class="Shlok">ಧೃತ್ವಾ ಗೋರೂಪಮಾದೌ ದಿವಿಜಮುನಿಜನೈಃ </p>
<p class="Shlok"> ಸಾಕಮಬ್ಜಾಸನಸ್ಯ ।</p>
<p class="Shlok">ಗತ್ವಾ ಲೋಕಂ ರುದಂತೀ ವ್ಯಸನಮುಪಗತಂ </p>
<p class="Shlok">ಬ್ರಹ್ಮಣೇ ಪ್ರಾಹ ಸರ್ವಂ</p>
<p class="Shlok">ಬ್ರಹ್ಮಾ ಧ್ಯಾತ್ವಾ ಮುಹೂರ್ತಂ ಸಕಲಮಪಿ ಹೃದಾ </p>
<p class="Shlok"> ವೇದಶೇಷಾತ್ಮಕತ್ವಾತ್ ॥</p>
<p class="Text">ಒಂದು ಸಲ ದಶಕಂಠನೇ ಮೊದಲಾದ ರಾಕ್ಷಸರ ಭಾರದಿಂದ ದುಃಖಿತಳಾದ ಭೂದೇವಿಯು ಗೋವಿನ ರೂಪವನ್ನು ಧರಿಸಿ ದೇವತೆಗಳೂ ಹಾಗೂ ಮುನಿಜನರ ಸಹಿತ ಬ್ರಹ್ಮದೇವರ ಲೋಕಕ್ಕೆ ಹೋದಳು. ಅಲ್ಲಿಗೆ ಹೋಗಿ ಅಳುತ್ತಾ ತನಗೆ ಉಂಟಾಗಿರುವ ಎಲ್ಲ ದುಃಖವನ್ನು ಬ್ರಹ್ಮದೇವರಲ್ಲಿ ಹೇಳಿಕೊಂಡಳು. ಸೃಷ್ಟಿಕರ್ತ ಬ್ರಹ್ಮದೇವರು ಆಗ ಒಂದು ಮೂಹೂರ್ತಕಾಲ ಧ್ಯಾನಸ್ಥರಾಗಿ ತನ್ನ ಮನಸ್ಸಿನಲ್ಲಿ ಆಕೆಯ ದುಃಖ ನಿವೃತ್ತಿಯ ಉಪಾಯವನ್ನು ತಿಳಿದುಕೊಂಡರು.॥6॥ </p>
<p class="Shlok-Number">(ಶ್ಲೋಕ - 7)</p>
<p class="Shlok">ತಸ್ಮಾತ್ ಕ್ಷೀರಸಮುದ್ರತೀರಮಗಮದ್</p>
<p class="Shlok">ಬ್ರಹ್ಮಾಥ ದೇವೈರ್ವೃತೋ</p>
<p class="Shlok">ದೇವ್ಯಾ ಚಾಖಿಲಲೋಕಹೃತ್ಸ್ಥಮಜರಂ </p>
<p class="Shlok"> ಸರ್ವಜ್ಞಮೀಶಂ ಹರಿಮ್ ।</p>
<p class="Shlok">ಅಸ್ತೌಷೀಚ್ಛ್ರುತಿಸಿದ್ಧನಿರ್ಮಲಪದೈಃ </p>
<p class="Shlok"> ಸ್ತೋತ್ರೈಃ ಪುರಾಣೋದ್ಭವೈ-</p>
<p class="Shlok">ರ್ಭಕ್ತ್ಯಾ ಗದ್ಗದಯಾ ಗಿರಾತಿವಿಮಲೈಃ </p>
<p class="Shlok"> ಆನಂದ ಬಾಷ್ಪೈರ್ವೃ ತಃ ॥</p>
<p class="Text">ಭೂದೇವಿಯ ಪ್ರಾರ್ಥನೆಯನ್ನು ಕೇಳಿ ಸಮಸ್ತ ದೇವತೆಗಳಿಂದೊಡಗೂಡಿ ಬ್ರಹ್ಮದೇವರು ಭೂದೇವಿಯನ್ನು ಜೊತೆಗೆ ಕರೆದುಕೊಂಡು ಕ್ಷೀರಸಾಗರದ ತಡಿಗೆ ಬಂದರು ಹಾಗೂ ಅಲ್ಲಿ ಅವರು ಅತ್ಯಂತ ನಿರ್ಮಲ ಆನಂದಾಶ್ರುಗಳಿಂದ ಕೂಡಿದವರಾಗಿ ಅಖಿಲಲೋಕಾಂತರ್ಯಾಮಿಯೂ, ಅಜನೂ, ಸರ್ವಜ್ಞನೂ ಆದ ಭಗವಾನ್ ಶ್ರೀಹರಿಯನ್ನು ಅತಿನಿರ್ಮಲ ಭಕ್ತಿಯಿಂದಕೂಡಿ ಗದ್ಗದಿತ ವಾಣಿಯಿಂದ ಶ್ರುತಿಸಿದ್ಧ ವಿಮಲ ಮಂತ್ರಗಳಿಂದ ಮತ್ತು ಪುರಾಣೋಕ್ತ ಸ್ತೋತ್ರಗಳಿಂದ ಸ್ತುತಿಸಿದರು.॥7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ತತಃ ಸ್ಫುರತ್ಸಹಸ್ರಾಂಶುಸಹಸ್ರಸದೃಶಪ್ರಭಃ ।</p>
<p class="Shlok">ಆವಿರಾಸೀದ್ಧರಿಃ ಪ್ರಾಚ್ಯಾಂ ದಿಶಾಂ ವ್ಯಪನಯಂಸ್ತಮಃ ॥</p>
<p class="Text">ಅಲ್ಲಿ ಹೊಳೆಯುತ್ತಿರುವ ಸಾವಿರಾರು ಸೂರ್ಯರಿಗೆ ಸಮಾನ ವಾದ ಕಾಂತಿಯುಳ್ಳ ಶ್ರೀಹರಿಯು ತನ್ನ ತೇಜಸ್ಸಿನಿಂದ ಎಲ್ಲ ದಿಕ್ಕುಗಳ ಅಂಧಕಾರವನ್ನು ಹೋಗಲಾಡಿಸುತ್ತ ಪೂರ್ವದಿಶೆಯಲ್ಲಿ ಪ್ರಕಟನಾದನು. ॥8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ಕಥಂಚಿದ್ದೃಷ್ಟವಾನ್ಬ್ರಹ್ಮಾ ದುರ್ದರ್ಶಮಕೃತಾತ್ಮನಾಮ್ ।</p>
<p class="Shlok">ಇಂದ್ರನೀಲ ಪ್ರತೀಕಾಶಂ ಸ್ಮಿತಾಸ್ಯಂ ಪದ್ಮಲೋಚನಮ್ ॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಕಿರೀಟಹಾರಕೇಯೂರಕುಂಡಲೈಃ ಕಟಕಾದಿಭಿಃ ।</p>
<p class="Shlok">ವಿಭ್ರಾಜಮಾನಂ ಶ್ರೀವತ್ಸಕೌಸ್ತುಭಪ್ರಭಯಾನ್ವಿತಮ್ ॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಸ್ತುವದ್ಭಿಃ ಸನಕಾದ್ಯೈಶ್ಚ ಪಾರ್ಷದೈಃ ಪರಿವೇಷ್ಟಿತಮ್ ।</p>
<p class="Shlok">ಶಂಖಚಕ್ರಗದಾಪದ್ಮವನಮಾಲಾವಿರಾಜಿತಮ್ ॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ಸ್ವರ್ಣಯಜ್ಞೋಪವೀತೇನ ಸ್ವರ್ಣವರ್ಣಾಂಬರೇಣ ಚ ।</p>
<p class="Shlok">ಶ್ರಿಯಾ ಭೂಮ್ಯಾ ಚ ಸಹಿತಂ ಗರುಡೋಪರಿ ಸಂಸ್ಥಿತಮ್ ॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ಹರ್ಷಗದ್ಗದಯಾ ವಾಚಾ ಸ್ತೋತುಂ ಸಮುಪಚಕ್ರಮೇ ॥</p>
<p class="Text">ಪುಣ್ಯಹೀನ ಪುರುಷರಿಗೆ ನೋಡಲು ದುಸ್ಸಾಧ್ಯನಾದ ಭಗವಾನ್ ಶ್ರೀಹರಿಯ ಅಮಿತ ತೇಜಸ್ಸಿನಿಂದಾಗಿ ಬ್ರಹ್ಮದೇವರು ಅತಿಕಷ್ಟದಿಂದ ಅವನನ್ನು ನೋಡಿದರು. ಇಂದ್ರನೀಲ ಮಣಿಯಂತೆ ಅವನ ಶ್ಯಾಮಲ ವರ್ಣವು ತೇಜೋಮಯವಾಗಿತ್ತು. ಮುಖದಲ್ಲಿ ಮಧುರ ಮಂದಸ್ಮಿತವಿತ್ತು ಮತ್ತು ಕಮಲದಂತೆ ವಿಶಾಲ ಹಾಗೂ ಮನೋಹರ ಕಣ್ಣುಗಳಿದ್ದುವು. ಅವನು ಕಿರೀಟ, ಹಾರ, ಕೇಯೂರ, ಕುಂಡಲ ಮತ್ತು ಕಂಕಣಾದಿ ಆಭೂಷಣಗಳಿಂದ ಸುಶೋಭಿತನಾಗಿ, ಶ್ರೀವತ್ಸ, ಕೌಸ್ತುಭಮಣಿಯ ಶೋಭೆಯಿಂದೊಡಗೂಡಿದ್ದನು. ಅವನನ್ನು ಸ್ತುತಿಸುತ್ತಿರುವ ಸನಕಾದಿ ಪಾರ್ಷದರು ನಾಲ್ಕೂ ಕಡೆಗಳಲ್ಲಿ ಸುತ್ತುವರಿದಿದ್ದರು. ಮತ್ತು ಅವನು ಶಂಖ, ಚಕ್ರ, ಗದೆ ಪದ್ಮ ಹಾಗೂ ವನಮಾಲೆಯಿಂದ ಅಪೂರ್ವವಾಗಿ ಶೋಭಿಸುತ್ತಿದ್ದನು. ಅವನು ಬಂಗಾರದ ಯಜ್ಞೋಪವೀತವನ್ನು ಮತ್ತು ಪೀತಾಂಬರದಿಂದ ಸುಶೋಭಿತನಾಗಿದ್ದು ಶ್ರೀಲಕ್ಷ್ಮೀದೇವಿ ಭೂದೇವಿಯರ ಸಹಿತ ಗುರುಡನ ಮೇಲೆ ವಿರಾಜಮಾನನಾಗಿದ್ದನು. ಇಂತಹ ದಿವ್ಯರೂಪವನ್ನು ಕಂಡು ಪಿತಾಮಹ ಬ್ರಹ್ಮದೇವರು ಹರ್ಷದಿಂದ ಗದ್ಗದಿತರಾಗಿ ಸುತ್ತಿಸಲು ತೊಡಗಿದರು. ॥9-13॥</p>
<p class="Shlok-Number">(ಶ್ಲೋಕ - 14)</p>
<p class="Uvach">ಬ್ರಹ್ಮೋವಾಚ</p>
<p class="Shlok">ನತೋಽಸ್ಮಿ ತೇ ಪದಂ ದೇವ ಪ್ರಾಣಬುದ್ಧೀಂದ್ರಿಯಾತ್ಮಭಿಃ ।</p>
<p class="Shlok">ಯಚ್ಚಿಂತ್ಯತೇ ಕರ್ಮಪಾಶಾದ್ ಹೃದಿ ನಿತ್ಯಂ ಮುಮುಕ್ಷುಭಿಃ ॥</p>
<p class="Text"><span class="char-style-override-3">ಬ್ರಹ್ಮದೇವರು ಹೇಳಿದರು — </span>ಓ ದೇವನೇ! ಕರ್ಮಪಾಶದಿಂದ ಮುಕ್ತರಾಗಲು ಮುಮುಕ್ಷುಗಳು ತಮ್ಮ ಪ್ರಾಣ, ಬುದ್ಧಿ, ಇಂದ್ರಿಯಗಳು ಮತ್ತು ಮನಸ್ಸಿನಿಂದ ಯಾವುದನ್ನು ಪ್ರತಿದಿನವು ಚಿಂತನೆ ಮಾಡುತ್ತಾರೋ ಅಂತಹ ನಿನ್ನ ಚರಣಾರವಿಂದಗಳಲ್ಲಿ ನಾನು ನಮಸ್ಕರಿಸುತ್ತೇನೆ. ॥14॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ಮಾಯಯಾ ಗುಣಮಯ್ಯಾ ತ್ವಂ ಸೃಜಸ್ಯವಸಿ ಲುಂಪಸಿ ।</p>
<p class="Shlok">ಜಗತ್ತೇನ ನ ತೇ ಲೇಪ ಆನಂದಾನುಭವಾತ್ಮನಃ ॥</p>
<p class="Text">ನೀನು ನಿನ್ನ ತ್ರಿಗುಣಮಯ ಮಾಯೆಯ ಆಶ್ರಯವನ್ನು ಪಡೆದುಕೊಂಡೇ ಈ ಜಗತ್ತಿನ ಉತ್ಪತ್ತಿ, ಪಾಲನೆ ಮತ್ತು ಲಯ ಮಾಡುತ್ತಿರುವೆ, ಆದರೂ ಜ್ಞಾನಾನಂದ ಸ್ವರೂಪನಾದ ನೀನು ಆ ಮಾಯೆಯಿಂದ ಅಂಟಿ ಕೊಂಡಿರುವುದಿಲ್ಲ. ॥15॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ತಥಾ ಶುದ್ಧಿರ್ನ ದುಷ್ಟಾನಾಂ ದಾನಾಧ್ಯಯನಕರ್ಮಭಿಃ ।</p>
<p class="Shlok">ಶುದ್ಧಾತ್ಮತಾ ತೇ ಯಶಸಿ ಸದಾ ಭಕ್ತಿಮತಾಂ ಯಥಾ ॥</p>
<p class="Text">ಭಗವಂತನೇ! ನಿನ್ನ ವಿಮಲ ಯಶದಲ್ಲಿ ಸದಾಕಾಲ ಪ್ರೇಮವಿರಿಸುವ ಭಕ್ತರ ಅಂತಃಕರಣವು ಶುದ್ಧವಾಗುವಂತೆ ಮಲಿನ ಅಂತಃಕರಣವುಳ್ಳ ಪರುಷರಿಗೆ ದಾನ ಮತ್ತು ಅಧ್ಯಯನ ಮೊದಲಾದ ಶುಭಕರ್ಮಗಳಿಂದಲೂ ಶುದ್ಧಿಯು ಆಗುವುದಿಲ್ಲ.॥16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಅತಸ್ತವಾಂಘ್ರಿರ್ಮೇದೃಷ್ಟಃ ಚಿತ್ತದೋಷಾಪನುತ್ತಯೇ ।</p>
<p class="Shlok">ಸದ್ಯೋಽಂತರ್ಹೃದಯೇ ನಿತ್ಯಂ ಮುನಿಭಿಃ ಸಾತ್ವತೈರ್ವೃತಃ ॥</p>
<p class="Text">ಆದುದರಿಂದ ಭಕ್ತ ಮುನಿಜನರು ನಿರಂತರ ತಮ್ಮ ಹೃದಯದಲ್ಲಿ ಧ್ಯಾನಿಸುವ ನಿನ್ನ ಚರಣ ಕಮಲಗಳನ್ನು ಇಂದು ನಾನು ನನ್ನ ಅಂತಃಕರಣದ ದೋಷಗಳನ್ನು ಕೂಡಲೇ ನಾಶ ಮಾಡಲಿಕ್ಕಾಗಿ ದರ್ಶನ ಮಾಡುತ್ತಿದ್ದೇನೆ. ॥17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಬ್ರಹ್ಮಾದ್ಯೈಃ ಸ್ವಾರ್ಥಸಿದ್ಧ್ಯರ್ಥಮಸ್ಮಾಭಿಃ ಪೂರ್ವಸೇವಿತಃ ।</p>
<p class="Shlok">ಅಪರೋಕ್ಷಾನುಭೂತ್ಯರ್ಥಂ ಜ್ಞಾನಿಭಿರ್ಹೃದಿ ಭಾವಿತಃ ॥</p>
<p class="Text">ನಿನ್ನ ಈ ಚರಣ ಕಮಲಗಳನ್ನು ಮೊದಲೂ ಕೂಡ ಬ್ರಹ್ಮನಾದ ನಾನು ದೇವತೆಗಳೊಂದಿಗೆ ನಮ್ಮ ಸ್ವಾರ್ಥಸಿದ್ಧಿಗಾಗಿ ಭಜಿಸಿದ್ದೆನು ಮತ್ತು ಜ್ಞಾನೀ ಮುನಿಜನರು ಅಪರೋಕ್ಷಾನನುಭಾವಕ್ಕಾಗಿ (ಪ್ರತ್ಯಕ್ಷದರ್ಶನಕ್ಕಾಗಿ) ತಮ್ಮ ಹೃದಯದಲ್ಲಿ ನಿರಂತರ ಧ್ಯಾನ ಮಾಡಿದ್ದಾರೆ. ॥18॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ತವಾಂಘ್ರಿಪೂಜಾನಿರ್ಮಾಲ್ಯತುಲಸೀಮಾಲಯಾ ವಿಭೋ ।</p>
<p class="Shlok">ಸ್ಪರ್ಧತೇ ವಕ್ಷಸಿ ಪದಂ ಲಬ್ಧ್ವಾಪಿ ಶ್ರೀಃ ಸಪತ್ನಿವತ್ ॥</p>
<p class="Text">ಓ ವಿಭೋ! ಲಕ್ಷ್ಮೀದೇವಿಯು ನಿನ್ನ ವಕ್ಷಃಸ್ಥಳದಲ್ಲಿ ಸ್ಥಾನವನ್ನು ಪಡೆದುಕೊಂಡರೂ ನಿನ್ನ ಚರಣ ಪೂಜೆಯ ಸಮಯದಲ್ಲಿ ಅರ್ಪಿಸಿದ ತುಲಸಿಯ ಮಾಲೆಯೊಡನೆ ಸವತಿಯಂತೆ ಸ್ಪರ್ಧಿಸುತ್ತಿದ್ದಾಳೆ. ॥19॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಅತಸ್ತ್ವತ್ಪಾದಭಕ್ತೇಷು ತವ ಭಕ್ತಿಃ ಶ್ರಿಯೋಽಧಿಕಾ ।</p>
<p class="Shlok">ಭಕ್ತಿಮೇವಾಭಿವಾಂಛಂತಿ ತ್ವದ್ಭಕ್ತಾಃ ಸಾರವೇದಿನಃ ॥ </p>
<p class="Text">ನಿನ್ನ ಚರಣ ಕಮಲಗಳಲ್ಲಿ ಪ್ರೇಮವಿರಿಸುವ ಭಕ್ತರಲ್ಲಿ ನಿನಗೆ ಲಕ್ಷೀದೇವಿಯರಿಗಿಂತಲೂ ಹೆಚ್ಚಾದ ಪ್ರೇಮವಿದೆ. ಅದಕ್ಕಾಗಿ ನಿನ್ನ ಸಾರಗ್ರಾಹೀ ಭಕ್ತರು ಕೇವಲ ನಿನ್ನ ಭಕ್ತಿಯನ್ನೇ ಇಚ್ಛಿಸುತ್ತಾರೆ. ॥20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ಅತಸ್ತ್ವತ್ಪಾದಕಮಲೇ ಭಕ್ತಿರೇವ ಸದಾಸ್ತು ಮೇ ।</p>
<p class="Shlok">ಸಂಸಾರಾಮಯತಪ್ತಾನಾಂ ಭೇಷಜಂ ಭಕ್ತಿರೇವ ತೇ ॥</p>
<p class="Text">ದೇವದೇವಾ! ನಿನ್ನ ಚರಣ ಕಮಲಗಳಲ್ಲಿ ನನಗೆ ಭಕ್ತಿಯು ಸದಾ ಇರಲಿ; ಏಕೆಂದರೆ ಭವರೋಗಿಗಳಿಗೆ ನಿನ್ನ ಭಕ್ತಿಯೇ ಏಕಮಾತ್ರ ದಿವ್ಯ ಔಷಧವಾಗಿದೆ. ॥21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಇತಿ ಬ್ರುವಂತಂ ಬ್ರಹ್ಮಾಣಂ ಬಭಾಷೇ ಭಗವಾನ್ ಹರಿಃ ।</p>
<p class="Shlok">ಕಿಂ ಕರೋಮೀತಿ ತಂ ವೇಧಾಃ ಪ್ರತ್ಯುವಾಚಾತಿಹರ್ಷಿತಃ ॥</p>
<p class="Text">ಈ ಪ್ರಕಾರ ಸ್ತುತಿಸುತ್ತಿರುವ ಬ್ರಹ್ಮದೇವರಲ್ಲಿ ಭಗವಾನ್ ಶ್ರೀಹರಿಯು ಕೇಳಿದನು- ‘ನಾನು ನಿನ್ನ ಯಾವ ಕಾರ್ಯವನ್ನು ಮಾಡಲಿ?’ ಆಗ ಬ್ರಹ್ಮದೇವರು ಅತ್ಯಂತ ಪ್ರಸನ್ನರಾಗಿ ಹೇಳಿದರು. ॥22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಭಗವನ್ ರಾವಣೋ ನಾಮ ಪೌಲಸ್ತ್ಯತನಯೋ ಮಹಾನ್ ।</p>
<p class="Shlok">ರಾಕ್ಷಸಾನಾಮಧಿಪತಿರ್ಮದ್ದತ್ತವರದರ್ಪಿತಃ ॥</p>
<p class="Text">ಓ ಭಗವಂತನೇ! ಪುಲಸ್ತ್ಯನಂದನ ವಿಶ್ರವಸುವಿನ ಪುತ್ರನಾದ ರಾವಣನು ರಾಕ್ಷಸರ ರಾಜನಾಗಿದ್ದಾನೆ. ಅವನು ನನ್ನ ವರ ಪ್ರಭಾವದಿಂದ ಅತ್ಯಂತ ಕೊಬ್ಬಿ ಹೋಗಿರುವನು.॥23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ತ್ರಿಲೋಕೀಂ ಲೋಕಪಾಲಾಂಶ್ಚ ಬಾಧತೇ ವಿಶ್ವಬಾಧಕಃ ।</p>
<p class="Shlok">ಮಾನುಷೇಣ ಮೃತಿಸ್ತಸ್ಯ ಮಯಾ ಕಲ್ಯಾಣ ಕಲ್ಪಿತಾ ।</p>
<p class="Shlok">ಅತಸ್ತ್ವಂ ಮಾನುಷೋ ಭೂತ್ವಾ ಜಹಿ ದೇವರಿಪುಂ ಪ್ರಭೋ ॥</p>
<p class="Text">ಅವನು ಸಮಸ್ತ ವಿಶ್ವಕ್ಕೆ ಬಾಧಕನಾಗಿ ಮೂರೂ ಲೋಕಗಳಿಗೂ, ಲೋಕಪಾಲಕರಿಗೂ ಕಂಟಕನಾಗಿದ್ದಾನೆ. ಹೇ ಕಲ್ಯಾಣ ಸ್ವರೂಪಿಯೇ! ನಾನು ಅವನ ಮೃತ್ಯುವನ್ನು ಮನುಷ್ಯನ ಕೈಯ್ಯಲ್ಲಿರಿಸಿದ್ದೇನೆ. ಅದಕ್ಕಾಗಿ ಹೇ ಪ್ರಭೋ! ನೀನು ಮನುಷ್ಯರೂಪವನ್ನು ಧರಿಸಿ ಆ ದೇವತೆಗಳ ಶತ್ರುವನ್ನು ವಧಿಸಿಬಿಡು.॥24॥</p>
<p class="Shlok-Number">(ಶ್ಲೋಕ - 25)</p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಕಶ್ಯಪಸ್ಯ ವರೋ ದತ್ತಸ್ತಪಸಾ ತೋಷಿತೇನ ಮೇ ॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ಯಾಚಿತಃ ಪುತ್ರಭಾವಾಯ ತಥೇತ್ಯಂಗೀಕೃತಂ ಮಯಾ ।</p>
<p class="Shlok">ಸ ಇದಾನೀಂ ದಶರಥೋ ಭೂತ್ವಾ ತಿಷ್ಠತಿ ಭೂತಲೇ ॥</p>
<p class="Text"><span class="char-style-override-3">ಶ್ರೀಭಗವಂತನು ಹೇಳಿದನು —</span> ಹಿಂದೆ ನಾನು ಕಶ್ಯಪರ ತಪಸ್ಸಿಗೆ ಒಲಿದು ಅವರಿಗೆ ವರವನ್ನು ಕೊಟ್ಟಿದ್ದೆ. ಅವರು ತಮ್ಮಲ್ಲಿ ಪುತ್ರರೂಪದಿಂದ ಹುಟ್ಟಿಬರಲು ಪ್ರಾರ್ಥಿಸಿದ್ದರು, ಆಗ ನಾನು ‘ಹಾಗೇ ಆಗಲಿ’ ಎಂದು ಅದನ್ನು ಸ್ವೀಕರಿಸಿದ್ದೆ. ಈ ಸಮಯದಲ್ಲಿ ಅವರು ಪೃಥ್ವಿಯಲ್ಲಿ ರಾಜಾ ದಶರಥನಾಗಿ ವಿದ್ಯಮಾನರಾಗಿದ್ದಾರೆ. ॥25-26॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ತಸ್ಯಾಹಂ ಪುತ್ರತಾಮೇತ್ಯ ಕೌಸಲ್ಯಾಯಾಂ ಶುಭೇ ದಿನೇ ।</p>
<p class="Shlok">ಚತುರ್ಧಾತ್ಮಾನಮೇವಾಹಂ ಸೃಜಾಮೀತರಯೋಃ ಪೃಥಕ್ ॥</p>
<p class="Text">ಅವರಲ್ಲಿ ಪುತ್ರರೂಪದಿಂದ ಬೇರೆ-ಬೇರೆ ನಾಲ್ಕು ಅಂಶಗಳಿಂದ ನಾನು ಶುಭ ಅವಸರದಲ್ಲಿ ಕೌಸಲ್ಯೆಯ ಮತ್ತು ಬೇರೆ ಮಾತೆಯರಲ್ಲಿ ಅವತರಿಸುವೆನು. ॥27॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ಯೋಗಮಾಯಾಪಿ ಸೀತೇತಿ ಜನಕಸ್ಯ ಗೃಹೇ ತದಾ ।</p>
<p class="Shlok">ಉತ್ಪತ್ಸ್ಯತೇ ತಯಾ ಸಾರ್ಧಂ ಸರ್ವಂ ಸಂಪಾದಯಾಮ್ಯಹಮ್ ।</p>
<p class="Shlok">ಇತ್ಯುಕ್ತ್ವಾಂತರ್ದಧೇ ವಿಷ್ಣುರ್ಬ್ರಹ್ಮಾ ದೇವಾನಥಾಬ್ರವೀತ್ ॥</p>
<p class="Text">ಅದೇ ಸಮಯದಲ್ಲಿ ನನ್ನ ಯೋಗ ಮಾಯೆಯೂ ಜನಕರಾಜನ ಮನೆಯಲ್ಲಿ ಸೀತೆಯ ರೂಪದಿಂದ ಅವತರಿಸುವಳು; ಅವಳನ್ನು ಕೂಡಿಕೊಂಡು ನಾನು ನಿಮ್ಮ ಸಮಸ್ತ ಕಾರ್ಯವನ್ನು ಸಿದ್ಧಗೊಳಿಸುವೆನು ಎಂದು ಹೇಳಿ ಭಗವಾನ್ ವಿಷ್ಣುವು ಅಂತರ್ಧಾನನಾದನು; ಆಗ ಬ್ರಹ್ಮದೇವರು ದೇವತೆಗಳಿಗೆ ತಿಳಿಸುತ್ತಾರೆ. ॥28॥</p>
<p class="Shlok-Number">(ಶ್ಲೋಕ - 29)</p>
<p class="Uvach">ಬ್ರಹ್ಮೋವಾಚ</p>
<p class="Shlok">ವಿಷ್ಣುರ್ಮಾನುಷರೂಷೇಣ ಭವಿಷ್ಯತಿ ರಘೋಃ ಕುಲೇ ॥ </p>
<p class="Shlok-Number">(ಶ್ಲೋಕ - 30)</p>
<p class="Shlok">ಯೂಯಂ ಸೃಜಧ್ವಂ ಸರ್ವೇಽಪಿ ವಾನರೇಷ್ವಂಶಸಂಭವಾನ್ ।</p>
<p class="Shlok">ವಿಷ್ಣೋಃ ಸಹಾಯಂ ಕುರುತ ಯಾವತ್ಸ್ಥಾಸ್ಯತಿ ಭೂತಲೇ ॥</p>
<p class="Text"><span class="char-style-override-3">ಬ್ರಹ್ಮದೇವರು ಇಂತೆಂದರು —</span> ಭಗವಾನ್ ವಿಷ್ಣುವು ರಘುಕುಲದಲ್ಲಿ ಮನುಷ್ಯರೂಪದಿಂದ ಅವತರಿಸುವನು. ನೀವೆಲ್ಲರು ತಮ್ಮ-ತಮ್ಮ ಅಂಶದಿಂದ ವಾನರವಂಶದಲ್ಲಿ ಹುಟ್ಟಿ ಭಗವಂತನು ಭೂಲೋಕದಲ್ಲಿರುವವರೆಗೆ ಅವನಿಗೆ ಸಹಾಯ ಮಾಡುತ್ತಾ ಇರಿ. ॥29-30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ಇತಿ ದೇವಾನ್ಸಮಾದಿಶ್ಯ ಸಮಾಶ್ವಾಸ್ಯ ಚ ಮೇದಿನೀಮ್ ।</p>
<p class="Shlok">ಯಯೌ ಬ್ರಹ್ಮಾ ಸ್ವಭವನಂ ವಿಜ್ವರಃ ಸುಖಮಾಸ್ಥಿತಃ ॥</p>
<p class="Text">ಈ ಪ್ರಕಾರ ದೇವತೆಗಳಿಗೆ ಆಜ್ಞೆಯನ್ನಿತ್ತು, ಭೂದೇವಿಯನ್ನು ಸಂತೈಸಿ ಬ್ರಹ್ಮದೇವರು ತಮ್ಮ ಲೋಕಕ್ಕೆ ಹೊರಟುಹೋಗಿ ನಿಶ್ಚಿಂತರಾಗಿ ಭಗವದ್ಧ್ಯಾನ ಮಾಡುತ್ತ ನೆಮ್ಮದಿಯಾಗಿ ಇರತೊಡಗಿದರು. ॥31॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ದೇವಾಶ್ಚ ಸರ್ವೇ ಹರಿರೂಪಧಾರಿಣಃ </p>
<p class="Shlok">ಸ್ಥಿತಾಃ ಸಹಾಯಾರ್ಥಮಿತಸ್ತತೋ ಹರೇಃ ।</p>
<p class="Shlok">ಮಹಾಬಲಾಃ ಪರ್ವತವೃಕ್ಷಯೋಧಿನಃ </p>
<p class="Shlok">ಪ್ರತೀಕ್ಷಮಾಣಾ ಭಗವಂತಮೀಶ್ವರಮ್ ॥</p>
<p class="Text">ಇತ್ತ ಸಮಸ್ತ ದೇವತೆಗಳು ಪರ್ವತ ಮತ್ತು ವೃಕ್ಷಗಳಿಂದ ಯುದ್ಧಮಾಡುವ ಮಹಾ ಬಲಶಾಲಿಗಳಾದ ವಾನರರ ರೂಪವನ್ನು ಧರಿಸಿಕೊಂಡು ಭಗವಂತನ ಸಹಾಯಕ್ಕಾಗಿ ಅವನ ಪ್ರತೀಕ್ಷೆ ಮಾಡುತ್ತ ಅಲ್ಲಿ - ಇಲ್ಲಿ ಇರತೊಡಗಿದರು. ॥32॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಬಾಲಕಾಂಡೇ ದ್ವಿತೀಯಃ ಸರ್ಗಃ ॥2॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಬಾಲಕಾಂಡದಲ್ಲಿ ಎರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-4-3">ಮೂರನೆಯ ಸರ್ಗ</p>
<p class="description">ಭಗವಂತನ ಅವತಾರ ಮತ್ತು ಬಾಲಲೀಲೆ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಅಥ ರಾಜಾ ದಶರಥಃ ಶ್ರೀಮಾನ್ಸತ್ಯಪರಾಯಣಃ ।</p>
<p class="Shlok">ಅಯೋಧ್ಯಾಧಿಪತಿರ್ವೀರಃ ಸರ್ವಲೋಕೇಷು ವಿಶ್ರುತಃ ॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ಸೋಽನಪತ್ಯತ್ವದುಃಖೇನ ಪೀಡಿತೋ ಗುರುಮೇಕದಾ ।</p>
<p class="Shlok">ವಸಿಷ್ಠಂ ಸ್ವಕುಲಾಚಾರ್ಯಮಭಿವಾದ್ಯೇದಮಬ್ರವೀತ್ ॥</p>
<p class="Text">ಶ್ರೀಮಹಾದೇವನಿಂತೆಂದನು - ಒಮ್ಮೆ ಸಕಲ ಲೋಕ ಪ್ರಸಿದ್ಧನೂ, ಧೀಮಂತನೂ, ಸತ್ಯ ಪರಾಯಣನೂ, ವೀರನೂ, ಅಯೋಧ್ಯಾಧಿಪತಿಯಾದ ದಶರಥರಾಜನು ತನಗೆ ಪುತ್ರ ಸಂತಾನವಿಲ್ಲದೆ ಅತ್ಯಂತ ದುಃಖಿತನಾಗಿ ತನ್ನ ಕುಲಗುರುಗಳಾದ ಆಚಾರ್ಯ ವಸಿಷ್ಠರನ್ನು ಕರೆಸಿ ಅವರಿಗೆ ಪ್ರಣಾಮಗೈದು ಇಂತೆಂದನು ॥1-2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ಸ್ವಾಮಿನ್ ಪುತ್ರಾಃ ಕಥಂ ಮೇ ಸ್ಯುಃ ಸರ್ವಲಕ್ಷಣಲಕ್ಷಿತಾಃ ।</p>
<p class="Shlok">ಪುತ್ರಹೀನಸ್ಯ ಮೇ ರಾಜ್ಯಂ ಸರ್ವಂ ದುಃಖಾಯ ಕಲ್ಪತೇ ॥</p>
<p class="Text">ಗುರುಗಳೇ! ಸರ್ವಸುಲಕ್ಷಣಗಳಿಂದ ಕೂಡಿದ ಪುತ್ರರು ನನಗೆ ಯಾವ ಪ್ರಕಾರದಿಂದ ಉಂಟಾದಾರು? ಇದನ್ನು ಹೇಳಿರಿ. ಏಕೆಂದರೆ ಪುತ್ರರಿಲ್ಲದೆ ಈ ಸಂಪೂರ್ಣ ರಾಜ್ಯವು ನನಗೆ ದುಃಖ ರೂಪದಂತೆ ಕಾಣುತ್ತಿದೆ.॥3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ತತೋಽಬ್ರವೀದ್ವಸಿಷ್ಠಸ್ತಂ ಭವಿಷ್ಯಂತಿ ಸುತಾಸ್ತವ ।</p>
<p class="Shlok">ಚತ್ವಾರಃ ಸತ್ತ್ವಸಂಪನ್ನಾ ಲೋಕಪಾಲಾ ಇವಾಪರಾಃ ॥</p>
<p class="Text">ಆಗ ದಶರಥ ರಾಜನಲ್ಲಿ ವಸಿಷ್ಠರು ಹೇಳಿದರು - ನಿನಗೆ ಸಾಕ್ಷಾತ್ ಲೋಕಪಾಲಕರಂತೆ ಅತ್ಯಂತ ಶಕ್ತಿಸಂಪನ್ನರಾದ ನಾಲ್ಕು ಪುತ್ರರು ಜನಿಸುತ್ತಾರೆ. ॥4॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಶಾಂತಾಭರ್ತಾರಮಾನೀಯ ಋಷ್ಯ ಶೃಂಗಂ ತಪೋಧನಮ್ ।</p>
<p class="Shlok">ಅಸ್ಮಾಭಿಃ ಸಹಿತಃ ಪುತ್ರಕಾಮೇಷ್ಟಿಂ ಶೀಘ್ರಮಾಚರ ॥</p>
<p class="Text">ನೀನು ತಪೋಧನರಾದ ಶಾಂತಾಳ ಪತಿ ಋಷ್ಯಶೃಂಗರನ್ನು<span class="char-style-override-5">*</span> ಕರೆಸಿ ಬೇಗನೇ ನಮ್ಮನ್ನು ಜೋತೆಯಾಗಿಸಿ ಪುತ್ರಕಾಮೇಷ್ಟಿ ಯಜ್ಞದ ಅನುಷ್ಠಾನವನ್ನು ಮಾಡು. ॥5॥</p>
<p class="Footnotes"><span class="char-style-override-6">* </span>ಋಷ್ಯಶೃಂಗ ಮುನಿಗಳು ವಿಭಾಂಡಕರ ಪುತ್ರರಾಗಿದ್ದರು. ಒಂದು ಸಲ ವಿಭಾಂಡಕ ಮುನಿಗಳು ಒಂದು ನೀರಿನ ಕುಂಡದಲ್ಲಿ ಸಮಾಧಿಯಲ್ಲಿ ಕುಳಿತ್ತಿದ್ದರು. ಅದೇ ಸಮಯ ಅತ್ತಕಡೆಯಿಂದ ಅಪ್ಸರೆ ಊರ್ವಶಿಯು ಹೋಗುತ್ತಿದ್ದಳು. ಅವಳನ್ನು ನೋಡಿದ ಮುನಿಯ ವೀರ್ಯಸ್ಖಲಿತವಾಯಿತು. ಅದನ್ನು ನೀರಿನೊಂದಿಗೆ ಒಂದು ಹೆಣ್ಣು ಜಿಂಕೆಯು ಕುಡಿದು ಬಿಟ್ಟಿತು. ಅದರಿಂದ ಇವರ ಜನ್ಮವಾಯಿತು. ತಾಯಿಯಂತೆ ಇವರ ತಲೆಯ ಮೇಲೆ ಕೋಡುಗಳು ಮೂಡುವ ಸಂಭವವಿತ್ತು; ಅದಕ್ಕಾಗಿ ತಂದೆ ವಿಭಾಂಡಕರು ಇವರ ಹೆಸರು ಋಷ್ಯಶೃಂಗವೆಂದು ಇಟ್ಟರು. ಒಂದು ಸಲ ಅಂಗದೇಶದಲ್ಲಿ ಘೋರವಾದ ಕ್ಷಾಮತಲೆದೋರಿತು. ಆಗ  ಮುನಿಗಳು ಅಂಗದೇಶದ ನರೇಶ ರೋಮಪಾದನಿಗೆ ಹೇಳಿದರು- ಒಂದು ವೇಳೆ ಬಾಲಬ್ರಹ್ಮಚಾರೀ ಋಷ್ಯಶೃಂಗನನ್ನು ಇಲ್ಲಿಗೆ ಕರೆತರಲು ಸಾಧ್ಯವಾದರೆ ಮಳೆ ಆಗುತ್ತದೆ. ರಾಜನ ಪ್ರಯತ್ನದಿಂದ ಅವರು ಬಂದರು. ಅವರು ಬರುತ್ತಲೇ ಅಂಗ ದೇಶದಲ್ಲಿ ಧಾರಾಳ ಮಳೆಯಾಯಿತು. ರಾಜನು ಅವರ ಇಂತಹ ಅದ್ಭುತ ಪ್ರಭಾವವನ್ನು ನೋಡಿ ಅವರಿಗೆ ತನ್ನ ಕನ್ಯೆ ಶಾಂತಾಳನ್ನು ವಿವಾಹಮಾಡಿಕೊಟ್ಟನು. ಕೆಲವು ಕಡೆ ಈ ಶಾಂತಾಳು ಮಹಾರಾಜಾ ದಶರಥನ ಮಗಳಾಗಿದ್ದಳು ಹಾಗೂ ಅವಳನ್ನು ರೋಮಪಾದನಿಗೆ ದತ್ತಕವಾಗಿ ಕೊಟ್ಟಿದ್ದನು ಎಂದೂ ಹೇಳುತ್ತಾರೆ.</p>
<p class="Shlok-Number">(ಶ್ಲೋಕ - 6)</p>
<p class="Shlok">ತಥೇತಿ ಮುನಿಮಾನೀಯ ಮಂತ್ರಿಭಿಃ ಸಹಿತಃ ಶುಚಿಃ ।</p>
<p class="Shlok">ಯಜ್ಞಕರ್ಮ ಸಮಾರೇಭೇ ಮುನಿಭಿರ್ವೀತಕಲ್ಮಷೈಃ ॥</p>
<p class="Text">‘ಹಾಗೆಯೇ ಆಗಲಿ’ ಎಂದು ಹೇಳಿ ರಾಜನು ಮುನಿವರ ಋಷ್ಯಶೃಂಗರನ್ನು ಕರೆಸಿ, ಮಂತ್ರಿಗಳ ಸಹಿತ ಶುಚಿರ್ಭೂತನಾಗಿ ದೋಷರಹಿತ ಮುನಿಗಳ ಸಹಕಾರದಿಂದ ಯಜ್ಞಾನುಷ್ಠಾನವನ್ನು ಪ್ರಾರಂಭಿಸಿದನು. ॥6॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ಶ್ರದ್ಧಯಾ ಹೂಯಮಾನೇಽಗ್ನೌ ತಪ್ತಜಾಂಬೂನದಪ್ರಭಃ ।</p>
<p class="Shlok">ಪಾಯಸಂ ಸ್ವರ್ಣಪಾತ್ರಸ್ಥಂ ಗೃಹೀತ್ವೋವಾಚ ಹವ್ಯವಾಟ್ ॥</p>
<p class="Text">ಯಜ್ಞಾನುಷ್ಠಾನದಲ್ಲಿ ಅಗ್ನಿಗೆ ಶ್ರದ್ಧೆಯಿಂದ ಆಹುತಿಗಳನ್ನು ಕೊಡುತ್ತಿರಲು, ಪುಟವಿಟ್ಟ ಚಿನ್ನದಂತಹ ಕಾಂತಿಯಿಂದೊಡಗೂಡಿದ ಯಜ್ಞಪುರುಷನಾದ ಭಗವಾನ್ ಅಗ್ನಿದೇವನು ಒಂದು ಸ್ವರ್ಣಪಾತ್ರೆಯಲ್ಲಿದ್ದ ಪಾಯಸವನ್ನು ಕೈಯಲ್ಲಿ ಹಿಡಿದುಕೊಂಡು ಪ್ರಕಟನಾಗಿ ಹೀಗೆ ಹೇಳಿದನು. ॥7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ಗೃಹಾಣ ಪಾಯಸಂ ದಿವ್ಯಂ ಪುತ್ರೀಯಂ ದೇವನಿರ್ಮಿತಮ್ ।</p>
<p class="Shlok">ಲಪ್ಸ್ಯಸೇ ಪರಮಾತ್ಮಾನಂ ಪುತ್ರತ್ವೇನ ನ ಸಂಶಯಃ ॥ </p>
<p class="Text">ಹೇ ರಾಜನೇ! ಇದೋ ದೇವತೆಗಳು ಸಿದ್ಧಗೊಳಿಸಿದ ಪುತ್ರ ಪ್ರದವಾದ ದಿವ್ಯ ಪಾಯಸವನ್ನು ತೆಗೆದುಕೋ, ಇದರಿಂದ ನೀನು ನಿಸ್ಸಂದೇಹವಾಗಿ ಸಾಕ್ಷಾತ್ ಪರಮಾತ್ಮನನ್ನು ಪುತ್ರರೂಪದಿಂದ ಪಡೆಯುವೆ. ॥8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ಇತ್ಯುಕ್ತ್ವಾ ಪಾಯಸಂ ದತ್ತ್ವಾ ರಾಜ್ಞೇ ಸೋಽಂತರ್ದಧೇಽನಲಃ ।</p>
<p class="Shlok">ವವಂದೇ ಮುನಿಶಾರ್ದೂಲೌ ರಾಜಾ ಲಬ್ಧಮನೋರಥಃ ॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ವಸಿಷ್ಠಋಷ್ಯಶೃಂಗಾಭ್ಯಾಮನುಜ್ಞಾತೋ ದದೌ ಹವಿಃ ।</p>
<p class="Shlok">ಕೌಸಲ್ಯಾಯೈ ಸಕೈಕೇಯ್ಯೈ ಅರ್ಧಮರ್ಧಂ ಪ್ರಯತ್ನತಃ ॥</p>
<p class="Text">ಎಂದು ಹೇಳಿ ಅಗ್ನಿಯು ಆ ಪಾಯಸವನ್ನು ರಾಜನಿಗೆ ಕೊಟ್ಟು ಅಂತರ್ಧಾನನಾದನು. ಅನಂತರ ಕೃತಕೃತ್ಯನಾದ ದಶರಥ ರಾಜನು ಮುನಿಶ್ರೇಷ್ಠ ವಸಿಷ್ಠ ಮತ್ತು ಋಷ್ಯ ಶೃಂಗರನ್ನು ವಂದಿಸಿದನು. ಅವರೀರ್ವರ ಆಜ್ಞೆಯಂತೆ ತುಂಬಾ ಎಚ್ಚರಿಕೆಯಿಂದ ಆ ಹವಿಸ್ಸನ್ನು ಮಹಾರಾಣಿ ಕೌಸಲ್ಯೆ ಮತ್ತು ಕೈಕೆಯರಿಗೆ ಅರ್ಧ-ಅರ್ಧ ಹಂಚಿದನು. ॥9-10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ತತಃ ಸುಮಿತ್ರಾ ಸಂಪ್ರಾಪ್ತಾ ಜಗೃಧ್ನುಃ ಪೌತ್ರಿಕಂ ಚರುಮ್ ।</p>
<p class="Shlok">ಕೌಸಲ್ಯಾ ತು ಸ್ವಭಾಗಾರ್ಧಂ ದದೌ ತಸ್ಯೈ ಮುದಾನ್ವಿತಾ ॥</p>
<p class="Text">ಅನಂತರ ಪುತ್ರಪ್ರದವಾದ ಆ ಚರುವನ್ನು ಪಡೆಯುವ ಇಚ್ಛೆಯಿಂದ ಸುಮಿತ್ರಾ ದೇವಿಯು ಅಲ್ಲಿಗೆ ಬಂದಳು. ಆಗ ಕೌಸಲ್ಯೆಯು ಸಂತೋಷದಿಂದ ತನ್ನ ಭಾಗದಲ್ಲಿನ ಅರ್ಧವನ್ನು ಕೊಟ್ಟಳು. ॥11॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ಕೈಕೇಯೀ ಚ ಸ್ವಭಾಗಾರ್ಧಂ ದದೌ ಪ್ರೀತಿಸಮನ್ವಿತಾ ।</p>
<p class="Shlok">ಉಪಭುಜ್ಯ ಚರುಂ ಸರ್ವಾಃ ಸ್ತ್ರಿಯೋ ಗರ್ಭಸಮನ್ವಿತಾಃ ॥</p>
<p class="Text">ಹಾಗೆಯೇ ಕೈಕೆಯಿಯು ಪ್ರೀತಿಯಿಂದ ತನ್ನ ಭಾಗದಲ್ಲಿನ ಅರ್ಧವನ್ನು ಸುಮಿತ್ರೆಗೆ ಕೊಟ್ಟಳು. ಈ ಪ್ರಕಾರ ಆ ಪಾಯಸವನ್ನು ಸ್ವೀಕರಿಸಿ ಮೂವರೂ ರಾಣಿಯರು ಗರ್ಭವತಿಯರಾದರು. ॥12॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ದೇವತಾ ಇವ ರೇಜುಸ್ತಾಃ ಸ್ವಭಾಸಾ ರಾಜಮಂದಿರೇ ।</p>
<p class="Shlok">ದಶಮೇ ಮಾಸಿ ಕೌಸಲ್ಯಾ ಸುಷುವೇ ಪುತ್ರಮದ್ಭುತಮ್ ॥</p>
<p class="Text">ಆ ಮೂವರು ರಾಣಿಯರು ಆ ರಾಜಭವನದಲ್ಲಿ ತಮ್ಮ ಕಾಂತಿಯಿಂದ ದೇವತೆಗಳಂತೆ ಶೋಭಾಯಮಾನರಾದರು. ಮತ್ತೆ ಹತ್ತನೇ ತಿಂಗಳಲ್ಲಿ ಕೌಸಲ್ಯೆಯು ಓರ್ವ ಅದ್ಭುತ ಬಾಲಕನಿಗೆ ಜನ್ಮನೀಡಿದಳು. ॥13॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಮಧುಮಾಸೇ ಸಿತೇ ಪಕ್ಷೇ ನವಮ್ಯಾಂ ಕರ್ಕಟೇ ಶುಭೇ ।</p>
<p class="Shlok">ಪುನರ್ವ್ವೃಕ್ಷ ಸಹಿತೇ ಉಚ್ಚಸ್ಥೇ ಗ್ರಹಪಂಚಕೇ ॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ಮೇಷಂ ಪೂಷಣಿ ಸಂಪ್ರಾಪ್ತೇ ಪುಷ್ಪವೃಷ್ಟಿಸಮಾಕುಲೇ ।</p>
<p class="Shlok">ಆವಿರಾಸೀಜ್ಜಗನ್ನಾಥಃ ಪರಮಾತ್ಮಾ ಸನಾತನಃ ॥</p>
<p class="Text">ಚೈತ್ರಮಾಸದ ಶುಕ್ಲಪಕ್ಷ ನವಮಿಯದಿನ ಶುಭವಾದ ಕರ್ಕಾಟಕ ಲಗ್ನದಲ್ಲಿ ಪುನರ್ವಸು ನಕ್ಷತ್ರವಿದ್ದಾಗ, ಐದು ಗ್ರಹರು ಉಚ್ಚಸ್ಥಾನಗಳಲ್ಲಿರುವಾಗ ಹಾಗೂ ಸೂರ್ಯನು ಮೇಷರಾಶಿಯಲ್ಲಿರುವಾಗ ಮಧ್ಯಾಹ್ನ ಕಾಲದಲ್ಲಿ ಸನಾತನ ಪರಮಾತ್ಮನಾದ ಜಗನ್ನಾಥನ ಆವಿರ್ಭಾವವಾಯಿತು. ಆ ಸಮಯದಲ್ಲಿ ಆಕಾಶವು ದಿವ್ಯ ಪುಷ್ಪ ವೃಷ್ಟಿಯಿಂದ ತುಂಬಿ ಹೋಯಿತು. ॥14-15॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ನೀಲೋತ್ಪಲದಲಶ್ಯಾಮಃ ಪೀತವಾಸಾಶ್ಚತುರ್ಭುಜಃ ।</p>
<p class="Shlok">ಜಲಜಾರುಣನೇತ್ರಾಂತಃ ಸ್ಫುರತ್ಕುಂಡಲಮಂಡಿತಃ ॥ </p>
<p class="Text">ಆ ಭಗವಂತನ ಸ್ವರೂಪವು - ಕನ್ನೈದಿಲೆಯ ಎಸಳಿನಂತೆ ನೀಲಮೇಘಶ್ಯಾಮ ವರ್ಣದಿಂದಲೂ, ಪೀತಾಂಬರವನ್ನು ಉಟ್ಟಿರುವ, ನಾಲ್ಕು ಭುಜಗಳಿಂದೊಡಗೂಡಿದೆ. ಕರ್ಣಗಳಲ್ಲಿ ಶೋಭಾಯಮಾನವಾದ ಕುಂಡಲಗಳು ಹೊಳೆಯುತ್ತಿವೆ, ಕಣ್ಣುಗಳ ಒಳಭಾಗವು ನಸುಗೆಂಪಾಗಿ ಕಮಲದಂತೆ ಸುಶೋಭಿತವಾಗಿದೆ.॥16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಸಹಸ್ರಾರ್ಕಪ್ರತೀಕಾಶಃ ಕಿರೀಟೀ ಕುಂಚಿತಾಲಕಃ ।</p>
<p class="Shlok">ಶಂಖಚಕ್ರಗದಾಪದ್ಮವನಮಾಲಾವಿರಾಜಿತಃ ॥</p>
<p class="Text">ಸಾವಿರಾರು ಸೂರ್ಯರಂತೆ ಪ್ರಕಾಶಮಾನನಾಗಿ, ಶಿರದಮೇಲೆ ಹೊಳೆಯುತ್ತಿರುವ ಕಿರೀಟ ಧರಿಸಿದ್ದು, ಗುಂಗುರು ಕುದಲುಗಳುಳ್ಳವನೂ, ಕೈಗಳಲ್ಲಿ ಶಂಖ, ಚಕ್ರ, ಗದೆ, ಪದ್ಮಗಳಿದ್ದು ಕೊರಳಲ್ಲಿ ವೈಜಯಂತಿ ಮಾಲೆಯಿಂದ ವಿರಾಜಮಾನನಾಗಿದ್ದಾನೆ. ॥17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಅನುಗ್ರಹಾಖ್ಯಹೃತ್ಸ್ಥೇಂದುಸೂಚಕಸ್ಮಿತಚಂದ್ರಿಕಃ ।</p>
<p class="Shlok">ಕರುಣಾರಸಸಂಪೂರ್ಣವಿಶಾಲೋತ್ಪಲಲೋಚನಃ ।</p>
<p class="Shlok">ಶ್ರೀವತ್ಸಹಾರಕೇಯೂರನೂಪುರಾದಿವಿಭೂಷಣಃ ॥</p>
<p class="Text">ಮುಖ ಕಮಲದಲ್ಲಿ ಅನುಗ್ರಹರೂಪೀ ಚಂದ್ರನನ್ನು ಸೂಚಿಸುವಂತಿರುವ ಮುಗುಳು ನಗೆಯ ಕಾಂತಿಯು ಹೊಮ್ಮಿಸುತ್ತಿರುವನು. ಕರುಣಾರಸ ಪೂರ್ಣವಾದ ಕಣ್ಣುಗಳು ಕಮಲದಳಗಳಂತೆ ವಿಶಾಲವಾಗಿದ್ದು, ಶ್ರೀವತ್ಸ, ಹಾರ, ಕೇಯೂರ, ನೂಪುರಾದಿ ಆಭೂಷಣಗಳಿಂದ ಭೂಷಿತನಾಗಿದ್ದಾನೆ.॥18॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ದೃಷ್ಟ್ವಾ ತಂ ಪರಮಾತ್ಮಾನಂ ಕೌಸಲ್ಯಾ ವಿಸ್ಮಯಾಕುಲಾ ।</p>
<p class="Shlok">ಹರ್ಷಾಶ್ರುಪೂರ್ಣನಯನಾ ನತ್ವಾ ಪ್ರಾಂಜಲಿರಬ್ರವೀತ್ ॥</p>
<p class="Text">ಇಂತಹ ಪುತ್ರರೂಪದಿಂದ ಪ್ರಕಟನಾದ ಆ ಪರಮಾತ್ಮನನ್ನು ನೋಡಿ ಕೌಸಲ್ಯೆಯು ವಿಸ್ಮಯದಿಂದ ವ್ಯಾಕುಲಳಾಗಿ, ಕಣ್ಣುಗಳಲ್ಲಿ ಆನಂದಾಶ್ರುಗಳನ್ನು ತುಂಬಿಕೊಂಡು, ಕೈ ಮುಗಿದು ನಮಸ್ಕರಿಸುತ್ತ ಇಂತು ಪ್ರಾರ್ಥಿಸಿದಳು.॥19॥</p>
<p class="Shlok-Number">(ಶ್ಲೋಕ - 20)</p>
<p class="Uvach">ಕೌಸಲ್ಯೋವಾಚ</p>
<p class="Shlok">ದೇವದೇವ ನಮಸ್ತೇಽಸ್ತು ಶಂಖಚಕ್ರಗದಾಧರ ।</p>
<p class="Shlok">ಪರಮಾತ್ಮಾಚ್ಯುತೋಽನಂತಃ ಪೂರ್ಣಸ್ತ್ವಂ ಪುರುಷೋತ್ತಮಃ ॥</p>
<p class="Text"><span class="char-style-override-3">ಕೌಸಲ್ಯೆ ಹೇಳಿದಳು —</span> ಓ ದೇವ ದೇವಾ! ನಿನಗೆ ನಮಸ್ಕಾರವು, ಹೇ ಶಂಖ ಚಕ್ರಗದಾಧರ! ನೀನು ಅಚ್ಯುತನೂ, ಅನಂತನೂ, ಪರಮಾತ್ಮನೂ, ಸರ್ವತ್ರ ಪೂರ್ಣನಾದ ಪುರುಷೋತ್ತಮನೂ ಆಗಿರುವೆ.॥20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ವದಂತ್ಯಗೋಚರಂ ವಾಚಾಂ ಬುದ್ಧ್ಯಾದೀನಾಮತೀಂದ್ರಿಯಮ್ ।</p>
<p class="Shlok">ತ್ವಾಂ ವೇದವಾದಿನಃ ಸತ್ತಾಮಾತ್ರಂ ಜ್ಞಾನೈಕವಿಗ್ರಹಮ್ ॥</p>
<p class="Text">ಮನ, ಬುದ್ಧಿಗಳಿಗೆ ನಿಲುಕದ ಅತೀಂದ್ರಿಯನಾದವನೆಂದೂ, ಕೇವಲ ಸತ್ತಾಮಾತ್ರನೆಂದೂ, ಜ್ಞಾನಸ್ವರೂಪಿಯೆಂದೂ ವೇದವಾದಿಗಳು ನಿನ್ನನ್ನು ಹೊಗಳುತ್ತಾರೆ.॥21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ತ್ವಮೇವ ಮಾಯಯಾ ವಿಶ್ವಂ ಸೃಜಸ್ಯವಸಿ ಹಂಸಿ ಚ ।</p>
<p class="Shlok">ಸತ್ತ್ವಾದಿಗುಣಸಂಯುಕ್ತಸ್ತುರ್ಯ ಏವಾಮಲಃ ಸದಾ ॥</p>
<p class="Text">ನೀನೇ ನಿನ್ನ ಮಾಯೆಯಿಂದ ಸತ್ವ, ರಜ, ತಮ ಈ ಮೂರು ಗುಣಗಳಿಂದ ಒಡಗೂಡಿ ಈ ವಿಶ್ವದ ರಚನೆ, ಪಾಲನೆ ಮತ್ತು ಸಂಹಾರ ಮಾಡುತ್ತಿರುವೆ. ಆದರೂ ವಾಸ್ತವವಾಗಿ ನೀನು ಸದಾ ನಿರ್ಮಲ ತುರೀಯ ಪದದಲ್ಲಿ ಸ್ಥಿತನಾಗಿರುವೆ.॥ 22 ॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಕರೋಷೀವ ನ ಕರ್ತಾ ತ್ವಂ ಗಚ್ಛಸೀವ ನ ಗಚ್ಛಸಿ ।</p>
<p class="Shlok">ಶೃಣೋಷಿ ನ ಶೃಣೋಷೀವ ಪಶ್ಯಸೀವ ನ ಪಶ್ಯಸಿ ॥</p>
<p class="Text">ನೀನು ಕರ್ತೃನಲ್ಲದಿದ್ದರೂ ಮಾಡುವವನಂತೆ ಕಂಡು ಬರುತ್ತೀಯೆ, ನಡೆಯುವುದಿಲ್ಲವಾದರೂ ನಡೆದಂತೆ ಕಂಡು ಬರುತ್ತೀಯೆ, ಕೇಳದೆಯೂ ಕೇಳಿದವನಂತೆ ಕಾಣುತ್ತಿಯೆ, ಹಾಗೂ ನೋಡದೆಯೂ ನೋಡಿದವನಂತೆ ಕಂಡು ಬರುತ್ತಿಯೆ.॥23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ಅಪ್ರಾಣೋ ಹ್ಯಮನಾಃ ಶುದ್ಧ ಇತ್ಯಾದಿ ಶ್ರುತಿರಬ್ರವೀತ್ ।</p>
<p class="Shlok">ಸಮಃ ಸರ್ವೇಷು ಭೂತೇಷು ತಿಷ್ಠನ್ನಪಿ ನ ಲಕ್ಷ್ಯಸೇ ॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಅಜ್ಞಾನಧ್ವಾಂತಚಿತ್ತಾನಾಂ ವ್ಯಕ್ತ ಏವ ಸುಮೇಧಸಾಮ್ ।</p>
<p class="Shlok">ಜಠರೇ ತವ ದೃಶ್ಯಂತೇ ಬ್ರಹ್ಮಾಂಡಾಃ ಪರಮಾಣವಃ ॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ತ್ವಂ ಮಮೋದರಸಂಭೂತ ಇತಿ ಲೋಕಾನ್ವಿಡಂಬಸೇ ।</p>
<p class="Shlok">ಭತ್ತೇಷು ಪಾರವಶ್ಯಂ ತೇ ದೃಷ್ಟಂ ಮೇಽದ್ಯ ರಘೂತ್ತಮ ॥</p>
<p class="Text">ಭಗವತಿ ಶ್ರುತಿಯೂ ನೀನು ‘ಪ್ರಾಣರಹಿತನು ಮತ್ತು ಮನಸ್ಸಿಲ್ಲದವನು ಹಾಗೂ ಶುದ್ಧನು’ ಆಗಿರುವೆ ಎಂದು ಹೇಳುತ್ತದೆ. (ಮುಂ. ಉ. 2/1/2) ನೀನು ಸಮಸ್ತ ಪ್ರಾಣಿಗಳಲ್ಲಿ ಸಮಾನಭಾವದಿಂದ ಸ್ಥಿತನಾಗಿದ್ದರೂ ಅಜ್ಞಾನದಿಂದ ಅಂತಃಕರಣವು ಮುಚ್ಚಲ್ಪಟ್ಟಿರುವವರಿಗೆ ನೀನು ಅಗೋಚರನಾಗಿರುವೆ. ಜ್ಞಾನವುಳ್ಳವರಿಗೇ ನಿನ್ನ ಸಾಕ್ಷಾತ್ಕಾರವಾಗುತ್ತದೆ. ಹೇ ಭಗವಂತನೇ! ನಿನ್ನ ಉದರದಲ್ಲಿ ಅನಂತ ಬ್ರಹ್ಮಾಂಡಗಳು ಪರಮಾಣುಗಳಂತೆ ಕಂಡು ಬಂದರೂ ನೀನು ನನ್ನ ಉದರದಿಂದ ಹುಟ್ಟಿದನೆಂದು ಜನರಿಗೆ ಪ್ರಕಟ ಪಡಿಸುತ್ತಿರುವೆ, ಅದರಿಂದ ನಾನು ಇಂದು ನಿನ್ನ ಭಕ್ತವತ್ಸಲತೆಯನ್ನು ಕಂಡುಕೊಂಡೆ.॥24-26॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಸಂಸಾರಸಾಗರೇ ಮಗ್ನಾ ಪತಿಪುತ್ರಧನಾದಿಷು ।</p>
<p class="Shlok">ಭ್ರಮಾಮಿ ಮಾಯಯಾ ತೇಽದ್ಯ ಪಾದಮೂಲಮುಪಾಗತಾ ॥ </p>
<p class="Text">ಎಲೈ ಪ್ರಭುವೇ! ನಾನು ನಿನ್ನ ಮಾಯೆಯಿಂದ ಮೋಹಿತಳಾಗಿ ಸಂಸಾರಸಾಗರದಲ್ಲಿ ಮುಳುಗಿದ್ದು ಪತಿ, ಪುತ್ರ, ಧನ ಮೊದಲಾದವುಗಳಲ್ಲಿ ಮುಳುಗಿದ್ದೆ; ಇಂದು ಪರಮ ಸೌಭಾಗ್ಯದಿಂದ ನಿನ್ನ ಚರಣಕಮಲಗಳಲ್ಲಿ ಶರಣಾಗತಳಾಗಿರುವೆ.॥27॥ </p>
<p class="Shlok-Number">(ಶ್ಲೋಕ - 28)</p>
<p class="Shlok">ದೇವ ತ್ವದ್ರೂಪಮೇತನ್ಮೇ ಸದಾ ತಿಷ್ಠತು ಮಾನಸೇ ।</p>
<p class="Shlok">ಆವೃಣೋತು ನ ಮಾಂ ಮಾಯಾ ತವ ವಿಶ್ವವಿಮೋಹಿನೀ ॥</p>
<p class="Text">ಹೇ ದೇವಾ! ನಿನ್ನ ಈ ಮನೋಹರ ಮೂರ್ತಿಯು ಸದಾ ನನ್ನ ಹೃದಯದಲ್ಲಿ ವಿರಾಜಮಾನವಾಗಿರಲಿ ಹಾಗೂ ನಿನ್ನ ವಿಶ್ವಮೋಹಿನೀ ಮಾಯೆಯು ನನ್ನನ್ನು ವ್ಯಾಪಿಸದಿರಲಿ.॥28॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಉಪಸಂಹರ ವಿಶ್ವಾತ್ಮನ್ನದೋ ರೂಪಮಲೌಕಿಕಮ್ ।</p>
<p class="Shlok">ದರ್ಶಯಸ್ವ ಮಹಾನಂದಬಾಲಭಾವಂ ಸುಕೋಮಲಮ್ ।</p>
<p class="Shlok">ಲಲಿತಾಲಿಂಗನಾಲಾಪೈಸ್ತರಿಷ್ಯಾಮ್ಯುತ್ಕಟಂ ತಮಃ ॥</p>
<p class="Text">ಓ ವಿಶ್ವಾತ್ಮನೇ! ನಿನ್ನ ಈ ಅಲೌಕಿಕವಾದ ರೂಪವನ್ನು ಉಪಸಂಹಾರ ಮಾಡು ಹಾಗೂ ಪರಮಾನಂದದಾಯಕ ಸುಕೋಮಲ ಬಾಲರೂಪವನ್ನು ಧರಿಸಿಕೋ. ಅದರ ಅತಿಸುಖದ ಆಲಿಂಗನ, ಸಂಭಾಷಣಾದಿಗಳಿಂದ ನಾನು ಘೋರ ಅಜ್ಞಾನಾಂಧಕಾರವನ್ನು ದಾಟಿಹೋಗುವೆನು.॥29॥</p>
<p class="Shlok-Number">(ಶ್ಲೋಕ - 30)</p>
<p class="Uvach">ಶ್ರೀಭಗವಾನುವಾಚ </p>
<p class="Shlok">ಯದ್ಯದಿಷ್ಟಂ ತವಾಸ್ತ್ಯಂಬ ತತ್ತದ್ಭವತು ನಾನ್ಯಥಾ ॥</p>
<p class="Shlok"><span class="char-style-override-4">(ಶ್ಲೋಕ - 31)</span> </p>
<p class="Shlok">ಅಹಂ ತು ಬ್ರಹ್ಮಣಾ ಪೂರ್ವಂ ಭೂಮೇರ್ಭಾರಾಪನುತ್ತಯೇ ।</p>
<p class="Shlok">ಪ್ರಾರ್ಥಿತೋ ರಾವಣಂ ಹಂತುಂ ಮಾನುಷತ್ವಮುಪಾಗತಃ ॥</p>
<p class="Text"><span class="char-style-override-3">ಭಗವಂತನು ಹೇಳಿದನು —</span> ಎಲೈ ತಾಯೇ! ನೀನು ಏನೇನು ಬಯಸುವೆಯೋ ಹಾಗೆಯೇ ಆಗಲಿ, ಅದಕ್ಕೆ ವಿರುದ್ಧವಾಗಿ ಏನೂ ಆಗದಿರಲಿ. ಹಿಂದೆ ನನ್ನಲ್ಲಿ ಪೃಥ್ವಿಯ ಭಾರವನ್ನು ಇಳಿಸಲೋಸುಗ ಬ್ರಹ್ಮನು ಪ್ರಾರ್ಥಿಸಿದ್ದನು. ಆದುದರಿಂದ ರಾವಣಾದಿ ನಿಶಾಚರರನ್ನು ಕೊಲ್ಲಲು ನಾನೇ ಮನುಷ್ಯರೂಪದಿಂದ ಅವತರಿಸಿದ್ದೇನೆ. ॥30-31॥ </p>
<p class="Shlok-Number">(ಶ್ಲೋಕ - 32)</p>
<p class="Shlok">ತ್ವಯಾ ದಶರಥೇನಾಹಂ ತಪಸಾರಾಧಿತಃ ಪುರಾ ।</p>
<p class="Shlok">ಮತ್ಪುತ್ರತ್ವಾಭಿಕಾಂಕ್ಷಿಣ್ಯಾ ತಥಾ ಕೃತಮನಿಂದಿತೇ ॥</p>
<p class="Text">ಎಲೈ ಪುಣ್ಯಾತ್ಮಳೇ! ಹಿಂದೆ ದಶರಥ ಮಹಾರಾಜರ ಸಹಿತ ನೀನೂ ಕೂಡ ನನ್ನನ್ನು ಪುತ್ರರೂಪದಿಂದ ಪಡೆಯುವ ಇಚ್ಛೆಯಿಂದ ತಪಸ್ಸು ಮಾಡುತ್ತ ನನ್ನ ಆರಾಧನೆ ಮಾಡಿದ್ದೀಯೇ. ಅದನ್ನೆ ನಾನು ಈ ಸಮಯದಲ್ಲಿ ಪ್ರಕಟನಾಗಿ ಪೂರ್ಣಗೊಳಿಸಿರುವೆ. ॥32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ರೂಪಮೇತತ್ತ್ವಯಾ ದೃಷ್ಟಂ ಪ್ರಾಕ್ತನಂ ತಪಸಃ ಫಲಮ್ ।</p>
<p class="Shlok">ಮದ್ದರ್ಶನಂ ವಿಮೋಕ್ಷಾಯ ಕಲ್ಪತೇ ಹ್ಯನ್ಯದುರ್ಲಭಮ್ ॥</p>
<p class="Text">ನೀನು ನಿನ್ನ ಹಿಂದಿನ ತಪಸ್ಸಿನ ಫಲದಿಂದಲೇ ನನ್ನ ಈ ದಿವ್ಯ ರೂಪವನ್ನು ನೋಡಿರುವೆ. ನನ್ನ ದರ್ಶನವು ಮೋಕ್ಷಪದವನ್ನು ಕೊಡುವಂತಹುದಾಗಿದೆ. ಪುಣ್ಯಹೀನ ಜನರಿಗೆ ಇದರ ದರ್ಶನವು ಅತ್ಯಂತ ದುರ್ಲಭವಾಗಿದೆ.॥33॥ </p>
<p class="Shlok-Number">(ಶ್ಲೋಕ - 34)</p>
<p class="Shlok">ಸಂವಾದಮಾವಯೋರ್ಯಸ್ತು ಪಠೇದ್ವಾ ಶೃಣುಯಾದಪಿ ।</p>
<p class="Shlok">ಸ ಯಾತಿ ಮಮ ಸಾರೂಪ್ಯಂ ಮರಣೇ ಮತ್ಸೃತಿಂ ಲಭೇತ್ ॥</p>
<p class="Text">ನಮ್ಮ ಈ ಸಂವಾದವನ್ನು ಓದುವವರು ಅಥವಾ ಕೇಳುವವರು ನನ್ನ ಸಾರೂಪ್ಯ ಮುಕ್ತಿಯನ್ನು ಪ್ರಾಪ್ತಮಾಡಿಕೊಳ್ಳುವರು ಹಾಗೂ ಮರಣಕಾಲದಲ್ಲಿ ಅವರಿಗೆ ನನ್ನ ಸ್ಮೃತಿಯು ಉಳಿಯುವುದು. ॥34॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ಇತ್ಯುಕ್ತ್ವಾ ಮಾತರಂ ರಾಮೋ ಬಾಲೋ ಭೂತ್ವಾ ರುರೋದ ಹ ।</p>
<p class="Shlok">ಬಾಲತ್ವೇಪೀಂದ್ರನೀಲಾಭೋ ವಿಶಾಲಾಕ್ಷೋತಿಸುಂದರಃ ॥</p>
<p class="Text">ತಾಯಿಯಲ್ಲಿ ಹೀಗೆ ಹೇಳಿ ಭಗವಂತನು ಬಾಲಕ ರೂಪನಾಗಿ ಅಳತೊಡಗಿದನು. ಅವನ ಬಾಲರೂಪವೂ ಇಂದ್ರನೀಲಮಣಿಯಂತೆ ಶ್ಯಾಮಲವರ್ಣವಾಗಿದ್ದು, ವಿಶಾಲವಾದ ಕಣ್ಣುಗಳಿದ್ದು ಅತಿ ಸುಂದರವಾಗಿತ್ತು.॥35॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಬಾಲಾರುಣಪ್ರತೀಕಾಶೋ ಲಾಲಿತಾಖಿಲ ಲೋಕಪಃ ।</p>
<p class="Shlok">ಅಥ ರಾಜಾ ದಶರಥಃ ಶ್ರುತ್ವಾ ಪುತ್ರೋದ್ಭವೋತ್ಸವಮ್  ।</p>
<p class="Shlok">ಆನಂದಾರ್ಣವಮಗ್ನೋಸಾವಾಯಯೌ ಗುರುಣಾ ಸಹ ॥</p>
<p class="Text">ಅದು ಪ್ರಭಾತ ಕಾಲದ ಬಾಲ ಸೂರ್ಯನಂತೆ ಕೆಂಪಾದ ಕಾಂತಿಯಿಂದೊಡಗೊಂಡಿತ್ತು. ಭಗವಂತನು ಅವತರಿಸಿ ಆ ಸುಮನೋಹರ ಬಾಲರೂಪದಿಂದ ಎಲ್ಲ ಲೋಕಪಾಲಕರನ್ನು ಪರಮಾನಂದಿತರನ್ನಾಗಿಸಿದನು. ಅದಾದಬಳಿಕ ಮಹಾರಾಜಾ ದಶರಥನನು ಪುತ್ರೋತ್ಪತ್ತಿಯ ಉತ್ಸವದ ಶುಭ ಸಮಾಚಾರ ಕೇಳಿ ಆನಂದಸಾಗರದಲ್ಲಿ ಮುಳುಗಿದನು ಹಾಗೂ ಗುರು ವಸಿಷ್ಠರೊಂದಿಗೆ ರಾಜಭವನಕ್ಕೆ ಬಂದನು.॥36॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ರಾಮಂ ರಾಜೀವಪತ್ರಾಕ್ಷಂ ದೃಷ್ಟ್ವಾ ಹರ್ಷಾಶ್ರುಸಂಪ್ಲುತಃ ।</p>
<p class="Shlok">ಗುರುಣಾ ಜಾತಕರ್ಮಾಣಿ ಕರ್ತವ್ಯಾನಿ ಚಕಾರ ಸಃ ॥</p>
<p class="Text">ಅಲ್ಲಿಗೆ ಬಂದು ಕಮಲನಯನ ರಾಮನನ್ನು ನೋಡಿ ಅವರು ಆನಂದ ಬಾಷ್ಟಗಳಿಂದ ಕೂಡಿ ಗುರುಗಳ ಅಪ್ಪಣೆಯಂತೆ ಅವನ ಜಾತಕರ್ಮಾದಿ, ಅವಶ್ಯಕ ಸಂಸ್ಕಾರಗಳನ್ನು ಮಾಡಿದನು.॥37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ಕೈಕೇಯೀ ಚಾಥ ಭರತಮಸೂತ ಕಮಲೇಕ್ಷಣಾ ।</p>
<p class="Shlok">ಸುಮಿತ್ರಾಯಾಂ ಯಮೌ ಜಾತೌ ಪೂರ್ಣೆಂದುಸದೃಶಾನನೌ ॥</p>
<p class="Text">ಅನಂತರ ಕಮಲ ನಯನೆಯಾದ ಕೈಕೆಯಲ್ಲಿ ಭರತನ ಜನ್ಮವಾಯಿತು ಮತ್ತು ಸುಮಿತ್ರೆಯಿಂದ ಪೂರ್ಣಚಂದ್ರನಂತೆ ಮುಖವುಳ್ಳ ಅವಳಿ-ಜವಳಿ ಮಕ್ಕಳಿಬ್ಬರು ಹುಟ್ಟಿದರು.॥38॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ತದಾ ಗ್ರಾಮಸಹಸ್ರಾಣಿ ಬ್ರಾಹ್ಮಣೇಭ್ಯೋ ಮುದಾ ದದೌ ।</p>
<p class="Shlok">ಸುವರ್ಣಾನಿ ಚ ರತ್ನಾನಿ ವಾಸಾಂಸಿ ಸುರಭೀಃ ಶುಭಾಃ ॥</p>
<p class="Text">ಆ ಸಮಯಲ್ಲಿ ದಶರಥ ಮಹಾರಾಜನು ಅತಿಯಾದ ಸಂತೋಷದಿಂದ ಸಾವಿರಾರು ಗ್ರಾಮಗಳನ್ನು, ಹೇರಳ ಸುವರ್ಣವನ್ನು, ಅನೇಕ ರತ್ನಗಳನ್ನು, ನಾನಾ ಪ್ರಕಾರದ ವಸ್ತುಗಳನ್ನು ಮತ್ತು ಶುಭಲಕ್ಷಣವುಳ್ಳ ಅನೇಕ ಗೋವುಗಳನ್ನು ಬ್ರಾಹ್ಮಣರಿಗೆ ದಾನಮಾಡಿದನು.॥39॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ಯಸ್ಮಿನ್ ರಮಂತೇ ಮುನಯೋ ವಿದ್ಯಯಾಜ್ಞಾನವಿಪ್ಲವೇ ।</p>
<p class="Shlok">ತಂ ಗುರುಃ ಪ್ರಾಹ ರಾಮೇತಿ ರಮಣಾದ್ರಾಮ ಇತ್ಯಪಿ ॥</p>
<p class="Text">ವಿಜ್ಞಾನದ ಮೂಲಕ ಅಜ್ಞಾನವು ನಷ್ಟವಾದ ಬಳಿಕ ಮುನಿ ಜನರು ಯಾವುದರಲ್ಲಿ ಕ್ರೀಡಿಸುತ್ತಿರುವರೋ ಅಥವಾ ಯಾರು ತನ್ನ ಸೌಂದರ್ಯದಿಂದ ಭಕ್ತಜನರ ಚಿತ್ತವನ್ನು ರಮಿಸುವನೋ (ಆನಂದ ಮಯ ಗೊಳಿಸುವನೋ) ಅವನ ಹೆಸರನ್ನು ಗುರುವಸಿಷ್ಠರು ‘ರಾಮ’ ಎಂದಿಟ್ಟರು. ॥40॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ಭರಣಾದ್ಭರತೋ ನಾಮ ಲಕ್ಷ್ಮಣಂ ಲಕ್ಷಣಾನ್ವಿತಮ್ ।</p>
<p class="Shlok">ಶತ್ರುಘ್ನಂ ಶತ್ರುಹಂತಾರಮೇವಂ ಗುರುರಭಾಷತ ॥</p>
<p class="Text">ಇದೇ ಪ್ರಕಾರ ಪ್ರಪಂಚವನ್ನು ಪೋಷಣ ಮಾಡುವವನಾದ್ದರಿಂದ ಎರಡನೇ ಪುತ್ರನ ಹೆಸರು ಭರತನೆಂದೂ, ಎಲ್ಲ ಸುಲಕ್ಷಣ ಸಂಪನ್ನನಾದ್ದರಿಂದ ಮೂರನೆಯವನ ಹೆಸರು ‘ಲಕ್ಷ್ಮಣ’ ಮತ್ತು ಶತ್ರುಗಳ ಘಾತಕನಾದ್ದರಿಂದ ನಾಲ್ಕನೆಯವನ ಹೆಸರು ‘ಶತ್ರುಘ್ನ’ ಎಂದಿಟ್ಟರು.॥41॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ಲಕ್ಷ್ಮಣೋ ರಾಮಚಂದ್ರೇಣ ಶತ್ರುಘ್ನೋ ಭರತೇ ನ ಚ ।</p>
<p class="Shlok">ದ್ವಂದ್ವೀಭೂಯ ಚರಂತೌ ತೌ ಪಾಯಸಾಂಶಾನುಸಾರತಃ ॥</p>
<p class="Text">ಕೌಸಲ್ಯೆ ಮತ್ತು ಕೈಕೆಯಿಯು ಕೊಟ್ಟ ಪಾಯಸಾಂಶಕ್ಕನುಸಾರವಾಗಿ ಲಕ್ಷ್ಮಣನು ರಾಮಚಂದ್ರನೊಂದಿಗೆ ಮತ್ತು ಶತ್ರುಘ್ನನು ಭರತನ ಜೊತೆ-ಜೊತೆಯಾಗಿ ಇರತೊಡಗಿದರು.॥42॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ರಾಮಸ್ತು ಲಕ್ಷ್ಮಣೇನಾಥ ವಿಚರನ್ಬಾಲಲೀಲಯಾ ।</p>
<p class="Shlok">ರಮಯಾಮಾಸ ಪಿತರೌ ಚೇಷ್ಟಿತೈರ್ಮುಗ್ಧಭಾಷಿತೈಃ ॥</p>
<p class="Text">ಲಕ್ಷಣನೊಡನೆ ವಿಚರಿಸುತ್ತ ಶ್ರೀರಾಮಚಂದ್ರನು ತನ್ನ ಬಾಲಲೀಲೆಗಳಿಂದ, ಚೇಷ್ಟೆಗಳಿಂದ ಮತ್ತು ತೊದಲು ಮಾತುಗಳಿಂದ ತಂದೆ-ತಾಯಂದಿರನ್ನು ಆನಂದಗೊಳಿಸುತ್ತಿದನು. ॥43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ಭಾಲೇ ಸ್ವರ್ಣಮಯಾಶ್ವತ್ಥಪರ್ಣಮುಕ್ತಾಫಲ ಪ್ರಭಮ್ ।</p>
<p class="Shlok">ಕಂಠೇ ರತ್ನಮಣಿವ್ರಾತಮಧ್ಯದ್ವೀಪಿನಖಾಂಚಿತಮ್ ॥</p>
<p class="Text">ಶ್ರೀರಾಮನ ಹಣೆಯ ಮೇಲೆ ಮುತ್ತುಗಳಿಂದ ಅಲಂಕರಿಸಿದ ಕಾಂತಿಯುಳ್ಳ ಚಿನ್ನದ ಅರಳಿ ಎಲೆಗಳು, ಹಾಗೂ ಕೊರಳಲ್ಲಿ ರತ್ನಮಣಿ ಸಮೂಹದ ಜೊತೆಗೆ ಮಧ್ಯ-ಮಧ್ಯದಲ್ಲಿ ವ್ಯಾಘ್ರ ನಖಗಳು ಅಲಂಕರಿಸಿ ಪೋಣಿಸಿರುವ ಹಾರಗಳು ಶೋಭಿತವಾಗಿದ್ದವು.॥44॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ಕರ್ಣಯೋಃ ಸ್ವರ್ಣಸಂಪನ್ನರತ್ನಾರ್ಜುನ ಸಟಾಲುಕಮ್ ।</p>
<p class="Shlok">ಶಿಂಜಾನಮಣಿಮಂಜೀರಕಟಿಸೂತ್ರಾಂಗದೈರ್ವೃತಮ್ ॥</p>
<p class="Text">ಕಿವಿಯಲ್ಲಿ ಅರ್ಜುನ ವೃಕ್ಷದ ಎಳೆಯ ಕಾಯಿಗಳಂತೆ ರತ್ನಮಯವಾದ ಬಂಗಾರದ ಆಭೂಷಣಗಳು ತೂಗುತ್ತಿದ್ದುವು. ಝಣ-ಝಣ ಗುಟ್ಟುತ್ತಿರುವ ಮಣಿಮಯ ನೂಪೂರ, ಸ್ವರ್ಣಮೇಖಲೆ ಮತ್ತು ತೋಳುಬಂದಿಗಳಿಂದ ವಿಭೂಷಿತನಾಗಿದ್ದನು. ॥45॥</p>
<p class="Shlok-Number">(ಶ್ಲೋಕ - 46)</p>
<p class="Shlok">ಸ್ಮಿತವಕಾಲ್ಪದಶನಮಿಂದ್ರನೀಲಮಣಿಪ್ರಭಮ್ ।</p>
<p class="Shlok">ಅಂಗಣೇ ರಿಂಗಮಾಣಂ ತಂ ತರ್ಣಕಾನನು ಸರ್ವತಃ ॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ದೃಷ್ಟ್ವಾ ದಶರಥೋ ರಾಜಾ ಕೌಸಲ್ಯಾ ಮುಮುದೇ ತದಾ ।</p>
<p class="Shlok">ಭೋಕ್ಷ್ಯಮಾಣೋ ದಶರಥೋ ರಾಮಮೇಹೀತಿ ಚಾಸಕೃತ್ ॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ಆಹ್ವಯತ್ಯತಿಹರ್ಷೇಣ ಪ್ರೇಮ್ಣಾ ನಾಯಾತಿ ಲೀಲಯಾ ।</p>
<p class="Shlok">ಆನಯೇತಿ ಚ ಕೌಸಲ್ಯಾಮಾಹ ಸಾ ಸಸ್ಮಿತಾಸುತಮ್ ॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಧಾವತ್ಯಪಿ ನ ಶಕ್ನೋತಿ ಸ್ಪ್ರಷ್ಟುಂ ಯೋಗಿ ಮನೋಗತಿಮ್ ।</p>
<p class="Shlok">ಪ್ರಹಸನ್ಸ್ವಯಮಾಯಾತಿ ಕರ್ದಮಾಂಕಿತಪಾಣಿನಾ ।</p>
<p class="Shlok">ಕಿಂಚಿದ್ ಗೃಹೀತ್ವಾ ಕವಲಂ ಪುನರೇವ ಪಲಾಯತೇ ॥</p>
<p class="Text">ಆ ಇಂದ್ರನೀಲ ಮಣಿಯ ಪ್ರಕಾಶವುಳ್ಳವನೂ, ಕಿರುಹಲ್ಲುಗಳಿಂದ ಮುಗುಳ್ನಗುತ್ತಿರುವ ಮುಖವುಳ್ಳ ಬಾಲಕನು ರಾಜಭವನದ ಅಂಗಳದಲ್ಲಿ ಕರುಗಳ ಹಿಂದೆ-ಹಿಂದೆ ಎಲ್ಲ ಕಡೆಗೆ ಬಾಲಗತಿಯಿಂದ ಓಡುತ್ತಿರುವುದನ್ನು ನೋಡಿ ಮಹಾರಾಜಾ ದಶರಥ ಮತ್ತು ತಾಯಿ ಕೌಸಲ್ಯೆಯರು ಅತಿ ಆನಂದಿತರಾಗುತಿದ್ದರು. ಊಟ ಮಾಡಲು ದಶರಥನು ಕುಳಿತಾಗ ‘ರಾಮಾ ಬಾರೋ’ ಎಂದು ಸಂತೋಷದಿಂದ ಪದೇ-ಪದೇ ಪ್ರೇಮ ಪೂರ್ವಕ ಕರೆಯುವನು. ಆದರೆ ರಾಮನು ಆಟದಲ್ಲಿ ತಲ್ಲೀನನಾಗಿ ಅವನು ಬಾರದಿರಲು, ಕೌಸಲ್ಯೆಯ ಬಳಿ ‘ಅವನನ್ನು ಹಿಡಿದು ತಾ’ ಎಂದು ಅವನನ್ನು ಎತ್ತಿಕೊಂಡು ಬರಲು ಹೇಳುವನು. ಯೋಗಿಜನರ ಚಿತ್ತದ ಏಕಮಾತ್ರ ಆಶ್ರಯನಾಗಿರುವಂತಹ ಮಗನನ್ನು ಹಿಡಿಯಲು ನಗುತ್ತ ಕೌಸಲ್ಯೆಯು ಓಡುವಳು. ಆದರೆ ಅವನನ್ನು ಹಿಡಿಯಲಾರದೆ ಕೊನೆಗೆ ತಾಯಿಯು ಬಳಲಿರುವುದನ್ನು ಕಂಡು ರಾಮನೇ ಸ್ವತಃ ಕೆಸರಾದ ಕೈಗಳಿಂದ ನಗುತ್ತ ಸಮೀಪಕ್ಕೆ ಬಂದು ಬಿಡುವನು. ಸ್ವಲ್ಪವೇ ತುತ್ತನ್ನು ತಿಂದು ಪುನಃ ಓಡಿ ಹೋಗುವನು.॥46-49॥<span class="char-style-override-7"></span></p>
<p class="Shlok-Number">(ಶ್ಲೋಕ - 50)</p>
<p class="Shlok">ಕೌಸಲ್ಯಾ ಜನನೀ ತಸ್ಯ ಮಾಸಿ ಮಾಸಿ ಪ್ರಕುರ್ವತೀ ।</p>
<p class="Shlok">ವಾಯನಾನಿ ವಿಚಿತ್ರಾಣಿ ಸಮಲಂಕೃತ್ಯ ರಾಘವಮ್ ॥ </p>
<p class="Shlok-Number">(ಶ್ಲೋಕ - 51)</p>
<p class="Shlok">ಅಪೂಪಾನ್ಮೋದಕಾನ್ಕೃತ್ವಾ ಕರ್ಣಶಷ್ಕಲಿತಾಸ್ತಥಾ ।</p>
<p class="Shlok">ಕರ್ಣಪೂರಾಂಶ್ಚ ವಿವಿಧಾನ್ ವರ್ಷವೃದ್ಧೌ ಚ ವಾಯನಮ್ ॥</p>
<p class="Text">ತಾಯಿ ಕೌಸಲ್ಯೆಯು ರಾಮನನ್ನು ಸುಂದರ ವಸ್ತ್ರಾಭೂಷಣಗಳನ್ನು ತೊಡಿಸಿ ಅಲಂಕರಿಸುತ್ತಿದ್ದಳು. ಪ್ರತಿ ತಿಂಗಳೂ ನಾನಾ ಪ್ರಕಾರದ ಭಕ್ಷ್ಯಗಳನ್ನು ಮಾಡಿ ಬಾಗಿನಗಳನ್ನು ಕೊಡುತ್ತಿದ್ದಳು. ವರ್ಷದ ಹುಟ್ಟು ಹಬ್ಬದಂದು ಕಡಬು, ಚಕ್ಕುಲಿ, ಮೋದಕ, ಉಂಡೆ ಮೊದಲಾದ ಅನೇಕ ತಿಂಡಿಗಳನ್ನು ಮಾಡಿ ಹಬ್ಬವನ್ನು ಆಚರಿಸುತ್ತ ವಾಯನ ನೀಡಿದಳು.॥ 50-51॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ಗೃಹಕೃತ್ಯಂ ತಯಾ ತ್ಯಕ್ತಂ ತಸ್ಯ ಚಾಪಲ್ಯಕಾರಣಾತ್ ।</p>
<p class="Shlok">ಏಕದಾ ರಘುನಾಥೋಽಸೌ ಗತೋ ಮಾತರಮಂತಿಕೇ ॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ಭೋಜನಂ ದೇಹಿ ಮೇ ಮಾತರ್ನಶ್ರುತಂ ಕಾರ್ಯಸಕ್ತಯಾ । </p>
<p class="Shlok">ತತಃ ಕ್ರೋಧೇನ ಭಾಂಡಾನಿ ಲಗುಡೇನಾಹನತ್ತದಾ ॥</p>
<p class="Text">ರಾಮನ ಚಪಲತೆಯ ಕಾರಣ ಕೌಸಲ್ಯೆಯು ಮನೆಕೆಲಸಗಳನ್ನೆಲ್ಲ ಬಿಟ್ಟು ಬಿಟ್ಟಿದ್ದಳು. ಒಂದು ದಿನ ರಾಮನು ತಾಯಿಯ ಬಳಿಯಲ್ಲಿ ಹೇಳಿದನು ಅಮ್ಮಾ! ನನಗೆ ತಿನ್ನಲು ಏನಾದರು ಕೊಡು! ಆದರೆ ಯಾವುದೋ ಕೆಲಸದಲ್ಲಿ ತೊಡಗಿದ್ದ ತಾಯಿಗೆ ಕೇಳಿಸಲಿಲ್ಲ. ಆಗ ಸಿಟ್ಟುಗೊಂಡ ರಾಮನು ಕೋಲಿನಿಂದ ಎಲ್ಲ ಪಾತ್ರೆಗಳನ್ನು ಒಡೆದು ಹಾಕಿದನು.॥52-53॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ಶಿಕ್ಯಸ್ಥಂ ಪಾತಯಾಮಾಸ ಗವ್ಯಂ ಚ ನವನೀತಕಮ್ ।</p>
<p class="Shlok">ಲಕ್ಷ್ಮಣಾಯ ದದೌ ರಾಮೋ ಭರತಾಯ ಯಥಾಕ್ರಮಮ್ ॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ಶತ್ರುಘ್ನಾಯ ದದೌ ಪಶ್ಚಾದ್ದಧಿ ದುಗ್ಧಂ ತಥೈವ ಚ ।</p>
<p class="Shlok">ಸೂದೇನ ಕಥಿತೇ ಮಾತ್ರೇ ಹಾಸ್ಯಂ ಕೃತ್ವಾ ಪ್ರಧಾವತಿ ॥</p>
<p class="Text">ನೆಲವುಗಳ ಮೇಲಿಟ್ಟ ಹಾಲು-ಮೊಸರು ಬೆಣ್ಣೆಗಳನ್ನು ಚೆಲ್ಲಿ ಬಿಟ್ಟನು. ಹಾಗೂ ಅಲ್ಲಿ ಇಟ್ಟಿದ್ದ ಎಲ್ಲ ಹಾಲು ಮೊಸರನ್ನು ಕ್ರಮವಾಗಿ ಲಕ್ಷ್ಮಣ, ಭರತ, ಶತ್ರುಘ್ನರಿಗೆ ಹಂಚಿಬಿಟ್ಟನು. ಆಗ ಅಡಿಗೆಯವರು ಹೋಗಿ ಕೌಸಲ್ಯೆಯ ಬಳಿ ಹೇಳಿದಾಗ ಅವಳು ನಗುತ್ತ ರಾಮನನ್ನು ಹಿಡಿಯಲು ಓಡಿ ಬಂದಳು.॥54-55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಆಗತಾಂ ತಾಂ ವಿಲೋಕ್ಯಾಥ ತತಃ ಸರ್ವೈಃ ಪಲಾಯಿತಮ್ ।</p>
<p class="Shlok">ಕೌಸಲ್ಯಾ ಧಾವಮಾನಾಪಿ ಪ್ರಸ್ಖಲಂತೀ ಪದೇ ಪದೇ ॥</p>
<p class="Text">ತಾಯಿಯು ಬರುತ್ತಿರುವುದನ್ನು ಕಂಡು ಎಲ್ಲ ಬಾಲಕರು ಓಡಿಹೋದರು. ಕೌಸಲ್ಯೆಯು ಹಿಂದೆಯೇ ಓಡತೊಡಗಿದಳು, ಆದರೆ ಹೆಜ್ಜೆ ಹೆಜ್ಜೆಗೆ ಎಡವುತ್ತಿದ್ದಳು. ॥56॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ರಘುನಾಥಂ ಕರೇ ಧೃತ್ವಾ ಕಿಂಚಿನ್ನೋವಾಚ ಭಾಮಿನೀ ।</p>
<p class="Shlok">ಬಾಲಭಾವಂ ಸಮಾಶ್ರಿತ್ಯ ಮಂದಂ ಮದಂ ರುರೋದ ಹ ॥</p>
<p class="Text">ಕೊನೆಗೆ ರಾಮನನ್ನು ಅವಳು ಹಿಡಿದು ಕೊಂಡಳು; ಆದರೆ ಏನೂ ಹೇಳಲಿಲ್ಲ. ಆ ಸಮಯದಲ್ಲಿ ರಾಮನು ಬಾಲ ಭಾವದಿಂದ ಮೆಲ್ಲನೆ ಅಳತೊಡಗಿದನು.॥57॥</p>
<p class="Shlok-Number">(ಶ್ಲೋಕ - 58)</p>
<p class="Shlok">ತೇ ಸರ್ವೇ ಲಾಲಿತಾ ಮಾತ್ರಾ ಗಾಢಮಾಲಿಂಗ್ಯ ಯತ್ನತಃ ।</p>
<p class="Shlok">ಏವಮಾನಂದಸಂದೋಹ ಜಗದಾನಂದಕಾರಕಃ ॥</p>
<p class="Shlok-Number">(ಶ್ಲೋಕ - 59)</p>
<p class="Shlok">ಮಾಯಾಬಾಲ ವಪುರ್ಧೃತ್ವಾ ರಮಯಾಮಾಸ ದಂಪತೀ ।</p>
<p class="Shlok">ಅಥ ಕಾಲೇನ ತೇ ಸರ್ವೇ ಕೌಮಾರಂ ಪ್ರತಿಪೇದಿರೇ ॥</p>
<p class="Text">ಆಗ ಅವರೆಲ್ಲರೂ ಹೆದರಿದವರಂತೆ ಕಂಡು ತಾಯಿಯು ಅವರನ್ನು ಅಪ್ಪಿಕೊಂಡು ಮುದ್ದಿಸಿ ಪ್ರೀತಿಸಿದಳು. ಈ ಪ್ರಕಾರ ಜಗದಾನಂದ ಕಾರಕನಾದ ಆನಂದಘನ ಭಗವಾನ್ ರಾಮನು ಬಾಲರೂಪವನ್ನು ಧರಿಸಿ ರಾಜದಂಪತಿ ದಶರಥ ಮತ್ತು ಕೌಸಲ್ಯೆಯವರನ್ನು ಆನಂದಿತವಾಗಿಸಿದನು. ಅನಂತರ ಕೆಲವು ಕಾಲ ಕಳೆಯಲು ಆ ನಾಲ್ವರು ಸಹೋದರರು ಕೌಮಾರ ಅವಸ್ಥೆಯನ್ನು ಪ್ರವೇಶಿಸಿದರು. ॥58-59॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಉಪನೀತಾ ವಸಿಷ್ಠೇನ ಸರ್ವವಿದ್ಯಾವಿಶಾರದಾಃ ।</p>
<p class="Shlok">ಧರ್ನುರ್ವೇದೇ ಚ ನಿರತಾಃ ಸರ್ವಶಾಸ್ತ್ರಾರ್ಥವೇದಿನಃ ॥</p>
<p class="Shlok-Number">(ಶ್ಲೋಕ - 61)</p>
<p class="Shlok">ಬಭೂವುರ್ಜಗತಾಂ ನಾಥಾ ಲೀಲಯಾ ನರರೂಪಿಣಃ ।</p>
<p class="Shlok">ಲಕ್ಷ್ಮಣಸ್ತು ಸದಾ ರಾಮಮನುಗಚ್ಛತಿ ಸಾದರಮ್ ॥</p>
<p class="Shlok-Number">(ಶ್ಲೋಕ - 62)</p>
<p class="Shlok">ಸೇವ್ಯಸೇವಕಭಾವೇನ ಶತ್ರುಘ್ನೋ ಭರತಂ ತಥಾ ।</p>
<p class="Shlok">ರಾಮಶ್ಚಾಪಧರೋ ನಿತ್ಯಂ ತೂಣೀಬಾಣಾನ್ವಿತಃ ಪ್ರಭುಃ ॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ಅಶ್ವಾರೂಢೋ ವನಂ ಯಾತಿ ಮೃಗಯಾಯೈ ಸಲಕ್ಷ್ಮಣಃ ।</p>
<p class="Shlok">ಹತ್ವಾ ದುಷ್ಟಮೃಗಾನ್ಸರ್ವಾನ್ಪಿತ್ರೇ ಸರ್ವಂ ನ್ಯವೇದಯತ್ ॥</p>
<p class="Text">ಆಗ ವಸಿಷ್ಠರು ಅವರ ಉಪನಯನ ಸಂಸ್ಕಾರವನ್ನು ಮಾಡಿದರು. ಲೀಲೆಯಿಂದ ನರರೂಪವನ್ನು ಧರಿಸಿದ ಸಂಪೂರ್ಣ ಲೋಕಗಳ ಒಡೆಯರು (ನಾಲ್ಕು ಸಹೋದರರು) ಸಮಸ್ತ ಶಾಸ್ತ್ರಗಳ ಮರ್ಮವನ್ನು ತಿಳಿದವರಾಗಿ, ವಿಶೇಷವಾಗಿ ಧನುರ್ವೇದಾದಿ ವಿದ್ಯೆಗಳಲ್ಲಿ, ಪಾರಂಗತರಾದರು. ಲಕ್ಷ್ಮಣನು ಸೇವ್ಯ-ಸೇವಕ ಭಾವದಿಂದ ಆದರ ಪೂರ್ವಕ ಸದಾಕಾಲ ಶ್ರೀರಾಮಚಂದ್ರನನ್ನು ಅನುಸರಿಸುತ್ತಿದ್ದನು. ಹಾಗೂ ಶತ್ರುಘ್ನನು ಯಾವಾಗಲೂ ಭರತನ ಸೇವೆಯಲ್ಲಿ ತೊಡಗಿರುತ್ತಿದ್ದನು. ಭಗವಾನ್ ಶ್ರೀರಾಮನು ಪ್ರತಿದಿನ ಲಕ್ಷ್ಮಣನೊಂದಿಗೆ ಧನುಷ್ಯ-ಬಾಣ-ಬತ್ತಳಿಕೆಗಳನ್ನು ಧರಿಸಿಕೊಂಡು ಕುದುರೆ ಏರಿ ದುಷ್ಟ ಮೃಗಗಳನ್ನು ಬೇಟೆಯಾಡಿ ಬಂದು ತಂದೆಗೆ ಎಲ್ಲವನ್ನು ನಿವೇದಿಸುತ್ತಿದ್ದನು.॥60-63॥</p>
<p class="Shlok-Number">(ಶ್ಲೋಕ - 64)</p>
<p class="Shlok">ಪ್ರಾತರುತ್ಥಾಯ ಸುಸ್ನಾತಃ ಪಿತರಾವಭಿವಾದ್ಯ ಚ ।</p>
<p class="Shlok">ಪೌರಕಾರ್ಯಾಣಿ ಸರ್ವಾಣಿ ಕರೋತಿ ವಿನಯಾನ್ವಿತಃ ॥</p>
<p class="Text">ಶ್ರೀರಾಮನು ಬೆಳಗಿನ ಜಾವದಲ್ಲಿ ಎದ್ದು ಸ್ನಾನಾದಿಗಳನ್ನು ಮಾಡಿ ತಂದೆ-ತಾಯಂದಿರನ್ನು ವಂದಿಸಿ ಮತ್ತೆ ವಿನಯಪೂರ್ವಕ ನಗರ ವಾಸಿಗಳ ಹಿತಕ್ಕಾಗಿ ಎಲ್ಲ ಕೆಲಸಗಳನ್ನು ಮಾಡುತ್ತಿದ್ದನು. ॥64॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ಬಂಧುಭಿಃ ಸಹಿತೋ ನಿತ್ಯಂ ಭುಕ್ತ್ವಾ ಮುನಿಭಿರನ್ವಹಮ್ ।</p>
<p class="Shlok">ಧರ್ಮಶಾಸ್ತ್ರರಹಸ್ಯಾನಿ ಶೃಣೋತಿ ವ್ಯಾಕರೋತಿ ಚ ॥</p>
<p class="Text">ಅನಂತರ ತಮ್ಮಂದಿರೊಂದಿಗೆ ಭೋಜನ ಮಾಡಿ ಪ್ರತಿದಿನ ಮುನಿಗಳಿಂದ ಧರ್ಮ ಶಾಸ್ತ್ರಗಳ ಮರ್ಮಗಳನ್ನು ತಿಳಿದುಕೊಂಡು ಸ್ವತಃ ಅದರ ವ್ಯಾಖ್ಯೆ ಮಾಡುತ್ತಿದ್ದನು. ॥65॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ಏವಂ ಪರಾತ್ಮಾ ಮನುಜಾವತಾರೋ </p>
<p class="Shlok">ಮನುಷ್ಯಲೋಕಾನನುಸೃತ್ಯ ಸರ್ವಮ್ ।</p>
<p class="Shlok">ಚಕ್ರೇಽವಿಕಾರೀ ಪರಿಣಾಮಹೀನೋ</p>
<p class="Shlok"> ವಿಚಾರ್ಯಮಾಣೇ ನ ಕರೋತಿ ಕಿಂಚಿತ್ ॥</p>
<p class="Text">ಈ ಪ್ರಕಾರ ವಿಕಾರವಿಲ್ಲದ ಮತ್ತು ಪರಿಣಾಮವಿಲ್ಲದ ಪರಮಾತ್ಮನು ಮನುಷ್ಯಾವತಾರವನ್ನು ಧರಿಸಿಕೊಂಡು ಮನುಷ್ಯರಂತೆ ಆಚರಣೆ ಮಾಡುತ್ತ ಸಮಸ್ತ ಕಾರ್ಯಗಳನ್ನು ಮಾಡಿದನು; ಆದರೆ ವಿಚಾರ ಮಾಡಿ ನೋಡಿದರೆ ಅವನು ಏನನ್ನು ಮಾಡುತ್ತಿರಲಿಲ್ಲ. ॥66॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಬಾಲಕಾಂಡೇ ತೃತೀಯಃ ಸರ್ಗಃ ॥3॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಬಾಲಕಾಂಡದಲ್ಲಿ ಮೂರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-4-4">ನಾಲ್ಕನೆಯ ಸರ್ಗ</p>
<p class="description">ವಿಶ್ವಾಮಿತ್ರರ ಆಗಮನ, ರಾಮ-ಲಕ್ಷ್ಮಣರು ಅವರೊಂದಿಗೆ ಹೋಗುವುದು ಹಾಗೂ ತಾಟಕಾವಧೆ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಕದಾಚಿತ್ಕೌಶಿಕೋಽಭ್ಯಾಗಾದಯೋಧ್ಯಾಂ ಜ್ವಲನಪ್ರಭಃ ।</p>
<p class="Shlok">ದ್ರಷ್ಟುಂ ರಾಮಂ ಪರಾತ್ಮಾನಂ ಜಾತಂ ಜ್ಞಾತ್ವಾ ಸ್ವಮಾಯಯಾ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಒಮ್ಮೆ ಅಗ್ನಿಯಂತೆ ತೇಜಸ್ವಿಗಳಾದ ಮಹರ್ಷಿ ವಿಶ್ವಾಮಿತ್ರರು-ಪರಮಾತ್ಮನು ತನ್ನದೇ ಮಾಯೆಯಿಂದ ರಾಮರೂಪದಲ್ಲಿ ಪ್ರಕಟನಾಗಿರುವುದನ್ನು ತಿಳಿದು ಅವನ ದರ್ಶನಕ್ಕಾಗಿ ಅಯೋಧ್ಯೆಗೆ ಬಂದರು.॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ದೃಷ್ಟ್ವಾ ದಶರಥೋ ರಾಜಾ ಪ್ರತ್ಯುತ್ಥಾಯಾಚಿರೇಣ ತು । </p>
<p class="Shlok">ವಸಿಷ್ಠೇನ ಸಮಾಗಮ್ಯ ಪೂಜಯಿತ್ವಾ ಯಥಾವಿಧಿ ॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ಅಭಿವಾದ್ಯ ಮುನಿಂ ರಾಜಾ ಪ್ರಾಂಜಲಿರ್ಭಕ್ತಿನಮ್ರಧೀಃ ।</p>
<p class="Shlok">ಕೃತಾರ್ಥೋಽಸ್ಮಿ ಮುನೀಂದ್ರಾಹಂ ತ್ವದಾಗಮನಕಾರಣಾತ್ ॥</p>
<p class="Text">ಅವರನ್ನು ನೋಡುತ್ತಲೇ ದಶರಥ ರಾಜನು ತತ್<span class="char-style-override-8"> </span>ಕ್ಷಣ ಮೆಲಕ್ಕೆದ್ದು ವಸಿಷ್ಠರೊಂದಿಗೆ ಮುಂದೆ ಬಂದು ಅವರನ್ನು ಸ್ವಾಗತಿಸಿದನು. ಯಥಾವಿಧಿ ಪೂಜಿಸಿ ಅಭಿವಾದನಗೈದು ರಾಜನು ಭಕ್ತಿಯಿಂದ ವಿನಮ್ರನಾಗಿ ಕೈ ಜೋಡಿಸಿ ಮಹರ್ಷಿಗಳಲ್ಲಿ ಹೇಳಿದನು-ಪೂಜ್ಯರಾದ ಮುನೀಂದ್ರರೇ! ನಿಮ್ಮ ಶುಭಾಗಮನದಿಂದ ಇಂದು ನಾನು ಕೃತಕೃತ್ಯನಾದೆನು. ॥2-3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ತ್ವದ್ವಿಧಾ ಯದ್ ಗೃಹಂ ಯಾಂತಿ ತತ್ರೈವಾಯಾಂತಿ ಸಂಪದಃ ।</p>
<p class="Shlok">ಯದರ್ಥಮಾಗತೋಽಸಿ ತ್ವಂ ಬ್ರೂಹಿ ಸತ್ಯಂ ಕರೋಮಿ ತತ್ ॥</p>
<p class="Text">ನಿಮ್ಮಂಥಹ ಮಹಾನುಭಾವರು ಯಾರ ಮನೆಗೆ ಆಗಮಿಸುತ್ತಾರೋ ಅಲ್ಲಿ ಸಕಲ ಸಂಪತ್ತುಗಳು ಬಂದು ಬಿಡುತ್ತವೆ. ನಿಮ್ಮ ಬರವಿವ ಕಾರಣವೇನು? ನಿಮ್ಮ ಶುಭಾಗಮನವು ಯಾವ ಉದ್ದೇಶದಿಂದಾಯಿತು? ತಿಳಿಸಿರಿ. ನಾನು ಸತ್ಯವಾಗಿ ಹೇಳುತ್ತೇನೆ. ನಿಮ್ಮ ಆಜ್ಞೆಯನ್ನು ಅವಶ್ಯವಾಗಿ ಪಾಲಿಸುತ್ತೇನೆ.॥4॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ವಿಶ್ವಾಮಿತ್ರೋಪಿ ತಂ ಪ್ರೀತಃ ಪ್ರತ್ಯುವಾಚ ಮಹಾಮತಿಃ ।</p>
<p class="Shlok">ಅಹಂ ಪರ್ವಣಿ ಸಂಪ್ರಾಪ್ತೇ ದೃಷ್ಟ್ವಾ ಯಷ್ಟುಂ ಸುರಾನ್ ಪಿತೄನ್ ॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಯದಾರಭೇ ತದಾ ದೈತ್ಯಾ ವಿಘ್ನಂ ಕುರ್ವಂತಿ ನಿತ್ಯಶಃ ।</p>
<p class="Shlok">ಮಾರೀಚಶ್ಚ ಸುಬಾಹುಶ್ಚಾಪರೇ ಚಾನುಚರಾಸ್ತಯೋಃ ॥</p>
<p class="Text">ಆಗ ವಿಶ್ವಾಮಿತ್ರರು ಪ್ರಸನ್ನರಾಗಿ ರಾಜನಲ್ಲಿ ಹೇಳಿದರು-ಎಂದಾದರು ಪರ್ವಕಾಲದಲ್ಲಿ ನಾನು ದೇವತೆಗಳ, ಪಿತೃಗಳ ಉದ್ದೇಶದಿಂದ ಯಜ್ಞವನ್ನು ಪ್ರಾರಂಭಿಸುತ್ತಲೇ ಮಾರೀಚ, ಸುಬಾಹು ದೈತ್ಯರು ಹಾಗೂ ಅವರ ಬೇರೆ ಬೇರೆ ಅನುಯಾಯಿಗಳೊಂದಿಗೆ ಬಂದು ಯಾವಾಗಲೂ ಅದರಲ್ಲಿ ವಿಘ್ನವನ್ನುಂಟು ಮಾಡುತ್ತಾರೆ.॥5-6॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ಅತಸ್ತಯೋರ್ವಧಾರ್ಥಾಯ ಜ್ಯೇಷ್ಠಂ ರಾಮಂ ಪ್ರಯಚ್ಛ ಮೇ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ತವ ಶ್ರೇಯೋ ಭವಿಷ್ಯತಿ ॥</p>
<p class="Text">ಆದುದರಿಂದ ಅವರ ವಧೆಯನ್ನು ಮಾಡಲು ನೀನು ನಿನ್ನ ಹಿರಿಯ ಪುತ್ರನಾದ ಶ್ರೀರಾಮನನ್ನು ಲಕ್ಷ್ಮಣನೊಂದಿಗೆ ನನಗೆ ಕೊಟ್ಟುಬಿಡು. ಇದರಿಂದ ನಿನಗೆ ಶ್ರೇಯಸ್ಸುಂಟಾಗುವುದು. ॥7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ವಸಿಷ್ಠೇನ ಸಹಾಮಂತ್ರ್ಯ ದೀಯತಾಂ ಯದಿ ರೋಚತೇ ।</p>
<p class="Shlok">ಪಪ್ರಚ್ಛ ಗುರುಮೇಕಾಂತೇ ರಾಜಾ ಚಿಂತಾಪರಾಯಣಃ ॥</p>
<p class="Text">ಈ ವಿಷಯದಲ್ಲಿ ಗುರು ವಸಿಷ್ಠರೊಂದಿಗೆ ಸಮಾಲೋಚಿಸಿ ಒಂದು ವೇಳೆ ನಿನಗೆ ಒಪ್ಪಿಗೆಯಾದರೆ ನನಗೆ ಕುಮಾರರಿಬ್ಬರನ್ನು ಕೊಡು. ಆಗ ರಾಜನು ಚಿಂತಾಕುಲನಾಗಿ ಏಕಾಂತದಲ್ಲಿ ಗುರುಗಳೊಂದಿಗೆ ಕೇಳಿದನು.॥8॥ <span class="char-style-override-7"></span></p>
<p class="Shlok-Number">(ಶ್ಲೋಕ - 9)</p>
<p class="Shlok">ಕಿಂ ಕರೋಮಿ ಗುರೋ ರಾಮಂ ತ್ಯಕ್ತುಂ ನೋತ್ಸಹತೇ ಮನಃ । </p>
<p class="Shlok">ಬಹುವರ್ಷಸಹಸ್ರಾಂತೇ ಕಷ್ಟೇನೋತ್ಪಾದಿತಾಃ ಸುತಾಃ ॥ </p>
<p class="Shlok-Number">(ಶ್ಲೋಕ - 10)</p>
<p class="Shlok">ಚತ್ವಾರೋಽಮರತುಲ್ಯಾಸ್ತೇ ತೇಷಾಂ ರಾಮೋಽತಿವಲ್ಲಭಃ ।</p>
<p class="Shlok">ರಾಮಸ್ತ್ವಿತೋ ಗಚ್ಛತಿ ಚೇನ್ನ ಜೀವಾಮಿ ಕಥಂಚನ ॥</p>
<p class="Text">ಗುರುಗಳೇ! ಸಾವಿರಾರು ವರ್ಷಗಳು ಕಳೆದ ಬಳಿಕ ತುಂಬಾ ಕಷ್ಟದಿಂದ ನನಗೆ ಈ ದೇವತೆಗಳಂತಿರುವ ನಾಲ್ಕು ಪುತ್ರರು ದೊರಕಿರುವರು. ಇವರಲ್ಲಿ ರಾಮನು ನನಗೆ ಅತ್ಯಂತ ಪ್ರಿಯನಾಗಿರುವನು. ಅದರಿಂದ ಈಗ ನಾನೇನು ಮಾಡಲಿ? ನನ್ನ ಮನಸ್ಸು ರಾಮನನ್ನು ಕೊಡಲು ಒಪ್ಪುವುದಿಲ್ಲ. ಒಂದು ವೇಳೆ ರಾಮನು ಅಗಲಿ ಹೋದರೆ ನಾನು ಹೇಗೆ ಜೀವಿಸಿರಲೀ? ॥9-10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಪ್ರತ್ಯಾಖ್ಯಾತೋ ಯದಿ ಮುನಿಃ ಶಾಪಂ ದಾಸ್ಯತ್ಯಸಂಶಯಃ ।</p>
<p class="Shlok">ಕಥಂ ಶ್ರೇಯೋ ಭವೇನ್ಮಹ್ಯಮಸತ್ಯಂ ಚಾಪಿ ನ ಸ್ಪೃಶೇತ್ ॥</p>
<p class="Text">ಆದರೆ ನಾನು ಮುನಿಯ ಮಾತನ್ನು ಅಲ್ಲಗಳೆದರೆ, ತಿರಸ್ಕರಿಸಿದರೆ ನಿಶ್ಚಯವಾಗಿ ಅವರು ಶಪಿಸುವರು. ಆದುದರಿಂದ ಈಗ ನನ್ನ ಹಿತವು ಹೇಗಾದೀತು? ಹಾಗೂ ನಾನು ಅಸತ್ಯ ಭಾಷಣದಿಂದ ಹೇಗೆ ಬದುಕುಳಿಯುವೆನು? ಇದನ್ನು ತಿಳಿಸಿರಿ.॥ 11 ॥</p>
<p class="Shlok-Number">(ಶ್ಲೋಕ - 12)</p>
<p class="Uvach">ವಷಿಷ್ಠ ಉವಾಚ </p>
<p class="Shlok">ಶೃಣು ರಾಜನ್ ದೇವಗುಹ್ಯಂ ಗೋಪನೀಯಂ ಪ್ರಯತ್ನತಃ ।</p>
<p class="Shlok">ರಾಮೋ ನ ಮಾನುಷೋ ಜಾತಃ ಪರಮಾತ್ಮಾ ಸನಾತನಃ ॥ </p>
<p class="Shlok-Number">(ಶ್ಲೋಕ - 13)</p>
<p class="Shlok">ಭೂಮೇರ್ಭಾರಾವತಾರಾಯ ಬ್ರಹ್ಮಣಾ ಪ್ರಾರ್ಥಿತಃ ಪುರಾ ।</p>
<p class="Shlok">ಸ ಏವ ಜಾತೋ ಭವನೇ ಕೌಸಲ್ಯಾಯಾಂ ತವಾನಘ ॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ತ್ವಂ ತು ಪ್ರಜಾಪತಿಃ ಪೂರ್ವಂ ಕಶ್ಯಪೋ ಬ್ರಹ್ಮಣಃ ಸುತಃ । </p>
<p class="Shlok">ಕೌಸಲ್ಯಾ ಚಾದಿತಿರ್ದೇವಮಾತಾ ಪೂರ್ವಂ ಯಶಸ್ವಿನೀ । </p>
<p class="Shlok">ಭವಂತೌ ತಪ ಉಗ್ರಂ ವೈ ತೇಪಾಥೇ ಬಹುವತ್ಸರಮ್ ॥ </p>
<p class="Shlok-Number">(ಶ್ಲೋಕ - 15)</p>
<p class="Shlok">ಅಗ್ರಾಮ್ಯವಿಷಯೌ ವಿಷ್ಣು ಪೂಜಾಧ್ಯಾನೈಕತತ್ಪರೌ ।</p>
<p class="Shlok">ತದಾ ಪ್ರಸನ್ನೋ ಭಗವಾನ್ ವರದೋ ಭಕ್ತವತ್ಸಲಃ ॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ವೃಣೀಷ್ವ ವರಮಿತ್ಯುತ್ತೇ ತ್ವಂ ಮೇ ಪುತ್ರೋ ಭವಾಮಲ ।</p>
<p class="Shlok">ಇತಿ ತ್ವಯಾ ಯಾಚಿತೋಽಸೌ ಭಗವಾನ್ ಭೂತಭಾವನಃ ॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ತಥೇತ್ಯುಕ್ತ್ವಾದ್ಯ ಪುತ್ರಸ್ತೇ ಜಾತೋ ರಾಮಃ ಸ ಏವ ಹಿ ।</p>
<p class="Shlok">ಶೇಷಸ್ತು ಲಕ್ಷ್ಮಣೋ ರಾಜನ್ ರಾಮಮೇವಾನ್ವಪದ್ಯತ ॥</p>
<p class="Text"><span class="char-style-override-3">ವಸಿಷ್ಠರು ಹೇಳಿದರು —</span> ಎಲೈ ರಾಜನೇ! ದೇವತೆಗಳಿಗೂ ರಹಸ್ಯವಾಗಿರುವ ಮತ್ತು ಪ್ರಯತ್ನ ಪೂರ್ವಕವಾಗಿ ಗೋಪ್ಯ ವಾಗಿಟ್ಟುಕೊಳ್ಳಬೇಕಾದ ವಿಷಯವೊಂದನ್ನು ಕೇಳು-ಈ ರಾಮನು ಮನುಷ್ಯನಲ್ಲ. ಸನಾತನನಾದ ಪರಮಾತ್ಮನು. ಭೂಭಾರವನ್ನು ಇಳಿಸುವುದಕ್ಕಾಗಿ ಹಿಂದೆ ಬ್ರಹ್ಮದೇವರ ಪ್ರಾರ್ಥನೆಯನ್ನು ನೆರವೇರಿಸಲೋಸುಗ ಆ ಪರಮೇಶ್ವರನು ಈಗ ನಿನ್ನ ಪತ್ನೀ ಕೌಸಲ್ಯೆಯಲ್ಲಿ (ತನ್ನ ಮಾಯೆಯಿಂದ) ಅವತರಿಸಿರುವನು. ಹೇ ಪುಣ್ಯಾತ್ಮನೆ! ಹಿಂದೆ ನೀನು ಬ್ರಹ್ಮ ಪುತ್ರನಾದ ಕಶ್ಯಪ ಪ್ರಜಾಪತಿಯಾಗಿದ್ದೆ. ಕೀರ್ತಿವಂತಳಾದ ಕೌಸಲ್ಯೆಯು ದೇವಮಾತೆ ಅದಿತಿಯಾಗಿದ್ದಳು. ನೀವಿಬ್ಬರೂ ಬಹಳ ವರ್ಷಗಳ ಕಾಲ ಗ್ರಾಮ್ಯವಿಷಯಗಳನ್ನು ತ್ಯಜಿಸಿ ಏಕಮಾತ್ರ ಭಗವಾನ್ ಶ್ರೀವಿಷ್ಣುವಿನ ಪೂಜೆ-ಧ್ಯಾನಾದಿಗಳಲ್ಲಿ ನಿರತರಾಗಿ ಉಗ್ರವಾದ ತಪಸ್ಸನ್ನು ಆಚರಿಸಿದಿರಿ. ಆಗ ಭಕ್ತವತ್ಸಲನೂ, ವರಪ್ರದನೂ ಆದ ಭಗವಾನ್ ನಾರಾಯಣನು ಪ್ರಸನ್ನನಾಗಿ ‘ವರವನ್ನು ಕೇಳು’ ಎಂದನು. ಆಗ ‘ನಿರಂಜನಾ! ನೀನೆ ನಮಗೆ ಮಗನಾಗು’ ಎಂದು ವರ ಬೇಡಿದಾಗ ಭೂತಭಾವನ ಭಗವಂತನು ‘ಹಾಗೆಯೇ ಆಗಲೀ’ ಎಂದು ಹೇಳಿ, ಈಗ ಅವನೇ ಶ್ರೀರಾಮ ರೂಪದಿಂದ ನಿಮಗೆ ಮಗನಾಗಿರುವನು. ರಾಜನೇ! ಅವನ ಸೇವೆ ಮಾಡಲು ಆದಿಶೇಷನೇ ಲಕ್ಷ್ಮಣನಾಗಿ ಅವತರಿಸಿ ರಾಮನನ್ನೇ ಅನುಸರಿಸುತ್ತಿರುವನು. ॥12-17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಜಾತೌ ಭರತಶತ್ರುಘ್ನೌ ಶಂಖಚಕ್ರೇ ಗದಾಭೃತಃ ।</p>
<p class="Shlok">ಯೋಗಮಾಯಾಪಿ ಸೀತೇತಿ ಜಾತಾ ಜನಕನಂದಿನೀ ॥</p>
<p class="Text">ಗದಾಧರನಾದ ವಿಷ್ಣುವಿನ ಶಂಖ ಚಕ್ರಗಳೇ ಭರತ ಶತ್ರುಘ್ನರಾಗಿ ಅವತರಿಸಿದ್ದಾರೆ. ಯೋಗ ಮಾಯೆಯು ಜನಕ ನಂದಿನಿ ಸೀತೆಯಾಗಿ ಅವತರಿಸಿರುವಳು. ॥18॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ವಿಶ್ವಾಮಿತ್ರೋಽಪಿ ರಾಮಾಯ ತಾಂ ಯೋಜಯಿತುಮಾಗತಃ ।</p>
<p class="Shlok">ಏತದ್ಗುಹ್ಯತಮಂ ರಾಜನ್ ನ ವಕ್ತವ್ಯಂ ಕದಾಚನ ॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಅತಃ ಪ್ರೀತೇನ ಮನಸಾ ಪೂಜಯಿತ್ವಾಥ ಕೌಶಿಕಮ್ ।</p>
<p class="Shlok">ಪ್ರೇಷಯಸ್ವ ರಮಾನಾಥಂ ರಾಘವಂ ಸಹಲಕ್ಷ್ಮಣಮ್ ॥</p>
<p class="Text">ವಿಶ್ವಾಮಿತ್ರರು ರಾಮನೊಡನೆ ಸೀತೆಯ ಸಂಯೋಗ ಮಾಡಿಸಲೆಂದೇ ಬಂದಿರುವರು. ರಾಜನೇ! ಇದು ಅತಿರಹಸ್ಯವಾದುದು, ಯಾರಿಗೂ ಹೇಳಬಾರದು. ಆದ್ದರಿಂದ ಕೌಶಿಕರನ್ನು ಪೂಜಿಸಿ, ಪ್ರಸನ್ನ ಚಿತ್ತದಿಂದ ಲಕ್ಷ್ಮೀಪತಿಯಾದ ಶ್ರೀರಾಮನನ್ನು ಲಕ್ಷ್ಮಣನೊಂದಿಗೆ ಕಳಿಸಿಕೊಡು. ॥19-20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ವಸಿಷ್ಠೇನೈವಮುಕ್ತಸ್ತು ರಾಜಾ ದಶರಥಸ್ತದಾ ।</p>
<p class="Shlok">ಕೃತಕೃತ್ಯಮಿವಾತ್ಮಾನಂ ಮೇನೇ ಪ್ರಮುದಿತಾಂತರಃ ॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಆಹೂಯ ರಾಮರಾಮೇತಿ ಲಕ್ಷ್ಮಣೇತಿ ಚ ಸಾದರಮ್ ।</p>
<p class="Shlok">ಆಲಿಂಗ್ಯ ಮೂರ್ಧ್ನ್ಯವಘ್ರಾಯ ಕೌಶಿಕಾಯ ಸಮರ್ಪಯತ್ ॥</p>
<p class="Text">ವಸಿಷ್ಠರು ಈ ರೀತಿಯಾಗಿ ಹೇಳಿದಾಗ ದಶರಥ ಮಹಾರಾಜನು ತನ್ನನ್ನು ಕೃತಕೃತ್ಯನೆಂದು ತಿಳಿದು, ಸಂತೋಷ ಭರಿತನಾಗಿ ಪ್ರೇಮದಿಂದ ‘ರಾಮಾ! ರಾಮಾ! ಲಕ್ಷ್ಮಣಾ ಬನ್ನಿರಿ’ ಎಂದು ಆದರದಿಂದ ಕರೆದು, ಇಬ್ಬರನ್ನು ಆಲಂಗಿಸಿಕೊಂಡು ನೆತ್ತಿಯನ್ನು ಮೂಸಿ ವಿಶ್ವಾಮಿತ್ರರಿಗೆ ಒಪ್ಪಿಸಿದನು.॥21-22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ತತೋಽತಿಹೃಷ್ಟೋ ಭಗವಾನ್ವಿಶ್ವಾಮಿತ್ರಃ ಪ್ರತಾಪವಾನ್ ।</p>
<p class="Shlok">ಆಶೀರ್ಭಿರಭಿನಂದ್ಯಾಥ ಆಗತೌ ರಾಮಲಕ್ಷ್ಮಣೌ ॥ </p>
<p class="Shlok-Number">(ಶ್ಲೋಕ - 24)</p>
<p class="Shlok">ಗೃಹೀತ್ವಾ ಚಾಪತೂಣೀರಬಾಣಖಡ್ಗಧರೌ ಯಯೌ ।</p>
<p class="Shlok">ಕಿಂಚಿದ್ದೇಶಮತಿಕ್ರಮ್ಯ ರಾಮಮಾಹೂಯ ಭಕ್ತಿತಃ ॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ದದೌ ಬಲಾಂ ಚಾತಿಬಲಾಂ ವಿದ್ಯೇ ದ್ವೇ ದೇವನಿರ್ಮಿತೇ ।</p>
<p class="Shlok">ಯಯೋರ್ಗ್ರಹಣಮಾತ್ರೇಣ ಕ್ಷುತ್ ಕ್ಷಾಮಾದಿ ನ ಜಾಯತೇ ॥</p>
<p class="Text">ಪೂಜ್ಯರೂ, ಪ್ರತಾಪಶಾಲಿಗಳೂ ಆದ ವಿಶ್ವಾಮಿತ್ರರು ಸಂತೋಷಗೊಂಡು ಅವರನ್ನು ಆಶೀರ್ವದಿಸಿದರು. ಧನುಷ್ಯ, ಬಾಣ, ಬತ್ತಳಿಕೆ ಮತ್ತು ಖಡ್ಗ ಮೊದಲಾದ ಆಯುಧಗಳನ್ನು ಧರಿಸಿ ತನ್ನ ಬಳಿಗೆ ಬಂದಿರುವ ರಾಮ-ಲಕ್ಷ್ಮಣರೊಂದಿಗೆ ಮುನಿಯು ಅಲ್ಲಿಂದ ಹೊರಟರು. ಸ್ವಲ್ಪದೂರ ಸಾಗಿದ ಬಳಿಕ ವಿಶ್ವಾಮಿತ್ರರು ಭಕ್ತಿಯಿಂದ ಶ್ರೀರಾಮನನ್ನು ಕರೆದು ಯಾವುದನ್ನು ಸ್ವೀಕರಿಸುವುದರಿಂದ ಹಸಿವು, ಬಳಲಿಕೆ, ಸಂಕಟಾದಿಗಳುಂಟಾಗುವುದಿಲ್ಲವೋ ಅಂತಹ ದೇವನಿರ್ಮಿತ ಬಲಾ ಮತ್ತು ಅತಿಬಲಾ ಎಂಬ ಎರಡು ವಿದ್ಯೆಗಳನ್ನು ಅನುಗ್ರಹಿಸಿದರು.॥23-25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ತತ ಉತ್ತೀರ್ಯ ಗಂಗಾಂ ತೇ ತಾಟಕಾವನಮಾಗಮನ್ ।</p>
<p class="Shlok">ವಿಶ್ವಾಮಿತ್ರಸ್ತದಾ ಪ್ರಾಹ ರಾಮಂ ಸತ್ಯಪರಾಕ್ರಮಮ್ ॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಅತ್ರಾಸ್ತಿ ತಾಟಕಾ ನಾಮ ರಾಕ್ಷಸೀ ಕಾಮರೂಪಿಣೀ ।</p>
<p class="Shlok">ಬಾಧತೇ ಲೋಕಮಖಿಲಂ ಜಹಿ ತಾಮವಿಚಾರಯನ್ ॥</p>
<p class="Text">ಅನಂತರ ಅವರು ಗಂಗೆಯನ್ನು ದಾಟಿ ತಾಟಕಾವನಕ್ಕೆ ಬಂದರು. ಆಗ ವಿಶ್ವಾಮಿತ್ರರು ಸತ್ಯ ಪರಾಕ್ರಮಿಯಾದ ಶ್ರೀರಾಮನಲ್ಲಿ ಹೇಳಿದರು- ‘ಇಲ್ಲಿ ತಾಟಕೆ ಎಂಬ ಹೆಸರಿನ ಇಚ್ಛಾರೂಪವನ್ನು ಧರಿಸಬಲ್ಲ ರಾಕ್ಷಸಿಯು ವಾಸಿಸುತ್ತಾಳೆ. ಇವಳು ಎಲ್ಲ ಜನರಿಗೆ ತೊಂದರೆಯುಂಟು ಮಾಡುತ್ತಾಳೆ. ಇವಳನ್ನು ಹೆಂಗಸೆಂದು ಪರಿಗಣಿಸದೆ (ಕ್ರೂರಳೆಂದೇ ತಿಳಿದು) ನೀನು ಕೊಂದುಬಿಡು.’ ॥26-27॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ತಥೇತಿ ಧನುರಾದಾಯ ಸಗುಣಂ ರಘುನಂದನಃ ।</p>
<p class="Shlok">ಟಂಕಾರಮಕರೋತ್ತೇನ ಶಬ್ದೇನಾಪೂರಯದ್ವನಮ್ ॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ತಚ್ಛ್ರುತ್ವಾ ಸಹಮಾನಾ ಸಾ ತಾಟಕಾ ಘೋರರೂಪಿಣೀ ।</p>
<p class="Shlok">ಕ್ರೋಧಸಂಮೂರ್ಚ್ಛಿತಾ ರಾಮಮಭಿದುದ್ರಾವ ಮೇಘವತ್ ॥</p>
<p class="Text">ಹಾಗೆಯೇ ಆಗಲೆಂದು ರಘುನಾಥನು ಬಿಲ್ಲಿಗೆ ಹೆದೆಯೇರಿಸಿ ಧನುಷ್ಟಂಕಾರ ಮಾಡಿದನು. ಆ ಶಬ್ದದಿಂದ ವನವೆಲ್ಲವು ಮೊಳಗಿತು. ಆ ಶಬ್ದವನ್ನು ಕೇಳಿ ಸಹಿಸಲಾರದೆ ಘೋರರೂಪಿಣಿ ತಾಟಕೆಯು ಕೋಪದಿಂದ ಹುಚ್ಚಿಯಾಗಿ ಕರಿಮೋಡದಂತೆ ರಾಮನೆಡೆಗೆ ನುಗ್ಗಿದಳು. ॥28-29॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ತಾಮೇಕೇನ ಶರೇಣಾಶು ತಾಡಯಾಮಾಸ ವಕ್ಷಸಿ ।</p>
<p class="Shlok">ಪಪಾತ ವಿಪಿನೇ ಘೋರಾ ವಮಂತೀ ರುಧಿರಂ ಬಹು ॥</p>
<p class="Text">ಭಗವಾನ್ ಶ್ರೀರಾಮನು ಕೂಡಲೇ ಒಂದು ಬಾಣವನ್ನು ಅವಳ ವಕ್ಷಃಸ್ಥಳಕ್ಕೆ ಹೊಡೆದನು. ಅದರಿಂದ ಆ ಘೋರ ರಾಕ್ಷಸಿಯು ಬಹಳವಾಗಿ ರಕ್ತವನ್ನು ಕಾರುತ್ತಾ ಕಾಡಿನಲ್ಲಿ ಸತ್ತು ಬಿದ್ದಳು.॥30॥ </p>
<p class="Shlok-Number">(ಶ್ಲೋಕ - 31)</p>
<p class="Shlok">ತತೋಽತಿಸುಂದರೀ ಯಕ್ಷೀ ಸರ್ವಾಭರಣಭೂಷಿತಾ ।</p>
<p class="Shlok">ಶಾಪಾತ್ಪಿಶಾಚತಾಂ ಪ್ರಾಪ್ತಾ ಮುಕ್ತಾ ರಾಮಪ್ರಸಾದತಃ ॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ನತ್ವಾ ರಾಮಂ ಪರಿಕ್ರಮ್ಯ ಗತಾ ರಾಮಾಜ್ಞಯಾ ದಿವಮ್ ॥</p>
<p class="Text">ಹಿಂದೆ ಶಾಪದಿಂದ ಪಿಶಾಚಿ ಜನ್ಮವನ್ನು ಹೊಂದಿದ್ದ ಆ ತಾಟಕೆಯು ಶ್ರೀರಾಮನ ಕೃಪೆಯಿಂದ ಶಾಪ ಮುಕ್ತಳಾಗಿ ಅತ್ಯಂತ ಸುಂದರಿ ಯಾದ ಯಕ್ಷಸ್ತ್ರೀಯಾಗಿ ಸರ್ವಾಲಂಕಾರ ಭೂಷಿತಳಾಗಿ ಶ್ರೀರಾಮನಿಗೆ ಪ್ರದಕ್ಷಣೆ ಮಾಡಿ ನಮಸ್ಕರಿಸಿ ರಾಮನ ಅಪ್ಪಣೆಯಂತೆ ದೇವಲೋಕಕ್ಕೆ ಹೊರಟು ಹೋದಳು. ॥31-32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ತತೋಽತಿಹೃಷ್ಟಃ ಪರಿರಭ್ಯ ರಾಮಂ </p>
<p class="Shlok">ಮೂರ್ಧನ್ಯವ್ರಾಯ ವಿಚಿಂತ್ಯ ಕಿಂಚಿತ್ ।</p>
<p class="Shlok">ಸರ್ವಾಸ್ತ್ರಜಾಲಂ ಸರಹಸ್ಯಮಂತ್ರಂ </p>
<p class="Shlok">ಪ್ರೀತ್ಯಾಭಿರಾಮಾಯ ದದೌ ಮುನೀಂದ್ರಃ ॥</p>
<p class="Text">ಆಗ ಮುನಿಶ್ರೇಷ್ಠರಾದ ವಿಶ್ವಾಮಿತ್ರರು ಮನಸ್ಸಿನಲ್ಲಿ ಬಹಳ ಸಂತೋಷಗೊಂಡವರಾಗಿ ರಾಮನನ್ನು ಆಲಿಂಗಿಸಿ, ಶಿರವನ್ನು ಆಘ್ರಾಣಿಸಿ, ಏನನ್ನೋ ಮನದಲ್ಲಿ ಆಲೋಚಿಸಿ<span class="char-style-override-5">*</span> ರಹಸ್ಯ ಮಂತ್ರಗಳಿಂದ ಕೂಡಿದ ಎಲ್ಲ ಅಸ್ತ್ರ ಸಮೂಹವನ್ನೂ ಪ್ರೀತಿಯಿಂದ ಶ್ರೀರಾಮನಿಗೆ ದಯಪಾಲಿಸಿದರು. ॥33॥</p>
<p class="Footnotes"><span class="char-style-override-6">* </span>ವಿಶ್ವಾಮಿತ್ರರು ಹಿಂದೆ ಗಾಧಿರಾಜನಾಗಿದ್ದಾಗ ಶಿವನನ್ನು ಒಲಿಸಿ ಅವನಿಂದ ರಹಸ್ಯಮಯ ಸಮಸ್ತ ಅಸ್ತ್ರಗಳನ್ನು ಪಡೆದಿದ್ದರು. ಈಗ ಬ್ರಹರ್ಷಿಯಾದ ಬಳಿಕ ಅದರ ಉಪಯೋಗವಿಲ್ಲದೆ, ಅವೆಲ್ಲವನ್ನು ಶ್ರೀರಾಮಚಂದ್ರನಿಗೆ ಅರ್ಪಿಸುವುದರಿಂದ ಆ ಅಸ್ತ್ರಗಳು ಸಾರ್ಥಕವಾದಾವು. ಈ ಅಸ್ತ್ರಗ್ರಾಮವನ್ನು ಪಡೆಯುವಲ್ಲಿ ಶ್ರೀರಾಮನಿಗಿಂತ ಯೋಗ್ಯರಾದವರೂ ಬೇರೆ ಯಾರೂ ಇರಲಾರರು. ಇದರಿಂದ ನನ್ನಿಂದ ಕಿಂಚಿತ್ ಭಗವತ್ಸೇವೆಯೂ ನಡೆದಂತಾದೀತು. ಎಂದು ವಿಶ್ವಾಮಿತ್ರರು ಆಲೋಚಿಸಿದರು.</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಬಾಲಕಾಂಡೇ ಚತುರ್ಥಃ ಸರ್ಗಃ ॥4॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಬಾಲಕಾಂಡದಲ್ಲಿ ನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-4-5">ಐದನೆಯ ಸರ್ಗ</p>
<p class="description">ಮಾರೀಚ ಮತ್ತು ಸುಬಾಹುಗಳ ದಮನ ಹಾಗೂ ಅಹಲ್ಯೋದ್ಧಾರ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ತತ್ರ ಕಾಮಾಶ್ರಮೇ ರಮ್ಯೇ ಕಾನನೇ ಮುನಿಸಂಕುಲೇ ।</p>
<p class="Shlok">ಉಷಿತ್ವಾ ರಜನೀಮೇಕಾಂ ಪ್ರಭಾತೇ ಪ್ರಸ್ಥಿತಾಃ ಶನೈಃ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಇಂತೆಂದನು —</span> ಎಲೈ ಪಾರ್ವತಿ! ಬಳಿಕ ವಿಶ್ವಾಮಿತ್ರರೊಂದಿಗೆ ರಾಮ-ಲಕ್ಷ್ಮಣರು ಮುನಿಗಳಿಂದ ತುಂಬಿದ ರಮ್ಯವಾದ ಕಾಮಾಶ್ರಮವೆಂಬ ಕಾಡಿನಲ್ಲಿ ಅಂದಿನ ರಾತ್ರಿಯನ್ನು ಕಳೆದು, ಬೆಳಿಗ್ಗೆ ಬೇಗನೇ ಎದ್ದು ನಿಧಾನವಾಗಿ ಮುಂದಕ್ಕೆ ಹೊರಟರು.॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ಸಿದ್ಧಾಶ್ರಮಂ ಗತಾಃ ಸರ್ವೇ ಸಿದ್ಧಚಾರಣಸೇವಿತಮ್ ।</p>
<p class="Shlok">ವಿಶ್ವಾಮಿತ್ರೇಣ ಸಂದಿಷ್ಟಾ ಮುನಯಸ್ತನ್ನಿವಾಸಿನಃ ॥ </p>
<p class="Shlok-Number">(ಶ್ಲೋಕ - 3)</p>
<p class="Shlok">ಪೂಜಾಂ ಚ ಮಹತೀಂ ಚಕ್ರೂ ರಾಮಲಕ್ಷ್ಮಣಯೊರ್ದ್ರುತಮ್ ।</p>
<p class="Shlok">ಶ್ರೀರಾಮಃ ಕೌಶಿಕಂ ಪ್ರಾಹ ಮುನೇ ದೀಕ್ಷಾಂ ಪ್ರವಿಶ್ಯತಾಮ್ ॥</p>
<p class="Shlok-Number">(ಶ್ಲೋಕ -  4)</p>
<p class="Shlok">ದರ್ಶಯಸ್ವ ಮಹಾಭಾಗ ಕುತಸ್ತೌ ರಾಕ್ಷಸಾಧಮೌ ।</p>
<p class="Shlok">ತಥೇತ್ಯುಕ್ತ್ವಾಮುನಿರ್ಯಷ್ಟು ಮಾರೇಭೇ ಮುನಿಭಿಃ ಸಹ ॥</p>
<p class="Text">ಅವರೆಲ್ಲರೂ ಸಿದ್ಧ-ಚಾರಣರಿಂದ ಸೇವಿತವಾದ ಸಿದ್ಧಾಶ್ರಮಕ್ಕೆ ಬಂದರು. ಅಲ್ಲಿ ವಾಸಿಸುತ್ತಿರುವ ಮುನಿಗಳು ವಿಶ್ವಾಮಿತ್ರರ ಅಪ್ಪಣೆಯಂತೆ ಲಗುಬಗೆಯಿಂದ ರಾಮ-ಲಕ್ಷ್ಮಣರನ್ನು ತುಂಬಾ ಸತ್ಕರಿಸಿದರು. ಅನಂತರ ಶ್ರೀರಾಮನು ವಿಶ್ವಾಮಿತ್ರರಿಗೆ ಮುನಿಗಳೇ! ‘ನೀವು ದೀಕ್ಷಾ ಬದ್ಧರಾಗಿರಿ’ ಎಂದು ಹೇಳಿದನು. ಮಹಾನುಭಾವರೇ! ಆ ರಾಕ್ಷಸಾಧಮರು ಎಲ್ಲಿದ್ದಾರೆ ಎಂದು ತೋರಿಸಿರಿ; ಎಂದಾಗ ಮುನಿವರರಾದ ವಿಶ್ವಾಮಿತ್ರರು ಹಾಗೆಯೇ ಆಗಲೆಂದು ಉಳಿದ ಮುನಿಗಳೊಡಗೂಡಿ ಯಜ್ಞಮಾಡಲಾರಂಭಿಸಿದರು. ॥2-4॥</p>
<p class="Shlok-Number">(ಶ್ಲೋಕ -  5)</p>
<p class="Shlok">ಮಧ್ಯಾಹ್ನೇ ದದೃಶಾತೇ ತೌ ರಾಕ್ಷಸೌ ಕಾಮರೂಪಿಣೌ ।</p>
<p class="Shlok">ಮಾರೀಚಶ್ಚ ಸುಬಾಹುಶ್ಚ ವರ್ಷಂತೌ ರುಧಿರಾಸ್ಥಿನೀ ॥</p>
<p class="Text">ಮಧ್ಯಾಹ್ನದ ಸಮಯ ರಕ್ತ ಮೂಳೆಗಳನ್ನು ಸುರಿಸುತ್ತಿರುವ ಮಾರೀಚ ಮತ್ತು ಸುಬಾಹು ಎಂಬ ಇಬ್ಬರು ಕಾಮ ರೂಪಿಗಳಾದ ರಾಕ್ಷಸರು ಕಂಡು ಬಂದರು.॥5॥</p>
<p class="Shlok-Number">(ಶ್ಲೋಕ -  6)</p>
<p class="Shlok">ರಾಮೋಽಪಿ ಧನುರಾದಾಯ ದ್ವೌ ಬಾಣೌ ಸಂದಧೇ ಸುಧೀಃ ।</p>
<p class="Shlok">ಆಕರ್ಣಾಂತಂ ಸಮಾಕೃಷ್ಯ ವಿಸಸರ್ಜ ತಯೋಃ ಪೃಥಕ್ ॥</p>
<p class="Text">ಧನುರ್ವಿದ್ಯಾನಿಪುಣನಾದ ಶ್ರೀರಾಮನು ಧನುಸ್ಸನ್ನು ಎತ್ತಿ ಎರಡು ಬಾಣಗಳನ್ನು ಹೂಡಿ, ಕಿವಿಯವರೆಗೆ ಜಗ್ಗಿ ಅವರಿಬ್ಬರಿಗೂ ಬೇರೆ-ಬೇರೆಯಾಗಿ ಪ್ರಯೋಗಿಸಿದನು.॥6॥</p>
<p class="Shlok-Number">(ಶ್ಲೋಕ -  7)</p>
<p class="Shlok">ತಯೋರೇಕಸ್ತು ಮಾರೀಚಂ ಭ್ರಾಮಯನ್ ಶತಯೋಜನಮ್ ।</p>
<p class="Shlok">ಪಾತಯಾಮಾಸ ಜಲಧೌ ತದದ್ಭುತಮಿವಾಭವತ್ ॥</p>
<p class="Text">ಅದರಲ್ಲಿ ಒಂದು ಬಾಣವು ಮಾರೀಚನನ್ನು ಆಕಾಶದಲ್ಲಿ ತಿರುಗಿಸುತ್ತ ನೂರು ಯೋಜನ ದೂರ ಸಮುದ್ರದಲ್ಲಿ ಕೆಡಹಿತು. ಇದೊಂದು ಬಹು ದೊಡ್ಡ ಆಶ್ಚರ್ಯವೇ ಆಯಿತು.॥7॥</p>
<p class="Shlok-Number">(ಶ್ಲೋಕ -  8)</p>
<p class="Shlok">ದ್ವಿತೀಯೋಽಗ್ನಿಮಯೋ ಬಾಣಃ ಸುಬಾಹುಮಜಯತ್ ಕ್ಷಣಾತ್ ।</p>
<p class="Shlok">ಅಪರೇ ಲಕ್ಷ್ಮಣೇನಾಶು ಹತಾಸ್ತದನುಯಾಯಿನಃ ॥</p>
<p class="Text">ಇನ್ನೊಂದು ಅಗ್ನಿಯಂತಿರುವ ಬಾಣವು ಕ್ಷಣ ಮಾತ್ರದಲ್ಲಿ ಸುಬಾಹುವನ್ನು ಭಸ್ಮಮಾಡಿ ಬಿಟ್ಟಿತು. ಉಳಿದ ಅವರ ಅನುಯಾಯಿಗಳನ್ನು ಲಕ್ಷ್ಮಣನು ಕ್ಷಣಾರ್ಧದಲ್ಲಿ ಕೊಂದು ಹಾಕಿದನು.॥8॥</p>
<p class="Shlok-Number">(ಶ್ಲೋಕ -  9)</p>
<p class="Shlok">ಪುಷ್ಪೌಘೈರಾಕಿರನ್ ದೇವಾ ರಾಘವಂ ಸಹಲಕ್ಷ್ಮಣಮ್ ।</p>
<p class="Shlok">ದೇವದುಂದುಭಯೋ ನೇದುಸ್ತುಷ್ಟುವುಃ ಸಿದ್ಧಚಾರಣಾಃ ॥</p>
<p class="Text">ಆ ಸಮಯದಲ್ಲಿ ದೇವತೆಗಳು ರಾಮ ಲಕ್ಷ್ಮಣರ ಪರಾಕ್ರಮವನ್ನು ನೋಡಿ ಅವರ ಮೇಲೆ ಪುಷ್ಪವೃಷ್ಟಿಗೈದರು. ದೇವ ದುಂದುಭಿಗಳು ಮೊಳಗಿದುವು. ಸಿದ್ಧರು ಚಾರಣರು ಅವರನ್ನು ಸ್ತುತಿಮಾಡಿದರು.॥9॥</p>
<p class="Shlok-Number">(ಶ್ಲೋಕ -  10)</p>
<p class="Shlok">ವಿಶ್ವಾಮಿತ್ರಸ್ತು ಸಂಪೂಜ್ಯ ಪೂಜಾರ್ಹಂ ರಘುನಂದನಮ್ ।</p>
<p class="Shlok">ಅಂಕೇ ನಿವೇಶ್ಯ ಚಾಲಿಂಗ್ಯ ಭಕ್ತ್ಯಾ ಬಾಷ್ಪಾಕುಲೇಕ್ಷಣಃ ॥</p>
<p class="Text">ವಿಶ್ವಾಮಿತ್ರರು ಪೂಜನೀಯನಾದ ರಘುನಂದನನನ್ನು ಪೂಜಿಸಿ, ಅವನನ್ನು ತೊಡೆಯಲ್ಲಿ ಕುಳ್ಳಿರಿಕೊಂಡು, ಭಕ್ತಿಯಿಂದುಂಟಾದ ಪ್ರೇಮಾಶ್ರುಗಳಿಂದ ರಾಮನನ್ನು ಆಲಿಂಗಿಸಿಕೊಂಡರು.॥10॥</p>
<p class="Shlok-Number">(ಶ್ಲೋಕ -  11)</p>
<p class="Shlok">ಭೋಜಯಿತ್ವಾ ಸಹ ಭ್ರಾತ್ರಾ ರಾಮಂ ಪಕ್ವಫಲಾದಿಭಿಃ ।</p>
<p class="Shlok">ಪುರಾಣವಾಕ್ಯೈರ್ಮಧುರೈರ್ನಿನಾಯ ದಿವಸತ್ರಯಮ್ ॥</p>
<p class="Text">ಬಳಿಕ ತಮ್ಮನಾದ ಲಕ್ಷ್ಮಣ ಸಹಿತ ಶ್ರೀರಾಮನಿಗೆ ಮಾಗಿದ ಚೆನ್ನಾದ ಫಲಗಳನ್ನು ತಿನ್ನಿಸಿ, ಪುರಾಣ ಮತ್ತು ಇತಿಹಾಸಾದಿ ಮಧುರ ಕಥೆಗಳನ್ನು ಹೇಳುತ್ತಾ ಮೂರು ದಿನ ಕಳೆದರು.॥11॥</p>
<p class="Shlok-Number">(ಶ್ಲೋಕ -  12)</p>
<p class="Shlok">ಚತುರ್ಥೇಽಹನಿ ಸಂಪ್ರಾಪ್ತೇ ಕೌಶಿಕೋ ರಾಮಮಬ್ರವೀತ್ ।</p>
<p class="Shlok">ರಾಮ ರಾಮ ಮಹಾಯಜ್ಞಂ ದ್ರಷ್ಟುಂ ಗಚ್ಛಾಮಹೇ ವಯಮ್ ॥</p>
<p class="Shlok-Number">(ಶ್ಲೋಕ -  13)</p>
<p class="Shlok">ವಿದೇಹರಾಜನಗರೇ ಜನಕಸ್ಯ ಮಹಾತ್ಮನಃ ।</p>
<p class="Shlok">ತತ್ರ ಮಾಹೇಶ್ವರಂ ಚಾಪಮಸ್ತಿ ನ್ಯಸ್ತಂ ಪಿನಾಕಿನಾ ॥</p>
<p class="Shlok"><span class="char-style-override-4">(ಶ್ಲೋಕ -  14)</span></p>
<p class="Shlok">ದ್ರಕ್ಷ್ಯಸಿ ತ್ವಂ ಮಹಾಸತ್ತ್ವಂ ಪೂಜ್ಯಸೇ ಜನಕೇನ ಚ ।</p>
<p class="Shlok">ಇತ್ಯುಕ್ತ್ವಾ ಮುನಿಭಿಸ್ತಾಭ್ಯಾಂ ಯಯೌ ಗಂಗಾಸಮೀಪಗಮ್ ॥</p>
<p class="Text">ನಾಲ್ಕನೇ ದಿನ ವಿಶ್ವಾಮಿತ್ರರು ರಾಮನಲ್ಲಿ ಹೇಳಿದರು- ರಾಮನೇ! ಮಹಾತ್ಮನಾದ ಜನಕರಾಜನಲ್ಲಿ ಮಹಾಯಜ್ಞವನ್ನು ನೋಡಲು ನಾವು ಮಿಥಿಲೆಗೆ ಹೋಗೋಣ. ಅವನಲ್ಲಿ ಪಿನಾಕಿ ಶಂಕರನು ದಯಪಾಲಿಸಿದ ಭಾರೀ ಧನಸ್ಸು ಒಂದಿದೆ. ಆ ಸದೃಢವಾದ ಧನುಸ್ಸನ್ನೂ ನೀನು ನೋಡುವೆ; ಹಾಗೂ ಜನಕ ನಿಂದಲೂ ನಿನ್ನ ಸತ್ಕಾರವಾಗುವುದು. ವಿಶ್ವಾಮಿತ್ರರು ಹೀಗೆ ಹೇಳಿ ಮುನಿಗಳೊಂದಿಗೆ, ರಾಮ-ಲಕ್ಷ್ಮಣರನ್ನು ಕರೆದುಕೊಂಡು ಗಂಗಾ ನದಿಯ ಸಮೀಪದಲ್ಲಿರುವ ಆಶ್ರಮಕ್ಕೆ ಬಂದರು.॥12-14॥</p>
<p class="Shlok-Number">(ಶ್ಲೋಕ -  15)</p>
<p class="Shlok">ಗೌತಮಸ್ಯಾಶ್ರಮಂ ಪುಣ್ಯಂ ಯತ್ರಾಹಲ್ಯಾ ಸ್ಥಿತಾ ತಪಃ ।</p>
<p class="Shlok">ದಿವ್ಯಪುಷ್ಪಲೋಪೇತಪಾದಪೈಃ ಪರಿವೇಷ್ಟಿತಮ್ ॥</p>
<p class="Shlok-Number">(ಶ್ಲೋಕ -  16)</p>
<p class="Shlok">ಮೃಗಪಕ್ಷಿಗಣೈರ್ಹೀನಂ ನಾನಾಜಂತುವಿವರ್ಜಿತಮ್ ।</p>
<p class="Shlok">ದೃಷ್ಟ್ವೋವಾಚ ಮುನಿಂ ಶ್ರೀಮಾನ್ ರಾಮೋ ರಾಜೀವಲೋಚನಃ ॥</p>
<p class="Shlok-Number">(ಶ್ಲೋಕ -  17)</p>
<p class="Shlok">ಕಸ್ಯೈತದಾಶ್ರಮಪದಂ ಭಾತಿ ಭಾಸ್ವಚ್ಛುಭಂ ಮಹತ್ ।</p>
<p class="Shlok">ಪತ್ರಪುಷ್ಟಫಲೈರ್ಯುಕ್ತಂ ಜಂತುಭಿಃ ಪರಿವರ್ಜಿತಮ್ ॥</p>
<p class="Shlok-Number">(ಶ್ಲೋಕ -  18)</p>
<p class="Shlok">ಆಹ್ಲಾದಯತಿ ಮೇ ಚೇತೋ ಭಗವನ್ ಬ್ರೂಹಿ ತತ್ತ್ವತಃ ॥</p>
<p class="Text">ಅಹಲ್ಯೆಯು ತಪಸ್ಸು ಮಾಡುತ್ತಿದ್ದ ದಿವ್ಯವಾದ, ಹೂ-ಹಣ್ಣುಗಳಿಂದ ಸಮೃದ್ಧವಾದ, ದಟ್ಟವಾದ ಮರಗಳಿಂದ ಸುತ್ತುವರಿದ, ಮುನಿಶ್ರೇಷ್ಠ ಗೌತಮರ ಪವಿತ್ರವಾದ ಆಶ್ರಮಕ್ಕೆ ಬಂದರು. ಕಮಲನಯನನೂ, ಸರ್ವಲಕ್ಷಣ ಸಂಪನ್ನನೂ ಆದ ಶ್ರೀರಾಮನು ಮೃಗ, ಪಕ್ಷಿಗಳು, ಇತರ ಯಾವುದೇ ಪ್ರಾಣಿಗಳಿಲ್ಲದೆ ಶೂನ್ಯವಾದ ಆ ಆಶ್ರಮವನ್ನು ನೋಡಿ ಮುನಿವರ ಕೌಶಿಕರಲ್ಲಿ ಕೇಳಿದನು- ಗುರುಗಳೇ! ಫಲ-ಪುಷ್ಪಾದಿಗಳಿಂದ ಸಮೃದ್ಧವಾದ, ಆದರೆ ಜೀವಶೂನ್ಯವಾದ, ಸುಂದರ-ರಮಣೀಯವಾಗಿ ಕಂಡುಬರುವ ಈ ಆಶ್ರಮವು ಯಾರದು? ಇದನ್ನು ನೋಡಿ ನನ್ನ ಮನಸ್ಸು ತುಂಬಾ ಆಹ್ಲಾದಿತವಾಗುತ್ತಿದೆ. ಇದರ ಎಲ್ಲ ವೃತ್ತಾಂತವನ್ನು ತಿಳಿಸಿರಿ.॥15-18॥</p>
<p class="Shlok-Number">(ಶ್ಲೋಕ -  19)</p>
<p class="Uvach">ವಿಶ್ವಾಮಿತ್ರ ಉವಾಚ</p>
<p class="Shlok">ಶೃಣು ರಾಮ ಪುರಾ ವೃತ್ತಂ ಗೌತಮೋ ಲೋಕವಿಶ್ರುತಃ ।</p>
<p class="Shlok">ಸರ್ವಧರ್ಮಭೃತಾಂ ಶ್ರೇಷ್ಠಸ್ತಪಸಾರಾಧಯನ್ ಹರಿಮ್ ॥</p>
<p class="Text"><span class="char-style-override-3">ವಿಶ್ವಾಮಿತ್ರರು ಹೇಳಿದರು —</span> ರಾಮಾ! ಹಿಂದಿನ ಕಥೆಯನ್ನು ಕೇಳು. ಮೊದಲು ಈ ಆಶ್ರಮದಲ್ಲಿ ಲೋಕವಿಖ್ಯಾತರೂ, ಸರ್ವ ಧರ್ಮಗಳನ್ನು ಬಲ್ಲವರೂ ಆದ ಮುನಿಶ್ರೇಷ್ಠ ಗೌತಮರು ಶ್ರೀಹರಿಯನ್ನು ತಪಸ್ಸಿನಿಂದ ಆರಾಧಿಸುತ್ತ ಇರುತ್ತಿದ್ದರು.॥19॥</p>
<p class="Shlok-Number">(ಶ್ಲೋಕ -  20)</p>
<p class="Shlok">ತಸ್ಮೈಬ್ರಹ್ಮಾ ದದೌ ಕನ್ಯಾಮಹಲ್ಯಾಂ ಲೋಕಸುಂದರೀಮ್ ।</p>
<p class="Shlok">ಬ್ರಹ್ಮಚರ್ಯೇಣ ಸಂತುಷ್ಟಃ ಶುಶ್ರೂಷಣಪರಾಯಣಾಮ್ ॥</p>
<p class="Text">ಅವರ ಬ್ರಹ್ಮಚರ್ಯವ್ರತಕ್ಕೆ ಸಂತುಷ್ಟರಾದ ಬ್ರಹ್ಮದೇವರು ಸೇವಾ ಪರಾಯಣಳೂ, ಲೋಕಸುಂದರಿಯೂ ಆದ ಅಹಲ್ಯೆ ಎಂಬ ಕನ್ಯೆಯನ್ನು ಮದುವೆ ಮಾಡಿ ಕೊಟ್ಟಿದ್ದರು.॥20॥</p>
<p class="Shlok-Number">(ಶ್ಲೋಕ -  21)</p>
<p class="Shlok">ತಯಾ ಸಾರ್ಧಮಿಹಾವಾತ್ಸೀದ್ಗೌತಮಸ್ತಪತಾಂ ವರಃ ।</p>
<p class="Shlok">ಶಕ್ರಸ್ತು ತಾಂ ಧರ್ಷಯಿತುಮಂತರಂ ಪ್ರೇಪ್ಸುರನ್ವಹಮ್ ॥</p>
<p class="Text">ತಪಸ್ವಿಗಳಲ್ಲಿ ಶ್ರೇಷ್ಠರಾದ ಗೌತಮರು ಅಹಲ್ಯೆಯೊಡನೆ ಇಲ್ಲಿ ಇರುತ್ತಿದ್ದರು. ಇತ್ತ ದೇವರಾಜ ಇಂದ್ರನು ಅಹಲ್ಯೆಯ ರೂಪ-ಲಾವಣ್ಯಕ್ಕೆ ಮಾರುಹೋಗಿ ಅವಳೊಂದಿಗೆ ರಮಿಸಲು ಪ್ರತಿದಿನವು ಸಮಯ ಕಾಯುತ್ತಿದ್ದನು.॥21॥</p>
<p class="Shlok-Number">(ಶ್ಲೋಕ -  22)</p>
<p class="Shlok">ಕದಾಚಿನ್ಮುನಿವೇಷೇಣ ಗೌತಮೇ ನಿರ್ಗತೇ ಗೃಹಾತ್ ।</p>
<p class="Shlok">ಧರ್ಷಯಿತ್ವಾಥ ನಿರಗಾತ್ತ್ವರಿತಂ ಮುನಿರಪ್ಯಗಾತ್ ॥ </p>
<p class="Text">ಒಮ್ಮೆ ಗೌತಮರು ಆಶ್ರಮದಿಂದ ಹೊರಗೆ ಹೋಗಿದ್ದಾಗ, ಇಂದ್ರನು ಗೌತಮರ ರೂಪದಿಂದ ಬಂದು ಅಹಲ್ಯೆಯೊಂದಿಗೆ ರಮಿಸಿ, ಲಗುಬಗೆಯಿಂದ ಹೊರಕ್ಕೆ ಬಂದನು. ಇದೇ ಸಮಯಕ್ಕೆ ಗೌತಮ ಋಷಿಗಳು ಅಲ್ಲಿಗೆ ಬಂದರು.॥22॥</p>
<p class="Shlok-Number">(ಶ್ಲೋಕ -  23)</p>
<p class="Shlok">ದೃಷ್ಟ್ವಾ ಯಾಂತಂ ಸ್ವರೂಪೇಣ ಮುನಿಃ ಪರಮಕೋಪನಃ ।</p>
<p class="Shlok">ಪಪ್ರಚ್ಛ ಕಸ್ತ್ವಂ ದುಷ್ಟಾತ್ಮನ್ ಮಮ ರೂಪಧರೋಽಧಮಃ ॥</p>
<p class="Text">ತನ್ನರೂಪದಿಂದಲೇ ಹೊರಕ್ಕೆ ಬರುತ್ತಿರುವ ಅವನನ್ನು ನೋಡಿ, ಗೌತಮರು-ಅತ್ಯಂತ ಕುಪಿತರಾಗಿ ಎಲೈ ದುಷ್ಟಾತ್ಮನೇ! ಅಧಮನೇ! ನನ್ನ ರೂಪವನ್ನು ಧರಿಸಿದ ನೀನು ಯಾರು? ಎಂದು ಕೇಳಿದರು. ॥23॥</p>
<p class="Shlok-Number">(ಶ್ಲೋಕ -  24)</p>
<p class="Shlok">ಸತ್ಯಂ ಬ್ರೂಹಿ ನ ಚೇದ್ಭಸ್ಮ ಕರಿಷ್ಯಾಮಿ ನ ಸಂಶಯಃ ।</p>
<p class="Shlok">ಸೋಽಬ್ರವೀದ್ದೇವರಾಜೋಽಹಂ ಪಾಹಿ ಮಾಂ ಕಾಮಕಿಂಕರಮ್ ॥</p>
<p class="Shlok-Number">(ಶ್ಲೋಕ -  25)</p>
<p class="Shlok">ಕೃತಂ ಜುಗುಪ್ಸಿತಂ ಕರ್ಮ ಮಯಾ ಕುತ್ಸಿತಚೇತಸಾ ।</p>
<p class="Shlok">ಗೌತಮಃ ಕ್ರೋಧತಾಮ್ರಾಕ್ಷಃ ಶಶಾಪ ದಿವಿಜಾಧಿಪಮ್ ॥</p>
<p class="Text">ನಿಜವನ್ನು ಹೇಳು. ಇಲ್ಲವಾದರೆ ನಿನ್ನನ್ನು ಈಗ ಭಸ್ಮ ಮಾಡಿ ಬಿಡುವೆ, ಇದರಲ್ಲಿ ಸಂಶಯವೇ ಬೇಡ. ಆಗ ಅವನೆಂದ-ಮಹಾತ್ಮರೇ! ನಾನು ಕಾಮಕ್ಕೆ ವಶನಾದ ದೇವರಾಜ ಇಂದ್ರನಾಗಿದ್ದೇನೆ. ನನ್ನನ್ನು ಕಾಪಾಡಿರಿ. ಕೆಟ್ಟಮನಸ್ಸಿನಿಂದ ನಾನು ನಿಂದ್ಯವಾದ ಕಾರ್ಯವನ್ನು ಮಾಡಿರುವೆ. ಆಗ ಕೋಪದಿಂದ ಕೆಂಪಾದ ಕಣ್ಣುಗಳಿಂದ ಗೌತಮರು ದೇವೇಂದ್ರನಿಗೆ ಶಾಪ ವನ್ನಿತ್ತರು. ॥24-25॥</p>
<p class="Shlok-Number">(ಶ್ಲೋಕ -  26)</p>
<p class="Shlok">ಯೋನಿಲಂಪಟ ದುಷ್ಟಾತ್ಮನ್ಸಹಸ್ರಭಗವಾನ್ಭವ ।</p>
<p class="Shlok">ಶಪ್ತ್ವಾ ತಂ ದೇವರಾಜಾನಂ ಪ್ರವಿಶ್ಯ ಸ್ವಾಶ್ರಮಂ ದ್ರುತಮ್ ॥</p>
<p class="Shlok-Number">(ಶ್ಲೋಕ -  27)</p>
<p class="Shlok">ದೃಷ್ಟ್ವಾಹಲ್ಯಾಂ ವೇಪಮಾನಾಂ ಪ್ರಾಂಜಲಿಂ ಗೌತಮೋಽಬ್ರವೀತ್ ।</p>
<p class="Shlok">ದುಷ್ಟೇ ತ್ವಂ ತಿಷ್ಠ ದುರ್ವೃತ್ತೇ ಶಿಲಾಯಾಮಾಶ್ರಮೇ ಮಮ ॥</p>
<p class="Shlok-Number">(ಶ್ಲೋಕ -  28)</p>
<p class="Shlok">ನಿರಾಹಾರಾ ದಿವಾರಾತ್ರಂ ತಪಃ ಪರಮಮಾಸ್ಥಿತಾ ।</p>
<p class="Shlok">ಆತಪಾನಿಲವರ್ಷಾದಿಸಹಿಷ್ಣುಃ ಪರಮೇಶ್ವರಮ್ ॥</p>
<p class="Shlok-Number">(ಶ್ಲೋಕ -  29)</p>
<p class="Shlok">ಧ್ಯಾಯಂತೀ ರಾಮಮೇಕಾಗ್ರಮನಸಾ ಹೃದಿ ಸಂಸ್ಥಿತಮ್ ।</p>
<p class="Shlok">ನಾನಾಜಂತುವಿಹೀನೋಽಯಮಾಶ್ರಮೋ ಮೇ ಭವಿಷ್ಯತಿ ॥</p>
<p class="Text">ಎಲೈ ದುಷ್ಟಾತ್ಮನೇ! ‘ನೀನು ಯೋನಿಲಂಪಟನಾದ ಕಾರಣ ನಿನ್ನ ಶರೀರದಲ್ಲಿ ಸಾವಿರ ಕಣ್ಣು (ಭಗ)ಗಳಾಗಲಿ’ ಈ ಪ್ರಕಾರ ದೇವೇಂದ್ರನಿಗೆ ಶಪಿಸಿ, ಮುನಿಯು ಆಶ್ರಮವನ್ನು ಪ್ರವೇಶಿಸಿ ನೋಡುತ್ತಾರೆ-ಅಹಲ್ಯೆಯು ಭಯದಿಂದ ನಡುಗುತ್ತ ಕೈ ಮುಗಿದು ನಿಂತಿದ್ದಳು. ಅವಳನ್ನು ನೋಡಿ ಗೌತಮರು ‘‘ಎಲೈ ದುಷ್ಟಳೇ! ಕೆಟ್ಟನಡತೆಯುಳ್ಳವಳೇ! ನೀನು ನಿರಾಹಾರಳಾಗಿ, ಹಗಲೂ ರಾತ್ರಿಯೂ ಹೆಚ್ಚಿನ ತಪಸ್ಸಾನ್ನಾಚರಿಸುತ್ತ ನನ್ನ ಆಶ್ರಮದಲ್ಲಿಯೇ ಶಿಲೆಯನ್ನಾಶ್ರಯಿಸಿಕೊಂಡಿರು. ಬಿಸಿಲು, ಮಳೆ, ಬೆಂಕಿ ಮುಂತಾದುವನ್ನು ಸಹಿಸುತ್ತಾ ಹೃದಯದಲ್ಲಿಯೇ ಇರುವ ಪರಮೇಶ್ವರನಾದ ಶ್ರೀರಾಮನನ್ನು ಏಕಾಗ್ರಚಿತ್ತಳಾಗಿ ಧ್ಯಾನಿಸುತ್ತಾ ಇರು. ಈಗಿನಿಂದ ನನ್ನ ಆಶ್ರಮವು ವಿವಿಧ ಪ್ರಕಾರದ ಜೀವ-ಜಂತುಗಳಿಂದ ರಹಿತವಾಗಲಿ. ॥26-29॥</p>
<p class="Shlok-Number">(ಶ್ಲೋಕ -  30)</p>
<p class="Shlok">ಏವಂ ವರ್ಷಸಹಸ್ರೇಷು ಹ್ಯನೇಕೇಷು ಗತೇಷು ಚ ।</p>
<p class="Shlok">ರಾಮೋ ದಾಶರಥಿಃ ಶ್ರೀಮಾನಾಗಮಿಷ್ಯತಿ ಸಾನುಜಃ ॥</p>
<p class="Text">ಇದೇ ಪ್ರಕಾರವಾಗಿ ಅನೇಕ ಸಾವಿರ ವರ್ಷಗಳು ಕಳೆದ ಬಳಿಕ, ದಶರಥನಂದನ ಶ್ರೀಮಾನ್ ರಾಮನು ತಮ್ಮನಾದ ಲಕ್ಷ್ಮಣ ನೊಂದಿಗೆ ಇಲ್ಲಿಗೆ ಬರುವನು.॥30॥</p>
<p class="Shlok-Number">(ಶ್ಲೋಕ -  31)</p>
<p class="Shlok">ಯದಾ ತ್ವದಾಶ್ರಯಶಿಲಾಂ ಪಾದಾಭ್ಯಾಮಾಕ್ರಮಿಷ್ಯತಿ ।</p>
<p class="Shlok">ತದೈವ ಧೂತಪಾಪಾ ತ್ವಂ ರಾಮಂ ಸಂಪೂಜ್ಯ ಭಕ್ತಿತಃ ॥</p>
<p class="Shlok-Number">(ಶ್ಲೋಕ -  32)</p>
<p class="Shlok">ಪರಿಕ್ರಮ್ಯ ನಮಸ್ಕೃತ್ಯ ಸ್ತುತ್ವಾ ಶಾಪಾದ್ವಿಮೋಕ್ಷ್ಯಸೇ ।</p>
<p class="Shlok">ಪೂರ್ವವನ್ಮಮ ಶುಶ್ರೂಷಾಂ ಕರಿಷ್ಯಸಿ ಯಥಾಸುಖಮ್ ॥</p>
<p class="Text">ಅವನು ನೀನು ಆಶ್ರಯಿಸಿಕೊಂಡಿರುವ ಶಿಲೆಯಲ್ಲಿ ತನ್ನ ಎರಡೂ ಪಾದಗಳನ್ನಿರಿಸುವಾಗಲೇ ನೀನು ಪಾಪಮುಕ್ತಳಾಗಿ ಭಕ್ತಿಯಿಂದ ಶ್ರೀರಾಮಚಂದ್ರನನ್ನು ಪೂಜಿಸಿ ಅವನಿಗೆ ಪ್ರದಕ್ಷಿಣೆ ಬಂದು ನಮಸ್ಕಾರಗಳೊಂದಿಗೆ ಸ್ತುತಿಸಿ ಶಾಪದಿಂದ ಮುಕ್ತಳಾಗುವೆ. ಅನಂತರ ಹಿಂದಿನಂತೆ ನನ್ನ ಸೇವೆಯನ್ನು ಮಾಡಿಕೊಂಡು ಸುಖವಾಗಿರುವೆ. ॥31-32॥</p>
<p class="Shlok-Number">(ಶ್ಲೋಕ -  33)</p>
<p class="Shlok">ಇತ್ಯುಕ್ತ್ವಾ ಗೌತಮಃ ಪ್ರಾಗಾದ್ಧಿಮವಂತಂ ನಗೋತ್ತಮಮ್ ।</p>
<p class="Shlok">ತದಾದ್ಯಹಲ್ಯಾ ಭೂತಾನಾಮದೃಶ್ಯಾ ಸ್ವಾಶ್ರಮೇ ಶುಭೇ ॥</p>
<p class="Shlok-Number">(ಶ್ಲೋಕ -  34)</p>
<p class="Shlok">ತವ ಪಾದರಜಃಸ್ಪರ್ಶಂ ಕಾಂಕ್ಷತೇ ಪವನಾಶನಾ ।</p>
<p class="Shlok">ಆಸ್ತೇಽದ್ಯಾಪಿ ರಘುಶ್ರೇಷ್ಠ ತಪೋ ದುಷ್ಕರಮಾಸ್ಥಿತಾ ॥</p>
<p class="Text">ಹೀಗೆ ಹೇಳಿ ಮಹರ್ಷಿ ಗೌತಮರು ಪರ್ವತಶ್ರೇಷ್ಠವಾದ ಹಿಮಾಲಯಕ್ಕೆ ಹೊರಟು ಹೋದರು. ಹೇ ರಘುಶ್ರೇಷ್ಠನೇ! ಅಂದಿನಿಂದ ಆ ಅಹಲ್ಯೆಯು ಗಾಳಿಯನ್ನು ಸೇವಿಸುತ್ತಾ ಕಠೋರ ತಪಸ್ಸನ್ನಾ ಚರಿಸುತ್ತಾ, ನಿನ್ನ ಚರಣ ರಜದ ಸ್ಪರ್ಶವನ್ನು ಬಯಸುತ್ತಾ, ಇಂದಿನವರೆಗೆ ಪ್ರಾಣಿಗಳಿಂದ ಅಲಕ್ಷಿತಳಾಗಿ ತನ್ನ ಶುಭವಾದ ಆಶ್ರಮದಲ್ಲಿ ಇದ್ದಾಳೆ.॥33-34॥</p>
<p class="Shlok-Number">(ಶ್ಲೋಕ -  35)</p>
<p class="Shlok">ಪಾವಯಸ್ವ ಮುನೇರ್ಭಾರ್ಯಾಮಹಲ್ಯಾಂ ಬ್ರಹ್ಮಣಃ ಸುತಾಮ್ ।</p>
<p class="Shlok">ಇತ್ಯುಕ್ತ್ವಾ ರಾಘವಂ ಹಸ್ತೇ ಗೃಹೀತ್ವಾ ಮುನಿಪುಂಗವಃ ॥</p>
<p class="Shlok-Number">(ಶ್ಲೋಕ -  36)</p>
<p class="Shlok">ದರ್ಶಯಾಮಾಸ ಚಾಹಲ್ಯಾಮುಗ್ರೇಣ ತಪಸಾ ಸ್ಥಿತಾಮ್ ।</p>
<p class="Shlok">ರಾಮಃ ಶಿಲಾಂ ಪದಾ ಸ್ಪೃಷ್ಟ್ವಾತಾಂ ಚಾಪಶ್ಯತ್ತಪೋಧನಾಮ್ ॥</p>
<p class="Text">ಓ ರಾಮಾ! ಈಗ ನೀನು ಬ್ರಹ್ಮನಪುತ್ರೀ, ಗೌತಮರ ಪತ್ನೀ ಅಹಲ್ಯೆಯನ್ನು ಉದ್ಧರಿಸು. ಮುನಿಶ್ರೇಷ್ಠ ವಿಶ್ವಾಮಿತ್ರರು ಹೀಗೆ ಹೇಳಿ ರಘುನಾಥನ ಕೈ ಹಿಡಿದುಕೊಂಡು ಉಗ್ರ ತಪಸ್ಸಿನಲ್ಲಿ ಇರುವ ಅಹಲ್ಯೆಯನ್ನು ತೋರಿಸಿದರು. ಆಗ ಶ್ರೀರಾಮಚಂದ್ರನು ತನ್ನ ಚರಣದಿಂದ ಆ ಶಿಲೆಯನ್ನು ಸ್ಪರ್ಶಿಸಿ ತಪಸ್ವಿನೀ ಅಹಲ್ಯೆಯನ್ನು ಉದ್ಧರಿಸಿದನು. ॥35-36॥</p>
<p class="Shlok-Number">(ಶ್ಲೋಕ -  37)</p>
<p class="Shlok">ನನಾಮ ರಾಘವೋಽಹಲ್ಯಾಂ ರಾಮೋಽಹಮಿತಿ ಚಾಬ್ರವೀತ್ ।</p>
<p class="Shlok">ತತೋ ದೃಷ್ಟ್ವಾ ರಘುಶ್ರೇಷ್ಠಂ ಪೀತಕೌಶೇಯವಾಸಸಮ್ ॥</p>
<p class="Shlok-Number">(ಶ್ಲೋಕ -  38)</p>
<p class="Shlok">ಚತುರ್ಭುಜಂ ಶಂಖಚಕ್ರಗದಾಪಂಕಜಧಾರಿಣಮ್ ।</p>
<p class="Shlok">ಧನುರ್ಬಾಣಧರಂ ರಾಮಂ ಲಕ್ಷ್ಮಣೇನ ಸಮನ್ವಿತಮ್ ॥</p>
<p class="Shlok-Number">(ಶ್ಲೋಕ -  39)</p>
<p class="Shlok">ಸ್ಮಿತವಕ್ತ್ರಂ ಪದ್ಮನೇತ್ರಂ ಶ್ರೀವತ್ಸಾಂಕಿತವಕ್ಷಸಮ್ ।</p>
<p class="Shlok">ನೀಲಮಾಣಿಕ್ಯಸಂಕಾಶಂ ದ್ಯೋತಯಂತಂ ದಿಶೋ ದಶ ॥</p>
<p class="Shlok-Number">(ಶ್ಲೋಕ -  40)</p>
<p class="Shlok">ದೃಷ್ಟ್ವಾ ರಾಮಂ ರಮಾನಾಥಂ ಹರ್ಷವಿಸ್ಫಾರಿತೇಕ್ಷಣಾ ।</p>
<p class="Shlok">ಗೌತಮಸ್ಯ ವಚಃ ಸ್ಮೃತ್ವಾ ಜ್ಞಾತ್ವಾ ನಾರಾಯಣಂ ವರಮ್ ॥</p>
<p class="Shlok-Number">(ಶ್ಲೋಕ -  41)</p>
<p class="Shlok">ಸಂಪೂಜ್ಯ ವಿಧಿವದ್ರಾಮಮರ್ಘ್ಯಾದಿಭಿರನಿಂದಿತಾ ।</p>
<p class="Shlok">ಹರ್ಷಾಶ್ರುಜಲನೇತ್ರಾಂತಾ ದಂಡವತ್ಪ್ರಣಿಪತ್ಯ ಸಾ ॥</p>
<p class="Text">ಅವಳನ್ನು ನೋಡಿ ಭಗವಾನ್ ಶ್ರೀರಾಮನು ‘ನಾನು ರಾಮನಾಗಿದ್ದೇನೆ’ ಎಂದು ಹೇಳಿ ನಮಸ್ಕರಿಸಿದನು. ಆಗ ಅಹಲ್ಯೆಯು ರೇಶ್ಮೆ ಪೀತಾಂಬರವನ್ನು ಧರಿಸಿರುವ, ನಾಲ್ಕು ಕೈಗಳಲ್ಲಿ ಶಂಖ, ಚಕ್ರ, ಗದಾ, ಪದ್ಮಗಳನ್ನು ಧರಿಸಿರುವ, ಹೆಗಲಲ್ಲಿ ಧನುರ್ಬಾಣಗಳುಳ್ಳ ಲಕ್ಷ್ಮಣನೊಂದಿಗಿರುವ, ಮುಗುಳ್ನಗೆಯಿಂದ ಶೋಭಿಸುವ ಕಮಲದಂತೆ ಮುಖವುಳ್ಳ, ತಾವರೆಯಂತೆ ಕಂಗಳುಳ್ಳ, ಶ್ರೀವತ್ಸಾಂಕಿತ ವಕ್ಷಃಸ್ಥಳವುಳ್ಳ, ತನ್ನ ನೀಲಮಣಿ ಸದೃಶ ದಿವ್ಯವಾದ ಅಂಗಕಾಂತಿಯಿಂದ ಹತ್ತು ದಿಕ್ಕುಗಳನ್ನು ಬೆಳಗುತ್ತಿರುವ ಲಕ್ಷ್ಮೀಪತಿ ಯಾದ ಶ್ರೀರಾಮಚಂದ್ರನನ್ನು ನೋಡಿದಳು. ಅವಳ ಕಣ್ಣುಗಳು ಹರ್ಷದಿಂದ ಅರಳಿದವು. ಆಗ ಅವಳಿಗೆ ಮುನಿಶ್ರೇಷ್ಠ ಗೌತಮರ ಮಾತು ನೆನಪಾಯಿತು. ಶ್ರೇಷ್ಠನಾದ ನಾರಾಯಣನೇ ಇವನೆಂದು ತಿಳಿದುಕೊಂಡು ಅನಿಂದ್ಯಳಾದ ಅವಳು ವಿಧಿ ಪೂರ್ವಕವಾಗಿ ಅರ್ಘ್ಯಪಾದ್ಯಾದಿಗಳಿಂದ ಅವನನ್ನು ಪೂಜಿಸಿ ಆನಂದಾಶ್ರುಗಳನ್ನು ಸುರಿಯುತ್ತಿರಲು ದಂಡವತ್ ನಮಸ್ಕರಿಸಿದಳು. ॥37-41॥</p>
<p class="Shlok-Number">(ಶ್ಲೋಕ -  42)</p>
<p class="Shlok">ಉತ್ಥಾಯ ಚ ಪುನರ್ದೃಷ್ಟ್ವಾ ರಾಮಂ ರಾಜೀವಲೋಚನಮ್ ।</p>
<p class="Shlok">ಪುಲಕಾಂಕಿತಸರ್ವಾಂಗಾ ಗಿರಾ ಗದ್ಗದಯೈಲತ ॥ </p>
<p class="Text">ಬಳಿಕ ಎದ್ದು ನಿಂತು ರಾಜೀವಲೋಚನನಾದ ಭಗವಾನ್ ಶ್ರೀರಾಮನನ್ನು ಪುನಃ ನೋಡುತ್ತಾ, ಸರ್ವಾಂಗವು ಪುಳಕಿತಗೊಂಡು ಗದ್ಗದ ವಾಣಿಯಿಂದ ಅವನನ್ನು ಹೀಗೆ ಸ್ತುತಿಸ ತೊಡಗಿದಳು.॥42॥</p>
<p class="Shlok-Number">(ಶ್ಲೋಕ -  43)</p>
<p class="Uvach">ಅಹಲ್ಯೋವಾಚ</p>
<p class="Shlok">ಅಹೋ ಕೃತಾರ್ಥಾಸ್ಮಿ ಜಗನ್ನಿವಾಸ ತೇ</p>
<p class="Shlok"> ಪಾದಾಬ್ಜಸಂಲಗ್ನರಜಃ ಕಣಾದಹಮ್ ।</p>
<p class="Shlok">ಸ್ಪೃಶಾಮಿ ಯತ್ಪದ್ಮಜಶಂಕರಾದಿಭಿ-</p>
<p class="Shlok"> ರ್ವಿಮೃಗ್ಯತೇ ರಂಧಿತಮಾನಸೈಃ ಸದಾ ॥</p>
<p class="Text"><span class="char-style-override-3">ಅಹಲ್ಯೆಯು ಹೇಳಿದಳು —</span> ಹೇ ಜಗನ್ನಿವಾಸಾ! ನಿನ್ನ ಚರಣ ಕಮಲ ರಜ ಕಣಗಳನ್ನು ಸ್ಪರ್ಶಿಸಿ ನಾನು ಇಂದು ಕೃತಾರ್ಥಳಾದೆ. ಯಾವ ಪಾದಾರವಿಂದಗಳನ್ನು ಬ್ರಹ್ಮ-ರುದ್ರಾದಿ ದೇವತೆಗಳು ಏಕಾಗ್ರಚಿತ್ತದಿಂದ ಸದಾಕಾಲ ಅನುಸಂಧಾನ ಮಾಡುತ್ತಿರುವರೋ, ಅವುಗಳನ್ನು ನಾನು ಇಂದು ಸ್ಪರ್ಶಿಸುತ್ತಿದ್ದೇನೆ. ಇದು ನನ್ನ ಸೌಭಾಗ್ಯವೇ ಆಗಿದೆ. ॥43॥</p>
<p class="Shlok-Number">(ಶ್ಲೋಕ -  44)</p>
<p class="Shlok">ಅಹೋ ವಿಚಿತ್ರಂ ತವ ರಾಮ ಚೇಷ್ಟಿತಂ </p>
<p class="Shlok">ಮನುಷ್ಯಭಾವೇನ ವಿಮೋಹಿತಂ ಜಗತ್ ।</p>
<p class="Shlok">ಚಲಸ್ಯಜಸ್ರಂ ಚರಣಾದಿವರ್ಜಿತಃ </p>
<p class="Shlok">ಸಂಪೂರ್ಣ ಆನಂದಮಯೋಽತಿಮಾಯಿಕಃ ॥</p>
<p class="Shlok"><span class="char-style-override-4">(ಶ್ಲೋಕ -  45)</span> </p>
<p class="Shlok">ಯತ್ಪಾದಪಂಕಜಪರಾಗಪವಿತ್ರಗಾತ್ರಾ </p>
<p class="Shlok">ಭಾಗೀರಥೀ ಭವವಿರಿಂಚಿಮುಖಾನ್ ಪುನಾತಿ ।</p>
<p class="Shlok">ಸಾಕ್ಷಾತ್ಸ ಏವ ಮಮ ದೃಗ್ವಿಷಯೋ ಯದಾಸ್ತೇ </p>
<p class="Shlok">ಕಿಂ ವರ್ಣ್ಯತೇ ಮಮ ಪುರಾಕೃತಭಾಗಧೇಯಮ್ ॥</p>
<p class="Text">ಹೇ ರಾಮಾ! ನಿನ್ನ ಲೀಲೆಗಳು ತುಂಬಾ ವಿಚಿತ್ರವಾಗಿವೆ. ಈ ಜಗತ್ತೆಲ್ಲವು ನಿನ್ನ ಮಾನುಷಭಾವದಿಂದ ಮೋಹಿತವಾಗುತ್ತಿದೆ. ನೀನು ಪೂರ್ಣಾನಂದಮಯನೂ ಮತ್ತು ಅತಿ ಮಾಯಾವಿಯಾಗಿರುವೆ. ಏಕೆಂದರೆ, ಚರಣಾದಿ ಅವಯವಗಳಿಲ್ಲದೆಯೂ ನೀನು ನಿರಂತರ ಓಡಾಡುತ್ತಿರುವೆ. ಯಾರ ಪಾದಪದ್ಮಗಳ ಧೂಳಿನ ಕಣದಿಂದ ಪವಿತ್ರಳಾದ ಗಂಗೆಯು ಶಿವ ಮತ್ತು ಬ್ರಹ್ಮಾದಿ ಜಗದೀಶ್ವರರನ್ನು ಪವಿತ್ರಗೊಳಿಸುತ್ತಿರುವಳೋ, ಅಂತಹವನು ಇಂದು ನನ್ನ ಕಣ್ಣುಗಳಿಗೆ ಪ್ರತ್ಯಕ್ಷವಾಗಿ ಗೋಚರವಾಗುತ್ತಿರುವಾಗ, ನನ್ನ ಪೂರ್ವ ಪುಣ್ಯಗಳನ್ನು ನಾನು ಹೇಗೆ ವರ್ಣಿಸಲಿ? ॥44-45॥</p>
<p class="Shlok-Number">(ಶ್ಲೋಕ -  46)</p>
<p class="Shlok">ಮರ್ತ್ಯಾವತಾರೇ ಮನುಜಾಕೃತಿಂ ಹರಿಂ</p>
<p class="Shlok">ರಾಮಾಭಿಧೇಯಂ ರಮಣೀಯದೇಹಿನಮ್ ।</p>
<p class="Shlok">ಧನುರ್ಧರಂ ಪದ್ಮವಿಶಾಲ ಲೋಚನಂ </p>
<p class="Shlok">ಭಜಾಮಿ ನಿತ್ಯಂ ನ ಪರಾನ್ ಭಜಿಷ್ಯೇ ॥</p>
<p class="Text">ಮನುಷ್ಯಾವತಾರದಲ್ಲಿ ಪುರುಷರೂಪವನ್ನು ಧರಿಸಿ ರಾಮನೆಂಬ ಹೆಸರಿನಿಂದ ಕೂಡಿದ, ಸುಂದರಾಕಾರವುಳ್ಳ ಧನುರ್ಧರನೂ, ಕಮಲದಳಲೋಚನನೂ ಆದ ಶ್ರೀಹರಿಯನ್ನು ನಾನು ಯಾವಾಗಲೂ ಭಜಿಸುತ್ತೇನೆ. ಬೇರೆ ಯಾರನ್ನು ಭಜಿಸುವುದಿಲ್ಲ. ॥46॥</p>
<p class="Shlok-Number">(ಶ್ಲೋಕ -  47)</p>
<p class="Shlok">ಯತ್ಪಾದಪಂಕಜರಜಃ ಶ್ರುತಿಭಿರ್ವಿಮೃಗ್ಯಂ </p>
<p class="Shlok">ಯನ್ನಾಭಿಪಂಕಜಭವಃ ಕಮಲಾಸನಶ್ಚ ।</p>
<p class="Shlok">ಯನ್ನಾಮಸಾರರಸಿಕೋ ಭಗವಾನ್ಪುರಾರಿ</p>
<p class="Shlok">ಸ್ತಂ ರಾಮಚಂದ್ರಮನಿಶಂ ಹೃದಿ ಭಾವಯಾಮಿ ॥</p>
<p class="Text">ಯಾರ ಪಾದಪದ್ಮಗಳ ರಜವನ್ನು ಶ್ರುತಿಗಳೂ ಹುಡುಕುತ್ತಿವೆಯೋ, ಯಾರ ನಾಭಿಕಮಲದಿಂದ ಬ್ರಹ್ಮನು ಹುಟ್ಟಿರುವನೋ, ಪೂಜ್ಯನಾದ ಶಿವನು ಯಾರ ನಾಮರಸದಲ್ಲಿ ಆಸಕ್ತನಾಗಿರುವನೋ, ಅಂತಹ ಶ್ರೀರಾಮಚಂದ್ರನನ್ನು ಯಾವಾಗಲೂ ಹೃದಯದಲ್ಲಿ ಧ್ಯಾನಿಸುತ್ತೇನೆ. ॥47॥</p>
<p class="Shlok-Number">(ಶ್ಲೋಕ -  48)</p>
<p class="Shlok">ಯಸ್ಯಾವತಾರಚರಿತಾನಿ ವಿರಿಂಚಿಲೋಕೇ</p>
<p class="Shlok">ಗಾಯಂತಿ ನಾರದಮುಖಾ ಭವಪದ್ಮಜಾದ್ಯಾಃ ।</p>
<p class="Shlok">ಆನಂದಜಾಶ್ರುಪರಿಷಿಕ್ತಕುಚಾಗ್ರಸೀಮಾ </p>
<p class="Shlok">ವಾಗೀಶ್ವರೀ ಚ ತಮಹಂ ಶರಣಂ ಪ್ರಪದ್ಯೇ ॥</p>
<p class="Text">ಬ್ರಹ್ಮಲೋಕದಲ್ಲಿ ಯಾರ ಅವತಾರ ಚರಿತ್ರೆಗಳನ್ನು ನಾರದಾದಿ ದೇವರ್ಷಿಗಳೂ, ಶಿವ-ಬ್ರಹ್ಮಾದಿಗಳೂ ಗಾನ ಮಾಡುತ್ತಿರುವರೋ ಹಾಗೂ ಆನಂದಬಾಷ್ಪಗಳಿಂದ ತನ್ನ ಕುಚ-ಮಂಡಲಗಳು ನೆನೆದಿರುವ ಸರಸ್ವತಿಯೂ ಕೂಡ ಗಾನಮಾಡುತ್ತಿರುವಳೋ ಅಂತಹ ಶ್ರೀರಾಮನನ್ನು ನಾನು ಶರಣು ಹೊಕ್ಕಿರುವೆನು.॥48॥</p>
<p class="Shlok-Number">(ಶ್ಲೋಕ -  49)</p>
<p class="Shlok">ಸೋಽಯಂ ಪರಾತ್ಮಾ ಪುರುಷಃ ಪುರಾಣ</p>
<p class="Shlok">ಏಕಃ ಸ್ವಯಂಜ್ಯೋತಿರನಂತ ಆದ್ಯಃ ।</p>
<p class="Shlok">ಮಾಯಾತನುಂ ಲೋಕವಿಮೋಹನೀಯಾಂ</p>
<p class="Shlok">ಧತ್ತೇ ಪರಾನುಗ್ರಹ ಏಷ ರಾಮಃ ॥</p>
<p class="Text">ಆ ಪರಮಾತ್ಮನೂ, ಪುರಾಣ ಪುರುಷನೂ, ಅದ್ವಿತೀಯನೂ, ಸ್ವಯಂಜ್ಯೋತಿಃ ಸ್ವರೂಪನೂ, ಅನಂತನೂ, ಆದ್ಯನೂ ಆದ ಈ ಶ್ರೀರಾಮನು ಲೋಕವನ್ನೆಲ್ಲ ಮೋಹಗೊಳಿಸುವಂತಹ ಮಾಯಾಶರೀರವನ್ನು ಜಗತ್ತಿಗೆ ಪರಮಾನುಗ್ರಹ ಮಾಡಲೇ ಧರಿಸಿರುವನು.॥49॥</p>
<p class="Shlok-Number">(ಶ್ಲೋಕ -  50)</p>
<p class="Shlok">ಅಯಂ ಹಿ ವಿಶ್ವೋದ್ಭವಸಂಯಮಾನಾ-</p>
<p class="Shlok">ಮೇಕಃ ಸ್ವಮಾಯಾಗುಣಬಿಂಬಿತೋ ಯಃ ।</p>
<p class="Shlok">ವಿರಿಂಚಿವಿಷ್ಣ್ವೀಶ್ವರ ನಾಮಭೇದಾನ್</p>
<p class="Shlok">ಧತ್ತೇ ಸ್ವತಂತ್ರಃ ಪರಿಪೂರ್ಣ ಆತ್ಮಾ ॥</p>
<p class="Text">ಜಗತ್ತಿನ ಹುಟ್ಟು-ನಿಯಮನ ನಾಶ ಇವುಗಳಿಗಾಗಿ ತನ್ನ ಮಾಯಾಗುಣಗಳನ್ನು ಆಶ್ರಯಿಸಿ ಬ್ರಹ್ಮ-ವಿಷ್ಣು ಮಹೇಶ್ವರರೆಂಬ ನಾಮಭೇದಗಳನ್ನು ಧರಿಸಿರುವ ಸ್ವತಂತ್ರನೂ ಪರಿಪೂರ್ಣಾತ್ಮನೂ ನೀನೊಬ್ಬನೇ ಆಗಿರುವೆ. ॥50॥</p>
<p class="Shlok-Number">(ಶ್ಲೋಕ -  51)</p>
<p class="Shlok">ನಮೋಽಸ್ತು ತೇ ರಾಮ ತವಾಂಘ್ರಿಪಂಕಜಂ </p>
<p class="Shlok">ಶ್ರಿಯಾ ಧೃತಂ ವಕ್ಷಸಿ ಲಾಲಿತಂ ಪ್ರಿಯಾತ್ ।</p>
<p class="Shlok">ಆಕ್ರಾಂತಮೇಕೇನ ಜಗತ್ರಯಂ ಪುರಾ</p>
<p class="Shlok">ಧ್ಯೇಯಂ ಮುನೀಂದ್ರೈರಭಿಮಾನವರ್ಜಿತೈಃ ॥</p>
<p class="Text">ಹೇ ರಾಮಾ! ನಿನ್ನ ಯಾವ ಚರಣ ಕಮಲಗಳನ್ನು ಲಕ್ಷ್ಮಿದೇವಿಯು ತನ್ನ ವಕ್ಷಃಸ್ಥಳದಲ್ಲಿಟ್ಟುಕೊಂಡು ಉಪಚರಿಸುತ್ತಿರುವಳೋ, ಯಾರು ಹಿಂದೆ ಬಲಿಬಂಧನದ ಸಮಯದಲ್ಲಿ ಒಂದೇ ಹೆಜ್ಜೆಯಿಂದ ಸಂಪೂರ್ಣ ತ್ರಿಲೋಕವನ್ನು ಅಳೆದಿತ್ತೋ ಹಾಗೂ ಅಭಿಮಾನರಹಿತರಾದ ಮುನಿಗಳು ಯಾವುದನ್ನು ನಿರಂತರ ಧ್ಯಾನಮಾಡುತ್ತಾರೋ ಆ ನಿನ್ನ ಚರಣಕಮಲಗಳಿಗೆ ನಾನು ನಮಸ್ಕರಿಸುತ್ತೇನೆ.॥51॥</p>
<p class="Shlok-Number">(ಶ್ಲೋಕ -  52)</p>
<p class="Shlok">ಜಗತಾಮಾದಿಭೂತಸ್ತ್ವಂ ಜಗತ್ತ್ವಂ ಜಗದಾಶ್ರಯಃ ।</p>
<p class="Shlok">ಸರ್ವಭೂತೇಷ್ವಸಂಯುಕ್ತ ಏಕೋ ಭಾತಿ ಭವಾನ್ಪರಃ ॥</p>
<p class="Text">ಹೇ ಪ್ರಭುವೇ! ನೀನೇ ಜಗತ್ತಿನ ಆದಿಕಾರಣನಾಗಿರುವೆ, ನೀನೆ ಜಗದ್ರೂಪಿಯೂ, ಜಗತ್ತಿಗೆ ಆಶ್ರಯನೂ ಆಗಿರುವೆ. ಆದರೂ ನೀನು ಎಲ್ಲ ಪ್ರಾಣಿಗಳಲ್ಲಿ ಪ್ರವೇಶಿಸಿದ್ದರೂ ಬೇರೆಯಾಗಿಯೇ ಇದ್ದು, ಅದ್ವಿತೀಯ ಪರಬ್ರಹ್ಮ ರೂಪದಿಂದ ಪ್ರಕಾಶಿಸುತ್ತಿರುವೆ. ॥52॥</p>
<p class="Shlok-Number">(ಶ್ಲೋಕ -  53)</p>
<p class="Shlok">ಓಂಕಾರವಾಚ್ಯಸ್ತ್ವಂ ರಾಮ ವಾಚಾಮವಿಷಯಃ ಪುಮಾನ್ ।</p>
<p class="Shlok">ವಾಚ್ಯವಾಚಕಭೇದೇನ ಭವಾನೇವ ಜಗನ್ಮಯಃ ॥</p>
<p class="Text">ಹೇ ರಾಮಾ! ನೀನೇ ಓಂಕಾರ ವಾಚ್ಯನಾಗಿರುವೆ, ಹಾಗೂ ನೀನೇ ವಾಣಿಗೂ ಅಗೋಚರನಾದ ಪರಮ ಪುರುಷನಾಗಿರುವೆ, ಹೇ ಪ್ರಭೋ! ವಾಚ್ಯ-ವಾಚಕ (ಶಬ್ದ-ಅರ್ಥ) ಭೇದದಿಂದ ನೀನೇ ಸಂಪೂರ್ಣ ಜಗತ್ ರೂಪನಾಗಿರುವೆ. ॥53॥</p>
<p class="Shlok-Number">(ಶ್ಲೋಕ -  54)</p>
<p class="Shlok">ಕಾರ್ಯಕಾರಣ ಕರ್ತೃತ್ವಫಲಸಾಧನಭೇದತಃ ।</p>
<p class="Shlok">ಏಕೋ ವಿಭಾಸಿ ರಾಮ ತ್ವಂ ಮಾಯಯಾ ಬಹುರೂಪಯಾ ॥</p>
<p class="Text">ಹೇ ರಾಮಾ! ನೀನೊಬ್ಬನೇ ಅನೇಕ ರೂಪಮಯಿಯಾದ ಮಾಯೆಯ ಆಶ್ರಯದಿಂದ ಕಾರ್ಯ, ಕಾರಣ, ಕರ್ತೃತ್ವ, ಫಲ ಮತ್ತು ಸಾಧನೆಯ ಭೇದದಿಂದ ಅನೇಕ ರೂಪಗಳಲ್ಲಿ ಕಂಡು ಬರುತ್ತಿಯೆ. ॥54॥</p>
<p class="Shlok-Number">(ಶ್ಲೋಕ -  55)</p>
<p class="Shlok">ತ್ವನ್ಮಾಯಾಮೋಹಿತಧಿಯಸ್ತ್ವಾಂ ನ ಜಾನಂತಿ ತತ್ತ್ವತಃ । </p>
<p class="Shlok">ಮಾನುಷಂ ತ್ವಾಭಿಮನ್ಯಂತೇ ಮಾಯಿನಂ ಪರಮೇಶ್ವರಮ್ ॥</p>
<p class="Text">ನಿನ್ನ ಮಾಯೆಯಿಂದ ಮೋಹಿತವಾದ ಬುದ್ಧಿಯುಳ್ಳ ಜನರು ನಿನ್ನ ವಾಸ್ತವಿಕ ರೂಪವನ್ನು ತಿಳಿಯಲಾರರು. ಅವರು ಮಾಯಾಪತಿ ಪರಮೇಶ್ವರನಾದ ನಿನ್ನನ್ನು ಸಾಧಾರಣ ಮನುಷ್ಯನೆಂದೇ ಭಾವಿಸುತ್ತಾರೆ. ॥55॥</p>
<p class="Shlok-Number">(ಶ್ಲೋಕ -  56)</p>
<p class="Shlok">ಆಕಾಶವತ್ತ್ವಂ ಸರ್ವತ್ರ ಬಹಿರಂತರ್ಗತೋಽಮಲಃ ।</p>
<p class="Shlok">ಅಸಂಗೋ ಹ್ಯಚಲೋ ನಿತ್ಯಃಶುದ್ಧೋ ಬುದ್ಧಃ ಸದವ್ಯಯಃ ॥</p>
<p class="Text">ನೀನು ಆಕಾಶದಂತೆ ಒಳ-ಹೊರಗೆ ಎಲ್ಲ ಕಡೆಗಳಲ್ಲಿ ವಿರಾಜಮಾನನಾಗಿರುವೆ, ನಿರ್ಮಲ, ಅಸಂಗ, ಅಚಲ, ನಿತ್ಯ, ಶುದ್ಧ, ಬುದ್ಧ, ಸತ್ಯಸ್ವರೂಪೀ ಹಾಗೂ ಅವ್ಯಯನಾಗಿರುವೆ. ॥56॥</p>
<p class="Shlok-Number">(ಶ್ಲೋಕ -  57)</p>
<p class="Shlok">ಯೋಷಿನ್ಮೂಢಾಹಮಜ್ಞಾ ತೇ ತತ್ತ್ವ ತಂ ಜಾನೇ ಕಥಂ ವಿಭೋ ।</p>
<p class="Shlok">ತಸ್ಮಾತ್ತೇ ಶತಶೋ ರಾಮ ನಮಸ್ಕುರ್ಯಾಮನನ್ಯಧೀಃ ॥</p>
<p class="Text">ನಾನಾದರೋ ಅಜ್ಞಳಾದ, ಏನೂ ಅರಿಯದ ಹೆಂಗಸಾಗಿರುವೆನು. ಹೇ ವಿಭುವೇ ! ನಿನ್ನ ತತ್ತ್ವವನ್ನು ಹೇಗೆ ತಾನೇ ತಿಳಿದೇನು? ಆದ್ದರಿಂದ ಹೇ ರಾಮನೇ! ನಿನಗೆ ಅನನ್ಯಭಾವದಿಂದ ನೂರಾರು ಬಾರಿ ನಾನು ನಮಸ್ಕರಿಸುವೆನು. ॥57॥</p>
<p class="Shlok-Number">(ಶ್ಲೋಕ -  58)</p>
<p class="Shlok">ದೇವ ಮೇ ಯತ್ರ ಕುತ್ರಾಪಿ ಸ್ಥಿತಾಯಾ ಅಪಿ ಸರ್ವದಾ । </p>
<p class="Shlok">ತ್ವತ್ಪಾದಕಮಲೇ ಸಕ್ತಾ ಭಕ್ತಿರೇವ ಸದಾಸ್ತು ಮೇ ॥</p>
<p class="Text">ಹೇ ದೇವಾ! ನಾನು ಎಲ್ಲೆ ಇದ್ದರೂ ಅಲ್ಲಿಯೇ ನಿನ್ನ ಚರಣ ಕಮಲಗಳಲ್ಲಿ ಯಾವಾಗಲೂ ಆಸಕ್ತಿ ಪೂರ್ಣ ದೃಢವಾದ ಭಕ್ತಿಯು ನನಗೆ ಇರಲಿ.॥58॥ </p>
<p class="Shlok-Number">(ಶ್ಲೋಕ -  59)</p>
<p class="Shlok">ನಮಸ್ತೇ ಪುರುಷಾಧ್ಯಕ್ಷ ನಮಸ್ತೇ ಭಕ್ತವತ್ಸಲ ।</p>
<p class="Shlok">ನಮಸ್ತೇಸ್ತು ಹೃಷೀಕೇಶ ನಾರಾಯಣ ನಮೋಽಸ್ತು ತೇ ॥</p>
<p class="Text">ಪುರುಷರಿಗೆಲ್ಲ ಒಡೆಯನೇ, ಭಕ್ತವತ್ಸನೇ, ಇಂದ್ರಿಯಗಳಿಗೆ ಒಡೆಯನಾದ ಹೃಷೀಕೇಶನೇ, ನಾರಾಯಣನೇ ನಿನಗೆ ಪುನಃ ಪುನಃ ನಮಸ್ಕಾರಗಳು.॥59॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಭವಭಯಹರಮೇಕಂ ಭಾನುಕೋಟಿಪ್ರಕಾಶಂ</p>
<p class="Shlok">ಕರಧೃತಶರಚಾಪಂ ಕಾಲಮೇಘಾವಭಾಸಮ್ ।</p>
<p class="Shlok">ಕನಕರುಚಿರವಸ್ತ್ರಂ ರತ್ನವತ್ಕುಂಡಲಾಢ್ಯಂ </p>
<p class="Shlok">ಕಮಲವಿಶದನೇತ್ರಂ ಸಾನುಜಂ ರಾಮಮೀಡೇ ॥</p>
<p class="Text">ಪ್ರಪಂಚದ ಭಯವನ್ನು ದೂರಮಾಡುವವನೂ, ಕೋಟಿಸೂರ್ಯ ಪ್ರಕಾಶನೂ, ಕೈಯಲ್ಲಿ ಧನುರ್ಬಾಣಗಳನ್ನು ಧರಿಸಿರುವವನೂ, ನೀಲಮೇಘದಂತೆ ಅಂಗಕಾಂತಿಯುಳ್ಳವನೂ, ಭಂಗಾರದಂತಿರುವ ಪೀತಾಂಬರವನ್ನು ಧರಿಸಿರುವವನೂ, ನವರತ್ನಗಳುಳ್ಳ ಕರ್ಣ ಕುಂಡಲಗಳನ್ನು ಧರಿಸಿರುವವನೂ, ಕಮಲದಂತೆ ವಿಶಾಲನೇತ್ರನೂ, ಲಕ್ಷ್ಮಣ ಸಹಿತ ಶ್ರೀರಾಮನಾದ ನಿನ್ನನ್ನು ನಾನು ಸ್ತೋತ್ರ ಮಾಡುವೆನು. ॥60॥ </p>
<p class="Shlok-Number">(ಶ್ಲೋಕ -  61)</p>
<p class="Shlok">ಸ್ತುತ್ವೈವಂ ಪುರುಷಂ ಸಾಕ್ಷಾದ್ರಾಘವಂ ಪುರತಃ ಸ್ಥಿತಮ್ ।</p>
<p class="Shlok">ಪರಿಕ್ರಮ್ಯ ಪ್ರಣಮ್ಯಾಶು ಸಾನುಜ್ಞಾತಾ ಯಯೌ ಪತಿಮ್ ॥</p>
<p class="Text">ಈ ಪ್ರಕಾರ ಎದುರಿಗೇ ನಿಂತಿರುವ ಪುರುಷ ಶ್ರೇಷ್ಠನಾದ ಸಾಕ್ಷಾತ್ ಶ್ರೀರಾಮನನ್ನು ಸ್ತೋತ್ರಮಾಡಿ, ಪ್ರದಕ್ಷಿಣೆ- ನಮಸ್ಕಾರಾದಿಗಳನ್ನು ಮಾಡಿ ಅವಳು ರಾಮನ ಅಪ್ಪಣೆ ಪಡೆದು ಕೂಡಲೇ ಪತಿಯ ಬಳಿಗೆ ಹೊರಟು ಹೋದಳು.॥61॥</p>
<p class="Shlok-Number">(ಶ್ಲೋಕ -  62)</p>
<p class="Shlok">ಅಹಲ್ಯಯಾ ಕೃತಂ ಸ್ತೋತ್ರಂ ಯಃ ಪಠೇದ್ಭಕ್ತಿಸಂಯುತಃ ।</p>
<p class="Shlok">ಸ ಮುಚ್ಯತೇಽಖಿಲೈಃ ಪಾಪೈಃ ಪರಂ ಬ್ರಹ್ಮಾಧಿಗಚ್ಛತಿ ॥</p>
<p class="Text">ಅಹಲ್ಯೆಯು ಸ್ತುತಿಸಿದ ಈ ಸ್ತೋತ್ರವನ್ನು ಭಕ್ತಿಯಿಂದ ಪಠಿಸುವವನು ಎಲ್ಲ ಪಾಪಗಳಿಂದ ಮುಕ್ತನಾಗಿ ಪರಬ್ರಹ್ಮವನ್ನೇ ಸೇರುವನು. ॥62॥ </p>
<p class="Shlok-Number">(ಶ್ಲೋಕ -  63)</p>
<p class="Shlok">ಪುತ್ರಾದ್ಯರ್ಥೇ ಪಠೇದ್ಭಕ್ತ್ಯಾ ರಾಮಂ ಹೃದಿ ನಿಧಾಯ ಚ । </p>
<p class="Shlok">ಸಂವತ್ಸರೇಣ ಲಭತೇ ವಂಧ್ಯಾ ಅಪಿ ಸುಪುತ್ರಕಮ್ ॥</p>
<p class="Shlok-Number">(ಶ್ಲೋಕ -  64)</p>
<p class="Shlok">ಸರ್ವಾನ್ಕಾಮಾನವಾಪ್ನೋತಿ ರಾಮಚಂದ್ರಪ್ರಸಾದತಃ ॥</p>
<p class="Text">ಮಕ್ಕಳಿಲ್ಲದ ಸ್ತ್ರೀಯೂ ಕೂಡ ಪುತ್ರಾರ್ಥಿಯಾಗಿ ಶ್ರೀರಾಮಚಂದ್ರನನ್ನು ಹೃದಯದಲ್ಲಿ ನೆನೆಯುತ್ತಾ ಭಕ್ತಿಯಿಂದ ಇದನ್ನು ಪಠಿಸಿದರೆ ಒಂದುವರ್ಷದೊಳಗೆ ಸತ್ಪುತ್ರನನ್ನು ಪಡೆಯುವಳು ಹಾಗೂ ಶ್ರೀರಾಮಚಂದ್ರನ ಕೃಪೆಯಿಂದ ಎಲ್ಲ ಇಷ್ಟಾರ್ಥಗಳನ್ನೂ ಹೊಂದುವಳು. ॥63-64॥</p>
<p class="Shlok-Number">(ಶ್ಲೋಕ -  65)</p>
<p class="Shlok">ಬ್ರಹ್ಮಘ್ನೋ ಗುರುಕಲ್ಪಗೋಽಪಿ ಪುರುಷಃ </p>
<p class="Shlok">ಸ್ತೇಯೀ ಸುರಾಪೋಽಪಿವಾ</p>
<p class="Shlok">ಮಾತೃಭ್ರಾತೃವಿಹಿಂಸಕೋಽಪಿ ಸತತಂ</p>
<p class="Shlok">ಭೋಗೈಕಬದ್ಧಾತುರಃ ।</p>
<p class="Shlok">ನಿತ್ಯಂ ಸ್ತೋತ್ರಮಿದಂ ಜಪನ್ ರಘುಪತಿಂ</p>
<p class="Shlok">ಭಕ್ತ್ಯಾ ಹೃದಿಸ್ಥಂ ಸ್ಮರನ್</p>
<p class="Shlok">ಧ್ಯಾಯನ್ಮುಕ್ತಿಮುಪೈತಿ ಕಿಂ ಪುನರಸೌ</p>
<p class="Shlok">ಸ್ವಾಚಾರಯುಕ್ತೊ ನರಃ ॥</p>
<p class="Text">ಬ್ರಹ್ಮಹತ್ಯೆಯನ್ನು ಮಾಡಿದವನಾಗಲೀ, ಗುರುತಲ್ಪ ಗಮನ ಗೈದವನಾಗಲೀ, ಕಳ್ಳನಾಗಲೀ, ಮದ್ಯಪಾನ ಮಾಡುವವನಾಗಲೀ, ತಂದೆ-ತಾಯಿ-ಸಹೋದರಾದಿಗಳನ್ನು ಹಿಂಸೆ ಮಾಡಿದವನಾಗಲೀ, ನಿರಂತರ ಭೋಗಾಸಕ್ತನಾಗಿರುವವನಾಗಲೀ, ಇಂತಹ ಮಹಾಪಾಪೀ ಮನುಷ್ಯನೂ ಕೂಡ ಪ್ರತಿದಿನವೂ ಈ ಸ್ತೋತ್ರವನ್ನು ಜಪಿಸುತ್ತಾ ಹೃದಯದಲ್ಲಿರುವ ರಘುನಾಥನನ್ನು ನೆನೆಯುವನೋ ಅಂತಹವನು ಮುಕ್ತಿಯನ್ನು ಪಡೆಯುವನು. ಇನ್ನು ಸದಾಚಾರಯುಕ್ತನಾಗಿರುವ ಮನುಷ್ಯನು ಪಠಿಸಿದಲ್ಲಿ ಉದ್ಧಾರವಾಗುವುದರಲ್ಲಿ ಹೇಳುವುದೇನಿದೆ? ॥65॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಬಾಲಕಾಂಡೇ ಅಹಲ್ಯೋದ್ಧರಣಂ ನಾಮ ಪಂಚಮಃ ಸರ್ಗಃ ॥5॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಬಾಲ ಕಾಂಡದಲ್ಲಿ ಐದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-4-6">ಆರನೆಯ ಸರ್ಗ</p>
<p class="description">ಧನುರ್ಭಂಗ ಮತ್ತು ಸೀತಾಕಲ್ಯಾಣ</p>
<p class="Shlok-Number">(ಶ್ಲೋಕ -  1)</p>
<p class="Uvach">ಸೂತ ಉವಾಚ</p>
<p class="Shlok">ವಿಶ್ವಾಮಿತ್ರೋಥ ತಂ ಪ್ರಾಹ ರಾಘವಂ ಸಹಲಕ್ಷ್ಮಣಮ್ ।</p>
<p class="Shlok">ಗಚ್ಛಾಮೋ ವತ್ಸ ಮಿಥಿಲಾಂ ಜನಕೇನಾಭಿಪಾಲಿತಾಮ್ ॥</p>
<p class="Shlok-Number">(ಶ್ಲೋಕ -  2)</p>
<p class="Shlok">ದೃಷ್ಟ್ವಾ ಕ್ರತುವರಂ ಪಶ್ಚಾದಯೋಧ್ಯಾಂ ಗಂತುಮರ್ಹಸಿ ।</p>
<p class="Shlok">ಇತ್ಯುಕ್ತ್ವಾ ಪ್ರಯಯೌ ಗಂಗಾಮುತ್ತರ್ತುಂ ಸಹರಾಘವಃ ।</p>
<p class="Shlok">ತಸ್ಮಿನ್ಕಾಲೇ ನಾವಿಕೇನ ನಿಷಿದ್ಧೋ ರಘುನಂದನಃ ॥</p>
<p class="Text"><span class="char-style-override-3">ಸೂತಪುರಾಣಿಕರು ಹೇಳುತ್ತಾರೆ —</span> ಅನಂತರ ವಿಶ್ವಾಮಿತ್ರರು ಲಕ್ಷ್ಮಣ ಸಹಿತ ಶ್ರೀರಾಮನಲ್ಲಿ ಹೇಳಿದರು-ವತ್ಸ! ಈಗ ನಾವು ಜನಕ ಮಹರಾಜನಿಂದ ಪಾಲಿತವಾದ ಮಿಥಿಲಾನಗರಕ್ಕೆ ಹೋಗೋಣ. ಅಲ್ಲಿ ನಡೆಯುವ ಯಜ್ಞೋತ್ಸವವನ್ನು ನೋಡಿ ಕೊಂಡು ಮತ್ತೆ ನೀನು ಅಯೋಧ್ಯೆಗೆ ಹೋಗಬಹುದು. ಹೀಗೆ ಹೇಳಿ ಅವರು ರಘುನಾಥನೊಂದಿಗೆ ಗಂಗೆಯನ್ನು ದಾಟಲು ಗಂಗಾತೀರಕ್ಕೆ ಬಂದಾಗ ನಾವಿಕನು ದೋಣಿಹತ್ತಲು ರಾಮನನ್ನು ತಡೆದನು. ॥1-2॥</p>
<p class="Shlok-Number">(ಶ್ಲೋಕ -  3)</p>
<p class="Uvach">ನಾವಿಕ ಉವಾಚ</p>
<p class="Shlok">ಕ್ಷಾಲಯಾಮಿ ತವ ಪಾದಪಂಕಜಂ </p>
<p class="Shlok">ನಾಥ ದಾರುದೃಷದೋಃ ಕಿಮಂತರಮ್ ।</p>
<p class="Shlok">ಮಾನುಷೀಕರಣಚೂರ್ಣಮಸ್ತಿ ತೇ </p>
<p class="Shlok">ಪಾದಯೋರಿತಿ ಕಥಾ ಪ್ರಥೀಯಸೀ ॥</p>
<p class="Shlok-Number">(ಶ್ಲೋಕ -  4)</p>
<p class="Shlok">ಪಾದಾಂಬುಜಂ ತೇ ವಿಮಲಂ ಹಿ ಕೃತ್ವಾ</p>
<p class="Shlok">ಪಶ್ವಾತ್ಪರಂ ತೀರಮಹಂ ನಯಾಮಿ ।</p>
<p class="Shlok">ನೋಚೇತ್ತರೀ ಸದ್ಯುವತೀ ಮಲೇನ</p>
<p class="Shlok">ಸ್ಯಾಚ್ಚೇದ್ವಿಭೋ ವಿದ್ಧಿ ಕುಟುಂಬಹಾನಿಃ ॥</p>
<p class="Shlok-Number">(ಶ್ಲೋಕ -  5)</p>
<p class="Shlok">ಇತ್ಯುಕ್ತ್ವಾ ಕ್ಷಾಲಿತೌ ಪಾದೌ ಪರಂ ತೀರಂ ತತೋ ಗತಾಃ ।</p>
<p class="Shlok">ಕೌಶಿಕೋ ರಘುನಾಥೇನ ಸಹಿತೋ ಮಿಥಿಲಾಂ ಯಯೌ ॥</p>
<p class="Text"><span class="char-style-override-3">ನಾವಿಕನು ಹೇಳಿದನು —</span> ಒಡೆಯನೇ! ನಿನ್ನ ಚರಣಗಳಲ್ಲಿ ಮನುಷ್ಯನನ್ನಾಗಿಸುವ ಯಾವುದೋ ಚೂರ್ಣವಿದೆ ಯೆಂಬುದು ಪ್ರಸಿದ್ಧವಾಗಿದೆ. (ನೀನು ಈಗ ಕಲ್ಲನ್ನು ಹೆಣ್ಣಾಗಿಸಿದ್ದಿಯಂತೆ) ಕಲ್ಲು ಮರದಲ್ಲಿ ವ್ಯತ್ಯಾಸವೇನಿದೆ? ಕಲ್ಲು ಹೆಣ್ಣಾದಂತೆ ಈ ದೋಣಿಯು ಹೆಣ್ಣಾದರೆ ಎಂಬ ಭಯದಿಂದ ನೀನು ದೋಣಿ ಹತ್ತುವ ಮೊದಲೇ ನಿನ್ನ ಕಾಲನ್ನು ತೊಳೆಯುತ್ತೇನೆ. ಈ ಪ್ರಕಾರ ನಿನ್ನ ಚರಣಗಳನ್ನು ಧೂಳಿಲ್ಲದಂತೆ ಮಾಡಿ ನಾನು ನಿಮ್ಮನ್ನು ಗಂಗೆಯನ್ನು ದಾಟಿಸುವೆ. ಇಲ್ಲದಿದ್ದರೇ ಸ್ವಾಮಿ! ನಿನ್ನ ಚರಣರಜಸ್ಪರ್ಶದಿಂದ ನನ್ನ ದೋಣಿಯು ಸುಂದರ ಯುವತಿಯಾದರೆ ನನ್ನ ಕುಟುಂಬ ನಿರ್ವಹಣೆಯೇ ಕಷ್ಟವಾದೀತು. ಹೀಗೆ ಹೇಳಿ ನಾವಿಕನು ಶ್ರೀರಾಮನ ಚರಣಗಳನ್ನು ತೊಳೆದು ಬಳಿಕ ಗಂಗೆಯನ್ನು ದಾಟಿಸಿದನು. ಅಲ್ಲಿಂದ ರಾಮ-ಲಕ್ಷ್ಮಣರೊಂದಿಗೆ ವಿಶ್ವಾಮಿತ್ರರು ಮಿಥಿಲೆಯತ್ತ ನಡೆದರು. ॥3-5॥</p>
<p class="Shlok-Number">(ಶ್ಲೋಕ -  6)</p>
<p class="Shlok">ವಿದೇಹಸ್ಯ ಪುರಂ ಪ್ರಾತರ್ಋಷಿವಾಟಂ ಸಮಾವಿಶತ್ ।</p>
<p class="Shlok">ಪ್ರಾಪ್ತಂ ಕೌಶಿಕಮಾಕರ್ಣ್ಯ ಜನಕೋಽತಿಮುದಾನ್ವಿತಃ ॥</p>
<p class="Shlok-Number">(ಶ್ಲೋಕ -  7)</p>
<p class="Shlok">ಪೂಜಾದ್ರವ್ಯಾಣಿ ಸಂಗೃಹ್ಯ ಸೋಪಾಧ್ಯಾಯಃ ಸಮಾಯಯೌ ।</p>
<p class="Shlok">ದಂಡವತ್ಪ್ರಣಿಪತ್ಯಾಥ ಪೂಜಯಾಮಾಸ ಕೌಶಿಕಮ್ ॥</p>
<p class="Text">ಪ್ರಾತಃಕಾಲದಲ್ಲಿ ವಿದೇಹ ನಗರಿಯನ್ನು ತಲುಪಿ ಋಷಿಗಳ ನಿವಾಸಸ್ಥಾನದಲ್ಲಿ ತಂಗಿದರು. ಅದೇ ಸಮಯದಲ್ಲಿ ವಿಶ್ವಾಮಿತ್ರರ ಆಗಮನವನ್ನು ತಿಳಿದ ಜನಕರಾಜನು ತುಂಬಾ ಸಂತೋಷಗೊಂಡು, ಪೂಜಾ ಸಾಮಗ್ರಿಗಳನ್ನು ಜೋಡಿಸಿಕೊಂಡು ಪುರೋಹಿತರೊಂದಿಗೆ ಅಲ್ಲಿಗೆ ಬಂದನು. ರಾಜನು ದಂಡವತ್ ನಮಸ್ಕಾರ ಮಾಡಿ ಮುನಿಶ್ರೇಷ್ಠರಾದ ವಿಶ್ವಾಮಿತ್ರರನ್ನು ಪೂಜಿಸಿದನು. ॥6-7॥</p>
<p class="Shlok-Number">(ಶ್ಲೋಕ -  8)</p>
<p class="Shlok">ಪಪ್ರಚ್ಛ ರಾಘವೌ ದೃಷ್ಟ್ವಾ ಸರ್ವಲಕ್ಷಣಸಂಯುತೌ ।</p>
<p class="Shlok">ದ್ಯೋತಯಂತೌ ದಿಶಃ ಸರ್ವಾಶ್ಚಂದ್ರಸೂರ್ಯಾವಿವಾಪರೌ ॥</p>
<p class="Shlok-Number">(ಶ್ಲೋಕ -  9)</p>
<p class="Shlok">ಕಸ್ಯೈತೌ ನರಶಾರ್ದೂಲೌ ಪುತೌ ದೇವಸುತೋಪಮೌ ।</p>
<p class="Shlok">ಮನಃ ಪ್ರೀತಿಕರೌ ಮೇಽದ್ಯ ನರನಾರಾಯಣಾವಿವ ॥</p>
<p class="Text">ಸರ್ವ ಲಕ್ಷಣ ಸಂಪನ್ನರಾದ, ಸಾಕ್ಷಾತ್ ಪ್ರತಿಸೂರ್ಯ-ಚಂದ್ರರಂತೆ ತಮ್ಮ ಕಾಂತಿಯಿಂದ ಹತ್ತು ದಿಕ್ಕುಗಳನ್ನು ಬೆಳಗುತ್ತಿರುವ ರಘುಕುಲ ಕುಮಾರರನ್ನು ನೋಡಿ, ವಿಶ್ವಾಮಿತ್ರರಲ್ಲಿ ಜನಕನು ಕೇಳಿದನು - ಮುನಿವರ್ಯರೇ! ಈ ದೇವ ಪುತ್ರರಿಗೆ ಸಮಾನರಾದ, ಪುರುಷ ಸಿಂಹದಂತಿರುವ, ನರನಾರಾಯಣರಂತೆ ಮನಸ್ಸಿಗೆ ಸಂತೋಷವನ್ನುಂಟು ಮಾಡುವ ಇವರಿಬ್ಬರು ಯಾರು? ॥8-9॥</p>
<p class="Shlok-Number">(ಶ್ಲೋಕ -  10)</p>
<p class="Shlok">ಪ್ರತ್ಯುವಾಚ ಮುನಿಃ ಪ್ರೀತೋ ಹರ್ಷಯನ್ ಜನಕಂ ತದಾ ।</p>
<p class="Shlok">ಪುತ್ರೌ ದಶರಥಸ್ಯೈತೌ ಭ್ರಾತರೌ ರಾಮಲಕ್ಷ್ಮಣೌ ॥</p>
<p class="Text">ಆಗ ಆನಂದಿತರಾದ ಮುನಿವರ ವಿಶ್ವಾಮಿತ್ರರು ಜನಕಮಹಾರಾಜನಿಗೆ ಸಂತೋಷ ಪಡಿಸುತ್ತ ಹೇಳಿದರು- ಇವರಿಬ್ಬರೂ ಸಹೋದರರು ರಾಮ ಮತ್ತು ಲಕ್ಷ್ಮಣರು, ಕೋಸಲ ನರೇಶ ದಶರಥನ ಮಕ್ಕಳು. ॥10॥</p>
<p class="Shlok-Number">(ಶ್ಲೋಕ -  11)</p>
<p class="Shlok">ಮಖಸಂರಕ್ಷಣಾರ್ಥಾಯ ಮಯಾನೀತೌ ಪಿತುಃ ಪುರಾತ್ ।</p>
<p class="Shlok">ಆಗಚ್ಛನ್ ರಾಘವೋ ಮಾರ್ಗೇ ತಾಟಕಾಂ ವಿಶ್ವಘಾತಿನೀಮ್ ॥</p>
<p class="Shlok-Number">(ಶ್ಲೋಕ -  12)</p>
<p class="Shlok">ಶರೇಣೈಕೇನ ಹತವಾನ್ನೋದಿತೋ ಮೇಽತಿವಿಕ್ರಮಃ ।</p>
<p class="Shlok">ತತೋ ಮಮಾಶ್ರಮಂ ಗತ್ವಾ ಮಮ ಯಜ್ಞವಿಹಿಂಸಕಾನ್ ॥</p>
<p class="Shlok-Number">(ಶ್ಲೋಕ -  13)</p>
<p class="Shlok">ಸುಬಾಹು ಪ್ರಮುಖಾನ್ ಹತ್ವಾ ಮಾರೀಚಂ ಸಾಗರೇಽಕ್ಷಿಪತ್ ।</p>
<p class="Shlok">ತತೋ ಗಂಗಾತಟೇ ಪುಣ್ಯೇ ಗೌತಮಸ್ಯಾಶ್ರಮಂ ಶುಭಮ್ ॥</p>
<p class="Shlok-Number">(ಶ್ಲೋಕ -  14)</p>
<p class="Shlok">ಗತ್ವಾ ತತ್ರ ಶಿಲಾರೂಪಾ ಗೌತಮಸ್ಯ ವಧೂಃ ಸ್ಥಿತಾ ।</p>
<p class="Shlok">ಪಾದಪಂಕಜ ಸಂಸ್ಪರ್ಶಾತ್ಕೃತಾ ಮಾನುಷರೂಪಿಣೀ ॥</p>
<p class="Text">ನಾನು ಇವರನ್ನು ಯಜ್ಞರಕ್ಷಣೆಗಾಗಿ ಅಯೋಧ್ಯೆಯಿಂದ ಕರೆತಂದಿರುವೆ. ದಾರಿಯಲ್ಲಿ ಬರುವಾಗ ನನ್ನ ಪ್ರೇರಣೆಯಿಂದ ಈ ಅತಿ ಪರಾಕ್ರಮಿಯಾದ ರಘುನಾಥನು ಒಂದೇ ಬಾಣದಿಂದ ವಿಶ್ವ ಘಾತಿನಿಯಾದ ತಾಟಕೆಯನ್ನು ಕೊಂದುಬಿಟ್ಟನು. ಬಳಿಕ ನನ್ನ ಆಶ್ರಮಕ್ಕೆ ತಲುಪಿ ನನ್ನ ಯಜ್ಞವನ್ನು ಕೆಡಿಸುತ್ತಿರುವ ಸುಬಾಹು ಮೊದಲಾದ ರಾಕ್ಷಸರನ್ನು ಕೊಂದು, ಮಾರೀಚನನ್ನು ಸಮುದ್ರದಲ್ಲಿ ಎಸೆದುಬಿಟ್ಟನು. ಅನಂತರ ಇವರು ಗಂಗಾತಟದಲ್ಲಿ ಮಹರ್ಷಿ ಗೌತಮರ ಪುಣ್ಯ ಆಶ್ರಮಕ್ಕೆ ಬಂದು ಅಲ್ಲಿ ಶಿಲಾರೂಪದಿಂದ ಇದ್ದ ಗೌತಮ ಪತ್ನೀ ಅಹಲ್ಯೆಯನ್ನು ತನ್ನ ಚರಣ-ಕಮಲಗಳ ಸ್ಪರ್ಶದಿಂದ ಮನುಷ್ಯಳನ್ನಾಗಿಸಿ ಉದ್ಧರಿಸಿದನು. ॥11-14॥</p>
<p class="Shlok-Number">(ಶ್ಲೋಕ -  15)</p>
<p class="Shlok">ದೃಷ್ಟ್ವಾಹಲ್ಯಾಂ ನಮಸ್ಕೃತ್ಯ ತಯಾ ಸಮ್ಯಕ್ಪ್ರಪೂಜಿತಃ । </p>
<p class="Shlok">ಇದಾನೀಂ ದ್ರಷ್ಟುಕಾಮಸ್ತೇ ಗೃಹೇ ಮಾಹೇಶ್ವರಂ ಧನುಃ ॥</p>
<p class="Text">ಅಹಲ್ಯೆಯನ್ನು ಕಂಡು ರಾಮನು ಅವಳಿಗೆ ನಮಸ್ಕರಿಸಿ, ಬಳಿಕ ಅವಳಿಂದ ಪೂಜೆಯನ್ನು ಕೈಗೊಂಡು, ಈಗ ನಿನ್ನಲ್ಲಿಗೆ ಶಂಕರನ ಧನುಸ್ಸನ್ನು ನೋಡಲು ಬಂದಿರುವನು. ॥15॥</p>
<p class="Shlok-Number">(ಶ್ಲೋಕ -  16)</p>
<p class="Shlok">ಪೂಜಿತಂ ರಾಜಭಿಃ ಸರ್ವೈರ್ದೃಷ್ಟಮಿತ್ಯನುಶುಶ್ರುವೇ ।</p>
<p class="Shlok">ಅತೋ ದರ್ಶಯ ರಾಜೇಂದ್ರ ಶೈವಂ ಚಾಪಮನುತ್ತಮಮ್ ।</p>
<p class="Shlok">ದೃಷ್ಟ್ವಾಯೋಧ್ಯಾಂ ಜಿಗಮಿಷುಃ ಪಿತರಂ ದ್ರಷ್ಟುವಿಚ್ಛತಿ ॥</p>
<p class="Text">ನಿನ್ನ ವಂಶೀಯರಿಂದ ಆ ಧನುಷ್ಯದ ಪೂಜೆ ನಡೆಯುತ್ತಿದ್ದು, ಅನೇಕ ರಾಜರು ಅದನ್ನು ನೋಡಿ ಹೆದೆಯೇರಿಸದೆ ಹೋದರೆಂದು ಕೇಳಿದ್ದೇವೆ. ಆದ್ದರಿಂದ ಹೇ ರಾಜೇಂದ್ರ! ನೀನು ಉತ್ತಮವಾದ ಆ ಶೈವ ಧನುಸ್ಸನ್ನು ಇವರಿಗೂ ತೋರಿಸು; ಏಕೆಂದರೆ ಇವರು ಅದನ್ನು ನೋಡಿ ಬೇಗನೇ ಅಯೋಧ್ಯೆಗೆ ಹೋಗಿ ತಮ್ಮ ತಂದೆ-ತಾಯಿ ಯರನ್ನು ನೋಡಲಿಚ್ಛಿಸುತ್ತಾರೆ.॥16॥</p>
<p class="Shlok-Number">(ಶ್ಲೋಕ -  17)</p>
<p class="Shlok">ಇತ್ಯುಕ್ತೋ ಮುನಿನಾ ರಾಜಾ ಪೂಜಾರ್ಹಾವಿತಿ ಪೂಜಯಾ ।</p>
<p class="Shlok">ಪೂಜಯಾಮಾಸ ಧರ್ಮಜ್ಞೋ ವಿಧಿದೃಷ್ಟೇನ ಕರ್ಮಣಾ ॥</p>
<p class="Text">ಮುನಿಶ್ರೇಷ್ಠರಾದ ವಿಶ್ವಾಮಿತ್ರರು ಹೀಗೆ ಹೇಳಿದಾಗ, ಧರ್ಮಜ್ಞನಾದ ರಾಜಾ ಜನಕನು ರಾಮ-ಲಕ್ಷ್ಮಣರನ್ನು ಪೂಜನೀಯರೆಂದು ತಿಳಿದು ಅವರನ್ನು ವಿಧಿವತ್ತಾಗಿ ಪೂಜಿಸಿದನು.॥17॥</p>
<p class="Shlok-Number">(ಶ್ಲೋಕ -  18)</p>
<p class="Shlok">ತತಃ ಸಂಪ್ರೇಷಯಾಮಾಸ ಮಂತ್ರಿಣಂ ಬುದ್ಧಿಮತ್ತರಮ್ ।</p>
<p class="Uvach">ಜನಕ ಉವಾಚ</p>
<p class="Shlok">ಶೀಘ್ರಮಾನಯ ವಿಶ್ವೇಶಚಾಪಂ ರಾಮಾಯ ದರ್ಶಯ ॥ </p>
<p class="Text">ಮತ್ತೆ ತನ್ನ ಬುದ್ಧಿವಂತನಾದ ಮಂತ್ರಿಗೆ ನೀನು ಶೀಘ್ರವಾಗಿ ವಿಶ್ವೇಶ್ವರನ ಧನುಸ್ಸನ್ನು ತಂದು ಶ್ರೀರಾಮನಿಗೆ ತೋರಿಸು ಎಂದು ಹೇಳಿದನು.॥18॥</p>
<p class="Shlok-Number">(ಶ್ಲೋಕ -  19)</p>
<p class="Shlok">ತತೋ ಗತೇ ಮಂತ್ರಿವರೇ ರಾಜಾ ಕೌಶಿಕಮಬ್ರವೀತ್ ।</p>
<p class="Shlok">ಯದಿ ರಾಮೋ ಧನುರ್ಧೃತ್ವಾ ಕೋಟ್ಯಾಮಾರೋಪಯೇದ್ಗುಣಮ್ ॥</p>
<p class="Shlok-Number">(ಶ್ಲೋಕ -  20)</p>
<p class="Shlok">ತದಾ ಮಯಾತ್ಮಜಾ ಸೀತಾ ದೀಯತೇ ರಾಘವಾಯ ಹಿ ।</p>
<p class="Shlok">ತಥೇತಿ ಕೌಶಿಕೋಽಪ್ಯಾಹ ರಾಮಂ ಸಂವೀಕ್ಷ್ಯಸಸ್ಮಿತಮ್ ॥</p>
<p class="Text">ಮಂತ್ರಿಯು ಹೊರಟು ಹೋದ ಬಳಿಕ ಜನಕನು ಹೇಳಿದನು- ವಿಶ್ವಾಮಿತ್ರರೇ! ಒಂದು ವೇಳೆ ರಾಮನು ಈ ಧನುಸ್ಸನ್ನು ಎತ್ತಿ ಹೆದೆ ಏರಿಸಿದರೆ ನಿಶ್ಚಯವಾಗಿ ನಾನು ನನ್ನ ಮಗಳಾದ ಸೀತೆಯನ್ನು ರಾಮನಿಗೆ ವಿವಾಹಮಾಡಿ ಕೊಡುವೆನು. ಆಗ ವಿಶ್ವಾಮಿತ್ರರು ರಾಮನೆಡೆಗೆ ನೋಡಿ ಮುಗುಳ್ನಕ್ಕು ‘ಹಾಗೆಯೇ ಆಗಲೀ’ ಎಂದು ಹೇಳಿದರು.॥19-20॥</p>
<p class="Shlok-Number">(ಶ್ಲೋಕ -  21)</p>
<p class="Shlok">ಶೀಘ್ರಂ ದರ್ಶಯ ಚಾಪಾಗ್ರ್ಯಂ ರಾಮಾಯಾಮಿತತೇಜಸೇ ।</p>
<p class="Shlok">ಏವಂ ಬ್ರುವತಿ ಮೌನೀಶ ಆಗತಾಶ್ಚಾಪವಾಹಕಾಃ ॥</p>
<p class="Shlok-Number">(ಶ್ಲೋಕ -  22)</p>
<p class="Shlok">ಚಾಪಂ ಗೃಹೀತ್ವಾ ಬಲಿನಃ ಪಂಚಸಾಹಸ್ರಸಂಖ್ಯಕಾಃ ।</p>
<p class="Shlok">ಘಂಟಾಶತಸಮಾಯುಕ್ತಂ ಮಣಿವಜ್ರಾದಿಭೂಷಿತಮ್ ॥</p>
<p class="Text">‘ಆ ಶ್ರೇಷ್ಠವಾದ ಧನುಸ್ಸನ್ನು ಅಪಾರ ತೇಜಸ್ಸುಳ್ಳ ರಾಮನಿಗೆ ತೋರಿಸು’ ಎಂದು ಮುನಿಗಳು ಹೇಳುವಾಗ, ಬಲಿಷ್ಠರಾದ ಐದು ಸಾವಿರ ಭಟರು ನೂರಾರು ಘಂಟೆಗಳಿಂದ ಕೂಡಿದ, ಮಾಣಿಕ್ಯ ವಜ್ರಾದಿಗಳಿಂದ ಅಲಂಕೃತವಾದ ಶಿವಧನುಸ್ಸನ್ನು ಹೊತ್ತುಕೊಂಡು ಬಂದರು. ॥21-22॥</p>
<p class="Shlok-Number">(ಶ್ಲೋಕ -  23)</p>
<p class="Shlok">ದರ್ಶಯಾಮಾಸ ರಾಮಾಯ ಮಂತ್ರೀ ಮಂತ್ರಯತಾಂ ವರಃ ।</p>
<p class="Shlok">ದೃಷ್ಟ್ವಾ ರಾಮಃ ಪ್ರಹೃಷ್ಟಾತ್ಮಾ ಬದ್ಧ್ವಾ ಪರಿಕರಂ ದೃಢಮ್ ॥</p>
<p class="Shlok-Number">(ಶ್ಲೋಕ -  24)</p>
<p class="Shlok">ಗೃಹೀತ್ವಾ ವಾಮಹಸ್ತೇನ ಲೀಲಯಾ ತೋಲಯನ್ ಧನುಃ ।</p>
<p class="Shlok">ಆರೋಪಯಾಮಾಸ ಗುಣಂ ಪಶ್ಯತ್ಸ್ವಖಿಲರಾಜಸು ॥ </p>
<p class="Text">ಆಗ ಮಂತ್ರಾಲೋಚನೆಯಲ್ಲಿ ಶ್ರೇಷ್ಠನಾದ ಮಂತ್ರಿಯು ಆ ಧನುಸ್ಸನ್ನು ರಾಮನಿಗೆ ತೋರಿಸಿದನು. ಪ್ರಸನ್ನ ಚಿತ್ತನಾದ ರಾಮನು ಆ ಧನುಸ್ಸನ್ನು ನೋಡುತ್ತಲೇ, ಸೊಂಟಕಟ್ಟಿ ಲೀಲಾಜಾಲವಾಗಿ ಎಡಗೈಯಿಂದ ಆ ಧನುವನ್ನು ಎತ್ತಿ ಅಲುಗಾಡಿಸುತ್ತಾ, ಎಲ್ಲ ರಾಜರು ನೋಡುತ್ತಿರುವಂತೆ ಹೆದೆಯೇರಿಸಿದನು.॥23-24॥ </p>
<p class="Shlok-Number">(ಶ್ಲೋಕ -  25)</p>
<p class="Shlok">ಈಷದಾಕರ್ಷಯಾಮಾಸ ಪಾಣಿನಾ ದಕ್ಷಿಣೇನ ಸಃ ।</p>
<p class="Shlok">ಬಭಂಜಾಖಿಲಹೃತಸಾರೋ ದಿಶಃ ಶಬ್ದೇನ ಪೂರಯನ್ ॥</p>
<p class="Text">ಬಳಿಕ ಎಲ್ಲರ ಹೃದಯಾಂತರಾತ್ಮನಾದ ಶ್ರೀರಾಮನು ಅದನ್ನು ತನ್ನ ಬಲ ಕೈಯಿಂದ ಸ್ವಲ್ಪ ಜಗ್ಗಿದನು. ಆಗ ದಶದಿಕ್ಕುಗಳು ಮೊಳಗುವಂತೆ ಶಬ್ದ ಮಾಡುತ್ತಾ ಅದು ಮುರಿದು ಬಿತ್ತು. ॥25॥ </p>
<p class="Shlok-Number">(ಶ್ಲೋಕ -  26)</p>
<p class="Shlok">ದಿಶಶ್ಚ ವಿದಿಶಶ್ಚೈವ ಸ್ವರ್ಗಂ ಮರ್ತ್ಯಂ ರಸಾತಲಮ್ ।</p>
<p class="Shlok">ತದದ್ಭುತಮಭೂತ್ತತ್ರ ದೇವಾನಾಂ ದಿವಿ ಪಶ್ಯತಾಮ್ ॥</p>
<p class="Shlok-Number">(ಶ್ಲೋಕ -  27)</p>
<p class="Shlok">ಆಚ್ಛಾದಯಂತಃ ಕುಸುಮೈರ್ದೇವಾಃ ಸ್ತುತಿಭಿರೀಡಿರೇ ।</p>
<p class="Shlok">ದೇವದುಂದುಭಯೋ ನೇದುರ್ನನೃತುಶ್ಚಾಪ್ಸರೋಗಣಾಃ ॥</p>
<p class="Text">ಆ ಶಬ್ದವು ದಶದಿಕ್ಕುಗಳಲ್ಲಿ, ಸ್ವರ್ಗ, ಮರ್ತ್ಯ, ಪಾತಾಳ ಲೋಕಗಳಲ್ಲಿಯೂ ಮೊಳಗಿತು. ಸ್ವರ್ಗದಲ್ಲಿ ನೋಡುತ್ತಿದ್ದ ದೇವತೆಗಳಿಗೆ ಅದೊಂದು ಆಶ್ಚರ್ಯಕರವಾಗಿ ಕಂಡಿತು. ದೇವತೆಗಳೆಲ್ಲರೂ ಹೂಮಳೆಯಿಂದ ರಾಮನನ್ನು ಮುಚ್ಚಿಬಿಟ್ಟರು. ದೇವದುಂದುಭಿಗಳು ಮೊಳಗಿದವು. ದೇವತೆಗಳು ಸ್ತೋತ್ರಗಳನ್ನು ಹಾಡಿದರು. ಅಪ್ಸರೆಯರು ನರ್ತಿಸತೊಡಗಿದರು. ॥26-27॥</p>
<p class="Shlok-Number">(ಶ್ಲೋಕ -  28)</p>
<p class="Shlok">ದ್ವಿಧಾ ಭಗ್ನಂ ಧನುರ್ದೃಷ್ಟ್ವಾ ರಾಜಾಲಿಂಗ್ಯ ರಘೂದ್ವಹಮ್ ।</p>
<p class="Shlok">ವಿಸ್ಮಯಂ ಲೇಭಿರೇ ಸೀತಾಮಾತರೋಽಂತಃ ಪುರಾಜಿರೇ ॥</p>
<p class="Text">ಧನುಸ್ಸು ಎರಡು ತುಂಡಾದುದನ್ನು ಕಂಡ ಜನಕರಾಜನು ರಾಮನನ್ನು ಅಪ್ಪಿಕೊಂಡು ಆನಂದಿತನಾದನು. ಅಂತಃಪುರ ದಲ್ಲಿರುವ ಸೀತೆಯ ಮಾತೆಯರು ಹರಧನುರ್ಭಂಗದ ಧ್ವನಿಯನ್ನು ಕೇಳಿ ವಿಸ್ಮಯಗೊಂಡರು.॥28॥</p>
<p class="Shlok-Number">(ಶ್ಲೋಕ -  29)</p>
<p class="Shlok">ಸೀತಾ ಸ್ವರ್ಣಮಯೀಂ ಮಾಲಾಂ ಗೃಹೀತ್ವಾ ದಕ್ಷಿಣೇ ಕರೇ ।</p>
<p class="Shlok">ಸ್ಮಿತವಕ್ತ್ರಾ ಸ್ವರ್ಣವರ್ಣಾ ಸರ್ವಾಭರಣಭೂಷಿತಾ ॥</p>
<p class="Shlok-Number">(ಶ್ಲೋಕ -  30)</p>
<p class="Shlok">ಮುಕ್ತಾಹಾರೈಃ ಕರ್ಣಪತ್ರೈಃ ಕ್ವಣಚ್ಚರಣನೂಪುರಾ । </p>
<p class="Shlok">ದುಕೂಲಪರಿಸಂವೀತಾ ವಸ್ತ್ರಾಂತರ್ವ್ಯಂಜಿತಸ್ತನೀ ॥</p>
<p class="Text">ಸೀತೆಯು ಸರ್ವಾಲಂಕಾರ ಭೂಷಿತಳಾಗಿ, ಚಿನ್ನದಂತಹ ಹೊಂಬಣ್ಣದಿಂದೊಡಗೂಡಿದ್ದು, ಮುಗುಳ್ನಗುತ್ತ, ಮುತ್ತಿನ ಹಾರಗಳೂ, ಕಿವಿಯೋಲೆ, ಘಲು-ಘಲು ಗೈಯುವ ಕಾಲು ಗೆಜ್ಜೆಗಳು, ರೇಶ್ಮೆಯ ಉತ್ತಮ ಸೀರೆಯನ್ನುಟ್ಟು, ಲೋಕೋತ್ತರ ಸೌಂದರ್ಯವನ್ನು ಎಲ್ಲೆಡೆ ಹರಡುತ್ತಾ ಸ್ವರ್ಣವರ್ಣ ಮಾಲೆಯನ್ನು ಕೈಯಲ್ಲಿ ಹಿಡಿದುಕೊಂಡು ಅಲ್ಲಿಗೆ ಬಂದಳು. ॥29-30॥</p>
<p class="Shlok-Number">(ಶ್ಲೋಕ -  31)</p>
<p class="Shlok">ರಾಮಸ್ಯೋಪರಿ ನಿಕ್ಷಿಪ್ಯ ಸ್ಮಯಮಾನಾ ಮುದಂ ಯಯೌ ।</p>
<p class="Shlok">ತತೋ ಮುಮುದಿರೇ ಸರ್ವೇ ರಾಜದಾರಾಃ ಸ್ವಲಂಕೃತಮ್ ॥</p>
<p class="Shlok-Number">(ಶ್ಲೋಕ -  32)</p>
<p class="Shlok">ಗವಾಕ್ಷಜಾಲರಂಧ್ರೇಭ್ಯೋ ದೃಷ್ಟ್ವಾ ಲೋಕವಿಮೋಹನಮ್ ।</p>
<p class="Shlok">ತತೋ ಬ್ರವೀನ್ಮುನಿಂ ರಾಜಾ ಸರ್ವಶಾಸ್ತ್ರವಿಶಾರದಃ ॥ </p>
<p class="Text">ಸೀತೆಯು ನಮ್ರತೆಯಿಂದ ಮುಗುಳ್ನಗುತ್ತಾ ಆ ಜಯಮಾಲೆ ಯನ್ನು ಶ್ರೀರಾಮಚಂದ್ರನಿಗೆ ತೊಡಿಸಿ ಸಂತೋಷ ಹೊಂದಿದಳು. ಆ ಸಮಯದಲ್ಲಿ ರಾಜನ ಎಲ್ಲ ರಾಣಿಯರು ಕಿಟಿಕಿಗಳಿಂದ ಸರ್ವಾಲಂಕಾರ ವಿಭೂಷಿತ ಭುವನಮನೋಹರ ಶ್ರೀರಾಮನ ರೂಪವನ್ನು ನೋಡಿ ಆನಂದಿತರಾದರು. ಬಳಿಕ ಸರ್ವಶಾಸ್ತ್ರಜ್ಞ ಮಹಾರಾಜಾ ಜನಕನು ಮುನಿಶ್ರೇಷ್ಠರಾದ ವಿಶ್ವಾಮಿತ್ರರಲ್ಲಿ ಹೀಗೆ ಹೇಳಿದರು. ॥31-32॥</p>
<p class="Shlok-Number">(ಶ್ಲೋಕ -  33)</p>
<p class="Shlok">ಭೋ ಕೌಶಿಕ ಮುನಿಶ್ರೇಷ್ಠ ಪತ್ರಂ ಪ್ರೇಷಯ ಸತ್ವರಮ್ ।</p>
<p class="Shlok">ರಾಜಾ ದಶರಥಃ ಶೀಘ್ರಮಾಗಚ್ಛತು ಸಪುತ್ರಕಃ ॥ </p>
<p class="Shlok-Number">(ಶ್ಲೋಕ -  34)</p>
<p class="Shlok">ವಿವಾಹಾರ್ಥಂ ಕುಮಾರಾಣಾಂ ಸದಾರಃ ಸಹಮಂತ್ರಿಭಿಃ ।</p>
<p class="Shlok">ತಥೇತಿ ಪ್ರೇಷಯಾಮಾಸ ದೂತಾಂಸ್ತ್ವರಿತವಿಕ್ರಮಾನ್ ॥</p>
<p class="Text">ಮಹಾಮುನಿ ಕೌಶಿಕರೇ! ದಶರಥ ಮಹಾರಾಜರು ತನ್ನ ಮಕ್ಕಳ ವಿವಾಹೋತ್ಸವಕ್ಕಾಗಿ ಪುತ್ರರು, ರಾಣಿಯರು, ಮಂತ್ರಿಗಳು, ಮಹರ್ಷಿಗಳೊಂದಿಗೆ ಇಲ್ಲಿಗೆ ಕೂಡಲೇ ಬರಲು ನೀವು ಅವರಿಗೆ ಪತ್ರ ಕಳಿಸಿರಿ. ಆಗ ವಿಶ್ವಾಮಿತ್ರರು ತುಂಬಾ ಒಳ್ಳೆಯದು ಎಂದು ಹೇಳಿ, ಶಿಘ್ರಗಾಮಿ ದೂತರನ್ನು ಕಳಿಸಿದರು.॥33-34॥</p>
<p class="Shlok-Number">(ಶ್ಲೋಕ -  35)</p>
<p class="Shlok">ತೇ ಗತ್ವಾ ರಾಜಶಾರ್ದೂಲಂ ರಾಮಶ್ರೇಯೋ ನ್ಯವೇದಯನ್ ।</p>
<p class="Shlok">ಶ್ರುತ್ವಾ ರಾಮಕೃತಂ ರಾಜಾ ಹರ್ಷೇಣ ಮಹತಾಪ್ಲುತಃ ॥</p>
<p class="Text">ದೂತರು ರಾಜಶಾರ್ದೂಲ ದಶರಥನ ಬಳಿಗೆ ಬಂದು ರಾಮನ ಶ್ರೇಯಸ್ಸನ್ನೂ, ಮಹತ್ಕಾರ್ಯವನ್ನು ತಿಳಿಸಿದರು. ರಾಮಚಂದ್ರನ ಅದ್ಭುತ ಕಾರ್ಯ ವೃತ್ತಾಂತವನ್ನು ಕೇಳಿ ಮಹಾರಾಜನು ಆನಂದ ಸಾಗರದಲ್ಲಿ ಮುಳುಗಿದನು. ॥35॥</p>
<p class="Shlok-Number">(ಶ್ಲೋಕ -  36)</p>
<p class="Shlok">ಮಿಥಿಲಾಗಮನಾರ್ಥಾಯ ತ್ವರಯಾಮಾಸ ಮಂತ್ರಿಣಃ ।</p>
<p class="Shlok">ಗಚ್ಛಂತು ಮಿಥಿಲಾಂ ಸರ್ವೇ ಗಜಾಶ್ವರಥಪತ್ತಯಃ ॥</p>
<p class="Shlok-Number">(ಶ್ಲೋಕ -  37)</p>
<p class="Shlok">ರಥಮಾನಯ ಮೇ ಶೀಘ್ರಂ ಗಚ್ಛಾಮ್ಯದ್ಯೈವ ಮಾ ಚಿರಮ್ ।</p>
<p class="Shlok">ವಸಿಷ್ಠಸ್ತ್ವಗ್ರತೋ ಯಾತು ಸದಾರಃ ಸಹಿತೋಽಗ್ನಿಭಿಃ ॥</p>
<p class="Shlok-Number">(ಶ್ಲೋಕ -  38)</p>
<p class="Shlok">ರಾಮಮಾತೃಃ ಸಮಾದಾಯ ಮುನಿರ್ಮೇ ಭಗವಾನ್ ಗುರುಃ ।</p>
<p class="Shlok">ಏವಂ ಪ್ರಸ್ಥಾಪ್ಯ ಸಕಲಂ ರಾಜರ್ಷಿರ್ವಿಪುಲಂ ರಥಮ್ ॥</p>
<p class="Shlok-Number">(ಶ್ಲೋಕ -  39)</p>
<p class="Shlok">ಮಹತ್ಯಾ ಸೇನಯಾ ಸಾರ್ಧಮಾರುಹ್ಯ ತ್ವರಿತೋ ಯಯೌ ।</p>
<p class="Shlok">ಆಗತಂ ರಾಘವಂ ಶ್ರುತ್ವಾ ರಾಜಾ ಹರ್ಷಸಮಾಕುಲಃ ॥</p>
<p class="Shlok-Number">(ಶ್ಲೋಕ -  40)</p>
<p class="Shlok">ಪ್ರತ್ಯುಜ್ಜಗಾಮ ಜನಕಃ ಶತಾನಂದಪುರೋಧಸಾ ।</p>
<p class="Shlok">ಯಥೋಕ್ತಪೂಜಯಾ ಪೂಜ್ಯಂ ಪೂಜಯಾಮಾಸ ಸತ್ಕೃತಮ್ ॥</p>
<p class="Text">ಬಳಿಕ ಮಿಥಿಲೆಗೆ ಹೊರಡಲು ಅವಸರಪಡಿಸುತ್ತ ಮಂತ್ರಿಗಳಲ್ಲಿ ಹೇಳಿದನು- ಆನೆ, ಕುದುರೆ, ರಥ-ಪದಾತಿಗಳೊಂದಿಗೆ ಎಲ್ಲರೂ ಮಿಥಿಲೆಗೆ ಹೊರಡಿರಿ. ನನ್ನ ರಥವನ್ನು ಸಿದ್ಧಗೊಳಿಸಿರಿ, ತಡ ಮಾಡಬೇಡಿ; ನಾನೂ ಇಂದೇ ಹೊರಡುತ್ತೇನೆ. ಅಗ್ನಿಗಳೊಂದಿಗೆ, ಅರುಂಧತಿ ಸಹಿತ ಗುರುಗಳಾದ ಮುನಿಶ್ರೇಷ್ಠ ವಸಿಷ್ಠರು, ರಾಮನ ತಾಯಂದಿರನ್ನು ಕರಕೊಂಡು ಎಲ್ಲರ ಮುಂದೆ ಹೋಗಲೀ. ಈ ಪ್ರಕಾರ ವ್ಯವಸ್ಥೆಗೈದು ಒಂದು ವಿಶಾಲ ರಥದಲ್ಲಿ ಆರೂಢನಾಗಿ ರಾಜರ್ಷಿ ದಶರಥನು ಹಿರಿದಾದ ಪರಿವಾರದೊಂದಿಗೆ ಲಗುಬಗೆಯಿಂದ ಮಿಥಿಲಾ ಪಟ್ಟಣಕ್ಕೆ ಹೊರಟನು. ರಘುಕುಲ ತಿಲಕ ದಶರಥನು ಬಂದಿರುವ ವಾರ್ತೆಯನ್ನು ಕೇಳಿ ಜನಕ ಮಹಾರಾಜನು ಹರ್ಷಾತಿರೇಕದಿಂದ ಪುರೋಹಿತ ಶತಾನಂದರನ್ನು ಮುಂದಿಟ್ಟುಕೊಂಡು ಅವರನ್ನು ಬರಮಾಡಿಕೊಳ್ಳಲು ಹೋದನು. ಪೂಜನೀಯನಾದ ರಾಜನನ್ನು ಯಥೋಚಿತ ಸತ್ಕಾರಗಳಿಂದ ಪೂಜಿಸಿದನು. ॥36-40॥</p>
<p class="Shlok-Number">(ಶ್ಲೋಕ -  41)</p>
<p class="Shlok">ರಾಮಸ್ತು ಲಕ್ಷ್ಮಣೇನಾಶು ವವಂದೇ ಚರಣೌ ಪಿತುಃ ।</p>
<p class="Shlok">ತತೋ ಹೃಷ್ಟೋ ದಶರಥೋ ರಾಮಂ ವಚನಮಬ್ರವೀತ್ ॥</p>
<p class="Shlok-Number">(ಶ್ಲೋಕ -  42)</p>
<p class="Shlok">ದಿಷ್ಟ್ಯಾ ಪಶ್ಯಾಮಿ ತೇ ರಾಮಮುಖಂ ಫುಲ್ಲಾಂಬುಜೋಪಮಮ್ ।</p>
<p class="Shlok">ಮುನೇರನುಗ್ರಹಾತ್ಸರ್ವಂ ಸಂಪನ್ನಂ ಮಮ ಶೋಭನಮ್ ॥</p>
<p class="Shlok-Number">(ಶ್ಲೋಕ -  43)</p>
<p class="Shlok">ಇತ್ಯುಕ್ತ್ವಾಘ್ರಾಯ ಮೂರ್ಧಾನಮಾಲಿಂಗ್ಯ ಚ ಪುನಃ ಪುನಃ ।</p>
<p class="Shlok">ಹರ್ಷೇಣ ಮಹತಾವಿಷ್ಟೋ ಬ್ರಹ್ಮಾನಂದಂ ಗತೋ ಯಥಾ ॥</p>
<p class="Text">ಅನಂತರ ಲಕ್ಷ್ಮಣನೊಂದಿಗೆ ಶ್ರೀರಾಮನು ತಂದೆಯ ಚರಣಗಳಲ್ಲಿ ವಂದಿಸಿದನು. ಆಗ ದಶರಥನು ರಾಮಾ! ಇಂದು ಪುಣ್ಯವಿಶೇಷದಿಂದ ನಿನ್ನ ಕೆಂದಾವರೆಯಂತೆ ಅರಳಿದ ಮುಖ ಕಮಲವನ್ನು ನಾನು ನೋಡುತ್ತಿದ್ದೇನೆ. ಮುನಿಶ್ರೇಷ್ಠರ ಅನುಗ್ರಹದಿಂದ ನನಗೆ ಎಲ್ಲ ಪ್ರಕಾರದಿಂದ ಮಂಗಳವೇ ಆಯಿತು ಎಂದು ಹೇಳುತ್ತಾ ಅವನು ಪುನಃ ಪುನಃ ರಾಮನನ್ನು ಅಪ್ಪಿಕೊಂಡು, ಶಿರವನ್ನು ಆಘ್ರಾಣಿಸಿ ಬ್ರಹ್ಮಾನಂದವನ್ನು ಪಡೆದವನಂತೆ ಅತಿ ಹರ್ಷದಿಂದ ಮೈಮರೆತನು. ॥41-43॥</p>
<p class="Shlok-Number">(ಶ್ಲೋಕ -  44)</p>
<p class="Shlok">ತತೋ ಜನಕರಾಜೇನ ಮಂದಿರೇ ಸನ್ನಿವೇಶಿತಃ ।</p>
<p class="Shlok">ಶೋಭನೇ ಸರ್ವಭೋಗಾಢ್ಯೇ ಸದಾರಃ ಸಸುತಃ ಸುಖೀ ॥</p>
<p class="Text">ಅನಂತರ ಮಹಾರಾಜಾ ಜನಕನು ದಶರಥನಿಗೆ ಸರ್ವಭೋಗ ಸಮೃದ್ಧವಾದ ಒಂದು ಪರಮ ಸುಂದರ ಅರಮನೆಯಲ್ಲಿ ಪತ್ನೀ-ಪುತ್ರರೊಂದಿಗೆ ಸುಖವಾಗಿ ಇರಲು ವ್ಯವಸ್ಥೆ ಮಾಡಿದನು. ॥44॥</p>
<p class="Shlok-Number">(ಶ್ಲೋಕ -  45)</p>
<p class="Shlok">ತತಃ ಶುಭೇ ದಿನೇ ಲಗ್ನೇ ಸುಮುಹೂರ್ತೇ ರಘೂತ್ತಮಮ್ ।</p>
<p class="Shlok">ಆನಯಾಮಾಸ ಧರ್ಮಜ್ಞೋ ರಾಮಂ ಸಭ್ರಾತೃಕಂ ತದಾ ॥</p>
<p class="Shlok-Number">(ಶ್ಲೋಕ -  46)</p>
<p class="Shlok">ರತ್ನಸ್ತಂಭಸುವಿಸ್ತಾರೇ ಸುವಿತಾನೇ ಸುತೋರಣೇ ।</p>
<p class="Shlok">ಮಂಡಪೇ ಸರ್ವಶೋಭಾಢ್ಯೇ ಮುಕ್ತಾಪುಷ್ಪಫಲಾನ್ವಿತೇ ॥</p>
<p class="Shlok-Number">(ಶ್ಲೋಕ -  47)</p>
<p class="Shlok">ವೇದವಿದ್ಭಿಃ ಸುಸಂಬಾಧೇ ಬ್ರಾಹ್ಮಣೈಃ ಸ್ವರ್ಣಭೂಷಿತೈಃ ।</p>
<p class="Shlok">ಸುವಾಸಿನೀಭಿಃ ಪರಿತೋ ನಿಷ್ಕಕಂಠೀಭಿರಾವೃತೇ ॥</p>
<p class="Shlok-Number">(ಶ್ಲೋಕ -  48)</p>
<p class="Shlok">ಭೇರಿದುಂದುಭಿನಿರ್ಘೋಷೈರ್ಗೀತನೃತ್ಯೈಃ ಸಮಾಕುಲೇ ।</p>
<p class="Shlok">ದಿವ್ಯರತ್ನಾಂಚಿತೇ ಸ್ವರ್ಣಪೀಠೇ ರಾಮಂ ನ್ಯವೇಶಯತ್ ॥</p>
<p class="Text">ಬಳಿಕ ಶುಭದಿನ ಸುಮುಹೂರ್ತದಲ್ಲಿ ಒಂದು ಒಳ್ಳೆಯ ಲಗ್ನದಲ್ಲಿ ಧರ್ಮಜ್ಞನಾದ ಜನಕನು ಸಹೋದರರೊಂದಿಗೆ ಶ್ರೀರಾಮನನ್ನು ಕರೆತಂದನು. ರತ್ನಕಂಬಳಿಗಳಿಂದ ಅಲಂಕೃತವಾದ, ವಿಸ್ತಾರವೂ ಅಗಲವೂ ಆದ, ತೋರಣಗಳಿಂದ ಅಲಂಕೃತವಾದ, ಸರ್ವವಿಧ ಕಾಂತಿಯಿಂದೊಡಗೂಡಿದ, ಮುತ್ತುಗಳೂ, ಫಲ ಪುಷ್ಪಾದಿಗಳಿಂದ ಅಲಂಕೃತವಾದ ದಿವ್ಯ ಮಂಟಪದಲ್ಲಿ ವಿರಾಜಮಾನವಾಗಿರುವ ಸ್ವರ್ಣಪೀಠದಲ್ಲಿ ಕುಳ್ಳಿರಿಸಿದನು. ಆ ಪೀಠದ ಸುತ್ತಲೂ ಚಿನ್ನದ ಒಡವೆಗಳಿಂದ ಭೂಷಿತರಾದ ವೇದಜ್ಞರಾದ ಬ್ರಾಹ್ಮಣರೂ, ಚಿನ್ನದ ಕಂಠಾಭರಣಗಳಿಂದ ಅಲಂಕೃತರಾದ ಸುವಾಸಿನಿಯರೂ ನೆರೆದಿದ್ದರು. ಭೇರಿ, ದುಂದುಭಿ ಮೊದಲಾದ ವಾದ್ಯಗಳು ಮೊಳಗುತ್ತಿದ್ದುವು. ಸಂಗೀತ ನೃತ್ಯಗಳೂ ನಡೆಯುತ್ತಿದ್ದುವು. ॥45-48॥</p>
<p class="Shlok-Number">(ಶ್ಲೋಕ -  49)</p>
<p class="Shlok">ವಸಿಷ್ಠಂ ಕೌಶಿಕಂ ಚೈವ ಶತಾನಂದಃ ಪುರೋಹಿತಃ ।</p>
<p class="Shlok">ಯಥಾಕ್ರಮಂ ಪೂಜಯಿತ್ವಾ ರಾಮಸ್ಯೋಭಯಪಾರ್ಶ್ವಯೋಃ ॥</p>
<p class="Shlok-Number">(ಶ್ಲೋಕ -  50)</p>
<p class="Shlok">ಸ್ಥಾಪಯಿತ್ವಾ ಸ ತತ್ರಾಗ್ನಿಂ ಜ್ವಾಲಯಿತ್ವಾ ಯಥಾವಿಧಿ ।</p>
<p class="Shlok">ಸೀತಾಮಾನೀಯ ಶೋಭಾಢ್ಯಾಂ ನಾನಾರತ್ನವಿಭೂಷಿತಾಮ್ ॥</p>
<p class="Shlok-Number">(ಶ್ಲೋಕ -  51)</p>
<p class="Shlok">ಸಭಾರ್ಯೋ ಜನಕಃ ಪ್ರಾಯಾದ್ರಾಮಂ ರಾಜೀವಲೋಚನಮ್ ।</p>
<p class="Shlok">ಪಾದೌ ಪ್ರಕ್ಷಾಲ್ಯ ವಿಧಿವತ್ತದಪೋ ಮೂರ್ಧ್ಯಧಾರಯತ್ ॥</p>
<p class="Shlok-Number">(ಶ್ಲೋಕ -  52)</p>
<p class="Shlok">ಯಾ ಧೃತಾ ಮೂರ್ಧ್ನಿ ಶರ್ವೇಣ ಬ್ರಹ್ಮಣಾ ಮುನಿಭಿಃ ಸದಾ ।</p>
<p class="Shlok">ತತಃ ಸೀತಾಂ ಕರೇ ಧೃತ್ವಾ ಸಾಕ್ಷ ತೋದಕ ಪೂರ್ವಕಮ್ ॥ </p>
<p class="Shlok-Number">(ಶ್ಲೋಕ -  53)</p>
<p class="Shlok">ರಾಮಾಯ ಪ್ರದದೌ ಪ್ರೀತ್ಯಾ ಪಾಣಿಗ್ರಹವಿಧಾನತಃ ।</p>
<p class="Shlok">ಸೀತಾ ಕಮಲಪತ್ರಾಕ್ಷೀ ಸ್ವರ್ಣಮುಕ್ತಾದಿಭೂಷಿತಾ ॥</p>
<p class="Shlok-Number">(ಶ್ಲೋಕ -  54)</p>
<p class="Shlok">ದೀಯತೇ ಮೇ ಸುತಾ ತುಭ್ಯಂ ಪ್ರೀತೋ ಭವ ರಘೂತ್ತಮ ।</p>
<p class="Shlok">ಇತಿ ಪ್ರೀತೇನ ಮನಸಾ ಸೀತಾಂ ರಾಮಕರೇಽರ್ಪಯನ್ ॥</p>
<p class="Shlok-Number">(ಶ್ಲೋಕ -  55)</p>
<p class="Shlok">ಮುಮೋದ ಜನಕೋ ಲಕ್ಷ್ಮೀಂ ಕ್ಷೀರಾಬ್ಧಿರಿವ ವಿಷ್ಣವೇ ।</p>
<p class="Shlok">ಊರ್ಮಿಲಾಂ ಚೌರಸೀಂ ಕನ್ಯಾಂ ಲಕ್ಷ್ಮಣಾಯ ದದೌ ಮುದಾ ॥</p>
<p class="Text">ಪುರೋಹಿತರಾದ ಶತಾನಂದರು ವಸಿಷ್ಠರನ್ನು, ವಿಶ್ವಾಮಿತ್ರರನ್ನು ಪೂಜಿಸಿ ರಾಮನ ಪಕ್ಕದಲ್ಲಿ ಕುಳ್ಳಿರಿಸಿದರು. ಬಳಿಕ ಅಲ್ಲಿಯೇ ಅಗ್ನಿ ಪ್ರತಿಷ್ಠಾಪನೆಗೈದು ಪ್ರಜ್ವಲನ ಮಾಡಿದರು. ಅನಂತರ ಜನಕನು ಪತ್ನಿಯೊಂದಿಗೆ ನಾನಾರತ್ನಗಳಿಂದ ಅಲಂಕೃತಳಾದ, ಕಾಂತಿಯುಕ್ತಳಾದ ಸೀತೆಯನ್ನು ರಾಮನ ಬಳಿಗೆ ಕರೆತಂದನು. ಕಮಲನೇತ್ರನಾದ ಶ್ರೀರಾಮನ ಎರಡೂ ಪಾದಗಳನ್ನು ತೊಳೆದು ಆ ಪವಿತ್ರವಾದ ಜಲವನ್ನು ಶಂಕರ, ಬ್ರಹ್ಮಾದಿಗಳೂ, ಋಷಿಗಳೂ ಸದಾ ಶಿರದಲ್ಲಿ ಧರಿಸುವಂತಹ ಪಾದತೀರ್ಥವನ್ನು ತಾನೂ ಶಿರದಲ್ಲಿ ಧರಿಸಿದನು. ಬಳಿಕ ಸೀತೆಯನ್ನು ಕೈಹಿಡಿದು ಕರೆತಂದು ಅವಳನ್ನು ಮಂತ್ರಾಕ್ಷತೆ ನೀರು ಸಹಿತ ಕನ್ಯಾದಾನಗೈದು ಪಾಣಿಗ್ರಹಣ ವಿಧಾನದಿಂದ ಪ್ರೀತಿಪೂರ್ವಕವಾಗಿ ರಾಮನಿಗೆ ಸಮರ್ಪಿಸಿದನು. -‘ರಘುಶ್ರೇಷ್ಠನೆ! ಕಮಲ ಪತ್ರದಂತೆ ಕಣ್ಣುಳ್ಳ, ಸ್ವರ್ಣ, ಮುತ್ತುಗಳಿಂದ ಭೂಷಿತಳಾದ ನನ್ನ ಮಗಳಾದ ಸೀತೆಯನ್ನು ನಿನಗೆ ಕೊಡುತ್ತಿದ್ದೇನೆ. ಸುಪ್ರೀತನಾಗು’ ಎಂದು ಹೇಳುತ್ತ ತೃಪ್ತನಾದ ಮನಸ್ಸಿನಿಂದ ಸೀತೆಯನ್ನು ಶ್ರೀರಾಮನ ಕರಕಮಲಗಳಲ್ಲಿ ಒಪ್ಪಿಸಿ-ಸಮುದ್ರರಾಜನು ವಿಷ್ಣುವಿಗೆ ಲಕ್ಷ್ಮಿಯನ್ನು ಒಪ್ಪಿಸಿದಾಗ ಆನಂದಗೊಂಡಂತೆ ಜನಕನು ಸಂತೋಷ ಪಟ್ಟನು. ಬಳಿಕ ತನ್ನ ಔರಸಪುತ್ರಿಯಾದ ಊರ್ಮಿಳೆಯನ್ನು ಸಂತೋಷದಿಂದ ಲಕ್ಷ್ಮಣನಿಗೆ ಧಾರೆಯೆರೆದು ಕೊಟ್ಟನು. ॥49-55॥</p>
<p class="Shlok-Number">(ಶ್ಲೋಕ -  56)</p>
<p class="Shlok">ತಥೈವ ಶ್ರುತಕೀರ್ತಿಂ ಚ ಮಾಂಡವೀಂ ಭ್ರಾತೃಕನ್ಯಕೇ ।</p>
<p class="Shlok">ಭರತಾಯ ದದಾವೇಕಾಂ ಶತ್ರುಘ್ನಾಯಾಪರಾಂ ದದೌ ॥</p>
<p class="Text">ಹಾಗೆಯೇ ತನ್ನ ಸಹೋದರನ ಹೆಣ್ಣು ಮಕ್ಕಳಾದ ಮಾಂಡವೀ ಮತ್ತು ಶ್ರುತಕೀರ್ತಿಯರನ್ನು ಕ್ರಮವಾಗಿ ಭರತನಿಗೂ, ಶತ್ರುಘ್ನನಿಗೂ ಮದುವೆಮಾಡಿ ಕೊಟ್ಟನು.॥56॥</p>
<p class="Shlok-Number">(ಶ್ಲೋಕ -  57)</p>
<p class="Shlok">ಚತ್ವಾರೋ ದಾರಸಂಪನ್ನಾ ಭ್ರಾತರಃ ಶುಭಲಕ್ಷಣಾಃ ।</p>
<p class="Shlok">ವಿರೇಜುಃ ಪ್ರಭಯಾ ಸರ್ವೇ ಲೋಕಪಾಲಾ ಇವಾಪರೇ ॥</p>
<p class="Text">ಸುಲಕ್ಷಣ ಸಂಪನ್ನರಾದ ನಾಲ್ವರು ಸಹೋದರರು ಪತ್ನಿಯರೊಂದಿಗೆ ಸಾಕ್ಷಾತ್ ಲೋಕಪಾಲಕರಂತೆ ತಮ್ಮ ಕಾಂತಿಯಿಂದ ವಿರಾಜಮಾನರಾಗಿದ್ದರು. ॥57॥</p>
<p class="Shlok-Number">(ಶ್ಲೋಕ -  58)</p>
<p class="Shlok">ತತೋಽಬ್ರವೀದ್ವಸಿಷ್ಠಾಯ ವಿಶ್ವಾಮಿತ್ರಾಯ ಮೈಥಿಲಃ ।</p>
<p class="Shlok">ಜನಕಃ ಸ್ವಸುತೋದಂತಂ ನಾರದೇನಾಭಿಭಾಷಿತಮ್ ॥</p>
<p class="Text">ಅನಂತರ ಮಿಥಿಲಾಧಿಪತಿ ಜನಕ ಮಹಾರಾಜನು ವಸಿಷ್ಠರಿಗೂ, ವಿಶ್ವಾಮಿತ್ರರಿಗೂ ನಾರದರು ಹೇಳಿದ ತನ್ನ ಮಗಳಾದ ಜಾನಕಿಯ ವೃತ್ತಾಂತವನ್ನು ತಿಳಿಸಿದನು. ॥58॥</p>
<p class="Shlok-Number">(ಶ್ಲೋಕ -  59)</p>
<p class="Shlok">ಯಜ್ಞಭೂಮಿವಿಶುದ್ಧ್ಯರ್ಥಂ ಕರ್ಷತೋ ಲಾಂಗಲೇನ ಮೇ ।</p>
<p class="Shlok">ಸೀತಾಮುಖಾತ್ಸಮುತ್ಪನ್ನಾ ಕನ್ಯಕಾ ಶುಭಲಕ್ಷಣಾ ॥</p>
<p class="Text">ಋಷಿಗಳೇ-ಒಮ್ಮೆ ನಾನು ಯಜ್ಞಕ್ಕಾಗಿ ಭೂಮಿಯನ್ನು ಶೋಧಿಸುವುದಕ್ಕಾಗಿ (ನೇಗಿಲಿನಿಂದ ಊಳುತ್ತಿರುವಾಗ ನೇಗಿಲಿನ ಅಗ್ರಭಾಗದಲ್ಲಿರುವ ಸೀತೆಯಿಂದ ನೆಗಿಲನ ತುದಿಗೆ ಇರುವ ಕಬ್ಬಿಣದ ಸಲಾಕೆ) ಶುಭಲಕ್ಷಣ ಸಂಪನ್ನಳಾದ ಕನ್ಯೆಯು ಪ್ರಕಟಳಾದಳು. ಅವಳ ಹೆಸರು ಸೀತೆ ಎಂದಾಯಿತು.॥59॥</p>
<p class="Shlok-Number">(ಶ್ಲೋಕ -  60)</p>
<p class="Shlok">ತಾಮದ್ರಾಕ್ಷಮಹಂ ಪ್ರೀತ್ಯಾ ಪುತ್ರಿಕಾಭಾವಭಾವಿತಾಮ್ ।</p>
<p class="Shlok">ಅರ್ಪಿತಾ ಪ್ರಿಯಭಾರ್ಯಾಯೈ ಶರಚ್ಚಂದ್ರನಿಭಾನನಾ ॥</p>
<p class="Text">ಆಗ ಮಗಳೆಂಬ ಭಾವನೆಯಿಂದ ಪ್ರೀತಿ ಉಂಟಾಗಿ ನಾನು ಶರತ್ಕಾಲದ ಚಂದ್ರನಂತೆ ಕಾಂತಿಯಿಂದ ಕೂಡಿದ ಮುಖವುಳ್ಳ ಈ ಮಗುವನ್ನು ನನ್ನ ಪ್ರಿಯಪತ್ನಿಗೆ ಒಪ್ಪಿಸಿದೆ. ॥60॥ </p>
<p class="Shlok-Number">(ಶ್ಲೋಕ -  61)</p>
<p class="Shlok">ಏಕದಾ ನಾರದೋಽಭ್ಯಾಗಾದ್ವಿವಿಕ್ತೇ ಮಯಿ ಸಂಸ್ಥಿತೇ ।</p>
<p class="Shlok">ರಣಯನ್ಮಹತೀಂ ವೀಣಾಂ ಗಾಯನ್ನಾರಾಯಣಂ ವಿಭುಮ್ ॥</p>
<p class="Text">ಒಂದು ದಿನ ನಾನೊಬ್ಬನೇ ಏಕಾಂತದಲ್ಲಿ ಕುಳಿತಿರುವಾಗ ಮಹತೀ ಎಂಬ ವೀಣೆಯನ್ನು ನುಡಿಸುತ್ತ ಸರ್ವ ವ್ಯಾಪಕ ಶ್ರೀಹರಿಯ ಗುಣಗಾನ ಮಾಡುತ್ತ ನಾರದರು ಬಂದರು.॥61॥</p>
<p class="Shlok-Number">(ಶ್ಲೋಕ -  62)</p>
<p class="Shlok">ಪೂಜಿತಃ ಸುಖಮಾಸೀನೋ ಮಾಮುವಾಚ ಸುಖಾನ್ವಿತಃ ।</p>
<p class="Shlok">ಶೃಣುಷ್ವ ವಚನಂ ಗುಹ್ಯಂ ತವಾಭ್ಯುದಯಕಾರಣಮ್ ॥</p>
<p class="Text">ನನ್ನಿಂದ ಪೂಜಾದಿ ಸತ್ಕಾರಗಳನ್ನು ಸ್ವೀಕರಿಸಿ ಸುಖಾಸನದಲ್ಲಿ ಆಸೀನರಾಗಿ ಕುಳಿತು ಪ್ರಸನ್ನತೆಯಿಂದ ರಾಜನೇ! ನಿನ್ನ ಶ್ರೇಯಸ್ಸಿಗೆ ಕಾರಣವಾಗಿರುವ ರಹಸ್ಯವಾದ ನನ್ನ ಮಾತನ್ನು ಕೇಳು ಎಂದು ಹೇಳಲು ಉಪಕ್ರಮಿಸಿದರು.॥62॥ </p>
<p class="Shlok-Number">(ಶ್ಲೋಕ -  63)</p>
<p class="Shlok">ಪರಮಾತ್ಮಾ ಹೃಷೀಕೇಶೋ ಭಕ್ತಾನುಗ್ರಹ ಕಾಮ್ಯಯಾ ।</p>
<p class="Shlok">ದೇವಕಾರ್ಯಾರ್ಥಸಿದ್ಧ್ಯರ್ಥಂ ರಾವಣಸ್ಯ ವಧಾಯ ಚ ॥</p>
<p class="Shlok-Number">(ಶ್ಲೋಕ -  64)</p>
<p class="Shlok">ಜಾತೋ ರಾಮ ಇತಿ ಖ್ಯಾತೋ ಮಾಯಾಮಾನುಷವೇಷಧೃತ್ ।</p>
<p class="Shlok">ಆಸ್ತೇ ದಾಶರಥಿರ್ಭೂತ್ವಾ ಚತುರ್ಧಾ ಪರಮೇಶ್ವರಃ ॥</p>
<p class="Text">ಪರಮಾತ್ಮನಾದ ಹೃಷೀಕೇಶನು ದೇವತೆಗಳ ಕಾರ್ಯ ಸಿದ್ಧಿಗಾಗಿ ಹಾಗೂ ರಾವಣನ ವಧೆಗಾಗಿ ಮತ್ತು ಭಕ್ತರ ಉದ್ಧಾರಕ್ಕಾಗಿ ಮಾಯಾಮನುಷ್ಯವೇಷವನ್ನು ಧರಿಸಿ ದಶರಥನ ಪುತ್ರನಾಗಿ ಅವತರಿಸಿ ರಾಮನೆಂಬ ಅಭಿಧಾನದಿಂದ ಪ್ರಖ್ಯಾತನಾಗಿದ್ದಾನೆ. ಆ ಪರಮೇಶ್ವರನು ತನ್ನ ನಾಲ್ಕು ಅಂಶಗಳಿಂದ ದಶರಥನ ಪುತ್ರನಾಗಿ ಅಯೋಧ್ಯೆಯಲ್ಲಿ ಇರುತ್ತಾನೆ. ॥63-64॥</p>
<p class="Shlok-Number">(ಶ್ಲೋಕ -  65)</p>
<p class="Shlok">ಯೋಗಮಾಯಾಪಿ ಸೀತೇತಿ ಜಾತಾ ವೈ ತವ ವೇಶ್ಮನಿ । </p>
<p class="Shlok">ಅತಸ್ತ್ವಂ ರಾಘವಾಯೈವ ದೇಹಿ ಸೀತಾಂ ಪ್ರಯತ್ನತಃ ॥</p>
<p class="Shlok-Number">(ಶ್ಲೋಕ -  66)</p>
<p class="Shlok">ನಾನ್ಯೇಭ್ಯಃ ಪೂರ್ವಭಾರ್ಯೈಷಾ ರಾಮಸ್ಯ ಪರಮಾತ್ಮನಃ ।</p>
<p class="Shlok">ಇತ್ಯುಕ್ತ್ವಾ ಪ್ರಯಯೌ ದೇವಗತಿಂ ದೇವಮುನಿಸ್ತದಾ ॥</p>
<p class="Text">ಇತ್ತ ಯೋಗಮಾಯೆಯು ಸೀತೆಯ ರೂಪದಲ್ಲಿ ನಿನ್ನ ಮನೆಯಲ್ಲಿ ಪ್ರಕಟಳಾಗಿರುವಳು. ಆದ್ದರಿಂದ ನೀನು ಪ್ರಯತ್ನ ಪೂರ್ವಕವಾಗಿ ಈ ಸೀತೆಯನ್ನು ಶ್ರೀರಾಮನಿಗೆ ಕೊಡು. ‘ಈಕೆಯಾದರೋ ಪರಮಾತ್ಮನಾದ ಶ್ರೀರಾಮನ ಭಾರ್ಯೆಯೇ ಆಗಿದ್ದಾಳೆ.’ ಹೀಗೆಂದು ಹೇಳಿ ದೇವರ್ಷಿ ನಾರದರು ಆಕಾಶ ಮಾರ್ಗದಿಂದ ಹೊರಟು ಹೋದರು. ॥65-66॥</p>
<p class="Shlok-Number">(ಶ್ಲೋಕ -  67)</p>
<p class="Shlok">ತದಾರಭ್ಯ ಮಯಾ ಸೀತಾ ವಿಷ್ಣೋರ್ಲಕ್ಷ್ಮೀರ್ವಿಭಾವ್ಯತೇ ।</p>
<p class="Shlok">ಕಥಂ ಮಯಾ ರಾಘವಾಯ ದೀಯತೇ ಜಾನಕೀ ಶುಭಾ ॥</p>
<p class="Shlok-Number">(ಶ್ಲೋಕ -  68)</p>
<p class="Shlok">ಇತಿಚಿಂತಾಸಮಾವಿಷ್ಟಃ ಕಾರ್ಯಮೇಕಮಚಿಂತಯಮ್ ।</p>
<p class="Shlok">ಮತ್ಪಿತಾಮಹಗೇಹೇ ತು ನ್ಯಾಸಭೂತಮಿದಂ ಧನುಃ ॥</p>
<p class="Shlok-Number">(ಶ್ಲೋಕ -  69)</p>
<p class="Shlok">ಈಶ್ವರೇಣ ಪುರಾ ಕ್ಷಿಪ್ತಂ ಪುರದಾಹಾದನಂತರಮ್ ।</p>
<p class="Shlok">ಧನುರೇತತ್ಪಣಂ ಕಾರ್ಯಮಿತಿ ಚಿಂತ್ಯ ಕೃತಂ ತಥಾ ॥</p>
<p class="Shlok-Number">(ಶ್ಲೋಕ -  70)</p>
<p class="Shlok">ಸೀತಾಪಾಣಿಗ್ರಹಾರ್ಥಾಯ ಸರ್ವೆಷಾಂ ಮಾನನಾಶನಮ್ ।</p>
<p class="Shlok">ತ್ವತ್ಪ್ರಸಾದಾನ್ಮುನಿಶ್ರೇಷ್ಠ ರಾಮೋ ರಾಜೀವಲೋಚನಃ ॥ </p>
<p class="Shlok-Number">(ಶ್ಲೋಕ -  71)</p>
<p class="Shlok">ಆಗತೋಽತ್ರ ಧನುರ್ದ್ರಷ್ಟುಂ ಫಲಿತೋ ಮೇ ಮನೋರಥಃ ।</p>
<p class="Shlok">ಅದ್ಯ ಮೇ ಸಫಲಂ ಜನ್ಮ ರಾಮ ತ್ವಾಂ ಸಹ ಸೀತಯಾ ॥</p>
<p class="Shlok-Number">(ಶ್ಲೋಕ -  72)</p>
<p class="Shlok">ಏಕಾಸನಸ್ಥಂ ಪಶ್ಯಾಮಿ ಭ್ರಾಜಮಾನಂ ರವಿಂ ಯಥಾ ।</p>
<p class="Shlok">ತ್ವತ್ಪಾದಾಂಬುಧರೋ ಬ್ರಹ್ಮಾ ಸೃಷ್ಟಿಚಕ್ರಪ್ರವರ್ತಕಃ ॥</p>
<p class="Shlok-Number">(ಶ್ಲೋಕ -  73)</p>
<p class="Shlok">ಬಲಿಸ್ತ್ವತ್ಪಾದಸಲಿಲಂ ಧೃತ್ವಾಭೂದ್ದಿವಿಜಾಧಿಪಃ ।</p>
<p class="Shlok">ತ್ವತ್ಪಾದಪಾಂಸುಸಂಸ್ಪರ್ಶಾದಹಲ್ಯಾ ಭರ್ತೃಶಾಪತಃ ॥</p>
<p class="Shlok-Number">(ಶ್ಲೋಕ -  74)</p>
<p class="Shlok">ಸದ್ಯ ಏವ ವಿನಿರ್ಮುಕ್ತಾ ಕೋಽನ್ಯಸ್ತ್ವತ್ತೋಽಧಿರಕ್ಷಿತಾ ॥</p>
<p class="Text">ಅಂದಿನಿಂದಲೂ ನಾನು ಈ ಸೀತೆಯನ್ನು ಭಗವಾನ್ ವಿಷ್ಣುವಿನ ಪತ್ನಿಯೆಂದೇ ಭಾವಿಸಿದ್ದೆನು. ಆದರೆ ಶುಭಲಕ್ಷಣಳಾದ ಜಾನಕಿಯನ್ನು ರಘುನಾಥನಿಗೆ ಹೇಗೆ ಕೊಡುವುದು ಎಂದು ಚಿಂತಾಕುಲನಾಗಿ ಒಂದು ಉಪಾಯವನ್ನು ಆಲೋಚಿಸಿದೆ. ನನ್ನ ಅಜ್ಜನ ಮನೆಯಲ್ಲಿ ಹಿಂದೆ ತ್ರಿಪುರಾಸುರನ ಸಂಹಾರದ ಬಳಿಕ ಪರಮೇಶ್ವರನು ಇರಿಸಿದ್ದ ಈ ಧನುಸ್ಸು ಇತ್ತು. ಸೀತೆಯ ಪಾಣಿಗ್ರಹಣಕ್ಕೆ ಎಲ್ಲರ ಗರ್ವನಾಶಕ ಈ ಧನುಸ್ಸನ್ನೇ ಪಣವಾಗಿ ಇರಿಸುವುದು ಎಂದು ಯೋಚಿಸಿ ಹಾಗೇ ಮಾಡಿದೆನು. ಹೇ ಮುನಿಶ್ರೇಷ್ಠರೇ! ನಿಮ್ಮ ಅನುಗ್ರಹದಿಂದ ಕಮಲನಯನ ಶ್ರೀರಾಮನು ಧನುಸ್ಸನ್ನು ನೋಡಲು ಇಲ್ಲಿಗೆ ಬಂದನು. ಇದರಿಂದ ನನ್ನ ಮನೋರಥವು ನೆರೆವೇರಿತು. ಹೇ ರಾಮಾ! ಇಂದು ನನ್ನ ಜನ್ಮವು ಸಾರ್ಥಕವಾಯಿತು. ಏಕೆಂದರೆ ಸೀತೆಯೊಡನೆ ಒಂದೇ ಪೀಠದಲ್ಲಿ ಕುಳಿತಿರುವ, ಹಾಗೂ ಹೊಳೆಯುತ್ತಿರುವ ಸೂರ್ಯನಂತಿರುವ ನಿನ್ನನ್ನು ನೋಡುತ್ತಿದ್ದೇನೆ. ನಿನ್ನ ಪಾದೋದಕವನ್ನು ಶಿರದಲ್ಲಿ ಧರಿಸಿಯೇ ಬ್ರಹ್ಮನು ಸೃಷ್ಟಿ ಕಾರ್ಯವನ್ನು ನೇರವೇರಿಸುತ್ತಿದ್ದಾನೆ. ಬಲಿರಾಜನು ನಿನ್ನ ಪಾದ ಜಲ ಮಹಿಮೆಯಿಂದಲೇ ಇಂದ್ರಪದವನ್ನು ಪಡೆದುಕೊಂಡನು. ನಿನ್ನ ಪಾದಧೂಳಿಯು ಸೊಂಕಿದ್ದರಿಂದ ಅಹಲ್ಯೆಯ ತನ್ನ ಪತಿಯ ಶಾಪದಿಂದ ಮುಕ್ತಳಾದಳು. ಇನ್ನು ನಿನಗಿಂತಲೂ ಮಿಗಿಲಾದ ರಕ್ಷಕರು ನಮಗೆ ಬೇರೆ ಯಾರಿದ್ದಾರೆ? ॥67-74॥</p>
<p class="Shlok-Number">(ಶ್ಲೋಕ -  75)</p>
<p class="Shlok">ಯತ್ಪಾದ ಪಂಕಜಪರಾಗಸುರಾಗಯೋಗಿ-</p>
<p class="Shlok">ವೃಂದೈರ್ಜಿತಂ ಭವಭಯಂ ಜಿತಕಾಲಚಕ್ರೈಃ ।</p>
<p class="Shlok">ಯನ್ನಾಮಕೀರ್ತನಪರಾ ಜಿತದುಃಖಶೋಕಾ</p>
<p class="Shlok">ದೇವಾಸ್ತಮೇವ ಶರಣಂ ಸತತಂ ಪ್ರಪದ್ಯೇ ॥</p>
<p class="Text">ಯಾರ ಚರಣ ಕಮಲಗಳ ಪರಾಗದಲ್ಲಿ ಆಸಕ್ತರಾದ, ಕಾಲಗತಿಯನ್ನು ಗೆದ್ದಿರುವ ಯೋಗಿಗಳ ಸಮೂಹವು ಸಂಸಾರ ಭಯವನ್ನು ಗೆದ್ದುಕೊಂಡಿರುವರೋ, ಹಾಗೂ ದೇವತೆಗಳೂ ಯಾರ ನಾಮಕೀರ್ತನೆಯಲ್ಲಿ ತೊಡಗಿದ್ದು ದುಃಖ ಶೋಕಗಳನ್ನು ಗೆದ್ದುಕೊಂಡಿರುವರೋ ಅಂತಹ ನಿನ್ನನ್ನೇ ನಾನು ಯಾವಾಗಲೂ ಶರಣು ಹೋಗುತ್ತೇನೆ. ॥75॥</p>
<p class="Shlok-Number">(ಶ್ಲೋಕ -  76)</p>
<p class="Shlok">ಇತಿ ಸ್ತುತ್ವಾ ನೃಪಃ ಪ್ರಾದಾದ್ರಾಘವಾಯ ಮಹಾತ್ಮನೇ ।</p>
<p class="Shlok">ದೀನಾರಾಣಾಂ ಕೋಟಿಶತಂ ರಥಾನಾಮಯುತಂ ತದಾ ॥</p>
<p class="Shlok-Number">(ಶ್ಲೋಕ -  77)</p>
<p class="Shlok">ಅಶ್ವಾನಾಂ ನಿಯುತಂ ಪ್ರಾದಾದ್ಗಜಾನಾಂ ಷಟ್ ಶತಂ ತಥಾ ।</p>
<p class="Shlok">ಪತ್ತೀನಾಂ ಲಕ್ಷಮೇಕಂ ತು ದಾಸೀನಾಂ ತ್ರಿಶತಂ ದದೌ ॥</p>
<p class="Shlok-Number">(ಶ್ಲೋಕ -  78)</p>
<p class="Shlok">ದಿವ್ಯಾಂಬರಾಣಿ ಹಾರಾಂಶ್ಚ ಮುಕ್ತಾರತ್ನಮಯೋಜ್ಜ್ವಲಾನ್ ।</p>
<p class="Shlok">ಸೀತಾಯೈ ಜನಕಃ ಪ್ರಾದಾತ್ಪ್ರೀತ್ಯಾ ದುಹಿತೃವತ್ಸಲಃ ॥</p>
<p class="Text">ಹೀಗೆ ಸ್ತೋತ್ರಮಾಡಿ ಮಹಾರಾಜಾ ಜನಕನು ಮಹಾತ್ಮನಾದ ರಾಘವನಿಗೆ ಶತಕೋಟಿ ಸಂಖ್ಯೆಯ ಸುವರ್ಣನಾಣ್ಯಗಳನ್ನೂ, ಹತ್ತು ಸಾವಿರ ರಥಗಳನ್ನು, ಹತ್ತು ಲಕ್ಷ ಕುದುರೆಗಳನ್ನೂ, ಆರುನೂರು ಆನೆಗಳನ್ನು ಒಂದು ಲಕ್ಷ ಪದಾತಿಯನ್ನು ಕೊಟ್ಟನು. ಹಾಗೆಯೇ ಮಗಳಲ್ಲಿ ಪ್ರೇಮವುಳ್ಳ ಜನಕನು ಸೀತಾದೇವಿಗೆ ದಿವ್ಯವಾದ ವಸಗಳನ್ನು, ಮುತ್ತು ರತ್ನಗಳಿಂದ ಹೊಳೆಯುತ್ತಿರುವ ಆಭರಣಗಳನ್ನು ಮುನ್ನೂರು ಜನ ದಾಸಿಯರನ್ನೂ ಸಂತೋಷದಿಂದ ಕೊಟ್ಟನು. ॥76-78॥</p>
<p class="Shlok-Number">(ಶ್ಲೋಕ -  79)</p>
<p class="Shlok">ವಸಿಷ್ಠಾದೀನ್ಸುಸಂಪೂಜ್ಯ ಭರತಂ ಲಕ್ಷ್ಮಣಂ ತಥಾ ।</p>
<p class="Shlok">ಪೂಜಯಿತ್ವಾ ಯಥಾನ್ಯಾಯಂ ತಥಾ ದಶರಥಂ ನೃಪಮ್ ॥</p>
<p class="Shlok-Number">(ಶ್ಲೋಕ -  80)</p>
<p class="Shlok">ಪ್ರಸ್ಥಾಪಯಾಮಾಸ ನೃಪೋ ರಾಜಾನಂ ರಘುಸತ್ತಮಮ್ ।</p>
<p class="Shlok">ಸೀತಾಮಾಲಿಂಗ್ಯ ರುದತೀಂ ಮಾತರಃ ಸಾಶ್ರುಲೋಚನಾಃ ॥</p>
<p class="Shlok-Number">(ಶ್ಲೋಕ -  81)</p>
<p class="Shlok">ಶ್ವಶ್ರೂಶುಶ್ರೂಷಣಪರಾ ನಿತ್ಯಂ ರಾಮಮನುವ್ರತಾ ।</p>
<p class="Shlok">ಪಾತಿವ್ರತ್ಯಮುಪಾಲಂಬ್ಯ ತಿಷ್ಠ ವತ್ಸೇ ಯಥಾಸುಖಮ್ ॥</p>
<p class="Text">ಅನಂತರ ವಸಿಷ್ಠಾದಿಗಳನ್ನು ಚೆನ್ನಾಗಿ ಪೂಜಿಸಿ, ಭರತ, ಲಕ್ಷ್ಮಣ, ಶತ್ರುಘ್ನರನ್ನು ಮತ್ತು ದಶರಥನನ್ನು ಧನಾದಿಗಳಿಂದ ಯಥೋಚಿತವಾಗಿ ಸತ್ಕರಿಸಿ ದಶರಥರನನ್ನು ಬಿಳ್ಕೊಟ್ಟನು. ಬಳಿಕ ಅಳುತ್ತಿರುವ ಸೀತೆಯನ್ನು ಕಣ್ಣೀರಿನಿಂದ ಕೂಡಿದ ತಾಯಂದಿರು ಆಲಿಂಗಿಸಿಕೊಂಡು ‘ಮಗಳೇ! ನೀನು ಅತ್ತೆ ಮಾವಂದಿರ ಸೇವೆಯನ್ನು ಮಾಡುತ್ತಾ, ಯಾವಾಗಲೂ ಶ್ರೀರಾಮನನ್ನೇ ಅನುಸರಿಸಿಕೊಂಡಿರು. ಪಾತಿವ್ರತ್ಯ ಧರ್ಮವನ್ನು ಆಶ್ರಯಿಸಿ ಸುಖವಾಗಿ ಬಾಳು,’ ಎಂದು ಹರಸಿದರು. ॥79-81॥</p>
<p class="Shlok-Number">(ಶ್ಲೋಕ -  82)</p>
<p class="Shlok">ಪ್ರಯಾಣಕಾಲೇ ರಘುನಂದನಸ್ಯ </p>
<p class="Shlok">ಭೇರೀ ಮೃದಂಗಾನಕತೂರ್ಯಘೋಷಃ ।</p>
<p class="Shlok">ಸ್ವರ್ವಾಸಿಭೇರೀಘನತೂರ್ಯಶಬ್ದೈಃ </p>
<p class="Shlok">ಸಂಮೂರ್ಚ್ಛಿತೋ ಭೂತಭಯಂಕರೋಽಭೂತ್ ॥</p>
<p class="Text">ಶ್ರೀರಾಮನ ಪ್ರಯಾಣಕಾಲದಲ್ಲಿ ಭೇರಿ, ನಗಾರಿ, ಮೃದಂಗ, ಕೊಂಬು, ಕಹಳೆ ಮುಂತಾದವುಗಳ ಶಬ್ದದ ಜೊತೆಗೆ, ದೇವಲೋಕದಲ್ಲಿ ದೇವತೆಗಳು ನುಡಿಸುತ್ತಿದ್ದ ಭೇರಿ, ನಗಾರಿ ಮುಂತಾದವುಗಳ ಧ್ವನಿಗಳು ಒಂದುಗೂಡಿ ಪ್ರಾಣಿಗಳಲ್ಲಿ ಭಯವನ್ನುಂಟುಮಾಡುವಷ್ಟರವರೆಗೆ ತೀವ್ರವಾಗಿ ವ್ಯಾಪಿಸಿತು. ॥82॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಬಾಲಕಾಂಡೇ ಷಷ್ಠಃ ಸರ್ಗಃ ॥6॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಬಾಲಕಾಂಡದಲ್ಲಿ ಆರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-4-7">ಏಳನೆಯ ಸರ್ಗ</p>
<p class="description">ಪರುಶುರಾಮರ ಭೇಟಿ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಸೂತ ಉವಾಚ</p>
<p class="Shlok">ಅಥ ಗಚ್ಛತಿ ಶ್ರೀರಾಮೇ ಮೈಥಿಲಾದ್ಯೋಜನತ್ರಯಮ್ ।</p>
<p class="Shlok">ನಿಮಿತ್ತಾನ್ಯತಿಘೋರಾಣಿ ದದರ್ಶ ನೃಪಸತ್ತಮಃ ॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ನತ್ವಾ ವಸಿಷ್ಠಂ ಪಪ್ರಚ್ಛ ಕಿಮಿದಂ ಮುನಿಪುಂಗವ ।</p>
<p class="Shlok">ನಿಮಿತ್ತಾನೀಹ ದೃಶ್ಯಂತೇ ವಿಷಮಾಣಿ ಸಮಂತತಃ ॥</p>
<p class="Text"><span class="char-style-override-3">ಸೂತಪುರಾಣಿಕರು ಹೇಳುತ್ತಾರೆ — </span>ಶ್ರೀರಾಮಚಂದ್ರನು ಮಿಥಿಲೆಯಿಂದ ಮೂರು ಯೋಜನ ಮುಂದೆ ಸಾಗಿದಾಗ, ನೃಪಶ್ರೇಷ್ಠ ದಶರಥನು ಅತ್ಯಂತ ಭಯಂಕರವಾದ ಅಪಶಕುನಗಳನ್ನು ಕಂಡನು. ವಸಿಷ್ಠರಿಗೆ ನಮಸ್ಕರಿಸಿ, ಮುನಿಶ್ರೇಷ್ಠರೇ! ಸುತ್ತಲೂ ವಿಷಮವಾದ ಮತ್ತು ಘೋರವಾದ ಅಪಶಕುನಗಳು ಕಂಡು ಬರುತ್ತಿವೆಯಲ್ಲ! ಇದರ ಕಾರಣವೇನು? ಎಂದು ಕೇಳಿದನು. ॥1-2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ವಸಿಷ್ಠಸ್ತಮಥ ಪ್ರಾಹ ಭಯಮಾಗಾಮಿ ಸೂಚ್ಯತೇ ।</p>
<p class="Shlok">ಪುನರಪ್ಯಭಯಂ ತೇಽದ್ಯ ಶೀಘ್ರಮೇವ ಭವಿಷ್ಯತಿ ॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ಮೃಗಾಃ ಪ್ರದಕ್ಷಿಣಂ ಯಾಂತಿ ಪಶ್ಯ ತ್ವಾಂ ಶುಭಸೂಚಕಾಃ ।</p>
<p class="Shlok">ಇತ್ಯೇವಂ ವದತಸ್ತಸ್ಯ ವವೌ ಘೋರತರೋಽನಿಲಃ ॥</p>
<p class="Text"><span class="char-style-override-3">ಆಗ ವಸಿಷ್ಠರು ಹೇಳಿದರು- </span>ಈ ಅಪಶಕುನಗಳಿಂದ ನಿನಗೆ ಮುಂದೆ ಭಯವು ಉಂಟಾಗುವ ಸೂಚನೆ ಕಂಡುಬರುತ್ತದೆ. ಆದರೆ ಜೊತೆಗೆ ಶೀಘ್ರವಾಗಿಯೇ ಆ ಭಯವು ತೊಲಗುವಂತೆ ಸೂಚಿಸುತ್ತದೆ. ಏಕೆಂದರೆ ಶುಭ ಸೂಚಕಗಳಾದ ಮೃಗಗಳು ನಿನ್ನ ಬಲಭಾಗದಲ್ಲಿ ಹೋಗುತ್ತಿವೆ. ವಸಿಷ್ಠರು ಹೀಗೆ ಹೇಳುತ್ತಿರುವಂತೆ ಭಾರೀ ಪ್ರಚಂಡ ಗಾಳಿಯು ಬೀಸತೊಡಗಿತು.॥3-4॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಮುಷ್ಣಂಶ್ಚಕ್ಷೂಂಷಿ ಸರ್ವೇಷಾಂ ಪಾಂಸುವೃಷ್ಟಿಭಿರರ್ದಯನ್ ।</p>
<p class="Shlok">ತತೋ ವ್ರಜನ್ ದದರ್ಶಾಗ್ರೇ ತೇಜೋರಾಶಿಮುಪಸ್ಥಿತಮ್ ॥</p>
<p class="Text">ಆ ಬಿರುಗಾಳಿಯಿಂದ ಎದ್ದ ಧೂಳಿನಿಂದ ಎಲ್ಲರ ಕಣ್ಣುಗಳು ಹಿಂಸೆಗೊಳಗಾಗಿ ಮುಚ್ಚಿಕೊಂಡವು. ಮತ್ತೆ ಮುಂದಕ್ಕೆ ಸಾಗುತ್ತಿರುವಾಗ ಒಂದು ತೇಜಸ್ಸಿನ ಬೆಟ್ಟವೇ ಇದಿರಾಯಿತು.॥5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಕೋಟಿಸೂರ್ಯಪ್ರತೀಕಾಶಂ ವಿದ್ಯುತ್ಪುಂಜಸಮಪ್ರಭಮ್ ।</p>
<p class="Shlok">ತೇಜೋರಾಶಿಂ ದದರ್ಶಾಥ ಜಾಮದಗ್ನ್ಯಂ ಪ್ರತಾಪವಾನ್ ॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ನೀಲಮೇಘನಿಭಂ ಪ್ರಾಂಶುಂ ಜಟಾಮಂಡಲಮಂಡಿತಮ್ ।</p>
<p class="Shlok">ಧನುಃಪರಶುಪಾಣಿಂ ಚ ಸಾಕ್ಷಾತ್ಕಾಲಮಿವಾಂತಕಮ್ ॥</p>
<p class="Text">ಕೋಟಿ ಸೂರ್ಯರಿಗೆ ಸಮಾನವಾದ ಕಾಂತಿಯುಳ್ಳ, ಮಿಂಚುಗಳ ಸಮೂಹದಂತೆ ಪ್ರಕಾಶಮಾನನಾದ ಜಮದಗ್ನಿಯ ಪುತ್ರನಾದ ಪರಶುರಾಮನೆಂಬ ತೇಜೋರಾಶಿಯನ್ನು ಪ್ರತಾಪಶಾಲಿಯಾದ ದಶರಥನು ಕಂಡನು. ಕಪ್ಪಾದ ಮೋಡದಂತೆ ಕಾಂತಿಯುಳ್ಳ, ಎತ್ತರವಾದ ಜಟೆಗಳ ಸಮೂಹದಿಂದ ಕೂಡಿದ, ಹಾಗೂ ಕೈಯಲ್ಲಿ ಧನುಸ್ಸನ್ನು, ಕೊಡಲಿಯನ್ನು ಧರಿಸಿರುವ, ಪ್ರತ್ಯಕ್ಷ ಯಮನಂತೆ ಇರುವ, ಕಾರ್ತವೀರ್ಯಾರ್ಜುನನನ್ನು ಸಂಹರಿಸಿದ ಮತ್ತು ಕೊಬ್ಬಿದ ಕ್ಷತ್ರಿಯರನ್ನೆಲ್ಲ ಸದೆಬಡಿದ, ಕಾಲ ಮೃತ್ಯುವಿನ ಅಪರಾವತಾರದಂತಿರುವ ಪರಶುರಾಮನು ದಶರಥನ ಎದುರಿಗೆ ಬಂದು ನಿಂತನು.॥6-7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ಕಾರ್ತವೀರ್ಯಾಂತಕಂ ರಾಮಂ ದೃಪ್ತಕ್ಷತ್ರಿಯಮರ್ದನಮ್ ।</p>
<p class="Shlok">ಪ್ರಾಪ್ತಂ ದಶರಥಸ್ಯಾಗ್ರೇ ಕಾಲಮೃತ್ಯುಮಿವಾಪರಮ್ ॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ತಂ ದೃಷ್ಟ್ವಾ ಭಯಸಂತ್ರಸ್ತೋ ರಾಜಾ ದಶರಥಸ್ತದಾ ।</p>
<p class="Shlok">ಅರ್ಘ್ಯಾದಿಪೂಜಾಂ ವಿಸ್ಮೃತ್ಯ ತ್ರಾಹಿ ತ್ರಾಹೀತಿ ಚಾಬ್ರವೀತ್ ॥</p>
<p class="Text">ಆಗ ದಶರಥ ಮಹಾರಾಜನು ಅವನನ್ನು ಕಂಡು ಭಯಗೊಂಡು ನಡುಗುತ್ತಾ, ಅವನನ್ನು ಅರ್ಘ್ಯಪಾದ್ಯಾದಿಗಳಿಂದ ಪೂಜಿಸುವುದನ್ನು ಮರೆತು ‘ಕಾಪಾಡು, ಕಾಪಾಡು’ ಎಂದು ಅಂಗಲಾಚಿದನು. ॥8-9॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ದಂಡವತ್ಪ್ರಣಿಪತ್ಯಾಹ ಪುತ್ರಪ್ರಾಣಂ ಪ್ರಯಚ್ಛ ಮೇ ।</p>
<p class="Shlok">ಇತಿ ಬ್ರುವಂತಂ ರಾಜಾನಮನಾದೃತ್ಯ ರಘೂತ್ತಮಮ್ ॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಉವಾಚ ನಿಷ್ಠುರಂ ವಾಕ್ಯಂ ಕೋಧಾತ್ಪ್ರಚಲಿತೇಂದ್ರಿಯಃ ।</p>
<p class="Shlok">ತ್ವಂ ರಾಮ ಇತಿ ನಾಮ್ನಾ ಮೇ ಚರಸಿ ಕ್ಷತ್ರಿಯಾಧಮ ॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ದ್ವಂದ್ವಯುದ್ಧಂ ಪ್ರಯಚ್ಛಾಶು ಯದಿ ತ್ವಂ ಕ್ಷತ್ರಿಯೋಽಸಿ ವೈ ।</p>
<p class="Shlok">ಪುರಾಣಂ ಜರ್ಜರಂ ಚಾಪಂ ಭಂಕ್ತ್ವಾ ತ್ವಂ ಕತ್ಥಸೇ ಮುಧಾ ॥</p>
<p class="Text">ದಶರಥನು ದೀರ್ಘ ದಂಡನಮಸ್ಕಾರ ಮಾಡಿ ‘ನನಗೆ ಮಗನ ಪ್ರಾಣಗಳನ್ನು ಉಳಿಸಿಕೊಡು. ಎಂದು ಬೇಡಿಕೊಂಡನು. ಹೀಗೆ ಹೇಳುತ್ತಿರುವ ರಘುಶ್ರೇಷ್ಠನಾದ ರಾಜನನ್ನು ತಿರಸ್ಕರಿಸಿ, ಕೋಪದಿಂದ ಕಿಡಿ-ಕಿಡಿಯಾಗಿ ಭಾರ್ಗವ ರಾಮನು ನಿಷ್ಠುರವಾದ ಮಾತಿನಿಂದ ರಘೂತ್ತಮನಾದ ಶ್ರೀರಾಮಚಂದ್ರನನ್ನು ಉದ್ದೇಶಿಸಿ ಇಂತೆಂದನು - ಎಲೈ ರಾಮಾ! ಕ್ಷತ್ರಿಯಾಧಮನಾದ ನೀನು ನನ್ನ ಹೆಸರಿನಿಂದ ಮೆರೆಯುತ್ತಿರುವೆ, ನೀನು ಕ್ಷತ್ರಿಯನೇ ಆದರೆ ಇದೋ ನನ್ನೊಡನೆ ದ್ವಂದ್ವಯುದ್ಧಮಾಡು. ಹಳೆಯದಾದ-ಮುದಿಯಾದ ಶಿವಧನುಸ್ಸನ್ನು ಮುರಿದು ವ್ಯರ್ಥವಾಗಿ ಜಂಭಕೊಚ್ಚಿಕೊಳ್ಳುತ್ತಿರುವೆ. ॥10-12॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ಅಸ್ಮಿಂಸ್ತು ವೈಷ್ಣವೇ ಚಾಪ ಆರೋಪಯಸಿ ಚೇದ್ಗುಣಮ್ ।</p>
<p class="Shlok">ತದಾ ಯುದ್ಧಂ ತ್ವಯಾ ಸಾರ್ಧಂ ಕರೋಮಿ ರಘುವಂಶಜ ॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ನೋ ಚೇತ್ಸರ್ವಾನ್ ಹನಿಷ್ಯಾಮಿ ಕ್ಷತ್ರಿಯಾಂತಕರೋ ಹ್ಯಹಮ್ । </p>
<p class="Shlok">ಇತಿ ಬ್ರುವತಿ ವೈ ತಸ್ಮಿಂಶ್ಚಚಾಲ ವಸುಧಾ ಭೃಶಮ್ ॥</p>
<p class="Text">ಎಲೈ ರಘುವಂಶಜನೇ! ನೀನು ಈ ವೈಷ್ಣವ ಧನುಸ್ಸಿಗೆ ಹೆದೆಯೇರಿಸುವೆಯಾದರೆ ಆಗ ನಾನು ನಿನ್ನೊಡನೆ ಯುದ್ಧ ಮಾಡುವೆನು. ಇಲ್ಲವಾದರೆ ಎಲ್ಲರನ್ನು ಕೊಂದು ಹಾಕುವೆನು. ಏಕೆಂದರೆ ಕ್ಷತ್ರಿಯರೆಲ್ಲರನ್ನು ಮುಗಿಸುವುದೇ ನನ್ನ ಕೆಲಸವಾಗಿದೆ. ಪರಶುರಾಮನು ಹೀಗೆ ಹೇಳುತ್ತಿರಲು ಭೂಮಿಯು ಪುನಃ ಪುನಃ ನಡುಗತೊಡಗಿತು.॥13-14॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ಅಂಧಕಾರೋ ಬಭೂವಾಥ ಸರ್ವೇಷಾಮಪಿ ಚಕ್ಷುಷಾಮ್ ।</p>
<p class="Shlok">ರಾಮೋ ದಾಶರಥಿರ್ವೀರೋ ವೀಕ್ಷ್ಯ ತಂ ಭಾರ್ಗವಂ ರುಷಾ ॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ಧನುರಾಚ್ಛಿದ್ಯ ತದ್ಧಸ್ತಾದಾರೋಪ್ಯ ಗುಣಮಂಜಸಾ ।</p>
<p class="Shlok">ತೂಣೀರಾದ್ಬಾಣಮಾದಾಯ ಸಂಧಾಯಾಕೃಷ್ಯ ವೀರ್ಯವಾನ್ ॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಉವಾಚ ಭಾರ್ಗವಂ ರಾಮಂ ಶೃಣು ಬ್ರಹ್ಮನ್ವಚೋ ಮಮ ।</p>
<p class="Shlok">ಲಕ್ಷ್ಯಂ ದರ್ಶಯ ಬಾಣಸ್ಯ ಹ್ಯಮೋಘೋ ಮಮ ಸಾಯಕಃ ॥</p>
<p class="Text">ಎಲ್ಲರ ಕಣ್ಣುಗಳಿಗೆ ಕತ್ತಲೆ ಆವರಿಸಿತು. ಆಗ ವೀರನಾದ ದಶರಥನಂದನ ಶ್ರೀರಾಮನು ಕೋಪದಿಂದ ಭಾರ್ಗವರಾಮನನ್ನು ನೋಡುತ್ತ ಅವನ ಕೈಯಿಂದ ಬಲ್ಲನ್ನು ಕಿತ್ತುಕೊಂಡನು. ಆಗಲೇ ಅವನ ವೈಷ್ಣವ ತೇಜಸ್ಸು ಶ್ರೀರಾಮನಲ್ಲಿ ಸೇರಿ ಹೋಯಿತು ಅದನ್ನು ಬಗ್ಗಿಸಿ ಹಗ್ಗವನ್ನು ಬಿಗಿದುಕಟ್ಟಿ, ಬತ್ತಳಿಕೆಯಿಂದ ಬಾಣವನ್ನು ತೆಗೆದು ಹೂಡಿ, ಚೆನ್ನಾಗಿ ಸೆಳೆದು ಪರಾಕ್ರಮಿಯಾದ ರಾಮನು ಭೃಗುನಂದನ ಪರಶುರಾಮನಲ್ಲಿ ಹೇಳಿದನು - ಎಲೈ ಬ್ರಾಹ್ಮಣನೇ! ನನ್ನ ಬಾಣವು ಅಮೋಘ ವಾದುದು, ಇದು ವ್ಯರ್ಥವಾಗಲಾರದು. ಇದಕ್ಕೆ ಗುರಿಯನ್ನು ತೋರಿಸು. ॥15-17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಲೋಕಾನ್ಪಾದಯುಗಂ ವಾಪಿ ವದ ಶೀಘ್ರಂ ಮಮಾಜ್ಞಯಾ ।</p>
<p class="Shlok">ಅಯಂ ಲೋಕಃ ಪರೋ ವಾಥ ತ್ವಯಾ ಗಂತುಂ ನ ಶಕ್ಯತೇ ॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ಏವಂ ತ್ವಂ ಹಿ ಪ್ರಕರ್ತವ್ಯಂ ವದ ಶೀಘ್ರಂ ಮಮಾಜ್ಞಯಾ ।</p>
<p class="Shlok">ಏವಂ ವದತಿ ಶ್ರೀರಾಮೇ ಭಾರ್ಗವೋ ವಿಕೃತಾನನಃ ॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಸಂಸ್ಮರನ್ಪೂರ್ವವೃತ್ತಾಂತಮಿದಂ ವಚನಮಬ್ರವೀತ್ ।</p>
<p class="Shlok">ರಾಮ ರಾಮ ಮಹಾಬಾಹೋ ಜಾನೇ ತ್ವಾಂ ಪರಮೇಶ್ವರಮ್ ॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ಪುರಾಣಪುರುಷಂ ವಿಷ್ಣುಂ ಜಗತ್ಸರ್ಗಲಯೋದ್ಭವಮ್ ।</p>
<p class="Shlok">ಬಾಲ್ಯೇಽಹಂ ತಪಸಾ ವಿಷ್ಣುಮಾರಾಧಯಿತುಮಂಜಸಾ ॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಚಕ್ರತೀರ್ಥಂ ಶುಭಂ ಗತ್ವಾ ತಪಸಾ ವಿಷ್ಣುಮನ್ವಹಮ್ ।</p>
<p class="Shlok">ಅತೋಷಯಂ ಮಹಾತ್ಮಾನಂ ನಾರಾಯಣ ಮನನ್ಯಧೀಃ ॥</p>
<p class="Text">(ನಿನ್ನ ತಪಃ ಫಲವಾದ ಪುಣ್ಯ) ಲೋಕಗಳನ್ನಾಗಲೀ, ಅಥವಾ ನಿನ್ನ ಕಾಲುಗಳನ್ನಾದರೂ ನನ್ನ ಆಜ್ಞೆಯಂತೆ ಕೂಡಲೇ ತೋರಿಸು.<span class="char-style-override-5">* </span>(ಅದನ್ನೇ ಈ ಬಾಣದಿಂದ ಭೇದಿಸುವೆನು) ಈಗ ನೀನು ಈ ಲೋಕವಾಗಲೀ ಅಥವಾ ಪರಲೋಕವಾಗಲೀ ಯಾವುದಾದರೊಂದನ್ನೂ ನೀನು ಪಡೆಯ ಬಲ್ಲೆ. ಈಗ ನೀನು ಹೀಗೆಯೇ ನಡೆದುಕೊಳ್ಳಬೇಕು. ಬೇಗ ಹೇಳು ಎಂದನು. ಶ್ರೀರಾಮನು ಹೀಗೆ ಹೇಳಿದಾಗ ಬಾಡಿದ ಮುಖದಿಂದ ಪರಶುರಾಮನು ಹಿಂದಿನ ವೃತ್ತಾಂತವನ್ನು ನೆನೆದುಕೊಂಡು ಹೇಳಿದನು - ಮಹಾಬಾಹುವಾದ ಶ್ರಿರಾಮಾ! ನೀನು ಪರಮೇಶ್ವರನೆಂದು ತಿಳಿದುಕೊಂಡೆ. ನೀನು ಪುರಾಣ ಪುರುಷನೂ, ಪ್ರಪಂಚದ ಸೃಷ್ಟಿ-ಸ್ಥಿತಿ-ಲಯಗಳಿಗೆ ಮೂಲ ಕಾರಣನಾದ ಸಾಕ್ಷಾತ್ ಭಗವಾನ್ ವಿಷ್ಣುವೇ ಆಗಿರುವೆ. ನಾನು ಬಾಲ್ಯದಲ್ಲಿಯೇ ಭಗವಾನ್ ಮಹಾವಿಷ್ಣುವನ್ನು ತಪಸ್ಸಿನಿಂದ ಆರಾಧಿಸುವುದಕ್ಕಾಗಿ ಶುಭವಾದ ಚಕ್ರ ತೀರ್ಥವನ್ನು ಸೇರಿ ಅಲ್ಲಿ ಪ್ರತಿದಿನವೂ ಏಕಾಗ್ರತೆಯಿಂದ ಅನನ್ಯಭಾವದಿಂದ ಮಹಾತ್ಮನಾದ ನಾರಾಯಣನನ್ನು ಧ್ಯಾನಿಸಿ ಸಂತೋಷ ಗೊಳಿಸಿದೆನು.॥18-22॥</p>
<p class="Footnotes"><span class="char-style-override-6">* </span>ಕಾಲುಗಳನ್ನು ಕತ್ತರಿಸಿದರೆ ಈ ಲೋಕದಲ್ಲಿ ನಡೆಯಲಾಗುವುದಿಲ್ಲ. ಪರಲೋಕಗಳಿಗೆ ಸಾಧನವಾದ ಪುಣ್ಯವು ನಾಶವಾದರೆ ಪರಲೋಕಗಳೂ ದಕ್ಕಲಾರವು.ಅಂತೂ ಯಾವುದಾದರೊಂದನ್ನು ಬಾಣಕ್ಕೆ ಗುರಿಯಾಗಿಸು ಎಂಬ ಅಭಿಪ್ರಾಯ.</p>
<p class="Shlok-Number">(ಶ್ಲೋಕ - 23)</p>
<p class="Shlok">ತತಃ ಪ್ರಸನ್ನೋ ದೇವೇಶಃ ಶಂಖಚಕ್ರಗದಾಧರಃ ।</p>
<p class="Shlok">ಉವಾಚ ಮಾಂ ರಘುಶ್ರೇಷ್ಠ ಪ್ರಸನ್ನಮುಖಪಂಕಜಃ ॥</p>
<p class="Text">ಹೇ ರಘುಶ್ರೇಷ್ಠ! ಅನಂತರ ಶಂಖ-ಚಕ್ರಗದಾಧಾರಿಯಾದ, ಪ್ರಸನ್ನವದನನಾದ ನಾರಾಯಣನು ಒಲಿದು ನನಗೆ ಹೀಗೆಂದು ಹೇಳಿದ್ದನು.॥23॥</p>
<p class="Shlok-Number">(ಶ್ಲೋಕ - 24)</p>
<p class="Uvach">ಶ್ರೀಭಗವಾನುವಾಚ </p>
<p class="Shlok">ಉತ್ತಿಷ್ಠ ತಪಸೋ ಬ್ರಹ್ಮನ್ಫಲಿತಂ ತೇ ತಪೋ ಮಹತ್ ।</p>
<p class="Shlok">ಮಚ್ಚಿದಂಶೇನ ಯುಕ್ತಸ್ತ್ವಂ ಜಹಿ ಹೈಹಯಪುಂಗವಮ್ ॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಕಾರ್ತವೀರ್ಯಂ ಪಿತೃಹಣಂ ಯದರ್ಥಂ ತಪಸಃ ಶ್ರಮಃ । </p>
<p class="Shlok">ತತಸ್ತ್ರೀಃ ಸಪ್ತಕೃತ್ವಸ್ತ್ವಂ ಹತ್ವಾ ಕ್ಷತ್ರಿಯಮಂಡಲಮ್ ॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ಕೃತ್ಸ್ನಾಂ ಭೂಮಿಂ ಕಶ್ಯಪಾಯ ದತ್ತ್ವಾ ಶಾಂತಿಮುಪಾವಹ ।</p>
<p class="Shlok">ತ್ರೇತಾಮುಖೇ ದಾಶರಥಿರ್ಭೂತ್ವಾ ರಾಮೋಽಹಮವ್ಯಯಃ ॥ </p>
<p class="Shlok-Number">(ಶ್ಲೋಕ - 27)</p>
<p class="Shlok">ಉತ್ಪತ್ಸ್ಯೇ ಪರಯಾ ಶಕ್ತ್ಯಾ ತದಾ ದ್ರಕ್ಷ್ಯಸಿ ಮಾಂ ತತಃ ।</p>
<p class="Shlok">ಮತ್ತೇಜಃ ಪುನರಾದಾಸ್ಯೇ ತ್ವಯಿ ದತ್ತಂ ಮಯಾ ಪುರಾ ॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ತದಾ ತಪಶ್ಚರಲ್ಲೋಕೇ ತಿಷ್ಠ ತ್ವಂ ಬ್ರಹ್ಮಣೋ ದಿನಮ್ ।</p>
<p class="Shlok">ಇತ್ಯುಕ್ತ್ವಾಂತರ್ದಧೇ ದೇವಸ್ತಥಾ ಸರ್ವಂ ಕೃತಂ ಮಯಾ ॥</p>
<p class="Text"><span class="char-style-override-3">ಶ್ರೀಭಗವಂತನು ಇಂತೆಂದನು —</span> ‘ಎಲೈ ಬ್ರಾಹ್ಮಣನೇ! ನಿನ್ನ ಮಹತ್ತಾದ ತಪಸ್ಸು ಸಿದ್ಧಿಸಿರುತ್ತದೆ. ಆದ್ದರಿಂದ ಅದನ್ನು ಬಿಟ್ಟು ಮೇಲೇಳು. ನೀನು ನನ್ನ ಚಿದಂಶದಿಂದ ಕೂಡಿದವನಾಗಿ, ಹೈಹಯ ಶ್ರೇಷ್ಠನೂ, ನಿನ್ನ ತಂದೆಯನ್ನು ಕೊಂದಿರುವನೂ ಆದ ಕಾರ್ತ ವೀರ್ಯವನ್ನು ಕೊಲ್ಲು. ಅದಕ್ಕಾಗಿಯಲ್ಲವೇ ನೀನು ಕಠಿಣ ತಪಸ್ಸು ಮಾಡಿದ್ದು? ಅನಂತರ ಇಪ್ಪತ್ತೊಂದು ಬಾರಿ ಭೂ ಮಂಡಲದದುಷ್ಟು ಕ್ಷತ್ರಿಯರೆಲ್ಲರನ್ನು ಕೊಂದು, ಸಮಸ್ತ ಪೃಥ್ವಿಯನ್ನು ಕಶ್ಯಪರಿಗೆ ದಾನಮಾಡಿ ಶಾಂತಿಯನ್ನು ಹೊಂದುವವನಾಗು. ತ್ರೇತಾಯುಗದ ಆದಿಯಲ್ಲಿ ಅವ್ಯಯನಾದ ನಾನು ದಶರಥನ ಪುತ್ರನಾಗಿ, ರಾಮನೆಂಬ ಹೆಸರಿನಿಂದ ಅವತರಿಸುವೆನು. ಆ ಸಮಯ ನನ್ನ ಪರಮ ಶಕ್ತಿ(ಸೀತೆ)ಯ ಸಹಿತ ನೀನು ನನ್ನನ್ನು ನೋಡುವೆ. ಆಗ ನಾನು ನಿನ್ನಲ್ಲಿ ಇಟ್ಟಿರುವ ತೇಜಸ್ಸನ್ನು ಪುನಃ ಹಿಂದಕ್ಕೆ ಪಡೆಯುವೆನು. ಬಳಿಕ ನೀನು ತಪಸ್ಸನ್ನಾಚರಿಸುತ್ತ ಕಲ್ಪಾಂತ್ಯದವರೆಗೆ ಭೂಮಿಯಲ್ಲಿ ಇರುವೆ.’ ಹೀಗೆ ಹೇಳಿ ಭಗವಾನ್ ವಿಷ್ಣುವು ಅಂತರ್ಧಾನನಾದನು; ಮತ್ತೆ ನಾನು ಎಲ್ಲವನ್ನು ಹಾಗೆಯೇ ಮಾಡಿದೆ.॥24-28॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಸ ಏವ ವಿಷ್ಣುಸ್ತ್ವಂ ರಾಮ ಜಾತೋಽಸಿ ಬ್ರಹ್ಮಣಾರ್ಥಿತಃ ।</p>
<p class="Shlok">ಮಯಿ ಸ್ಥಿತಂ ತು ತ್ವತ್ತೇಜ ಸ್ತ್ವಯೈವ ಪುನರಾಹೃತಮ್ ॥ </p>
<p class="Shlok-Number">(ಶ್ಲೋಕ - 30)</p>
<p class="Shlok">ಅದ್ಯ ಮೇ ಸಫಲಂ ಜನ್ಮ ಪ್ರತೀತೋಽಸಿ ಮಮ ಪ್ರಭೋ ।</p>
<p class="Shlok">ಬ್ರಹ್ಮಾದಿಭಿರಲಭ್ಯಸ್ತ್ವಂ ಪ್ರಕೃತೇಃ ಪಾರಗೋ ಮತಃ ॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ತ್ವಯಿ ಜನ್ಮಾದಿಷಡ್ಭಾವಾ ನ ಸಂತ್ಯಜ್ಞಾನಸಂಭವಾಃ ।</p>
<p class="Shlok">ನಿರ್ವಿಕಾರೋಽಸಿ ಪೂರ್ಣಸ್ತ್ವಂ ಗಮನಾದಿವಿವರ್ಜಿತಃ ॥</p>
<p class="Text">ರಾಮನೇ! ಬ್ರಹ್ಮನು ಪ್ರಾರ್ಥಿಸಿದ ಆ ವಿಷ್ಣುವು ನೀನೇ ಆಗಿರುವೆ. ನನ್ನಲ್ಲಿದ್ದ ನಿನ್ನ ತೇಜಸ್ಸನ್ನು ಪುನಃ ನೀನೇ ಹಿಂತೆಗೆದುಕೊಂಡೆ. ಈಗ ನನ್ನ ಜನ್ಮವು ಸಾರ್ಥಕವಾಯಿತು. ಹೇ ಪ್ರಭುವೇ! ಬ್ರಹ್ಮಾದಿದೇವತೆಗಳಿಗೂ ದೊರಕದಿರುವ, ಪ್ರಕೃತಿಯಿಂದ ಆಚೆಗಿರುವ ನೀನು ನನಗೆ ಗೋಚರನಾಗಿರುವೆ. ಅಜ್ಞಾನದಿಂದುಂಟಾದ ಜನ್ಮಾದಿ ಆರು ಭಾವವಿಕಾರಗಳು ನಿನ್ನಲ್ಲಿಲ್ಲ. ನೀನು ಪರಿಪೂರ್ಣನೂ, ಗಮನಾದಿಗಳಿಲ್ಲದವನೂ, ನಿರ್ವಿಕಾರಿಯೂ ಆಗಿರುವೆ.॥29-31॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ಯಥಾ ಜಲೇ ಪೇನಜಾಲಂ ಧೂಮೋ ವಹ್ನೌ ತಥಾ ತ್ವಯಿ ।</p>
<p class="Shlok">ತ್ವದಾಧಾರಾ ತ್ವದ್ವಿಷಯಾ ಮಾಯಾ ಕಾರ್ಯಂ ಸೃಜತ್ಯಹೋ ॥</p>
<p class="Text">ನೀರಿನಲ್ಲಿ ನೊರೆಯ ಸಮೂಹವೂ, ಬೆಂಕಿಯಲ್ಲಿ ಹೊಗೆಯೂ ಇರುವಂತೆ, ನಿನ್ನನ್ನೇ ವಿಷಯಿಕರಿಸಿಕೊಂಡು, ನಿನ್ನನ್ನೆ ಆಶ್ರಯಿಸಿರುವ ಮಾಯೆಯು ಸೃಷ್ಟ್ಯಾದಿ ಕಾರ್ಯಗಳನ್ನು ಮಾಡುತ್ತಿದ್ದಾಳೆ. ಆಶ್ಚರ್ಯ! ॥32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ಯಾವನ್ಮಾಯಾವೃತಾ ಲೋಕಾಸ್ತಾವತ್ತ್ವಾಂ ನ ವಿಜಾನತೇ ।</p>
<p class="Shlok">ಅವಿಚಾರಿತಸಿದ್ಧೈಷಾವಿದ್ಯಾ ವಿದ್ಯಾವಿರೋಧಿನೀ ॥</p>
<p class="Text">ಜನರು ಮಾಯೆಯಿಂದ ಆವರಿಸಿರುವವರೆಗೆ ನಿನ್ನನ್ನು ಅರಿಯಲಾರರು. ವಿದ್ಯೆಯ ವಿರೋಧೀ ಈ ಅವಿದ್ಯೆಯು ವಿಚಾರ ಮಾಡದೆ ಇರುವವರೆಗೆ ಇರುತ್ತದೆ.॥33॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ಅವಿದ್ಯಾಕೃತದೇಹಾದಿಸಂಘಾತೇ ಪ್ರತಿಬಿಂಬಿತಾ ।</p>
<p class="Shlok">ಚಿಚ್ಛಕ್ತಿರ್ಜೀವಲೋಕೇಽಸ್ಮಿನ್ ಜೀವ ಇತ್ಯಭಿಧೀಯತೇ ॥</p>
<p class="Text">ಅವಿದ್ಯೆಯಿಂದ ಉಂಟಾದ ದೇಹವೇ ಮುಂತಾದ ಗುಂಪಿನಲ್ಲಿ ಪ್ರತಿ ಬಿಂಬಿತವಾಗಿರುವ ಚಿಚ್ಛಕ್ತಿಯು ಈ ಜೀವಲೋಕದಲ್ಲಿ ‘ಜೀವ’ ನೆನಿಸಿಕೊಳ್ಳುತ್ತದೆ. ॥34॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ಯಾವದ್ದೇಹ ಮನಃಪ್ರಾಣಬುದ್ಧ್ಯಾದಿಷ್ವಭಿಮಾನವಾನ್ ।</p>
<p class="Shlok">ತಾವತ್ಕರ್ತೃತ್ವಭೋಕ್ತೃತ್ವಸುಖದುಃಖಾದಿಭಾಗ್ಭವೇತ್ ॥</p>
<p class="Text">ಈ ಜೀವನು ದೇಹ, ಮನಸ್ಸು, ಪ್ರಾಣ, ಬುದ್ಧ್ಯಾದಿಗಳಲ್ಲಿ ತಾನೆಂದು ಅಭಿಮಾನ ಉಳ್ಳವನಾಗುವವರೆಗೆ ಕರ್ತೃತ್ವ, ಭೋಕ್ತೃತ್ವಗಳು ಇರುವುದರಿಂದ ಸುಖ-ದುಃಖಾದಿಗಳನ್ನು ಭೋಗಿಸುತ್ತಿರುತ್ತಾನೆ.॥35॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಆತ್ಮನಃ ಸಂಸೃತಿರ್ನಾಸ್ತಿ ಬುದ್ಧೇರ್ಜ್ಞಾನಂ ನ ಜಾತ್ವಿತಿ ।</p>
<p class="Shlok">ಅವಿವೇಕಾದ್ದ್ವಯಂ ಯುಂಕ್ತ್ವಾ ಸಂಸಾರೀತಿ ಪ್ರವರ್ತತೇ ॥</p>
<p class="Text">ವಾಸ್ತವವಾಗಿ ಆತ್ಮನಲ್ಲಿ ಜನ್ಮ-ಮರಣಾದಿ ಸಂಸಾರವು ಯಾವುದೇ ಅವಸ್ಥೆಯಲ್ಲಿ ಇರುವುದಿಲ್ಲ. ಪ್ರಕೃತಿಯ ಕಾರ್ಯವಾದ ಬುದ್ದಿಯಲ್ಲಿ ಎಂದೂ ಜ್ಞಾನ ಶಕ್ತಿ ಇರುವುದಿಲ್ಲ. ಅವಿವೇಕದಿಂದ ಇವೆರಡನ್ನು ಒಂದಾಗಿಸಿ ಜೀವಿಯು ನಾನು ಸಂಸಾರಿ ಎಂದು ಭಾವಿಸಿಕೊಂಡು ಕರ್ಮಗಳಲ್ಲಿ ಪ್ರವೃತ್ತನಾಗುತ್ತಾನೆ.॥36॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಜಡಸ್ಯ ಚಿತ್ಸಮಾಯೋಗಾಚ್ಚಿತ್ತ್ವಂ ಭೂಯಾಚ್ಚಿತೇಸ್ತಥಾ ।</p>
<p class="Shlok">ಜಡಸಂಗಾಜ್ಜಡತ್ವಂಹಿಜಲಾಗ್ನ್ಯೋರ್ಮೇಲನಂ ಯಥಾ ॥</p>
<p class="Text">ಬೆಂಕಿಗೂ ನೀರಿಗೂ ಸಂಬಂಧವಾದಾಗ ನೀರಿನಲ್ಲಿ ಉಷ್ಣತೆ, ಬೆಂಕಿಯಲ್ಲಿ ಶಾಂತತೆಯು ಉಂಟಾಗುವಂತೆ, ಜಡವಸ್ತುವಿಗೆ, (ಬುದ್ಧಿ) ಚಿದ್ವಸ್ತುವಿನ (ಆತ್ಮಾ) ಸಂಪರ್ಕದಿಂದ ಚೈತನವೂ, ಚಿದ್ವಸ್ತುವಿಗೆ ಜಡವಸ್ತುವಿನ ಸಂಪರ್ಕದಿಂದ ಜಡತ್ವವೂ (ಕರ್ತೃತ್ವ ಭೋಕ್ತೃತ್ವಾದಿ) ಔಪಾಧಿಕವಾಗಿ ಉಂಟಾಗುತ್ತದೆ. ॥37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ಯಾವತ್ತ್ವತ್ಪಾದಭಕ್ತಾನಾಂ ಸಂಗಸೌಖ್ಯಂ ನ ವಿಂದತಿ ।</p>
<p class="Shlok">ತಾವತ್ಸಂಸಾರದುಃಖೌಘಾನ್ ನನಿವರ್ತೇನ್ನರಃ ಸದಾ ॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ತತ್ಸಂಗಲಬ್ಧಯಾ ಭಕ್ತ್ಯಾಯದಾ ತ್ವಾಂ ಸಮುಪಾಸತೇ ।</p>
<p class="Shlok">ತದಾ ಮಾಯಾ ಶನೈರ್ಯಾತಿ ತಾನವಂ ಪ್ರತಿಪದ್ಯತೇ ॥</p>
<p class="Text">ಮನುಷ್ಯನು ನಿನ್ನ ಪಾದಭಕ್ತರ ಸಂಗಸುಖವನ್ನು ಪಡೆಯುವವರೆಗೂ ಸಂಸಾರದುಃಖ ಸಮೂಹದಿಂದ ಪಾರಾಗಲಾರನು. ಅವನು ಭಕ್ತಜನರ ಸಂಗದಿಂದ ಪ್ರಾಪ್ತವಾದ ಭಕ್ತಿಯ ಮೂಲಕ ನಿನ್ನ ಉಪಾಸನೆ ಮಾಡಿದಾಗ ನಿನ್ನ ಮಾಯೆಯು ಮೆಲ್ಲನೆ ಹೊರಟು ಹೋಗುವುದು ಹಾಗೂ ಕೃಶವಾಗುವದು.॥38-39॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ತತಸ್ತ್ವಜ್ಞಾನಸಂಪನ್ನಃ ಸದ್ಗುರುಸ್ತೇನ ಲಭ್ಯತೇ ।</p>
<p class="Shlok">ವಾಕ್ಯಜ್ಞಾನಂ ಗುರೋರ್ಲಬ್ಧ್ವಾ ತ್ವತ್ಪ್ರಸಾದಾದ್ವಿಮುಚ್ಯತೇ ॥</p>
<p class="Text">ಅನಂತರ ನಿನ್ನ ಜ್ಞಾನದಿಂದ ಕೂಡಿದ ಸದ್ಗುರುವು ಅವನಿಗೆ ದೊರಕುವನು. ಆ ಸದ್ಗುರುವಿನಿಂದ (ವೇದಾಂತ) ವಾಕ್ಯಜ್ಞಾನವನ್ನು ಪಡೆದುಕೊಂಡು ನಿನ್ನ ದಯೆಯಿಂದ ಸಂಸಾರದಿಂದ ಬಿಡುಗಡೆ ಹೊಂದುವನು. ॥40॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ತಸ್ಮಾತ್ತ್ವದ್ಭಕ್ತಿಹೀನಾನಾಂ ಕಲ್ಪಕೋಟಿಶತೈರಪಿ ।</p>
<p class="Shlok">ನ ಮುಕ್ತಿಶಂಕಾ ವಿಜ್ಞಾನಶಂಕಾ ನೈವ ಸುಖಂ ತಥಾ ॥</p>
<p class="Text">ಆದುದರಿಂದ ನಿನ್ನ ಭಕ್ತಿಯಿಲ್ಲದವರಿಗೆ ನೂರುಕೋಟಿ ಕಲ್ಪಗಳಾದರೂ ಮುಕ್ತಿ ಅಥವಾ ಬ್ರಹ್ಮಜ್ಞಾನವು ದೊರಕುವ ಸಂಭವವೇ ಇಲ್ಲ.॥41॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ಅತಸ್ತ್ವ ತ್ಪಾದಯುಗಲೇ ಭಕ್ತಿರ್ಮೇ ಜನ್ಮಜನ್ಮನಿ ।</p>
<p class="Shlok">ಸ್ಯಾತ್ತ್ವದ್ಭಕ್ತಿಮತಾಂ ಸಂಗೋಽವಿದ್ಯಾ ಯಾಭ್ಯಾಂ ವಿನಶ್ಯತಿ ॥</p>
<p class="Text">ಆದ್ದರಿಂದ ಜನ್ಮ-ಜನ್ಮಾಂತರಗಳಲ್ಲಿ ನಿನ್ನ ಚರಣಗಳಲ್ಲಿ ಭಕ್ತಿ ಉಂಟಾಗಲೀ ಮತ್ತು ನನಗೆ ನಿನ್ನ ಭಕ್ತರ ಸಂಗವು ದೊರಕಲಿ ಎಂದು ಬಯಸುತ್ತೇನೆ; ಏಕೆಂದರೆ ಈ ಎರಡೇ ಸಾಧನೆಗಳಿಂದ ಅವಿದ್ಯೆಯ ನಾಶವಾಗುತ್ತದೆ. ॥42॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ಲೋಕೇ ತ್ವದ್ಭಕ್ತಿನಿರತಾಸ್ತ್ವದ್ಧರ್ಮಾಮೃತವರ್ಷಿಣಃ ।</p>
<p class="Shlok">ಪುನಂತಿ ಲೋಕಮಖಿಲಂ ಕಿಂ ಪುನಃ ಸ್ವಕುಲೋದ್ಭವಾನ್ ॥</p>
<p class="Text">ಲೋಕದಲ್ಲಿ ನಿನ್ನ ಭಕ್ತಿಯಲ್ಲಿಯೇ ತೊಡಗಿರುವವರೂ, ನಿನ್ನ ಧರ್ಮವೆಂಬ ಅಮೃತವನ್ನೇ ಸುರಿಸುವವರೂ ಆದ ಭಕ್ತ ಜನರು ಸಮಸ್ತ ಲೋಕವನ್ನೇ ಪಾವನಗೊಳಿಸುವರು. ಹೀಗಿರುವಾಗ ತಮ್ಮ ವಂಶದಲ್ಲಿ ಹುಟ್ಟಿರುವವರನ್ನು ಉದ್ಧಾರ ಮಾಡುತ್ತಾರೆಂದು ಹೇಳುವುದೇನಿದೆ? ॥43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ನಮೋಽಸ್ತು ಜಗತಾಂ ನಾಥ ನಮಸ್ತೇ ಭಕ್ತಿಭಾವನ ।</p>
<p class="Shlok">ನಮಃ ಕಾರುಣಿಕಾನಂತ ರಾಮಚಂದ್ರ ನಮೋಽಸ್ತು ತೇ ॥</p>
<p class="Text">ಜಗತ್ತಿಗೆ ಒಡೆಯನಾದವನೇ! ಭಕ್ತಿಭಾವನನೇ! ಕರುಣಾ ಮೂರ್ತಿಯೇ! ಅನಂತನೇ! ಶ್ರೀರಾಮಚಂದ್ರನೇ ನಿನಗೆ ನಮಸ್ಕಾರಗಳು. ॥44॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ದೇವ ಯದ್ಯತ್ಕೃತಂ ಪುಣ್ಯಂ ಮಯಾ ಲೋಕಜಿಗೀಷಯಾ ।</p>
<p class="Shlok">ತತ್ಸರ್ವಂ ತವ ಬಾಣಾಯ ಭೂಯಾದ್ರಾಮ ನಮೋಸ್ತು ತೇ ॥</p>
<p class="Text">ದೇವ ದೇವಾ! ನಾನು ಪುಣ್ಯಲೋಕಗಳ ಪ್ರಾಪ್ತಿಗಾಗಿ ಯಾವ ಪುಣ್ಯ ಕರ್ಮಗಳನ್ನು ಮಾಡಿರುವೆನೋ, ಅವೆಲ್ಲವು ನಿನ್ನ ಬಾಣಕ್ಕೆ ಗುರಿಯಾಗಲೀ. ಹೇ ರಾಮಾ! ನಿನಗೆ ನಮಸ್ಕಾರವಿರಲಿ.॥45॥<span class="char-style-override-9"></span></p>
<p class="Shlok-Number">(ಶ್ಲೋಕ - 46)</p>
<p class="Shlok">ತತಃ ಪ್ರಸನ್ನೋ ಭಗವಾನ್ ಶ್ರೀರಾಮಃ ಕರುಣಾಮಯಃ ।</p>
<p class="Shlok">ಪ್ರಸನ್ನೋಽಸ್ಮಿ ತವ ಬ್ರಹ್ಮನ್ಯತ್ತೇ ಮನಸಿ ವರ್ತತೇ ॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ದಾಸ್ಯೇ ತದಖಿಲಂ ಕಾಮಂ ಮಾ ಕುರುಷ್ವಾತ್ರ ಸಂಶಯಮ್ ।</p>
<p class="Shlok">ತತಃ ಪ್ರೀತೇನ ಮನಸಾ ಭಾರ್ಗವೋ ರಾಮಮಬ್ರವೀತ್ ॥</p>
<p class="Text">ಆಗ ಪ್ರಸನ್ನನಾದ ಕರುಣಾಮಯ ಭಗವಾನ್ ಶ್ರೀರಾಮಚಂದ್ರನು ಎಲೈ ಬ್ರಹ್ಮವಿದನೇ! ನಾನು ಪ್ರಸನ್ನನಾಗಿರುವೆ. ನಿನ್ನ ಹೃದಯದಲ್ಲಿ ಏನೇನು ಇಷ್ಟಾರ್ಥಗಳಿವೆಯೋ ಅವೆಲ್ಲವನ್ನು ನಾನು ಪೂರ್ಣಗೊಳಿಸುವೆನು, ಇದರಲ್ಲಿ ಸಂಶಯ ಪಡಬೇಡ ಎಂದು ಹೇಳಿದನು. ಆಗ ಪರಶುರಾಮನು ಪ್ರಸನ್ನ ಚಿತ್ತನಾಗಿ ರಾಮನಲ್ಲಿ ಹೇಳಿದನು. ॥46-47॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ಯದಿ ಮೇಽನುಗ್ರಹೋ ರಾಮ ತವಾಸ್ತಿ ಮಧುಸೂದನ ।</p>
<p class="Shlok">ತ್ವದ್ಭಕ್ತಸಂಗಸ್ತ್ವತ್ಪಾದೇ ದೃಢಾ ಭಕ್ತಿಃ ಸದಾಸ್ತು ಮೇ ॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಸ್ತೋತ್ರಮೇತತ್ಪಠೇದ್ಯಸ್ತು ಭಕ್ತಿಹೀನೋಽಪಿ ಸರ್ವದಾ ।</p>
<p class="Shlok">ತ್ವದ್ಭಕ್ತಿಸ್ತಸ್ಯ ವಿಜ್ಞಾನಂ ಭೂಯಾದಂತೇ ಸ್ಮೃತಿಸ್ತವ ॥</p>
<p class="Text">ಹೇ ಮಧುಸೂದನ ರಾಮಾ! ನೀನು ನನಗೆ ಅನುಗ್ರಹಿಸುವುದಾದರೆ, ನಿನ್ನ ಭಕ್ತರ ಸಂಗವೂ, ನಿನ್ನ ಪಾದಗಳಲ್ಲಿ ಸದೃಢವಾದ ಭಕ್ತಿಯು ನನಗೆ ಉಂಟಾಗಲಿ. ಯಾರು ಈ ಸ್ತೋತ್ರವನ್ನು ಪಠಿಸುವನೋ ಅಂಥವನಿಗೆ ಹಾಗೂ ಭಕ್ತಿಯಿಲ್ಲದವನಿಗೂ ನಿನ್ನ ಭಕ್ತಿ ಜ್ಞಾನವು ಉಂಟಾಗುವಂತೆ, ಅಂತ್ಯದಲ್ಲಿ ನಿನ್ನ ಸ್ಮರಣೆಯು ದೊರಕುವಂತೆ ಮಾಡು. ॥48-49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ತಥೇತಿ ರಾಘವೇಣೋಕ್ತಃ ಪರಿಕ್ರಮ್ಯ ಪ್ರಣಮ್ಯ ತಮ್ ।</p>
<p class="Shlok">ಪೂಜಿತಸ್ತದನುಜ್ಞಾತೋ ಮಹೇಂದ್ರಾಚಲಮನ್ವಗಾತ್ ॥</p>
<p class="Text">ಹಾಗೆಯೇ ಆಗಲೀ ಎಂದು ಶ್ರೀರಾಮನು ಹೇಳಿದಾಗ, ಪರಶುರಾಮನು ಅವನಿಗೆ ಪ್ರದಕ್ಷಿಣೆ ನಮಸ್ಕಾರ ಮಾಡಿ, ರಾಮನಿಂದ ಪೂಜಿತನಾಗಿ ಅವನಿಂದ ಆಜ್ಞೆಯನ್ನು ಪಡೆದು ಮಹೇಂದ್ರ ಪರ್ವತಕ್ಕೆ ಹೊರಟು ಹೋದನು.॥50॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ರಾಜಾ ದಶರಥೋ ಹೃಷ್ಟೋ ರಾಮಂ ಮೃತಮಿವಾಗತಮ್ ।</p>
<p class="Shlok">ಆಲಿಂಗ್ಯಾಲಿಂಗ್ಯ ಹರ್ಷೇಣನೇತ್ರಾಭ್ಯಾಂ ಜಲಮುತ್ಸೃಜತ್ ॥</p>
<p class="Text">ಸಂತುಷ್ಟನಾದ ದಶರಥ ರಾಜನು ಸತ್ತು ಬದುಕಿ ಬಂದಂತೆ ಆದ ರಾಮನನ್ನು ಮತ್ತೆ-ಮತ್ತೆ ಆಲಿಂಗಿಸಿಕೊಂಡು ಕಣ್ಣುಗಳಿಂದ ಆನಂದ ಬಾಷ್ಪವನ್ನು ಸರಿಸಿದನು. ॥51॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ತತಃ ಪ್ರೀತೇನ ಮನಸಾ ಸ್ವಸ್ಥಚಿತ್ತಃ ಪುರಂ ಯಯೌ ।</p>
<p class="Shlok">ರಾಮಲಕ್ಷ್ಮಣಶತ್ರುಘ್ನಭರತಾ ದೇವಸಂಮಿತಾಃ ।</p>
<p class="Shlok">ಸ್ವಾಂ ಸ್ವಾಂ ಭಾರ್ಯಾಮುಪಾದಾಯ ರೇಮಿರೇ ಸ್ವಸ್ವಮಂದಿರೇ ॥</p>
<p class="Text">ಅನಂತರ ಅವರೆಲ್ಲರೂ ಪ್ರಸನ್ನ ಚಿತ್ತರಾಗಿ, ಸಮಾಧಾನಗೊಂಡು ಅಯೋಧ್ಯೆಗೆ ಬಂದರು. ದೇವತೆಗಳಂತೆ ವಿರಾಜಮಾನರಾದ ರಾಮ, ಲಕ್ಷ್ಮಣ, ಭರತ, ಶತ್ರುಘ್ನರು ತಮ್ಮ-ತಮ್ಮ ಪತ್ನಿಯರಿಂದೊಡಗೂಡಿ ಅರಮನೆಯಲ್ಲಿ ಅನಂದದಿಂದ ಇರತೊಡಗಿದರು. ॥52॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ಮಾತಾಪಿತೃಭ್ಯಾಂ ಸಂಹೃಷ್ಟೋ ರಾಮಃ ಸೀತಾಸಮನ್ವಿತಃ ।</p>
<p class="Shlok">ರೇಮೇ ವೈಕುಂಠಭವನೇ ಶ್ರಿಯಾ ಸಹ ಯಥಾ ಹರಿಃ ॥</p>
<p class="Text">ವೈಕುಂಠದಲ್ಲಿ ಭಗವಾನ್ ವಿಷ್ಣುವು ಲಕ್ಷ್ಮಿಯೊಂದಿಗೆ ವಿಹರಿಸುತ್ತಿರುವಂತೆ ಶ್ರೀರಾಮನು ಸೀತೆಯೊಂದಿಗೆ ರಮಿಸುತ್ತಾ ತಂದೆ-ತಾಯಿಯರ ಆನಂದವನ್ನು ಹೆಚ್ಚಿಸುತ್ತಿದ್ದನು. ॥53॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ಯುಧಾಜಿನ್ನಾಮ ಕೈಕೇಯೀಭ್ರಾತಾ ಭರತಮಾತುಲಃ ।</p>
<p class="Shlok">ಭರತಂ ನೇತುಮಾಗಚ್ಛತ್ ಸ್ವರಾಜ್ಯಂ ಪ್ರೀತಿಸಂಯುತಃ ॥</p>
<p class="Text">ಇದೇ ಸಮಯದಲ್ಲಿ ಕೈಕೆಯಿಯ ಸಹೋದರ-ಭರತನ ಸೋದರ ಮಾವ ಯುಧಾಜಿತ್ತನು ಭರತನನ್ನು ಪ್ರೀತಿ ಪೂರ್ವಕ ತನ್ನ ಊರಿಗೆ ಕರೆದೊಯ್ಯಲು ಬಂದನು. ॥54॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ಪ್ರೇಷಯಾಮಾಸ ಭರತಂ ರಾಜಾ ಸ್ನೇಹಸಮನ್ವಿತಃ ।</p>
<p class="Shlok">ಶತ್ರುಘ್ನಂ ಚಾಪಿ ಸಂಪೂಜ್ಯ ಯುಧಾಜಿತಮರಿಂದಮಃ ॥</p>
<p class="Text">ಶತ್ರು ಸಂಹಾರಕನಾದ ದಶರಥ ರಾಜನು ಯುಧಾಜಿತನನ್ನು ಸತ್ಕರಿಸಿ, ಸ್ನೇಹಪೂರ್ವಕ ಭರತ ಮತ್ತು ಶತ್ರುಘ್ನರನ್ನು ಅವನೊಂದಿಗೆ ಕಳಿಸಿಕೊಟ್ಟನು. ॥55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಕೌಸಲ್ಯಾ ಶುಶುಭೇ ದೇವೀ ರಾಮೇಣ ಸಹ ಸೀತಯಾ ।</p>
<p class="Shlok">ದೇವಮಾತೇವ ಪೌಲೋಮ್ಯಾ ಶಚ್ಯಾ ಶಕ್ರೇಣ ಶೋಭನಾ ॥</p>
<p class="Text">ದೇವ ಮಾತೆಯಾದ ಅದಿತಿಯು ಪುಲೋಮ ಪುತ್ರಿ ಶಚಿ ಮತ್ತು ಇಂದ್ರನೊಡನೆ ಶೋಭಿಸುವಂತೆ, ಕೌಸಲ್ಯೆಯು ರಾಮ ಮತ್ತು ಸೀತೆಯೊಂದಿಗೆ ಶೋಭಾಯಮಾನಳಾಗಿದ್ದಳು. ॥56॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ಸಾಕೇತೇ ಲೋಕನಾಥಪ್ರಥಿತಗುಣಗಣೋ</p>
<p class="Shlok"> ಲೋಕಸಂಗೀತಕೀರ್ತಿಃ</p>
<p class="Shlok">ಶ್ರೀರಾಮಃ ಸೀತಯಾಸ್ತೇಽಖಿಲಜನನಿಕರಾ-</p>
<p class="Shlok"> ನಂದಸಂದೋಹಮೂರ್ತಿಃ ।</p>
<p class="Shlok">ನಿತ್ಯಶ್ರೀರ್ನಿರ್ವಿಕಾರೋನಿರವಧಿವಿಭವೋ </p>
<p class="Shlok"> ನಿತ್ಯಮಾಯಾನಿರಾಸೋ</p>
<p class="Shlok">ಮಾಯಾ ಕಾರ್ಯಾನುಸಾರೀ ಮನುಜ ಇವ ಸದಾ </p>
<p class="Shlok"> ಭಾತಿ ದೇವೋಽಖಿಲೇಶಃ ॥</p>
<p class="Text">ಯಾರ ಗುಣಸಮೂಹವನ್ನು ಬ್ರಹ್ಮಾದಿ ಸಕಲ ಲೋಕ ಪಾಲಕರುಗಳು ಕೊಂಡಾಡುವರೋ, ಯಾರ ಕೀರ್ತಿ ಸಮಸ್ತ ಲೋಕಗಳಲ್ಲಿ ಹಾಡಲಾಗುತ್ತದೋ, ಯಾರು ಎಲ್ಲಾ ಜನ ಸಮೂಹಕ್ಕೆ ಆನಂದ-ಸಮೂಹದ ಮೂರ್ತಿಯಾಗಿರುವನೋ, ಯಾರು ನಿತ್ಯ ಶೋಭಾ ಧಾಮನೋ, ನಿರ್ವಿಕಾರಿಯೋ, ಅನಂತ ವೈಭವಗಳಿದ್ದರೂ, ಸದಾಕಾಲ ಮಾಯಾತೀತನಾದರೂ ಮಾಯೆಯ ಕಾರ್ಯಗಳನ್ನು ಅನುಸರಿಸುತ್ತ ಮನುಷ್ಯರಂತೆ ಕಂಡು ಬರುವ, ಎಲ್ಲರಿಗೂ ಒಡೆಯನಾದ ಭಗವಾನ್ ಶ್ರೀರಾಮನು ಸೀತೆಯೊಡನೆ ಸಾಕೇತ (ಅಯೋಧ್ಯೆ) ಧಾಮದಲ್ಲಿ ವಿರಾಜಿಸುತ್ತಿದ್ದನು.॥57॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಬಾಲಕಾಂಡೇ ಸಪ್ತಮಃ ಸರ್ಗಃ ॥7॥</p>
<p class="ChapterEnd"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಬಾಲಕಾಂಡದಲ್ಲಿ ಏಳನೆಯ ಸರ್ಗವು ಮುಗಿಯಿತು. </p>
<p class="ChapterEnd">ಬಾಲಕಾಂಡವು ಮುಗಿಯಿತು.</p>


<p class="Page-Break">॥ ಶ್ರೀರಾಮಚಂದ್ರ ಪರಬ್ರಹ್ಮಣೇ ನಮಃ ॥</p>
<p class="Chapter-Heading" id="toc_marker-5">ಅಯೋಧ್ಯಾ ಕಾಂಡ</p>
<p class="Sub-Heading" id="toc_marker-5-1">ಮೊದಲನೆಯ ಸರ್ಗ</p>
<p class="description">ಭಗವಾನ್ ಶ್ರೀರಾಮನ ಬಳಿಗೆ ನಾರದರ ಆಗಮನ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಏಕದಾ ಸುಖಮಾಸೀನಂ ರಾಮಂ ಸ್ವಾಂತಃಪುರಾಜಿರೇ ।</p>
<p class="Shlok">ಸರ್ವಾಭರಣಸಂಪನ್ನಂ ರತ್ನಸಿಂಹಾಸನೇ ಸ್ಥಿತಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳಿದನು —</span> ಎಲೈ ಪಾರ್ವತಿ! ಒಂದುದಿನ ಸರ್ವಾಲಂಕಾರಭೂಷಿತನಾದ ಶ್ರೀರಾಮಚಂದ್ರನು ತನ್ನ ಅಂತಃಪುರದ ಅಂಗಳದಲ್ಲಿ ರತ್ನಸಿಂಹಾಸನದಲ್ಲಿ ಸುಖವಾಗಿ ಕುಳಿತಿದ್ದನು.॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ನೀಲೋತ್ಪಲದಲಶ್ಯಾಮಂ ಕೌಸ್ತುಭಾಮುಕ್ತಕಂಧರಮ್ ।</p>
<p class="Shlok">ಸೀತಯಾ ರತ್ನದಂಡೇನ ಚಾಮರೇಣಾಥ ವೀಜಿತಮ್ ॥</p>
<p class="Text">ಆಗ ಕನ್ನೈದಿಲೆಯಂತೆ ನೀಲವರ್ಣನಾದ, ಕೌಸ್ತುಭಮಣಿಮಂಡಿತ ವಿರಾಜಮಾನ ಕಂಠವುಳ್ಳ ರಘುನಾಥನಿಗೆ ರತ್ನದಂಡವುಳ್ಳ ಚಾಮರದಿಂದ ಸೀತಾದೇವಿಯು ಗಾಳಿ ಬೀಸುತ್ತಿದ್ದಳು.॥2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ವಿನೋದಯಂತಂ ತಾಂಬೂಲಚರ್ವಣಾದಿಭಿರಾದರಾತ್ ।</p>
<p class="Shlok">ನಾರದೋಽವತರದ್ ದ್ರಷ್ಟುಮಂಬರಾದ್ಯತ್ರ ರಾಘವಃ ॥</p>
<p class="Text">ಆದರಪೂರ್ವಕ ಅವಳು ಕೊಟ್ಟ ವೀಳೆಯವನ್ನು ಸವಿಯುತ್ತ, ಪ್ರೇಮದಿಂದ ಆಕೆಯನ್ನು ವಿನೋದಪಡಿಸುತ್ತಿರುವ ಶ್ರೀರಾಮನ ದರ್ಶನಮಾಡುವುದಕ್ಕಾಗಿ ದೇವರ್ಷಿ ನಾರದ ಮಹಾಮುನಿಗಳು ಶ್ರೀರಾಮನಿದ್ದಲ್ಲಿಗೆ ಆಕಾಶಮಾರ್ಗದಿಂದ ಬಂದಿಳಿದರು.॥3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ಶುದ್ಧಸ್ಫಟಿಕಸಂಕಾಶಃ ಶರಚ್ಚಂದ್ರ ಇವಾಮಲಃ ।</p>
<p class="Shlok">ಅತರ್ಕಿತಮುಪಾಯಾತೋ ನಾರದೋ ದಿವ್ಯದರ್ಶನಃ ॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ತಂ ದೃಷ್ಟ್ವಾ ಸಹಸೋತ್ಥಾಯ ರಾಮಃ ಪ್ರೀತ್ಯಾ ಕೃತಾಂಜಲಿಃ ।</p>
<p class="Shlok">ನನಾಮ ಶಿರಸಾ ಭೂಮೌ ಸೀತಯಾ ಸಹ ಭಕ್ತಿಮಾನ್ ॥</p>
<p class="Text">ಶುದ್ಧ ಸ್ಫಟಿಕ ಮಣಿಯಂತೆ ಕಾಂತಿಯುಳ್ಳವರೂ, ಶರತ್ಕಾಲದ ಚಂದ್ರನಂತೆ ಪರಿಶುದ್ಧರೂ ಆದ ದಿವ್ಯರೂಪವುಳ್ಳ ನಾರದರು ಅನಿರೀಕ್ಷಿತವಾಗಿ ಬಂದುದನ್ನು ನೋಡಿ, ಭಗವಾನ್ ಶ್ರೀರಾಮನು ಕೂಡಲೇ ಮೇಲೆದ್ದು, ಪ್ರೀತಿಯಿಂದ ಕರಜೋಡಿಸಿ ಭಕ್ತಿಯಿಂದ ಸೀತೆಯಿಂದೊಡಗೂಡಿ ತಲೆಬಾಗಿ ನೆಲಮುಟ್ಟಿ ನಮಸ್ಕರಿಸಿದನು.॥4-5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಉವಾಚ ನಾರದಂ ರಾಮಃ ಪ್ರೀತ್ಯಾ ಪರಮಯಾ ಯುತಃ ।</p>
<p class="Shlok">ಸಂಸಾರಿಣಾಂ ಮುನಿಶ್ರೇಷ್ಠ ದುರ್ಲಭಂ ತವ ದರ್ಶನಮ್ ।</p>
<p class="Shlok">ಅಸ್ಮಾಕಂ ವಿಷಯಾಸಕ್ತಚೇತಸಾಂ ನಿತರಾಂ ಮುನೇ ॥ </p>
<p class="Shlok-Number">(ಶ್ಲೋಕ - 7)</p>
<p class="Shlok">ಅವಾಪ್ತಂ ಮೇ ಪೂರ್ವಜನ್ಮಕೃತಪುಣ್ಯಮಹೋದಯೈಃ ।</p>
<p class="Shlok">ಸಂಸಾರಿಣಾಪಿ ಹಿ ಮುನೇ ಲಭ್ಯತೇ ಸತ್ಸಮಾಗಮಃ ॥ </p>
<p class="Shlok-Number">(ಶ್ಲೋಕ - 8)</p>
<p class="Shlok">ಅತಸ್ತ್ವದ್ದರ್ಶನಾದೇವ ಕೃತಾರ್ಥೋಽಸ್ಮಿ ಮುನೀಶ್ವರ ।</p>
<p class="Shlok">ಕಿಂ ಕಾರ್ಯಂ ತೇ ಮಯಾ ಕಾರ್ಯಂ ಬ್ರೂಹಿ ತತ್ಕರವಾಣಿ ಭೋಃ ॥</p>
<p class="Text">ಪರಮ ಪ್ರೀತಿಯಿಂದ ರಾಮನು ನಾರದರನ್ನು ಕುರಿತು ‘ಮುನಿಶ್ರೇಷ್ಠರೇ! ನಮ್ಮಂತಹ ವಿಷಯಾಸಕ್ತ ಸಂಸಾರೀ ಮನುಷ್ಯರಿಗೆ ನಿಮ್ಮ ದರ್ಶನವು ದುರ್ಲಭವೇ ಆಗಿದೆ. ಮುನಿಯೇ! ಇಂದು ನನ್ನ ಪೂರ್ವಜನ್ಮದ ಪುಣ್ಯವಿಶೇಷಗಳಿಂದ ಮತ್ತು ಸುಕೃತದಿಂದ ನಿಮ್ಮ ದರ್ಶನವಾಯಿತು. ಏಕೆಂದರೆ ಪುಣ್ಯೋದಯವಾದಾಗಲೇ ಸಂಸಾರಿಗಳಿಗೆ ಸತ್ಸಂಗವು ದೊರೆಯುತ್ತದೆ. ಆದ್ದರಿಂದ ನಿಮ್ಮ ದರ್ಶನದಿಂದಲೇ ನಾನು ಕೃತಕೃತ್ಯನಾದೆ. ಹೇ ಮಹಾಮುನೇ! ಈಗ ನನ್ನಿಂದ ನಿಮ್ಮ ಯಾವ ಕಾರ್ಯವಾಗಬೇಕು? ಅದನ್ನು ನಾನು ಈಗಲೇ ನೆರವೇರಿಸಿಕೊಡುವೆನು ಹೇಳಿ’ ಎಂದನು.॥6-8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ಅಥ ತಂ ನಾರದೋಽಪ್ಯಾಹ ರಾಘವಂ ಭಕ್ತವತ್ಸಲಮ್ ।</p>
<p class="Shlok">ಕಿಂ ಮೋಹಯಸಿ ಮಾಂ ರಾಮ ವಾಕ್ಯೈರ್ಲೋಕಾನುಸಾರಿಭಿಃ ॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಸಂಸಾರ್ಯಹಮಿತಿ ಪ್ರೋಕ್ತಂ ಸತ್ಯಮೇತತ್ತ್ವಯಾ ವಿಭೋ ।</p>
<p class="Shlok">ಜಗತಾಮಾದಿಭೂತಾ ಯಾ ಸಾ ಮಾಯಾ ಗೃಹಿಣೀ ತವ ॥</p>
<p class="Text">ಆಗ ನಾರದರು ಭಕ್ತವತ್ಸಲನಾದ ರಾಮನಲ್ಲಿ ಹೇಳಿದರು. ಶ್ರೀರಾಮನೇ! ನೀನು ಸಾಮಾನ್ಯ ಜನರಂತೆ ಈ ವಾಕ್ಯಗಳಿಂದ ನನ್ನನ್ನು ಏಕೆ ಮೋಹಗೊಳಿಸುತ್ತಿರುವೆ? ಹೇ ವಿಭೋ! ‘ನಾನು ಸಂಸಾರಿಯಾಗಿದ್ದೇನೆ’ ಎಂದು ನೀನು ಹೇಳಿದುದು ಸರಿಯೇ; ಏಕೆಂದರೆ ಜಗತ್ತಿಗೆ ಮೂಲಕಾರಣಳಾದ ಮಾಯೆಯೇ ನಿನ್ನ ಮಡದಿಯಾಗಿದ್ದಾಳೆ.॥9-10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ತ್ವತ್ಸನ್ನಿಕರ್ಷಾಜ್ಜಾಯಂತೇ ತಸ್ಯಾಂ ಬ್ರಹ್ಮಾದಯಃ ಪ್ರಜಾಃ ।</p>
<p class="Shlok">ತ್ವದಾಶ್ರಯಾ ಸದಾ ಭಾತಿ ಮಾಯಾ ಯಾ ತ್ರಿಗುಣಾತ್ಮಿಕಾ ॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ಸೂತೇಽಜಸ್ರಂ ಶುಕ್ಲಕೃಷ್ಣ ಲೋಹಿತಾಃ ಸರ್ವದಾ ಪ್ರಜಾಃ ।</p>
<p class="Shlok">ಲೋಕತ್ರಯಮಹಾಗೇಹೇ ಗೃಹಸ್ಥಸ್ತ್ವಮುದಾಹೃತಃ ॥ </p>
<p class="Text">ನಿನ್ನ ಸಾನ್ನಿಧ್ಯ ಮಾತ್ರದಿಂದಲೇ ಆಕೆಯಲ್ಲಿ ಬ್ರಹ್ಮಾದಿ ಪ್ರಜೆಗಳು ಹುಟ್ಟುವರು. ತ್ರಿಗುಣಾತ್ಮಕನಾದ ನಿನ್ನನ್ನು ಆಶ್ರಯಿಸಿರುವ ಆ ಮಾಯೆಯು ಸದಾಕಾಲ ಬಿಳಿಪು-ಕಪ್ಪು, ಕೆಂಪು, (ತ್ರಿಗುಣಾತ್ಮಕವಾದ) ಪ್ರಜೆಗಳನ್ನು ಸತತವಾಗಿ ಉಂಟುಮಾಡುತ್ತಾಳೆ. ಲೋಕತ್ರಯವೆಂಬ ಈ ಗೃಹದಲ್ಲಿ ನೀನು ಅವ್ಯಾಕೃತಗೃಹಸ್ಥನಾಗಿರುವೆ. ॥11-12॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ತ್ವಂ ವಿಷ್ಣುರ್ಜಾನಕೀ ಲಕ್ಷ್ಮೀಃ ಶಿವಸ್ತ್ವಂ ಜಾನಕೀ ಶಿವಾ ।</p>
<p class="Shlok">ಬ್ರಹ್ಮಾ ತ್ವಂ ಜಾನಕೀ ವಾಣೀ ಸೂರ್ಯಸ್ತ್ವಂ ಜಾನಕೀ ಪ್ರಭಾ ॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಭವಾನ್ ಶಶಾಂಕಃ ಸೀತಾ ತು ರೋಹಿಣೀ ಶುಭಲಕ್ಷಣಾ ।</p>
<p class="Shlok">ಶಕ್ರಸ್ತ್ವಮೇವ ಪೌಲೋಮೀ ಸೀತಾ ಸ್ವಾಹಾನಲೋ ಭವಾನ್ ॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ಯಮಸ್ತ್ವಂ ಕಾಲರೂಪಶ್ಚ ಸೀತಾ ಸಂಯಮಿನೀ ಪ್ರಭೋ ।</p>
<p class="Shlok">ನಿರ್ಋತಿಸ್ತ್ವಂ ಜಗನ್ನಾಥ ತಾಮಸೀ ಜಾನಕೀ ಶುಭಾ ॥ </p>
<p class="Shlok-Number">(ಶ್ಲೋಕ - 16)</p>
<p class="Shlok">ರಾಮ ತ್ವಮೇವ ವರುಣೋ ಭಾರ್ಗವೀ ಜಾನಕೀ ಶುಭಾ ।</p>
<p class="Shlok">ವಾಯುಸ್ತ್ವಂ ರಾಮ ಸೀತಾ ತು ಸದಾಗತಿರಿತೀರಿತಾ ॥</p>
<p class="Text">ನೀನು ವಿಷ್ಣುವೆನಿಸಿದಾಗ ಜಾನಕಿಯು ಲಕ್ಷ್ಮಿಯಾಗಿರುವಳು, ನೀನು ಶಿವನಾದಾಗ ಆಕೆಯು ಪಾರ್ವತಿಯು, ನೀನು ಬ್ರಹ್ಮನೆನಿಸಿದಾಗ ಆಕೆ ಸರಸ್ವತಿಯು, ನೀನು ಸೂರ್ಯನೆನಿಸಿದಾಗ ಅವಳು ಪ್ರಭೆಯು, ನೀನು ಚಂದ್ರನಾಗಿರುವಾಗ ಅವಳು ರೋಹಿಣಿಯು, ನೀನು ಇಂದ್ರನೆನಿಸಿದಾಗ ಅವಳು ಶಚಿಯು, ಸೀತೆಯು ಸ್ವಾಹಾದೇವಿಯೆನಿಸಿದಾಗ ನೀನು ಅಗ್ನಿಯು, ಹೇ ಪ್ರಭೋ! ನೀನು ಕಾಲರೂಪೀ ಮೃತ್ಯುವಾದಾಗ ಆಕೆಯು ಸಂಯಮಿನಿಯು, ಜಗನ್ನಾಥನೇ! ನೀನು ನಿರ್ಋತಿಯೆನಿಸಿದಾಗ ಸೀತೆಯು ತಾಮಸಿಯಾಗುವಳು. ನೀನು ವರುಣನಾದಾಗ ಅವಳು ಭಾರ್ಗವಿಯು, ನೀನು ವಾಯುವಾದಾಗ ಸೀತೆಯು ಸದಾಗತಿ (ಭಾರತೀ) ಆಗುವಳು. ॥13-16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಕುಬೇರಸ್ತ್ವಂ ರಾಮ ಸೀತಾ ಸರ್ವಸಂಪತ್ಪ್ರಕೀರ್ತಿತಾ ।</p>
<p class="Shlok">ರುದ್ರಾಣೀ ಜಾನಕೀ ಪೋಕ್ತಾ ರುದ್ರಸ್ತ್ವಂ ಲೋಕನಾಶಕೃತ್ ॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಲೋಕೇ ಸ್ತ್ರೀವಾಚಕಂ ಯಾವತ್ತತ್ಸರ್ವಂ ಜಾನಕೀ ಶುಭಾ ।</p>
<p class="Shlok">ಪುನ್ನಾಮವಾಚಕಂ ಯಾವತ್ತತ್ಸರ್ವಂ ತ್ವಂ ಹಿ ರಾಘವ ॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ತಸ್ಮಾಲ್ಲೋಕತ್ರಯೇ ದೇವ ಯುವಾಭ್ಯಾಂ ನಾಸ್ತಿ ಕಿಂಚನ ॥</p>
<p class="Text">ಶ್ರೀರಾಮಾ! ನೀನು ಕುಬೇರನಾಗಿರುವೆ, ಸೀತೆಯು ಸರ್ವ ಸಂಪತ್ತಾಗಿರುವಳು. ನೀನು ಲೋಕನಾಶಕನಾದ ರುದ್ರನಾಗಿರುವೆ, ಸೀತೆಯು ರುದ್ರಾಣೀ ಎನಿಸುವಳು. ಹೇ ರಾಘವಾ! ಹೀಗೆ ಲೋಕದಲ್ಲಿ ಏನೆಲ್ಲ ಪುರುಷ ವಾಚಕವಾಗಿದೆಯೋ ಅದೆಲ್ಲ ನೀನೇ ಆಗಿರುವೆ ಮತ್ತು ಸ್ತ್ರೀವಾಚಕವೆಲ್ಲವೂ ಮಂಗಳಪ್ರದಳಾದ ಜಾನಕಿಯೇ ಆಗಿದ್ದಾಳೆ. ಆದ್ದರಿಂದ ಹೇ ದೇವಾ! ಮೂರು ಲೋಕಗಳಲ್ಲಿ ನಿಮ್ಮಿಬ್ಬರ ಹೊರತಾಗಿ ಬೇರೇನು ಇಲ್ಲವೇ ಇಲ್ಲ.॥17-19॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ತ್ವದಾಭಾಸೋದಿತಾಜ್ಞಾನಮವ್ಯಾಕೃತಮಿತೀರ್ಯತೇ ।</p>
<p class="Shlok">ತಸ್ಮಾನ್ಮಹಾಂಸ್ತತಃ ಸೂತ್ರಂ ಲಿಂಗಂ ಸರ್ವಾತ್ಮಕಂ ತತಃ ॥</p>
<p class="Text">ನಿನ್ನ ಆಭಾಸದಿಂದ ಪ್ರಕಟವಾದ ಅಜ್ಞಾನವು ಅವ್ಯಾಕೃತವೆನಿಸುವುದು. ಅದರಿಂದ ಮಹತ್ತತ್ತ್ವವು, ಮಹತ್ತತ್ತ್ವದಿಂದ ಸೂತ್ರಾತ್ಮಾ (ಹಿರಣ್ಯಗರ್ಭ) ಮತ್ತು ಸೂತ್ರಾತ್ಮನಿಂದ ಸರ್ವಾತ್ಮಕ ಲಿಂಗದೇಹ ಉಂಟಾಗುತ್ತದೆ. ॥20॥ </p>
<p class="Shlok-Number">(ಶ್ಲೋಕ - 21)</p>
<p class="Shlok">ಅಹಂಕಾರಶ್ಚ ಬುದ್ಧಿಶ್ಚ ಪಂಚಪ್ರಾಣೇಂದ್ರಿಯಾಣಿ ಚ ।</p>
<p class="Shlok">ಲಿಂಗಮಿತ್ಯುಚ್ಯತೇ ಪ್ರಾಜ್ಞೈರ್ಜನ್ಮಮೃತ್ಯುಸುಖಾದಿಮತ್ ॥</p>
<p class="Text">ಅಹಂಕಾರ, ಬುದ್ಧಿ, ಪಂಚಪ್ರಾಣ ಮತ್ತು ಹತ್ತು ಇಂದ್ರಿಯಗಳು ಇವುಗಳ ಗುಂಪಿಗೆ ಪ್ರಾಜ್ಞರು ಜನ್ಮ, ಮೃತ್ಯು ಮತ್ತು ಸುಖ-ದುಃಖಾದಿ ಧರ್ಮವುಳ್ಳ ಲಿಂಗ ದೇಹವೆಂದು ಹೇಳುತ್ತಾರೆ. ॥21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಸ ಏವ ಜೀವಸಂಜ್ಞಶ್ಚ ಲೋಕೇ ಭಾತಿ ಜಗನ್ಮಯಃ ।</p>
<p class="Shlok">ಅವಾಚ್ಯಾನಾದ್ಯವಿದ್ಯೈವ ಕಾರಣೋಪಾಧಿರುಚ್ಯತೇ ॥ </p>
<p class="Text">ಅವನೇ (ಲಿಂಗದೇಹಾಭಿಮಾನೀ ಚೇತನಾಭಾಸ) ಜಗತ್ತಿನಲ್ಲಿ ತನ್ಮಯನಾಗಿ ಜೀವನೆಂಬ ಹೆಸರಿನಿಂದ ಖ್ಯಾತವಾಗಿದ್ದಾನೆ. ಸತ್ತೆಂದಾಗಲೀ, ಅಸತ್ತೆಂದಾಗಲೀ ಹೇಳಲೂ ಬಾರದೆ ಇರುವಂತಹ ಅನಾದಿ ಅವಿದ್ಯೆಯೇ (ಈ ಜೀವಿಯ) ಕಾರಣ-ಉಪಾಧಿ ಎಂದು ಹೇಳಲಾಗುತ್ತದೆ. ॥22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಸ್ಥೂಲಂ ಸೂಕ್ಷ್ಮಂ ಕಾರಣಾಖ್ಯಮುಪಾಧಿತ್ರಿತಯಂ ಚಿತೇಃ ।</p>
<p class="Shlok">ಏತೈರ್ವಿಶಿಷ್ಟೋ ಜೀವಃ ಸ್ಯಾದ್ವಿಯುಕ್ತಃ ಪರಮೇಶ್ವರಃ ॥</p>
<p class="Text">ಶುದ್ಧ ಚೇತನಕ್ಕೆ ಸ್ಥೂಲ, ಸೂಕ್ಷ್ಮ ಮತ್ತು ಕಾರಣ ಈ ಮೂರು ಉಪಾಧಿಗಳಿವೆ. ಈ ಉಪಾಧಿಗಳಿಂದ ಕೂಡಿದ್ದರಿಂದ ಅವನನ್ನು ಜೀವನೆಂದು ಹೇಳುತ್ತಾರೆ. ಇದರಿಂದ ಬಿಡುಗಡೆ ಹೊಂದಿದಾಗ ಅವನೇ ಪರಮೇಶ್ವರನಾಗುತ್ತಾನೆ. ॥23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ಜಾಗ್ರತ್ಸ್ವಪ್ನಸುಷುಪ್ತ್ಯಾಖ್ಯಾ ಸಂಸೃತಿರ್ಯಾ ಪ್ರವರ್ತತೇ ।</p>
<p class="Shlok">ತಸ್ಯಾ ವಿಲಕ್ಷಣಃ ಸಾಕ್ಷೀ ಚಿನ್ಮಾತ್ರಸ್ತ್ವಂ ರಘೂತ್ತಮ ॥</p>
<p class="Text">ಹೇ ರಘುಶ್ರೇಷ್ಠ! ಜಾಗ್ರತ್, ಸ್ವಪ್ನ, ಸುಷುಪ್ತಿ ಹೀಗೆ ಮೂರು ಪ್ರಕಾರದ ಅವಸ್ಥೆಗಳಲ್ಲಿ ಜೀವಿಯ ಸಂಚಾರಕ್ಕಿಂತ ನೀನು ವಿಲಕ್ಷಣನಾಗಿರುವೆ ಮತ್ತು ಅದರ ಚೇತನಾಮಾತ್ರ ಸಾಕ್ಷಿಯಾಗಿರುವೆ.॥24॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ತ್ವತ್ತ ಏವ ಜಗಜ್ಜಾತಂ ತ್ವಯಿ ಸರ್ವಂ ಪ್ರತಿಷ್ಠಿತಮ್ ।</p>
<p class="Shlok">ತ್ವಯ್ಯೇವ ಲೀಯತೇ ಕೃತ್ಸ್ನಂ ತಸ್ಮಾತ್ತ್ವಂ ಸರ್ವಕಾರಣಮ್ ॥</p>
<p class="Text">ಈ ಸಮಸ್ತ ಜಗತ್ತು ನಿನ್ನಿಂದಲೇ ಹುಟ್ಟಿಕೊಂಡಿದೆ ನಿನ್ನಲ್ಲಿಯೇ ಸ್ಥಿತವಾಗಿದೆ ಮತ್ತು ನಿನ್ನಲ್ಲಿಯೇ ಲೀನವಾಗುತ್ತದೆ. ಆದ್ದರಿಂದ ನೀನೇ ಎಲ್ಲಕ್ಕೂ ಕಾರಣನಾಗಿರುವೆ. ॥25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ರಜ್ಜಾವಹಿಮಿವಾತ್ಮಾನಂ ಜೀವಂ ಜ್ಞಾತ್ವಾ ಭಯಂ ಭವೇತ್ ।</p>
<p class="Shlok">ಪರಾತ್ಮಾಹಮಿತಿ ಜ್ಞಾತ್ವಾ ಭಯದುಃಖೈರ್ವಿಮುಚ್ಯತೇ ॥</p>
<p class="Text">ಹಗ್ಗದಲ್ಲಿ ಹಾವನ್ನು ಕಂಡಂತೆ ತನ್ನನ್ನು ಜೀವನೆಂದು (ತಪ್ಪಾಗಿ) ತಿಳಿದುಕೊಂಡಾಗ ಮನುಷ್ಯನಿಗೆ ಭಯವುಂಟಾಗುತ್ತದೆ. ತಾನೇ ಪರಮಾತ್ಮನು ಎಂದುಕೊಂಡಾಗ ಭಯದುಃಖಾದಿಗಳಿಂದ ಬಿಡುಗಡೆ ಹೊಂದುವನು.॥26॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಚಿನ್ಮಾತ್ರಜ್ಯೋತಿಷಾ ಸರ್ವಾಃ ಸರ್ವದೇಹೇಷು ಬುದ್ಧಯಃ ।</p>
<p class="Shlok">ತ್ವಯಾ ಯಸ್ಮಾತ್ಪ್ರಕಾಶ್ಯಂತೇ ಸರ್ವಸ್ಯಾತ್ಮಾ ತತೋ ಭವಾನ್ ॥</p>
<p class="Text">ಚಿನ್ಮಾತ್ರ ಜ್ಯೋತಿಃಸ್ವರೂಪನಾದ ನೀನೇ ಎಲ್ಲರ ದೇಹಗಳಲ್ಲಿಯೂ ಇದ್ದುಕೊಂಡು ಅವರ ಬುದ್ಧಿಗಳನ್ನು ಪ್ರಕಾಶಿಸುತ್ತಿರುವೆ, ಅದಕ್ಕಾಗಿ ನೀನು ಎಲ್ಲರ ಆತ್ಮನಾಗಿರುವೆ.॥27॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ಅಜ್ಞಾನಾನ್ನ್ಯಸ್ಯತೇ ಸರ್ವಂ ತ್ವಯಿ ರಜ್ಜೌ ಭುಜಂಗವತ್ ।</p>
<p class="Shlok">ತ್ವಜ್ ಜ್ಞಾನಾಲ್ಲೀಯತೇ ಸರ್ವಂ ತಸ್ಮಾಜ್ ಜ್ಞಾನಂ ಸದಾಭ್ಯಸೇತ್ ॥ </p>
<p class="Text">ಹಗ್ಗದಲ್ಲಿ ಹಾವನ್ನು ಆರೋಪಿಸಿದಂತೆ ಅಜ್ಞಾನದಿಂದ ಎಲ್ಲವೂ ನಿನ್ನಲ್ಲಿ ಅಧ್ಯಾಸಮಾಡುತ್ತಾರೆ. ಆದರೆ ನಿನ್ನ ಸ್ವರೂಪದ ಜ್ಞಾನ ಉಂಟಾಗುವುದರಿಂದ ಅದೆಲ್ಲವು (ಸಂಸಾರ ದುಃಖಗಳು) ನಾಶವಾಗುತ್ತವೆ. ಆದ್ದರಿಂದ ಸಾಧಕನು ಯಾವಾಗಲೂ ಜ್ಞಾನಾನು ಸಂಧಾನ ಮಾಡುತ್ತಿರಬೇಕು.॥28॥<span class="char-style-override-9"></span></p>
<p class="Shlok-Number">(ಶ್ಲೋಕ - 29)</p>
<p class="Shlok">ತ್ವತ್ಪಾದಭಕ್ತಿಯುಕ್ತಾನಾಂ ವಿಜ್ಞಾನಂ ಭವತಿ ಕ್ರಮಾತ್ ।</p>
<p class="Shlok">ತಸ್ಮಾತ್ತ್ವದ್ಭಕ್ತಿಯುಕ್ತಾ ಯೇ ಮುಕ್ತಿಭಾಜಸ್ತ ಏವ ಹಿ ॥</p>
<p class="Text">ನಿನ್ನ ಚರಣಾರವಿಂದಗಳಲ್ಲಿ ಭಕ್ತಿಯಿಂದ ಕೂಡಿದವರಿಗೆ ಕ್ರಮವಾಗಿ ಜ್ಞಾನವುಂಟಾಗುತ್ತದೆ. ಆದ್ದರಿಂದ ನಿನ್ನಲ್ಲಿ ಭಕ್ತಿಯುಳ್ಳವರೇ ನಿಜವಾಗಿ ಮುಕ್ತಿಗೆ ಯೋಗ್ಯರಾಗುತ್ತಾರೆ.॥29॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ಅಹಂ ತ್ವದ್ಭಕ್ತಭಕ್ತಾನಾಂ ತದ್ಭಕ್ತಾನಾಂ ಚ ಕಿಂಕರಃ ।</p>
<p class="Shlok">ಅತೋ ಮಾಮನುಗೃಹ್ಣೀಷ್ವ ಮೋಹಯಸ್ವ ನ ಮಾಂ ಪ್ರಭೋ ॥</p>
<p class="Text">ಹೇ ಪ್ರಭೋ! ನಾನಾದರೋ ನಿನ್ನ ಭಕ್ತರ-ಭಕ್ತನು, ಸೇವಕರ-ಸೇವಕನಾಗಿರುವೆ. ಆದ್ದರಿಂದ ನೀನು ನನ್ನನ್ನು ಮೋಹಗೊಳಿಸದೆ ನನ್ನನ್ನು ಅನುಗ್ರಹಿಸು.॥30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ತ್ವನ್ನಾಭಿಕಮಲೋತ್ಪನ್ನೋ ಬ್ರಹ್ಮಾ ಮೇ ಜನಕಃ ಪ್ರಭೋ ।</p>
<p class="Shlok">ಅತಸ್ತವಾಹಂ ಪೌತ್ರೋಽಸ್ಮಿ ಭಕ್ತಂ ಮಾಂ ಪಾಹಿ ರಾಘವ ॥</p>
<p class="Text">ಹೇ ಪ್ರಭೋ! ನನ್ನ ತಂದೆಯಾದ ಬ್ರಹ್ಮನು ನಿನ್ನ ನಾಭಿಕಮಲದಿಂದ ಹುಟ್ಟಿರುವನು. ಆದ್ದರಿಂದ ನಾನು ನಿನ್ನ ಮೊಮ್ಮಗನಾಗಿರುವೆನು. ಹೇ ರಾಘವಾ! ಭಕ್ತನಾದ ನನ್ನನ್ನು ಕಾಪಾಡು.॥31॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ಇತ್ಯುಕ್ತ್ವಾ ಬಹುಶೋ ನತ್ವಾ ಸ್ವಾನಂದಾಶ್ರುಪರಿಪ್ಲುತಃ ।</p>
<p class="Shlok">ಉವಾಚ ವಚನಂ ರಾಮ ಬ್ರಹ್ಮಣಾ ನೋದಿತೋಽಸ್ಮ್ಯಹಮ್ ॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ರಾವಣಸ್ಯ ವಧಾರ್ಥಾಯ ಜಾತೋಽಸಿ ರಘುಸತ್ತಮ ।</p>
<p class="Shlok">ಇದಾನೀಂ ರಾಜ್ಯರಕ್ಷಾರ್ಥಂ ಪಿತಾ ತ್ವಾಮಭಿಷೆಕ್ಷ್ಯತಿ ॥</p>
<p class="Text">ಹೀಗೆಂದು ಹೇಳಿ ಬಾರಿ-ಬಾರಿಗೂ ನಮಸ್ಕರಿಸಿ, ಆನಂದ ಬಾಷ್ಪಗಳನ್ನು ಸುರಿಸುತ್ತಾ ನಾರದರು ಹೇಳಿದರು ಹೇ ರಾಮಾ! ನಾನು ಬ್ರಹ್ಮನಿಂದ ಪ್ರೇರಿತನಾಗಿ ನಿನ್ನ ಬಳಿಗೆ ಬಂದಿರುವೆನು. ಹೇ ರಘುಶ್ರೇಷ್ಠನೇ! ರಾವಣನ ವಧೆಗಾಗಿ ನಿನ್ನ ಅವತಾರವಾಗಿದೆ. ಈಗ ರಾಜ್ಯದ ರಕ್ಷಣೆಗಾಗಿ ದಶರಥನು ನಿನ್ನನ್ನು ಪಟ್ಟಾಭಿಷಿಕ್ತನನ್ನಾಗಿ ಮಾಡಲಿದ್ದಾನೆ.॥32-33॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ಯದಿ ರಾಜ್ಯಾಭಿಸಂಸಕ್ತೊ ರಾವಣಂ ನ ಹನಿಷ್ಯಸಿ ।</p>
<p class="Shlok">ಪ್ರತಿಜ್ಞಾ ತೇ ಕೃತಾ ರಾಮ ಭೂಭಾರಹರಣಾಯ ವೈ ॥ </p>
<p class="Shlok-Number">(ಶ್ಲೋಕ - 35)</p>
<p class="Shlok">ತತ್ಸತ್ಯಂ ಕುರು ರಾಜೇಂದ್ರ ಸತ್ಯಸಂಧಸ್ತ್ವಮೇವ ಹಿ ।</p>
<p class="Shlok">ಶ್ರುತ್ವೈತದ್ಗದಿತಂ ರಾಮೋ ನಾರದಂ ಪ್ರಾಹ ಸಸ್ಮಿತಮ್ ॥</p>
<p class="Text">ಹೇ ರಾಜೇಂದ್ರಾ! ಆದರೆ ನೀನು ರಾಜ್ಯದಲ್ಲಿ ಆಸಕ್ತಿಯುಳ್ಳವನಾಗಿ ರಾವಣನನ್ನು ಕೊಲ್ಲದಿದ್ದರೆ ಪ್ರತಿಜ್ಞೆಯು ನೆರವೇರಿದಂತಾಗುವುದಿಲ್ಲ. ಭೂ ಭಾರವನ್ನು ಪರಿಹರಿಸುವುದಕ್ಕಾಗಿ ನೀನು ಪ್ರತಿಜ್ಞೆಯನ್ನು ಕೈಗೊಂಡಿರುವೆ. ಅದನ್ನು ಸತ್ಯವಾಗಿಸು. ಏಕೆಂದರೆ ನೀನು ಸತ್ಯ ಪ್ರತಿಜ್ಞನಾಗಿರುವೆ. ನಾರದರ ಈ ಮಾತನ್ನು ಕೇಳಿ ಶ್ರೀರಾಮಚಂದ್ರನು ಮುಗುಳ್ನಗುತ್ತಾ ನಾರದರಲ್ಲಿ ಹೀಗೆ ಹೇಳಿದನು.॥34-35॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಶ್ರುಣು ನಾರದ ಮೇ ಕಿಂಚಿದ್ವಿದ್ಯತೇಽವಿದಿತಂ ಕ್ವಚಿತ್ ।</p>
<p class="Shlok">ಪ್ರತಿಜ್ಞಾತಂ ಚ ಯತ್ಪೂರ್ವಂ ಕರಿಷ್ಯೇ ತನ್ನ ಸಂಶಯಃ ॥</p>
<p class="Text">ನಾರದರೇ! ಕೇಳಿರಿ. ನನಗೆ ತಿಳಿಯದೇ ಇರುವುದು ಯಾವುದೂ ಇಲ್ಲ. ಹಿಂದೆ ನಾನು ಕೈಗೊಂಡಿರುವ ಪ್ರತಿಜ್ಞೆಯನ್ನು ನಿಸ್ಸಂದೇಹವಾಗಿ ನೆರವೇರಿಸುವೆನು. ॥36॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಕಿಂತು ಕಾಲಾನುರೋಧೇನ ತತ್ತತ್ಪ್ರಾರಬ್ಧಸಂಕ್ಷಯಾತ್ ।</p>
<p class="Shlok">ಹರಿಷ್ಯೇ ಸರ್ವಭೂಭಾರಂ ಕ್ರಮೇಣಾಸುರಮಂಡಲಮ್ ॥</p>
<p class="Text">ಆದರೆ ಕಾಲಾನುಕ್ರಮದಿಂದ ಪ್ರಾರಬ್ಧವು ಕ್ಷೀಣವಾಗುತ್ತ ಹೋಗುವ ದೈತ್ಯರನ್ನು ಕೊಂದು ನಾನು ಕ್ರಮವಾಗಿ ಭೂ ಭಾರವನ್ನು ಪರಿಹರಿಸುವೆನು.॥37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ರಾವಣಸ್ಯ ವಿನಾಶಾರ್ಥಂ ಶ್ವೋ ಗಂತಾ ದಂಡಕಾನನಮ್ ।</p>
<p class="Shlok">ಚತುರ್ದಶ ಸಮಾಸ್ತತ್ರ ಹ್ಯುಷಿತ್ವಾ ಮುನಿವೇಷಧೃಕ್ ॥</p>
<p class="Text">ರಾವಣನ ವಧೆಗಾಗಿ ನಾನು ನಾಳೆ ದಂಡಕಾರಣ್ಯಕ್ಕೆ ಹೋಗುವೆನು. ಅಲ್ಲಿ ಹದಿನಾಲ್ಕು ವರ್ಷಗಳ ಕಾಲ ಋಷಿವೇಷವನ್ನು ಧರಿಸಿ ಇರುವೆನು. ॥38॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ಸೀತಾಮಿಷೇಣ ತಂ ದುಷ್ಟಂ ಸಕುಲಂ ನಾಶಯಾಮ್ಯಹಮ್ ।</p>
<p class="Shlok">ಏವಂ ರಾಮೆ ಪ್ರತಿಜ್ಞಾತೇ ನಾರದಃ ಪ್ರಮುಮೋದ ಹ ॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ಪ್ರದಕ್ಷಿಣತ್ರಯಂ ಕೃತ್ವಾ ದಂಡವತ್ಪ್ರಣಿಪತ್ಯ ತಮ್ ।</p>
<p class="Shlok">ಅನುಜ್ಞಾತಶ್ಚ ರಾಮೇಣ ಯಯೌ ದೇವಗತಿಂ ಮುನಿಃ ॥</p>
<p class="Text">ಸೀತಾಹರಣದ ನೆಪದಿಂದ ಆ ದುಷ್ಟರನ್ನು ಕುಲಬಾಂಧವರ ಸಹಿತ ನಾನು ನಾಶ ಮಾಡುವೆನು. ರಾಮಚಂದ್ರನು ಹೀಗೆಂದು ಪ್ರತಿಜ್ಞೆ ಮಾಡಿದಾಗ ನಾರದರು ಸಂತೋಷಗೊಂಡರು. ಅನಂತರ ಅವರು ರಾಮನಿಗೆ ಮೂರು ಪ್ರದಕ್ಷಿಣೆ ಬಂದು, ದಂಡವತ್ ಪ್ರಣಾಮ ಮಾಡಿ, ಅವನ ಆಜ್ಞೆಯನ್ನು ಪಡೆದು ಆಕಾಶ ಮಾರ್ಗದಿಂದ ದೇವಲೋಕಕ್ಕೆ ಹೊರಟು ಹೋದರು. ॥39-40॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ಸಂವಾದಂ ಪಠತಿ ಶೃಣೋತಿ ಸಂಸ್ಮರೇದ್ವಾ</p>
<p class="Shlok">ಯೋ ನಿತ್ಯಂ ಮುನಿವರರಾಮಯೋಃ ಸ ಭಕ್ತ್ಯಾ ।</p>
<p class="Shlok">ಸಂಪ್ರಾಪ್ನೋತ್ಯಮರಸುದುರ್ಲಭಂ ವಿಮೋಕ್ಷಂ</p>
<p class="Shlok">ಕೈವಲ್ಯಂ ವಿರತಿಪುರಃಸರಂ ಕ್ರಮೇಣ ॥</p>
<p class="Text">ನಾರದ ಮತ್ತು ಶ್ರೀರಾಮಚಂದ್ರರ ಈ ಸಂವಾದವನ್ನು ಪ್ರತಿದಿನವೂ ಓದುವ, ಕೇಳುವ, ಅಥವಾ ನೆನೆಯುವ ಮನುಷ್ಯನು ವೈರಾಗ್ಯದಿಂದ ಕೂಡಿದವನಾಗಿ ಕ್ರಮವಾಗಿ ದೇವತೆಗಳಿಗೂ ಅತ್ಯಂತ ದುರ್ಲಭವಾದ ಕೈವಲ್ಯ ಮೋಕ್ಷವನ್ನು ಪಡೆದುಕೊಳ್ಳುವನು.॥41॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ಪ್ರಥಮಃ ಸರ್ಗಃ ॥1॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ಮೊದಲನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-5-2">ಎರಡನೆಯ ಸರ್ಗ</p>
<p class="description">ರಾಜ್ಯಾಭಿಷೇಕದ ಸಿದ್ಧತೆ ಹಾಗೂ ವಸಿಷ್ಠರು ಮತ್ತು ರಘುನಾಥನ ಸಂವಾದ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ಅಥ ರಾಜಾ ದಶರಥಃ ಕದಾಚಿದ್ರಹಸಿ ಸ್ಥಿತಃ ।</p>
<p class="Shlok">ವಸಿಷ್ಠಂ ಸ್ವಕುಲಾಚಾರ್ಯಮಾಹೂಯೇದಮಭಾಷತ ॥<span class="char-style-override-10"></span></p>
<p class="Shlok-Number">(ಶ್ಲೋಕ - 2)</p>
<p class="Shlok">ಭಗವನ್ ರಾಮಮಖಿಲಾಃ ಪ್ರಶಂಸಂತಿ ಮುಹುರ್ಮುಹುಃ ।</p>
<p class="Shlok">ಪೌರಾಶ್ಚ ನಿಗಮಾ ವೃದ್ಧಾ ಮಂತ್ರಿಣಶ್ಚ ವಿಶೇಷತಃ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳಿದನು —</span> ಪಾರ್ವತಿ! ಒಂದು ದಿನ ದಶರಥ ಮಹಾರಾಜನು ಏಕಾಂತದಲ್ಲಿರುವಾಗ ತನ್ನ ಕುಲಗುರುಗಳಾದ ವಸಿಷ್ಠರನ್ನು ಬರಮಾಡಿಕೊಂಡು ಹೇಳಿದನು ಪೂಜ್ಯರೇ! ಎಲ್ಲ ಪುರವಾಸಿಗಳೂ, ವೇದವಿದರಾದ ವೃದ್ಧರೂ ವಿಶೇಷವಾಗಿ ಮಂತ್ರಿಗಳೂ ಆಗಾಗ ಶ್ರೀರಾಮನನ್ನು ಹೊಗಳುತ್ತಿದ್ದಾರೆ.॥1-2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ತತಃ ಸರ್ವಗುಣೋಪೇತಂ ರಾಮಂ ರಾಜೀವಲೋಚನಮ್ ।</p>
<p class="Shlok">ಜ್ಯೇಷ್ಠಂ ರಾಜ್ಯೇಽಭಿಷೇಕ್ಷ್ಯಾಮಿ ವೃದ್ಧೋಹಂ ಮುನಿಪುಂಗವ ॥</p>
<p class="Text">ಮುನಿಶ್ರೇಷ್ಠರೇ! ಹೇಗೂ ನಾನೂ ಮುದುಕನಾಗಿದ್ದೇನೆ. ಆದ್ದರಿಂದ ಸಕಲ ಗುಣಸಂಪನ್ನನೂ, ಹಿರಿಯ ಮಗನೂ ಆದ ಕಮಲನಯನ ರಾಮನನ್ನು ರಾಜ್ಯದಲ್ಲಿ ಪಟ್ಟಾಭಿಷೇಕ ಮಾಡಬೇಕೆಂದಿರುವೆನು. ॥3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ಭರತೋ ಮಾತುಲಂ ದ್ರಷ್ಟುಂ ಗತಃ ಶತ್ರುಘ್ನಸಂಯುತಃ ।</p>
<p class="Shlok">ಅಭಿಷೇಕ್ಷ್ಯೇ ಶ್ವ ಏವಾಶು ಭವಾಂಸ್ತಚ್ಚಾನುಮೋದತಾಮ್ ॥</p>
<p class="Text">ಈಗ ಭರತನು ಶತ್ರುಘ್ನನೊಡನೆ ಸೋದರಮಾವನನ್ನು ನೋಡಲು ಮಾವನ ಮನೆಗೆ ಹೋಗಿರುವನು. ಇರಲಿ; ನಾನು ಆದಷ್ಟು ಬೇಗ ನಾಳೆಯೇ ರಾಮನಿಗೆ ಪಟ್ಟಾಭಿಷೇಕಮಾಡ ಬೇಕೆಂದಿದ್ದೇನೆ. ಈ ವಿಷಯದಲ್ಲಿ ನೀವೂ ನಿಮ್ಮ ಅನುಮತಿಯನ್ನು ಕೊಡಬೇಕು. ॥4॥ </p>
<p class="Shlok-Number">(ಶ್ಲೋಕ - 5)</p>
<p class="Shlok">ಸಂಭಾರಾಃ ಸಂಭ್ರಿಯಂತಾಂ ಚ ಗಚ್ಛ ಮಂತ್ರಯ ರಾಘವಮ್ ।</p>
<p class="Shlok">ಉಚ್ಛ್ರೀಯಂತಾಂ ಪತಾಕಾಶ್ಚ ನಾನಾವರ್ಣಾಃ ಸಮಂತತಃ ॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ತೋರಣಾನಿ ವಿಚಿತ್ರಾಣಿ ಸ್ವರ್ಣಮುಕ್ತಾಮಯಾನಿ ವೈ ।</p>
<p class="Shlok">ಆಹೂಯ ಮಂತ್ರಿಣಂ ರಾಜಾ ಸುಮಂತ್ರಂ ಮಂತ್ರಿಸತ್ತಮಮ್ ॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ಆಜ್ಞಾಪಯತಿ ಯದ್ಯತ್ತ್ವಾಂ ಮುನಿಃ ತತ್ತತ್ಸಮಾನಯ ।</p>
<p class="Shlok">ಯೌವರಾಜ್ಯೇಽಭಿಷೇಕ್ಷ್ಯಾಮಿ ಶ್ವೋಭೂತೇ ರಘುನಂದನಮ್ ॥</p>
<p class="Text">ಮುನಿಶ್ರೇಷ್ಠರೇ! ನೀವು ಅಭಿಷೇಕದ ಸಾಮಗ್ರಿಗಳನ್ನು ಸಿದ್ಧಗೊಳಿಸಿರಿ. ರಾಮನಲ್ಲಿಗೆ ಹೋಗಿ ಸಮಾ ಲೋಚನೆ ನಡೆಸಿರಿ. ನಾನಾಬಣ್ಣದ ಬಾವುಟಗಳನ್ನು ಚಿತ್ರ ವಿಚಿತ್ರವಾದ ಚಿನ್ನದ ಹಾಗೂ ಮುತ್ತಿನ ತೋರಣಗಳನ್ನು ಸುತ್ತಲೂ ಎತ್ತಿಕಟ್ಟಲಿ. ದಶರಥನು ಮಂತ್ರಿಶ್ರೇಷ್ಠನಾದ ಸುಮಂತ್ರನನ್ನು ಕರೆದು-ನಾಳೆಯ ದಿನವೇ ರಘುನಂದನನಿಗೆ ಯುವರಾಜನಾಗಿ ಪಟ್ಟಾಭಿಷೇಕ ಮಾಡಲಿದ್ದೇನೆ. ಅದಕ್ಕಾಗಿ ಮುನಿಶ್ರೇಷ್ಠರಾದ ವಸಿಷ್ಠರು ಏನೇನು ಹೇಳುವರೋ ಅದೆಲ್ಲವನ್ನು ಅಣಿಗೊಳಿಸು. ॥5-7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ತಥೇತಿ ಹರ್ಷಾತ್ಸ ಮುನಿಂ ಕಿಂ ಕರೋಮೀತ್ಯಭಾಷತ ।</p>
<p class="Shlok">ತಮುವಾಚ ಮಹಾತೇಜಾ ವಸಿಷ್ಠೋ ಜ್ಞಾನಿನಾಂ ವರಃ ॥ </p>
<p class="Shlok-Number">(ಶ್ಲೋಕ - 9)</p>
<p class="Shlok">ಶ್ವಃ ಪ್ರಭಾತೇ ಮಧ್ಯಕಕ್ಷೇ ಕನ್ಯಕಾಃ ಸ್ವರ್ಣಭೂಷಿತಾಃ ।</p>
<p class="Shlok">ತಿಷ್ಠಂತು ಷೋಡಶ ಗಜಃ ಸ್ವರ್ಣರತ್ನಾದಿಭೂಷಿತಃ ॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಚತುರ್ದಂತಃ ಸಮಾಯಾತು ಐರಾವತಕುಲೋದ್ಭವಃ ।</p>
<p class="Shlok">ನಾನಾತೀಥೋದಕೈಃ ಪೂರ್ಣಾಃ ಸ್ವರ್ಣಕುಂಭಾಃ ಸಹಸ್ರಶಃ ॥</p>
<p class="Text">ಹಾಗೆಯೇ ಆಗಲಿ! ಎಂದು ಸಂತೋಷದಿಂದ ಸುಮಂತ್ರನು ವಸಿಷ್ಠರಲ್ಲಿ- ‘ನಾನು ಏನು ಮಾಡಬೇಕು’ ಅಪ್ಪಣೆಯಾಗಲೀ. ಆಗ ಮಹಾತೇಜಸ್ವಿಗಳೂ ಜ್ಞಾನಿಗಳಲ್ಲಿ ಶ್ರೇಷ್ಠರೂ ಆದ ವಸಿಷ್ಠರು ಸುಮಂತ್ರನಲ್ಲಿ ಹೇಳಿದರು- ‘ನಾಳೆಯ ದಿನ ಪ್ರಾತಃಕಾಲಕ್ಕೆ ಸರಿಯಾಗಿ ನಡುವಿನ ರಾಜಾಂಗಣದಲ್ಲಿ ಸುವರ್ಣ ಭೂಷಿತರಾದ ಹದಿನಾರು ಕನ್ನಿಕೆಯರು (ಎಂಟು ವರ್ಷದೊಳಗಿನ ಹುಡುಗಿಯರು) ಸಿದ್ಧರಾಗಿರಲಿ. ಸುವರ್ಣ ರತ್ನಾಭರಣಗಳಿಂದ ಅಲಂಕೃತವಾದ ಐರಾವತಕುಲದಲ್ಲಿ ಹುಟ್ಟಿದ ನಾಲ್ಕುದಂತಗಳುಳ್ಳ ಆನೆಯು ಬಂದು ನಿಲ್ಲಲಿ. ಅನೇಕ ಪುಣ್ಯ ತೀರ್ಥಗಳಿಂದ ತುಂಬಿದ ಸಾವಿರಾರು ಚಿನ್ನದ ಕಲಶಗಳನ್ನು ತರಿಸಿಡು. ॥8-10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಸ್ಥಾಪ್ಯಂತಾಂ ನವವೈಯಾಘ್ರಚರ್ಮಾಣಿ ತ್ರೀಣಿ ಚಾನಯ ।</p>
<p class="Shlok">ಶ್ವೇತಚ್ಛತ್ರಂ ರತ್ನದಂಡಂ ಮುಕ್ತಾಮಣಿವಿರಾಜಿತಮ್ ॥ </p>
<p class="Shlok-Number">(ಶ್ಲೋಕ - 12)</p>
<p class="Shlok">ದಿವ್ಯಮಾಲ್ಯಾನಿ ವಸ್ತ್ರಾಣಿ ದಿವ್ಯಾನ್ಯಾಭರಣಾನಿ ಚ ।</p>
<p class="Shlok">ಮುನಯಃ ಸತ್ಕೃತಾಸ್ತತ್ರ ತಿಷ್ಠಂತು ಕುಶಪಾಣಯಃ ॥</p>
<p class="Text">ಮೂರು ಹೊಸದಾದ ವ್ಯಾಘ್ರಚರ್ಮಗಳನ್ನು ತರಿಸಿ ಇಡು. ಮುತ್ತುಗಳ ಝಲ್ಲರಿಯಿಂದ ಶೋಭಿಸುವ, ಒಂದು ಶ್ವೇತಛತ್ರ ಮತ್ತು ಮುತ್ತು ನವರತ್ನಗಳಿಂದ ಅಲಂಕೃತವಾದ ರಾಜದಂಡ, ದಿವ್ಯವಾದ ಹಾರಗಳೂ, ವಸ್ತ್ರಗಳೂ, ಬೆಲೆಬಾಳುವ ಆಭರಣಗಳೂ ಸಿದ್ಧವಾಗಲಿ. ಅಭಿಷೇಕ ಸ್ಥಾನದಲ್ಲಿ ಒಳ್ಳೆಯ ರೀತಿಯಿಂದ ಸತ್ಕರಿಸಿ ಪೂಜಿತರಾದ ಅನೇಕ ಮುನಿಗಳು ಕೈಯಲ್ಲಿ ದರ್ಭೆಗಳನ್ನು ಹಿಡಿದುಕೊಂಡು ಸನ್ನಿಹಿತರಾಗಿರಲಿ. ॥11-12॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ನರ್ತಕ್ಯೋ ವಾರಮುಖ್ಯಾಶ್ಚ ಗಾಯಕಾ ವೇಣುಕಾಸ್ತಥಾ ।</p>
<p class="Shlok">ನಾನಾವಾದಿತ್ರಕುಶಲಾ ವಾದಯಂತು ನೃಪಾಂಗಣೇ ॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಹಸ್ತ್ಯಶ್ವರಥಪಾದಾತಾ ಬಹಿಸ್ತಿಷ್ಠಂತು ಸಾಯುಧಾಃ ।</p>
<p class="Shlok">ನಗರೇ ಯಾನಿ ತಿಷ್ಠಂತಿ ದೇವತಾಯತನಾನಿ ಚ ॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ತೇಷು ಪ್ರವರ್ತತಾಂ ಪೂಜಾ ನಾನಾಬಲಿಭಿರಾದೃತಾ ।</p>
<p class="Shlok">ರಾಜಾನಃ ಶೀಘ್ರಮಾಯಾಂತು ನಾನೋಪಾಯನಪಾಣಯಃ ॥</p>
<p class="Text">ಅನೇಕ ನುರಿತ ನರ್ತಕಿಯರೂ, ಸುಂದರ ವಾರಾಂಗನೆಯರೂ, ಖ್ಯಾತ ಸಂಗೀತಗಾರರೂ, ವೇಣುವಾದನ ಕುಶಲಿಗಳೂ, ನಾನಾವಿಧವಾಗಿ ವಾದ್ಯಗಳನ್ನು ನುಡಿಸುವ ನಿಪುಣರೂ ಇವರಿಂದ ರಾಜಸಭಾ ಭವನದಲ್ಲಿ ನೃತ್ಯ-ವಾದ್ಯ ಸಂಗೀತವು ನಡೆಯುತ್ತಿರಲಿ. ಹೊರ ಭಾಗದಲ್ಲಿ ಆನೆ, ಕುದುರೆ, ರಥದಲ್ಲಿ ಕುಳಿತ ರಥಿಕರು, ಪದಾತಿಗಳು ಹೀಗೆ ಚತುರಂಗ ಸೈನ್ಯವು ಸಜ್ಜಾಗಿರಲಿ. ನಮ್ಮ ನಗರದಲ್ಲಿರುವ ಎಲ್ಲಾ ದೇವಾಲಯಗಳಲ್ಲಿ ವಿಶೇಷ ಪೂಜಾ ವಿಧಾನಗಳಿಂದ ಆರಾಧನೆ, ಅರ್ಚನೆಗಳು ನಡೆಯಲಿ. ಬಹುವಿಧವಾದ ಕಪ್ಪಕಾಣಿಕೆಗಳನ್ನು ಹಿಡಿದು ಸಾಮಂತರಾಜರು ಶೀಘ್ರವಾಗಿ ಬಂದು ನೆರೆಯಲಿ. ॥13-15॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ಇತ್ಯಾದಿಶ್ಯ ಮುನಿಃ ಶ್ರೀಮಾನ್ ಸುಮಂತ್ರಂ ನೃಪಮಂತ್ರಿಣಮ್ ।</p>
<p class="Shlok">ಸ್ವಯಂ ಜಗಾಮ ಭವನಂ ರಾಘವಸ್ಯಾತಿಶೋಭನಮ್ ॥</p>
<p class="Text">ರಾಜ್ಯದ ಮಂತ್ರಿ ಸುಮಂತ್ರನಿಗೆ ಜ್ಞಾನನಿಧಿ ವಸಿಷ್ಠರು ಅಪ್ಪಣೆ ಮಾಡಿ ಸ್ವತಃ ಶ್ರೀರಾಮನ ಅತ್ಯಂತ ಮಂಗಳಕರ ಸುಂದರ ಅರಮನೆಯತ್ತ ಹೊರಟರು.॥16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ರಥಮಾರುಹ್ಯ ಭಗವಾನ್ವಸಿಷ್ಠೋ ಮುನಿಸತ್ತಮಃ ।</p>
<p class="Shlok">ತ್ರೀಣಿ ಕಕ್ಷಾಣ್ಯತಿಕ್ರಮ್ಯ ರಥಾತ್ ಕ್ಷಿತಿಮವಾತರತ್ ॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಅಂತಃ ಪ್ರವಿಶ್ಯ ಭವನಂ ಸ್ವಾಚಾರ್ಯತ್ವಾದವಾರಿತಃ ।</p>
<p class="Shlok">ಗುರುಮಾಗತಮಾಜ್ಞಾಯ ರಾಮಸ್ತೂರ್ಣಂ ಕೃತಾಂಜಲಿಃ ॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ಪ್ರತ್ಯುದ್ಗಮ್ಯ ನಮಸ್ಕೃತ್ಯ ದಂಡವದ್ ಭಕ್ತಿಸಂಯುತಃ ।</p>
<p class="Shlok">ಸ್ವರ್ಣಪಾತ್ರೇಣ ಪಾನೀಯಮಾನಿನಾಯಾಶು ಜಾನಕಿ ॥</p>
<p class="Text">ಮುನಿಶ್ರೇಷ್ಠರಾದ ವಸಿಷ್ಠರು ರಥವನ್ನೇರಿ ಅರಮನೆಯ ಮೂರು ಪ್ರಾಕಾರಗಳನ್ನು ದಾಟಿ, ರಥದಿಂದ ಕೆಳಕ್ಕಿಳಿದು ಒಳಗೆ ನಡೆದರು. ರಾಜಗುರುಗಳಾದ್ದರಿಂದ ಯಾವುದೇ ಅಡ್ಡಿ-ಆತಂಕಗಳಿಲ್ಲದೆ ರಾಮನ ಅರಮನೆಯೊಳಗೆ ಪ್ರವೇಶಿಸಿದರು. ಗುರುವರ್ಯರು ಬಂದಿರುವುದನ್ನು ನೋಡಿದ ಕೂಡಲೇ ರಾಮನು ಅವರನ್ನು ಇದಿರ್ಗೊಂಡು, ಭಕ್ತಿಯಿಂದ ಕೈ ಮುಗಿದು, ದಂಡವತ್ ನಮಸ್ಕಾರ ಮಾಡಿದನು. ಜಾನಕಿಯು ಲಗುಬಗೆಯಿಂದ ಚಿನ್ನದ ಪಾತ್ರೆಯಲ್ಲಿ ನೀರನ್ನು ತಂದಿತ್ತಳು. ॥17-19॥ </p>
<p class="Shlok-Number">(ಶ್ಲೋಕ - 20)</p>
<p class="Shlok">ರತ್ನಾಸನೇ ಸಮಾವೇಶ್ಯ ಪಾದೌ ಪ್ರಕ್ಷಾಲ್ಯ ಭಕ್ತಿತಃ ।</p>
<p class="Shlok">ತದಪಃ ಶಿರಸಾ ಧೃತ್ವಾ ಸೀತಯಾ ಸಹ ರಾಘವಃ ॥ </p>
<p class="Shlok-Number">(ಶ್ಲೋಕ - 21)</p>
<p class="Shlok">ಧನ್ಯೋಽಸ್ಮೀತ್ಯಬ್ರವೀದ್ರಾಮಸ್ತವ ಪಾದಾಂಬುಧಾರಣಾತ್ ।</p>
<p class="Shlok">ಶ್ರೀರಾಮೇಣೈವಮುಕ್ತಸ್ತು ಪ್ರಹಸನ್ಮುನಿರಬ್ರವೀತ್ ॥</p>
<p class="Text">ಆಗ ರಘುನಾಥನು ಕುಲಗುರುಗಳನ್ನು ರತ್ನಸಿಂಹಾಸನದಲ್ಲಿ ಆದರದಿಂದ ಕುಳ್ಳಿರಿಸಿ, ಸೀತೆಯು ತಂದಿತ್ತ ನೀರಿನಿಂದ ಅವರ ಎರಡೂ ಕಾಲುಗಳನ್ನು ತೊಳೆದು ಆ ಪಾದೋದಕವನ್ನು ಶಿರದಲ್ಲಿ ಧರಿಸಿಕೊಂಡು, ಮುನಿಶ್ರೇಷ್ಠರೇ! ನಿಮ್ಮ ಪಾದೋಕದಿಂದ ಇಂದು ನಾನು ಧನ್ಯನಾದೆನು ಎಂದು ವಿನಂತಿಸಿಕೊಂಡನು. ಭಗವಾನ್ ಶ್ರೀರಾಮನು ಹೀಗೆ ಹೇಳಿದಾಗ ವಸಿಷ್ಠಮುನಿಗಳು ನಗುತ್ತ ಹೇಳತೊಡಗಿದರು.॥20-21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ತ್ವತ್ಪಾದಸಲಿಲಂ ಧೃತ್ವಾ ಧನ್ಯೋಽಭೂದ್ಗಿರಿಜಾಪತಿಃ ।</p>
<p class="Shlok">ಬ್ರಹ್ಮಾಪಿ ಮತ್ಪಿತಾ ತೇ ಹಿ ಪಾದತೀರ್ಥಹತಾಶುಭಃ ॥</p>
<p class="Text">‘‘ಓ ರಘುಶ್ರೇಷ್ಠಾ! ನಿನ್ನ ಪಾದೋಕವನ್ನು ಶಿರದಲ್ಲಿ ಧರಿಸಿಕೊಂಡು ಗಿರಿಜಾವಲ್ಲಭ ಭಗವಾನ್ ಶಂಕರನು ಧನ್ಯನಾದನು. ನನ್ನ ತಂದೆಯಾದ ಬ್ರಹ್ಮದೇವರೂ ಕೂಡ ನಿನ್ನ ಪಾದತೀರ್ಥದ ಮಹಿಮೆಯಿಂದ ಎಲ್ಲ ಅಮಂಗಳಗಳನ್ನು ಕಳೆದುಕೊಂಡರು.’’ ॥22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಇದಾನೀಂ ಭಾಷಸೇ ಯತ್ತ್ವಂ ಲೊಕಾನಾಮುಪದೇಶಕೃತ್ ।</p>
<p class="Shlok">ಜಾನಾಮಿ ತ್ವಾಂ ಪರಾತ್ಮಾನಂ ಲಕ್ಷ್ಮ್ಯಾ ಸಂಜಾತಮೀಶ್ವರಮ್ ॥</p>
<p class="Text">ಗುರುಗಳೊಂದಿಗೆ ಯಾವ ಪ್ರಕಾರದಿಂದ ವ್ಯವಹರಿಸಬೇಕೆಂಬ ಆದರ್ಶದ ಉಪದೇಶವನ್ನು ಜಗತ್ತಿಗೆ ಕೊಡಲು ಈ ರೀತಿಯಿಂದ ಮಾತಾಡುತ್ತಿರುವೆ ಎಂಬುದನ್ನು ನಾನು ಬಲ್ಲೆ; ನೀನು ದೇವತೆಗಳ ಕಾರ್ಯ ಸಿದ್ಧಗೊಳಿಸಲು, ಭಕ್ತರಿಗೆ ಭಕ್ತಿಯನ್ನು ಉಂಟುಮಾಡಲು ಲಕ್ಷ್ಮೀಸಹಿತ ಅವತರಿಸಿದ ಸಾಕ್ಷಾತ್ ಪರಮಾತ್ಮಾ ಭಗವಾನ್ ವಿಷ್ಣುವೇ ಆಗಿರುವೆ. ॥23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ದೇವಕಾರ್ಯಾರ್ಥಸಿಧ್ಯರ್ಥಂ ಭಕ್ತಾನಾಂ ಭಕ್ತಿಸಿದ್ಧಯೇ ।</p>
<p class="Shlok">ರಾವಣಸ್ಯ ವಧಾರ್ಥಾಯ ಜಾತಂ ಜಾನಾಮಿ ರಾಘವ ॥</p>
<p class="Text">ಹೇ ರಾಘವಾ! ನೀನು ದೇವತೆಗಳ ಕಾರ್ಯಸಿದ್ಧಿಗಾಗಿ, ರಾವಣನನ್ನು ವಧಿಸಲಿಕ್ಕಾಗಿಯೇ ಅವತರಿಸಿರುವುದನ್ನು ನಾನು ಬಲ್ಲೆನು. ॥24॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ತಥಾಪಿ ದೇವಕಾರ್ಯಾರ್ಥಂ ಗುಹ್ಯಂ ನೋದ್ಘಾಟಯಾಮ್ಯಹಮ್ ।</p>
<p class="Shlok">ಯಥಾ ತ್ವಂ ಮಾಯಯಾ ಸರ್ವಂ ಕರೋಷಿ ರಘುನಂದನ ॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ತಥೈವಾನುವಿಧಾಸ್ಯೇಽಹಂ ಶಿಷ್ಯಸ್ತ್ವಂ ಗುರುರಪ್ಯಹಮ್ ।</p>
<p class="Shlok">ಗುರುರ್ಗುರೂಣಾಂ ತ್ವಂ ದೇವ ಪಿತೃಣಾಂ ತ್ವಂ ಪಿತಾಮಹಃ ॥</p>
<p class="Text">ಆದರೂ ದೇವತೆಗಳ ಕಾರ್ಯಸಿದ್ಧಿಗಾಗಿ ನಾನು ಈ ಗೋಪ್ಯವಾದ ರಹಸ್ಯವನ್ನು ಹೊರಗೆಡಹುವುದಿಲ್ಲ. ನೀನು ಮಾಯೆಯ ಆಶ್ರಯದಿಂದ ಎಲ್ಲವನ್ನೂ ಮಾಡುತ್ತಿರುವೆಯೋ ಹಾಗೆಯೇ ನಾನೂ ಅನುಸರಿಸುವೆನು. ಈಗ ‘‘ನೀನು ಶಿಷ್ಯ, ‘ನಾನು ಗುರು’ವೆಂದೇ ವ್ಯವಹರಿಸುವೆನು. ಆದರೆ ದೇವಾ! ನಿಜವೇನೆಂದರೆ ಎಲ್ಲ ಗುರುಗಳಿಗೂ ನೀನೇ ಪರಮ ಗುರುವಾಗಿರುವೆ ಮತ್ತು ಎಲ್ಲ ತಂದೆಯರಿಗೆ ತಂದೆಯಾಗಿರುವೆ, ಪಿತೃಗಣಗಳಿಗೂ ಪಿತಾಮಹನಾಗಿರುವೆ. ॥25-26॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಅಂತರ್ಯಾಮೀ ಜಗದ್ಯಾತ್ರಾವಾಹಕಸ್ತ್ವಮಗೋಚರಃ ।</p>
<p class="Shlok">ಶುದ್ಧಸತ್ತ್ವಮಯಂ ದೇಹಂ ಧೃತ್ವಾ ಸ್ವಾಧೀನಸಂಭವಮ್ ॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ಮನುಷ್ಯ ಇವ ಲೋಕೇಽಸ್ಮಿನ್ ಭಾಸಿತ್ವಂ ಯೋಗಮಾಯಯಾ ।</p>
<p class="Shlok">ಪೌರೋಹಿತ್ಯಮಹಂ ಜಾನೇ ವಿಗರ್ಹ್ಯಂ ದೂಷ್ಯಜೀವನಮ್ ॥</p>
<p class="Text">ನೀನೇ ಅಂತರ್ಯಾಮಿಯೂ, ಜಗದ್ ವ್ಯಾಪಾರಗಳನ್ನು ನಡೆಸುವವನೂ, ಮನ-ವಾಣಿಗಳಿಗೆ ಅಗೋಚರನಾಗಿರುವೆ. ಶುದ್ಧ ಸತ್ತ್ವಗುಣದಿಂದ ಕೂಡಿದ, ಸ್ವೇಚ್ಛೆಯಿಂದ ಶರೀರವನ್ನು ಧರಿಸಿರುವ ನೀನು ಈ ಲೋಕದಲ್ಲಿ ಯೋಗಮಾಯೆಯಿಂದ ಮನುಷ್ಯನಂತೆ ತೋರಿಸಿಕೊಳ್ಳುವೆ. ಪೌರೋಹಿತ್ಯವು ಅತಿ ನಿಂದನೀಯ ಮತ್ತು ದೂಷಿತ ಜೀವನವೆಂದು ನಾನು ಬಲ್ಲೆನು. ॥27-28॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಇಕ್ಷ್ವಾಕೂಣಾಂ ಕುಲೇ ರಾಮಃ ಪರಮಾತ್ಮಾಜನಿಷ್ಯತೇ ।</p>
<p class="Shlok">ಇತಿ ಜ್ಞಾತಂ ಮಯಾ ಪೂರ್ವಂ ಬ್ರಹ್ಮಣಾ ಕಥಿತಂ ಪುರಾ ॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ತತೋಽಹಮಾಶಯಾ ರಾಮ ತವ ಸಂಬಂಧಕಾಂಕ್ಷಯಾ ।</p>
<p class="Shlok">ಅಕಾರ್ಷಂ ಗರ್ಹಿತಮಪಿ ತವಾಚಾರ್ಯತ್ವಸಿದ್ಧಯೇ ॥</p>
<p class="Text">ಆದರೂ ಇಕ್ಷ್ವಾಕುವಂಶದಲ್ಲಿ ಪರಮಾತ್ಮನು ಶ್ರೀರಾಮನಾಗಿ ಅವತರಿಸಲಿದ್ದಾನೆ ಎಂಬುದನ್ನು ತಂದೆಯಾದ ಬ್ರಹ್ಮದೇವರು ನನಗೆ ಹೇಳಿರುವರು. ರಘುನಂದನಾ! ಅದರಿಂದ ನಾನು ನಿನ್ನೊಡನೆ ಸಂಬಂಧ ಉಂಟಾಗುವ ಆಶೆಯಿಂದ ಈ ನಿಂದನೀಯ ಪೌರೋಹಿತ್ಯವನ್ನು ಸ್ವೀಕರಿಸಿದ್ದೇನೆ. ॥29-30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ತತೋ ಮನೋರಥೋ ಮೇಽದ್ಯ ಫಲಿತೋ ರಘುನಂದನ ।</p>
<p class="Shlok">ತ್ವದಧೀನಾ ಮಹಾಮಾಯಾ ಸರ್ವಲೋಕೈಕಮೋಹಿನೀ ॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ಮಾಂ ಯಥಾ ಮೋಹಯೇನ್ನೈವ ತಥಾ ಕುರು ರಘೂದ್ವಹ ।</p>
<p class="Shlok">ಗುರುನಿಷ್ಕೃತಿಕಾಮಸ್ತ್ವಂ ಯದಿ ದೇಹ್ಯೇತದೇವ ಮೇ ॥</p>
<p class="Text">ಹೇ ರಘುವಂಶಕುಲಮಣಿ! ಇಂದು ನನ್ನ ಇಷ್ಟಾರ್ಥವು ಸಫಲವಾಯಿತು. ಒಂದು ವೇಳೆ ನೀನು ಗುರುದಕ್ಷಿಣೆಯನ್ನು ಕೊಡಲು ಬಯಸುವಿಯಾದರೆ ‘ಎಲ್ಲ ಲೋಕಗಳನ್ನು ಮೋಹಗೊಳಿಸುವಂತಹ ನಿನ್ನ ಅಧೀನವಾಗಿರುವ ಮಹಾಮಾಯೆಯು ನನ್ನನ್ನು ಮೋಹಗೊಳಿಸದೆ ಇರಲಿ’ ಎಂಬ ವರವನ್ನು ಕರುಣಿಸು. ॥31-32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ಪ್ರಸಂಗಾತ್ಸರ್ವಮಪ್ಯುಕ್ತಂ ನ ವಾಚ್ಯಂ ಕುತ್ರಚಿನ್ಮಯಾ ।</p>
<p class="Shlok">ರಾಜ್ಞಾ ದಶರಥೇನಾಹಂ ಪ್ರೇಷಿತೋಽಸ್ಮಿ ರಘೂದ್ವಹ ॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ತ್ವಾಮಾಮಂತ್ರಯಿತುಂ ರಾಜ್ಯೇ ಶ್ವೋಽಭಿಷೇಕ್ಷ್ಯತಿ ರಾಘವ ।</p>
<p class="Shlok">ಅದ್ಯ ತ್ವಂ ಸೀತಯಾ ಸಾರ್ಧಮುಪವಾಸಂ ಯಥಾವಿಧಿ ॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ಕೃತ್ವಾ ಶುಚಿರ್ಭೂಮಿಶಾಯಿ ಭವ ರಾಮ ಜಿತೇಂದ್ರಿಯಃ ।</p>
<p class="Shlok">ಗಚ್ಛಾಮಿ ರಾಜಸಾನ್ನಿಧ್ಯಂ ತ್ವಂ ತು ಪ್ರಾತರ್ಗಮಿಷ್ಯಸಿ ॥</p>
<p class="Text">ಹೇ ರಘುನಂದನಾ! ಸಂದರ್ಭವು ಒದಗಿದ್ದರಿಂದ ಎಲ್ಲವನ್ನು ನಿನ್ನಲ್ಲಿ ಹೇಳಿರುವೆನು. ಬೇರೆಲ್ಲಿಯೂ ಈ ವಿಷಯವನ್ನು ಹೇಳಲಾರೆ. ಹೇ ರಾಘವಾ! ದಶರಥ ಮಹಾರಾಜರು ನಾಳೆ ನಿನಗೆ ಪಟ್ಟಾಭಿಷೇಕ ಮಾಡಲಿದ್ದಾರೆ, ಈ ಮಾತನ್ನು ನಿನಗೆ ತಿಳಿಸಲು ಅವರು ನನ್ನನ್ನು ಕಳಿಸಿರುವರು. ಇಂದು ನೀನು ವಿಧಿಪೂರ್ವಕವಾಗಿ ಸೀತೆಯೊಡನೆ ಉಪವಾಸವಿದ್ದು, ಜಿತೇಂದ್ರಿಯನಾಗಿದ್ದುಕೊಂಡು ಶುದ್ಧವಾದ ನೆಲದ ಮೇಲೆ ಮಲಗಿರಬೇಕು. ಈಗ ನಾನು ರಾಜನ ಬಳಿಗೆ ಹೋಗುತ್ತೇನೆ. ನೀನು ಬೆಳಿಗ್ಗೆ ಹೋಗುವಿಯಂತೆ.’’ ॥33-35॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಇತ್ಯುಕ್ತ್ವಾ ರಥಮಾರುಹ್ಯ ಯಯೌ ರಾಜಗುರುರ್ದ್ರುತಮ್ ।</p>
<p class="Shlok">ರಾಮೋಽಪಿ ಲಕ್ಷ್ಮಣಂ ದೃಷ್ಟ್ವಾ ಪ್ರಹಸನ್ನಿದಮಬ್ರವೀತ್ ॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಸೌಮಿತ್ರೇ ಯೌವರಾಜ್ಯೇ ಮೇ ಶ್ವೋಭಿಷೇಕೋ ಭವಿಷ್ಯತಿ ।</p>
<p class="Shlok">ನಿಮಿತ್ತಮಾತ್ರಮೇವಾಹಂ ಕರ್ತಾ ಭೋಕ್ತಾ ತ್ವಮೇವ ಹಿ ॥</p>
<p class="Text">ಹೀಗೆ ಹೇಳಿ ರಾಜಪುರೋಹಿತ ವಸಿಷ್ಠರು ರಥವನ್ನೇರಿ ಶೀಘ್ರವಾಗಿ ಹೊರಟು ಹೋದರು. ಆಗ ರಾಮಚಂದ್ರನು ಲಕ್ಷ್ಮಣನನ್ನು ಕಂಡು ನಸುನಗುತ್ತ ಹೀಗೆಂದನು ‘ಹೇ ಸೌಮಿತ್ರಿ! ನಾಳೆ ನನಗೆ ಯುವರಾಜ ಪಟ್ಟಾಭಿಷೇಕವಾಗಲಿದೆಯಂತೆ, ಆದರೆ ನಾನು ನೆಪಮಾತ್ರಕ್ಕೆ ಯುವರಾಜನಾಗಿರುವೆ. ಅದರ ಎಲ್ಲ ಕಾರ್ಯಗಳನ್ನು ಮಾಡುವವನೂ, ಫಲವನ್ನು (ಸುಖವನ್ನು) ಅನುಭವಿಸುವವನೂ ನೀನೇ ಆಗಿರುವೆ. ॥36-37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ಮಮ ತ್ವಂ ಹಿ ಬಹಿಃಪ್ರಾಣೋ ನಾತ್ರ ಕಾರ್ಯಾ ವಿಚಾರಣಾ ।</p>
<p class="Shlok">ತತೋ ವಸಿಷ್ಠೇನ ಯಥಾ ಭಾಷಿತಂ ತತ್ತಥಾಕರೋತ್ ॥</p>
<p class="Text">ಏಕೆಂದರೆ, ನೀನೇ ನನ್ನ ಪ್ರಾಣ ಸಮವಾಗಿರುವೆ. ಈ ವಿಷಯದಲ್ಲಿ (ಅಭಿಪ್ರಾಯ ಭೇದವಿಲ್ಲದುದರಿಂದ) ವಿಶೇಷ ವಿಚಾರದ ಆವಶ್ಯಕತೆಯೇ ಇಲ್ಲ’ ಎಂದು ಹೇಳಿದನು. ಅನಂತರ ವಸಿಷ್ಠರು ಹೇಳಿದಂತೆ ಎಲ್ಲವನ್ನು ಹಾಗೆಯೇ ಮಾಡಿದನು. ॥38॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ವಸಿಷ್ಠೋಽಪಿ ನೃಪಂ ಗತ್ವಾ ಕೃತಂ ಸರ್ವಂ ನ್ಯವೇದಯತ್ ।</p>
<p class="Shlok">ವಸಿಷ್ಠಸ್ಯ ಪುರೋ ರಾಜ್ಞಾ ಹ್ಯುಕ್ತಂ ರಾಮಾಭಿಷೇಚನಮ್ ॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ಯದಾ ತದೈವ ನಗರೇ ಶ್ರುತ್ವಾ ಕಶ್ಚಿತ್ಪುಮಾನ್ ಜಗೌ ।</p>
<p class="Shlok">ಕೌಸಲ್ಯಾಯೈ ರಾಮಮಾತ್ರೇ ಸುಮಿತ್ರಾಯೈ ತಥೈವ ಚ ॥</p>
<p class="Text">ಇತ್ತ ವಸಿಷ್ಠರು ರಾಜನ ಬಳಿಗೆ ಬಂದು ಏನೆಲ್ಲ ಮಾಡಲಾಗಿದೆಯೋ ಅದೆಲ್ಲವನ್ನು ನಿವೇದಿಸಿ ಕೊಂಡರು. ಆಗ ವಸಿಷ್ಠರೊಡನೆ ರಾಜನು ರಾಮನ ಪಟ್ಟಾಭಿಷೇಕದ ವಿಷಯವನ್ನು ಮಾತನಾಡಿದುದನ್ನು ಕೇಳಿದ ಓರ್ವ ರಾಜ ಸೇವಕನು ರಾಮನ ತಾಯಿಯಾದ ಕೌಸಲ್ಯೆಗೂ ಮತ್ತು ಸುಮಿತ್ರೆಗೂ ಹಾಗೂ ನಗರದಲ್ಲೆಲ್ಲ ತಿಳಿಸಿದನು. ॥39-40॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ಶ್ರುತ್ವಾ ತೇ ಹರ್ಷಸಂಪೂರ್ಣೇ ದದತುರ್ಹಾರಮುತ್ತಮಮ್ ।</p>
<p class="Shlok">ತಸ್ಮೈ ತತಃ ಪ್ರೀತಮನಾಃ ಕೌಸಲ್ಯಾ ಪುತ್ರವತ್ಸಲಾ ॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ಲಕ್ಷ್ಮೀಂ ಪರ್ಯಚರದ್ದೇವೀಂ ರಾಮಸ್ಯಾರ್ಥಪ್ರಸಿದ್ಧಯೇ ।</p>
<p class="Shlok">ಸತ್ಯವಾದೀ ದಶರಥಃ ಕರೋತ್ಯೇವ ಪ್ರತಿಶ್ರುತಮ್ ॥</p>
<p class="Text">ಅವರಿಬ್ಬರು ಕೇಳುತ್ತಲೇ ಬಹಳ ಸಂತೋಷಗೊಂಡರು. ವಾರ್ತೆಯನ್ನು ತಿಳಿಸಿದವನಿಗೆ ಕೌಸಲ್ಯೆಯು ಅತ್ಯುತ್ತಮ ಒಂದು ಹಾರವನ್ನು ಉಡುಗೊರೆಯಾಗಿ ನೀಡಿದಳು. ಅನಂತರ ಪುತ್ರವಾತ್ಸಲ್ಯದಿಂದ ಕೌಸಲ್ಯೆಯು ರಾಮಚಂದ್ರನ ಇಷ್ಟಾರ್ಥ ಸಿದ್ಧಿಗಾಗಿ ಲಕ್ಷ್ಮೀದೇವಿಯ ಪೂಜೆಯನ್ನು ಮಾಡಿದಳು. ‘ದಶರಥ ರಾಜರಾದರೋ ಸತ್ಯವಾದಿಯಾಗಿದ್ದಾರೆ. ಅವರು ತಮ್ಮ ಪ್ರತಿಜ್ಞೆಯನ್ನು ಪಾಲಿಸಿಯೇ ತೀರುತ್ತಾರೆ’ ಎಂಬುದು ಪ್ರಸಿದ್ಧವಾಗಿದೆ. ॥41-42॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ಕೈಕೇಯೀವಶಗಃ ಕಿಂತು ಕಾಮುಕಃ ಕಿಂ ಕರಿಷ್ಯತಿ ।</p>
<p class="Shlok">ಇತಿ ವ್ಯಾಕುಲಚಿತ್ತಾ ಸಾ ದುರ್ಗಾಂ ದೇವೀಮಪೂಜಯತ್ ॥</p>
<p class="Text">ಆದರೂ ಕಾಮುಕರಾದ ಅವರು ಕೈಕೆಯಿಯ ಅಧಿನರಾಗಿರುವುದರಿಂದ ಏನು ಮಾಡುತ್ತಾರೋ! ಹೀಗೆ ಚಿಂತೆಯಿಂದ ವ್ಯಾಕುಲಳಾದ ಅವಳು ದುರ್ಗಾದೇವಿಯನ್ನು ಅರ್ಚಿಸ ತೊಡಗಿದಳು. ॥43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ಏತಸ್ಮಿನ್ನಂತರೇ ದೇವಾ ದೇವೀಂ ವಾಣಿಮಚೋದಯನ್ ।</p>
<p class="Shlok">ಗಚ್ಛ ದೇವಿ ಭುವೋ ಲೋಕಮಯೋಧ್ಯಾಯಾಂ ಪ್ರಯತ್ನತಃ ॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ರಾಮಾಭಿಷೇಕವಿಘ್ನಾರ್ಥಂ ಯತಸ್ವ ಬ್ರಹ್ಮವಾಕ್ಯತಃ ।</p>
<p class="Shlok">ಮಂಥರಾಂ ಪ್ರವಿಶಸ್ವಾದೌ ಕೈಕೇಯೀಂ ಚ ತತಃ ಪರಮ್ ॥</p>
<p class="Text">ಇದೇ ಸಮಯದಲ್ಲಿ ದೇವಲೋಕದಲ್ಲಿ ದೇವತೆಗಳು ಸರಸ್ವತೀ ದೇವಿಯನ್ನು ಆಗ್ರಹಪಡಿಸಿದರು. ‘‘ತಾಯೇ! ನೀನು ಭೂಲೋಕದ ಅಯೋಧ್ಯೆಗೆ ಹೋಗಿ ಬ್ರಹ್ಮದೇವರ ಮಾತಿನಂತೆ ರಾಮನ ಪಟ್ಟಾಭಿಷೇಕಕ್ಕೆ ಪ್ರಯತ್ನಪೂರ್ವಕ ಅಡ್ಡಿಯನ್ನುಂಟುಮಾಡು. ಮೊದಲು ಮಂಥರೆಯಲ್ಲಿ, ಬಳಿಕ ಕೈಕೆಯಲ್ಲಿ ಪ್ರವೇಶಿಸಿ ಅವರು ವಿಘ್ನವುಂಟುಮಾಡುವಂತೆ ಮಾಡು. ॥44-45॥</p>
<p class="Shlok-Number">(ಶ್ಲೋಕ - 46)</p>
<p class="Shlok">ತತೋ ವಿಘ್ನೇ ಸಮುತ್ಪನ್ನೇ ಪುನರೇಹಿ ದಿವಂ ಶುಭೇ ।</p>
<p class="Shlok">ತಥೇತ್ಯುಕ್ತ್ವಾ ತಥಾ ಚಕ್ರೇ ಪ್ರವಿವೇಶಾಥ ಮಂಥರಾಮ್ ॥</p>
<p class="Text">ಶುಭಪ್ರದಳೇ! ಈ ಪ್ರಕಾರ ವಿಘ್ನವನ್ನೊಡ್ಡಿದ ಮೇಲೆ ನೀನು ಸ್ವರ್ಗಲೋಕಕ್ಕೆ ಬಂದುಬಿಡು.’’ ‘ಹಾಗೆಯೇ ಆಗಲಿ’ ಎಂದು ಹೇಳಿ ಸರಸ್ವತಿಯು ಮೊದಲಿಗೆ ಮಂಥರೆಯಲ್ಲಿ ಪ್ರವೇಶಿಸಿದಳು.॥46॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ಸಾಪಿ ಕುಬ್ಜಾ ತ್ರಿವಕ್ರಾ ತು ಪ್ರಾಸಾದಾಗ್ರಮಥಾರುಹತ್ ।</p>
<p class="Shlok">ನಗರಂ ಪರಿತೋ ದೃಷ್ಟ್ವಾ ಸರ್ವತಃ ಸಮಲಂಕೃತಮ್ ॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ನಾನಾತೋರಣಸಂಬಾಧಂ ಪತಾಕಾಭಿರಲಂಕೃತಮ್ ।</p>
<p class="Shlok">ಸರ್ವೋತ್ಸವಸಮಾಯುಕ್ತಂ ವಿಸ್ಮಿತಾ ಪುನರಾಗಮತ್ ॥</p>
<p class="Text">ಆಗ ಶರೀರದಲ್ಲಿ ಮೂರು ಕಡೆ ಡೊಂಕಾದವಳೂ, ಕುಳ್ಳಿಯಾದ ಆ ಮುದಿ ಮಂಥರೆಯು ಉಪ್ಪರಿಗೆಯನ್ನೇರಿ ನಗರವನ್ನು ಸುತ್ತಲೂ ನೋಡಿದಳು. ಅಯೋಧ್ಯೆಯು ಅನೇಕ ರೀತಿಯಿಂದ ತಳಿರುತೋರಣಗಳಿಂದಲೂ ಧ್ವಜ ಪತಾಕೆಗಳಿಂದಲೂ ಅಲಂಕೃತವಾಗಿ ಸಜ್ಜುಗೊಂಡು ವೈಭವದಿಂದ ಕಂಗೊಳಿಸುವುದನ್ನು ನೋಡಿ ಆಶ್ಚರ್ಯಚಕಿತಳಾಗಿ ಹಿಂದಿರುಗಿದಳು. ॥47-48॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಧಾತ್ರೀಂ ಪಪ್ರಚ್ಛ ಮಾತಃ ಕಿಂ ನಗರಂ ಸಮಲಂಕೃತಮ್ ।</p>
<p class="Shlok">ನಾನೋತ್ಸವಸಮಾಯುಕ್ತಾ ಕೌಸಲ್ಯಾ ಚಾತಿಹರ್ಷಿತಾ ॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ದದಾತಿ ವಿಪ್ರಮುಖ್ಯೇಭ್ಯೋ ವಸ್ತ್ರಾಣಿ ವಿವಿಧಾನಿ ಚ ।</p>
<p class="Shlok">ತಾಮುವಾಚ ತದಾ ಧಾತ್ರೀ ರಾಮಚಂದ್ರಾಭಿಷೇಚನಮ್ ॥</p>
<p class="Shlok-Number"> (ಶ್ಲೋಕ - 51)</p>
<p class="Shlok">ಶ್ವೋ ಭವಿಷ್ಯತಿ ತೇನಾದ್ಯ ಸರ್ವತೋಽಲಂಕೃತಂ ಪುರಮ್ ।</p>
<p class="Shlok">ತಚ್ಛ್ರುತ್ವಾ ತ್ವರಿತಂ ಗತ್ವಾ ಕೈಕೇಯೀಂ ವಾಕ್ಯಮಬ್ರವೀತ್ ॥</p>
<p class="Text">ದಾರಿಯಲ್ಲಿ ಓರ್ವ ದಾಸಿಯನ್ನು ಕೇಳಿದಳು — ‘‘ಅಮ್ಮಾ! ಇದೇನು? ನಗರವೆಲ್ಲ ಅಲಂಕೃತವಾಗಿದೆಯಲ್ಲ! ಮಹಾರಾಣಿ ಕೌಸಲ್ಯೆಯೂ ಕೂಡ ಉತ್ಸಾಹ ಭರಿತಳಾಗಿ ಸಂತೋಷದಿಂದ ಓಡಾಡುತ್ತಿರುವಳಲ್ಲ! ಅನೇಕ ಉತ್ತಮೋತ್ತಮ ವಸ್ತ್ರಾಭೂಷಣಗಳನ್ನು ಬ್ರಾಹ್ಮಣರಿಗೆ ದಾನ ಮಾಡುತ್ತಿರುವಳು; ಕಾರಣವೇನು?’’ ಆಗ ಆ ದಾಸಿಯು ‘‘ನಾಳೆಯೇ ಶ್ರೀರಾಮನಿಗೆ ಪಟ್ಟಾಭಿಷೇಕವಾಗಲಿದೆ; ಆದ್ದರಿಂದ ಈಗಿನಿಂದಲೇ ನಗರವೆಲ್ಲ ಸಜ್ಜಾಗುತ್ತಿದೆ’’ ಎಂದು ಹೇಳಿದಳು. ಇದನ್ನು ಕೇಳುತ್ತಲೇ ಮಂಥರೆಯು ಲಗುಬಗೆಯಿಂದ ಕೈಕೆಯಿಯ ಬಳಿಗೆ ಓಡಿದಳು. ॥49-51॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ಪರ್ಯಂಕಸ್ಥಾಂ ವಿಶಾಲಾಕ್ಷೀಮೇಕಾಂತೇ ಪರ್ಯವಸ್ಥಿತಾಮ್ ।</p>
<p class="Shlok">ಕಿಂ ಶೇಷೇ ದುರ್ಭಗೇ ಮೂಢೇ ಮಹದ್ಭಯಮುಪಸ್ಥಿಮ್ ॥</p>
<p class="Shlok-Number"> (ಶ್ಲೋಕ - 53)</p>
<p class="Shlok">ನ ಜಾನೀ ಷೇಽತಿಸೌಂದರ್ಯಮಾನಿನೀ ಮತ್ತಗಾಮಿನೀ ॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ರಾಮಸ್ಯಾನುಗ್ರಹಾದ್ರಾಜ್ಞಃ ಶ್ವೋಽಭಿಷೇಕೋ ಭವಿಷ್ಯತಿ ।</p>
<p class="Shlok">ತಚ್ಛ್ರುತ್ವಾ ಸಹಸೋತ್ಥಾಯ ಕೈಕೇಯೀ ಪ್ರಿಯವಾದಿನಿ ॥</p>
<p class="Text">ವಿಶಾಲ ಕಣ್ಣುಗಳುಳ್ಳ ಕೈಕೆಯಿಯು ಅಂತಃಪುರದಲ್ಲಿ ಏಕಾಂಗಿಯಾಗಿ ಮಂಚದ ಮೇಲೆ ಕುಳಿತಿದ್ದಳು. ಮಂಥರೆಯು ಅಲ್ಲಿಗೆ ಬರುತ್ತಲೇ ಅವಳಲ್ಲಿ ಹೇಳಿದಳು - ‘‘ಎಲೈ ದುರದೃಷ್ಟಳೇ, ಮೂಢಳೇ! ಏಕೆ ಸುಮ್ಮನೆ ಮಲಗಿರುವೆ? (ಉದಾಸೀನಳಾಗಿರುವೆ) ನಿನಗೀಗ ಭಾರೀ ದೊಡ್ಡ ಸಂಕಟವೇ ಬಂದೊದಗಿದೆ. ನಾನೇ ಸುಂದರಳು ಎಂದು ಭಾವಿಸಿಕೊಂಡು ಮೈಮರೆತಿರುವ ಮಂದಮತಿಯಾದ ನೀನು ಏನನ್ನೂ ಅರಿಯದೇ ಇರುವೆ. ನೋಡು ಮಹಾರಾಜರ ದಯೆಯಿಂದ ನಾಳೆಯೇ ರಾಮನಿಗೆ ಪಟ್ಟಾಭಿಷೇಕವಾಗಲಿದೆ.’’ ಇದನ್ನು ಕೇಳಿ ಪ್ರಿಯವಾದಿನಿಯಾದ ಕೈಕೆಯಿಯು ತಟ್ಟನೆ ಮೇಲಕ್ಕೆದ್ದಳು. ॥52-54॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ತಸ್ಯೈ ದಿವ್ಯಂ ದದೌ ಸ್ವರ್ಣನೂಪುರಂ ರತ್ನಭೂಷಿತಮ್ ।</p>
<p class="Shlok">ಹರ್ಷಸ್ಥಾನೇ ಕಿಮಿತಿ ಮೇ ಕಥ್ಯತೇ ಭಯಮಾಗತಮ್ ॥</p>
<p class="Text">ಇಂತಹ ಒಳ್ಳೆಯ ಸುದ್ದಿಯನ್ನು ತಿಳಿಸಿದ ಮಂಥರೆಗೆ ದಿವ್ಯ ರತ್ನಗಳಿಂದ ಅಲಂಕೃತವಾದ ಚಿನ್ನದ ಗೆಜ್ಜೆಸರವನ್ನು ಕೊಟ್ಟು ಹೇಳಿದಳು — ‘‘ಇದಾದರೋ ಸಂತೋಷ ಪಡುವ ಮಾತಾಗಿದೆ. ಏನೇ! ಇದರಲ್ಲಿ ಸಂಕಟವು ಉಂಟಾಗಿದೆ ಎಂದು ಹೇಗೆ ಹೇಳುತ್ತಿರುವೆ?” ॥55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಭರತಾದಧಿಕೋ ರಾಮಃ ಪ್ರಿಯಕೃನ್ಮೇ ಪ್ರಿಯಂವದಃ ।</p>
<p class="Shlok">ಕೌಸಲ್ಯಾಂ ಮಾಂ ಸಮಂ ಪಶ್ಯನ್ ಸದಾ ಶುಶ್ರೂಷತೇ ಹಿ ಮಾಮ್ ॥</p>
<p class="Text">ರಾಮನಾದರೋ ನನಗೆ ಭರತನಿಗಿಂತಲೂ ಹೆಚ್ಚಿನವನಾಗಿದ್ದು, ಪ್ರಿಯವನ್ನು ಮಾಡುವವನೂ, ಮಧುರವಾಗಿ ಮಾತಾಡುವವನೂ ಆಗಿದ್ದಾನೆ. ಅವನು ಕೌಸಲ್ಯೆಯನ್ನೂ, ನನ್ನನ್ನೂ ಸಮಾನವಾಗಿ ಕಾಣುತ್ತಾ ಯಾವಾಗಲೂ ಸೇವಿಸುತ್ತಿರುವನು. ॥56॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ರಾಮಾದ್ಭಯಂ ಕಿಮಾಪನ್ನಂ ತವ ಮೂಢೇ ವದಸ್ವ ಮೇ ।</p>
<p class="Shlok">ತಚ್ಛ್ರುತ್ವಾ ವಿಷಸಾದಾಥ ಕುಬ್ಜಾಕಾರಣವೈರಿಣೀ ॥</p>
<p class="Text">ಎಲೈ ಮೂರ್ಖಳೇ! ರಾಮನ ಕಡೆಯಿಂದ ನನಗೆ ಭಯವೇಕೆ ಬಂದೀತು? ಹೇಳು!’’ ಇದನ್ನು ಕೇಳಿ ಸಕಾರಣದಿಂದ ದ್ವೇಷಮಾಡುವ ಸ್ವಭಾವವುಳ್ಳ ಆ ಕುಳ್ಳಿಯಾದ ಮಂಥರೆಯು ಬಹಳ ವಿಷಾದಿಸ ತೊಡಗಿದಳು. ॥57॥ </p>
<p class="Shlok-Number">(ಶ್ಲೋಕ - 58)</p>
<p class="Shlok">ಶ್ರುಣು ಮದ್ವಚನಂ ದೇವಿ ಯಥಾರ್ಥಂ ತೇ ಮಹದ್ಭಯಮ್ ।</p>
<p class="Shlok">ತ್ವಾಂ ತೋಷಯನ್ ಸದಾ ರಾಜಾ ಪ್ರಿಯವಾಕ್ಯಾನಿ ಭಾಷತೇ ॥<span class="char-style-override-10"></span></p>
<p class="Shlok-Number">(ಶ್ಲೋಕ - 59)</p>
<p class="Shlok">ಕಾಮುಕೋಽತಥ್ಯವಾದೀ ಚ ತ್ವಾಂ ವಾಚಾ ಪರಿತೋಷಯನ್ ।</p>
<p class="Shlok">ಕಾರ್ಯಂ ಕರೋತಿ ತಸ್ಯಾ ವೈ ರಾಮಮಾತುಃ ಸುಪುಷ್ಕಲಮ್ ॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಮನಸ್ಯೇತನ್ನಿಧಾಯೈವ ಪ್ರೇಷಯಾಮಾಸ ತೇ ಸುತಮ್ ।</p>
<p class="Shlok">ಭರತಂ ಮಾತುಲಕುಲೇ ಪ್ರೇಷಯಾಮಾಸ ಸಾನುಜಮ್ ॥</p>
<p class="Text">ಹಾಗೂ ಹೇಳುತ್ತಾಳೆ - ‘‘ದೇವಿಯೇ! ನನ್ನ ಮಾತನ್ನು ಕೇಳು. ನಿನಗೆ ನಿಜವಾಗಿ ಭಯ ಉಂಟಾಗಿದೆ. ರಾಜನು ನಿನ್ನನ್ನು ಸಂತೋಷ ಪಡಿಸಲು ಯಾವಾಗಲೂ ಬಣ್ಣ-ಬಣ್ಣದ ಮಾತುಗಳನ್ನೇ ಆಡುತ್ತಾನೆ. ಆದರೆ ಕಾಮುಕನೂ, ಮಿಥ್ಯಾವಾದಿಯೂ ಆದ ಅವನು ನಿನ್ನನ್ನು ಕೇವಲ ಮಾತುಗಳಿಂದಲೇ ಸಂತೋಷಪಡಿಸುತ್ತ, ರಾಮನ ತಾಯಿಗೆ ಅನುಕೂಲವಾದ ಕೆಲಸವನ್ನೇ ಚೆನ್ನಾಗಿ ಮಾಡುತ್ತಾನೆ. ಪಟ್ಟಾಭಿಷೇಕದ ಉದ್ದೇಶವನ್ನು ಮನಸ್ಸಿನಲ್ಲಿಟ್ಟುಕೊಂಡೇ ನಿನ್ನ ಮಗನಾದ ಭರತನನ್ನು ಶತ್ರುಘ್ನನೊಂದಿಗೆ ಸೋದರಮಾವನ ಮನೆಗೆ ಕಳಿಸಿರುವನು. ॥58-60॥</p>
<p class="Shlok-Number">(ಶ್ಲೋಕ - 61)</p>
<p class="Shlok">ಸುಮಿತ್ರಾಯಾಃ ಸಮೀಚೀನಂ ಭವಿಷ್ಯತಿ ನ ಸಂಶಯಃ  ।</p>
<p class="Shlok">ಲಕ್ಷ್ಮಣೋ ರಾಮಮನ್ವೇತಿ ರಾಜ್ಯಂ ಸೋಽನುಭವಿಷ್ಯತಿ ॥</p>
<p class="Shlok-Number">(ಶ್ಲೋಕ - 62)</p>
<p class="Shlok">ಭರತೋ ರಾಘವಸ್ಯಾಗ್ರೆ ಕಿಂಕರೋ ವಾ ಭವಿಷ್ಯತಿ ।</p>
<p class="Shlok">ವಿವಾಸ್ಯತೇ ವಾ ನಗರಾತ್ಪ್ರಾಣೈರ್ವಾ ಹಾಪ್ಯತೇ ಚಿರಾತ್ ॥ </p>
<p class="Text">ಇದರಿಂದ ಸುಮಿತ್ರೆಗೂ ಒಳ್ಳೆಯದೇ ಆಗುವುದು; ಕಾರಣ ಲಕ್ಷ್ಮಣನು ರಾಮನನ್ನು ಅನುಸರಿಸುತ್ತಾನೆ; ಆದ್ದರಿಂದ ಅವನಾದರೋ ರಾಜ್ಯಸುಖವನ್ನು ಅನುಭವಿಸುವನು ಇದರಲ್ಲಿ ಸಂದೇಹವೇ ಇಲ್ಲ. ಭರತನಾದರೋ ರಾಮನ ಸೇವಕನಾಗಿರಬೇಕಾಗುವುದು; ಇಲ್ಲವೇ ಬೇಗನೇ ಅವನನ್ನು ನಗರದಿಂದ ಓಡಿಸಿಬಿಡುತ್ತಾರೆ, ಅಥವಾ ಪ್ರಾಣವನ್ನೇ ತೆಗೆದುಬಿಡಲಾದೀತು. ॥61-62॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ತ್ವಂ ತು ದಾಸೀವ ಕೌಸಲ್ಯಾಂ ನಿತ್ಯಂ ಪರಿಚರಿಷ್ಯಸಿ ।</p>
<p class="Shlok">ತತೋಽಪಿ ಮರಣಂ ಶ್ರೇಯೋ ಯತ್ಸಪತ್ಯ್ನಾಃ ಪರಾಭವಃ ॥</p>
<p class="Text">ನೀನಾದರೋ ದಾಸಿಯಂತೆ ಕೌಸಲ್ಯೆಯನ್ನು ಯಾವಾಗಲೂ ಸೇವೆಮಾಡಿಕೊಂಡಿರಬೇಕಾಗುವುದು. ಸವತಿಯಿಂದ ಹೀಗೆ ಅಪಮಾನಿತಳಾಗಿ ಸೇವಕಿಯಾಗಿರುವುದಕ್ಕಿಂತ ಸಾಯುವುದೇ ಲೇಸು. ॥63॥</p>
<p class="Shlok-Number">(ಶ್ಲೋಕ - 64)</p>
<p class="Shlok">ಅತಃ ಶೀಘ್ರಂ ಯತಸ್ವಾದ್ಯ ಭರತಸ್ಯಾಭಿಷೇಚನೇ ।</p>
<p class="Shlok">ರಾಮಸ್ಯ ವನವಾಸಾರ್ಥಂ ವರ್ಷಾಣಿ ನವ ಪಂಚ ಚ ॥</p>
<p class="Text">ಆದ್ದರಿಂದ ಈಗ ನೀನು ಶೀಘ್ರವಾಗಿ ಭರತನ ರಾಜ್ಯಾಭಿಷೇಕಕ್ಕಾಗಿ ಮತ್ತು ರಾಮನ ಹದಿನಾಲ್ಕು ವರ್ಷಗಳ ವನವಾಸಕ್ಕಾಗಿ ಪ್ರಯತ್ನ ಮಾಡು. ॥64॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ತತೋ ರೂಢೋಽಭಯೇ ಪುತ್ರಸ್ತವ ರಾಜ್ಞಿ ಭವಿಷ್ಯತಿ ।</p>
<p class="Shlok">ಉಪಾಯಂ ತೇ ಪ್ರವಕ್ಷ್ಯಾಮಿ ಪೂರ್ವಮೇವ ಸುನಿಶ್ಚಿತಮ್ ॥</p>
<p class="Text">ರಾಣಿಯೇ! ಹೀಗಾದರೆ ನಿನ್ನ ಮಗನು ನಿರ್ಭಯನಾಗಿ ನಿಷ್ಕಂಟಕ ರಾಜ್ಯಕ್ಕೆ ಅಧಿಕಾರಿಯಾಗುವನು. ಇದಕ್ಕಾಗಿ ತಕ್ಕ ಉಪಾಯವನ್ನು ಮೊದಲೇ ನಾನು ನಿಶ್ಚಯಿಸಿ ಇರುವೆನು. ಅದನ್ನು ಹೇಳುವೆನು ಕೇಳು. ॥65॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ಪುರಾ ದೇವಾಸುರೇ ಯುದ್ಧೇ ರಾಜಾ ದಶರಥಃ ಸ್ವಯಮ್ ।</p>
<p class="Shlok">ಇಂದ್ರೇಣ ಯಾಚಿತೋ ಧನ್ವೀ ಸಹಾಯಾರ್ಥಂ ಮಹಾರಥಃ ॥</p>
<p class="Text">ಎಲೈ ಶುಭಾಂಗಿಯೇ! ಹಿಂದೆ ದೇವಾಸುರರ ಯುದ್ಧಕಾಲದಲ್ಲಿ ಸ್ವಯಂ ದೇವೇಂದ್ರನು ಧನುರ್ಧರ ಮಹಾರಥಿ ರಾಜಾ ದಶರಥನಲ್ಲಿ ಸಹಾಯಕ್ಕಾಗಿ ಪ್ರಾರ್ಥಿಸಿದ್ದನು. ॥66॥</p>
<p class="Shlok-Number">(ಶ್ಲೋಕ - 67)</p>
<p class="Shlok">ಜಗಾಮ ಸೇನಯಾ ಸಾರ್ಧಂ ತ್ವಯಾ ಸಹ ಶುಭಾನನೇ ।</p>
<p class="Shlok">ಯುದ್ಧಂ ಪ್ರಕುರ್ವತಸ್ತಸ್ಯ ರಾಕ್ಷಸೈಃ ಸಹ ಧನ್ವಿನಃ ॥</p>
<p class="Shlok-Number">(ಶ್ಲೋಕ - 68)</p>
<p class="Shlok">ತದಾಕ್ಷಕೀಲೋ ನ್ಯಪತಚ್ಛಿನ್ನಸ್ತಸ್ಯ ನ ವೇದ ಸಃ ।</p>
<p class="Shlok">ತ್ವಂ ತು ಹಸ್ತಂ ಸಮಾವೇಶ್ಯ ಕಿಲರಂಧ್ರೇಽತಿಧೈರ್ಯತಃ ॥</p>
<p class="Text">ಆಗ ಸೇನಾಸಮೇತನಾಗಿ ಹೋಗುವಾಗ ನಿನ್ನನ್ನು ಕರೆದುಕೊಂಡು ಹೋಗಿದ್ದನು. ಧನ್ವಿಯಾದ ದಶರಥನು ರಾಕ್ಷಸರೊಡನೆ ಯುದ್ಧ ಮಾಡುತ್ತಿರುವಾಗ ರಥದ ಅಚ್ಚಿನ ಕೀಲು ಕಳಚಿಬಿತ್ತು. ಅವನು ಅದನ್ನು ಅರಿಯದಾದನು. ನೀನು ಧೈರ್ಯಸಾಹಸದಿಂದ ಅದರ ರಂಧ್ರದೊಳಗೆ ಕೈಯನ್ನು ಚಾಚಿದೆ. ॥67-68॥</p>
<p class="Shlok-Number">(ಶ್ಲೋಕ - 69)</p>
<p class="Shlok">ಸ್ಥಿತವತ್ಯಸಿತಾಪಾಂಗಿ ಪತಿಪ್ರಾಣಪರೀಪ್ಸಯಾ ।</p>
<p class="Shlok">ತತೋ ಹತ್ವಾಸುರಾನ್ಸರ್ವಾನ್ ದದರ್ಶ ತ್ವಾಮರಿಂದಮಃ ॥</p>
<p class="Text">ಪತಿಯ ಪ್ರಾಣಗಳನ್ನು ಉಳಿಸಲು ಎಷ್ಟೋ ಹೊತ್ತಿನವರೆಗೆ ಹಾಗೆಯೇ ನಿಂತೆ. ಅನಂತರ ಎಲ್ಲ ರಾಕ್ಷಸರನ್ನು ಸಂಹಾರ ಮಾಡಿ ಶತ್ರುಸಂಹಾರಕನಾದ ರಾಜನು ನಿನ್ನ ಕಡೆಗೆ ನೋಡಿದನು. ॥69॥</p>
<p class="Shlok-Number">(ಶ್ಲೋಕ - 70)</p>
<p class="Shlok">ಆಶ್ಚರ್ಯಂ ಪರಮಂ ಲೇಭೇ ತ್ವಾಮಾಲಿಂಗ್ಯ ಮುದಾನ್ವಿತಃ ।</p>
<p class="Shlok">ವೃಣೀಷ್ವ ಯತ್ತೇ ಮನಸಿ ವಾಂಛಿತಂ ವರದೋಸ್ಮ್ಯಹಮ್ ॥</p>
<p class="Text">ಇಂತಹ ಸ್ಥಿತಿಯಲ್ಲಿ ನೋಡಿದ ಅವನು ಆಶ್ಚರ್ಯ ಚಕಿತನಾದನು. ಸಂತೋಷದಿಂದ ನಿನ್ನನ್ನು ತಬ್ಬಿಕೊಂಡು ‘ಇದೋ, ನಾನು ವರವನ್ನು ಕೊಡುವವನಿದ್ದೇನೆ. ನಿನ್ನ ಮನಸ್ಸಿನ ಬಯಕೆಯೇನಿದೆಯೋ ಅದನ್ನು ಕೇಳು. ॥70॥</p>
<p class="Shlok-Number">(ಶ್ಲೋಕ - 71)</p>
<p class="Shlok">ವರದ್ವಯಂ ವೃಣೀಶ್ವ ತ್ವಮೇವಂ ರಾಜಾವದತ್ಸ್ವಯಮ್ ।</p>
<p class="Shlok">ತ್ವಯೋಕ್ತೋ ವರದೋ ರಾಜನ್ಯದಿ ದತ್ತಂ ವರದ್ವಯಮ್ ॥ </p>
<p class="Shlok-Number">(ಶ್ಲೋಕ - 72)</p>
<p class="Shlok">ತ್ವಯ್ಯೇವ ತಿಷ್ಠತು ಚಿರಂ ನ್ಯಾಸಭೂತಂ ಮಮಾನಘ ।</p>
<p class="Shlok">ಯದಾ ಮೇಽವಸರೋ ಭೂಯಾತ್ತದಾ ದೇಹಿ ವರದ್ವಯಮ್ ॥</p>
<p class="Text">ಈಗ ನೀನು ಎರಡು ವರಗಳನ್ನು ಕೇಳಬಲ್ಲೆ’ ಎಂದು ರಾಜನು ತಾನಾಗಿ ಹೇಳಿದಾಗ ನೀನು ಪ್ರಾಣ ಪ್ರಿಯಾ! ‘ನೀನು ಎರಡು ವರಗಳನ್ನು ಕೊಟ್ಟಿರುವೆಯಾದರೆ ಅವು ಮೀಸಲಾಗಿ ನಿನ್ನಲ್ಲಿಯೇ ಚಿರಕಾಲ ಇದ್ದುಕೊಂಡಿರಲಿ; ನನಗೆ ಸಂದರ್ಭವೊದಗಿದಾಗ ಈ ಎರಡು ವರಗಳನ್ನು ನೀನು ಕೊಡುವೆಯಂತೆ’’ ಎಂದು ಹೇಳಿದೆ. ॥71-72॥</p>
<p class="Shlok-Number">(ಶ್ಲೋಕ - 73)</p>
<p class="Shlok">ತಥೇತ್ಯುಕ್ತ್ವಾ ಸ್ವಯಂ ರಾಜಾ ಮಂದಿರಂ ವ್ರಜ ಸುವ್ರತೇ ।</p>
<p class="Shlok">ತ್ವತ್ತಃ ಶ್ರುತಂ ಮಯಾ ಪೂರ್ವಮಿದಾನೀಂ ಸ್ಮೃತಿಮಾಗತಮ್ ॥</p>
<p class="Text">‘‘ಮಹಾರಾಣಿ! ಹಾಗೇ ಆಗಲೀ’’ ಎಂದು ಹೇಳಿ ರಾಜನು ತನ್ನ ಅರಮನೆಗೆ ಮರಳಿದನು. ನಿನ್ನಿಂದ ಹಿಂದೆಯೇ ಕೇಳಿದ್ದ ವಿಷಯವು ಈಗ ನನಗೆ ನೆನಪಿಗೆ ಬಂದಿದೆ. ॥73॥</p>
<p class="Shlok-Number">(ಶ್ಲೋಕ - 74)</p>
<p class="Shlok">ಅತಃ ಶೀಘ್ರಂ ಪ್ರವಿಶ್ಯಾದ್ಯ ಕ್ರೋಧಾಗಾರಂ ರುಷಾನ್ವಿತಾ ।</p>
<p class="Shlok">ವಿಮುಚ್ಯ ಸರ್ವಾಭರಣಂ ಸರ್ವತೋ ವಿನಿಕೀರ್ಯ ಚ ।</p>
<p class="Shlok">ಭೂಮಾವೇವ ಶಯಾನಾ ತ್ವಂ ತೂಷ್ಣೀಮಾತಿಷ್ಠಭಾಮಿನಿ ॥ </p>
<p class="Shlok-Number">(ಶ್ಲೋಕ - 75)</p>
<p class="Shlok">ಯಾವತ್ಸತ್ಯಂ ಪ್ರತಿಜ್ಞಾಯ ರಾಜಾಭೀಷ್ಟಂ ಕರೋತಿ ತೇ ।</p>
<p class="Shlok">ಶ್ರುತ್ವಾ ತ್ರಿವಕ್ರಯೋಕ್ತಂ ತತ್ತದಾ ಕೆಕಯನಂದಿನೀ ॥</p>
<p class="Shlok-Number">(ಶ್ಲೋಕ - 76)</p>
<p class="Shlok">ತಥ್ಯಮೆವಾಖಿಲಂ ಮೇನೆ ದುಃಸಂಗಾಹಿತವಿಭ್ರಮಾ ।</p>
<p class="Shlok">ತಾಮಾಹ ಕೈಕೆಯೀ ದುಷ್ಟಾ ಕುತಸ್ತೇ ಬುದ್ಧಿರೀದೃಶಿ ॥</p>
<p class="Text">ಆದ್ದರಿಂದ ಹೇ ಭಾಮಿನಿ! ಜಾಗ್ರತೆಯಾಗಿ ನೀನು ಕೋಪಗೊಂಡವಳಾಗಿ ಎಲ್ಲ ಒಡವೆಗಳನ್ನು ಕಳಚಿ ದಿಕ್ಕಾಪಾಲಾಗಿ ಎಸೆದು, ಕೋಪಾಗಾರವನ್ನು ಹೊಕ್ಕು ನೆಲದ ಮೇಲೆ ಸುಮ್ಮನೆ ಬಿದ್ದುಕೊಂಡಿರು. ರಾಜನು ಬಂದು ನಿನ್ನ ಇಷ್ಟವನ್ನು ಸತ್ಯವಾಗಿ ನಡೆಸಿಕೊಡುತ್ತೇನೆಂದು ಪ್ರತಿಜ್ಞೆ ಮಾಡುವವರೆಗೆ ಹಾಗೆಯೇ ಇದ್ದುಬಿಡು. ತ್ರಿವಕ್ರೆಯಾದ ಮಂಥರೆಯು ಹೇಳಿದ್ದನ್ನು ಕೇಳಿದ ಆ ಕೇಕೆಯನಂದಿನಿ ದುಸ್ಸಂಗವಶಳಾಗಿ, ಬುದ್ಧಿವೈಪರೀತ್ಯಕ್ಕೆ ಒಳಗಾಗಿ ಎಲ್ಲವೂ ನಿಜವೆಂದೇ ಭಾವಿಸಿದಳು. ಬುದ್ಧಿಯು ದೂಷಿತವಾಗಿ ಪರಿವರ್ತಿತಳಾದ ಕೈಕೆಯಿಯು ಆಕೆಯನ್ನು ಕುರಿತು ‘‘ಎಲೆಗೆ, ನಿನಗೆ ಇಂತಹ ಬುದ್ಧಿಯು ಹೇಗೆ ಹೊಳೆಯಿತು.” ಎಂದು ಕೇಳಿದಳು. ॥74-76॥</p>
<p class="Shlok-Number">(ಶ್ಲೋಕ - 77)</p>
<p class="Shlok">ಏವಂ ತ್ವಾಂ ಬುದ್ಧಿಸಂಪನ್ನಾಂ ನ ಜಾನೇ ವಕ್ರಸುಂದರಿ ।</p>
<p class="Shlok">ಭರತೋ ಯದಿ ರಾಜಾ ಮೇ ಭವಿಷ್ಯತಿ ಸುತಃ ಪ್ರಿಯಃ ॥ </p>
<p class="Shlok-Number">(ಶ್ಲೋಕ - 78)</p>
<p class="Shlok">ಗ್ರಾಮಾನ್ ಶತಂ ಪ್ರದಾಸ್ಯಾಮಿ ಮಮ ತ್ವಂ ಪ್ರಾಣವಲ್ಲಭಾ ।</p>
<p class="Shlok">ಇತ್ಯುಕ್ತ್ವಾ ಕೋಪಭವನಂ ಪ್ರವಿಶ್ಯ ಸಹಸಾ ರುಷಾ ॥</p>
<p class="Text">ಎಲೈ ವಕ್ರಸುಂದರೀ! ನೀನು ಇಷ್ಟೊಂದು ಬುದ್ಧಿವಂತಳೆಂದು ನಾನು ತಿಳಿದಿರಲಿಲ್ಲ. ನನ್ನ ಪ್ರಿಯ ಪುತ್ರನಾದ ಭರತನು ರಾಜನಾದರೆ, ನನ್ನ ಪ್ರಾಣಗಳಿಗಿಂತ ಪ್ರೀತಿಪಾತ್ರಳಾದ ನಿನಗೆ ಒಂದುನೂರು ಊರುಗಳನ್ನು ಕೊಡುವೆನು’’ ಹೀಗೆ ಹೇಳಿ ತಟಕ್ಕನೆ ಸಿಟ್ಟಿನಿಂದ ಕೋಪಭವನವನ್ನು ಹೊಕ್ಕಳು. ॥77-78॥</p>
<p class="Shlok-Number">(ಶ್ಲೋಕ - 79)</p>
<p class="Shlok">ವಿಮುಚ್ಯ ಸರ್ವಾಭರಣಂ ಪರಿಕೀರ್ಯ ಸಮಂತತಃ ।</p>
<p class="Shlok">ಭೂಮೌ ಶಯಾನಾ ಮಲಿನಾ ಮಲಿನಾಂಬರಧಾರಿಣೀ ॥</p>
<p class="Shlok-Number">(ಶ್ಲೋಕ - 80)</p>
<p class="Shlok">ಪ್ರೋವಾಚ ಶ್ರುಣು ಮೇ ಕುಬ್ಜೇ ಯಾವದ್ರಾಮೋ ವನಂ ವ್ರಜೇತ್ ।</p>
<p class="Shlok">ಪ್ರಾಣಾಂಸ್ತ್ಯಕ್ಷ್ಯೇಽಥ ವಾ ವಕ್ರೇ ಶಯಿಷ್ಯೇ ತಾವದೇವ ಹಿ ॥</p>
<p class="Text">ಕೋಪಭವನವನ್ನು ಪ್ರವೇಶಿಸಿ ಎಲ್ಲಾ ಒಡವೆಗಳನ್ನು ಕಳಚಿ ಚೆಲ್ಲಾಪಿಲ್ಲಿಯಾಗಿ ಚೆಲ್ಲಿಬಿಟ್ಟಳು, ಮಲಿನಾಂಬರವನ್ನು ಉಟ್ಟು ಮೈಯೆಲ್ಲ ಕೊಳೆಮಾಡಿಕೊಂಡು ನೆಲದ ಮೇಲೆ ಮಲಗಿದಳು. ಕುಬ್ಜೆಯನ್ನು ಕುರಿತು - ‘‘ಹೇ ಸಖಿ! ಕೇಳು, ರಾಮನು ಕಾಡಿಗೆ ಹೋಗುವವರೆಗೆ ಹೀಗೆಯೇ ಮಲಗಿರುವೆನು, ಬೇಕಾದರೆ ಪ್ರಾಣಗಳೇ ಹೋಗಲಿ’’ ಎಂದು ಹೇಳಿದಳು. ॥79-80॥</p>
<p class="Shlok-Number">(ಶ್ಲೋಕ - 81)</p>
<p class="Shlok">ನಿಶ್ಚಯಂ ಕುರು ಕಲ್ಯಾಣಿ ಕಲ್ಯಾಣಂ ತೇ ಭವಿಷ್ಯತಿ ।</p>
<p class="Shlok">ಇತ್ಯುಕ್ತ್ವಾ ಪ್ರಯಯೌ ಕುಬ್ಜಾ ಗೃಹಂ ಸಾಪಿ ತಥಾಕರೋತ್ ॥</p>
<p class="Text">ಆಗ ಮಂಥರೆಯು ‘‘ಕಲ್ಯಾಣಿ! ನೀನು ಅವಶ್ಯವಾಗಿ ಹೀಗೆಯೇ ಮಾಡು. ಇದರಿಂದ ಖಂಡಿತವಾಗಿ ಒಳಿತಾಗುವುದು. ಹೀಗೆ ಹೇಳಿ ಕುಬ್ಜೆಯು ತನ್ನ ಮನೆಗೆ ನಡೆದಳು. ಕೈಕೆಯಿಯು ಹಾಗೇ ಮಾಡಿದಳು. ॥81॥</p>
<p class="Shlok-Number">(ಶ್ಲೋಕ - 82)</p>
<p class="Shlok">ಧೀರೋಽತ್ಯಂತದಯಾನ್ವಿತೋಪಿ ಸಗುಣಾ-</p>
<p class="Shlok">ಚಾರಾನ್ವಿತೊ ವಾಥವಾ</p>
<p class="Shlok">ನೀತಿಜ್ಞೋ ವಿಧಿವಾದದೇಶಿಕಪರೋ</p>
<p class="Shlok"> ವಿದ್ಯಾವಿವೇಕೋಽಥವಾ ।</p>
<p class="Shlok">ದುಷ್ಟಾನಾಮತಿಪಾಪಭಾವಿತಧಿಯಾಂ</p>
<p class="Shlok">ಸಂಗಂ ಸದಾ ಚೇದ್ಭಜೇ-</p>
<p class="Shlok">ತ್ತದ್ ಬುದ್ಧ್ಯಾ ಪರಿಭಾವಿತೋ ವ್ರಜತಿ ತತ್ </p>
<p class="Shlok">ಸಾಮ್ಯಂ ಕ್ರಮೇಣ ಸ್ಫುಟಮ್ ॥</p>
<p class="Text">ಧೀರನಾಗಿರಲಿ, ಬಹಳ ದಯಾವಂತನಾಗಿರಲಿ, ಒಳ್ಳೆಯ ಗುಣ ಆಚಾರಗಳಿಂದ ಕೂಡಿದವನಾಗಿರಲಿ, ನೀತಿಯನ್ನು ತಿಳಿದವನಾಗಿರಲಿ, ವೇದಶಾಸ್ತ್ರಗಳನ್ನು ಜನರಿಗೆ ಅನುಶಾಸನ ಮಾಡುವವನೇ ಆಗಲಿ, ವಿದ್ಯಾ-ವಿವೇಕ ಉಳ್ಳವನಾಗಿರಲಿ, ಅಂತಹವನೂ ಕೂಡ ಅತ್ಯಂತ ಪಾಪಬುದ್ಧಿಯುಳ್ಳ ದುಷ್ಟರ ಸಂಗವನ್ನು ಎಂದಾದರೂ ಮಾಡಿದ್ದೆಯಾದರೆ, ಅವಶ್ಯವಾಗಿಯೇ ಕ್ರಮಶಃ ದುಷ್ಟಬುದ್ಧಿಯಿಂದ ಪ್ರಭಾವಿತನಾಗಿ ಅವನಂತೇ ಆಗುವನು. ಇದು ನಿಶ್ಚಯವು. ॥82॥</p>
<p class="Shlok-Number">(ಶ್ಲೋಕ - 83)</p>
<p class="Shlok">ಅತಃ ಸಂಗಃ ಪರಿತ್ಯಾಜ್ಯೋ ದುಷ್ಟಾನಾಂ ಸರ್ವದೈವ ಹಿ ।</p>
<p class="Shlok">ದುಃಸಂಗೀ ಚ್ಯವತೇ ಸ್ವಾರ್ಥಾದ್ಯಥೇಯಂ ರಾಜಕನ್ಯಕಾ ॥</p>
<p class="Text">ಅದಕ್ಕಾಗಿ ದುಷ್ಟರ ಸಂಗವನ್ನು ಸದಾಕಾಲ ಬಿಟ್ಟುಬಿಡಬೇಕು; ಏಕೆಂದರೆ, ಕೆಟ್ಟಸಂಗವುಳ್ಳವನು ಈ ರಾಜಪುತ್ರಿ ಕೈಕೆಯಿಯಂತೆ ಪುರುಷಾರ್ಥದಿಂದ ಪತನನಾಗುತ್ತಾನೆ. ॥83॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ದ್ವಿತೀಯಃ ಸರ್ಗಃ ॥2॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ಎರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-5-3">ಮೂರನೆಯ  ಸರ್ಗ</p>
<p class="description">ದಶರಥ ರಾಜನು ಕೈಕೆಯಿಗೆ ವರ ಕೊಡುವುದು</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ತತೋ ದಶರಥೋ ರಾಜಾ ರಾಮಾಭ್ಯುದಯಕಾರಣಾತ್ ।</p>
<p class="Shlok">ಆದಿಶ್ಯ ಮಂತ್ರಿಪ್ರಕೃತೀಃ ಸಾನಂದೋ ಗೃಹಮಾವಿಶತ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಗಿರಿಜೆ! ಅನಂತರ ದಶರಥ ಮಹಾರಾಜಾನು ರಾಮಚಂದ್ರನ ಅಭ್ಯುದಯಕ್ಕಾಗಿ ಪ್ರಜಾವರ್ಗ ಮತ್ತು ಮಂತ್ರಿಗಳಿಗೆ ಪಟ್ಟಾಭಿಷೇಕದ ವ್ಯವಸ್ಥೆಯ ಕುರಿತು ಆಜ್ಞಾಪಿಸಿ ಆನಂದದಿಂದ ತನ್ನ ರಾಣಿವಾಸವನ್ನು ಪ್ರವೇಶಿಸಿದನು. ॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ತತ್ರಾದೃಷ್ಟ್ವಾ ಪ್ರಿಯಾಂ ರಾಜಾ ಕಿಮೇತದಿತಿ ವಿಹ್ವಲಃ ।</p>
<p class="Shlok">ಯಾ ಪುರಾ ಮಂದಿರಂ ತಸ್ಯಾಃ ಪ್ರವಿಷ್ಟೇ ಮಯಿ ಶೋಭನಾ ॥ </p>
<p class="Shlok-Number">(ಶ್ಲೋಕ - 3)</p>
<p class="Shlok">ಹಸಂತೀ ಮಾಮುಪಾಯಾತಿ ಸಾ ಕಿಂ ನೈವಾದ್ಯ ದೃಶ್ಯತೇ ।</p>
<p class="Shlok">ಇತ್ಯಾತ್ಮನ್ಯೇವ ಸಂಚಿಂತ್ಯ ಮನಸಾತಿವಿದೂಯತಾ ॥</p>
<p class="Text">ಅಲ್ಲಿ ರಾಜನು ಪ್ರಿಯಪತ್ನಿಯಾದ ಕೈಕೆಯನ್ನು ಕಾಣದೆ, ಅತ್ಯಂತ ವಿಹ್ವಲನಾಗಿ, ಚಿಂತಾಕ್ರಾಂತನಾಗಿ ಮನಸ್ಸಿನಲ್ಲಿಯೇ, ‘ಇದೇನು! ನಾನು ಅಂತಃಪುರವನ್ನು ಪ್ರವೇಶಿಸುತ್ತಿರುವಂತೆ ಸದಾ ನಗು-ನಗುತ್ತಾ ಇದಿರ್ಗೊಳ್ಳುವ ಸುಮುಖಿ ಕೈಕೆಯಿಯು ಇಂದೇಕೆ ಕಾಣಿಸಿಕೊಳ್ಳುವುದಿಲ್ಲ? ಎಂದು ಯೋಚಿಸುತ್ತಾ ತಳಮಳ ಗೊಂಡು, ॥2-3॥ </p>
<p class="Shlok-Number">(ಶ್ಲೋಕ - 4)</p>
<p class="Shlok">ಪಪ್ರಚ್ಛ ದಾಸೀನಿಕರಂ ಕುತೋ ವಃ ಸ್ವಾಮಿನೀ ಸುಭಾ ।</p>
<p class="Shlok">ನಾಯಾತಿ ಮಾಂ ಯಥಾಪೂರ್ವಂ ಮತ್ಪ್ರಿಯಾ ಪ್ರಿಯದರ್ಶನಾ ॥</p>
<p class="Text">ಅವನು ದಾಸಿಯರನ್ನು ಕುರಿತು ‘ಶುಭ ಲಕ್ಷಣೆಯಾದ ನಿಮ್ಮ ಒಡತಿಯು ಎಲ್ಲಿ? ಎಂದಿನಂತೆ ನನ್ನನ್ನು ಎದುರುಗೊಳ್ಳಲಿಲ್ಲವೇಕೆ? ಪ್ರಿಯದರ್ಶನಳೂ, ನನಗೆ ಪ್ರೀತಿ ಪಾತ್ರಳೂ ಆದ ಅವಳೆಲ್ಲಿ?’ ಎಂದು ಕೇಳಿದನು. ॥4॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ತಾ ಊಚುಃ ಕ್ರೋಧಭವನಂ ಪ್ರವಿಷ್ಟಾ ನೈವ ವಿದ್ಮಹೇ ।</p>
<p class="Shlok">ಕಾರಣಂ ತತ್ರ ದೇವ ತ್ವಂ ಗತ್ವಾ ನಿಶ್ಚೇತುಮರ್ಹಸಿ ॥</p>
<p class="Text"><span class="char-style-override-3">ದಾಸಿಯರು ಹೇಳಿದರು —</span> ‘‘ಒಡೆಯಾ! ಆಕೆಯು ಕೋಪಾಗಾರವನ್ನು ಪ್ರವೇಶಿಸಿರುವಳು, ಕಾರಣವನ್ನು ನಾವು ಅರಿಯೆವು. ನೀವೇ ಸ್ವತಃ ಹೋಗಿ ತಿಳಿದುಕೊಳ್ಳಿರಿ.’’ ॥5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಇತ್ಯುಕ್ತೋ ಭಯಸಂತ್ರಸ್ತೋ ರಾಜಾ ತಸ್ಯಾಃ ಸಮೀಪಗಃ ।</p>
<p class="Shlok">ಉಪವಿಶ್ಯ ಶನೈರ್ದೇಹಂ ಸ್ಪೃಶನ್ವೈ ಪಾಣಿನಾಬ್ರವೀತ್ ॥</p>
<p class="Text">ದಾಸಿಯರ ಈ ಮಾತನ್ನು ಕೇಳಿದ ರಾಜನು ಹೆದರಿದವನಾಗಿ ಆಕೆಯ ಸಮೀಪಕ್ಕೆ ಹೋಗಿ ಕುಳಿತು ಮೆಲ್ಲ-ಮೆಲ್ಲನೆ ತನ್ನ ಕೈಯಿಂದ ಅವಳ ಮೈನೇವರಿಸುತ್ತಾ ಕೇಳಿದನು. ॥6॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ಕಿಂ ಶೇಷೇ ವಸುಧಾಪೃಷ್ಠೇ ಪರ್ಯಂಕಾದೀನ್ ವಿಹಾಯ ಚ ।</p>
<p class="Shlok">ಮಾಂ ತ್ವಂ ಖೇದಯಸೇ ಭೀರು ಯತೋ ಮಾಂ ನಾವಭಾಷಸೇ ॥ </p>
<p class="Shlok-Number">(ಶ್ಲೋಕ - 8)</p>
<p class="Shlok">ಅಲಂಕಾರಂ ಪರಿತ್ಯಜ್ಯ ಭೂಮೌ ಮಲಿನವಾಸಸಾ ।</p>
<p class="Shlok">ಕಿಮರ್ಥಂ ಬ್ರೂಹಿ ಸಕಲಂ ವಿಧಾಸ್ಯೇ ತವ ವಾಂಛಿತಮ್ ॥</p>
<p class="Text">‘‘ಎಲೈ ಭೀರು! ಇಂದು ಮಂಚವೇ ಮುಂತಾದ ಸೌಕರ್ಯಗಳನ್ನು ಬಿಟ್ಟು ನೆಲದ ಮೇಲೆ ಏಕೆ ಮಲಗಿರುವೆ? ನನ್ನನ್ನು ಮಾತನಾಡಿಸದೆ ಏಕೆ ದುಃಖವನ್ನು ಉಂಟುಮಾಡುವೆ? ಒಡವೆಗಳನ್ನೆಲ್ಲ ಬಿಸುಟು, ಮಲಿನಾಂಬರವನ್ನು ತೊಟ್ಟು, ನೆಲದ ಮೇಲೆ ಏಕೆ ಮಲಗಿರುವೆ? ಒಂದೂ ಬಿಡದೆ ಎಲ್ಲವನ್ನು ಹೇಳು. ನಿನ್ನ ಇಷ್ಟಾರ್ಥವನ್ನು ನೆರವೇರಿಸಿಕೊಡುವೆನು. ॥7-8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ಕೋ ವಾ ತವಾಹಿತಂ ಕರ್ತಾ ನಾರಿ ವಾ ಪುರುಷೋಪಿ ವಾ ।</p>
<p class="Shlok">ಸ ಮೇ ದಂಡ್ಯಶ್ಚ ವಧ್ಯಶ್ಚ ಭವಿಷ್ಯತಿ ನ ಸಂಶಯಃ ॥</p>
<p class="Text">ನಿನಗೆ ಅಹಿತವಾದುದನ್ನು ಮಾಡಿದ ಗಂಡಸಾಗಲಿ, ಹೆಂಗಸಾಗಲಿ ಯಾರವರು? ಅಂಥವರನ್ನು ಶಿಕ್ಷಿಸಲಾಗುವುದು, ಬಯಸಿದರೆ ಕೊಲ್ಲಿಸಲಾಗುವುದು. ಇದರಲ್ಲಿ ಸಂಶಯವೇ ಇಲ್ಲ. ॥9॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಬ್ರೂಹಿ ದೇವಿ ಯಥಾ ಪ್ರೀತಿಸ್ತದವಶ್ಯಂ ಮಮಾಗ್ರತಃ ।</p>
<p class="Shlok">ತದಿದಾನೀಂ ಸಾಧಯಿಷ್ಯೇ ಸುದುರ್ಲಭಮಪಿ ಕ್ಷಣಾತ್ ॥ </p>
<p class="Text">ಹೇ ದೇವಿಯೇ! ನಿನಗೆ ನನ್ನಲ್ಲಿರುವ ಪ್ರೀತಿಗೆ ತಕ್ಕಂತೆ ಅವಶ್ಯವಾಗಿ ಹೇಳು. ಅದು ಎಷ್ಟೇ ಕಷ್ಟಕರವಾಗಿದ್ದರೂ ಕ್ಷಣಮಾತ್ರದಲ್ಲಿ ಸಾಧಿಸಿಕೊಡುವೆನು. ॥10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಜಾನಾಸಿ ತ್ವಂ ಮಮ ಸ್ವಾಂತಂ ಪ್ರಿಯಂ ಮಾಂ ಸ್ವವಶೇ ಸ್ಥಿತಮ್ ।</p>
<p class="Shlok">ತಥಾಪಿ ಮಾಂ ಖೇದಯಸೇ ವೃಥಾ ತವ ಪರಿಶ್ರಮಃ ॥</p>
<p class="Text">ನೀನು ನನ್ನ ಅಂತರಂಗವನ್ನು ಬಲ್ಲವಳು. ನಿನ್ನ ಅಧೀನದಲ್ಲಿರುವ ಪ್ರಿಯನಾದ ನನ್ನನ್ನು ತಿಳಿದೂ ದುಃಖಕ್ಕೆ ಈಡುಮಾಡುತ್ತಿರುವೆ. ಇದು ನಿನ್ನ ವ್ಯರ್ಥಪರಿಶ್ರಮವಲ್ಲವೇ? ॥11॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ಬ್ರೂಹಿ ಕಂ ಧನಿನಂ ಕುರ್ಯಾಂ ದರಿದ್ರಂ ತೇ ಪ್ರಿಯಂಕರಮ್ ।</p>
<p class="Shlok">ಧನಿನಂ ಕ್ಷಣಮಾತ್ರೇಣ ನಿರ್ಧನಂ ಚ ತವಾಹಿತಮ್ ॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ಬ್ರೂಹಿ ಕಂ ವಾ ವಧಿಷ್ಯಾಮಿ ವಧಾರ್ಹೋ ವಾ ವಿಮೋಕ್ಷ್ಯತೇ ।</p>
<p class="Shlok">ಕಿಮತ್ರ ಬಹುನೋಕ್ತೇನ ಪ್ರಾಣಾಂದಾಸ್ಯಾಮಿ ತೇ ಪ್ರಿಯೇ ॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಮಮ ಪ್ರಾಣಾತ್ಪ್ರಿಯತರೋ ರಾಮೋ ರಾಜೀವಲೋಚನಃ ।</p>
<p class="Shlok">ತಸ್ಯೋಪರಿ ಶಪೇ ಬ್ರೂಹಿ ತ್ವದ್ಧಿತಂ ತತ್ಕರೋಮ್ಯಹಮ್ ॥ </p>
<p class="Text">ನಿನಗೆ ಬೇಕಾದ ಯಾವ ದರಿದ್ರನನ್ನು ನಾನು ಶ್ರೀಮಂತಗೊಳಿಸಲೀ? ಅಥವಾ ನಿನಗೆ ಬೇಡದವನಾದ ಯಾವ ಧನಿಕನನ್ನು ದರಿದ್ರನನ್ನಾಗಿಸಲಿ? ಯಾರನ್ನು ಸಂಹಾರ ಮಾಡಲಿ? ಅಥವಾ ವಧೆಗೆ ಅರ್ಹ ನಾದವನನ್ನು ಬಿಡುಗಡೆ ಮಾಡಲಿ? ಹೇ ಪ್ರಿಯಳೇ! ಬಹಳ ಹೇಳುವುದರಿಂದ ಏನು ಪ್ರಯೋಜನ! ನಿನಗೆ ನನ್ನ ಪ್ರಾಣಗಳನ್ನಾದರೂ ಅರ್ಪಿಸಿ ಬಿಡುವೆನು. ಕಮಲನಯನ ರಾಮನು ನನಗೆ ಪ್ರಾಣಕ್ಕಿಂತ ಹೆಚ್ಚಿನವನು. ಅವನ ಮೇಲೆ ಆಣೆಯಿಟ್ಟು ಹೇಳುವೆನು  ನಿನಗೆ ಏನು ಇಷ್ಟವಿದೆಯೋ ಅದನ್ನು ನೆರವೇರಿಸಿಕೊಡುವೆನು.’’ ॥12-14॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ಇತಿ ಬ್ರುವಾಣಂ ರಾಜಾನಂ ಶಪಂತಂ ರಾಘವೋಪರಿ ।</p>
<p class="Shlok">ಶನೈರ್ವಿಮೃಜ್ಯ ನೇತ್ರೇ ಸಾ ರಾಜಾನಂ ಪ್ರತ್ಯಭಾಷತ ॥ </p>
<p class="Text">ಹೀಗೆ ರಾಮನ ಮೇಲೆ ಆಣೆಯಿಟ್ಟು ಹೇಳುತ್ತಿರುವ ರಾಜನನ್ನು ಮೆಲ್ಲನೆ ನೋಡಿ, ಕಣ್ಣೊರಸಿಕೊಂಡು ನೋಡಿದ ಆಕೆಯು ಪ್ರತ್ಯುತ್ತರವನ್ನು ಕೊಟ್ಟಳು. ॥15॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ಯದಿ ಸತ್ಯಪ್ರತಿಜ್ಞೋಽಸಿ ಶಪಥಂ ಕುರುಷೇ ಯದಿ ।</p>
<p class="Shlok">ಯಾಂಚಾಂ ಮೇ ಸಫಲಾಂ ಕರ್ತುಂ ಶೀಘ್ರಮೇವ ತ್ವಮರ್ಹಸಿ ॥</p>
<p class="Text">ಮಹರಾಜರೇ! ನೀವು ಸತ್ಯಪ್ರತಿಜ್ಞರಾದರೆ, ಹಾಗೂ ಶಪಥ ಮಾಡುವಿರಾದರೆ ನನ್ನ ಪ್ರಾರ್ಥನೆಯನ್ನು ಬೇಗನೆ ಸಫಲಗೊಳಿಸಲು ನೀವು ಸಮರ್ಥರಿರುವಿರಿ. ॥16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಪೂರ್ವಂ ದೇವಾಸುರೇ ಯುದ್ಧೇ ಮಯಾ ತ್ವಂ ಪರಿರಕ್ಷಿತಃ ।</p>
<p class="Shlok">ತದಾ ವರದ್ವಯಂ ದತ್ತಂ ತ್ವಯಾ ಮೇ ತುಷ್ಟಚೇತಸಾ ॥</p>
<p class="Text">ಹಿಂದೆ ದೇವಾಸುರರ ಸಂಗ್ರಾಮದಲ್ಲಿ ನಾನು ನಿಮ್ಮನ್ನು ರಕ್ಷಿಸಿದ್ದೆ. ಆಗ ಸಂತುಷ್ಟ ಮನಸ್ಸಿನಿಂದ ನೀವು ನನಗೆ ಎರಡು ವರವನ್ನು ಕೊಟ್ಟಿರುವಿರಿ. ॥17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ತದ್ದ್ವಯಂ ನ್ಯಾಸಭೂತಂ ಮೇ ಸ್ಥಾಪಿತಂ ತ್ವಯಿ ಸುವ್ರತ ।</p>
<p class="Shlok">ತತ್ರೈಕೇನ ವರೇಣಾಶು ಭರತಂ ಮೇ ಪ್ರಿಯಂ ಸುತಮ್ ॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ಏಭಿಃ ಸಂಭೃತಸಂಭಾರೈರ್ಯೌವರಾಜ್ಯೇಽಭಿಷೇಚಯ । </p>
<p class="Shlok">ಅಪರೇಣ ವರೇಣಾಶು ರಾಮೋ ಗಚ್ಛತು ದಂಡಕಾನ್ ॥ </p>
<p class="Text">ಸುವ್ರತರೇ! ನಾನು ಆ ಎರಡೂ ವರಗಳನ್ನು ನಿಮ್ಮ ಬಳಿಯಲ್ಲೇ ಒತ್ತೆಯಾಗಿ ಇಟ್ಟಿದ್ದೆ. ಈಗ ಅವುಗಳಲ್ಲಿ ಒಂದರಿಂದ ನನ್ನ ಪ್ರಿಯಪುತ್ರನಾದ ಭರತನನ್ನು, ಈಗ ಸಿದ್ಧಪಡಿಸಿದ ಪದಾರ್ಥಗಳಿಂದ ಯುವರಾಜನನ್ನಾಗಿಸಿ ಪಟ್ಟಾಭಿಷೇಕವನ್ನು ಮಾಡಬೇಕು. ಮತ್ತೊಂದು ವರದಿಂದ ರಾಮನು ಈಗಲೇ ದಂಡಕಾರಣ್ಯಕ್ಕೆ ಹೋಗಲಿ. ॥18-19॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಮುನಿವೇಷಧರಃ ಶ್ರೀಮಾನ್ ಜಟಾವಲ್ಕಲಭೂಷಣಃ ।</p>
<p class="Shlok">ಚತುರ್ದಶ ಸಮಾಸ್ತತ್ರ ಕಂದಮೂಲಲಾಶನಃ ॥</p>
<p class="Text">ಅಲ್ಲಿ ಶ್ರೀರಾಮನು ಮುನಿಗಳ ವೇಷವನ್ನು ಧರಿಸಿ ಜಟಾವಲ್ಕಲಗಳನ್ನು ತೊಟ್ಟು ಹದಿನಾಲ್ಕು ವರ್ಷಗಳ ಕಾಲ ಕಾಡಿನಲ್ಲಿ ಕಂದಮೂಲ ಲಗಳನ್ನು ತಿನ್ನುತ್ತಾ ಇರಬೇಕು. ॥20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ಪುನರಾಯಾತು ತಸ್ಯಾಂತೇ ವನೇ ವಾ ತಿಷ್ಠತು ಸ್ವಯಮ್ ।</p>
<p class="Shlok">ಪ್ರಭಾತೇ ಗಚ್ಛತು ವನಂ ರಾಮೋ ರಾಜೀವಲೋಚನಃ ॥</p>
<p class="Text">ಆ ಅವಧಿ ಮುಗಿದಮೇಲೆ ಹಿಂತಿರುಗಲಿ ಅಥವಾ ಅವನೇ ಇಷ್ಟಪಟ್ಟರೆ ಕಾಡಿನಲ್ಲೇ ಇದ್ದುಕೊಂಡಿರಲಿ. ಆದರೆ ರಾಜೀವನೇತ್ರನಾದ ರಾಮನು ನಾಳೆ ಬೆಳಿಗ್ಗೆಯೇ ಅವಶ್ಯವಾಗಿ ಕಾಡಿಗೆ ಹೊರಡಬೇಕು. ॥21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಯದಿ ಕಿಂಚಿದ್ವಿಲಂಬೇತ ಪ್ರಾಣಾಂಸ್ತ್ಯಕ್ಷ್ಯೇ ತವಾಗ್ರತಃ ।</p>
<p class="Shlok">ಭವ ಸತ್ಯಪ್ರತಿಜ್ಞಸ್ತ್ವಮೇತದೇವ ಮಮ ಪ್ರಿಯಮ್ ॥</p>
<p class="Text">ಒಂದು ವೇಳೆ ಅವನು ಸ್ವಲ್ಪವಾದರೂ ತಡ ಮಾಡಿದರೆ ನಿಮ್ಮ ಎದುರಿನಲ್ಲೇ ನಾನು ಪ್ರಾಣತ್ಯಾಗ ಮಾಡಿಬಿಡುವೆನು. ನೀವು ನಿಮ್ಮ ಪ್ರತಿಜ್ಞೆಯನ್ನು ಸತ್ಯವಾಗಿಸಿರಿ. ನನಗೆ ಇದೇ ಪ್ರಿಯವಾದ ಕಾರ್ಯವಾಗಿದೆ. ॥22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಶ್ರುತ್ವೈತದ್ದಾರುಣಂ ವಾಕ್ಯಂ ಕೈಕೇಯ್ಯಾ ರೋಮಹರ್ಷಣಮ್ ।</p>
<p class="Shlok">ನಿಪಪಾತ ಮಹೀಪಾಲೋ ವಜ್ರಾಹತ ಇವಾಚಲಃ ॥</p>
<p class="Text">ರೋಮಾಂಚಕರವೂ, ಕ್ರೂರವೂ ಆದ ಕೈಕೆಯಿಯ ಕಠೋರ ವಚನಗಳನ್ನು ಕೇಳಿ, ವಜ್ರಾಘಾತದಿಂದ ಕುಸಿಯುವ ಪರ್ವತದಂತೆ ರಾಜನು ಕುಸಿದು ಬಿದ್ದನು. ॥23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ಶನೈರುನ್ಮೀಲ್ಯ ನಯನೇ ವಿಮೃಜ್ಯ ಪರಯಾ ಭಿಯಾ ।</p>
<p class="Shlok">ದುಃಸ್ವಪ್ನೋ ವಾ ಮಯಾ ದೃಷ್ಟೋ ಹ್ಯಥವಾ ಚಿತ್ತವಿಭ್ರಮಃ ॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಇತ್ಯಾಲೋಕ್ಯ ಪುರಃ ಪತ್ನೀಂ ವ್ಯಾಘ್ರಿಮಿವ ಪುರಃ ಸ್ಥಿತಾಮ್ ।</p>
<p class="Shlok">ಕಿಮಿದಂ ಭಾಷಸೇ ಭದ್ರೇ ಮಮ ಪ್ರಾಣಹರಂ ವಚಃ ॥</p>
<p class="Text">ನಿಧಾನವಾಗಿ ಎರಡೂ ಕಣ್ಣುಗಳನ್ನು ತೆರೆದು ಬಹಳವಾದ ಹೆದರಿಕೆಯಿಂದ ಕಣ್ಣೀರನ್ನು ಒರೆಸುತ್ತಾ ‘ಓಹೋ! ನಾನು ಕೆಟ್ಟ ಕನಸನ್ನು ಕಾಣುತ್ತಿರುವೆನೋ! ಅಥವಾ ನನಗೆ ಬುದ್ಧಿ ವಿಕಲ್ಪವಾಗಿದೆಯೋ!’ ಎಂದು ಮನದಲ್ಲಿ ಅಂದುಕೊಂಡು, ಹೆಣ್ಣು ಹುಲಿಯಂತೆ ಮುಂದಿರುವ ರಾಣೀ ಕೈಕೆಯಿಯನ್ನು ಕುರಿತು  ಎಲೈ ಭದ್ರೆ! ‘‘ನನ್ನ ಪ್ರಾಣಗಳನ್ನೇ ಹರಣ ಮಾಡುವಂತಹ ವಚನಗಳನ್ನು ನೀನು ಏಕೆ ಹೇಳುತ್ತಿರುವೆ? ॥ 24-25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ರಾಮಃ ಕಮಪರಾಧಂ ತೇ ಕೃತವಾನ್ ಕಮಲೇಕ್ಷಣಃ ।</p>
<p class="Shlok">ಮಮಾಗ್ರೇ ರಾಘವಗುಣಾನ್ವರ್ಣಯಸ್ಯನಿಶಂ ಶುಭಾನ್ ॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಕೌಸಲ್ಯಾಂ ಮಾಂ ಸಮಂ ಪಶ್ಯನ್ ಶುಶ್ರೂಷಾಂ ಕುರುತೇ ಸದಾ ।</p>
<p class="Shlok">ಇತಿ ಬ್ರುವಂತೀ ತ್ವಂ ಪೂರ್ವಮಿದಾನೀಂ ಭಾಷಸೇನ್ಯಥಾ ॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ರಾಜ್ಯಂ ಗೃಹಾಣ ಪುತ್ರಾಯ ರಾಮಸ್ತಿಷ್ಠತು ಮಂದಿರೇ ।</p>
<p class="Shlok">ಅನುಗೃಹ್ಣೀಷ್ವಮಾಂ ವಾಮೇ ರಾಮಾನ್ನಾಸ್ತಿ ಭಯಂ ತವ ॥</p>
<p class="Text">ಕಮಲನಯನ ರಾಮನು ನಿನಗೆ ಯಾವ ಅಪರಾಧ ಮಾಡಿದನು? ನನ್ನೆದುರಿಗೆ ಯಾವಾಗಲೂ ರಾಮನ ಸದ್ಗುಣಗಳನ್ನು ನೀನು ವರ್ಣಿಸುತ್ತಿದ್ದೆಯಲ್ಲ? ‘ರಾಮನು ನನ್ನನ್ನು ಕೌಸಲ್ಯೆಯನ್ನು ಒಂದೇ ರೀತಿಯಾಗಿ ಕಾಣುತ್ತಾ ಯಾವಾಗಲೂ ಸೇವಿಸುತ್ತಾನೆ’  ಎಂದು ಈ ಮೊದಲು ಹೇಳುತ್ತಿದ್ದವಳು ಈಗ ಬೇರೆಯೇ ಮಾತನಾಡುತ್ತಿರುವೆಯಲ್ಲ? ನಿನ್ನ ಮಗನಿಗೆ ರಾಜ್ಯವನ್ನು ಬೇಕಾದರೆ ತೆಗೆದುಕೋ. ಆದರೆ ರಾಮನು ಮನೆಯಲ್ಲೇ ಇದ್ದುಕೊಂಡಿರಲಿ. ಎಲೈ ಪ್ರಿಯೆ! ನನ್ನನ್ನು ಅನುಗ್ರಹಿಸು. ನಿನಗೆ ರಾಮನಿಂದ ಯಾವ ಭಯವೂ ಇಲ್ಲ.’’ ॥26-28॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಇತ್ಯುಕ್ತ್ವಾಶ್ರುಪರೀತಾಕ್ಷಃ ಪಾದಯೋರ್ನಿಪಪಾತ ಹ ।</p>
<p class="Shlok">ಕೈಕೇಯಿ ಪ್ರತ್ಯುವಾಚೇದಂ ಸಾಪಿ ರಕ್ತಾಂತಲೋಚನಾ ॥</p>
<p class="Text">ಹೀಗೆಂದು ಹೇಳಿ ಕಣ್ಣೀರಿನಿಂದ ಕೂಡಿದ ರಾಜನು ಕೈಕೆಯಿಯ ಕಾಲುಗಳಿಗೆ ಬಿದ್ದನು. ಆಗ ಕೈಕೆಯಿಯು ಕಣ್ಣುಗಳನ್ನು ಕೆಂಪಗಾಗಿಸಿ ಹೀಗೆ ಹೇಳಿದಳು. ॥29॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ರಾಜೇಂದ್ರ ಕ್ವಿಂ ತ್ವಂ ಭ್ರಾಂತೋಽಸಿ ಉಕ್ತಂ ತದ್ಭಾಷಸೇನ್ಯಥಾ ।</p>
<p class="Shlok">ಮಿಥ್ಯಾ ಕರೋಷಿ ಚೇತ್ ಸ್ವೀಯಂ ಭಾಷಿತಂ ನರಕೋ ಭವೇತ್ ॥</p>
<p class="Text">‘‘ಹೇ ರಾಜಶ್ರೇಷ್ಠರೇ! ನೀವು ಭ್ರಾಂತರಾಗಿರುವಿರಾ? ನಿಮ್ಮ ಮಾತಿಗೆ ವಿರುದ್ಧವಾಗಿ ಈಗ ಮಾತನಾಡುತ್ತಿರುವಿರಲ್ಲ! ತಮ್ಮ ಪ್ರತಿಜ್ಞೆಯನ್ನು ಭಂಗಗೊಳಿಸಿದರೆ ನರಕವನ್ನು ಅನುಭವಿಸಬೇಕಾದೀತು, ಎಚ್ಚರವಿರಲಿ. ॥30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ವನಂ ನ ಗಚ್ಛೇದ್ಯದಿ ರಾಮಚಂದ್ರಃ </p>
<p class="Shlok"> ಪ್ರಭಾತಕಾಲೇಽಜಿನಚೀರಯುಕ್ತಃ ।</p>
<p class="Shlok">ಉದ್ಬಂಧನಂ ವಾ ವಿಷಭಕ್ಷಣಂ ವಾ </p>
<p class="Shlok"> ಕೃತ್ವಾ ಮರಿಷ್ಯೇ ಪುರತಸ್ತವಾಹಮ್ ॥</p>
<p class="Text">ನಾಳೆ ಬೆಳಿಗ್ಗೆ ಶ್ರೀರಾಮನು ಮೃಗಚರ್ಮ, ವಲ್ಕಲಗಳನ್ನು ಧರಿಸಿ ಕಾಡಿಗೆ ಹೋಗದಿದ್ದರೆ ನಾನು ನೇಣು ಬಿಗಿದುಕೊಂಡಾಗಲೀ, ವಿಷವನ್ನು ತಿಂದಾಗಲೀ, ನಿಮ್ಮ ಎದುರಿಗೆ ಸಾಯುತ್ತೇನೆ. ॥31॥ </p>
<p class="Shlok-Number">(ಶ್ಲೋಕ - 32)</p>
<p class="Shlok">ಸತ್ಯಪ್ರತಿಜ್ಞೋಽಹಮಿತೀಹ ಲೋಕೇ </p>
<p class="Shlok">ವಿಡಂಬಸೇ ಸರ್ವಸಭಾಂತರೇಷು ।</p>
<p class="Shlok">ರಾಮೋಪರಿ ತ್ವಂ ಶಪಥಂ ಚ ಕೃತ್ವಾ </p>
<p class="Shlok">ಮಿಥ್ಯಾಪ್ರತಿಜ್ಞೋ ನರಕಂ ಪ್ರಯಾಹಿ ॥</p>
<p class="Text">‘ನಾನು ಸತ್ಯಪ್ರತಿಜ್ಞನು’ ಎಂದು ಈ ಲೋಕದಲ್ಲಿ ಎಲ್ಲಾ ಸಭೆಗಳಲ್ಲಿ (ಸಭಾ ಸದರಲ್ಲಿ) ಬಡಾಯಿ ಕೊಚ್ಚಿಕೊಳ್ಳುತ್ತಿರುವಿರಲ್ಲ. ಹೀಗೆ ಹೇಳಿ ಜನರನ್ನು ಮೋಸಗೊಳಿಸುತ್ತಿರುವಿರಿ. ಈಗ ರಾಮನ ಮೇಲೆ ಆಣೆ ಯಿಟ್ಟು ನೀವು ಮಾಡಿದ ಪ್ರತಿಜ್ಞೆಯನ್ನು ಮುರಿಯುತ್ತಿರುವಿರಲ್ಲ! ಅದಕ್ಕಾಗಿ ನೀವು ನರಕಕ್ಕೆ ಹೋಗಬೇಕಾದೀತು.’’ ॥32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ಇತ್ಯುಕ್ತಃ ಪ್ರಿಯಯಾ ದೀನೋ ಮಗ್ನೋ ದುಃಖಾರ್ಣವೇ ನೃಪಃ ।</p>
<p class="Shlok">ಮೂರ್ಚ್ಛಿತಃ ಪತಿತೋ ಭೂವೌ ವಿಸಂಜ್ಞೋ ಮೃತಕೋ ಯಥಾ ॥ </p>
<p class="Text">ತನ್ನ ಪ್ರಿಯತಮೆಯ ಇಂತಹ ಕಠೋರ ವಚನಗಳನ್ನು ಕೇಳಿದ ದಶರಥನು ದುಃಖಸಾಗರದಲ್ಲಿ ಮುಳುಗಿ ತುಂಬಾ ವ್ಯಾಕುಲನಾದನು ಮತ್ತು ಸತ್ತವನಂತೆ ಮೂರ್ಛಿತನಾಗಿ ನೆಲದ ಮೇಲೆ ಉರುಳಿದನು. ॥33॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ಏವಂ ರಾತ್ರಿರ್ಗತಾ ತಸ್ಯ ದುಃಖಾತ್ಸಂವತ್ಸರೋಪಮಾ ।</p>
<p class="Shlok">ಅರುಣೋದಯಕಾಲೇ ತು ಬಂದಿನೋ ಗಾಯಕಾ ಜಗುಃ ॥</p>
<p class="Text">ಹೀಗೆ ದುಃಖದಿಂದ ಕೂಡಿದ ಅವನಿಗೆ ಆ ರಾತ್ರಿಯು ಒಂದು ವರ್ಷದಷ್ಟು  ದೀರ್ಘವಾಗಿ ಕಂಡಿತು. ಇತ್ತ ಅರುಣೋದಯವಾಗುತ್ತಲೇ ವಂದಿಮಾಗಧರು ಗಾಯಕರು ಹಾಡಲಾರಂಭಿಸಿದರು. ॥34॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ನಿವಾರಯಿತ್ವಾ ತಾನ್ ಸರ್ವಾನ್ಕೈಕೇಯೀ ರೋಷಮಾಸ್ಥಿತಾ ।</p>
<p class="Shlok">ತತಃ ಪ್ರಭಾತಸಮಯೇ ಮಧ್ಯಕಕ್ಷಮುಪಸ್ಥಿತಾಃ ॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾ ಋಷಯಃ ಕನ್ಯಕಾಸ್ತಥಾ ।</p>
<p class="Shlok">ಛತ್ರಂ ಚ ಚಾಮರಂ ದಿವ್ಯಂ ಗಜೋ ವಾಜೀ ತಥೈವ ಚ ॥ </p>
<p class="Shlok-Number">(ಶ್ಲೋಕ - 37)</p>
<p class="Shlok">ಅನ್ಯಾಶ್ಚ ವಾರಮುಖ್ಯಾ ಯಾಃ ಪೌರಜಾನ ಪದಾಸ್ತಥಾ ।</p>
<p class="Shlok">ವಸಿಷ್ಠೇನ ಯಥಾಜ್ಞಪ್ತಂ ತತ್ಸರ್ವಂ ತತ್ರ ಸಂಸ್ಥಿತಮ್ ॥</p>
<p class="Text">ಆದರೆ ಕೈಕೆಯಿಯು ಅವರನ್ನೆಲ್ಲ ತಡೆಗಟ್ಟಿ ಕೋಪದಿಂದ ಕುಳಿತಳು. ಅನಂತರ ಪ್ರಾತಃಕಾಲದ ವೇಳೆಗೆ ಸರಿಯಾಗಿ ಬ್ರಾಹ್ಮಣರೂ, ಕ್ಷತ್ರಿಯರೂ, ವೈಶ್ಯರೂ, ಋಷಿಗಳೂ, ಕನ್ನಿಕೆಯರೂ ಅರಮನೆಯ ಮಧ್ಯದ ಅಂಗಳಕ್ಕೆ ಬಂದು ಸೇರಿದರು. ಹಾಗೆಯೇ ಛತ್ರ, ಚಾಮರ, ಆನೆ, ಕುದುರೆ ಉಳಿದ ವಾರಾಂಗನೆಯರೂ ನಾಗರಿಕರೇ ಮುಂತಾದವರೆಲ್ಲರೂ ಬಂದಿದ್ದರು. ವಸಿಷ್ಠರು ಆಜ್ಞೆಮಾಡಿದಂತೆಯೇ  ಸಮಸ್ತವೂ ಸಿದ್ಧವಾಗಿತ್ತು. ॥35-37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ಸ್ತ್ರೀಯೋ ಬಾಲಾಶ್ಚ ವೃದ್ಧಾಶ್ಚ ರಾತ್ರೌ ನಿದ್ರಾಂ ನ ಲೇಭಿರೇ ।</p>
<p class="Shlok">ಕದಾ ದ್ರಕ್ಷ್ಯಾಮಹೇ ರಾಮಂ ಪೀತಕೌಶೇಯವಾಸಸಮ್ ॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ಸರ್ವಾಭರಣಸಂಪನ್ನಂ ಕಿರೀಟಕಟಕೋಜ್ಜ್ವಲಮ್ ।</p>
<p class="Shlok">ಕೌಸ್ತುಭಾಭರಣಂ ಶ್ಯಾಮಂ ಕಂದರ್ಪಶತಸುಂದರಮ್ ॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ಅಭಿಷಿಕ್ತಂ ಸಮಾಯಾತಂ ಗಜಾರೂಢಂ ಸ್ಮಿತಾನನಮ್ ।</p>
<p class="Shlok">ಶ್ವೇತಚ್ಛತ್ರಧರಂ ತತ್ರ ಲಕ್ಷ್ಮಣಂ ಲಕ್ಷಣಾನ್ವಿತಮ್ ॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ರಾಮಂ ಕದಾ ವಾ ದ್ರಕ್ಷ್ಯಾಮಃ ಪ್ರಭಾತಂ ವಾ ಕದಾ ಭವೇತ್ ।</p>
<p class="Shlok">ಇತ್ಯುತ್ಸುಕಧಿಯಃ ಸರ್ವೇ ಬಭೂವುಃ ಪುರವಾಸಿನಃ ॥</p>
<p class="Text">ಹೆಂಗಸರು, ಬಾಲಕರು, ವಯಸ್ಕರು ಯಾರೊಬ್ಬರೂ ರಾತ್ರಿಯಲ್ಲಿ ನಿದ್ದೆಮಾಡಿರಲಿಲ್ಲ. ‘ಹಳದಿ ರೇಶ್ಮೆಯ ವಸ್ತ್ರವನ್ನುಟ್ಟು, ಎಲ್ಲ  ಆಭರಣಗಳಿಂದ ಅಲಂಕೃತನಾಗಿ, ಕಿರೀಟ, ಕುಂಡಲ, ಕಡಗಗಳ ಕಾಂತಿಯಿಂದ ಹೊಳೆಯುತ್ತಿರುವ, ಕೌಸ್ತುಭಮಣಿಯಿಂದ ವಿಭೂಷಿತ, ನೀಲವಾದ ಕಾಂತಿಯುಳ್ಳವನಾದ ನೂರು ಮನ್ಮಥರಷ್ಟು ಸುಂದರನಾದ, ಮುಳುನಗೆಯನ್ನು ಚೆಲ್ಲುತ್ತಾ ಆನೆಯನ್ನೇರಿ ಬರುತ್ತಿರುವ ಶ್ರೀರಾಮನನ್ನೂ, ಬೆಳ್ಗೊಡೆಯನ್ನು ಪಿಡಿದು ರಾಮನೊಡನೆ ಇರುವ ಲಕ್ಷಣ ಸಂಪನ್ನ ಲಕ್ಷ್ಮಣನನ್ನು ನಾವು ಯಾವಾಗ ಕಂಡೇವು? ಆ ಮಂಗಳ ಸುಪ್ರಭಾತ ಯಾವಾಗ ಆದೀತು?’ ಹೀಗೆಂದು ಕುತೂಹಲದಿಂದ ಕೂಡಿದವರಾಗಿ ಪುರವಾಸಿಗಳೆಲ್ಲರೂ ಉತ್ಸುಕರಾಗಿ ನಿರೀಕ್ಷಿಸುತ್ತಿದ್ದರು. ॥38-41॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ನೇದಾನೀಮುತ್ಥಿತೋ ರಾಜಾ ಕಿಮರ್ಥಂ ಚೇತಿ ಚಿಂತಯನ್ ।</p>
<p class="Shlok">ಸುಮಂತ್ರಃ ಶನಕೈಃ ಪ್ರಾಯಾದ್ಯತ್ರ ರಾಜಾವತಿಷ್ಠತೇ ॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ವರ್ಧಯನ್ ಜಯಶಬ್ದೇನ ಪ್ರಣಮನ್ ಶಿರಸಾ ನೃಪಮ್ ।</p>
<p class="Shlok">ಅತಿಖಿನ್ನಂ ನೃಪಂ ದೃಷ್ಟ್ವಾ ಕೈಕೇಯೀಂ ಸಮಪೃಚ್ಛತ ॥</p>
<p class="Text">ಇದೇ ಸಮಯ ಮಂತ್ರಿವರ ಸುಮಂತ್ರನು ‘ಇದೇನು? ಮಹಾರಾಜರು ಇಷ್ಟು ಹೊತ್ತಾದರೂ ಎದ್ದಿಲ್ಲವಲ್ಲ! ಏಕಿರಬಹುದು!’ ಎಂದು ಯೋಚಿಸುತ್ತಾ ಮೆಲ್ಲನೆ ರಾಜನಿದ್ದಲ್ಲಿಗೆ ಬಂದನು. ಜಯ-ಜಯಕಾರದಿಂದ ರಾಜನನ್ನು ಅಭಿನಂದಿಸುತ್ತಾ ತಲೆಬಾಗಿ ನಮಸ್ಕರಿಸಿದನು. ಅತೀವ ದುಃಖಿತನಾದ ನೃಪನನ್ನು ಕಂಡು ಕೇಕೆಯ ನಂದಿನಿಯಲ್ಲಿ ಕೇಳಿದನು. ॥ 42-43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ದೇವಿ ಕೈಕೇಯಿ ವರ್ಧಸ್ವ ಕಿಂ ರಾಜಾ ದೃಷ್ಯತೇನ್ಯಥಾ ।</p>
<p class="Shlok">ತಮಾಹ ಕೈಕೇಯೀ ರಾಜಾ ರಾತ್ರೌ ನಿದ್ರಾಂ ನ ಲಬ್ಧವಾನ್ ॥</p>
<p class="Text">‘‘ದೇವೀ ಕೈಕೆಯಿ! ನಿನಗೆ ಅಭಿವೃದ್ಧಿಯುಂಟಾಗಲಿ; ಮಹಾರಾಜರು ಇಂದು ಖಿನ್ನರಾಗಿ ಕಾಣುತ್ತಿರುವರಲ್ಲ ಏಕೆ?’’ ಎಂದು ನುಡಿದಾಗ, ಕೈಕೆಯಿಯು ‘‘ಮಂತ್ರಿಗಳೇ! ರಾಜರು ರಾತ್ರಿಯಲ್ಲಿ ನಿದ್ದೆಯೇ ಮಾಡಲಿಲ್ಲ. ॥44॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ರಾಮ ರಾಮೇತಿ ರಾಮೇತಿ ರಾಮಮೇವಾನುಚಿಂತಯನ್ ।</p>
<p class="Shlok">ಪ್ರಜಾಗರೇಣ ವೈ ರಾಜಾ ಹ್ಯಸ್ವಸ್ಥ ಇವ ಲಕ್ಷ್ಯತೇ ।</p>
<p class="Shlok">ರಾಮಮಾನಯ ಶೀಘ್ರಂ ತ್ವಂ ರಾಜಾ ದ್ರಷ್ಟುಮಿಹೇಚ್ಛತಿ ॥</p>
<p class="Text">ರಾಮಾ! ರಾಮಾ!! ಎಂದು ರಾಮನನ್ನೇ ನೆನೆಯುತ್ತಿದ್ದರು. ಹೀಗೆ ನಿದ್ದೆಮಾಡದೆ ಇರುವುದರಿಂದ ಅನಾರೋಗ್ಯದಿಂದ ಕೂಡಿದವರಂತೆ ಕಂಡು ಬರುತ್ತಿದ್ದಾರೆ. ಮಹಾರಾಜರು ರಾಮನನ್ನು ಈಗಲೇ ನೋಡಲು ಬಯಸುತ್ತಿದ್ದಾರೆ; ನೀವು ಬೇಗನೇ ರಾಮನನ್ನು ಕರೆದುಕೊಂಡು ಬನ್ನಿರಿ.’’॥45॥</p>
<p class="Shlok-Number">(ಶ್ಲೋಕ - 46)</p>
<p class="Shlok">ಅಶ್ರುತ್ವಾ ರಾಜವಚನಂ ಕಥಂ ಗಚ್ಛಾಮಿ ಭಾಮಿನಿ ।</p>
<p class="Shlok">ತಚ್ಛ್ರುತ್ವಾ ಮಂತ್ರಿಣೋ ವಾಕ್ಯಂ ರಾಜಾ ಮಂತ್ರಿಣಮಬ್ರವೀತ್ ॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ಸುಮಂತ್ರ ರಾಮಂ ದ್ರಕ್ಷ್ಯಾಮಿ ಶೀಘ್ರಮಾನಯ ಸುಂದರಮ್ ।</p>
<p class="Shlok">ಇತ್ಯುಕ್ತಸ್ತ್ವರಿತಂ ಗತ್ವಾ ಸುಮಂತ್ರೋ ರಾಮಮಂದಿರಮ್ ॥</p>
<p class="Text">ಆಗ ಸುಮಂತ್ರನೆಂದ ಎಲೈ ತಾಯಿಯೇ! ಮಹಾರಾಜರ ಅಪ್ಪಣೆಯನ್ನು ಪಡೆಯದೆ ಹೇಗೆ ಹೋಗಲಿ? ಎಂಬ ಮಾತನ್ನು ಕೇಳಿದ ದಶರಥನು ಮಂತ್ರಿಯನ್ನು ಕುರಿತು ‘‘ಎಲೈ ಸುಮಂತ್ರನೇ! ಮನೋಹರಮೂರ್ತಿಯಾದ ರಾಮನನ್ನು ನೋಡಲಿಚ್ಛಿಸುತ್ತೇನೆ, ಸುಕುಮಾರನಾದ ಅವನನ್ನು ಬೇಗನೇ ಕರೆದುಕೊಂಡು ಬಾ’’ ಎಂದು ಆಜ್ಞಾಪಿಸಿದನು. ಕೂಡಲೇ ಸುಮಂತ್ರನು ಶ್ರೀರಾಮನ ಅರಮನೆಗೆ ಜಾಗ್ರತೆಯಾಗಿ ಹೊರಟನು. ॥46-47॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ಅವಾರಿತಃ ಪ್ರವಿಷ್ಟೋಯಂ ತ್ವರಿತಂ ರಾಮಮಬ್ರವವೀತ್ ।</p>
<p class="Shlok">ಶೀಘ್ರಮಾಗಚ್ಛ ಭದ್ರಂ ತೇ ರಾಮ ರಾಜೀವಲೋಚನ ॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಪಿತುರ್ಗೇಹಂ ಮಯಾ ಸಾರ್ಧಂ ರಾಜಾ ತ್ವಾಂ ದ್ರಷ್ಟುಮಿಚ್ಛತಿ ।</p>
<p class="Shlok">ಇತ್ಯುಕ್ತೋ ರಥಮಾರುಹ್ಯ ಸಂಭ್ರಮಾತ್ತ್ವರಿತೋ ಯಯೌ ॥</p>
<p class="Text">ಯಾರ ಅಡೆ-ತಡೆಯಿಲ್ಲದೆ ಅವನು ಶ್ರೀರಾಮ ಮಂದಿರವನ್ನು ಪ್ರವೇಶಿಸಿ ಅವಸರ-ಅವಸರವಾಗಿ ರಾಮನಲ್ಲಿ ಹೇಳಿದನು  ಹೇ ರಾಜೀವಲೋಚನಾ! ನಿನಗೆ ಮಂಗಳವಾಗಲೀ. ಶ್ರೀರಾಮಾ! ನೀನು ಬೇಗನೇ ನನ್ನೊಡನೆ ತಂದೆಯ ಅರಮನೆಗೆ ಹೊರಡು. ಮಹಾರಾಜರು ನಿನ್ನನ್ನು ನೋಡಬಯಸಿದ್ದಾರೆ.’’ ಇದನ್ನು ಕೇಳುತ್ತಲೇ ರಾಮನು ಚಕಿತನಂತಾಗಿ ತತ್<span class="char-style-override-8"> </span>ಕ್ಷಣ ರಥವನ್ನೇರಿ ಹೊರಟನು. ॥48-49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ರಾಮಃ ಸಾರಥಿನಾ ಸಾರ್ಧಂ ಲಕ್ಷ್ಮಣೇನ ಸಮನ್ವಿತಃ ।</p>
<p class="Shlok">ಮಧ್ಯಕಕ್ಷೇ ವಸಿಷ್ಠಾದೀನ್ ಪಶ್ಯನ್ನೇವ ತ್ವರಾನ್ವಿತಃ ॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ಪಿತುಃ ಸಮೀಪಂ ಸಂಗಮ್ಯ ನನಾಮ ಚರಣೌ ಪಿತುಃ ।</p>
<p class="Shlok">ರಾಮಮಾಲಿಂಗಿತುಂ ರಾಜಾ ಸಮುತ್ಥಾಯ ಸಸಂಭ್ರಮಃ ॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ಬಾಹೂ ಪ್ರಸಾರ್ಯ ರಾಮೇತಿ ದುಃಖಾನ್ಮಧ್ಯೇ ಪಪಾತ ಹ ।</p>
<p class="Shlok">ಹಾಹೇತಿ ರಾಮಸ್ತಂ ಶೀಘ್ರಮ್ ಆಲಿಂಗ್ಯಾಂಕೇ ನ್ಯವೇಶಯತ್ ॥</p>
<p class="Text">ಲಗುಬಗೆಯಿಂದ ಸಾರಥಿಯೊಂದಿಗೆ, ಲಕ್ಷ್ಮಣನೊಡಗೂಡಿ ಬಂದಿರುವ ಭಗವಾನ್ ಶ್ರೀರಾಮನು ಮಧ್ಯದ ಅಂಗಳದಲ್ಲಿ ನೆರೆದಿದ್ದ ವಸಿಷ್ಠಾದಿ ಹಿರಿಯರನ್ನು ಕೇವಲ ಕಣ್ನೋಟದಿಂದಲೇ ಸತ್ಕರಿಸಿ ಆತುರದಿಂದ ತಂದೆಯ ಸಮೀಪಕ್ಕೆ ಬಂದು ಎರಡೂ ಕಾಲುಗಳಿಗೆ ವಂದಿಸಿದನು. ಮಹಾರಾಜನು ಶ್ರೀರಾಮನನ್ನು ಅಪ್ಪಿಕೊಳ್ಳುವುದಕ್ಕಾಗಿ ಸಂಭ್ರಮದಿಂದ ಮೇಲಕ್ಕೆದ್ದು ಎರಡೂ ತೋಳುಗಳನ್ನು ಚಾಚಿ ದುಃಖದಿಂದ ‘ಹಾ ರಾಮಾ! ಹಾ ರಾಮಾ!’ ಎನ್ನುವಷ್ಟರಲ್ಲಿ ಕುಸಿದು ಬಿದ್ದನು. ರಾಮನು ಅಯ್ಯೋ ಏನಾಯಿತು? ಎಂದು ಹೇಳುತ್ತಾ ಬೇಗನೇ ಅವನನ್ನು ತಬ್ಬಿಕೊಂಡು ತೊಡೆಯ ಮೇಲೆ ಕುಳ್ಳಿರಿಸಿಕೊಂಡನು. ॥50-52॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ರಾಜಾನಂ ಮೂರ್ಚ್ಛಿತಂ ದೃಷ್ಟ್ವಾ ಚುಕ್ರುಶುಃ ಸರ್ವಯೋಷಿತಃ ।</p>
<p class="Shlok">ಕಿಮರ್ಥಂ ರೋದನಮಿತಿ ವಸಿಷ್ಠೋಽಪಿ ಸಮಾವಿಶತ್ ॥</p>
<p class="Text">ಮೂರ್ಛೆಹೊಂದಿದ ಮಹಾರಾಜರನ್ನು ಕಂಡು ರಾಣಿವಾಸದ ಎಲ್ಲ ಸ್ತ್ರೀಯರೂ ಅಳುತ್ತಿದ್ದರು. ಆಗ ಇದೇಕೆ ಅಳುತ್ತಿರುವುದು? ಏಕೆ? ಎಂದು ವಸಿಷ್ಠರೂ ಅಲ್ಲಿಗೆ ಬಂದರು.  ॥53॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ರಾಮಃ ಪಪ್ರಚ್ಛ ಕಿಮಿದಂ ರಾಜ್ಞೋ ದುಃಖಸ್ಯ ಕಾರಣಮ್ ।</p>
<p class="Shlok">ಏವಂ ಪೃಚ್ಛತಿ ರಾಮೇ ಸಾ ಕೈಕೆಯೀ ರಾಮಮಬ್ರವೀತ್ ॥ </p>
<p class="Shlok-Number">(ಶ್ಲೋಕ - 55)</p>
<p class="Shlok">ತ್ವಮೇವ ಕಾರಣಂ ಹ್ಯತ್ರ ರಾಜ್ಞೋ ದುಃಖೋಪಶಾಂತಯೇ ।</p>
<p class="Shlok">ಕಿಂಚಿತ್ಕಾರ್ಯಂ ತ್ವಯಾ ರಾಮ ಕರ್ತವ್ಯಂ ನೃಪತೇರ್ಹಿತಮ್ ॥</p>
<p class="Text">ಭಗವಾನ್ ಶ್ರೀರಾಮನು ಕೈಕೆಯಿಯ ಬಳಿ ಅಮ್ಮಾ! ‘‘ಮಹಾರಾಜರ ಈ ದುಃಖಕ್ಕೆ ಏನು ಕಾರಣ?’’ ಎಂದು ಪ್ರಶ್ನಿಸಿದಾಗ ಆಕೆಯು ರಾಮ ನನ್ನು ಕುರಿತು ಇಂತೆಂದಳು  ‘‘ಹೇ ರಾಮಭದ್ರಾ! ಮಹಾರಾಜರ ಈ ದುಃಖಕ್ಕೆ ನೀನೇ ಕಾರಣನಾಗಿರುವೆ, ಇವರ ದುಃಖವನ್ನು ಶಾಂತಗೊಳಿಸಲು ಅವರಿಗೆ ಹಿತವಾಗುವಂತಹ ಒಂದು ಸಣ್ಣ ಕೆಲಸ ನಿನ್ನಿಂದಾಗಬೇಕು. ॥54-55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಕುರು ಸತ್ಯಪ್ರತಿಜ್ಞಸ್ತ್ವಂ ರಾಜಾನಂ ಸತ್ಯವಾದಿನಮ್ ।</p>
<p class="Shlok">ರಾಜ್ಞಾ ವರದ್ವಯಂ ದತ್ತಂ ಮಮ ಸಂತುಷ್ಟಚೇತಸಾ ॥</p>
<p class="Text">ಸತ್ಯ ಪ್ರತಿಜ್ಞನಾದ ನೀನು ಮಹಾರಾಜರನ್ನು ಸತ್ಯವಾದಿಯನ್ನಾಗಿ ಮಾಡುವವನಾಗು. ಅವರು ಸಂತುಷ್ಟಮನಸ್ಸಿನಿಂದ ನನಗೆ ಎರಡು ವರಗಳನ್ನು ಕೊಟ್ಟಿರುವರು. ॥56॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ತ್ವದಧೀನಂ ತು ತತ್ಸರ್ವಂ ವಕ್ತುಂ ತ್ವಾಂ ಲಜ್ಜತೇ ನೃಪಃ ।</p>
<p class="Shlok">ಸತ್ಯಪಾಶೇನ ಸಂಬದ್ಧಂ ಪಿತರಂ ತ್ರಾತುಮರ್ಹಸಿ ॥</p>
<p class="Text">ಆದರೆ ಅದರ ಸಲತೆ ನಿನ್ನ ಸ್ವಾಧೀನದಲ್ಲಿದೆ. ರಾಜರು ನಿನ್ನ ಬಳಿ ಹೇಳಲು ಸಂಕೋಚ ಪಡುತ್ತಿರುವರು. ಹೀಗೆ ಸತ್ಯಪಾಶದಿಂದ ಬಂಧಿತನಾದ ನಿನ್ನ ತಂದೆಯನ್ನು ಅವಶ್ಯವಾಗಿ ಕಾಪಾಡಬೇಕಾಗಿದೆ. ॥57॥</p>
<p class="Shlok-Number">(ಶ್ಲೋಕ - 58)</p>
<p class="Shlok">ಪುತ್ರಶಬ್ದೇನ ಚೈತದ್ಧಿ ನರಕಾತಾಯತೇ ಪಿತಾ ।</p>
<p class="Shlok">ರಾಮಸ್ತಯೋದಿತಂ ಶ್ರುತ್ವಾ ಶೂಲೇನಾಭಿಹತೋ ಯಥಾ ॥</p>
<p class="Shlok-Number">(ಶ್ಲೋಕ - 59)</p>
<p class="Shlok">ವ್ಯಥಿತಃ ಕೈಕೆಯೀಂ ಪ್ರಾಹ ಕಿಂ ಮಾಮೇವಂ ಪ್ರಭಾಷಸೇ ।</p>
<p class="Shlok">ಪಿತ್ರರ್ಥೇ ಜೀವಿತಂ ದಾಸ್ಯೇ ಪಿಬೇಯಂ ವಿಷಮುಲ್ಬಣಮ್ ॥</p>
<p class="Text">ತಂದೆಯನ್ನು ನರಕದಿಂದ ಕಾಪಾಡುವವನೇ ಪುತ್ರನೆಂದು ಹೇಳಿಸಿಕೊಳ್ಳುವನಷ್ಟೆ! ಕೈಕೆಯಿಯ ಮಾತನ್ನು ಕೇಳಿದ ರಾಮನು ಶೂಲದಿಂದ ತಿವಿಯಲ್ಪಟ್ಟವನಂತೆ ದುಃಖದಿಂದೊಡಗೊಂಡು ಹೇಳಿದನು  ಅಮ್ಮಾ! ಇಂದು ನನ್ನೊಂದಿಗೆ ಹೀಗೇಕೆ ಮಾತಾಡುತ್ತಿರುವೆ? ನಾನು ತಂದೆಗಾಗಿ ಪ್ರಾಣವನ್ನಾದರೂ ಕೊಡಬಲ್ಲೆ. ಕ್ರೂರವಾದ ವಿಷವನ್ನು ಕುಡಿಯಬಲ್ಲೆನು. ॥58-59॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಸೀತಾಂ ತ್ಯಕ್ಷ್ಯೇಽಥ ಕೌಸಲ್ಯಾಂ ರಾಜ್ಯಂ ಚಾಪಿ ತ್ಯಜಾಮ್ಯಹಮ್ ।</p>
<p class="Shlok">ಅನಾಜ್ಞಪ್ತೋಽಪಿ ಕುರುತೇ ಪಿತುಃ ಕಾರ್ಯಂ ಸ ಉತ್ತಮಃ ॥</p>
<p class="Shlok-Number">(ಶ್ಲೋಕ - 61)</p>
<p class="Shlok">ಉಕ್ತಃ ಕರೋತಿ ಯಃ ಪುತ್ರಃ ಸ ಮಧ್ಯಮ ಉದಾಹೃತಃ ।</p>
<p class="Shlok">ಉಕ್ತೋಽಪಿ ಕುರುತೇ ನೈವ ಸ ಪುತ್ರೋ ಮಲ ಉಚ್ಯತೇ ॥</p>
<p class="Text">ಸೀತೆಯನ್ನಾಗಲೀ, ಕೌಸಲ್ಯೆಯನ್ನಾಗಲೀ, ರಾಜ್ಯವನ್ನಾಗಲೀ ಬಿಡಬಲ್ಲೆನು. ತಂದೆಯು ಅಪ್ಪಣೆ ಮಾಡದೆ ಹೋದರೂ ಪಿತೃವಿನ ಕರ್ತವ್ಯವನ್ನು ಅರಿತು ಕಾರ್ಯ ಮಾಡುವವನೇ ಉತ್ತಮನು. ಹೇಳಿಸಿಕೊಂಡು ಮಾಡುವವನು ಮಧ್ಯಮನು. ಹೇಳಿದರೂ ಮಾಡದೆ ಇರುವ ಪುತ್ರನು ಅಧಮನು. ॥60-61॥</p>
<p class="Shlok-Number">(ಶ್ಲೋಕ - 62)</p>
<p class="Shlok">ಅತಃ ಕರೋಮಿ ತತ್ಸರ್ವಂ ಯನ್ಮಾಮಾಹ ಪಿತಾ ಮಮ ।</p>
<p class="Shlok">ಸತ್ಯಂ ಸತ್ಯಂ ಕರೋಮ್ಯೇವ ರಾಮೋ ದ್ವಿರ್ನಾಭಿಭಾಷತೇ ॥</p>
<p class="Text">ಆದ್ದರಿಂದ ನನ್ನ ತಂದೆಯು ಏನು ಆಜ್ಞೆ ಮಾಡಿರುವನೋ ಅದೆಲ್ಲವನ್ನು ನಾನು ನಿಜವಾಗಿಯೂ, ನಿಶ್ಚಿತವಾಗಿಯೂ ಮಾಡಿಯೇ ತೀರುವೆನು. ರಾಮನೆಂದರೆ ಎರಡು ಬಗೆಯ ಮಾತನ್ನಾಡುವವನಲ್ಲ.’’ ॥62॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ಇತಿ ರಾಮಪ್ರತಿಜ್ಞಾಂ ಸಾ ಶ್ರುತ್ವಾ ವಕ್ತುಂ ಪ್ರಚಕ್ರಮೇ ।</p>
<p class="Shlok">ರಾಮ ತ್ವದಭಿಷೇಕಾರ್ಥಂ ಸಂಭಾರಾಃ ಸಂಭೃತಾಶ್ಚ ಯೇ ॥ </p>
<p class="Shlok-Number">(ಶ್ಲೋಕ - 64)</p>
<p class="Shlok">ತೈರೇವ ಭರತೋಽವಶ್ಯಮಭಿಷೇಚ್ಯಃ ಪ್ರಿಯೋ ಮಮ ।</p>
<p class="Shlok">ಅಪರೇಣ ವರೇಣಾಶು ಚೀರವಾಸಾ ಜಟಾಧರಃ ॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ವನಂ ಪ್ರಯಾಹಿ ಶೀಘ್ರಂ ತ್ವಮ್ ಅದ್ಯೈವ ಪಿತುರಾಜ್ಞಯಾ ।</p>
<p class="Shlok">ಚತುರ್ದಶ ಸಮಾಸ್ತತ್ರ ವಸ ಮುನ್ಯನ್ನಭೋಜನಃ ॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ಏತದೇವ ಪಿತುಸ್ತೇಽದ್ಯ ಕಾರ್ಯಂ ತ್ವಂ ಕರ್ತುಮರ್ಹಸಿ ।</p>
<p class="Shlok">ರಾಜಾ ತು ಲಜ್ಜತೇ ವಕ್ತುಂ ತ್ವಾಮೇವಂ ರಘುನಂದನ ॥</p>
<p class="Text">ಶ್ರೀರಾಮನು ಹೀಗೆ ಪ್ರತಿಜ್ಞೆ ಮಾಡಿದುದನ್ನು ಕೇಳಿ ಕೈಕೆಯಿಯು ಹೀಗೆ ಹೇಳಲಾರಂಭಿಸಿದಳು  ‘‘ಹೇ ರಾಮಚಂದ್ರಾ! ನಿನ್ನ ಪಟ್ಟಾಭಿಷೇಕಕ್ಕಾಗಿ ಸಜ್ಜುಗೊಂಡಿರುವ ಸಾಮಗ್ರಿಗಳಿಂದಲೇ ನನ್ನ ಪ್ರಿಯಪುತ್ರನಾದ ಭರತನ ಪಟ್ಟಾಭಿಷೇಕವಾಗಬೇಕು. (ಇದೇ ನನ್ನ ಮೊದಲನೇ ವರ.) ಮತ್ತೊಂದು ವರದಿಂದ ನೀನು ಈಗಲೇ ತಂದೆಯ ಆಜ್ಞೆಯಂತೆ ಜಟಾವಲ್ಕಲನ್ನು ಧರಿಸಿ ಹದಿನಾಲ್ಕು ವರ್ಷಗಳ ಕಾಲ ಕಾಡಿಗೆ ಹೋಗಬೇಕು. ಅಲ್ಲಿ ಮುನಿಗಳಿಗೊಪ್ಪುವ ಆಹಾರವಾದ ಗಡ್ಡೆ, ಗೆಣಸುಗಳನ್ನು ತಿಂದುಕೊಂಡು ವಾಸಮಾಡಬೇಕು. ಇಷ್ಟೇ ನಿನ್ನ ತಂದೆಯು ನಿನಗೆ ವಿಧಿಸಿರುವ ಕರ್ತವ್ಯವು. ಇದನ್ನು ನೀನು ಮಾಡಬೇಕು. ರಘುನಂದನಾ! ರಾಜರಾದರೋ ಬಾಯಿಬಿಟ್ಟು ಹೀಗೆ ಹೇಳಲು ನಾಚಿಕೊಳ್ಳುತ್ತಿದ್ದಾರೆ.’’ ॥63-66॥</p>
<p class="Shlok-Number">(ಶ್ಲೋಕ - 67)</p>
<p class="Uvach">ಶ್ರಿರಾಮ ಉವಾಚ</p>
<p class="Shlok">ಭರತಸ್ಯೈವ ರಾಜ್ಯಂ ಸ್ಯಾದಹಂ ಗಚ್ಛಾಮಿ ದಂಡಕಾನ್ ।</p>
<p class="Shlok">ಕಿಂತು ರಾಜಾ ನ ವಕ್ತೀಹ ಮಾಂ ನ ಜಾನೇತ್ರ ಕಾರಣಮ್ ॥</p>
<p class="Text"><span class="char-style-override-3">ಶ್ರೀರಾಮಚಂದ್ರನೆಂದನು -</span> ಅಮ್ಮಾ! ಭರತನು ಆನಂದದಿಂದ ಈ ರಾಜ್ಯವನ್ನು ಆಳಲಿ; ನಾನು ದಂಡಕಾರಣ್ಯಕ್ಕೆ ಈಗಲೇ ಹೋಗುತ್ತೇನೆ. ಆದರೆ ಮಹಾರಾಜರು ನನ್ನ ಬಳಿ ಹೇಳದೆ ಇರಲು ಕಾರಣವೇನೋ ತಿಳಿಯದಾಗಿದೆ. ॥67॥</p>
<p class="Shlok-Number">(ಶ್ಲೋಕ - 68)</p>
<p class="Shlok">ಶ್ರುತ್ವೈತದ್ರಾಮವಚನಂ ದೃಷ್ಟ್ವಾ ರಾಮಂ ಪುರಃ ಸ್ಥಿತಮ್ ।</p>
<p class="Shlok">ಪ್ರಾಹ ರಾಜಾ ದಶರಥೋ ದುಃಖಿತೋ ದುಃಖಿತಂ ವಚಃ ॥ </p>
<p class="Shlok-Number">(ಶ್ಲೋಕ - 69)</p>
<p class="Shlok">ಸ್ತ್ರೀಜಿತಂ ಭ್ರಾಂತಹೃದಯಮುನ್ಮಾರ್ಗಪರಿವರ್ತಿನಮ್ ।</p>
<p class="Shlok">ನಿಗೃಹ್ಯ ಮಾಂ ಗೃಹಾಣೇದಂ ರಾಜ್ಯಂ ಪಾಪಂ ನ ತದ್ಭವೇತ್ ॥</p>
<p class="Text">ಶ್ರೀರಾಮನ ಈ ಮಾತನ್ನು ಕೇಳಿ ಎದುರಿಗೆ ಇದ್ದ ಅವನನ್ನು ಕುರಿತು ಮಹಾರಾಜಾ ದಶರಥನು ಬಹಳ ದುಃಖದಿಂದ ಈ ರೀತಿ ಹೇಳಿದನು  ‘‘ವತ್ಸಾ! ಹೆಂಗಸಿಗೆ ಸೋತವನಾಗಿಯೂ, ಬುದ್ಧಿ ಭ್ರಮಣೆಯಾಗಿರುವವನೂ, ಅಡ್ಡದಾರಿಯನ್ನು ತುಳಿಯುತ್ತಿರುವವನೂ, ಆದ ನನ್ನನ್ನು ಬಂಧಿಸಿ ಈ ರಾಜ್ಯವನ್ನು ನೀನು ಸ್ವೀಕರಿಸು. ಅದೆಂದಿಗೂ ಪಾಪವಾಗಲಾರದು. ॥68-69॥</p>
<p class="Shlok-Number">(ಶ್ಲೋಕ - 70)</p>
<p class="Shlok">ಏವಂ ಚೇದನೃತಂ ನೈವ ಮಾಂ ಸ್ಪೃಶೇದ್ರಘುನಂದನ ।</p>
<p class="Shlok">ಇತ್ಯುಕ್ತ್ವಾ ದುಃಖಸಂತಪ್ತೋ ವಿಲಲಾಪ ನೃಪಸ್ತದಾ ॥</p>
<p class="Text">ಹೀಗಾದರೆ ಹೇ ರಘುನಂದನಾ! ಅಸತ್ಯವೂ ನನ್ನನ್ನು ಸ್ಪರ್ಶಿಸಲಾರದು.’’ ಹೀಗೆಂದು ಹೇಳಿ ದುಃಖದಿಂದ ಪೀಡಿತನಾದ ರಾಜನು ವಿಲಪಿಸ ತೊಡಗಿದನು. ॥70॥</p>
<p class="Shlok-Number">(ಶ್ಲೋಕ - 71)</p>
<p class="Shlok">ಹಾ ರಾಮ ಹಾ ಜಗನ್ನಾಥ ಹಾ ಮಮ ಪ್ರಾಣವಲ್ಲಭ ।</p>
<p class="Shlok">ಮಾಂ ವಿಸೃಜ್ಯ ಕಥಂ ಘೋರಂ ವಿಪಿನಂ ಗಂತುಮರ್ಹಸಿ ॥</p>
<p class="Text">‘ಎಲೈ ರಾಮನೇ! ಜಗನ್ನಿವಾಸನೇ! ಪ್ರಾಣಗಳೊಡೆಯನೇ! ನನ್ನನ್ನು ಬಿಟ್ಟು ಭಯಂಕರವಾದ ಕಾಡಿಗೆ ನೀನೊಬ್ಬನೇ ಹೇಗೆ ಹೋಗುವೆ? ಇದು ನಿನಗೆ ಉಚಿತವೇ?’ ॥71॥</p>
<p class="Shlok-Number">(ಶ್ಲೋಕ - 72)</p>
<p class="Shlok">ಇತಿ ರಾಮಂ ಸಮಾಲಿಂಗ್ಯ ಮುಕ್ತಕಂಠೋ ರುರೋದ ಹ ।</p>
<p class="Shlok">ವಿಮೃಜ್ಯ ನಯನೇ ರಾಮಃ ಪಿತುಃ ಸಜಲಪಾಣಿನಾ ॥</p>
<p class="Shlok-Number">(ಶ್ಲೋಕ - 73)</p>
<p class="Shlok">ಆಶ್ವಾಸಯಾಮಾಸ ನೃಪಂ ಶನೈಃ ಸ ನಯಕೋವಿದಃ ।</p>
<p class="Shlok">ಕಿಮತ್ರ ದುಃಖೇನ ವಿಭೋ ರಾಜ್ಯಂ ಶಾಸತು ಮೇಽನುಜಃ ॥ </p>
<p class="Shlok-Number">(ಶ್ಲೋಕ - 74)</p>
<p class="Shlok">ಅಹಂ ಪ್ರತಿಜ್ಞಾಂ ನಿಸ್ತೀರ್ಯ ಪುನರ್ಯಾಸ್ಯಾಮಿ ತೇ ಪುರಮ್ ।</p>
<p class="Shlok">ರಾಜ್ಯಾತ್ಕೋಟಿಗುಣಂ ಸೌಖ್ಯಂ ಮಮ ರಾಜನ್ವನೇ ಸತಃ ॥</p>
<p class="Text">ಹೀಗೆ ಹೇಳುತ್ತಾ ರಾಮನನ್ನು ಬಿಗಿದಪ್ಪಿಕೊಂಡು ಗಟ್ಟಿಯಾಗಿ ಅಳತೊಡಗಿದನು. ಜಾಣನಾದ ರಾಮನು ಒದ್ದೆಯಾದ ಕೈಯಿಂದ ತಂದೆಯ ಕಣ್ಣುಗಳೆರಡನ್ನೂ ಒರೆಸುತ್ತಾ ಮೆಲ್ಲನೆ ರಾಜನನ್ನು ಸಮಾಧಾನ ಪಡಿಸಿದನು. ನೀತಿ ಕುಶಲಿಯಾದ ಶ್ರೀರಾಮನು ಧೈರ್ಯವನ್ನು ತುಂಬುತ್ತಾ ಹೇಳುತ್ತಾನೆ - ‘‘ಹೇ ಪ್ರಭುವೇ! ನನ್ನ ತಮ್ಮನು ರಾಜ್ಯವನ್ನಾಳುವುದರಲ್ಲಿ ದುಃಖದ ಮಾತೇನಿದೆ? ನಾನು ಈ ಪ್ರತಿಜ್ಞೆಯನ್ನು ಪೂರೈಸಿ ಮತ್ತೆ  ನಿಮ್ಮ ಬಳಿಗೆ ಅಯೋಧ್ಯೆಗೆ ಹಿಂದಿರುಗುವೆನು. ಮಹಾರಾಜರೇ! ವನದಲ್ಲಿರುವ ನನಗೆ ರಾಜ್ಯ ಕ್ಕಿಂತಲೂ ಕೋಟಿಪಟ್ಟು ಸೌಖ್ಯವು ಆಗುವುದು. ॥72-74॥</p>
<p class="Shlok-Number">(ಶ್ಲೋಕ - 75)</p>
<p class="Shlok">ತ್ವತ್ಸತ್ಯಪಾಲನಂ ದೇವಕಾರ್ಯಂ ಚಾಪಿ ಭವಿಷ್ಯತಿ ।</p>
<p class="Shlok">ಕೈಕೇಯ್ಯಾಶ್ಚ ಪ್ರಿಯೋ ರಾಜನ್ ವನವಾಸೋ ಮಹಾಗುಣಃ ॥</p>
<p class="Text">ಅಪ್ಪಾ! ಇದರಲ್ಲಿ ನಿಮ್ಮ ಸತ್ಯಪ್ರತಿಜ್ಞೆಯನ್ನು ಪಾಲಿಸುವ, ದೇವತೆಗಳ ಕಾರ್ಯ ನೆರವೇರಿಸುವ ಮತ್ತು ಕೈಕೆಯಮ್ಮನಿಗೂ ಪ್ರಿಯವಾದ ನನ್ನ ಈ ವನವಾಸದಲ್ಲಿ ಅನೇಕ ಗುಣಗಳಿವೆ. ॥75॥</p>
<p class="Shlok-Number">(ಶ್ಲೋಕ - 76)</p>
<p class="Shlok">ಇದಾನೀಂ ಗಂತುಮಿಚ್ಛಾಮಿ ವ್ಯೇತು ಮಾತುಶ್ಚಹೃಜ್ಜ್ವರಃ ।</p>
<p class="Shlok">ಸಂಭಾರಾಶ್ಚೋಪಹ್ರಿಯಂತಾಮಭಿಷೇಕಾರ್ಥಮಾಹೃತಾಃ ॥ </p>
<p class="Text">ಈಗ ನಾನು ಬೇಗನೇ ಕಾಡಿಗೆ ಹೊರಡಲು ಇಷ್ಟಪಡುತ್ತೇನೆ. ತಾಯಿಯಾದ ಕೈಕೆಯಿಯ ಮನೋವ್ಯಥೆಯು ಪರಿಹಾರವಾಗಲಿ; ಅಭಿಷೇಕಕ್ಕಾಗಿ ಅಣಿಗೊಳಿಸಿದ ಸಾಮಗ್ರಿಯೂ ಬೇರೆಯಾಗಿ ಇರಿಸಲಾಗುವುದು. ॥76॥</p>
<p class="Shlok-Number">(ಶ್ಲೋಕ - 77)</p>
<p class="Shlok">ಮಾತರಂ ಚ ಸಮಾಶ್ವಾಸ್ಯ ಅನುನೀಯ ಚ ಜಾನಕೀಮ್ ।</p>
<p class="Shlok">ಆಗತ್ಯ ಪಾದೌ ವಂದಿತ್ವಾ ತವ ಯಾಸ್ಯೇ ಸುಖಂ ವನಮ್ ॥ </p>
<p class="Text">ನಾನು ತಾಯಿಯಾದ ಕೌಸಲ್ಯಾ ಅಮ್ಮನವರನ್ನು ಮತ್ತು ಮಡದಿ ಸೀತೆಯನ್ನು ಸಮಾಧಾನಪಡಿಸಿ  ಮತ್ತೆ  ಇಲ್ಲಿಗೆ ಬಂದು ನಿಮ್ಮ ಪಾದಗಳಿಗೆ ನಮಸ್ಕರಿಸಿ ಸುಖವಾಗಿ ಕಾಡಿಗೆ ಹೋಗುವೆನು. ॥77॥</p>
<p class="Shlok-Number">(ಶ್ಲೋಕ - 78)</p>
<p class="Shlok">ಇತ್ಯುಕ್ತ್ವಾ ತು ಪರಿಕ್ರಮ್ಯ ಮಾತರಂ ದ್ರಷ್ಟುಮಾಯಯೌ ।</p>
<p class="Shlok">ಕೌಸಲ್ಯಾಪಿ ಹರೇಃ ಪೂಜಾಂ ಕುರುತೇ ರಾಮಕಾರಣಾತ್ ॥</p>
<p class="Text">ಹೀಗೆ ಹೇಳಿ ತಂದೆಗೆ ಪ್ರದಕ್ಷಿಣೆ ಮಾಡಿ, ತಾಯಿಯನ್ನು ನೋಡುವುದಕ್ಕಾಗಿ ಅವಳ ಬಳಿಗೆ ಬಂದನು. ಕೌಸಲ್ಯಾ ದೇವಿಯರು ಕೂಡ ಶ್ರೀರಾಮನಿಗೆ ಒಳ್ಳೆಯದಾಗಲೆಂಬ ಕಾರಣದಿಂದ ಭಗವಾನ್ ಶ್ರೀವಿಷ್ಣುವನ್ನು ಪೂಜಿಸುತ್ತಿದ್ದಳು.॥78॥</p>
<p class="Shlok-Number">(ಶ್ಲೋಕ - 79)</p>
<p class="Shlok">ಹೋಮಂ ಚ ಕಾರಯಾಮಾಸ ಬ್ರಾಹ್ಮಣೇಭ್ಯೋ ದದೌ ಧನಮ್ ।</p>
<p class="Shlok">ಧ್ಯಾಯತೇ ವಿಷ್ಣುಮೇಕಾಗ್ರಮನಸಾ ಮೌನಮಾಸ್ಥಿತಾ ॥</p>
<p class="Text">ಅವಳು ಬ್ರಾಹ್ಮಣರಿಂದ ಹೋಮ ಹವನಾದಿಗಳನ್ನು ಮಾಡಿಸಿ, ಅವರಿಗೆ ಹೇರಳವಾದ ಧನವನ್ನು ದಾನಮಾಡಿದ್ದಳು. ಈಗ ಮೌನವನ್ನು ಧರಿಸಿ ಏಕಾಗ್ರ ಚಿತ್ತದಿಂದ ಭಗವಾನ್ ಶ್ರೀವಿಷ್ಣುವನ್ನು ಧ್ಯಾನ ಮಾಡುತ್ತಿದ್ದಳು. ॥79॥</p>
<p class="Shlok-Number">(ಶ್ಲೋಕ - 80)</p>
<p class="Shlok">ಅಂತಸ್ಥಮೇಕಂ ಘನಚಿತ್ಪ್ರಕಾಶಂ ನಿರಸ್ತಸರ್ವಾತಿಶಯಸ್ವರೂಪಮ್ ।</p>
<p class="Shlok">ವಿಷ್ಣುಂ ಸದಾನಂದಮಯಂ ಹೃದಬ್ಜೇ ಸಾ ಭಾವಯಂತೀ ನ ದದರ್ಶ ರಾಮಮ್ ॥</p>
<p class="Text">ಎಲ್ಲರ ಹೃದಯದೊಳಗಿರುವವನೂ, ಚಿತ್ಪ್ರಕಾಶ ಸ್ವರೂಪನೂ, ಎಲ್ಲ ವಸ್ತುಗಳನ್ನು ಮೀರಿದ ಸ್ವರೂಪನೂ ಆದ ಭಗವಾನ್ ವಿಷ್ಣುವನ್ನು ಹೃದಯಕಮಲದಲ್ಲಿ ಆಕೆಯು ಚಿಂತಿಸುತ್ತಾ  ಇದ್ದುದರಿಂದ ರಾಮನು ಬಂದಿದ್ದನ್ನು ಗಮನಿಸದಾದಳು. ॥80॥</p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ತೃತೀಯಃ ಸರ್ಗಃ ॥3॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ಮೂರನೆಯ ಸರ್ಗವು ಮುಗಿಯಿತು.<span class="char-style-override-11"></span></p>


<p class="Page-Break"> </p>
<p class="Sub-Heading" id="toc_marker-5-4">ನಾಲ್ಕನೆಯ ಸರ್ಗ</p>
<p class="description">ಭಗವಾನ್ ಶ್ರೀರಾಮನು ಮಾತೆಯಿಂದ ಬೀಳ್ಕೊಳ್ಳುವುದು ಹಾಗೂ ಸೀತಾ-ಲಕ್ಷ್ಮಣ ಸಹಿತ ವನ ಗಮನದ ಸಿದ್ಧತೆ ಮಾಡುವುದು</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ತತಃ ಸುಮಿತ್ರಾ ದೃಷ್ಟೈನಂ ರಾಮಂ ರಾಜ್ಞೀಂ ಸಸಂಭ್ರಮಾ ।</p>
<p class="Shlok">ಕೌಸಲ್ಯಾಂ ಬೋಧಯಾಮಾಸ ರಾಮೋಯಂ ಸಮುಪಸ್ಥಿತಃ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳಿದನು —</span> ಎಲೈ ಪಾರ್ವತಿ! ಆಗ ಸುಮಿತ್ರೆ ಯಾದರೋ ಶ್ರೀರಾಮನು ಬಂದಿದ್ದನ್ನು ನೋಡಿ ಸಂಭ್ರಮದಿಂದ ಕೂಡಿ ರಾಣಿಯಾದ ಕೌಸಲ್ಯೆಯನ್ನು ಎಚ್ಚರಿಸಿ ‘ರಾಮನು ಬಂದಿದ್ದಾನೆ’ ಎಂದು ಹೇಳಿದಳು. ॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ಶ್ರುತ್ವೈವ ರಾಮನಾಮೈಷಾ ಬಹಿರ್ದೃಷ್ಟಿಪ್ರವಾಹಿತಾ ।</p>
<p class="Shlok">ರಾಮಂ ದೃಷ್ಟ್ವಾ ವಿಶಾಲಾಕ್ಷಮಾಲಿಂಗ್ಯಾಂಕೇ ನ್ಯವೇಶಯತ್ ॥ </p>
<p class="Shlok-Number">(ಶ್ಲೋಕ - 3)</p>
<p class="Shlok">ಮೂರ್ಧ್ನ್ಯವಘ್ರಾಯ ಪಸ್ಪರ್ಶ ಗಾತ್ರಂ ನೀಲೋತ್ಪಲಚ್ಛವಿ ।</p>
<p class="Shlok">ಭುಂಕ್ಷ್ವ ಪುತ್ರೇತಿ ಚ ಪ್ರಾಹ ಮಿಷ್ಟಮನ್ನಂ ಕ್ಷುಧಾರ್ದಿತಃ ॥</p>
<p class="Text">ರಾಮನ ಹೆಸರು ಕೇಳುತ್ತಲೇ ಬಹಿರ್ಮುಖಳಾದ ಆಕೆಯು ವಿಶಾಲವಾದ ಕಣ್ಣುಗಳುಳ್ಳ ರಾಮನನ್ನು ನೋಡಿ ಅವನನ್ನು ತಬ್ಬಿಕೊಂಡು ತೊಡೆಯಮೇಲೆ ಕುಳ್ಳಿರಿಸಿಕೊಂಡಳು ಹಾಗೂ ಶಿರವನ್ನು ಆಘ್ರಾಣಿಸಿ ಕನ್ನೈದಿಲೆಯ ಬಣ್ಣದಂತಿರುವ ಅವನ ನೀಲ ಶರೀರವನ್ನು ಕೈಯಿಂದ ನೇವರಿಸಿ, ‘‘ಮಗೂ! ಹಸಿದಿರುವ ನೀನು ಇದೋ ಮೃಷ್ಟಾನ್ನವನ್ನು  ಸೇವಿಸು’’ ಎಂದಳು.  ॥2-3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ರಾಮಃ ಪ್ರಾಹ ನ ಮೇ ಮಾತರ್ಭೋಜನಾವಸರಃ ಕೃತಃ ।</p>
<p class="Shlok">ದಂಡಕಾಗಮನೇ ಶೀಘ್ರಂ ಮಮ ಕಾಲೋದ್ಯ ನಿಶ್ಚಿತಃ ॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಕೈಕೆಯೀವರದಾನೇನ ಸತ್ಯಸಂಧಃ ಪಿತಾ ಮಮ ।</p>
<p class="Shlok">ಭರತಾಯ ದದೌ ರಾಜ್ಯಂ ಮಮಾಪ್ಯಾರಣ್ಯಮುತ್ತಮಮ್ ॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಚತುರ್ದಶ ಸಮಾಸ್ತತ್ರ ಹ್ಯುಷಿತ್ವಾ ಮುನಿವೇಷಧೃಕ್ ।</p>
<p class="Shlok">ಆಗಮಿಷ್ಯೇ ಪುನಃ ಶೀಘ್ರಂ ನ ಚಿಂತಾಂ ಕರ್ತುಮರ್ಹಸಿ ॥</p>
<p class="Text">ಶ್ರೀರಾಮನಿಂತೆಂದನು - ‘‘ಅಮ್ಮಾ! ನನಗೆ ಈಗ ಊಟಮಾಡಲು ಸಮಯವಿಲ್ಲ. ಇಂದೇ ಶೀಘ್ರವಾಗಿ ದಂಡಕಾರಣ್ಯಕ್ಕೆ ಹೋಗಲು ನನ್ನ ಸಮಯವು ನಿಶ್ಚಿತವಾಗಿದೆ. ಸತ್ಯಸಂಧನಾದ ನನ್ನ ತಂದೆಯವರು ಕೈಕೆಯಿಗೆ ಕೊಟ್ಟಿದ್ದ ವರಗಳ ಪ್ರಕಾರ ಭರತನಿಗೆ ರಾಜ್ಯವನ್ನು, ನನಗೆ ಉತ್ತಮವಾದ ವನರಾಜ್ಯವನ್ನು ಅನುಗ್ರಹಿಸಿರುತ್ತಾರೆ. ಅಲ್ಲಿ ನಾನು ಹದಿನಾಲ್ಕು ವರ್ಷಗಳ ಕಾಲ ಋಷಿಗಳ ವೇಷದಿಂದ ಇದ್ದು ಮತ್ತೆ ಬೇಗನೇ ಹಿಂದಿರುಗಿ ಬರುವೆನು. ನೀನೇನೂ ಚಿಂತಿಸಬೇಡ. ॥4-6॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ತಚ್ಛ್ರುತ್ವಾ ಸಹಸೋದ್ವಿಗ್ನಾ ಮೂರ್ಛಿತಾ ಪುನರುತ್ಥಿತಾ ।</p>
<p class="Shlok">ಆಹ ರಾಮಂ ಸುದುಃಖಾರ್ತಾ ದುಃಖಸಾಗರಸಂಪ್ಲುತಾ ॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ಯದಿ ರಾಮ ವನಂ ಸತ್ಯಂ ಯಾಸಿ ಚೇನ್ನಯ ಮಾಮಪಿ ।</p>
<p class="Shlok">ತದ್ವಿಹೀನಾ ಕ್ಷಣಾರ್ದ್ಧಂ ವಾ ಜೀವಿತಂ ಧಾರಯೇ ಕಥಮ್ ॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ಯಥಾ ಗೌರ್ಬಾಲಕಂ ವತ್ಸಂ ತ್ಯಕ್ತ್ವಾ ತಿಷ್ಠೇನ್ನ ಕುತ್ರಚಿತ್ ।</p>
<p class="Shlok">ತಥೈವ ತ್ವಾಂ ನ ಶಕ್ನೋಮಿ ತ್ಯಕ್ತುಂ ಪ್ರಾಣಾತ್ಪ್ರಿಯಂ ಸುತಮ್ ॥ </p>
<p class="Shlok-Number">(ಶ್ಲೋಕ - 10)</p>
<p class="Shlok">ಭರತಾಯ ಪ್ರಸನ್ನಶ್ಚೇದ್ರಾಜ್ಯಂ ರಾಜಾ ಪ್ರಯಚ್ಛತು ।</p>
<p class="Shlok">ಕಿಮರ್ಥಂ ವನವಾಸಾಯ ತ್ವಾಮಾಜ್ಞಾಪಯತಿ ಪ್ರಿಯಮ್ ॥</p>
<p class="Text">ಆ ಮಾತನ್ನು ಕೇಳಿದ ಕೂಡಲೇ ಕೌಸಲ್ಯೆಯು ತಳಮಳಗೊಂಡವಳಾಗಿ ಮೂರ್ಛೆಹೋದಳು. ಮತ್ತೆ ಎಚ್ಚರಗೊಂಡು ಮೇಲಕ್ಕೆದ್ದು ದುಃಖದಿಂದ ಬಳಲಿದವಳಾಗಿ ಹಾಗೂ ಶೋಕಸಮುದ್ರದಲ್ಲಿ ಮುಳುಗಿದವಳಾಗಿ ರಾಮನ ಕುರಿತು ಹೇಳುತ್ತಾಳೆ - ‘‘ಹೇ ರಾಮಭದ್ರಾ! ನೀನು ನಿಜವಾಗಿಯೂ ಕಾಡಿಗೆ ಹೋಗುವುದಾದರೆ ನನ್ನನ್ನೂ ಕರೆದುಕೊಂಡು ಹೋಗು. ನೀನಿಲ್ಲದೆ ಅರೆಕ್ಷಣವೂ ನಾನು ಬದುಕಿರಲಾರೆನು. ಹಸುವು ತನ್ನ ಪುಟ್ಟ ಕರುವನ್ನು ಹೇಗೆ ಬಿಟ್ಟಿರಲಾರದೋ ಹಾಗೇ ನಾನೂ ಪ್ರಾಣಕ್ಕಿಂತಲೂ ಪ್ರಿಯನಾದ ನಿನ್ನನ್ನು ಬಿಟ್ಟಿರಲಾರೆನು. ಮಹಾರಾಜರು ಸಂತೋಷಗೊಂಡು ಭರತನಿಗೆ ರಾಜ್ಯವನ್ನು ಕೊಡುವುದಾದರೆ ಕೊಟ್ಟುಕೊಳ್ಳಲಿ; ಆದರೆ ಪ್ರಿಯ ಪುತ್ರನಾದ ನಿನ್ನನ್ನು ವನವಾಸಕ್ಕೆ ಏಕೆ ಕಳಿಸಬೇಕು ತಿಳಿಯದು. ॥ 7-10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಕೈಕೇಯ್ಯಾ ವರದೋ ರಾಜಾ ಸರ್ವಸ್ವಂ ವಾ ಪ್ರಯಚ್ಛತು ।</p>
<p class="Shlok">ತ್ವಯಾ ಕಿಮಪರಾದ್ಧಂ ಹಿ ಕೈಕೇಯ್ಯಾ ವಾ ನೃಪಸ್ಯ ವಾ ॥ </p>
<p class="Shlok-Number">(ಶ್ಲೋಕ - 12)</p>
<p class="Shlok">ಪಿತಾ ಗುರುರ್ಯಥಾ ರಾಮ ತವಾಹಮಧಿಕಾ ತತಃ ।</p>
<p class="Shlok">ಪಿತ್ರಾಽಽಜ್ಞಪ್ತೋ ವನಂ ಗಂತುಂ ವಾರಯೇಯಮಹಂ ಸುತಮ್ ॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ಯದಿ ಗಚ್ಛಸಿ ಮದ್ವಾಕ್ಯಮುಲ್ಲಂಘ್ಯ ನೃಪವಾಕ್ಯತಃ ।</p>
<p class="Shlok">ತದಾ ಪ್ರಾಣಾನ್ಪರಿತ್ಯಜ್ಯ ಗಚ್ಛಾಮಿ ಯಮಸಾದನಮ್ ॥</p>
<p class="Text">ಮಹಾರಾಜರು ಕೈಕೆಯಿಗೆ ವರವನ್ನು ಕೊಟ್ಟಿರುವರಾದರೆ ಎಲ್ಲವನ್ನು ಆಕೆಗೆ ಕೊಡಲಿ! ಆದರೆ ರಾಜರಿಗಾಗಲೀ, ಕೈಕೆಯಿಗಾಗಲಿ ನೀನು ಮಾಡಿರುವ ಅಪರಾಧವಾದರೂ ಏನು? ಹೇ ರಾಮಚಂದ್ರಾ! ನಿನಗೆ ತಂದೆಯವರು ಪೂಜ್ಯರಿರುವಂತೆ ಅದಕ್ಕಿಂತ ಹೆಚ್ಚಾಗಿ ನಾನು ಪೂಜ್ಯಳಾಗಿದ್ದೇನೆ. ತಂದೆಯಿಂದ ಅಪ್ಪಣೆಯನ್ನು ಪಡೆದು ನೀನು ಕಾಡಿಗೆ ಹೋಗುವಿಯಾದರೆ ನಾನು ಅದನ್ನು ತಡೆಯುತ್ತೇನೆ. ಆದರೆ ನನ್ನ ಮಾತನ್ನು ಮೀರಿ ರಾಜರ ಆಜ್ಞೆಯಂತೆಯೇ ನೀನು ಕಾಡಿಗೇ ಹೋಗುವಿಯಾದರೆ ನಾನು ಪ್ರಾಣವನ್ನು  ಕಳೆದುಕೊಂಡು ಯಮಪುರಕ್ಕೆ ಹೊರಟು ಹೋಗುವೆನು.’’ ॥ 11-13॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಲಕ್ಷ್ಮಣೋಽಪಿ ತತಃ ಶ್ರುತ್ವಾ ಕೌಸಲ್ಯಾವಚನಂ ರುಷಾ ।</p>
<p class="Shlok">ಉವಾಚ ರಾಘವಂ ವೀಕ್ಷ್ಯ ದಹನ್ನಿವ ಜಗತಯಮ್ ॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ಉನ್ಮತ್ತಂ ಭ್ರಾಂತಮನಸಂ ಕೈಕೇಯೀವಶವರ್ತಿನಮ್ ।</p>
<p class="Shlok">ಬದ್ಧ್ವಾ ನಿಹನ್ಮಿ ಭರತಂ ತದ್ಬಂಧೂನ್ಮಾತುಲಾನಪಿ ॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ಅದ್ಯ ಪಶ್ಯಂತು ಮೇ ಶೌರ್ಯಂ ಲೋಕಾನ್ಪ್ರದಹತಃ ಪುರಾ ।</p>
<p class="Shlok">ರಾಮ ತ್ವಮಭಿಷೇಕಾಯ ಕುರು ಯತ್ನಮರಿಂದಮ ॥</p>
<p class="Text">ಅನಂತರ ಲಕ್ಷ್ಮಣನು ಕೌಸಲ್ಯೆಯ ಮಾತನ್ನು ಕೇಳಿ ರಾಮನನ್ನು ಕುರಿತು ಮೂರು ಲೋಕಗಳನ್ನು ಸುಡುವವನಂತೆ ಕೋಪಗೊಂಡು ಹೀಗೆಂದನು  ‘‘ಅಣ್ಣಾ! ಉನ್ಮತ್ತನೂ, ಭ್ರಾಂತ ಚಿತ್ತನೂ, ಕೈಕೆಯಿಗೆ ಅಧೀನನೂ ಆದ ತಂದೆಯನ್ನೂ,  ಭರತನನ್ನೂ, ಅವನ ಬಂಧುಗಳಾದ ಸೋದರಮಾವಂದಿರನ್ನೂ ಕಟ್ಟಿಹಾಕಿ ಕೊಂದು ಬಿಡುವೆನು. ಈಗ ಲೋಕಗಳನ್ನೆಲ್ಲ  ಸುಟ್ಟು ಬಿಡುವ ಕಾಲಾನಲನಂತಿರುವ ನನ್ನ ಪೌರುಷವನ್ನು ಎಲ್ಲರೂ ನೋಡಲಿ. ಹೇ ಶತ್ರುಸೂದನ ರಾಮಾ! ನೀನು ಪಟ್ಟಾಭಿಷಿಕ್ತನಾಗು. ॥14-16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಧನುಷ್ಪಾಣಿರಹಂ ತತ್ರ ನಿಹನ್ಯಾಂ ವಿಘ್ನಕಾರಿಣಃ ।</p>
<p class="Shlok">ಇತಿ ಬ್ರುವಂತಂ ಸೌಮಿತ್ರಿಮಾಲಿಂಗ್ಯ ರಘುನಂದನಃ ॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಶೂರೋಽಸಿ ರಘುಶಾರ್ದೂಲ ಮಮಾತ್ಯಂತಹಿತೇ ರತಃ ।</p>
<p class="Shlok">ಜಾನಾಮಿ ಸರ್ವಂ ತೇ ಸತ್ಯಂ ಕಿಂತು ತತ್ಸಮಯೋ ನ ಹಿ ॥</p>
<p class="Text">ಅದರಲ್ಲಿ ಅಡ್ಡಿ ಪಡಿಸುವವರನ್ನು ಧನುರ್ಧಾರಿಯಾದ ನಾನು ನಾಶಮಾಡುವೆನು.’’ ಹೀಗೆ ಹೇಳುತ್ತಿದ್ದ ಲಕ್ಷ್ಮಣನನ್ನು ರಘುನಾಥನು ಬಾಚಿ ತಬ್ಬಿಕೊಂಡು ಇಂತೆಂದನು  ‘‘ಹೇ ರಘುಶ್ರೇಷ್ಠ ಲಕ್ಷ್ಮಣಾ! ನೀನು ಮಹಾ ಪರಾಕ್ರಮಿ ಮತ್ತು ನನ್ನ  ಹಿತದಲ್ಲಿಯೇ ನಿರತನಾಗಿರುವುದು ಸರಿ! ಇದೆಲ್ಲವನ್ನು ನಾನು ಬಲ್ಲೆನು. ಆದರೆ ಅದಕ್ಕೆ ಈಗ ಸಕಾಲವಲ್ಲ. ॥17-18॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ಯದಿದಂ ದೃಶ್ಯತೇ ಸರ್ವಂ ರಾಜ್ಯಂ ದೇಹಾದಿಕಂ ಚ ಯತ್ ।</p>
<p class="Shlok">ಯದಿ ಸತ್ಯಂ ಭವೇತ್ತತ್ರ ಆಯಾಸಃ ಸಲಶ್ಚ ತೇ ॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಭೋಗಾ ಮೇಘವಿತಾನಸ್ಥವಿದ್ಯುಲ್ಲೇಖೇವ ಚಂಚಲಾಃ ।</p>
<p class="Shlok">ಆಯುರಪ್ಯಗ್ನಿಸಂತಪ್ತಲೋಹಸ್ಥಜಲಬಿಂದುವತ್ ॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ಯಥಾ ವ್ಯಾಲಗಲಸ್ಥೋಽಪಿ ಭೇಕೋ ದಂಶಾನಪೇಕ್ಷತೇ ।</p>
<p class="Shlok">ತಥಾ ಕಾಲಾಹಿನಾ ಗ್ರಸ್ತೋ ಲೋಕೋ ಭೋಗಾನಶಾಶ್ವತಾನ್ ॥</p>
<p class="Text">ಈ ರಾಜ್ಯವು, ಶರೀರಾದಿಗಳೇ ಮುಂತಾಗಿ ಕಂಡು ಬರುವುದೆಲ್ಲವೂ ಸತ್ಯವಾಗಿದ್ದಿದ್ದರೆ ನಿನ್ನ ಪರಿಶ್ರಮವು ಸಾರ್ಥಕವಾಗುತ್ತಿತ್ತು. ಆದರೆ ಭೋಗಗಳಾದರೋ ಹರಡಿರುವ ಮೋಡಗಳ ನಡುವೆ ತೋರಿಬರುವ ಮಿಂಚಿನ ಬಳ್ಳಿಯಂತೆ ಅನಿತ್ಯವಾಗಿವೆ. ಆಯುಷ್ಯವಾದರೋ  ಬೆಂಕಿಯಿಂದ ಕಾದ ಕಬ್ಬಿಣದ ಮೇಲೆ ಬಿದ್ದಿರುವ ಬಿಂದು ಜಲದಂತೆ ಕ್ಷಣಿಕವಾಗಿದೆ. ಹೆಬ್ಬಾವಿನ ಬಾಯಿಯಲ್ಲಿ ಸಿಕ್ಕಿಕೊಂಡಿದ್ದರೂ ಕಪ್ಪೆಯು ನೊಣಗಳಿಗೆ ನಾಲಿಗೆ ಚಾಚುವಂತೆಯೇ ಕಾಲನೆಂಬ ಮೃತ್ಯುವು ನುಂಗುತ್ತಿದ್ದರೂ ಪ್ರಪಂಚದ ಜನರು ಅಶಾಶ್ವತವಾದ ಭೋಗಗಳನ್ನು ಬಯಸುತ್ತಿರುತ್ತಾರೆ. ॥19-21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಕರೋತಿ ದುಃಖೇನ ಹಿ ಕರ್ಮತಂತ್ರಂ</p>
<p class="Shlok">ಶರೀರಭೋಗಾರ್ಥಮಹರ್ನಿಶಂ ನರಃ ।</p>
<p class="Shlok">ದೇಹಸ್ತು ಭಿನ್ನಃ ಪುರುಷಾಸ್ತಮೀಕ್ಷ್ಯತೇ</p>
<p class="Shlok">ಕೋ ವಾತ್ರ ಭೋಗಃ ಪುರುಷೇಣ ಭುಜ್ಯತೇ ॥</p>
<p class="Text">ಮನುಷ್ಯರು ಶರೀರಸುಖಕ್ಕಾಗಿ ಹಗಲೂ ರಾತ್ರಿಯೂ ಕರ್ಮವಶರಾಗಿ ಕಷ್ಟಗಳನ್ನು ಸಹಿಸಿಕೊಂಡು ಕಾರ್ಯಮಾಡುತ್ತಿರುತ್ತಾರೆ. ಆದರೆ ಆತ್ಮನಿಗಿಂತ ದೇಹವು ಬೇರೆಯೇ ಆಗಿದೆ, ಇದನ್ನು ತಿಳಿದಿರುವ ಪುರುಷನು ಯಾವ ಭೋಗಗಳನ್ನು ತಾನೇ ತನಗಾಗಿ ಅನುಭವಿಸಿಯಾನು? ॥22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಪಿತೃಮಾತೃಸುತಭ್ರಾತೃದಾರಬಂಧ್ವಾದಿಸಂಗಮಃ  ।</p>
<p class="Shlok">ಪ್ರಪಾಯಾಮಿವ ಜಂತೂನಾಂ ನದ್ಯಾಂ ಕಾಷ್ಠೌಘವಚ್ಚಲಃ ॥</p>
<p class="Text">ತಂದೆ, ತಾಯಿ, ಮಗ, ಸೋದರ, ಹೆಂಡತಿ, ಬಂಧುಗಳೇ ಮುಂತಾದವರ ಸಂಬಂಧವು ಅರವಟ್ಟಿಗೆಗಳಲ್ಲಿ ಬಾಯಾರಿಕೆಯನ್ನು ತೀರಿಸಿಕೊಳ್ಳಲು ಒಟ್ಟುಗೂಡಿದ ಪ್ರಾಣಿಗಳಂತೆ ಅಥವಾ ಪ್ರವಾಹದಲ್ಲಿ ತೇಲಿಬಂದ ಮರದ ತುಂಡುಗಳಂತೆ ಕ್ಷಣ ಕಾಲಮಾತ್ರ ಒಡನಿದ್ದು, ಅನಂತರ ಅಗಲುವಂತಹವರು. ॥23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ಛಾಯೇವ ಲಕ್ಷ್ಮೀಶ್ಚಪಲಾ ಪ್ರತೀತಾ </p>
<p class="Shlok">ತಾರುಣ್ಯಮಂಬೂರ್ಮಿವದಧ್ರುವಂ ಚ ।</p>
<p class="Shlok">ಸ್ವಪ್ನೋಪಮಂ ಸ್ತ್ರೀಸುಖಮಾಯುರಲ್ಪಂ </p>
<p class="Shlok">ತಥಾಪಿ ಜಂತೋರಭಿಮಾನ ಏಷಃ ॥</p>
<p class="Text">ಐಶ್ವರ್ಯವಾದರೋ ನೆರಳಿನಂತೆ ಅಶಾಶ್ವತವಾಗಿರುವುದು; ನೀರಿನ ಅಲೆಗಳಂತೆ ಯೌವನವು ಅನಿತ್ಯವಾಗಿರುವುದು; ಸ್ತ್ರೀಸುಖವಾದರೋ ಕನಸಿನಂತೆ ಮಿಥ್ಯೆಯಾಗಿದೆ. ಆಯುಷ್ಯವು ತೀರ ಸ್ವಲ್ಪವಾಗಿದೆ. ಆದರೂ ಈ ಮನುಷ್ಯರನ್ನು ನಾನು-ನನ್ನದು ಎಂಬ ಅಭಿಮಾನವು ಬಿಗಿದುಕೊಂಡಿದೆ. ॥24॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಸಂಸೃತಿಃ ಸ್ವಪ್ನಸದೃಶೀ ಸದಾ ರೋಗಾದಿಸಂಕುಲಾ ।</p>
<p class="Shlok">ಗಂಧರ್ವನಗರಪ್ರಖ್ಯಾ ಮೂಢಸ್ತಾಮನುವರ್ತತೇ ॥</p>
<p class="Text">ಸಂಸಾರವೆಂಬುದು ಯಾವಾಗಲೂ ರೋಗಾದಿಗಳಿಂದ ಕೂಡಿರುವುದಾಗಿ ಸ್ವಪ್ನಸಮಾನವಾಗಿದೆ. ಗಂಧರ್ವ ನಗರದಂತೆ ಹುಸಿತೋರಿಕೆಯಾಗಿರುವ ಅದನ್ನು ದಡ್ಡನು ಮಾತ್ರ ಆಶ್ರಯಿಸುವನು. ॥25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ಆಯುಷ್ಯಂ ಕ್ಷೀಯತೇ ಯಸ್ಮಾದಾದಿತ್ಯಸ್ಯ ಗತಾಗತೈಃ ।</p>
<p class="Shlok">ದೃಷ್ಟ್ವಾನ್ಯೇಷಾಂ ಜರಾಮೃತ್ಯೂ ಕಥಂಚಿನ್ನೈವ ಬುಧ್ಯತೇ ॥</p>
<p class="Text">ಸೂರ್ಯನ ಬರುವಿಕೆ, ಹೋಗುವಿಕೆಗಳಿಂದ ಆಯುಷ್ಯವು ಕ್ಷೀಣವಾಗುತ್ತಿದೆ. ಬೇರೊಬ್ಬರಿಗೆ ಸಂಭವಿಸುವ ಮುಪ್ಪು, ಮರಣಗಳನ್ನು ಕಂಡುಕೊಂಡಾದರೂ ಮಾನವನು ಒಮ್ಮೆಯೂ ಎಚ್ಚತ್ತುಕೊಳ್ಳುವುದಿಲ್ಲ. ॥26॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಸ ಏವ ದಿವಸಃ ಸೈವ ರಾತ್ರಿರಿತ್ಯೇವ ಮೂಢಧೀಃ ।</p>
<p class="Shlok">ಭೋಗಾನನುಪತತ್ಯೇವ ಕಾಲವೇಗಂ ನ ಪಶ್ಯತಿ ॥</p>
<p class="Text">ನಿತ್ಯ ಅದೇ ದಿನ, ಅದೇ ರಾತ್ರಿಯೇ ಬರುತ್ತಿದೆ  ಎಂಬ ಭ್ರಾಂತಿಯಿಂದ ಮೂಢನು ಭೋಗಗಳನ್ನು ಅನುಸರಿಸಿ ಕಾಲಕಳೆಯುತ್ತಾ ಮೃತ್ಯು ವಿನ ವೇಗವನ್ನು (ಬರುವಿಕೆಯನ್ನು) ಗಮನಿಸುತ್ತಿಲ್ಲ. ॥27॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ಪ್ರತಿಕ್ಷಣಂ ಕ್ಷರತ್ಯೇತದಾಯುರಾಮಘಟಾಂಬುವತ್ ।</p>
<p class="Shlok">ಸಪತ್ನಾ ಇವ ರೋಗೌಘಾಃ ಶರೀರಂ ಪ್ರಹರಂತ್ಯಹೋ ॥</p>
<p class="Text">ಹಸಿಯ ಮಡಕೆಯಲ್ಲಿರುವ ನೀರಿನಂತೆ ಪ್ರತಿಕ್ಷಣವೂ ಆಯುಸ್ಸು ಸೋರಿಹೋಗುತ್ತಿದೆ. ರೋಗಗಳ ಸಮೂಹವು ಸವತಿಯಂತೆ ಶರೀರವನ್ನು ಬಾಧಿಸುತ್ತಿದೆ. ॥28॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಜರಾ ವ್ಯಾಘ್ರೀವ ಪುರತಸ್ತರ್ಜಯಂತ್ಯವತಿಷ್ಠತೇ ।</p>
<p class="Shlok">ಮೃತ್ಯುಃ ಸಹೈವ ಯಾತ್ಯೇಷ ಸಮಯಂ ಸಂಪ್ರತೀಕ್ಷತೇ ॥ </p>
<p class="Shlok-Number">(ಶ್ಲೋಕ - 30)</p>
<p class="Shlok">ದೇಹೇಽಹಂಭಾವಮಾಪನ್ನೋ ರಾಜಾಹಂ ಲೋಕವಿಶ್ರುತಃ ।</p>
<p class="Shlok">ಇತ್ಯಸ್ಮಿನ್ಮನುತೇ ಜಂತುಃ ಕೃಮಿವಿಡ್ಭಸ್ಮಸಂಜ್ಞಿತೇ ॥</p>
<p class="Text">ಮುಪ್ಪು ಹೆಣ್ಣು ಹುಲಿಯಂತೆ ಗರ್ಜಿಸುತ್ತಾ ಎದುರಾಗಿದೆ. ಜೊತೆಯಲ್ಲೇ ಮೃತ್ಯುವೂ ಇದ್ದು ಕೊಂಡು ಸಮಯವನ್ನು ನಿರೀಕ್ಷಿಸುತ್ತಿದೆ. ಆದರೆ ಜೀವಿಯು  ಕೇವಲ ಕ್ರಿಮಿಗಳು, ಮಲ, ಬೂದಿಯಾಗಿ ಮಾರ್ಪಾಡಾಗುವ ಈ ದೇಹದಲ್ಲಿ ನಾನು ನನ್ನದೆಂಬ ಅಭಿಮಾನವನ್ನು ಹೊಂದಿ ‘ರಾಜನಾದ ನಾನು ಲೋಕ ಪ್ರಸಿದ್ಧನು’ ಎಂದು ಭಾವಿಸುತ್ತಾನೆ. ॥29-30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ತ್ವಗಸ್ಥಿಮಾಂಸವಿಣ್ಮೂತ್ರರೇತೋರಕ್ತಾದಿಸಂಯುತಃ ।</p>
<p class="Shlok">ವಿಕಾರೀ ಪರಿಣಾಮೀ ಚ ದೇಹ ಆತ್ಮಾ ಕಥಂ ವದ ॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ಯಮಾಸ್ಥಾಯ ಭವಾಂಲ್ಲೋಕಂ ದಗ್ಧುಮಿಚ್ಛತಿ ಲಕ್ಷ್ಮಣ ।</p>
<p class="Shlok">ದೇಹಾಭಿಮಾನಿನಃ ಸರ್ವೇ ದೋಷಾಃ ಪ್ರಾದುರ್ಭವಂತಿ ಹಿ ॥</p>
<p class="Text">ಚರ್ಮ, ಎಲುಬು, ಮಾಂಸ, ರೇತಸ್ಸು, ಅಮೇಧ್ಯ, ಮೂತ್ರ, ರಕ್ತಗಳಿಂದ ಕೂಡಿ ವಿಕಾರ ಹೊಂದುವಂತಹ, ಬದಲಾವಣೆಯಾಗತಕ್ಕ ಈ ದೇಹವು ಹೇಗೆ ಆತ್ಮವಾದೀತೆಂಬುದನ್ನು ಹೇಳು? ಹೇ ಲಕ್ಷ್ಮಣಾ! ನೀನು ಈ ದೇಹವನ್ನು ಮುಂದುಮಾಡಿಕೊಂಡು ಲೋಕಗಳನ್ನೆಲ್ಲ ಸುಡುವೆನೆಂದು ಹೊರಟಿರುವೆಯೋ ಅದು ಸರಿಯಲ್ಲ. ದೇಹಾಭಿಮಾನಿಯಾದವನಿಗೇ ಈ ಎಲ್ಲ ದೋಷಗಳು ಕಾಣಿಸಿಕೊಳ್ಳುವುವು. ॥31-32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ದೇಹೋಽಹಮಿತಿ ಯಾ ಬುದ್ಧಿರವಿದ್ಯಾ ಸಾ ಪ್ರಕೀರ್ತಿತಾ ।</p>
<p class="Shlok">ನಾಹಂ ದೇಹಶ್ಚಿದಾತ್ಮೇತಿ ಬುದ್ಧಿರ್ವಿದ್ಯೇತಿ ಭಣ್ಯತೇ ॥</p>
<p class="Text">ಈ ದೇಹವೇ ನಾನು ಎಂಬ ತಪ್ಪು ತಿಳಿವಳಿಕೆಯೇ ಅವಿದ್ಯೆಯು, ನಿಜವಾಗಿ ಈ ದೇಹವು ನಾನಲ್ಲ, ಚಿತ್ಸ್ವರೂಪನಾದ ಆತ್ಮನು ನಾನು ಎಂಬ ನಿಶ್ಚಯವೇ ವಿದ್ಯೆಯೆನಿಸುವುದು. ॥33॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ಅವಿದ್ಯಾ ಸಂಸೃತೇರ್ಹೇತುರ್ವಿದ್ಯಾ ತಸ್ಯಾ ನಿವರ್ತಿಕಾ ।</p>
<p class="Shlok">ತಸ್ಮಾದ್ಯತ್ನಃ ಸದಾ ಕಾರ್ಯೋ ವಿದ್ಯಾಭ್ಯಾಸೇ ಮುಮುಕ್ಷುಭಿಃ ।</p>
<p class="Shlok">ಕಾಮಕ್ರೋಧಾದಯಸ್ತತ್ರ ಶತ್ರವಃ ಶತ್ರುಸೂದನ ॥</p>
<p class="Text">ಅವಿದ್ಯೆಯೇ ಜನ್ಮ-ಮರಣರೂಪೀ ಸಂಸಾರಕ್ಕೆ ಕಾರಣವು. ವಿದ್ಯೆಯು ಅದನ್ನು ನಾಶಗೊಳಿಸುತ್ತದೆ. ಆದ್ದರಿಂದ ಮುಮುಕ್ಷುಗಳು ಯಾವಾಗಲೂ ವಿದ್ಯೆಯನ್ನು ಅನುಸಂಧಾನ ಮಾಡುವುದರಲ್ಲೇ ಕಾರ್ಯಮಗ್ನರಾಗಬೇಕು. ಹೇ ಶತ್ರುನಾಶಕನೇ! ಕಾಮ, ಕ್ರೋಧ ಮುಂತಾದವುಗಳೇ ವಿದ್ಯೆಯಲ್ಲಿ ವಿಘ್ನಗಳನ್ನೊಡ್ಡುವ  ಶತ್ರುಗಳು. ॥34॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ತತ್ರಾಪಿ ಕ್ರೋಧ ಏವಾಲಂ ಮೋಕ್ಷವಿಘ್ನಾಯ ಸರ್ವದಾ ।</p>
<p class="Shlok">ಯೇನಾವಿಷ್ಟಃ ಪುಮಾನ್ ಹಂತಿ ಪಿತೃಭ್ರಾತೃಸುಹೃತ್ಸಖೀನ್ ॥</p>
<p class="Text">ಅದರಲ್ಲಿಯೂ ಮೋಕ್ಷಕ್ಕೆ ಅಡ್ಡಿಯನ್ನುಂಟುಮಾಡುವುದರಲ್ಲಿ ಕ್ರೋಧವೇ ಯಾವಾಗಲೂ ಮುಖ್ಯವಾದುದು; ಏಕೆಂದರೆ, ಅದರಿಂದ ಮೈಮರೆತವನು ತಂದೆ, ಸೋದರರನ್ನು, ಸುಹೃದರನ್ನು, ಬಂಧುಗಳನ್ನು ಕೂಡ ಕೊಂದು ಬಿಡುವನು. ॥35॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಕ್ರೋಧಮೂಲೋ ಮನಸ್ತಾಪಃ ಕ್ರೋಧಃ ಸಂಸಾರಬಂಧನಮ್ ।</p>
<p class="Shlok">ಧರ್ಮಕ್ಷಯಕರಃ ಕ್ರೋಧಸ್ತಸ್ಮಾತ್ಕ್ರೋಧಂ ಪರಿತ್ಯಜ ॥</p>
<p class="Text">ಮನಸ್ಸಿನ ಉದ್ವೇಗಕ್ಕೆ ಕೋಪವೇ ಮೂಲವು, ಅದೇ ಸಂಸಾರವೆಂಬ ಬಂಧನವು. ಈ ಕೋಪವು ಧರ್ಮವನ್ನು ಕೂಡ ಕರಗಿಸಿಬಿಡುವುದು. ಆದ್ದರಿಂದ ಕೋಪವನ್ನು ಬಿಟ್ಟು ಬಿಡು. ॥36॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಕ್ರೋಧ ಏಷ ಮಹಾನ್ ಶತ್ರುಸ್ತೃಷ್ಣಾ ವೈತರಣೀ ನದೀ ।</p>
<p class="Shlok">ಸಂತೋಷೋ ನಂದನವನಂ ಶಾಂತಿರೇವ ಹಿ ಕಾಮಧುಕ್ ॥</p>
<p class="Text">ಈ ಕ್ರೋಧವು ದೊಡ್ಡ ವೈರಿಯು. ಆಸೆ ಎಂಬುದೇ ವೈತರಣೀ ನದಿಯೆಂದು ತಿಳಿ. ಸಂತೋಷವೇ ನಂದನವನವು. ಶಾಂತಿಯೇ ಕಾಮಧೇನುವು.॥37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ತಸ್ಮಾಚ್ಛಾಂತಿಂ ಭಜಸ್ವಾದ್ಯ ಶತ್ರುರೇವಂ ಭವೇನ್ನ ತೇ ।</p>
<p class="Shlok">ದೇಹೇಂದ್ರಿಯಮನಃ ಪ್ರಾಣಬುದ್ಧ್ಯಾದಿಭ್ಯೋ ವಿಲಕ್ಷಣಃ ॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ಆತ್ಮಾ ಶುದ್ಧಃ ಸ್ವಯಂಜ್ಯೋತಿರವಿಕಾರೀ ನಿರಾಕೃತಿಃ ।</p>
<p class="Shlok">ಯಾವದ್ದೇಹೇಂದ್ರಿಯಪ್ರಾಣೈರ್ಭಿನ್ನತ್ವಂ ನಾತ್ಮನೋ ವಿದುಃ ॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ತಾವತ್ಸಂಸಾರದುಃಖೌಘೈಃ ಪೀಡ್ಯಂತೇ ಮೃತ್ಯುಸಂಯುತಾಃ ।</p>
<p class="Shlok">ತಸ್ಮಾತ್ತ್ವಂ ಸರ್ವದಾ ಭಿನ್ನಮಾತ್ಮಾನಂ ಹೃದಿ ಭಾವಯ ॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ಬುದ್ಧ್ಯಾದಿಭ್ಯೋ ಬಹಿಃ ಸರ್ವಮನುವರ್ತಸ್ವ ಮಾ ಖಿದಃ ।</p>
<p class="Shlok">ಭುಂಜನ್ಪ್ರಾರಬ್ಧಮಖಿಲಂ ಸುಖಂ ವಾ ದುಃಖಮೇವ ವಾ ॥</p>
<p class="Text">ಆದ್ದರಿಂದ ನೀನು ಶಾಂತಿಯನ್ನು ಹೊಂದುವವನಾಗು. ಹಾಗಾದರೆ ನಿನಗೆ ಶತ್ರು(ಕಾಮಾದಿಗಳು)ಗಳು ಇರಲಾರವು. ಆತ್ಮನು ದೇಹ, ಇಂದ್ರಿಯಗಳು, ಪ್ರಾಣಗಳು, ಮನಸ್ಸು, ಬುದ್ಧಿ ಇವುಗಳಿಗಿಂತ ವಿಲಕ್ಷಣವಾದ ಶುದ್ಧನಾದ ಸ್ವಯಂ ಜ್ಯೋತಿಯೂ ವಿಕಾರರಹಿತನೂ, ಆಕಾರವಿಲ್ಲದವನೂ ಆಗಿರುವನು. ದೇಹ, ಇಂದ್ರಿಯಗಳು, ಮನಸ್ಸು, ಪ್ರಾಣ, ಇವುಗಳಿಗಿಂತ ಆತ್ಮನು ಬೇರೆಯೆಂದು ತಿಳಿಯುವವರೆಗೆ ಜನರು ಮೃತ್ಯುವಿನಿಂದ ಕೂಡಿದವರಾಗಿ (ಶೋಕ, ಮೋಹಾದಿ) ಸಂಸಾರ ದುಃಖಗಳಿಂದ ಪೀಡಿತರಾಗುವರು. ಆದ್ದರಿಂದ ನೀನು ಯಾವಾಗಲೂ ಬುದ್ಧ್ಯಾದಿಗಳಿಗಿಂತ ಬೇರೆಯಾದ ಆತ್ಮನನ್ನೇ ಮನಸ್ಸಿನಲ್ಲಿ ತಿಳಿಯುವವನಾಗು. ಹೊರಗಡೆ (ವ್ಯವಹಾರದಲ್ಲಿ) ಎಲ್ಲವನ್ನು ಎಲ್ಲರಂತೆಯೇ ಅನುಸರಿಸುವವನಾಗು, ದುಃಖ ಪಡಬೇಡ. ಪ್ರಾರಬ್ಧ ಕರ್ಮಗಳೆಲ್ಲವನ್ನು ಭೋಗಿಸುತ್ತಾ ಸುಖವಾಗಲಿ, ದುಃಖವಾಗಲಿ, ಜೀವನದಲ್ಲಿ ಪ್ರವಾಹದಂತೆ ಒದಗಿ ಬಂದಿರುವುದನ್ನು ಅನುಭವಿಸುತ್ತಿದ್ದರೂ ನಿನಗೆ ಲೇಪವಾಗುವುದಿಲ್ಲ. ॥38-41॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ಪ್ರವಾಹ ಪತಿತಂ ಕಾರ್ಯಂ ಕುರ್ವನ್ನಪಿ ನ ಲಿಪ್ಯಸೇ ।</p>
<p class="Shlok">ಬಾಹ್ಯೇ ಸರ್ವತ್ರ ಕರ್ತೃತ್ವಮಾವಹನ್ನಪಿ ರಾಘವ ॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ಅಂತಃಶುದ್ಧಸ್ವಭಾವಸ್ತ್ವಂ ಲಿಪ್ಯಸೇ ನ ಚ ಕರ್ಮಭಿಃ ।</p>
<p class="Shlok">ಏತನ್ಮಯೋದಿತಂ ಕೃತ್ಸ್ನಂ ಹೃದಿ ಭಾವಯ ಸರ್ವದಾ ॥</p>
<p class="Text">ಹೇ ರಘುಪುತ್ರ! ಬಾಹ್ಯ ಇಂದ್ರಿಯಗಳ ಮೂಲಕ ಉಪಸ್ಥಿತವಾಗುವ ಕರ್ಮಗಳನ್ನು ಫಲಾಪೇಕ್ಷೆ ಇಲ್ಲದೆ ಮಾಡುತ್ತಿದ್ದರೂ ನೀನು ಕರ್ಮಬಂಧನದಲ್ಲಿ ಬೀಳಲಾರೆ. ಅಂತಃಕರಣದಲ್ಲಿ ರಾಗ-ದ್ವೇಷ ರಹಿತ, ಶುದ್ಧ ಸ್ವಭಾವದಿಂದ ನೀನಿರುವ ಕಾರಣ ಕರ್ಮಗಳಿಂದ ಲಿಪ್ತನಾಗಲಾರೆ. ಈವರೆಗೆ ನಾನು ಹೇಳಿದ್ದನ್ನೆಲ್ಲ ಯಾವಾಗಲೂ ಹೃದಯದಲ್ಲಿ ನೆನೆಯುತ್ತಿರು. ॥42-43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ಸಂಸಾರದುಃಖೈರಖಿಲೈರ್ಬಾಧ್ಯಸೇ ನ ಕದಾಚನ ।</p>
<p class="Shlok">ತ್ವಮಪ್ಯಂಬ ಮಯಾಽಽದಿಷ್ಟಂ ಹೃದಿ ಭಾವಯ ನಿತ್ಯದಾ ॥</p>
<p class="Text">ಹಾಗಾದರೆ ಎಲ್ಲ  ಸಂಸಾರ ದುಃಖಗಳ ಬಾಧೆಗಳಿಂದಲೂ  ಮುಕ್ತನಾಗುವೆ. ಅಮ್ಮಾ! ನೀನೂ ಕೂಡ ನಾನು ಉಪದೇಶಮಾಡಿದ್ದನ್ನು ಯಾವಾಗಲೂ ಹೃದಯದಲ್ಲಿ ಚಿಂತಿಸುತ್ತಿರು.  ॥44॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ಸಮಾಗಮಂ ಪ್ರತೀಕ್ಷಸ್ವ ನ ದುಃಖೈಃ ಪೀಡ್ಯಸೇ ಚಿರಮ್ ।</p>
<p class="Shlok">ನ ಸದೈಕತ್ರ ಸಂವಾಸಃ ಕರ್ಮಮಾರ್ಗಾನುವರ್ತಿನಾಮ್ ॥</p>
<p class="Shlok-Number">(ಶ್ಲೋಕ - 46)</p>
<p class="Shlok">ಯಥಾ ಪ್ರವಾಹಪತಿತಪ್ಲವಾನಾಂ ಸರಿತಾಂ ತಥಾ ।</p>
<p class="Shlok">ಚತುರ್ದಶಸಮಾಸಂಖ್ಯಾ ಕ್ಷಣಾರ್ದ್ಧಮಿವ ಜಾಯತೇ ॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ಅನುಮನ್ಯಸ್ವ ಮಾಮಂಬ ದುಃಖಂ ಸಂತ್ಯಜ್ಯ ದೂರತಃ ।</p>
<p class="Shlok">ಏವಂ ಚೇತ್ಸುಖಸಂವಾಸೋ ಭವಿಷ್ಯತಿ ವನೇ ಮಮ ॥</p>
<p class="Text">ಮತ್ತೆ ನಾನು ಹಿಂದಿರುಗಿ ಬರುವುದನ್ನೇ ನಿರೀಕ್ಷಿಸುತ್ತಾ ಕಾದುಕೊಂಡಿರು. ಹಾಗಾದರೆ ಬಹಳಕಾಲ ದುಃಖಗಳಿಂದ ಪೀಡಿತಳಾಗದೇ ಇರುವೆ. ಕರ್ಮಮಾರ್ಗವನ್ನನುಸರಿಸುವ ಜೀವರಿಗೆ  ಹೇಗೆ ನದಿಯ ಪ್ರವಾಹದಲ್ಲಿ ಬಿದ್ದಿರುವ ದೋಣಿಗಳಿಗೆ ಒಂದೇ ಜಾಗದಲ್ಲಿ ಇರುವಿಕೆಯು ಸಾಧ್ಯವಾಗಲಾರದೋ, ಗತಿಯು ಒಂದೇ ಸ್ಥಳಕ್ಕೆ ಇರಲಾರದೋ ಹಾಗೇ  ಒಂದೇ ಸ್ಥಳದಲ್ಲಿ ವಾಸವು ದೊರಕಲಾರದು. ತಾಯೇ! ಈ ಹದಿನಾಲ್ಕು ವರ್ಷದ ಅವಧಿಯು ಅರ್ಧ ಕ್ಷಣದಂತೆ ಕಳೆದು ಹೋಗುವುದು. ಈಗ ದುಃಖವನ್ನು ದೂರೀಕರಿಸಿ ನನಗೆ ಅಪ್ಪಣೆಯನ್ನು ಕೊಡು. ಹೀಗೆ ನೀನು ಮಾಡುವುದರಿಂದ ವನವಾಸವು ಸುಖಕರವಾಗುವುದು’’ ॥45-47॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ಇತ್ಯುಕ್ತ್ವಾ ದಂಡವನ್ಮಾತುಃ ಪಾದಯೋರಪತಚ್ಚಿರಮ್ ।</p>
<p class="Shlok">ಉತ್ಥಾಪ್ಯಾಂಕೇ ಸಮಾವೇಶ್ಯ ಆಶೀರ್ಭಿರಭ್ಯನಂದಯತ್ ॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಸರ್ವೇ ದೇವಾಃ ಸಗಂಧರ್ವಾ ಬ್ರಹ್ಮವಿಷ್ಣುಶಿವಾದಯಃ ।</p>
<p class="Shlok">ರಕ್ಷಂತು ತ್ವಾಂ ಸದಾ ಯಾಂತಂ ತಿಷ್ಠಂತಂ ನಿದ್ರಯಾ ಯುತಮ್ ॥ </p>
<p class="Text">ಹೀಗೆಂದು ಹೇಳಿ ಶ್ರೀರಾಮ ಚಂದ್ರನು ತಾಯಿಯ ಎರಡೂ ಪಾದಗಳ ಮೇಲೆ ದೀರ್ಘದಂಡ ನಮಸ್ಕಾರಮಾಡಿ ಎಷ್ಟೋ ಹೊತ್ತಿನವರೆಗೆ ಹಾಗೆಯೇ ಇದ್ದನು. ಕೌಸಲ್ಯೆಯು ಅವನನ್ನು ಮೇಲಕ್ಕೆಬ್ಬಿಸಿ ತೊಡೆಯಲ್ಲಿ ಕುಳ್ಳಿರಿಸಿಕೊಂಡು ಆಶೀರ್ವಾದಗಳಿಂದ ಹರಸಿದಳು  ‘‘ನಿನ್ನನ್ನು ಎಲ್ಲ ದೇವತೆಗಳೂ, ಗಂಧರ್ವರೂ, ಬ್ರಹ್ಮ, ವಿಷ್ಣು, ಮಹೇಶ್ವರ ಇವರೆಲ್ಲರೂ ನೀನು ನಡೆಯುತ್ತಿರುವಾಗ, ನಿದ್ರಿಸುತ್ತಿರುವಾಗ, ನಿಂತಿರುವಾಗ ಹೀಗೆ ಎಲ್ಲಾ ಕಾಲಗಳಲ್ಲಿಯೂ ಕಾಪಾಡಲೀ. ॥48-49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ಇತಿ ಪ್ರಸ್ಥಾಪಯಾಮಾಸ ಸಮಾಲಿಂಗ್ಯ ಪುನಃ ಪುನಃ ।</p>
<p class="Shlok">ಲಕ್ಷ್ಮಣೋಽಪಿ ತದಾ ರಾಮಂ ನತ್ವಾ ಹರ್ಷಾಶ್ರುಗದ್ಗದಃ ॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ಆಹ ರಾಮ ಮಮಾಂತಃ ಸ್ಥಃ ಸಂಶಯೋಽಯಂ ತ್ವಯಾಹೃತಃ ।</p>
<p class="Shlok">ಯಾಸ್ಯಾಮಿ ಪೃಷ್ಠತೋ ರಾಮ ಸೇವಾಂ ಕರ್ತುಂ ತದಾದಿಶ ॥</p>
<p class="Text">ಹೀಗೆಂದು ಹರಸಿ ಮತ್ತೆ-ಮತ್ತೆ ಆಲಂಗಿಸಿಕೊಂಡು ಅನಂತರ ಕಳುಹಿಸಿಕೊಟ್ಟಳು. ಆಗ ಲಕ್ಷ್ಮಣನು ರಾಮನಿಗೆ ನಮಸ್ಕರಿಸಿ, ಹರ್ಷಾಶ್ರುಗಳನ್ನು ಸುರಿಸುತ್ತಾ ಗದ್ಗದಕಂಠನಾಗಿ ರಾಮನಲ್ಲಿ  ಹೇಳಿದನು  ‘‘ಅಣ್ಣಾ! ನೀನು ನನ್ನ ಆಂತರಿಕ ಸಂಶಯವನ್ನು ದೂರ ಮಾಡಿದೆ. ಈಗ ನಾನು ನಿನ್ನ ಸೇವೆಯನ್ನು ಮಾಡುವುದಕ್ಕಾಗಿ ನಿನ್ನ ಹಿಂದೆಯೇ ಬರುವೆನು. ಅದಕ್ಕೆ ಅಪ್ಪಣೆ ಮಾಡು. ॥50-51॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ಅನುಗೃಹ್ಣೀಷ್ವ ಮಾಂ ರಾಮ ನೋಚೇತ್ಪ್ರಾಣಾಂಸ್ತ್ಯಜಾಮ್ಯಹಮ್ ।</p>
<p class="Shlok">ತಥೇತಿ ರಾಘವೋಽಪ್ಯಾಹ ಲಕ್ಷ್ಮಣಂ ಯಾಹಿ ಮಾಚಿರಮ್ ॥</p>
<p class="Text">ಹೇ ಪ್ರಭೋ! ನನ್ನನ್ನು ಹೀಗೆ ಅನುಗ್ರಹಿಸು. ಹಾಗಿಲ್ಲದಿದ್ದರೆ ನಾನು ಪ್ರಾಣ ತ್ಯಾಗಮಾಡಿ ಬಿಡುವೆನು.’’ ಆಗ ರಘುನಾಥನು ಲಕ್ಷ್ಮಣನಲ್ಲಿ ‘‘ಆಗಲೀ, ಹಾಗೆಯೇ ಮಾಡು, ತಡಮಾಡಬೇಡ, ಬೇಗನೇ ಬಂದು ಬಿಡು’’ ಎಂದನು. ॥52॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ಪ್ರತಸ್ಥೇ ತಾಂ ಸಮಾಧಾತುಂ ಗತಃ ಸೀತಾಪತಿರ್ವಿಭುಃ ।</p>
<p class="Shlok">ಆಗತಂ ಪತಿಮಾಲೋಕ್ಯ ಸೀತಾ ಸುಸ್ಮಿತಭಾಷಿಣೀ ॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ಸ್ವರ್ಣಪಾತ್ರಸ್ಥಸಲಿಲೈಃ ಪಾದೌ ಪ್ರಕ್ಷಾಲ್ಯ ಭಕ್ತಿತಃ ।</p>
<p class="Shlok">ಪಪ್ರಚ್ಛ ಪತಿಮಾಲೋಕ್ಯ ದೇವ ಕಿಂ ಸೇನಯಾ ವಿನಾ ॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ಆಗತೋಽಸಿ ಗತಃ ಕುತ್ರ ಶ್ವೇತಚ್ಛತ್ರಂ ಚ ತೇ ಕುತಃ ।</p>
<p class="Shlok">ವಾದಿತ್ರಾಣಿ ನ ವಾದ್ಯಂತೇ ಕಿರೀಟಾದಿವಿವರ್ಜಿತಃ ॥</p>
<p class="Text">ಅನಂತರ ಸರ್ವವ್ಯಾಪಕನಾದ ಸೀತಾಪತಿಯಾದ ಭಗವಾನ್ ಶ್ರೀರಾಮನು ಸೀತೆಯನ್ನು ಸಮಾಧಾನ ಪಡಿಸಲು ಹೊರಟನು. ತನ್ನ ಬಳಿಗೆ ಬಂದ ಪತಿಯನ್ನು ನೋಡಿದ ಸೀತೆಯು ಮುಗುಳು ನಗೆಯಿಂದ ಮಾತುಗಳನ್ನಾಡುತ್ತಾ ಭಕ್ತಿಯಿಂದ ಚಿನ್ನದ ಪಾತ್ರೆಯಲ್ಲಿ ನೀರನ್ನು ತಂದು ಪತಿಯ ಚರಣಗಳನ್ನು ತೊಳೆದು ಒಡೆಯನ ಕಡೆಗೆ ನೋಡುತ್ತಾ  ಕೇಳುತ್ತಾಳೆ  ‘‘ಸ್ವಾಮಿ! ಇದೇನು? ಸೈನ್ಯದ ಗೌರವವಿಲ್ಲದೆ ಒಬ್ಬರೇ ಬಂದಿರುವಿರಲ್ಲ! ಬೆಳಿಗ್ಗೆ ಎಲ್ಲಿಗೆ ಹೋಗಿ ಬಂದಿರಿ? ರಾಜ ಚಿಹ್ನೆಯಾದ ಶ್ವೇತಚ್ಛತ್ರ ಏನಾಯಿತು? ವಾದ್ಯಗಳ ಮೊಳಗುವಿಕೆ ಏಕೆ ನಿಂತುಹೋದುವು? ಕಿರೀಟಾದಿ ರಾಜೋಚಿತ ಭೂಷಣರಹಿತರೇಕೆ ಇರುವಿರಿ? ॥53-55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಸಾಮಂತರಾಜಸಹಿತಃ ಸಂಭ್ರಮಾನ್ನಾಗತೋಽಸಿ ಕಿಮ್ ।</p>
<p class="Shlok">ಇತಿ ಸ್ಮ ಸೀತಯಾ ಪೃಷ್ಟೋ ರಾಮಃ ಸಸ್ಮಿತಮಬ್ರವೀತ್ ॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ರಾಜ್ಞಾ ಮೇ ದಂಡಕಾರಣ್ಯೇ ರಾಜ್ಯಂ ದತ್ತಂ ಶುಭೇಽಖಿಲಮ್ ।</p>
<p class="Shlok">ಅತಸ್ತತ್ಪಾಲನಾರ್ಥಾಯ ಶೀಘ್ರಂ ಯಾಸ್ಯಾಮಿ ಭಾಮಿನಿ ॥</p>
<p class="Text">ಸಾಮಂತರಾಜರುಗಳೊಡಗೂಡಿ ಸಂಭ್ರಮದಿಂದ ಏಕೆ ಬರಲಿಲ್ಲ?’’ ಸೀತೆಯು ಹೀಗೆ ಕೇಳಿದಾಗ ಶ್ರೀರಾಮನು ಮುಗುಳುನಗುತ್ತಾ ಹೇಳಿದನು  ‘‘ಎಲೈ ಶುಭಳೇ! ಮಹಾರಾಜರು ನನಗೆ ದಂಡಕಾರಣ್ಯದ ಸಮಸ್ತ ರಾಜ್ಯವನ್ನು ಕೊಟ್ಟಿರುವರು. ಆದ್ದರಿಂದ ಅದನ್ನು ಕಾಪಾಡುವುದಕ್ಕಾಗಿ ತಂದೆಯ ಆಜ್ಞೆಯನ್ನು ಪಾಲಿಸಲಿಕ್ಕಾಗಿ ನಾನು ಶೀಘ್ರವಾಗಿ ಹೊರಡಲಿರುವೆನು. ॥56-57॥</p>
<p class="Shlok-Number">(ಶ್ಲೋಕ - 58)</p>
<p class="Shlok">ಅದ್ಯೈವ ಯಾಸ್ಯಾಮಿ ವನಂ ತ್ವಂ ತು ಶ್ವಶ್ರೂಸಮೀಪಗಾ ।</p>
<p class="Shlok">ಶುಶ್ರೂಷಾಂ ಕುರು ಮೇ ಮಾತುರ್ನ ಮಿಥ್ಯಾವಾದಿನೋ ವಯಮ್ ॥</p>
<p class="Text">ಹೇ ಭಾಮಿನಿ! ಇಂದೇ ನಾನು ಕಾಡಿಗೆ ಹೋಗುವೆನು. ನೀನಾದರೋ ಅತ್ತೆಯ ಸಮೀಪದಲ್ಲಿದ್ದುಕೊಂಡು ಅವಳ ಸೇವೆಯನ್ನು ಮಾಡಿಕೊಂಡಿರು. ಇದನ್ನು ನಾನು ಪಾರಿಹಾಸ್ಯಕ್ಕಾಗಿ  ಹೇಳುತ್ತಿಲ್ಲ.  ॥58॥</p>
<p class="Shlok-Number">(ಶ್ಲೋಕ - 59)</p>
<p class="Shlok">ಇತಿ ಬ್ರುವಂತಂ ಶ್ರೀರಾಮಂ ಸೀತಾ ಭೀತಾಬ್ರವೀದ್ವಚಃ ।</p>
<p class="Shlok">ಕಿಮರ್ಥಂ ವನರಾಜ್ಯಂ ತೇ ಪಿತ್ರಾ ದತ್ತಂ ಮಹಾತ್ಮನಾ ॥</p>
<p class="Text">ಶ್ರೀರಾಮಚಂದ್ರನು ಹೀಗೆ ಹೇಳಿದಾಗ ಸೀತೆಯು ಭಯಗೊಂಡು ಹೇಳಿದಳು  ‘‘ಮಹಾತ್ಮರಾದ ನಿಮ್ಮ ತಂದೆಯವರು ನಿಮಗೆ ವನರಾಜ್ಯವನ್ನು ಏಕೆ ಕೊಟ್ಟರು?’’ ॥59॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ತಾಮಾಹ ರಾಮಃ ಕೈಕೇಯ್ಯೈ ರಾಜಾ ಪ್ರೀತೋ ವರಂ ದದೌ ।</p>
<p class="Shlok">ಭರತಾಯ ದದೌ ರಾಜ್ಯಂ ವನವಾಸಂ ಮಮಾನಘೇ ॥</p>
<p class="Text">ಆಗ ರಾಮನೆಂದನು - ‘‘ಹೇ ನಿಷ್ಪಾಪಳಾದ ಸೀತಾ! ಮಹಾರಾಜರು ಸಂತೋಷಗೊಂಡು ಕೈಕೆಯಿಗೆ ವರವನ್ನಿತ್ತು ಭರತನಿಗೆ ರಾಜ್ಯವನ್ನು ಮತ್ತು ನನಗೆ ವನವಾಸವನ್ನು ಅನುಗ್ರಹಿಸಿದರು. ॥60॥</p>
<p class="Shlok-Number">(ಶ್ಲೋಕ - 61)</p>
<p class="Shlok">ಚತುರ್ದಶ ಸಮಾಸ್ತತ್ರ ವಾಸೋ ಮೇ ಕಿಲ ಯಾಚಿತಃ ।</p>
<p class="Shlok">ತಯಾ ದೇವ್ಯಾ ದದೌ ರಾಜಾ ಸತ್ಯವಾದೀ ದಯಾಪರಃ ॥</p>
<p class="Text">ಕೈಕೆಯಾಮ್ಮನವರು ನಾನು ಹದಿನಾಲ್ಕು ವರ್ಷಗಳವರೆಗೆ ವನದಲ್ಲಿರಲು ಬೇಡಿದ್ದರು. ನನ್ನ ಮೇಲೆ ಅಪಾರ ದಯೆ, ಪ್ರೇಮ ವಿರಿಸುವ ಮಹಾರಾಜರು ತಮ್ಮ ಮಾತನ್ನು ನಡೆಸಲು ಕೈಕೆಯಮ್ಮನ ವರವನ್ನು ಸ್ವೀಕರಿಸಬೇಕಾಯಿತು. ॥61॥</p>
<p class="Shlok-Number">(ಶ್ಲೋಕ - 62)</p>
<p class="Shlok">ಅತಃ ಶೀಘ್ರಂ ಗಮಿಷ್ಯಾಮಿ ಮಾ ವಿಘ್ನಂ ಕುರು ಭಾಮಿನಿ ।</p>
<p class="Shlok">ಶ್ರುತ್ವಾ ತದ್ರಾಮವಚನಂ ಜಾನಕೀ ಪ್ರೀತಿಸಂಯುತಾ ॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ಅಹಮಗ್ರೇ ಗಮಿಷ್ಯಾಮಿ ವನಂ ಪಶ್ಚಾತ್ತ್ವಮೇಷ್ಯಸಿ ।</p>
<p class="Shlok">ಇತ್ಯಾಹ ಮಾಂ ವಿನಾ ಗಂತುಂ ತವ ರಾಘವ ನೋಚಿತಮ್ ॥</p>
<p class="Text">ಆದ್ದರಿಂದ ನಾನು ಬೇಗನೇ ಹೊರಡಲಿರುವೆನು. ಹೇ ಭಾಮಿನಿಯೇ! ನೀನು ಇದರಲ್ಲಿ ಯಾವ ವಿಘ್ನವನ್ನು ತಂದೊಡ್ಡಬೇಡ. ರಾಮನ ಆ ಮಾತನ್ನು ಕೇಳಿ ಸೀತೆಯು ಪ್ರೀತಿಯಿಂದೊಡಗೊಂಡು ‘‘ರಾಘವಾ! ಕಾಡಿಗೆ ಮುಂದಾಗಿ ನಾನು ಹೋಗುವೆನು; ಅನಂತರ ನೀನು ಬರುವಿಯಂತೆ; ನನ್ನನ್ನು ಬಿಟ್ಟು ಹೋಗುವುದು ಉಚಿತವಲ್ಲ’’ ಎಂದು ಹೇಳಿದಳು. ॥62-63॥</p>
<p class="Shlok-Number">(ಶ್ಲೋಕ - 64)</p>
<p class="Shlok">ತಾಮಾಹ ರಾಘವಃ ಪ್ರೀತಃ ಸ್ವಪ್ರಿಯಾಂ ಪ್ರಿಯವಾದಿನೀಮ್ ।</p>
<p class="Shlok">ಕಥಂ ವನಂ ತ್ವಾಂ ನೇಷ್ಯೇಽಹಂ ಬಹುವ್ಯಾಘ್ರಮೃಗಾಕುಲಮ್ ॥</p>
<p class="Text">ಪ್ರಿಯವಾದ ಮಾತುಗಳನ್ನಾಡುವ ತನ್ನ ಮಡದಿಯನ್ನು ಕುರಿತು ಶ್ರೀರಾಮನು ಸಂತುಷ್ಟನಾಗಿ ಆಕೆಗೆ ಹೀಗೆ ಹೇಳಿದನು ‘‘ಬಹಳವಾಗಿ ಹುಲಿಯೇ ಮುಂತಾದವುಗಳಿಂದ ಕೂಡಿದ ಕಾಡಿಗೆ ನಿನ್ನನ್ನು ನಾನು ಹೇಗೆ ಕರೆದೊಯ್ಯಲಿ? ॥64॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ರಾಕ್ಷಸಾ ಘೋರರೂಪಾಶ್ಚ ಸಂತಿ ಮಾನುಷಭೋಜಿನಃ ।</p>
<p class="Shlok">ಸಿಂಹವ್ಯಾಘ್ರವರಾಹಾಶ್ಚ ಸಂಚರಂತಿ ಸಮಂತತಃ ॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ಕಟ್ವಮ್ಲಫಲಮೂಲಾನಿ ಭೋಜನಾರ್ಥಂ ಸುಮಧ್ಯಮೇ ।</p>
<p class="Shlok">ಅಪೂಪಾನಿ ವ್ಯಂಜನಾನಿ ವಿದ್ಯಂತೇ ನ ಕದಾಚನ ॥</p>
<p class="Text">ಅಲ್ಲಿ ಭಯಂಕರರಾದ ಮನುಷ್ಯರನ್ನೇ ತಿಂದುಹಾಕುವಂತಹ ರಾಕ್ಷಸರೂ, ಸಿಂಹ, ಹುಲಿ, ಕಾಡುಹಂದಿ ಮೊದಲಾದ ಕ್ರೂರ ಮೃಗಗಳು ಸಂಚರಿಸುತ್ತಿರುವವು. ಹೇ ಸುಂದರೀ ಸೀತೆ! ಅಲ್ಲಿ ಕಹಿ, ಹುಳಿಯಾದ ಹಣ್ಣುಗಳು, ಗೆಡ್ಡೆ-ಗೆಣಸುಗಳು, ಭೋಜನಕ್ಕಾಗಿ ದೊರೆಯುವವು. ಕಡಬುಗಳು, ತರಕಾರಿಗಳು ಎಂದಿಗೂ ಸಿಗಲಾರವು. ॥ 65-66॥</p>
<p class="Shlok-Number">(ಶ್ಲೋಕ - 67)</p>
<p class="Shlok">ಕಾಲೇ ಕಾಲೇ ಫಲಂ ವಾಪಿ ವಿದ್ಯತೇ ಕುತ್ರ ಸುಂದರಿ ।</p>
<p class="Shlok">ಮಾರ್ಗೋ ನ ದೃಶ್ಯತೇ ಕ್ವಾಪಿ ಶರ್ಕರಾಕಂಟಕಾನ್ವಿತಃ ॥</p>
<p class="Text">ಎಲೈ ಸುಂದರಿಯೇ! ಹಣ್ಣುಗಳೂ ಕೂಡ ಬೇಕಾದಾಗಲೆಲ್ಲ, ಕಾಲಕಾಲಕ್ಕೆ ಎಲ್ಲಿ ಸಿಗಬಲ್ಲವು? ಕಲ್ಲು  ಮುಳ್ಳುಗಳಿಂದ ಕೂಡಿದ ಆ ಕಾಡಿನಲ್ಲಿ ದಾರಿಯೂ ಇರುವುದಿಲ್ಲ. ॥67॥</p>
<p class="Shlok-Number">(ಶ್ಲೋಕ - 68)</p>
<p class="Shlok">ಗುಹಾಗಹ್ವರಸಂಬಾಧಂ ಝಿಲ್ಲೀದಂಶಾದಿಭಿರ್ಯುತಮ್ ।</p>
<p class="Shlok">ಏವಂ ಬಹುವಿಧಂ ದೋಷಂ ವನಂ ದಂಡಕಸಂಜ್ಞಿತಮ್ ॥</p>
<p class="Text">ದಟ್ಟವಾದ ಪೊದೆಗಳಿಂದಲೂ, ಗುಹೆಗಳಿಂದಲೂ ಕೂಡಿರುವ ಹಾಗೂ ಚಿಗಟ, ಸೊಳ್ಳೆಗಳಿಂದ ತುಂಬಿರುವ ದಂಡಕಾರಣ್ಯವೆಂಬ ಕಾಡು ಅನೇಕ ವಿಧವಾದ ತೊಂದರೆಗಳಿಂದ ಕೂಡಿರುತ್ತದೆ. ॥68॥</p>
<p class="Shlok-Number">(ಶ್ಲೋಕ - 69)</p>
<p class="Shlok">ಪಾದಚಾರೇಣ ಗಂತವ್ಯಂ ಶೀತವಾತಾತಪಾದಿಮತ್ ।</p>
<p class="Shlok">ರಾಕ್ಷಸಾದೀನ್ವನೇ ದೃಷ್ಟ್ವಾ ಜೀವಿತಂ ಹಾಸ್ಯಸೇಽಚಿರಾತ್ ॥</p>
<p class="Text">ಅಲ್ಲಿ ಕಾಲು ನಡಿಗೆಯಿಂದಲೇ ಹೋಗಬೇಕು. ಚಳಿ, ಗಾಳಿ, ಬಿಸಿಲುಗಳಿಂದ ಕೂಡಿರುವ ಆ ಜಾಗವು ವಾಸಕ್ಕೆ ಕಷ್ಟಕರವು. ರಾಕ್ಷಸರೇ ಮುಂತಾದ ಭಯಂಕರ ರೂಪಗಳನ್ನು ಕಂಡು ನೀನು ಹೆದರಿ ಬಹುಬೇಗನೇ  ಪ್ರಾಣಗಳನ್ನು ಬಿಟ್ಟು ಬಿಡುತ್ತೀಯೆ. ॥69॥</p>
<p class="Shlok-Number">(ಶ್ಲೋಕ - 70)</p>
<p class="Shlok">ತಸ್ಮಾದ್ಭದ್ರೇ ಗೃಹೇ ತಿಷ್ಠ ಶೀಘ್ರಂ ದ್ರಕ್ಷ್ಯಸಿ ಮಾಂ ಪುನಃ ।</p>
<p class="Shlok">ರಾಮಸ್ಯ ವಚನಂ ಶ್ರುತ್ವಾ ಸೀತಾ ದುಃಖಸಮನ್ವಿತಾ ॥</p>
<p class="Shlok-Number">(ಶ್ಲೋಕ - 71)</p>
<p class="Shlok">ಪ್ರತ್ಯುವಾಚ ಸ್ಫುರದ್ವಕ್ತ್ರಾ ಕಿಂಚಿತ್ಕೋಪಸಮನ್ವಿತಾ ।</p>
<p class="Shlok">ಕಥಂ ಮಾಮಿಚ್ಛಸೇ ತ್ಯಕ್ತುಂ ಧರ್ಮಪತ್ನೀಂ ಪತಿವ್ರತಾಮ್ ॥</p>
<p class="Text">ಆದ್ದರಿಂದ ಹೇ ಭದ್ರೆ! ನೀನು ಮನೆಯಲ್ಲೇ ಇದ್ದುಕೊಂಡಿರು. ಮತ್ತೆ ಬೇಗನೆ ನನ್ನನ್ನು ನೋಡುವಿಯಂತೆ.’’ ಶ್ರೀರಾಮನ ಮಾತನ್ನು ಕೇಳಿ ದುಃಖದಿಂದ ಕೂಡಿದ ಸೀತೆಯು ಕೊಂಚ ಕೋಪಗೊಂಡು, ತುಟಿಗಳು ಅದರುತ್ತಿರಲು ರಾಮನಲ್ಲಿ ಹೇಳಿದಳು  ‘‘ಧರ್ಮಪತ್ನಿಯೂ, ಪತಿವ್ರತೆಯೂ ಆದ, ನನ್ನನ್ನು ಮನೆಯಲ್ಲಿ ಬಿಡಲು ನೀವು ಹೇಗೆ ಬಯಸುವಿರಿ? ॥70-71॥</p>
<p class="Shlok-Number">(ಶ್ಲೋಕ - 72)</p>
<p class="Shlok">ತ್ವದನನ್ಯಾಮದೋಷಾಂ ಮಾಂ ಧರ್ಮಜ್ಞೋಽಸಿ ದಯಾಪರಃ ।</p>
<p class="Shlok">ತ್ವತ್ಸಮೀಪೇ ಸ್ಥಿತಾಂ ರಾಮ ಕೋ ವಾ ಮಾಂ ಧರ್ಷಯೇದ್ವನೇ ॥</p>
<p class="Text">ದೋಷರಹಿತಳಾದ, ಎಂದೆಂದಿಗೂ ನಿಮಗಿಂತ ಬೇರೆಯಲ್ಲದ ನನ್ನನ್ನು ದಯಾಪೂರ್ಣರೂ, ಧರ್ಮವನ್ನು ಅರಿತಿರುವವರೂ ಆದ ನೀವು ಬಿಡಲು ಹೇಗೆ ಇಷ್ಟ ಪಡುವಿರಿ? ಹೇ ರಾಮಾ! ನಿಮ್ಮ ಸಮೀಪದಲ್ಲಿಯೇ ಇದ್ದುಕೊಂಡಿರುವ ನನ್ನನ್ನು ಯಾರು ತಾನೇ ಕೆಡಿಸಬಲ್ಲರು? ॥72॥</p>
<p class="Shlok-Number">(ಶ್ಲೋಕ - 73)</p>
<p class="Shlok">ಫಲಮೂಲಾದಿಕಂ ಯದ್ಯತ್ತವ ಭುಕ್ತಾವಶೇಷಿತಮ್ ।</p>
<p class="Shlok">ತದೇವಾಮೃತತುಲ್ಯಂ ಮೇ ತೇನ ತುಷ್ಟಾ ರಮಾಮ್ಯಹಮ್ ॥</p>
<p class="Text">ನೀವು ತಿಂದು ಉಳಿದಿರುವ ಕಂದ ಮೂಲ ಫಲಗಳೇ ನನಗೆ ಅಮೃತಸಮಾನವು. ಅದರಿಂದಲೇ ತೃಪ್ತಳಾಗಿ ಆನಂದದಿಂದ ಇರುವೆನು. ॥73॥</p>
<p class="Shlok-Number">(ಶ್ಲೋಕ - 74)</p>
<p class="Shlok">ತ್ವಯಾ ಸಹ ಚರಂತ್ಯಾ ಮೇ ಕುಶಾಃ ಕಾಶಾಶ್ಚಕಂಟಕಾಃ ।</p>
<p class="Shlok">ಪುಷ್ಪಾಸ್ತರಣತುಲ್ಯಾ ಮೇ ಭವಿಷ್ಯಂತಿ ನ ಸಂಶಯಃ ॥</p>
<p class="Text">ನಿಮ್ಮೊಡನೆ ಸಂಚರಿಸುವಾಗ ಹುಲ್ಲು, ದರ್ಭೆಗಳು, ಮುಳ್ಳುಗಳೂ ಕೂಡ ಹೂವಿನ ಹಾಸಿಗೆಯಂತೆ ಸುಖಕರವಾಗುವುದರಲ್ಲಿ ಸಂಶಯವೇ ಇಲ್ಲ. ॥74॥<span class="char-style-override-7"></span></p>
<p class="Shlok-Number">(ಶ್ಲೋಕ - 75)</p>
<p class="Shlok">ಅಹಂ ತ್ವಾ ಕ್ಲೇಶಯೇ ನೈವ ಭವೇಯಂ ಕಾರ್ಯಸಾಧಿನೀ ।</p>
<p class="Shlok">ಬಾಲ್ಯೇ ಮಾಂ ವೀಕ್ಷ್ಯ ಕಶ್ಚಿದ್ವೈಜ್ಯೋತಿಃ ಶಾಸ್ತ್ರವಿಶಾರದಃ ॥</p>
<p class="Shlok-Number">(ಶ್ಲೋಕ - 76)</p>
<p class="Shlok">ಪ್ರಾಹ ತೇ ವಿಪಿನೇ ವಾಸಃ ಪತ್ಯಾ ಸಹ ಭವಿಷ್ಯತಿ ।</p>
<p class="Shlok">ಸತ್ಯವಾದೀ ದ್ವಿಜೋ ಭೂಯಾದ್ಗಮಿಷ್ಯಾಮಿ ತ್ವಯಾ ಸಹ ॥</p>
<p class="Text">ನಾನು ನಿಮಗೆ ಎಂದಿಗೂ ಯಾವುದೇ ಪ್ರಕಾರದ ಕಷ್ಟಕೊಡುವುದಿಲ್ಲ. ನಿಮ್ಮ ಕೆಲಸಗಳಿಗೆ ಅನುಕೂಲಳಾಗಿಯೇ ಇರುವೆನು. ನಾನು ಸಣ್ಣವಳಿದ್ದಾಗ ಓರ್ವ ಜೋಯಿಸನು ನನ್ನನ್ನು ನೋಡಿ- ‘ಮಗಳೇ! ನಿನಗೆ ಗಂಡನೊಡನೆ ಕಾಡಿನಲ್ಲಿ ವಾಸಿಸುವ ಯೋಗವಿದೆ’ ಎಂದು ಹೇಳಿದ್ದನು. ಆ ಬ್ರಾಹ್ಮಣನ ಮಾತು ನಿಜವಾಗಲಿ! ನಾನು ನಿಮ್ಮೊಡನೆ ಕಾಡಿಗೆ ಬರಲಿರುವೆನು. ॥75-76॥</p>
<p class="Shlok-Number">(ಶ್ಲೋಕ - 77)</p>
<p class="Shlok">ಅನ್ಯತ್ಕಿಂಚಿತ್ಪ್ರವಕ್ಷ್ಯಾಮಿ ಶ್ರುತ್ವಾ ಮಾಂ ನಯ ಕಾನನಮ್ ।</p>
<p class="Shlok">ರಾಮಾಯಣಾನಿ ಬಹುಶಃ ಶ್ರುತಾನಿ ಬಹುಭಿರ್ದ್ವಿಜೈಃ ॥</p>
<p class="Shlok-Number">(ಶ್ಲೋಕ - 78)</p>
<p class="Shlok">ಸೀತಾಂ ವಿನಾ ವನಂ ರಾಮೋ ಗತಃ ಕಿಂ ಕುತ್ರಚಿದ್ವದ ।</p>
<p class="Shlok">ಅತಸ್ತ್ವಯಾ ಗಮಿಷ್ಯಾಮಿ ಸರ್ವಥಾ ತ್ವತ್ಸಹಾಯಿನೀ ॥</p>
<p class="Text">ಮತ್ತೊಂದು ವಿಚಾರವನ್ನು ಸ್ವಲ್ಪವೇ ಹೇಳಲಿರುವೆನು; ಅದನ್ನು ಕೇಳಿದ ಅನಂತರ ನನ್ನನ್ನು ಕರೆದೊಯ್ಯುವವರಾಗಿರಿ. ಬ್ರಾಹ್ಮಣರಿಂದ ಬಹಳ ಸಲ ಅನೇಕ ರಾಮಾಯಣಗಳನ್ನು ನಾನು ಕೇಳಿರುವೆನು. ಆದರೆ ಎಲ್ಲಿಯಾದರೂ ರಾಮನು ಸೀತೆಯನ್ನು ಬಿಟ್ಟು ಕಾಡಿಗೆ ಹೋದಂತಹ ಸಂದರ್ಭವುಂಟೇ?<span class="char-style-override-5">*</span> ಆದ್ದರಿಂದ ನಾನು ಎಲ್ಲ ರೀತಿಯಿಂದಲೂ ನಿಮಗೆ ಸಹಾಯಕಳಾಗಿ ನಿಮ್ಮೊಡನೆ ಬರಲಿರುವೆನು. ॥77-78॥</p>
<p class="Footnotes"><span class="char-style-override-6">*</span> ಇಲ್ಲಿ ಪ್ರತಿಯೊಂದು ಕಲ್ಪದಲ್ಲಿಯೂ ಶ್ರೀರಾಮಾಯಣಕಥೆ ನಡೆದಿರುತ್ತದೆ. ಹಿಂದಿನ ಕಲ್ಪಗಳಲ್ಲಿ ನಡೆದ ರಾಮಾಯಣ ಕಥೆಯನ್ನು ಸೀತೆ ಶ್ರವಣಿಸಿರಬಹುದೆಂದು ತಿಳಿಯಬೇಕು.</p>
<p class="Shlok-Number">(ಶ್ಲೋಕ - 79)</p>
<p class="Shlok">ಯದಿ ಗಚ್ಛಸಿ ಮಾಂ ತ್ಯಕ್ತ್ವಾ ಪ್ರಾಣಾಂಸ್ತ್ಯಕ್ಷ್ಯಾಮಿತೇಽಗ್ರತಃ ।</p>
<p class="Shlok">ಇತಿ ತಂ ನಿಶ್ಚಯಂ ಜ್ಞಾತ್ವಾ ಸೀತಾಯಾ ರಘುನಂದನಃ ॥</p>
<p class="Shlok-Number">(ಶ್ಲೋಕ - 80)</p>
<p class="Shlok">ಅಬ್ರವೀದ್ದೇವಿ ಗಚ್ಛ ತ್ವಂ ವನಂ ಶೀಘ್ರಂ ಮಯಾ ಸಹ ।</p>
<p class="Shlok">ಅರುಂಧತ್ಯೈ ಪ್ರಯಚ್ಛಾಶು ಹಾರಾನಾಭರಣಾನಿ ಚ ॥</p>
<p class="Text">ಒಂದು ವೇಳೆ ನನ್ನನ್ನು ಬಿಟ್ಟು ನೀವೊಬ್ಬರೇ ಕಾಡಿಗೆ ಹೊರಡುವಿರಾದರೆ ನಿಮ್ಮ ಎದುರಿಗೇ ಪ್ರಾಣಗಳನ್ನು ಕಳೆದುಕೊಂಡು ಬಿಡುವೆನು.’’ ಶ್ರೀರಾಮನು ಸೀತೆಯ ಆ ನಿರ್ಣಯವನ್ನು ಅರಿತು ಕೊಂಡು ‘‘ದೇವಿಯೆ! ನೀನು ಜಾಗ್ರತೆಯಾಗಿ ನನ್ನೊಡನೆ ಕಾಡಿಗೆ ಹೊರಡುವವಳಾಗು; ಈ ಒಡವೆ ಹಾರಗಳನ್ನು ಅರುಂಧತಿಗೆ ಅರ್ಪಿಸಿಬಿಡು. ॥79-80॥</p>
<p class="Shlok-Number">(ಶ್ಲೋಕ - 81)</p>
<p class="Shlok">ಬ್ರಾಹ್ಮಣೇಭ್ಯೋ ಧನಂ ಸರ್ವಂ ದತ್ತ್ವಾ ಗಚ್ಛಾಮಹೇ ವನಮ್ ।</p>
<p class="Shlok">ಇತ್ಯುಕ್ತ್ವಾ ಲಕ್ಷ್ಮಣೇ ನಾಶು ದ್ವಿಜಾನಾಹೂಯ ಭಕ್ತಿತಃ ॥</p>
<p class="Shlok-Number">(ಶ್ಲೋಕ - 82)</p>
<p class="Shlok">ದದೌ ಗವಾಂ ವೃಂದಶತಂ ಧನಾನಿವಸ್ತ್ರಾಣಿ ದಿವ್ಯಾನಿ ವಿಭೂಷಣಾನಿ ।</p>
<p class="Shlok">ಕುಟುಂಬವದ್ಭ್ಯಃ ಶ್ರುತಶೀಲವದ್ಭ್ಯೋ ಮುದಾ ದ್ವಿಜೇಭ್ಯೋ ರಘುವಂಶಕೇತುಃ ॥</p>
<p class="Shlok-Number">(ಶ್ಲೋಕ - 83)</p>
<p class="Shlok">ಅರಂಧತ್ಯೈ ದದೌ ಸೀತಾ ಮುಖ್ಯಾನ್ಯಾಭರಣಾನಿ ಚ ।</p>
<p class="Shlok">ರಾಮೋ ಮಾತುಃ ಸೇವಕೇಭ್ಯೋ ದದೌ ಧನಮನೇಕಧಾ ॥ </p>
<p class="Shlok-Number">(ಶ್ಲೋಕ - 84)</p>
<p class="Shlok">ಸ್ವಕಾಂತಃಪುರವಾಸಿಭ್ಯಃ ಸೇವಕೇಭ್ಯಸ್ತಥೈವ ಚ ।</p>
<p class="Shlok">ಪೌರಜಾನಪದೇಭ್ಯಶ್ಚ ಬ್ರಾಹ್ಮಣೇಭ್ಯಃ ಸಹಸ್ರಶಃ ॥</p>
<p class="Text">ನಮ್ಮ ಎಲ್ಲಾ ಧನವನ್ನೂ ಬ್ರಾಹ್ಮಣರಿಗೆ ಕೊಟ್ಟು ನಾವು ಕಾಡಿಗೆ ಹೊರಡೋಣ’’ ಎಂದು ಹೇಳಿದನು. ಹೀಗೆಂದು ಹೇಳಿ ಲಕ್ಷ್ಮಣನ ಮೂಲಕ ಬ್ರಾಹ್ಮಣರನ್ನು ಕರೆಯಿಸಿದನು. ಆ ರಘುಕುಲ ಕೇತು ಭಗವಾನ್ ಶ್ರೀರಾಮನು ಭಕ್ತಿಯಿಂದ ನೂರಾರು ಗೋವುಗಳ ಗುಂಪನ್ನೂ, ಹಣವನ್ನೂ, ಬಟ್ಟೆಗಳನ್ನೂ ಅಮೂಲ್ಯವಾದ ಆಭರಣಗಳನ್ನೂ, ಒಳ್ಳೆಯ ವಿದ್ಯೆ-ನಡತೆಗಳಿಂದ ಕೂಡಿದವರೂ, ಗೃಹಸ್ಥರೂ ಆದ ದ್ವಿಜರಿಗೆ ಸಂತೋಷದಿಂದ ದಾನಮಾಡಿದನು. ಸೀತಾದೇವಿಯೂ ಮುಖ್ಯ-ಮುಖ್ಯವಾದ ಕೆಲವು ಒಡವೆಗಳನ್ನು ಅರುಂಧತಿಗೆ ಕೊಟ್ಟಳು. ಹಾಗೆಯೇ ತನ್ನ ಅಂತಃಪುರನಿವಾಸಿಗಳಾದ ಸೇವಕರಿಗೂ ಪೌರರಿಗೂ, ನಾಗರಿಕರಿಗೂ ಸಹಸ್ರಾರು ಬ್ರಾಹ್ಮಣರಿಗೂ ಹೇರಳವಾಗಿ ಧನವನ್ನು ದಾನ ಮಾಡಿದಳು. ॥81-84॥</p>
<p class="Shlok-Number">(ಶ್ಲೋಕ - 85)</p>
<p class="Shlok">ಲಕ್ಷ್ಮಣೋಽಪಿ ಸುಮಿತ್ರಾಂ ತು ಕೌಸಲ್ಯಾಯೈ ಸಮರ್ಪಯತ್ ।</p>
<p class="Shlok">ಧನುಷ್ಪಾಣಿಃ ಸಮಾಗತ್ಯ ರಾಮಸ್ಯಾಗ್ರೇ ವ್ಯವಸ್ಥಿತಃ ॥</p>
<p class="Shlok-Number">(ಶ್ಲೋಕ - 86)</p>
<p class="Shlok">ರಾಮಃ ಸೀತಾ ಲಕ್ಷ್ಮಣಶ್ಚ ಜಗ್ಮುಃ ಸರ್ವೇ ನೃಪಾಲಯಂ ॥</p>
<p class="Text">ಇತ್ತ ಲಕ್ಷ್ಮಣನೂ ಕೂಡ ತನ್ನ ತಾಯಿಯಾದ ಸುಮಿತ್ರೆಯನ್ನು ಕೌಸಲ್ಯೆಯ ವಶಕ್ಕೆ ಒಪ್ಪಿಸಿ ತಾನು ಧನುರ್ಧಾರಿಯಾಗಿ ಬಂದು ರಾಮನ ಮುಂದೆ ನಿಂತುಕೊಂಡನು.  ಅನಂತರ ರಾಮ, ಲಕ್ಷ್ಮಣ ಮತ್ತು ಸೀತೆ ಮೂವರೂ ದಶರಥ ಮಹಾರಾಜರ ದರ್ಶನಕ್ಕೆ ಹೊರಟರು.॥85-86॥</p>
<p class="Shlok-Number">(ಶ್ಲೋಕ - 87)</p>
<p class="Shlok">ಶ್ರೀರಾಮಃ ಸಹ ಸೀತಯಾ ನೃಪಪಥೇ</p>
<p class="Shlok">ಗಚ್ಛನ್ ಶನೈಃ ಸಾನುಜಃ</p>
<p class="Shlok">ಪೌರಾನ್ ಜಾನಪದಾನ್ಕುತೂಹಲದೃಶಃ</p>
<p class="Shlok"> ಸಾನಂದಮುದ್ವೀಕ್ಷಯನ್ ।</p>
<p class="Shlok">ಶ್ಯಾಮಃ ಕಾಮಸಹಸ್ರಸುಂದರವಪುಃ</p>
<p class="Shlok">ಕಾಂತ್ಯಾ ದಿಶೋ ಭಾಸಯನ್</p>
<p class="Shlok">ಪಾದನ್ಯಾಸಪವಿತ್ರತಾಖಿಲಜಗತ್ </p>
<p class="Shlok">ಪ್ರಾಪಾಲಯಂ ತತ್ಪಿತುಃ ॥</p>
<p class="Text">ಸೀತಾ ಸಮೇತನಾದ ಶ್ರೀರಾಮನು ಮೆಲ್ಲನೆ ಹೆಜ್ಜೆಯನ್ನಿಡುತ್ತಾ, ತಮ್ಮನೊಡಗೂಡಿ ರಾಜಮಾರ್ಗದಲ್ಲಿ ಬರುತ್ತಿರುವಾಗ, ಕುತೂಹಲ ದೃಷ್ಟಿಯಿಂದ ನೋಡುತ್ತಿರುವ ಪಟ್ಟಣಿಗರನ್ನು, ಹೊರಗಿನ ಜನರನ್ನು ಆನಂದದಿಂದ ನೋಡುತ್ತಾ ಸಾವಿರ ಮನ್ಮಥರಿಗೆ ಸಮಾನವಾದ ಸುಂದರವಾದ ಕಾಂತಿಯುಳ್ಳ, ನೀಲವಾದ ತನ್ನ ಶರೀರ ಕಾಂತಿಯಿಂದ ದಿಕ್ಕುಗಳನ್ನು ಬೆಳಗುತ್ತಾ, ಹೆಜ್ಜೆಯಿಟ್ಟ ಮಾತ್ರದಿಂದಲೇ ಪ್ರಪಂಚವನ್ನೆಲ್ಲ ಪಾವನಗೊಳಿಸುವವನು ತನ್ನ ತಂದೆಯ ಅರಮನೆಯನ್ನು  ತಲುಪಿದನು. ॥87॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ಚತುರ್ಥಃ ಸರ್ಗಃ ॥4॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-5-5">ಐದನೆಯ ಸರ್ಗ</p>
<p class="description">ಶ್ರೀರಾಮನ ವನಗಮನ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಆಯಾಂತಂ ನಾಗರಾ ದೃಷ್ಟ್ವಾ ಮಾರ್ಗೇ ರಾಮಂ ಸಜಾನಕಿಮ್ ।</p>
<p class="Shlok">ಲಕ್ಷ್ಮಣೇನ ಸಮಂ ವೀಕ್ಷ್ಯ ಊಚುಃ ಸರ್ವೇ ಪರಸ್ಪರಮ್ ॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ಕೈಕೇಯ್ಯಾ ವರದಾನಾದಿ ಶ್ರುತ್ವಾ ದುಃಖಸಮಾವೃತಾಃ ।</p>
<p class="Shlok">ಬತ ರಾಜಾ ದಶರಥಃ ಸತ್ಯಸಂಧಂ ಪ್ರಿಯಂ ಸುತಮ್ ॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ಸ್ತ್ರೀಹೇತೋರತ್ಯಜತ್ಕಾಮೀ ತಸ್ಯ ಸತ್ಯಾತ್ಮತಾ ಕುತಃ ।</p>
<p class="Shlok">ಕೈಕೇಯೀ ವಾ ಕಥಂ ದುಷ್ಟಾ ರಾಮಂ ಸತ್ಯಂ ಪ್ರಿಯಂಕರಮ್ ॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ವಿವಾಸಯಾಮಾಸ ಕಥಂ ಕ್ರೂರಕರ್ಮಾತಿ ಮೂಢಧೀಃ ।</p>
<p class="Shlok">ಹೇ ಜನಾ ನಾತ್ರ ವಸ್ತವ್ಯಂ ಗಚ್ಛಾಮೋಽದ್ಯೈವ ಕಾನನಮ್ ॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಯತ್ರ ರಾಮಃ ಸಭಾರ್ಯಶ್ಚ ಸಾನುಜೋ ಗಂತುಮಿಚ್ಛತಿ ।</p>
<p class="Shlok">ಪಶ್ಯಂತು ಜಾನಕೀಂ ಸರ್ವೇ ಪಾದಚಾರೇಣ ಗಚ್ಛತೀಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳುತ್ತಾನೆ —</span> ಎಲೈ ಗಿರಿಜೆ! ಸೀತಾ ಲಕ್ಷ್ಮಣ ಸಮೇತನಾಗಿ ಬರುತ್ತಿರುವ ಶ್ರೀರಾಮನನ್ನು ನಾಗರಿಕರು ನೋಡಿ ಕೈಕೆಯಿಗೆ ರಾಜನು ಕೊಟ್ಟ ವರಗಳ ವಿಷಯವನ್ನು ಕೇಳಿ ದುಃಖಿತರಾಗಿ ಪರಸ್ಪರ ಮಾತಾಡಿಕೊಳ್ಳುತ್ತಿದ್ದಾರೆ  ‘‘ಅಯ್ಯೊ! ಕಾಮುಕನಾದ ದಶರಥ ರಾಜನು-ಸತ್ಯಸಂಧನೂ, ಪ್ರೀತಿಯ ಪುತ್ರನೂ ಆದ ಶ್ರೀರಾಮನನ್ನು ಹೆಂಗಸಿನ ನಿಮಿತ್ತದಿಂದ ಕೈಬಿಟ್ಟನಲ್ಲ! ಇವನ ಸತ್ಯತೆ ಎಲ್ಲಿ ಉಳಿಯಿತು? ಕ್ರೂರಕರ್ಮಳೂ, ಅತಿ ಮೂಢಬುದ್ಧಿಯುಳ್ಳವಳೂ, ದುಷ್ಟಳೂ ಆದ ಕೈಕೆಯಿಯಾದರೋ ಪ್ರೀತಿಪಾತ್ರನಾದ, ಸತ್ಯನಿಷ್ಠನಾದ ಶ್ರೀರಾಮನನ್ನು ಹೇಗೆ ತಾನೇ ಊರಿನಿಂದ ಹೊರಡಿಸಿದಳು? ಎಲೈ ಜನಗಳಿರಾ! ಇಲ್ಲಿ ನಾವು ಇರಬಾರದು; ಶ್ರೀರಾಮನು ಸೋದರ ಮತ್ತು ಪತ್ನಿಯೊಂದಿಗೆ ಹೋಗಲಿಚ್ಛಿಸುವ ಆ ಕಾಡಿಗೆ ಈಗಲೇ ಹೋಗೋಣ. ಅಯ್ಯೋ! ಕಾಲುನಡಿಗೆಯಿಂದ ಹೋಗುತ್ತಿರುವ ಸೀತೆಯನ್ನು ಎಲ್ಲರೂ ನೋಡಿರಿ! ॥1-5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಪುಂಭಿಃ ಕದಾಚಿದ್ದೃಷ್ಟಾ ವಾ ಜಾನಕೀ ಲೋಕಸುಂದರೀ ।</p>
<p class="Shlok">ಸಾಪಿ ಪಾದೇನ ಗಚ್ಛಂತಿ ಜನಸಂಘೇಷ್ವನಾವೃತಾ ॥</p>
<p class="Text">ಲೋಕ ಸುಂದರಿಯಾದ ಈಕೆಯು ಯಾವ ಗಂಡಸರ ಕಣ್ಣಿಗೂ ಗೋಚರಿಸುವವಳಲ್ಲ. ಅಂತಹವಳೂ ಕೂಡ ಜನಗಳ ಗುಂಪಿನಲ್ಲಿ ಕಾಲುನಡಿಗೆಯಿಂದ ಹೋಗುತ್ತಿದ್ದಾಳೆ. ॥6॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ರಾಮೋಽಪಿ ಪಾದಚಾರೇಣ ಗಜಾಶ್ವಾದಿವಿವರ್ಜಿತಃ ।</p>
<p class="Shlok">ಗಚ್ಛತಿ ದ್ರಕ್ಷ್ಯಥ ವಿಭುಂ ಸರ್ವಲೋಕೈಕ ಸುಂದರಮ್ ॥</p>
<p class="Text">ಅಯ್ಯಾ! ಸರ್ವಲೋಕ ಸುಂದರನೂ ಒಡೆಯನೂ ಆದ ಶ್ರೀರಾಮನನ್ನು ನೋಡಿರಿ! ಅವನೂ ಕೂಡ ಇಂದು ಆನೆ, ಕುದುರೆಗಳ ವಾಹನವಿಲ್ಲದೆ ನಡೆದೇ ಬರುತ್ತಿದ್ದಾನೆ. ॥7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ರಾಕ್ಷಸೀ ಕೈಕೆಯೀನಾಮ್ನೀ ಜಾತಾ ಸರ್ವವಿನಾಶಿನೀ ।</p>
<p class="Shlok">ರಾಮಸ್ಯಾಪಿ ಭವೇದ್ದುಃಖಂ ಸೀತಾಯಾಃ ಪಾದಯಾನತಃ ॥</p>
<p class="Text">ಎಲ್ಲವನ್ನು ನಾಶಗೊಳಿಸುವ ಕೈಕೆಯಿ ಎಂಬ ರಾಕ್ಷಸಿಯು ಹುಟ್ಟಿರುವಳು. ಸೀತಾದೇವಿಯು ಕಾಲುನಡಿಗೆಯಿಂದ ಹೋಗುವುತ್ತಿರುವುದರಿಂದ ರಾಮನಿಗೂ ದುಃಖವಾಗಿರಬೇಕು. ॥8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ಬಲವಾನ್ವಿಧಿರೇವಾತ್ರ ಪುಂಪ್ರಯತ್ನೋ ಹಿ ದುರ್ಬಲಃ ।</p>
<p class="Shlok">ಇತಿ ದುಃಖಾಕುಲೇ ವೃಂದೇ ಸಾಧೂನಾಂ ಮುನಿಪುಂಗವಃ ॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಅಬ್ರವೀದ್ವಾಮದೇವೋಽಥ ಸಾಧೂನಾಂ ಸಂಘಮಧ್ಯಗಃ ।</p>
<p class="Shlok">ಮಾನುಶೋಚಥ ರಾಮಂ ವಾ ಸೀತಾಂ ವಾ ವಚ್ಮಿ ತತ್ತ್ವತಃ ॥</p>
<p class="Text">ಆದರೆ ಏನು ಮಾಡಲಾದೀತು? ಇದರಲ್ಲಿ ದೈವವೇ ಪ್ರಬಲವೆಂದಾಯಿತು. ಮನುಷ್ಯ ಪ್ರಯತ್ನ ದುರ್ಬಲವೇ ಸರಿ!’’ ಹೀಗೆ ಸಹೃದಯ ಸಮಾಜವು ದುಃಖದಲ್ಲಿ ಮುಳುಗಿರಲು,  ಸಾಧುಗಳಲ್ಲಿ ಶ್ರೇಷ್ಠರಾದ ಹಾಗೂ ಸಾಧುಗಳ ಮಧ್ಯದಲ್ಲಿಯೇ ಇದ್ದ ವಾಮದೇವ ಮಹಾಮುನಿಗಳು ಹೀಗೆ ಹೇಳಿದರು - ‘‘ಎಲೈ ಜನಗಳಿರಾ! ಸೀತೆಯ ಕುರಿತಾಗಲೀ, ಶ್ರೀರಾಮನ ಕುರಿತಾಗಲೀ  ದುಃಖಪಡಬೇಡಿರಿ. ನಿಜವನ್ನು ಹೇಳುವೆನು, ಕೇಳಿರಿ. ॥9-10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಏಷ ರಾಮಃ ಪರೋ ವಿಷ್ಣುರಾದಿನಾರಾಯಣಃ ಸ್ಮೃತಃ ।</p>
<p class="Shlok">ಏಷಾ ಸಾ ಜಾನಕೀ ಲಕ್ಷ್ಮೀರ್ಯೋಗಮಾಯೇತಿ ವಿಶ್ರುತಾ ॥</p>
<p class="Text">ಈ ರಾಮನೆಂಬುವನು ಆದಿ ನಾರಾಯಣನಾದ ಭಗವಾನ್ ಶ್ರೀವಿಷ್ಣುವೇ ಆಗಿದ್ದಾನೆ ಮತ್ತು ಸೀತೆಯಾದರೋ ಯೋಗಮಾಯೆಯೆಂದು ಪ್ರಸಿದ್ಧಳಾದ ಶ್ರೀಲಕ್ಷ್ಮೀಯಾಗಿದ್ದಾಳೆ. ॥11॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ಅಸೌ ಶೇಷಸ್ತಮನ್ವೇತಿ ಲಕ್ಷ್ಮಣಾಖ್ಯಶ್ಚ ಸಾಂಪ್ರತಮ್ ।</p>
<p class="Shlok">ಏಷ ಮಾಯಾಗುಣೈರ್ಯುಕ್ತಸ್ತತ್ತದಾಕಾರವಾನಿವ ॥</p>
<p class="Text">ಈಗ ಶ್ರೀರಾಮನನ್ನು ಅನುಸರಿಸುವ ಲಕ್ಷ್ಮಣನೆಂಬುವನು ಆದಿಶೇಷನು. ಈ ಶ್ರೀರಾಮನು ಮಾಯಾಗುಣಗಳಿಂದ ವಿಶಿಷ್ಟನಾಗಿ ಆಯಾ ರೂಪಗಳುಳ್ಳವನಂತೆ ಕಾಣಿಸಿಕೊಳ್ಳುತ್ತಾನೆ. ॥12॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ಏಷ ಏವ ರಜೋಯುಕ್ತೋ ಬ್ರಹ್ಮಾಭೂದ್ವಿಶ್ವಭಾವನಃ ।</p>
<p class="Shlok">ಸತ್ತ್ವಾವಿಷ್ಟಸ್ತಥಾ ವಿಷ್ಣುಸ್ತ್ರಿಜಗತ್ಪ್ರತಿಪಾಲಕಃ ॥</p>
<p class="Text">ಈತನೇ ರಜೋಗುಣದಿಂದ ಕೂಡಿಕೊಂಡು ಜಗತ್ತನ್ನು ಸೃಷ್ಟಿ ಮಾಡುವ ಬ್ರಹ್ಮನಾಗಿದ್ದಾನೆ. ಹಾಗೆಯೇ ಸತ್ತ್ವಗುಣ ವಿಶಿಷ್ಟನಾದಾಗ ವಿಷ್ಣುವೆಂದೂ ಪ್ರಸಿದ್ಧನಾಗಿ ಮೂರು ಲೋಕಗಳನ್ನೂ ಕಾಪಾಡುವವನಾಗಿರುವನು. ॥13॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಏಷ ರುದ್ರಸ್ತಾಮಸೋಽನ್ತೇ ಜಗತ್ಪ್ರಲಯಕಾರಣಮ್ ।</p>
<p class="Shlok">ಏಷ ಮತ್ಸ್ಯಃ ಪುರಾ ಭೂತ್ವಾ ಭಕ್ತಂ ವೈವಸ್ವತಂ ಮನುಮ್ ॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ನಾವ್ಯಾರೋಪ್ಯ ಲಯಸ್ಯಾಂತೇ ಪಾಲಯಾಮಾಸ ರಾಘವಃ ।</p>
<p class="Shlok">ಸಮುದ್ರಮಥನೇ ಪೂರ್ವಂ ಮಂದರೇ ಸುತಲಂ ಗತೇ ॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ಅಧಾರಯತ್ಸ್ವಪೃಷ್ಠೇಽದ್ರಿಂ ಕೂರ್ಮರೂಪೀ ರಘೂತ್ತಮಃ ।</p>
<p class="Shlok">ಮಹೀ ರಸಾತಲಂ ಯಾತಾ ಪ್ರಲಯೇ ಸೂಕರೋಽಭವತ್ ॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ತೋಲಯಾಮಾಸ ದಂಷ್ಟ್ರಾಗ್ರೇ ತಾಂ ಕ್ಷೋಣೀಂ ರಘುನಂದನಃ ।</p>
<p class="Shlok">ನಾರಸಿಂಹಂ ವಪುಃ ಕೃತ್ವಾ ಪ್ರಹ್ಲಾದವರದಃ ಪುರಾ ॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ತ್ರೈಲೋಕ್ಯಕಂಟಕಂ ರಕ್ಷಃ ಪಾಟಯಾಮಾಸ ತನ್ನಖೈಃ ।</p>
<p class="Shlok">ಪುತ್ರರಾಜ್ಯಂ ಹೃತಂ ದೃಷ್ಟ್ವಾ ಹ್ಯದಿತ್ಯಾ ಯಾಚಿತಃ ಪುರಾ ॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ವಾಮನತ್ವಮುಪಾಗಮ್ಯ ಯಾಂಚಯಾ ಚಾಹರತ್ಪುನಃ ।</p>
<p class="Shlok">ದುಷ್ಟಕ್ಷತ್ರಿಯಭೂಭಾರನಿವೃತ್ತ್ಯೆ ಭಾರ್ಗವೋಽಭವತ್ ॥</p>
<p class="Text">ಇವನೇ ತಮೋಗುಣದಿಂದ ಕೂಡಿದ ರುದ್ರನಾಗಿ ಪ್ರಳಯ ಕಾಲದಲ್ಲಿ ಜಗತ್ತನ್ನು ಪ್ರಳಯಗೊಳಿಸಲು ಕಾರಣನಾಗುವನು. ಇದೇ ರಘುನಾಥನು ಹಿಂದೆ ಮತ್ಸ್ಯನಾಗಿ ಅವತರಿಸಿ ಭಕ್ತನಾದ ವೈವಸ್ವತ ಮನುವನ್ನು ಹಡಗಿನಲ್ಲಿ ಕುಳ್ಳಿರಿಸಿಕೊಂಡು ಪ್ರಳಯಕಾಲದ ಕೊನೆಯಲ್ಲಿ ಕಾಪಾಡಿದನು. ಹಾಗೆಯೇ ಮತ್ತೊಮ್ಮೆ ಹಿಂದೆ ಸಮುದ್ರಮಂಥನದ ಸಮಯದಲ್ಲಿ ಕಡಗೋಲಾಗಿದ್ದ ಮಂದರಾಚಲವು ಸುತಲಲೋಕಕ್ಕೆ ಮುಳುಗಿ ಹೋಗುವಾಗ ಕೂರ್ಮನಾದ ರಘುವರನು ತನ್ನ ಬೆನ್ನಿನ ಮೇಲೆ ಬೆಟ್ಟವನ್ನು ಧರಿಸಿಕೊಂಡಿದ್ದನು. ಪ್ರಳಯಕಾಲದಲ್ಲಿ ರಸಾತಳಕ್ಕೆ ಮುಳುಗಿ ಹೋಗಿದ್ದ ಭೂಮಿಯನ್ನು ರಘುನಂದನನು ವರಾಹ ರೂಪವನ್ನು ಧರಿಸಿ ಕೋರೆದಾಡೆಯ ತುದಿಯಿಂದ ಎತ್ತಿ ತಂದನು. ಇನ್ನೊಮ್ಮೆ ಪ್ರಹ್ಲಾದವರದನಾದ ಈತನು ನರಸಿಂಹರೂಪವನ್ನು ತಳೆದು ಮೂರು ಲೋಕಗಳಿಗೂ ಕಂಟಕಪ್ರಾಯನಾಗಿದ್ದ ದೈತ್ಯರಾಜ ಹಿರಣ್ಯಕಶಿಪುವನ್ನು ತನ್ನ ಉಗುರುಗಳಿಂದ ಸೀಳಿಹಾಕಿದನು. ಮಗನಾದ ಇಂದ್ರನ ರಾಜ್ಯವನ್ನು ಅಸುರರು ಅಪಹರಿಸಿದಾಗ ತಾಯಿ ಅದಿತಿಯು ಬಂದು ಪ್ರಾರ್ಥಿಸಿಕೊಳ್ಳಲಾಗಿ, ತಾನು ವಾಮನನಾಗಿ ಭಿಕ್ಷೆ ಬೇಡಿ ಮತ್ತೆ ರಾಜ್ಯವನ್ನು ಕೊಡಿಸಿದನು. ದುಷ್ಟರಾದ ಕ್ಷತ್ರಿಯರಿಂದ ಭೂಮಿಯ ಭಾರವು ಹೆಚ್ಚಾದಾಗ ಅದನ್ನು ಪರಿಹರಿಸಲು ಪರಶುರಾಮನಾದನು. ॥14-19॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಸ ಏವ ಜಗತಾಂ ನಾಥ ಇದಾನೀಂ ರಾಮತಾಂ ಗತಃ ।</p>
<p class="Shlok">ರಾವಣಾದೀನಿ ರಕ್ಷಾಂಸಿ ಕೋಟಿಶೋ ನಿಹನಿಷ್ಯತಿ ॥</p>
<p class="Text">ಆ ಜಗತ್ಪತಿಯಾದ ವಿಷ್ಣುವೇ ಈಗ ಶ್ರೀರಾಮನಾಗಿ ಪ್ರಕಟಗೊಂಡಿರುವನು. ಮುಂದೆ ರಾವಣನೇ ಮುಂತಾದ ಕೋಟಿ-ಕೋಟಿ ರಾಕ್ಷಸರನ್ನೆಲ್ಲ ಕೊಲ್ಲಲಿದ್ದಾನೆ. ॥20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ಮಾನುಷೇಣೈವ ಮರಣಂ ತಸ್ಯ ದೃಷ್ಟಂ ದುರಾತ್ಮನಃ ।</p>
<p class="Shlok">ರಾಜ್ಞಾ ದಶರಥೇನಾಪಿ ತಪಸಾರಾಧಿತೋ ಹರಿಃ ॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಪುತ್ರತ್ವಾಕಾಂಕ್ಷಯಾ ವಿಷ್ಣೋಸ್ತದಾ ಪುತ್ರೋಽಭವದ್ಧರಿಃ ।</p>
<p class="Shlok">ಸ ಏವ ವಿಷ್ಣುಃ ಶ್ರೀರಾಮೋ ರಾವಣಾದಿವಧಾಯ ಹಿ ॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಗಂತಾದ್ಯೈವ ವನಂ ರಾಮೋ ಲಕ್ಷ್ಮಣೇನ ಸಹಾಯವಾನ್ ।</p>
<p class="Shlok">ಏಷಾ ಸೀತಾ ಹರೇರ್ಮಾಯಾ ಸೃಷ್ಟಿಸ್ಥಿತ್ಯಂತಕಾರಿಣೀ ॥</p>
<p class="Text">ಆ ದುರಾತ್ಮನಾದ ರಾವಣನಿಗೆ ಮನುಷ್ಯನಿಂದಲೇ ಮರಣವುಂಟಾಗಬೇಕಾಗಿದೆ. ರಾಜನಾದ ದಶರಥನು ತಪಸ್ಸಿನಿಂದ ಶ್ರೀಹರಿಯನ್ನು ಆರಾಧಿಸಿ ಮಗನಾಗಿ ಹುಟ್ಟಬೇಕೆಂದು ಪ್ರಾರ್ಥಿಸಿದ್ದನು. ಆ ಪ್ರಾರ್ಥನೆಗನುಸಾರ ಭಗವಾನ್ ಮಹಾವಿಷ್ಣುವು ಶ್ರೀರಾಮನಾಗಿರುವನು. ರಾವಣಾದಿಗಳನ್ನು ಕೊಲ್ಲುವುದಕ್ಕಾಗಿ ಲಕ್ಷ್ಮಣನೊಂದಿಗೆ ಅವನು ಈಗಲೇ ಕಾಡಿಗೆ ಹೋಗಲಿದ್ದಾನೆ. ಈ ಸೀತೆಯಾದರೋ, ಜಗತ್ತಿನ ಉತ್ಪತ್ತಿಸ್ಥಿತಿಲಯಗಳನ್ನು ಮಾಡುತ್ತಿರುವ ಸಾಕ್ಷಾತ್ ಶ್ರೀಹರಿಯ ಮಾಯಾಶಕ್ತಿರೂಪಿಣಿಯಾಗಿರುವಳು. ॥21-23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ರಾಜಾ ವಾ ಕೈಕೇಯೀ ವಾಪಿ ನಾತ್ರ ಕಾರಣಮಣ್ವಪಿ ।</p>
<p class="Shlok">ಪೂರ್ವೇದ್ಯುರ್ನಾರದಃ ಪ್ರಾಹ ಭೂಭಾರಹರಣಾಯ ಚ ॥</p>
<p class="Text">ಇವನ ವನಗಮನದಲ್ಲಿ ದಶರಥನಾಗಲಿ, ಕೈಕೆಯಿಯಾಗಲಿ ಅಣುಮಾತ್ರವೂ ಕಾರಣರಲ್ಲ. ನಿನ್ನೆಯೇ ನಾರದರು ಬಂದು ಭೂಭಾರವನ್ನು ಪರಿಹಾರಮಾಡಬೇಕೆಂದು ಪ್ರಾರ್ಥಿಸಿದ್ದರು. ॥24॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ರಾಮೋಽಪ್ಯಾಹ ಸ್ವಯಂ ಸಾಕ್ಷಾತ್ ಶ್ವೋ ಗಮಿಷ್ಯಾಮ್ಯಹಂ ವನಮ್ ।</p>
<p class="Shlok">ಅತೋ ರಾಮಂ ಸಮುದ್ದಿಶ್ಯ ಚಿಂತಾಂ ತ್ಯಜತ ಬಾಲಿಶಾಃ ॥</p>
<p class="Text">ರಾಮನೂ ಖುದ್ದಾಗಿ ‘ನಾನು ನಾಳೆ ಕಾಡಿಗೆ ಹೋಗುವೆನು’ ಎಂದು ತಾನೇ ಹೇಳಿದ್ದನು.  ಆದ್ದರಿಂದ ಅಲ್ಪಪ್ರಜ್ಞರಾದ ನೀವು ರಾಮನ ಕುರಿತು ದುಃಖಿಸುವುದನ್ನು ಬಿಡಿರಿ. ॥25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ರಾಮರಾಮೇತಿ ಯೇ ನಿತ್ಯಂ ಜಪಂತಿ ಮನುಜಾ ಭುವಿ ।</p>
<p class="Shlok">ತೇಷಾಂ ಮೃತ್ಯುಭಯಾದೀನಿ ನ ಭವಂತಿ ಕದಾಚನ ॥</p>
<p class="Text">ಜಗತ್ತಿನಲ್ಲಿ ಯಾವಾಗಲೂ ರಾಮ! ರಾಮ! ಎಂದು ಜಪಮಾಡುವ ಮನುಷ್ಯನಿಗೆ ಮೃತ್ಯುವೇ ಮುಂತಾದ ಭಯಗಳು ಉಂಟಾಗುವುದಿಲ್ಲ. ॥26॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಕಾ ಪುನಸ್ತಸ್ಯ ರಾಮಸ್ಯ ದುಃಖಶಂಕಾ ಮಹಾತ್ಮನಃ ।</p>
<p class="Shlok">ರಾಮನಾಮ್ನೈವ ಮುಕ್ತಿಃ ಸ್ಯಾತ್ಕಲೌ ನಾನ್ಯೇನ ಕೇನಚಿತ್ ॥</p>
<p class="Text">ಹೀಗಿರುವಲ್ಲಿ ಮಹಾತ್ಮನಾದ ಆ ರಾಮನಿಗೆ ದುಃಖವು ಒದಗುವ ವಿಚಾರದಲ್ಲಿ ಶಂಕೆಯಾದರೂ ಹೇಗೆ ಬಂದೀತು? ಕಲಿಯುಗದಲ್ಲಿ ರಾಮನಾಮವೊಂದರಿಂದಲೇ ಮುಕ್ತಿಯಾಗ ಬಲ್ಲದು. ಬೇರೆಯಾವುದರಿಂದಲೂ  ಆಗಲಾರದು. ॥27॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ಮಾಯಾಮಾನುಷರೂಪೇಣ ವಿಡಂಬಯತಿ ಲೋಕಕೃತ್ ।</p>
<p class="Shlok">ಭಕ್ತಾನಾಂ ಭಜನಾರ್ಥಾಯ ರಾವಣಸ್ಯ ವಧಾಯ ಚ ॥</p>
<p class="Text">ಈ ಜಗತ್ಕರ್ತೃನಾದ ಪ್ರಭು ರಾಮಚಂದ್ರನು ಗುಣ-ಕೀರ್ತನದ ಸುಯೋಗವನ್ನು ದೊರಕಿಸಿಕೊಡಲೂ ಮತ್ತು ರಾವಣನನ್ನು ಸಂಹಾರಮಾಡುವುದಕ್ಕಾಗಿಯೂ, ಮಾಯಾಮಾ ನುಷರೂಪದಿಂದ ಜಗತ್ತಿನಲ್ಲಿ ಲೀಲೆ ಮಾಡುತ್ತಿರುವನು. ॥28॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ರಾಜ್ಞಶ್ಚಾಭೀಷ್ಟಸಿದ್ಧ್ಯರ್ಥಂ ಮಾನುಷಂ ವಪುರಾಶ್ರಿತಃ ।</p>
<p class="Shlok">ಇತ್ಯುಕ್ತ್ವಾ ವಿರರಾಮಾಥ ವಾಮದೇವೋ ಮಹಾಮುನಿಃ ॥</p>
<p class="Text">ಇದಲ್ಲದೆ ದಶರಥನ  ಇಷ್ಟಾರ್ಥಸಿದ್ಧಿಗಾಗಿಯೂ ಇವನು ಈ ಮನುಷ್ಯ ಶರೀರವನ್ನು  ಧರಿಸಿರುವನು.’’ ಹೀಗೆಂದು ಹೇಳಿ ವಾಮದೇವ ಮಹಾಮುನಿಗಳು ಸುಮ್ಮನಾದರು. ॥29॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ಶ್ರುತ್ವಾತೇಽಪಿ ದ್ವಿಜಾಃ ಸರ್ವೇ ರಾಮಂಜ್ಞಾತ್ವಾ ಹರಿಂ ವಿಭುಮ್ ।</p>
<p class="Shlok">ಜಹುರ್ಹೃತ್ಸಂಶಯಗ್ರಂಥಿಂ ರಾಮಮೇವಾನ್ವಚಿಂತಯನ್ ॥</p>
<p class="Text">ಈ ಉಪದೇಶವನ್ನು ಕೇಳಿದ ಬ್ರಾಹ್ಮಣರೆಲ್ಲರೂ ಭಗವಾನ್ ಶ್ರೀರಾಮನನ್ನು ಸರ್ವ ವ್ಯಾಪಕ ಭಗವಾನ್ ಶ್ರೀಹರಿಯೆಂದೇ ತಿಳಿದುಕೊಂಡು ಹೃದಯದಲ್ಲಿದ್ದ  ಸಂಶಯದ ಗಂಟನ್ನು ಕಳಚಿಕೊಂಡರು ಮತ್ತು ಶ್ರೀರಾಮಚಂದ್ರನನ್ನೇ ಧ್ಯಾನಿಸ ತೊಡಗಿದರು. ॥30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ಯ ಇದಂ ಚಿಂತಯೇನ್ನಿತ್ಯಂ ರಹಸ್ಯಂ ರಾಮಸೀತಯೋಃ ।</p>
<p class="Shlok">ತಸ್ಯ ರಾಮೇ ದೃಢಾ ಭಕ್ತಿರ್ಭವೇದ್ವಿಜ್ಞಾನ ಪೂರ್ವಿಕಾ ॥ </p>
<p class="Text">ಸೀತಾ ರಾಮರ ಈ ತತ್ತ್ವವನ್ನು ಸದಾ ಅನುಸಂಧಾನ ಮಾಡುವವನಿಗೆ ಭಗವಾನ್ ಶ್ರೀರಾಮನಲ್ಲಿ ವಿಜ್ಞಾನ ಪೂರ್ವಕವಾದ ದೃಢ ಭಕ್ತಿಯು ಉಂಟಾಗುವುದು. ॥31॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ರಹಸ್ಯಂ ಗೋಪನೀಯಂ ವೋ ಯೂಯಂ ವೈ ರಾಘವಪ್ರಿಯಾಃ ।</p>
<p class="Shlok">ಇತ್ಯುಕ್ತ್ವಾ ಪ್ರಯಯೌ ವಿಪ್ರಸ್ತೇಽಪಿ ರಾಮಂ ಪರಂ ವಿದುಃ ॥</p>
<p class="Text">‘‘ನೀವೆಲ್ಲ ಈ ರಹಸ್ಯವನ್ನು ಕಾಪಾಡಿಕೊಳ್ಳಿರಿ, ನೀವೆಲ್ಲರೂ ರಾಮನಿಗೆ ಪರಮ ಪ್ರಿಯರಾಗಿರುವಿರಿ.’’  ಹೀಗೆ ಹೇಳಿ ಆ ವಿಪ್ರವರ ವಾಮದೇವರು ಹೊರಟು ಹೋದರು. ಪುರಜನರೆಲ್ಲರೂ ರಾಮನನ್ನು ಪರಬ್ರಹ್ಮನೆಂದೇ ತಿಳಿದುಕೊಂಡರು. ॥32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ತತೋ ರಾಮಃ ಸಮಾವಿಶ್ಯ ಪಿತೃಗೇಹಮವಾರಿತಃ ।</p>
<p class="Shlok">ಸಾನುಜಃ ಸೀತಯಾ ಗತ್ವಾ ಕೈಕೇಯೀಮಿದಮಬ್ರವೀತ್ ॥ </p>
<p class="Shlok-Number">(ಶ್ಲೋಕ - 34)</p>
<p class="Shlok">ಆಗತಾಃ ಸ್ಮೋ ವಯಂ ಮಾತಸ್ತ್ರಯಸ್ತ್ರೇ ಸಮ್ಮತಂ ವನಮ್ ।</p>
<p class="Shlok">ಗಂತುಂ ಕೃತಧಿಯಃ ಶೀಘ್ರಮಾಜ್ಞಾಪಯತು ನಃ ಪಿತಾ ॥</p>
<p class="Text">ಅನಂತರ ಶ್ರೀರಾಮನು ನೇರವಾಗಿ ತಂದೆಯ ಅರಮನೆಯನ್ನು ಪ್ರವೇಶಿಸಿ, ಸೀತಾಲಕ್ಷಣರೊಡಗೂಡಿ ಕೈಕೆಯಿಯನ್ನು ಕುರಿತು ಹೀಗೆಂದನು - ‘‘ಅಮ್ಮಾ! ನಾವು ಮೂವರೂ ನಿಮ್ಮ ಮಾತಿನಂತೆ ವನವಾಸಕ್ಕೆ ಹೋಗಲು ಸಿದ್ಧರಾಗಿ ಬಂದಿದ್ದೇವೆ. ಈಗ ಬೇಗನೇ ತಂದೆಯ ಅಪ್ಪಣೆಯನ್ನು ಬೇಡುತ್ತೇವೆ.’’ ॥33-34॥ </p>
<p class="Shlok-Number">(ಶ್ಲೋಕ - 35)</p>
<p class="Shlok">ಇತ್ಯುಕ್ತಾ ಸಹಸೋತ್ಥಾಯ ಚೀರಾಣಿ ಪ್ರದದೌ ಸ್ವಯಮ್ ।</p>
<p class="Shlok">ರಾಮಾಯ ಲಕ್ಷ್ಮಣಾಯಾಥ ಸೀತಾಯೈ ಚ ಪೃಥಕ್ ಪೃಥಕ್ ॥</p>
<p class="Text">ರಾಮನು ಹೀಗೆ ಹೇಳಿದಾಗ ಕೈಕೆಯಿಯು ತಾನೇ ಸ್ವತಃ ರಾಮನಿಗೂ, ಲಕ್ಷ್ಮಣನಿಗೂ, ಸೀತೆಗೂ ಬೇರೆ-ಬೇರೆಯಾಗಿ ನಾರುಮಡಿಗಳನ್ನು ಕೊಟ್ಟಳು. ॥35॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ರಾಮಸ್ತು ವಸ್ತ್ರಾಣ್ಯುತ್ಸೃಜ್ಯ ವನ್ಯಚೀರಾಣಿ ಪರ್ಯಧಾತ್ ।</p>
<p class="Shlok">ಲಕ್ಷ್ಮಣೋಽಪಿ ತಥಾ ಚಕ್ರೇ ಸೀತಾ ತನ್ನ ವಿಜಾನತೀ ॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಹಸ್ತೇ ಗೃಹೀತ್ವಾ ರಾಮಸ್ಯ ಲಜ್ಜಯಾ ಮುಖಮೈಕ್ಷತ ।</p>
<p class="Shlok">ರಾಮೋ ಗೃಹೀತ್ವಾ ತಚ್ಚೀರಮಂಶುಕೇ ಪರ್ಯವೇಷ್ಟಯತ್ ॥</p>
<p class="Text">ರಾಮನಾದರೋ ತನ್ನ ರಾಜೋಚಿತ ವಸಗಳನ್ನು ಕಳಚಿ ನಾರುಮಡಿಯನ್ನು ಧರಿಸಿಕೊಂಡನು. ಲಕ್ಷ್ಮಣನೂ ಹಾಗೇ ಮಾಡಿದನು. ಆದರೆ ಸೀತೆಯು ಆ ನಾರು ಬಟ್ಟೆಯನ್ನು ಉಡಲು ಅರಿಯದವಳಾಗಿ ಕೈಯಲ್ಲೆ ಹಿಡಿದುಕೊಂಡು ನಾಚಿಕೆಯಿಂದ ರಾಮನ ಮುಖವನ್ನು ನೋಡಿದಳು. ರಾಮನು ಆ ಬಟ್ಟೆಗಳನ್ನು ತೆಗೆದುಕೊಂಡು ಸೀತೆಯು ಉಟ್ಟಿದ್ದ ಸೀರೆಯ ಮೇಲೆಯೇ ಉಡಿಸಿದನು. ॥36-37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ತದ್ದೃಷ್ಟ್ವಾ ರುರುದುಃ ಸರ್ವೇ ರಾಜದಾರಾಃ ಸಮಂತತಃ ।</p>
<p class="Shlok">ವಸಿಷ್ಠಸ್ತು ತದಾಕರ್ಣ್ಯ ರುದಿತಂ ಭರ್ತ್ಸಯನ್ ರುಷಾಃ ॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ಕೈಕೇಯೀಂ ಪ್ರಾಹ ದುರ್ವೃತ್ತೇ ರಾಮ ಏವ ತ್ವಯಾ ವೃತಃ ।</p>
<p class="Shlok">ವನವಾಸಾಯ ದುಷ್ಟೇ ತ್ವಂ ಸೀತಾಯೈ ಕಿಂ ಪ್ರಯಚ್ಛಸಿ ॥ </p>
<p class="Text">ಇದನ್ನು ನೋಡಿ ಸುತ್ತಲೂ ಇದ್ದ ರಾಣಿವಾಸದ ಎಲ್ಲ ರಾಜಪತ್ನಿಯರು ಅಳಲಾರಂಭಿಸಿದರು. ಆ ಅಳುವನ್ನು ಕೇಳಿದ ವಸಿಷ್ಠರು ಕೋಪದಿಂದ ಕೈಕೆಯನ್ನು ಗದರಿಸುತ್ತಾ, ‘‘ಎಲೈ ದುಷ್ಟಳೇ! ವನವಾಸಕ್ಕಾಗಿ ರಾಮನನ್ನು ಮಾತ್ರ ನೀನು ಕೇಳಿಕೊಂಡಿರುವೆ. ಹಾಗಿರುವಾಗ ಸೀತೆಗೆ ಏಕೆ ನಾರು ಬಟ್ಟೆಯನ್ನು ಕೊಡುತ್ತಿರುವೆ? ॥38-39॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ಯದಿ ರಾಮಂ ಸಮನ್ವೇತಿ ಸೀತಾ ಭಕ್ತ್ಯಾ ಪತಿವ್ರತಾ ।</p>
<p class="Shlok">ದಿವ್ಯಾಂಬರಧರಾ ನಿತ್ಯಂ ಸರ್ವಾಭರಣಭೂಷಿತಾ ॥</p>
<p class="Text">ಪತಿವ್ರತೆಯಾದ ಸೀತೆಯು ಭಕ್ತಿಯಿಂದ ಒಂದು ವೇಳೆ ರಾಮನನ್ನು ಅನುಸರಿಸುತ್ತಾಳಾದರೆ ಆಕೆಯು ದಿವ್ಯ ವಸ್ತ್ರಗಳನ್ನುಟ್ಟು ಸರ್ವಾಭರಣಗಳಿಂದಲೂ ಅಲಂಕೃತಳಾಗಿ ಹೋಗಲಿ ॥40॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ರಮಯತ್ವನಿಶಂ ರಾಮಂ ವನದುಃಖನಿವಾರಿಣೀ ।</p>
<p class="Shlok">ರಾಜಾ ದಶರಥೋಪ್ಯಾಹ ಸುಮಂತ್ರಂ ರಥಮಾನಯ ॥</p>
<p class="Text">ಹಾಗೂ ಅರಣ್ಯವಾಸದ ದುಃಖವನ್ನು ಕಳೆಯುತ್ತಾ ರಾಮನನ್ನು ಯಾವಾಗಲೂ ಸಂತೋಷಗೊಳಿಸುತ್ತಿರಲಿ’’ ಎಂದು ನುಡಿದರು. ಆಗ ದಶರಥ ಮಹಾರಾಜರೂ ಸುಮಂತ್ರನನ್ನು ಕುರಿತು ‘‘ಮಂತ್ರಿವರ್ಯಾ! ನೀನು ರಥವನ್ನು ತೆಗೆದುಕೊಂಡು ಬಾ. ॥41॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ರಥಮಾರುಹ್ಯ ಗಚ್ಛಂತು ವನಂ ವನಚರಪ್ರಿಯಾಃ ।</p>
<p class="Shlok">ಇತ್ಯುಕ್ತ್ವಾ ರಾಮಮಾಲೋಕ್ಯ ಸೀತಾಂ ಚೈವ ಸಲಕ್ಷ್ಮಣಮ್ ॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ದುಃಖಾನ್ನಿಪತಿತೋ ಭೂಮೌ ರುರೋದಾಶ್ರುಪರಿಪ್ಲುತಃ ।</p>
<p class="Shlok">ಆರುರೋಹ ರಥಂ ಸೀತಾ ಶೀಘ್ರಂ ರಾಮಸ್ಯ ಪಶ್ಯತಃ ॥</p>
<p class="Text">ವನವಾಸಿಗಳಿಗೆ ಪ್ರಿಯರಾದ ಇವರುಗಳು ರಥವನ್ನೇರಿ ಕಾಡಿಗೆ ಹೋಗಲಿ’’ ಎಂದು ಹೇಳುತ್ತಾ ರಾಜನು ಲಕ್ಷ್ಮಣ ಸಹಿತ ಸೀತಾರಾಮರನ್ನು ನೋಡುತ್ತಾ ದುಃಖದಿಂದ ನೆಲದ ಮೇಲೆ ಕುಸಿದು ಬಿದ್ದನು. ಕಣ್ಣೀರು ತುಂಬಿಕೊಂಡು ಅಳತೊಡಗಿದನು. ಆಗ ಶ್ರೀರಾಮನು ನೋಡುತ್ತಿರುವಂತೆ ಸೀತೆಯು ಜಾಗ್ರತೆಯಾಗಿ ರಥವನ್ನೇರಿದಳು. ॥42-43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ರಾಮಃ ಪ್ರದಕ್ಷಿಣಂ ಕೃತ್ವಾ ಪಿತರಂ ರಥಮಾರುಹತ್ ।</p>
<p class="Shlok">ಲಕ್ಷ್ಮಣಃ ಖಡ್ಗಯುಗಲಂ ಧನುಸ್ತೂಣೀಯುಗಂ ತಥಾ ॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ಗೃಹೀತ್ವಾ ರಥಮಾರುಹ್ಯ ನೋದಯಾಮಾಸ ಸಾರಥಿಮ್ ।</p>
<p class="Shlok">ತಿಷ್ಠ ತಿಷ್ಠ ಸುಮಂತ್ರೇತಿ ರಾಜಾ ದಶರಥೋಽಬ್ರವೀತ್ ॥</p>
<p class="Shlok-Number">(ಶ್ಲೋಕ - 46)</p>
<p class="Shlok">ಗಚ್ಛ ಗಚ್ಛೇತಿ ರಾಮೇಣ ನೋದಿತೋಽಚೋದಯದ್ರಥಮ್ ।</p>
<p class="Shlok">ರಾಮೇ ದೂರಂ ಗತೇ ರಾಜಾ ಮೂರ್ಚ್ಛಿತಃ ಪ್ರಾಪತದ್ಭುವಿ ॥</p>
<p class="Text">ಮತ್ತೆ ಶ್ರೀರಾಮನು ತಂದೆಗೆ ಪ್ರದಕ್ಷಣೆಯನ್ನು ಮಾಡಿ ರಥವನ್ನೇರಿದನು. ಲಕ್ಷ್ಮಣನು ಒಂದು ಜೊತೆ ಖಡ್ಗಗಳನ್ನು, ಎರಡು ಬತ್ತಳಿಕೆ, ಎರಡು ಧನುಷ್ಯಗಳನ್ನು ತೆಗೆದುಕೊಂಡು ರಥವನ್ನೇರಿದನು ಹಾಗೂ ರಥ ನಡೆಸುವಂತೆ ಸಾರಥಿಯನ್ನು ಪ್ರೇರೇಪಿಸಿದನು. ಆಗ ದಶರಥನು ಸುಮಂತ್ರನನ್ನು ಕುರಿತು ‘ನಿಲ್ಲಿಸು, ನಿಲ್ಲಿಸು’ ಎಂದು ಹೇಳುತ್ತಿರುವಂತೆ, ರಾಮನು ಹೊರಡು-ಹೊರಡು, ಎಂದು ಅವಸರಪಡಿಸುತ್ತಿರಲು ಸಾರಥಿಯಾದ ಸುಮಂತ್ರನು ರಥವನ್ನು ಓಡಿಸಿದನು. ಶ್ರೀರಾಮನು ದೂರಕ್ಕೆ ಹೋಗುತ್ತಿರುವಂತೆ ರಾಜನು ಮೂರ್ಛಿತನಾಗಿ ನೆಲದಮೇಲೆ ಬಿದ್ದನು. ॥44-46॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ಪೌರಾಸ್ತು ಬಾಲವೃದ್ಧಾಶ್ಚ ವೃದ್ಧಾ ಬ್ರಾಹ್ಮಣಸತ್ತಮಾಃ ।</p>
<p class="Shlok">ತಿಷ್ಠ ತಿಷ್ಠೇತಿ ರಾಮೇತಿ ಕ್ರೋಶಂತೋ ರಥಮನ್ವಯುಃ ॥</p>
<p class="Text">ಹುಡುಗರು ಮುದುಕರೇ ಮುಂತಾದ ಎಲ್ಲ ಪುರವಾಸಿಗಳೂ, ಪೂಜ್ಯರಾದ ಬ್ರಾಹ್ಮಣ ಶ್ರೇಷ್ಠರೂ ‘ಹೇ ರಾಮಾ! ನಿಲ್ಲು-ನಿಲ್ಲು’ ಎಂದು ಕೂಗುತ್ತಾ ರಥವನ್ನು ಹಿಂಬಾಲಿಸಿದರು. ॥47॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ರಾಜಾ ರುದಿತ್ವಾ ಸುಚಿರಂ ಮಾಂ ನಯಂತು ಗೃಹಂ ಪ್ರತಿ ।</p>
<p class="Shlok">ಕೌಸಲ್ಯಾಯಾ ರಾಮಮಾತುರಿತ್ಯಾಹ ಪರಿಚಾರಕಾನ್ ॥</p>
<p class="Text">ರಾಜನು ಬಹಳ ಕಾಲ ಅಳುತ್ತಾ, ದುಃಖಿಸುತ್ತಾ ಇದ್ದು ಮತ್ತೆ  ಪರಿಚಾರಕರನ್ನು ಕುರಿತು  ‘‘ರಾಮನ ತಾಯಿಯಾದ  ಕೌಸಲ್ಯೆಯ ಮನೆಗೆ ನನ್ನನ್ನು ಕರೆದೊಯ್ಯಿರಿ. ॥48॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಕಿಂಚಿತ್ಕಾಲಂ ಭವೇತ್ತತ್ರ ಜೀವನಂ ದುಃಖಿತಸ್ಯ ಮೇ ।</p>
<p class="Shlok">ಅತ ಊರ್ಧ್ವಂ ನ ಜೀವಾಮಿ ಚಿರಂ ರಾಮಂ ವಿನಾ ಕೃತಃ ॥</p>
<p class="Text">ದುಃಖಿತನಾದ ನಾನು ಸ್ವಲ್ಪವೇ ಸಮಯದವರೆಗೆ ಜೀವಿಸಿರ ಬಲ್ಲೆ; ಆದರೆ ರಾಮನಿಂದ ಅಗಲಿದ ನಾನು ಇನ್ನು ಹೆಚ್ಚುಕಾಲ  ಬದುಕಿರಲಾರೆ’’ ಎಂದನು. ॥49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ತತೋ ಗೃಹಂ ಪ್ರವಿಶ್ಯೈವ ಕೌಸಲ್ಯಾಯಾಃ ಪಪಾತ ಹ ।</p>
<p class="Shlok">ಮೂರ್ಚ್ಛಿತಶ್ಚ ಚಿರಾದ್ಬುದ್ಧ್ವಾ ತೂಷ್ಣೀಮೇವಾವತಸ್ಥಿವಾನ್ ॥ </p>
<p class="Text">ಹಾಗೆಯೇ ಕೌಸಲ್ಯೆಯ ಅರಮನೆಯನ್ನು ಪ್ರವೇಶಿಸಿದವನೇ ಕುಸಿದು ಬಿದ್ದು ಮೂರ್ಛೆ ಹೋದನು. ಬಹಳ ಹೊತ್ತಿನ ಮೇಲೆ ಎಚ್ಚೆತ್ತು ಸುಮ್ಮನೇ ಕುಳಿತುಕೊಂಡನು. ॥50॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ರಾಮಸ್ತು ತಮಸಾತೀರಂ ಗತ್ವಾ ತತ್ರಾವಸತ್ಸುಖೀ ।</p>
<p class="Shlok">ಜಲಂ ಪ್ರಾಶ್ಯ ನಿರಾಹಾರೋ ವೃಕ್ಷಮೂಲೇಽಸ್ವಪದ್ವಿಭುಃ ॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ಸೀತಯಾ ಸಹ ಧರ್ಮಾತ್ಮಾ ಧನುಷ್ಪಾಣಿಸ್ತು ಲಕ್ಷ್ಮಣಃ ।</p>
<p class="Shlok">ಪಾಲಯಾಮಾಸ ಧರ್ಮಜ್ಞಃ ಸುಮಂತ್ರೇಣ ಸಮನ್ವಿತಃ ॥</p>
<p class="Text">ಈ ಕಡೆಗೆ ವಿಭುವಾದ, ಧರ್ಮಾತ್ಮನಾದ ರಾಮನು ತಮಸಾನದಿಯ ತೀರಕ್ಕೆ ಬಂದು ಅಲ್ಲಿ ನೀರನ್ನು ಕುಡಿದು ನಿರಾಹಾರನಾಗಿ ಮರದ ಬುಡದಲ್ಲಿ  ಸೀತೆಯೊಡನೆ ವಿಶ್ರಾಂತಿಯನ್ನು ಪಡೆದನು. ಧನುರ್ಧಾರಿಯಾದ ಧರ್ಮಜ್ಞನಾದ ಲಕ್ಷ್ಮಣನು ಸುಮಂತ್ರನೊಡಗೂಡಿ ಕಾವಲು ಕಾಯುತ್ತಿದ್ದನು. ॥51-52॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ಪೌರಾಃ ಸರ್ವೇ ಸಮಾಗತ್ಯ ಸ್ಥಿತಾಸ್ತಸ್ಯಾವಿದೂರತಃ ।</p>
<p class="Shlok">ಶಕ್ತಾ ರಾಮಂ ಪುರಂ ನೇತುಂ ನೋಚೇದ್ಗಚ್ಛಾಮಹೇ ವನಮ್ ॥</p>
<p class="Text">ಪಟ್ಟಣಿಗರೆಲ್ಲರೂ ಬಂದು ರಾಮನಿಗೆ ಸ್ವಲ್ಪವೇ ದೂರದಲ್ಲಿ ಬೀಡುಬಿಟ್ಟರು. ನಾವು ರಾಮನನ್ನು ಪಟ್ಟಣಕ್ಕೆ ಹಿಂತಿರುಗಿ ಕರಕೊಂಡು ಹೋಗಲು ಶಕ್ತರಾಗದಿದ್ದರೆ ವನಕ್ಕೆ ಹೊರಡುತ್ತೇವೆ ಎಂದು ನಿಶ್ಚಿಯಿಸಿದರು. ॥53॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ಇತಿ ನಿಶ್ಚಯಮಾಜ್ಞಾಯ ತೇಷಾಂ ರಾಮೋಽತಿವಿಸ್ಮಿತಃ ।</p>
<p class="Shlok">ನಾಹಂ ಗಚ್ಛಾಮಿ ನಗರಮೇತೇ ವೈ ಕ್ಲೇಶಭಾಗಿನಃ ॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ಭವಿಷ್ಯಂತೀತಿ ನಿಶ್ಚಿತ್ಯ ಸುಮಂತ್ರಮಿದಮಬ್ರವೀತ್  ।</p>
<p class="Shlok">ಇದಾನೀಮೇವ ಗಚ್ಛಾಮಃ ಸುಮಂತ್ರ ರಥಮಾನಯ ॥</p>
<p class="Text">ಇದನ್ನು ತಿಳಿದ ಶ್ರೀರಾಮನು ಆಶ್ಚರ್ಯಯುಕ್ತನಾಗಿ ‘ನಾನು ಅಯೋಧ್ಯೆಗೆ ಹಿಂದಿರುಗಿ ಹೋಗುವವನಲ್ಲ. ಆದರೆ ಇವರು ತೊಂದರೆಗೆ ಒಳಗಾಗುತ್ತಾರಲ್ಲ!’ ಎಂದು ಆಲೋಚಿಸಿ, ‘‘ಸುಮಂತ್ರನೇ! ರಥವನ್ನು ತೆಗೆದುಕೊಂಡು ಬಾ; ಈಗಲೇ ಹೊರಡೋಣ.’’ ॥54-55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಇತ್ಯಾಜ್ಞಪ್ತಃ ಸುಮಂತ್ರೋಽಪಿ ರಥಂ ವಾಹೈರಯೋಜಯತ್ ।</p>
<p class="Shlok">ಆರುಹ್ಯ ರಾಮಃ ಸೀತಾ ಚ ಲಕ್ಷ್ಮಣೋಽಪಿ ಯಯುರ್ದ್ರುತಮ್ ॥ </p>
<p class="Text">ಹೀಗೆಂದು ಆಜ್ಞಪ್ತನಾದ ಸುಮಂತ್ರನು ರಥವನ್ನು ಕುದುರೆಗಳಿಂದ ಸಜ್ಜುಗೊಳಿಸಿದನು. ಸೀತಾ ರಾಮ ಲಕ್ಷ್ಮಣರು ರಥವನ್ನೇರಿ ವೇಗವಾಗಿ ಹೊರಟರು. ॥56॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ಅಯೋಧ್ಯಾಭಿಮುಖಂ ಗತ್ವಾ ಕಿಂಚಿದ್ದೂರಂ ತತೋ ಯಯುಃ ।</p>
<p class="Shlok">ತೇಪಿ ರಾಮಮದೃಷ್ಟೈವ ಪ್ರಾತರುತ್ಥಾಯ ದುಃಖಿತಾಃ ॥</p>
<p class="Shlok-Number">(ಶ್ಲೋಕ - 58)</p>
<p class="Shlok">ರಥನೇಮಿಗತಂ ಮಾರ್ಗಂ ಪಶ್ಯಂತಸ್ತೇ ಪುರಂ ಯಯುಃ ।</p>
<p class="Shlok">ಹೃದಿ ರಾಮಂ ಸಸೀತಂ ತೇ ಧ್ಯಾಯಂತಃ ತಸ್ಥುರನ್ವಹಮ್ ॥</p>
<p class="Text">ಸ್ವಲ್ಪ ದೂರದವರೆಗೆ ಅಯೋಧ್ಯೆಯ ಕಡೆಗೆ ಹೋಗಿ ಅನಂತರ ವನಕ್ಕೆ ತೆರಳಿದರು. ಬೆಳಗಾಗುತ್ತಲೇ ಪೌರರು ಎದ್ದು ರಾಮನನ್ನು ಕಾಣದೆ ದುಃಖಿತರಾಗಿ ರಥದ ಗುರುತನ್ನು ನೋಡಿಕೊಂಡವರಾಗಿ ಅಯೋಧ್ಯೆಗೆ ಮರಳಿದರು. ಪ್ರತಿದಿನವೂ ಹೃದಯದಲ್ಲಿ ಸೀತಾಸಮೇತ ಶ್ರೀರಾಮನನ್ನು ಯಾವಾಗಲೂ ಧ್ಯಾನಿಸುತ್ತಾ ಇರತೊಡಗಿದರು. ॥57-58॥</p>
<p class="Shlok-Number">(ಶ್ಲೋಕ - 59)</p>
<p class="Shlok">ಸುಮಂತ್ರೋಽಪಿ ರಥಂ ಶೀಘ್ರಂ ನೋದಯಾಮಾಸ ಸಾದರಮ್ ।</p>
<p class="Shlok">ಸ್ಫೀತಾಂಜನಪದಾನ್ ಪಶ್ಯನ್ ರಾಮಃ ಸೀತಾಸಮನ್ವಿತಃ ॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಗಂಗಾತೀರಂ ಸಮಾಗಚ್ಛಚ್ಛತ್ ಶೃಂಗವೇರಾವಿದೂರತಃ ।</p>
<p class="Shlok">ಗಂಗಾಂ ದೃಷ್ಟ್ವಾ ನಮಸ್ಕೃತ್ಯ ಸ್ನಾತ್ವಾ ಸಾನಂದಮಾನಸಃ ॥</p>
<p class="Text">ಇತ್ತ ಸುಮಂತ್ರನೂ ರಥವನ್ನು ವೇಗವಾಗಿ ಶ್ರದ್ಧೆಯಿಂದ ನಡೆಯಿಸುತ್ತಿದ್ದನು. ಸೀತಾಸಮೇತನಾದ ಶ್ರೀರಾಮನು ವಿಸ್ತಾರವಾದ ದೇಶವಿಭಾಗಗಳನ್ನು ನೋಡುತ್ತಾ ಶೃಂಗವೇರವೆಂಬ ಪಟ್ಟಣಕ್ಕೆ ಸಮೀಪದಲ್ಲಿ ಗಂಗಾನದಿಯ ತೀರಕ್ಕೆ ಬಂದನು. ಪರಮಪಾವನಿ ಗಂಗೆಯನ್ನು ದರ್ಶಸಿ ನಮಸ್ಕರಿಸಿ ಆನಂದಮನಸ್ಕನಾಗಿ ಸ್ನಾನ ಮಾಡಿದನು. ॥59-60॥</p>
<p class="Shlok-Number">(ಶ್ಲೋಕ - 61)</p>
<p class="Shlok">ಶಿಂಶಪಾವೃಕ್ಷಮೂಲೇ ಸ ನಿಷಸಾದ ರಘೂತ್ತಮಃ ।</p>
<p class="Shlok">ತತೋ ಗುಹೋ ಜನೈಃ ಶ್ರುತ್ವಾ ರಾಮಾಗಮಮಹೋತ್ಸವಮ್ ॥</p>
<p class="Text">ಮತ್ತೆ ರಘುಶ್ರೇಷ್ಠನಾದ ಶ್ರೀರಾಮನು ಶಿಂಶಪಾ ವೃಕ್ಷದ ಬುಡದಲ್ಲಿ ಕುಳಿತುಕೊಂಡನು. ಆಗಲೇ ನಿಷಾದರಾಜ ಗುಹನು ಶ್ರೀರಾಮನು ಬಂದಿರುವ ಸಂತೋಷದ ಸುದ್ದಿಯನ್ನು ಪರಿಜನರಿಂದ ಕೇಳಿದನು. ॥61॥</p>
<p class="Shlok-Number">(ಶ್ಲೋಕ - 62)</p>
<p class="Shlok">ಸಖಾಯಂ ಸ್ವಾಮಿನಂ ದ್ರಷ್ಟುಂ ಹರ್ಷಾತ್ತೂರ್ಣಂ ಸಮಾಪತತ್ ।</p>
<p class="Shlok">ಫಲಾನಿ ಮಧುಪುಷ್ಪಾದಿ ಗೃಹೀತ್ವಾ ಭಕ್ತಿ ಸಂಯುತಃ ॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ರಾಮಸ್ಯಾಗ್ರೇ ವಿನಿಕ್ಷಿಪ್ಯ ದಂಡವತ್ಪ್ರಾಪತದ್ಭುವಿ ।</p>
<p class="Shlok">ಗುಹಮುತ್ಥಾಪ್ಯ ತಂ ತೂರ್ಣಂ ರಾಘವಃ ಪರಿಷಸ್ವಜೇ ॥</p>
<p class="Text">ಸಖನೂ, ಒಡೆಯನೂ ಆದ ರಘುಪುಂಗವನನ್ನು ನೋಡುವುದಕ್ಕಾಗಿ ಅತ್ಯಂತ ಹರ್ಷಿತನಾಗಿ ಹಣ್ಣುಗಳನ್ನು, ಜೇನು, ಹೂವು ಮುಂತಾದುವನ್ನು ಎತ್ತಿಕೊಂಡು ಭಕ್ತಿಯಿಂದ ಕೂಡಿ ಪರಿವಾರದ ಸಹಿತ ಬಂದು ರಾಮನ ಮುಂದೆ ಎಲ್ಲವನ್ನು ಸಮರ್ಪಿಸಿ ದಂಡವತ್ ಪ್ರಣಾಮವನ್ನು ಮಾಡಿದನು. ಆಗ ಶ್ರೀರಾಮನು ಬೇಗನೆ ಗುಹನನ್ನು ಮೇಲಕ್ಕೆತ್ತಿಕೊಂಡವನಾಗಿ ಆಲಿಂಗಿಸಿಕೊಂಡನು. ॥62-63॥</p>
<p class="Shlok-Number">(ಶ್ಲೋಕ - 64)</p>
<p class="Shlok">ಸಂಪೃಷ್ಟಕುಶಲೋ ರಾಮಂ ಗುಹಃ ಪ್ರಾಂಜಲಿರಬ್ರವೀತ್ ।</p>
<p class="Shlok">ಧನ್ಯೋಽಹಮದ್ಯ ಮೇ ಜನ್ಮ ನೈಷಾದಂ ಲೋಕಪಾವನ ॥</p>
<p class="Text">ಶ್ರೀರಾಮನು ಕುಶಲ ಪ್ರಶ್ನೆಗಳು ಕೇಳಿದ ಬಳಿಕ ಗುಹನು ಕೈ ಮುಗಿದುಕೊಂಡು ಅವನಲ್ಲಿ ಹೇಳಿದನು  ‘‘ಹೇ ಲೋಕಪಾವನನೆ, ರಘುಶ್ರೇಷ್ಠನೆ! ನಾನು ಈ ನಿಷಾದ (ಬೇಡರ) ಜಾತಿಯಲ್ಲಿ ಹುಟ್ಟಿದುದು ಸಾರ್ಥಕವಾಯಿತು. ನಾನು ಧನ್ಯನಾದೆನು. ॥64॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ಬಭೂವ ಪರಮಾನಂದಃ ಸ್ಪೃಷ್ಟ್ವಾತೇಂಽಗಂ ರಘೂತ್ತಮ ।</p>
<p class="Shlok">ನೈಷಾದರಾಜ್ಯಮೇತತ್ತೇ ಕಿಂಕರಸ್ಯ ರಘೂತ್ತಮ ॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ತ್ವದಧೀನಂ ವಸನ್ನತ್ರ ಪಾಲಯಾಸ್ಮಾನ್ ರಘೂದ್ವಹ ।</p>
<p class="Shlok">ಆಗಚ್ಛಯಾಮೋ ನಗರಂ ಪಾವನಂ ಕುರು ಮೇ ಗೃಹಮ್ ॥</p>
<p class="Text">ನಿನ್ನ ಶರೀರವನ್ನು ಮುಟ್ಟಿದ್ದರಿಂದ ನನಗೆ ಪರಮಾನಂದವಾಗಿದೆ. ಸೇವಕನಾದ ನನ್ನ ಈ ನೈಷಾದ ರಾಜ್ಯವು ನಿನ್ನ ಅಧೀನವಾಗಿದೆ. ಇಲ್ಲಿ ವಾಸಮಾಡುತ್ತಾ ನಮ್ಮನ್ನು ಕಾಪಾಡುವವನಾಗು. ನಡೆಯಿರಿ ಊರೊಳಗೆ ಹೋಗೋಣ. ನನ್ನ ಮನೆಯನ್ನು ಪವಿತ್ರವಾಗಿಸು. ॥65-66॥</p>
<p class="Shlok-Number">(ಶ್ಲೋಕ - 67)</p>
<p class="Shlok">ಗೃಹಾಣ ಫಲಮೂಲಾನಿ ತ್ವದರ್ಥಂ ಸಂಚಿತಾನಿ ಮೇ ।</p>
<p class="Shlok">ಅನುಗೃಹ್ಣೀಷ್ವ ಭಗವನ್ ದಾಸಸ್ತೇಽಹಂ ಸುರೋತ್ತಮ ॥</p>
<p class="Text">ಪೂಜ್ಯನೇ! ನಿನಗಾಗಿ ಸಂಗ್ರಹಿಸಿಟ್ಟಿರುವ ಈ ಕಂದ ಮೂಲ ಫಲಗಳನ್ನು ಸ್ವೀಕರಿಸು. ಸುರಶ್ರೇಷ್ಠನೆ! ನಾನು ನಿನ್ನ ದಾಸನಾಗಿರುವೆನು. ನನ್ನನ್ನು ಅನುಗ್ರಹಿಸು’’ ॥67॥</p>
<p class="Shlok-Number">(ಶ್ಲೋಕ - 68)</p>
<p class="Shlok">ರಾಮಸ್ತಮಾಹ ಸುಪ್ರೀತೋ ವಚನಂ ಶೃಣು ಮೇ ಸಖೇ ।</p>
<p class="Shlok">ನ ವೇಕ್ಷ್ಯಾಮಿ ಗೃಹಂ ಗ್ರಾಮಂ ನವ ವರ್ಷಾಣಿ ಪಂಚ ಚ ॥</p>
<p class="Shlok-Number">(ಶ್ಲೋಕ - 69)</p>
<p class="Shlok">ದತ್ತಮನ್ಯೇನ ನೋ ಭುಂಜೇ ಫಲಮೂಲಾದಿ ಕಿಂಚನ ।</p>
<p class="Shlok">ರಾಜ್ಯಂ ಮಮೈತತ್ತೇ ಸರ್ವಂ ತ್ವಂ ಸಖಾ ಮೇಽತಿವಲ್ಲಭಃ ॥</p>
<p class="Text">ಆಗ ಸಂತುಷ್ಟನಾದ ಶ್ರೀರಾಮನು - ‘‘ಎಲೈ ಸ್ನೇಹಿತನೆ!  ನನ್ನ ಮಾತನ್ನು ಕೇಳು. ನಾನು ಊರನ್ನಾಗಲಿ, ಮನೆಯನ್ನಾಗಲಿ ಹದಿನಾಲ್ಕು ವರ್ಷಗಳ ಕಾಲ ಪ್ರವೇಶಿಸುವುದಿಲ್ಲ. ಕಂದ ಮೂಲ ಫಲಗಳೇ ಮುಂತಾಗಿ ಏನನ್ನೂ ಬೇರೊಬ್ಬರು ಕೊಟ್ಟಿದ್ದನ್ನು ನಾನು ತಿನ್ನುವುದಿಲ್ಲ. ನಿನ್ನ ಈ ರಾಜ್ಯವೆಲ್ಲವೂ ನನ್ನದೇ ಆಗಿದೆ. ನೀನು ನನಗೆ ಅತ್ಯಂತ ಪ್ರೀತಿಪಾತ್ರನಾದ ಸ್ನೇಹಿತನಾಗಿರುವೆ. ॥68-69॥ </p>
<p class="Shlok-Number">(ಶ್ಲೋಕ - 70)</p>
<p class="Shlok">ವಟಕ್ಷೀರಂ ಸಮಾನಾಯ್ಯ ಜಟಾಮುಕುಟಮಾದರಾತ್ ।</p>
<p class="Shlok">ಬಬಂಧ ಲಕ್ಷ್ಮಣೇನಾಥ ಸಹಿತೋ ರಘುನಂದನಃ ॥</p>
<p class="Text">ಹೀಗೆಂದು ಹೇಳಿದ ಅನಂತರ ಶ್ರೀರಾಮನು ಲಕ್ಷ್ಮಣನೊಡಗೂಡಿ ಆಲದ ಹಾಲನ್ನು ತರಿಸಿ ಜಟಾಕಿರೀಟವನ್ನು ಕಟ್ಟಿಕೊಂಡನು. ॥70॥</p>
<p class="Shlok-Number">(ಶ್ಲೋಕ - 71)</p>
<p class="Shlok">ಜಲಮಾತ್ರಂ ತು ಸಂಪ್ರಾಶ್ಯ ಸೀತಯಾ ಸಹ ರಾಘವಃ ।</p>
<p class="Shlok">ಆಸ್ತೃತಂ ಕುಶಪರ್ಣಾದ್ಯೈಃ ಶಯನಂ ಲಕ್ಷ್ಮಣೇನ ಹಿ ॥</p>
<p class="Shlok-Number">(ಶ್ಲೋಕ - 72)</p>
<p class="Shlok">ಉವಾಸ ತತ್ರ ನಗರಪ್ರಾಸಾದಾಗ್ರೇ ಯಥಾ ಪುರಾ ।</p>
<p class="Shlok">ಸುಷ್ವಾಪ ತತ್ರ ವೈದೇಹ್ಯಾ ಪರ್ಯಂಕ ಇವ ಸಂಸ್ಕೃತೇ ॥</p>
<p class="Text">ಸೀತೆಯೊಡನೆ ಕೇವಲ ನೀರನ್ನು ಮಾತ್ರ ಕುಡಿದು, ಲಕ್ಷ್ಮಣನು ಹುಲ್ಲು ಮತ್ತು ಎಳೆ ಚಿಗುರುಗಳಿಂದ ಸಿದ್ಧಗೊಳಿಸಿದ ಹಾಸಿಗೆಯನ್ನು ಆಶ್ರಯಿಸಿ, ನಗರದ ಉಪ್ಪರಿಗೆಯ ಮೇಲೆ ಸೀತೆಯೊಡಗೂಡಿ ಸುಸಜ್ಜಿತ ಮಂಚದ ಮೇಲೆ ಹೇಗೆ ಹಿಂದೆ ಮಲಗುತ್ತಿದ್ದನೋ ಅದೇ ರೀತಿಯಿಂದ ಆನಂದವಾಗಿ ಪವಡಿಸಿದನು. ॥71-72॥</p>
<p class="Shlok-Number">(ಶ್ಲೋಕ - 73)</p>
<p class="Shlok">ತತೋಽವಿದೂರೇ ಪರಿಗೃಹ್ಯ ಚಾಪಂ </p>
<p class="Shlok">ಸಬಾಣತೂಣೀರಧನುಃ ಸ ಲಕ್ಷ್ಮಣಃ ।</p>
<p class="Shlok">ರರಕ್ಷ ರಾಮಂ ಪರಿತೋ ವಿಪಶ್ಯನ್ </p>
<p class="Shlok">ಗುಹೇನ ಸಾರ್ಧಂ ಸಶರಾಸನೇನ ॥</p>
<p class="Text">ಅನಂತರ ಲಕ್ಷ್ಮಣನು ಬಾಣ ಬತ್ತಳಿಕೆಗಳೊಡನೆ ಬಿಲ್ಲನ್ನು ಹಿಡಿದವನಾಗಿ ಸಮೀಪದಲ್ಲೇ ಇದ್ದುಕೊಂಡು, ಧನುರ್ಧಾರಿಯಾಗಿದ್ದ ಗುಹನೊಡಗೂಡಿ ಸುತ್ತಲೂ ಕಣ್ಣು ಹಾಯಿಸುತ್ತಾ ಶ್ರೀರಾಮಚಂದ್ರನಿಗೆ ಕಾವಲು ಕಾಯುತ್ತಿದ್ದನು. ॥73॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ಪಂಚಮಃ ಸರ್ಗಃ ॥5॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ಐದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-5-6">ಆರನೆಯ ಸರ್ಗ</p>
<p class="description">ಗಂಗೆಯನ್ನು ದಾಟಿ ಭರದ್ವಾಜ ಮತ್ತು ವಾಲ್ಮೀಕಿಗಳ ಭೇಟಿ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ಸುಪ್ತಂ ರಾಮಂ ಸಮಾಲೋಕ್ಯ ಗುಹಃ ಸೋಶ್ರುಪರಿಪ್ಲುತಃ ।</p>
<p class="Shlok">ಲಕ್ಷ್ಮಣಂ ಪ್ರಾಹ ವಿನಯಾದ್ ಭ್ರಾತಃ ಪಶ್ಯಸಿ ರಾಘವಮ್ ॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ಶಯಾನಂ ಕುಶಪತ್ರೌಘಸಂಸ್ತರೇ ಸೀತಯಾ ಸಹ ।</p>
<p class="Shlok">ಯಃ ಶೇತೇ ಸ್ವರ್ಣಪರ್ಯಂಕೇ ಸ್ವಾಸ್ತೀರ್ಣೇ ಭವನೋತ್ತಮೇ ॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ಕೈಕೇಯೀ ರಾಮ ದುಃಖಸ್ಯ ಕಾರಣಂ ವಿಧಿನಾ ಕೃತಾ ।</p>
<p class="Shlok">ಮಂಥರಾಬುದ್ಧಿಮಾಸ್ಥಾಯ ಕೈಕೇಯೀ ಪಾಪಮಾಚರತ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು — </span>ಪಾರ್ವತಿ! ಮಲಗಿದ್ದ ಶ್ರೀರಾಮನನ್ನು ನೋಡಿದ ಗುಹನು ಕಣ್ಣೀರು ತುಂಬಿಕೊಂಡು ವಿನಯದಿಂದ ಲಕ್ಷ್ಮಣನಲ್ಲಿ  ‘‘ಸೋದರನೆ! ಶ್ರೀರಾಮನನ್ನು ನೋಡುತ್ತಿರುವೆಯಲ್ಲ. ಉತ್ತಮವಾದ, ವಿಶಾಲವಾದ ಅರಮನೆಯಲ್ಲಿ ಬಂಗಾರದ ಮಂಚದ ಮೇಲೆ ಹಂಸತೂಲಿಕಾತಲ್ಪದಲ್ಲಿ ಸೀತೆಯೊಡನೆ ಪವಡಿಸುತ್ತಿದ್ದವನು ಇಂದು ಜಾನಕಿಯೊಂದಿಗೆ ಹುಲ್ಲು ಮತ್ತು ಎಲೆಗಳನ್ನು ಹರಡಿರುವ ಪರ್ಣಶಯ್ಯೆಯಲ್ಲಿ ಮಲಗಿರುವನು. ದೈವವು ಕೈಕೇಯಿಯನ್ನು ರಾಮನ ಕಷ್ಟಕ್ಕೆ ಕಾರಣಳನ್ನಾಗಿ ಮಾಡಿತು. ಆಕೆಯಾದರೋ ಮಂಥರೆಯ ಬುದ್ಧಿಯನ್ನು ಅನುಸರಿಸಿ ಪಾಪವನ್ನು ಮಾಡಿದಳು’’ ಎಂದು ಹೇಳಿದನು. ॥1-3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ತಚ್ಛ್ರುತ್ವಾ ಲಕ್ಷ್ಮಣಃ ಪ್ರಾಹ ಸಖೇ ಶೃಣು ವಚೋ ಮಮ ।</p>
<p class="Shlok">ಕಃ ಕಸ್ಯ ಹೇತುರ್ದುಃಖಸ್ಯ ಕಶ್ಚ ಹೇತುಃ ಸುಖಸ್ಯ ವಾ ॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಸ್ವಪೂರ್ವಾರ್ಜಿತಕರ್ಮೈವ ಕಾರಣಂ ಸುಖದುಃಖಯೋಃ ॥</p>
<p class="Text">ಅದನ್ನು ಕೇಳಿದ ಲಕ್ಷ್ಮಣನು ಇಂತೆಂದನು - ‘‘ಎಲೈ  ಸ್ನೇಹಿತನೇ! ನನ್ನ ಮಾತನ್ನು ಕೇಳು. ದುಃಖಕ್ಕಾಗಲಿ, ಸುಖಕ್ಕಾಗಲಿ ಯಾರು ಯಾರಿಗೆ ಕಾರಣರು? ಯಾರೂ ಅಲ್ಲ. ಮನುಷ್ಯನು ಹಿಂದೆ ಮಾಡಿದ ಕರ್ಮವೇ ಅವನ ಸುಖ-ದುಃಖಗಳಿಗೆ ಕಾರಣವು.॥4-5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ಸುಖಸ್ಯ ದುಃಖಸ್ಯ ನ ಕೋಽಪಿ ದಾತಾ </p>
<p class="Shlok">ಪರೋ ದದಾತೀತಿ ಕುಬುದ್ಧಿರೇಷಾ ।</p>
<p class="Shlok">ಅಹಂ ಕರೋಮೀತಿ ವೃಥಾಭಿಮಾನಃ </p>
<p class="Shlok">ಸ್ವಕರ್ಮಸೂತ್ರಗ್ರಥಿತೋ ಹಿ ಲೋಕಃ ॥</p>
<p class="Text">ಸುಖವನ್ನಾಗಲಿ, ದುಃಖವನ್ನಾಗಲಿ ಯಾರೂ ಯಾರಿಗೂ (ಒಬ್ಬರಿಗೊಬ್ಬರು) ಕೊಡುವುದಿಲ್ಲ. ಮತ್ತೊಬ್ಬನಿಂದ ಸುಖ-ದುಃಖಗಳು ಉಂಟಾದುವು ಎಂದು ತಿಳಿಯುವುದು ಕೆಟ್ಟಬುದ್ಧಿಯಾಗಿದೆ. ‘ನಾನು ಮಾಡುತ್ತೇನೆ’ ಎಂಬುದೂ ವ್ಯರ್ಥವಾದ ಅಭಿಮಾನವೇ ಸರಿ. ಏಕೆಂದರೆ, ಲೋಕದ ಜನರೆಲ್ಲರೂ ತಮ್ಮ-ತಮ್ಮ ಕರ್ಮಗಳಿಂದ ಬಂಧಿತರಾಗಿದ್ದಾರೆ. ॥6॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ಸುಹೃನ್ಮಿತ್ರಾರ್ಯುದಾಸೀನದ್ವೇಷ್ಯಮಧ್ಯಸ್ಥಬಾಂಧವಾಃ ।</p>
<p class="Shlok">ಸ್ವಯಮೇವಾಚರನ್ಕರ್ಮ ತಥಾ ತತ್ರ ವಿಭಾವ್ಯತೇ ॥</p>
<p class="Text">ಈ ಮನುಷ್ಯನು ತಾನೇ ಮಾಡಿದ ಕರ್ಮಗಳ ಫಲವಾಗಿ ಸ್ನೇಹಿತ, ಆಪ್ತ, ಶತ್ರು, ಉದಾಸೀನ, ಬೇಡದವನು, ಮಧ್ಯಸ್ಥ, ಬಂಧು ಎಂಬುದಾಗಿ ಲೋಕದಲ್ಲಿ ಕಲ್ಪಿಸಿಕೊಳ್ಳುತ್ತಾನೆ. ॥7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ಸುಖಂ ವಾ ಯದಿ ವಾ ದುಃಖಂ ಸ್ವಕರ್ಮವಶಗೋ ನರಃ ।</p>
<p class="Shlok">ಯದ್ಯದ್ಯಥಾಗತಂ ತತ್ತದ್ ಭುಕ್ತ್ವಾ ಸ್ವಸ್ಥಮನಾ ಭವೇತ್ ॥</p>
<p class="Text">ಆದ್ದರಿಂದ ಮನುಷ್ಯನು ತನ್ನ ಕರ್ಮಾನುಸಾರ ಸುಖವೋ, ದುಃಖವೋ ಯಾವುದು ಹೇಗೆ ಬರುತ್ತದೋ ಹಾಗೆ-ಹಾಗೆಯೇ ಅನುಭವಿಸುತ್ತಾ ಶಾಂತಚಿತ್ತನಾಗಿ ಇರಬೇಕು. ॥8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ನ ಮೇ ಭೋಗಾಗಮೇ ವಾಂಛಾ ನ ಮೇ ಭೋಗವಿವರ್ಜನೇ ।</p>
<p class="Shlok">ಆಗಚ್ಛತ್ವಥ ಮಾಗಚ್ಛತ್ವಭೋಗವಶಗೋ ಭವೇತ್ ॥</p>
<p class="Text">ನಮಗೆ ಭೋಗಗಳ ಪ್ರಾಪ್ತಿಯ ಇಚ್ಛೆಯಾಗಲಿ, ಅವುಗಳ ತ್ಯಾಗದ ಇಚ್ಛೆಯಾಗಲಿ ಇರಬಾರದು. ಭೋಗಗಳು ಬಂದರೆ ಬರಲಿ, ಹೋದರೆ ಹೋಗಲಿ ಎಂದು ಉದಾಸೀನತೆಯಿಂದ ಭೋಗಗಳ ಹಿಡಿತಕ್ಕೆ ಸಿಗದಂತೆ ಇರಬೇಕು. ॥9॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಯಸ್ಮಿನ್ ದೇಶೇ ಚ ಕಾಲೇ ಚ ಯಸ್ಮಾದ್ವಾಯೇನ ಕೇನ ವಾ ।</p>
<p class="Shlok">ಕೃತಂ ಶುಭಾಶುಭಂ ಕರ್ಮ ಭೋಜ್ಯಂ ತತ್ತತ್ರ ನಾನ್ಯಥಾ ॥ </p>
<p class="Text">ಯಾವ ದೇಶದಲ್ಲಿ, ಕಾಲದಲ್ಲಿ ಯಾರು ಯಾವ ಕಾರಣಕ್ಕಾಗಿ ಏನೇನು ಪಾಪಪುಣ್ಯಗಳನ್ನು ಮಾಡುವನೋ ಅವುಗಳನ್ನು ಹಾಗೆಯೇ ನಿಃಸಂದೇಹವಾಗಿ ಭೋಗಿಸಬೇಕಾಗುತ್ತದೆ. ಬೇರೆ ಉಪಾಯವಿರುವುದಿಲ್ಲ. ॥10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಅಲಂ ಹರ್ಷವಿಷಾದಾಭ್ಯಾಂ ಶುಭಾಶುಭಫಲೋದಯೇ ।</p>
<p class="Shlok">ವಿಧಾತ್ರಾ ವಿಹಿತಂ ಯದ್ಯತ್ತದಲಂಘ್ಯಂ ಸುರಾಸುರೈಃ ॥</p>
<p class="Text">ಆದ್ದರಿಂದ ವಿಧಾತನು ಗೊತ್ತು ಪಡಿಸಿದ ಒಳ್ಳೆಯ ಹಾಗೂ ಕೆಟ್ಟ ಫಲಗಳ ವಿಷಯಕ್ಕೆ ಸಂತೋಷ-ದುಃಖಗಳನ್ನು ತಂದುಕೊಳ್ಳುವುದು ಇನ್ನು ಸಾಕು; ಏಕೆಂದರೆ ವಿಧಾತನ ಗತಿಯನ್ನು ದೇವಾಸುರರಿಂದಲೂ ಮೀರಲಾಗುವುದಿಲ್ಲ. ॥11॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ಸರ್ವದಾ ಸುಖದುಃಖಾಭ್ಯಾಂ ನರಃ ಪ್ರತ್ಯವರುಧ್ಯತೇ ।</p>
<p class="Shlok">ಶರೀರಂ ಪುಣ್ಯಪಾಪಾಭ್ಯಾಮುತ್ಪನ್ನಂ ಸುಖದುಃಖವತ್ ॥ </p>
<p class="Shlok-Number">(ಶ್ಲೋಕ - 13)</p>
<p class="Shlok">ಸುಖಸ್ಯಾನಂತರಂ ದುಃಖಂ ದುಃಖಸ್ಯಾನಂತರಂ ಸುಖಮ್ ।</p>
<p class="Shlok">ದ್ವಯಮೇತದ್ಧಿ ಜಂತೂನಾಮಲಂಘ್ಯಂ ದಿನರಾತ್ರಿವತ್ ॥ </p>
<p class="Text">ಮನುಷ್ಯನು ಯಾವಾಗಲೂ ಸುಖ-ದುಃಖಗಳಿಂದ ಸುತ್ತುವರಿದಿರುವನು. ಸುಖ-ದುಃಖಗಳುಳ್ಳ ಶರೀರವು ಪಾಪ ಪುಣ್ಯಗಳ ನಿಮಿತ್ತವಾಗಿಯೇ ಹುಟ್ಟಿರುತ್ತದೆ. ಪ್ರಾಣಿಗಳಿಗೆ ಹಗಲು-ರಾತ್ರಿಗಳಂತೆ ಸುಖವಾದ ಮೇಲೆ ದುಃಖವು, ದುಃಖವಾದ ಮೇಲೆ ಸುಖವು ಬರುತ್ತಿರುವುವು. ಇದನ್ನು ಪ್ರಾಣಿಗಳು ಉಲ್ಲಂಘಿಸಲಾರವು. ॥12-13॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಸುಖಮಧ್ಯೇ ಸ್ಥಿತಂ ದುಃಖಂ ದುಃಖಮಧ್ಯೇ ಸ್ಥಿತಂ ಸುಖಮ್ ।</p>
<p class="Shlok">ದ್ವಯಮನ್ಯೋನ್ಯಸಂಯುಕ್ತಂ ಪ್ರೋಚ್ಯತೇ ಜಲಪಂಕವತ್ ॥</p>
<p class="Text">ಸುಖದ ನಡುವೆ ದುಃಖವು, ದುಃಖದ ನಡುವೆ ಸುಖವು ಸದಾಕಾಲ ಇದ್ದುಕೊಂಡಿರುತ್ತವೆ. ಇವೆರಡೂ ಒಂದಕ್ಕೊಂದು ನೀರು ಕೆಸರುಗಳಂತೆ ಕೂಡಿಕೊಂಡಿರುವವು.॥14॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ತಸ್ಮಾದ್ಧೈರ್ಯೇಣ ವಿದ್ವಾಂಸ ಇಷ್ಟಾನಿಷ್ಟೋಪಪತ್ತಿಷು ।</p>
<p class="Shlok">ನ ಹೃಷ್ಯಂತಿ ನ ಮುಹ್ಯಂತಿ ಸರ್ವಂ ಮಾಯೇತಿ ಭಾವನಾತ್ ॥ </p>
<p class="Text">ಆದ್ದರಿಂದ ವಿವೇಕಿಗಳು ಧೈರ್ಯದಿಂದ ಇಷ್ಟವಾಗಲಿ, ಅನಿಷ್ಟವಾಗಲಿ ಬಂದೊದಗಿದಾಗ ಇವೆಲ್ಲವೂ ಮಾಯೆ ಎಂಬ ಭಾವನೆ ಯಿಂದ ಹಿಗ್ಗುವುದೂ ಇಲ್ಲ, ಕುಗ್ಗುವುದೂ ಇಲ್ಲ.’’ ॥15॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ಗುಹಲಕ್ಷ್ಮಣಯೋರೇವಂ ಭಾಷತೋರ್ವಿಮಲಂ ನಭಃ ।</p>
<p class="Shlok">ಬಭೂವ ರಾಮಃ ಸಲಿಲಂ ಸ್ಪೃಷ್ಟ್ವಾ ಪ್ರಾತಃ ಸಮಾಹಿತಃ ॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಉವಾಚ ಶೀಘ್ರಂ ಸುದೃಢಾಂ ನಾವಮಾನಯ ಮೇ ಸಖೇ ।</p>
<p class="Shlok">ಶ್ರುತ್ವಾ ರಾಮಸ್ಯ ವಚನಂ ನಿಷಾದಾಧಿಪತಿರ್ಗುಹಃ ॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಸ್ವಯಮೇವ ದೃಢಾಂ ನಾವಮಾನಿನಾಯ ಸುಲಕ್ಷಣಾಮ್ ।</p>
<p class="Shlok">ಸ್ವಾಮಿನ್ನಾರುಹ್ಯತಾಂ ನೌಕಾ ಸೀತಯಾ ಲಕ್ಷ್ಮಣೇನ ಚ ॥</p>
<p class="Text">ಈ ರೀತಿಯಾಗಿ ಗುಹ ಮತ್ತು ಲಕ್ಷ್ಮಣರು ಮಾತನಾಡುತ್ತಿರುವಂತೆಯೇ ಮೂಡಣ ದಿಕ್ಕು ಬೆಳಗಿತು (ಬೆಳಕು ಹರಿಯಿತು). ಶ್ರೀರಾಮನು ಗಂಗಾಸ್ನಾನ ಮಾಡಿ ಪ್ರಾತಃಕಾಲದ ಜಪಾದಿಗಳನ್ನು ಪೂರೈಸಿದನು. ಅನಂತರ ‘‘ಎಲೈ ಮಿತ್ರಾ! ದೃಢವಾದ ಒಳ್ಳೆಯದೊಂದು ಹರಿಗೋಲನ್ನು ತೆಗೆದುಕೊಂಡು ಬಾ’’ ಎಂದು ಗುಹನಿಗೆ ಹೇಳಿದನು. ನಿಷಾದರಾಜನಾದ ಗುಹನು ರಾಮನ ಮಾತನ್ನು ಕೇಳಿ ಲಕ್ಷಣಯುಕ್ತವಾದ ಭದ್ರವಾದ ಹರಿಗೋಲನ್ನು ತಾನೇ ಸ್ವತಃ ತಂದನು. ‘‘ಪ್ರಭುವೇ! ಸೀತಾಲಕ್ಷ್ಮಣರೊಡಗೂಡಿ ನೌಕೆಯನ್ನು ಏರೋಣವಾಗಲಿ.” ॥16-18॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ವಾಹಯೇ ಜ್ಞಾತಿಭಿಃ ಸಾರ್ಧಮಹಮೇವ ಸಮಾಹಿತಃ ।</p>
<p class="Shlok">ತಥೇತಿ ರಾಘವಃ ಸೀತಾಮಾರೋಪ್ಯ ಶುಭಲಕ್ಷಣಾಮ್ ॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಗುಹಸ್ಯ ಹಸ್ತಾವಾಲಂಬ್ಯ ಸ್ವಯಂ ಚಾರೋಹದಚ್ಯುತಃ ।</p>
<p class="Shlok">ಆಯುಧಾದೀನ್ ಸಮಾರೋಪ್ಯ ಲಕ್ಷ್ಮಣೋಽಪ್ಯಾರುರೋಹ ಚ ॥</p>
<p class="Text">“ಜ್ಞಾತಿ ಬಾಂಧವರೊಡನೆ ನಾನೇ ಎಚ್ಚರಿಕೆಯಿಂದ ದೋಣಿಯನ್ನು ಒಯ್ಯುತ್ತೇನೆ’’ ಎಂದು ಹೇಳಿದನು. ಹಾಗೆಯೇ ಆಗಲೀ ಎಂದು ಅಚ್ಯುತನಾದ ಶ್ರೀರಾಮನು ಶುಭಲಕ್ಷಣಳಾದ ಸೀತೆಯನ್ನು  ಮೊದಲಿಗೆ ಹತ್ತಿಸಿ, ತಾನು ಗುಹನ ಕೈಯನ್ನು ಹಿಡಿದುಕೊಂಡು ನಾವೆಯನ್ನೇರಿದನು. ಅನಂತರ ಆಯುಧಗಳನ್ನೆಲ್ಲ ಏರಿಸಿ ಲಕ್ಷ್ಮಣನು ತಾನೂ ಹತ್ತಿದನು. ॥19-20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ಗುಹಸ್ತಾನ್ವಾಹಯಾಮಾಸ ಜ್ಞಾತಿಭಿಃ ಸಹಿತಃ ಸ್ವಯಮ್ ।</p>
<p class="Shlok">ಗಂಗಾಮಧ್ಯೇ ಗತಾ ಗಂಗಾಂ ಪ್ರಾರ್ಥಯಾಮಾಸ ಜಾನಕೀ ॥</p>
<p class="Text">ಆಗ ಗುಹನು ಜ್ಞಾತಿಗಳೊಡಗೂಡಿ ತಾನೇ ನಾವೆಯನ್ನು ನಡೆಸಿದನು. ದೋಣಿಯು ಗಂಗಾನದಿಯ ಮಧ್ಯಕ್ಕೆ ಬಂದಾಗ ಜಾನಕಿಯು ಗಂಗೆಯನ್ನು ಪ್ರಾರ್ಥಿಸಿದಳು. ॥21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ದೇವಿ ಗಂಗೇ ನಮಸ್ತುಭ್ಯಂ ನಿವೃತ್ತಾ ವನವಾಸತಃ ।</p>
<p class="Shlok">ರಾಮೇಣ ಸಹಿತಾಹಂ ತ್ವಾಂ ಲಕ್ಷ್ಮಣೇನ ಚ ಪೂಜಯೇ ॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಇತ್ಯುಕ್ತ್ವಾ ಪರಕೂಲಂ ತೌ ಶನೈರುತ್ತೀರ್ಯ ಜಗ್ಮತುಃ ॥</p>
<p class="Text">‘‘ಗಂಗಾದೇವಿಯೇ! ನಿನಗೆ ನಮಸ್ಕಾರವು. ವನವಾಸದಿಂದ ನಾನು ರಾಮ ಲಕ್ಷ್ಮಣರೊಡನೆ ಸುಖವಾಗಿ ಹಿಂತಿರುಗುವಾಗ ನಿನ್ನನ್ನು ಪೂಜಿಸುತ್ತೇನೆ’’ ಎಂದು ಹರಸಿಕೊಂಡಳು. ಹೀಗೆ ಪ್ರಾರ್ಥಿಸಿ ಅವರು ಮೆಲ್ಲನೆ ಆಚೆಯ ದಡವನ್ನು ಸೇರಿ, ಮುಂದಕ್ಕೆ ಹೊರಟರು. ॥22-23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ಗುಹೋಽಪಿ ರಾಘವಂ ಪ್ರಾಹ ಗಮಿಷ್ಯಾಮಿ ತ್ವಯಾ ಸಹ ।</p>
<p class="Shlok">ಅನುಜ್ಞಾಂ ದೇಹಿ ರಾಜೇಂದ್ರ ನೋಚೇತ್ಪ್ರಾಣಾಂಸ್ತ್ಯಜಾಮ್ಯಹಮ್ ॥</p>
<p class="Text">ಆಗ ಗುಹನು ಶ್ರೀರಘುರಾಮ ಚಂದ್ರನಲ್ಲಿ ಹೇಳಿದನು - ‘‘ಹೇ ರಾಜೇಂದ್ರಾ! ನಾನೂ ನಿನ್ನೊಡನೆ ಬರುತ್ತೇನೆ. ನನಗೆ ಅಪ್ಪಣೆಯನ್ನು ಕೊಡು. ಹಾಗಿಲ್ಲದಿದ್ದರೆ ಇಲ್ಲಿಯೇ ಪ್ರಾಣತ್ಯಾಗವನ್ನು  ಮಾಡುವೆ. ॥24॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಶ್ರುತ್ವಾ ನೈಷಾದಿವಚನಂ ಶ್ರೀರಾಮಸ್ತಮಥಾಬ್ರವೀತ್ ।</p>
<p class="Shlok">ಚತುರ್ದಶ ಸಮಾಃ ಸ್ಥಿತ್ವಾ ದಂಡಕೇ ಪುನರಪ್ಯಹಮ್ ॥ </p>
<p class="Shlok-Number">(ಶ್ಲೋಕ - 26)</p>
<p class="Shlok">ಆಯಾಸ್ಯಾಮ್ಯುದಿತಂ ಸತ್ಯಂ ನಾಸತ್ಯಂ ರಾಮಭಾಷಿತಮ್ ।</p>
<p class="Shlok">ಇತ್ಯುಕ್ತ್ವಾಲಿಂಗ್ಯ ತಂ ಭಕ್ತಂ ಸಮಾಶ್ವಾಸ್ಯ ಪುನಃ ಪುನಃ ॥</p>
<p class="Text">ನಿಷಾದರಾಜನ ಮಾತನ್ನು ಕೇಳಿದ ಶ್ರೀರಾಮನು ಅವನನ್ನು ಸಂತೈಸುತ್ತಾ ‘‘ಮಿತ್ರಾ! ನಾನು ಹದಿನಾಲ್ಕು ವರ್ಷ ದಂಡಕಾರಣ್ಯದಲ್ಲಿ ವಾಸಮಾಡಿ ಅನಂತರ ಹಿಂದಿರುಗಿ ಬರುವೆನು. ನಾನು ಹೇಳುತ್ತಿರುವುದು ಸತ್ಯವು. ರಾಮನ ಮಾತು ಎಂದೂ ಸುಳ್ಳಾಗಲಾರದು’’ ಎಂದು ಹೇಳಿ ಭಕ್ತನಾದ ಗುಹನಿಗೆ ಧೈರ್ಯತುಂಬಿ ಗಾಢವಾಗಿ ಆಲಿಂಗಿಸಿ ಹಿಂದಕ್ಕೆ ಬೀಳ್ಕೊಟ್ಟನು. ರಾಮನಿಂದ ಅಗಲಿದ ಅವನು ಕಷ್ಟದಿಂದ ಮನೆಗೆ ಮರಳಿದನು. ॥25-27॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ನಿವರ್ತಯಾಮಾಸ ಗುಹಂ ಸೋಽಪಿ ಕೃಚ್ಛ್ರಾದ್ಯಯೌ ಗೃಹಮ್ ॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ತತೋ ರಾಮಸ್ತು ವೈದೇಹ್ಯಾ ಲಕ್ಷ್ಮಣೇನ ಸಮನ್ವಿತಃ ॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಭರದ್ವಾಜಾಶ್ರಮಪದಂ ಗತ್ವಾ ಬಹಿರುಪಸ್ಥಿತಃ ।</p>
<p class="Shlok">ತತ್ರೈಕಂ ವಟುಕಂ ದೃಷ್ಟ್ವಾ ರಾಮಃ ಪ್ರಾಹ ಚ ಹೇ ವಟೋ ॥</p>
<p class="Shlok"><span class="char-style-override-4">(ಶ್ಲೋಕ - 30)</span></p>
<p class="Shlok">ರಾಮೋ ದಾಶರಥಿಃ ಸೀತಾಲಕ್ಷ್ಮಣಾಭ್ಯಾಂ ಸಮನ್ವಿತಃ ।</p>
<p class="Shlok">ಆಸ್ತೇ ಬಹಿರ್ವನಸ್ಯೇತಿ ಹ್ಯುಚ್ಯತಾಂ ಮುನಿಸನ್ನಿಧೌ ॥</p>
<p class="Text">ಅನಂತರ ಶ್ರೀರಾಮನು ಸೀತಾಲಕ್ಷ್ಮಣರೊಡಗೂಡಿ ಭರದ್ವಾಜರ ಆಶ್ರಮಸ್ಥಾನಕ್ಕೆ ತಲುಪಿ ತಪೋವನದ ಹೊರಗಡೆಯೇ ನಿಂತುಕೊಂಡನು. ಅಲ್ಲೊಬ್ಬ ಬ್ರಹ್ಮಚಾರಿಯನ್ನು ಕಂಡು ಶ್ರೀರಾಮನು ‘‘ಎಲೈ ವಟುವೆ! ಸೀತಾಲಕ್ಷ್ಮಣರೊಡನೆ ರಘುನಾಥನು ಬಂದು ವನದ ಹೊರಗೆ ನಿಂತಿರುವನು ಎಂದು ಭರದ್ವಾಜ ಮುನಿಗಳಿಗೆ ತಿಳಿಸುವವನಾಗು’’ ಎಂದು ಹೇಳಿ ಕಳಿಸಿದನು. ॥28-30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ತಚ್ಛ್ರುತ್ವಾ ಸಹಸಾ ಗತ್ವಾ ಪಾದಯೋಃ ಪತಿತೋ ಮುನೇಃ ।</p>
<p class="Shlok">ಸ್ವಾಮಿನ್ ರಾಮಃ ಸಮಾಗತ್ಯ ವನಾದ್ಬಹಿರವಸ್ಥಿತಃ ॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ಸಭಾರ್ಯಃ ಸಾನುಜಃ ಶ್ರೀಮಾನಾಹ ಮಾಂ ದೇವಸನ್ನಿಭಃ ।</p>
<p class="Shlok">ಭರದ್ವಾಜಾಯ ಮುನಯೇ ಜ್ಞಾಪಯಸ್ವ ಯಥೋಚಿತಮ್ ॥</p>
<p class="Text">ರಾಮಚಂದ್ರನ ವಚನವನ್ನು ಕೇಳಿದ ವಟುವು ಓಡುತ್ತಾ ಹೋಗಿ ಮುನಿಗಳ ಪಾದಗಳಿಗೆ ವಂದಿಸಿಕೊಂಡು  ‘‘ಗುರುಗಳೇ! ಪತ್ನೀ ಮತ್ತು ಸಹೋದರನೊಡಗೂಡಿ ದೇವಮಾನವನಾದ ಶ್ರೀರಾಮನು ಬಂದು ಆಶ್ರಮದ ಹೊರಗಡೆ ನಿಂತಿರುವನು. ನನ್ನನ್ನು ಕುರಿತು ‘ಸಮಯೋಚಿತವಾಗಿ ಭರದ್ವಾಜಮುನಿಗಳಿಗೆ ತಿಳಿಸುವವನಾಗು’ ಎಂದು ವಿಜ್ಞಾಪಿಸಿಕೊಂಡನು. ॥31-32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ತಚ್ಛ್ರುತ್ವಾ ಸಹಸೋತ್ಥಾಯ ಭರದ್ವಾಜೋ ಮುನೀಶ್ವರಃ ।</p>
<p class="Shlok">ಗೃಹೀತ್ವಾರ್ಘ್ಯಂ ಚ ಪಾದ್ಯಂ ಚ ರಾಮಸಾಮೀಪ್ಯಮಾಯಮೌ ॥</p>
<p class="Text">ಇದನ್ನು ಕೇಳುತ್ತಲೇ ಮುನೀಶ್ವರರಾದ ಭರದ್ವಾಜರು ತಟ್ಟನೆದ್ದು ಅರ್ಘ್ಯಪಾದ್ಯಾದಿಗಳನ್ನು ತೆಗೆದುಕೊಂಡು ಶ್ರೀರಾಮನ ಸಮೀಪಕ್ಕೆ ಬಂದರು. ॥33॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ದೃಷ್ಟ್ವಾ ರಾಮಂ ಯಥಾನ್ಯಾಯಂ ಪೂಜಯಿತ್ವಾ ಸಲಕ್ಷ್ಮಣಮ್ ।</p>
<p class="Shlok">ಆಹ ಮೇ ಪರ್ಣಶಾಲಾಂ ಭೋ ರಾಮ ರಾಜೀವಲೋಚನ ॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ಆಗಚ್ಛ ಪಾದರಜಸಾ ಪುನೀಹಿ ರಘುನಂದನ ।</p>
<p class="Shlok">ಇತ್ಯುಕ್ತ್ವೋಟಜಮಾನೀಯ ಸೀತಯಾ ಸಹ ರಾಘವೌ ॥</p>
<p class="Text">ರಾಮನನ್ನು ಕಂಡು ಯೋಗ್ಯವಾದ ರೀತಿಯಿಂದ ಲಕ್ಷ್ಮಣಸಹಿತ ಅವನನ್ನು ಗೌರವಿಸಿ ಪೂಜಿಸಿದರು. ‘‘ಹೇ ರಾಜೀವಲೋಚನ ರಘುನಂದನಾ! ನನ್ನ ಪರ್ಣಶಾಲೆಗೆ ಬಂದು ನಿನ್ನ ಪಾದ ಧೂಳಿನಿಂದ ಅದನ್ನು ಪವಿತ್ರಗೊಳಿಸು’’ ಹೀಗೆಂದು ಹೇಳಿ ಸೀತೆಯೊಡನೆ ಶ್ರೀರಾಮಲಕ್ಷ್ಮಣರಿಬ್ಬರನ್ನು ತಮ್ಮ ಪರ್ಣಶಾಲೆಗೆ ಕರೆದೊಯ್ದರು. ॥34-35॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಭಕ್ತ್ಯಾ ಪುನಃ ಪೂಜಯಿತ್ವಾ ಚಕಾರಾತಿಥ್ಯಮುತ್ತಮಮ್ ।</p>
<p class="Shlok">ಅದ್ಯಾಹಂ ತಪಸಃ ಪಾರಂ ಗತೋಽಸ್ಮಿ ತವ ಸಂಗಮಾತ್ ॥</p>
<p class="Text">ಅಲ್ಲಿ ಪುನಃ ಭಕ್ತಿಯಿಂದ ಪೂಜಿಸಿ ಉತ್ತಮವಾದ ಆತಿಥ್ಯ ಸತ್ಕಾರವನ್ನು ನೀಡಿದರು. ಅನಂತರ ಭರದ್ವಾಜರು  ‘‘ರಾಮಚಂದ್ರಾ! ಇಂದು ನಿನ್ನ ಸಂದರ್ಶನದಿಂದ ನನ್ನ ತಪಸ್ಸು ಪೂರ್ಣಗೊಂಡಿತು. ॥36॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಜ್ಞಾತಂ ರಾಮ ತವೋದಂತ ಭೂತಂ ಚಾಗಾಮಿಕಂ ಚ ಯತ್ ।</p>
<p class="Shlok">ಜಾನಾಮಿ ತ್ವಾಂ ಪರಾತ್ಮಾನಂ ಮಾಯಯಾ ಕಾರ್ಯಮಾನುಷಮ್ ॥</p>
<p class="Text">ಹೇ ರಘುಶ್ರೇಷ್ಠಾ! ನಿನ್ನ ಹಿಂದಿನ ಮತ್ತು ಮುಂದಿನ ಎಲ್ಲ ವೃತ್ತಾಂತವೂ ನನಗೆ ತಿಳಿದಿದೆ. ನೀನು ಪರಮಾತ್ಮನೇ ಆಗಿದ್ದು, ದೇವತೆಗಳ ಕಾರ್ಯಸಿದ್ಧಿಗಾಗಿ ಮನುಷ್ಯ ರೂಪವನ್ನು ಧರಿಸಿರುವುದನ್ನೂ ಕೂಡ ನಾನು ಬಲ್ಲೆನು. ॥37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ಯದರ್ಥಮವತೀರ್ಣೋಸಿ ಪ್ರಾರ್ಥಿತೋ ಬ್ರಹ್ಮಣಾ ಪುರಾ ।</p>
<p class="Shlok">ಯದರ್ಥಂ ವನವಾಸಸ್ತೇ ಯತ್ಕರಿಷ್ಯಸಿ ವೈ ಪುರಃ ॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ಜಾನಾಮಿ ಜ್ಞಾನದೃಷ್ಟ್ಯಾಹಂ ಜಾತಯಾ ತ್ವದುಪಾಸನಾತ್ ।</p>
<p class="Shlok">ಇತಃ ಪರಂ ತ್ವಾಂ ಕಿಂ ವಕ್ಷ್ಯೇ ಕೃತಾರ್ಥೋಽಹಂ ರಘೂತ್ತಮ ॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ಯಸ್ತ್ವಾಂ ಪಶ್ಯಾಮಿ ಕಾಕುತ್ಸ್ಥಂ ಪುರುಷಂ ಪ್ರಕೃತೇಃ ಪರಮ್ ।</p>
<p class="Shlok">ರಾಮಸ್ತಮಭಿವಾದ್ಯಾಹ ಸೀತಾಲಕ್ಷ್ಮಣಸಂಯುತಃ ॥</p>
<p class="Text">ಹಿಂದೆ ಬ್ರಹ್ಮದೇವರು ಪ್ರಾರ್ಥಿಸಿದ್ದರಿಂದ ನೀನು ಏತಕ್ಕಾಗಿ ಅವತಾರ ಮಾಡಿರುವೆ, ವನವಾಸವನ್ನೇಕೆ ಕೈಗೊಂಡಿರುವೆ, ಮುಂದೆ ಏನೇನು ಕೈಗೊಳ್ಳುವೆ ಇವೆಲ್ಲ ವಿಷಯಗಳನ್ನು ನಿನ್ನ ಉಪಾಸನೆಯಿಂದಲೇ ಉಂಟಾಗಿರುವ ಜ್ಞಾನದೃಷ್ಟಿಯಿಂದ ನಾನು ಅರಿತಿರುವೆನು. ಇದಕ್ಕಿಂತಲು ಹೆಚ್ಚೇನು ಹೇಳಲಿ? ರಘುವರನೆ! ನಾನು ಕೃತಾರ್ಥನಾದೆನು. ಏಕೆಂದರೆ, ಪ್ರಕೃತಿಯನ್ನು ಮೀರಿದ ಪರಮ ಪುರುಷನಾದ ನಿನ್ನನ್ನು ಕಾಣುತ್ತಿದ್ದೇನಲ್ಲವೆ?’’ ಆಗ ಸೀತಾಲಕ್ಷ್ಮಣರೊಡನೆ ಶ್ರೀರಾಮನು ಮುನಿಗೆ ನಮಸ್ಕರಿಸುತ್ತಾ ಹೇಳಿದನು. ॥38-40॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ಅನುಗ್ರಾಹ್ಯಾಸ್ತ್ವಯಾ ಬ್ರಹ್ಮನ್ವಯಂ ಕ್ಷತ್ರಿಯಬಾಂಧವಾಃ ।</p>
<p class="Shlok">ಇತಿ ಸಂಭಾಷ್ಯ ತೇಽನ್ಯೋನ್ಯಮುಷಿತ್ವಾ ಮುನಿಸನ್ನಿಧೌ ॥</p>
<p class="Text">‘‘ಎಲೈ ಬ್ರಹ್ಮನಿಷ್ಠರೆ! ನೀವು ಕ್ಷತ್ರಿಯ ಬಂಧುಗಳಾದ ನಮ್ಮನ್ನು ಅನುಗ್ರಹಿಸಬೇಕು.’’ ಈ ರೀತಿಯಾಗಿ ಅವರುಗಳು ಪರಸ್ಪರವಾಗಿ ಸಂಭಾಷಿಸಿದ ಬಳಿಕ ರಾಮನು ಋಷಿಗಳೊಡನೆ ಅಲ್ಲಿಯೇ ತಂಗಿದನು. ॥41॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ಪ್ರಾತರುತ್ಥಾಯ ಯಮುನಾಮುತ್ತೀರ್ಯ ಮುನಿದಾರಕೈಃ ।</p>
<p class="Shlok">ಕೃತಾಪ್ಲವೇನ ಮುನಿನಾ ದೃಷ್ಟಮಾರ್ಗೇಣ ರಾಘವಃ ॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ಪ್ರಯಯೌ ಚಿತ್ರಕೂಟಾದ್ರಿಂ ವಾಲ್ಮೀಕೇರ್ಯತ್ರ ಚಾಶ್ರಮಃ ।</p>
<p class="Shlok">ಗತ್ವಾ ರಾಮೋಽಥ ವಾಲ್ಮೀಕೇರಾಶ್ರಮಂ ಋಷಿಸಂಕುಲಮ್ ॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ನಾನಾಮೃಗದ್ವಿಜಾಕೀರ್ಣಂ ನಿತ್ಯಪುಷ್ಪಫಲಾಕುಲಮ್ ।</p>
<p class="Shlok">ತತ್ರ ದೃಷ್ಟ್ವಾ ಸಮಾಸೀನಂ ವಾಲ್ಮೀಕಿಂ ಮುನಿಸತ್ತಮಮ್ ॥ </p>
<p class="Text">ಪ್ರಾತಃಕಾಲದಲ್ಲೆದ್ದು ಶ್ರೀರಾಮನು ನಿತ್ಯಾಹ್ನಿಕಗಳನ್ನು ಪೂರೈಸಿ, ಭರದ್ವಾಜರಿಂದ ಬೀಳ್ಕೊಂಡು ಮುನಿಕುಮಾರರು ಸಿದ್ಧಪಡಿಸಿದ ತೆಪ್ಪದ ಮೂಲಕ ಸೀತಾಲಕ್ಷ್ಮಣರೊಂದಿಗೆ ಯಮುನೆಯನ್ನು ದಾಟಿ ಮುನಿವರ್ಯರು ತೋರಿಸಿದ ಮಾರ್ಗವನ್ನು ಹಿಡಿದು ವಾಲ್ಮೀಕಿ ಋಷಿಗಳ ಆಶ್ರಮವಿರುವ ಚಿತ್ರಕೂಟಕ್ಕೆ ಪ್ರಯಾಣ ಮಾಡಿದರು. ಋಷಿಮುನಿಗಳಿಂದ ತುಂಬಿದ, ಅನೇಕ ಜಾತಿಯ ಮೃಗ-ಪಕ್ಷಿಗಳಿಂದ ಕೂಡಿದ, ಯಾವಾಗಲೂ ಹೂವು-ಹಣ್ಣುಗಳಿಂದ ಶೋಭಾಯಮಾನವಾದ ಆದಿಕವಿ ವಾಲ್ಮೀಕಿಗಳ ಆಶ್ರಮವನ್ನು ಸೇರಿ ಅಲ್ಲಿ ಕುಳಿತಿದ್ದ ಮುನಿಶ್ರೇಷ್ಠರಾದ ವಾಲ್ಮೀಕಿಯವರನ್ನು ಕಂಡನು. ॥42-44॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ನನಾಮ ಶಿರಸಾ ರಾಮೋ ಲಕ್ಷ್ಮಣೇನ ಚ ಸೀತಯಾ ।</p>
<p class="Shlok">ದೃಷ್ಟ್ವಾ ರಾಮಂ ರಮಾನಾಥಂ ವಾಲ್ಮೀಕಿರ್ಲೋಕಸುಂದರಮ್ ॥</p>
<p class="Shlok-Number">(ಶ್ಲೋಕ - 46)</p>
<p class="Shlok">ಜಾನಕೀಲಕ್ಷ್ಮಣೋಪೇತಂ ಜಟಾಮುಕುಟಮಂಡಿತಮ್ ।</p>
<p class="Shlok">ಕಂದರ್ಪಸದೃಶಾಕಾರಂ ಕಮನೀಯಾಂಬುಜೇಕ್ಷಣಮ್ ॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ದೃಷ್ಟೈವ ಸಹಸೋತ್ತಸ್ಥೌ ವಿಸ್ಮಯಾನಿಮಿಷೇಕ್ಷಣಃ ।</p>
<p class="Shlok">ಆಲಿಂಗ್ಯ ಪರಮಾನಂದಂ ರಾಮಂ ಹರ್ಷಾಶ್ರುಲೋಚನಃ ॥</p>
<p class="Text">ಶ್ರೀರಾಮಚಂದ್ರನು ಲಕ್ಷ್ಮಣ ಸೀತೆಯೊಂದಿಗೆ ಮುನಿಗೆ ತಲೆಬಾಗಿ ನಮಸ್ಕರಿಸಿದನು. ಆಗ ವಾಲ್ಮೀಕಿಗಳು ಲಕ್ಷ್ಮೀಪತಿಯಾ, ಲೋಕಸುಂದರನೂ, ಸೀತಾ ಲಕ್ಷ್ಮಣ ಸಮೇತನೂ, ಜಟೆಯೆಂಬ ಕಿರೀಟದಿಂದ ಅಲಂಕೃತನೂ, ಮನ್ಮಥನಂತೆ ಸುಂದರನೂ, ರಮಣೀಯವಾದ ಕಮಲದಂತೆ ಕಣ್ಣುಗಳುಳ್ಳವನೂ ಆದ ಶ್ರೀರಾಮನನ್ನು ಕಂಡೊಡನೆಯೇ ಮೇಲೆದ್ದು ಆಶ್ಚರ್ಯದಿಂದ ಎವೆಯಿಕ್ಕದೆ ನೋಡುತ್ತಾ ಹರ್ಷಾಶ್ರುಗಳಿಂದ ತುಂಬಿದ ಕಣ್ಣುಗಳಿಂದ ಪರಮಾನಂದ ಸ್ವರೂಪನಾದ ಶ್ರೀರಘುವರನನ್ನು ಆಲಿಂಗಿಸಿಕೊಂಡನು. ॥45-47॥</p>
<p class="Shlok"> <span class="char-style-override-4">(ಶ್ಲೋಕ - 48)</span></p>
<p class="Shlok">ಪೂಜಯಿತ್ವಾ ಜಗತ್ಪೂಜ್ಯಂ ಭಕ್ತ್ಯಾರ್ಘ್ಯಾದಿಭಿರಾದೃತಃ ।</p>
<p class="Shlok">ಫಲಮೂಲೈಃ ಸ ಮಧುರೈರ್ಭೋಜಯಿತ್ವಾ ಚ ಲಾಲಿತಃ ॥ </p>
<p class="Text">ಅನಂತರ ಭಕ್ತ್ಯಾದರಗಳಿಂದ ಕೂಡಿ ಜಗತ್ಪೂಜ್ಯನಾದ ಶ್ರೀರಾಮನನ್ನು ಅರ್ಘ್ಯಾದಿಗಳಿನ್ನಿತ್ತು ಪೂಜಿಸಿ, ರುಚಿ-ರುಚಿಯಾದ ಫಲ ಮೂಲಗಳಿಂದ ಭೋಜನ ಮಾಡಿಸಿ ಆನಂದಪಡಿಸಿದನು. ॥48॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ರಾಘವಃ ಪ್ರಾಂಜಲಿಃ ಪ್ರಾಹ ವಾಲ್ಮೀಕಿಂ ವಿನಯಾನ್ವಿತಃ ।</p>
<p class="Shlok">ಪಿತುರಾಜ್ಞಾಂ ಪುರಸ್ಕೃತ್ಯ ದಂಡಕಾನಾಗತಾ ವಯಮ್ ॥</p>
<p class="Text">ಬಳಿಕ ಶ್ರೀರಾಮನು ವಿನಯದಿಂದ ಕೂಡಿ ಅಂಜಲಿಬದ್ಧನಾಗಿ ವಾಲ್ಮೀಕಿಯರನ್ನು ಕುರಿತು ಇಂತೆಂದನು ‘‘ಮಹಾಮುನಿಯೇ! ನಾವು ತಂದೆಯ ಆಜ್ಞೆಯನ್ನು ಮನ್ನಿಸಿ ದಂಡಕಾರಣ್ಯಕ್ಕೆ ಬಂದಿರುತ್ತೇವೆ. ॥49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ಭವಂತೋ ಯದಿ ಜಾನಂತಿ ಕಿಂ ವಕ್ಷ್ಯಾಮೋಽತ್ರ ಕಾರಣಮ್ ।</p>
<p class="Shlok">ಯತ್ರ ಮೇ ಸುಖವಾಸಾಯ ಭವೇತ್ಸ್ಥಾನಂ ವದಸ್ವ ತತ್ ॥</p>
<p class="Text">ನೀವು ಇದೆಲ್ಲ ತಿಳಿದೇ ಇದ್ದೀರಿ, ಪುನಃ ನಾವು ನಿಮಗೆ ಕಾರಣವೇನೆಂಬುದನ್ನು ಹೇಳಬೇಕಾಗಿಲ್ಲ. ಸೀತಾಸಮೇತನಾಗಿ ನಾನು ಸ್ವಲ್ಪಕಾಲ ಸುಖವಾಗಿ ವಾಸಿಸಲು ಯೋಗ್ಯವಾದ ಸ್ಥಳವನ್ನು ಹೇಳೋಣವಾಗಲಿ. ॥50॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ಸೀತಯಾ ಸಹಿತಃ ಕಾಲಂ ಕಿಂಚಿತ್ತತ್ರ ನಯಾಮ್ಯಹಮ್ ।</p>
<p class="Shlok">ಇತ್ಯುಕ್ತೋ ರಾಘವೇಣಾಸೌ ಮುನಿಃ ಸಸ್ಮಿತಮಬ್ರವೀತ್ ॥</p>
<p class="Text">ನೀವು ತೋರಿದ ಸ್ಥಾನದಲ್ಲಿ ನಾವು  ಸ್ವಲ್ಪ ಸಮಯವಿದ್ದು  ಕಾಲಕಳೆಯುವೆವು.’’ ಶ್ರೀರಘುಪ್ರವರನು ಹೀಗೆ ಹೇಳಿದುದನ್ನು ಕೇಳಿ ವಾಲ್ಮೀಕಿಗಳು ಮುಗುಳುನಗುತ್ತಾ ಹೇಳಿದರು. ॥51॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ತ್ವಮೇವ ಸರ್ವಲೋಕಾನಾಂ ನಿವಾಸಸ್ಥಾನಮುತ್ತಮಮ್ ।</p>
<p class="Shlok">ತವಾಪಿ ಸರ್ವಭೂತಾನಿ ನಿವಾಸಸದನಾನಿ ಹಿ ॥</p>
<p class="Text">‘‘ರಾಮಾ! ಎಲ್ಲಾ ಲೋಕಗಳಿಗೂ, ಸಮಸ್ತ ಪ್ರಾಣಿಗಳಿಗೂ ನೀನೇ ಏಕಮಾತ್ರ ಶ್ರೇಷ್ಠ ನಿವಾಸ ಸ್ಥಾನವಾಗಿರುವೆ. ॥52॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ಏವಂ ಸಾಧಾರಣಂ ಸ್ಥಾನಮುಕ್ತಂ ತೇ ರಘುನಂದನ ।</p>
<p class="Shlok">ಸೀತಯಾ ಸಹಿತಸ್ಯೇತಿ ವಿಶೇಷಂ ಪೃಚ್ಛತಸ್ತವ ॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ತದ್ವಕ್ಷ್ಯಾಮಿ ರಘುಶ್ರೇಷ್ಠ ಯತ್ತೇ ನಿಯತಮಂದಿರಮ್ ।</p>
<p class="Shlok">ಶಾಂತಾನಾಂ ಸಮದೃಷ್ಟೀನಾಮದ್ವೇಷ್ಟೄಣಾಂ ಚ ಜಂತುಷು ।</p>
<p class="Shlok">ತ್ವಾಮೇವ ಭಜತಾಂ ನಿತ್ಯಂ ಹೃದಯಂ ತೇಽಧಿಮಂದಿರಮ್ ॥</p>
<p class="Text">ಹೇ ರಘುನಂದನಾ! ಹೀಗೆ ಸಾಧಾರಣವಾದ ವಾಸಸ್ಥಾನವನ್ನು ತಿಳಿಸಿದ್ದೇನೆ. ಇನ್ನು ಸೀತಾ ಸಮೇತನಾದ ನಿನಗೆ ವಿಶೇಷವಾದ ವಾಸಸ್ಥಾನವನ್ನು ಕೇಳುತ್ತಿರುವೆಯಾದರೆ  ಇದೋ, ನಿನ್ನ ಶಾಶ್ವತವಾದ ವಾಸಮಂದಿರವು ಯಾವುದೆಂಬುದನ್ನು ಹೇಳುವೆನು. ರಘೂತ್ತಮನೆ! ಶಾಂತರೂ, ಸಮದೃಷ್ಟಿಯುಳ್ಳವರೂ, ಯಾವ ಪ್ರಾಣಿಯನ್ನು ದ್ವೇಷಿಸದೆ ಇರುವವರೂ ಸದಾಕಾಲ ನಿನ್ನನ್ನೇ ಚಿಂತಿಸುತ್ತಿರುವವರ ಹೃದಯವೇ ನಿನ್ನ ಪ್ರಧಾನ ವಾಸಮಂದಿರವು. ॥53-54॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ಧರ್ಮಾಧರ್ಮಾನ್ಪರಿತ್ಯಜ್ಯ ತ್ವಾಮೇವ ಭಜತೋಽನಿಶಮ್ ।</p>
<p class="Shlok">ಸೀತಯಾ ಸಹ ತೇ ರಾಮ ತಸ್ಯ ಹೃತ್ಸುಖಮಂದಿರಮ್ ॥</p>
<p class="Text">ಧರ್ಮ ಮತ್ತು ಅಧರ್ಮಗಳೆರಡನ್ನು ಕೈಬಿಟ್ಟು ನಿರಂತರ ನಿನ್ನನ್ನೇ  ಭಜಿಸುವವನ ಹೃದಯಮಂದಿರದಲ್ಲಿ ಹೇ ರಾಮಾ! ಸೀತಾಸಹಿತ ನೀನು ಸುಖಪೂರ್ವಕ ಇರುತ್ತೀಯೆ. ॥55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ತ್ವನ್ಮಂತ್ರಜಾಪಕೋ ಯಸ್ತು ತ್ವಾಮೇವ ಶರಣಂ ಗತಃ ।</p>
<p class="Shlok">ನಿರ್ದ್ವಂದ್ವೋ ನಿಃಸ್ಪೃಹಸ್ತಸ್ಯ ಹೃದಯಂ ತೇ ಸುಮಂದಿರಮ್ ॥</p>
<p class="Text">ನಿನ್ನ ಮಂತ್ರವನ್ನೇ ಜಪಿಸುತ್ತಾ  ನಿನ್ನಲ್ಲಿಯೇ  ಶರಣಾಗಿರುವವನೂ ಮತ್ತು  ಶೀತೋಷ್ಣಾದಿ ದ್ವಂದ್ವಗಳಿಲ್ಲದವನೂ, ಆಸೆಯಿಲ್ಲದವನೂ ಆಗಿರುವವನ ಹೃದಯಮಂದಿರವು ನಿನ್ನ ಸುಂದರವಾಸಸ್ಥಾನವು. ॥56॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ನಿರಹಂಕಾರಿಣಃ ಶಾಂತಾ ಯೇ ರಾಗದ್ವೇಷವರ್ಜಿತಾಃ ।</p>
<p class="Shlok">ಸಮಲೋಷ್ಟಾಶ್ಮಕನಕಾಸ್ತೇಷಾಂ ತೇ ಹೃದಯಂ ಗೃಹಮ್ ॥</p>
<p class="Text">ಯಾರು ಅಹಂಕಾರ ಶೂನ್ಯರೋ, ಶಾಂತ ಸ್ವಭಾವದವರೋ, ರಾಗ-ದ್ವೇಷರಹಿತರಾಗಿ ಮಣ್ಣು ಹೆಂಟೆಯನ್ನು, ಚಿನ್ನವನ್ನು ಸಮಾನವಾಗಿ ಕಾಣುವವರೋ ಅವರ ಹೃದಯವು ನಿನಗೆ ಮನೆಯು. ॥57॥</p>
<p class="Shlok-Number">(ಶ್ಲೋಕ - 58)</p>
<p class="Shlok">ತ್ವಯಿ ದತ್ತಮನೋಬುದ್ಧಿರ್ಯಃ ಸಂತುಷ್ಟಃ ಸದಾ ಭವೇತ್ ।</p>
<p class="Shlok">ತ್ವಯಿ ಸಂತ್ಯಕ್ತಕರ್ಮಾ ಯಸ್ತನ್ಮನಸ್ತೇ ಶುಭಂ ಗೃಹಮ್ ॥ </p>
<p class="Text">ನಿನ್ನಲ್ಲಿಯೇ ಮನೋ ಬುದ್ಧಿಗಳನ್ನು  ತೊಡಗಿಸಿ ಸಂತುಷ್ಟನಾಗಿರುವವನ ಮತ್ತು ತನ್ನ ಎಲ್ಲ ಕರ್ಮಗಳನ್ನು ನಿನ್ನಲ್ಲಿಯೇ ಅರ್ಪಿಸಿರುವವನ ಮನಸ್ಸೇ ನಿನಗೆ ಶುಭವಾದ ಗೃಹವು. ॥58॥</p>
<p class="Shlok-Number">(ಶ್ಲೋಕ - 59)</p>
<p class="Shlok">ಯೋ ನ ದ್ವೇಷ್ಟ್ಯಪ್ರಿಯಂ ಪ್ರಾಪ್ಯ ಪ್ರಿಯಂ ಪ್ರಾಪ್ಯ ನ ಹೃಷ್ಯತಿ ।</p>
<p class="Shlok">ಸರ್ವಂ ಮಾಯೇತಿ ನಿಶ್ಚಿತ್ಯ ತ್ವಾಂ ಭಜೇತ್ತನ್ಮನೋ ಗೃಹಮ್ ॥</p>
<p class="Text">ಕೆಟ್ಟದ್ದು ಒದಗಿದರೆ ದ್ವೇಷಿಸದೆ, ಒಳ್ಳೆಯದು ಬಂದರೆ ಹಿಗ್ಗದೆ, ಇವೆಲ್ಲವೂ ಮಾಯೆ ಎಂದು ನಿಶ್ಚಯಿಸಿಕೊಂಡು ನಿನ್ನನ್ನೇ ಭಜಿಸುವವನ ಮನಸ್ಸೇ ನಿನಗೆ ಮನೆಯು. ॥59॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಷಡ್ಭಾವಾದಿವಿಕಾರಾನ್ಯೋ ದೇಹೇ ಪಶ್ಯತಿ ನಾತ್ಮನಿ ।</p>
<p class="Shlok">ಕ್ಷುತ್ತೃಟ್ ಸುಖಂ ಭಯಂ ದುಃಖಂ ಪ್ರಾಣಬುದ್ಧ್ಯೋರ್ನಿರೀಕ್ಷತೇ ॥</p>
<p class="Shlok-Number">(ಶ್ಲೋಕ - 61)</p>
<p class="Shlok">ಸಂಸಾರಧರ್ಮೈರ್ನಿರ್ಮುಕ್ತಸ್ತಸ್ಯ ತೇ ಮಾನಸಂ ಗೃಹಮ್ ॥</p>
<p class="Text">ಆರು ಭಾವವಿಕಾರ (ಇರುವುದು, ಹುಟ್ಟುವುದು, ಬೆಳೆಯುವುದು, ಬದಲಾಗುವುದು, ಕ್ಷೀಣವಾಗುವುದು, ನಾಶವಾಗುವುದು)ಗಳನ್ನು ದೇಹದಲ್ಲೇ ಕಂಡುಕೊಂಡವನಾಗಿ ಮತ್ತು ಹಸಿವು, ಬಾಯಾರಿಕೆ, ಸುಖ, ದುಃಖ, ಭಯ ಮುಂತಾದವುಗಳು ಪ್ರಾಣ ಹಾಗೂ ಬುದ್ಧಿಯ ಧರ್ಮಗಳೆಂದು ಕಂಡುಕೊಂಡು, ಆತ್ಮನಿಗೆ ಇವುಗಳು ಅಂಟಿಲ್ಲವೆಂದು ತಿಳಿದುಕೊಂಡು ಸಂಸಾರ ಧರ್ಮಗಳಿಗೆ ಅಂಟದೆ ಮುಕ್ತನಾಗಿರುವವನ ಮನಸ್ಸೇ ನಿನಗೆ ವಾಸಸ್ಥಾನವು. ॥60-61॥</p>
<p class="Shlok"> <span class="char-style-override-4">(ಶ್ಲೋಕ - 62)</span></p>
<p class="Shlok">ಪಶ್ಯಂತಿ ಯೇ ಸರ್ವಗುಹಾಶಯಸ್ಥಂ </p>
<p class="Shlok">ತ್ವಾಂ ಚಿದ್ಘನಂ ಸತ್ಯಮನಂತಮೇಕಮ್ ।</p>
<p class="Shlok">ಅಲೇಪಕಂ ಸರ್ವಗತಂ ವರೇಣ್ಯಂ </p>
<p class="Shlok">ತೇಷಾಂ ಹೃದಬ್ಜೇ ಸಹ ಸೀತಯಾ ವಸ ॥</p>
<p class="Text">ಎಲ್ಲ ಪ್ರಾಣಿಗಳ ಹೃದಯಗುಹೆಯಲ್ಲಿ ಚಿದ್ಘನನೂ, ಸತ್ಯ ಸ್ವರೂಪನೂ, ಅನಂತನೂ, ಅದ್ವಿತೀಯನೂ, ಲೇಪವಿಲ್ಲದವನೂ, ಸರ್ವಗತನೂ, ಶ್ರೇಷ್ಠನೂ ಆದ ನಿನ್ನನ್ನು ಕಂಡುಕೊಳ್ಳುವವರ ಹೃದಯ ಕಮಲದಲ್ಲಿ ಸೀತಾಸಮೇತನಾಗಿ ವಾಸಮಾಡುವವನಾಗು. ॥62॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ನಿರಂತರಾಭ್ಯಾಸದೃಢೀಕೃತಾತ್ಮನಾಂ </p>
<p class="Shlok">ತ್ವತ್ಪಾದಸೇವಾಪರಿನಿಷ್ಠಿತಾನಾಮ್ ।</p>
<p class="Shlok">ತ್ವನ್ನಾಮಕೀರ್ತ್ಯಾ ಹತಕಲ್ಮಷಾಣಾಂ </p>
<p class="Shlok">ಸೀತಾಸಮೇತಸ್ಯ ಗೃಹಂ ಹೃದಬ್ಜೇ ॥</p>
<p class="Text">ಎಡೆಬಿಡದ ಅಭ್ಯಾಸದಿಂದ ದೃಢವಾದ ಮನಸ್ಸುಳ್ಳವವರ ಮತ್ತು ನಿನ್ನ ಪಾದಸೇವೆಯಲ್ಲಿಯೇ ನೆಲೆಗೊಂಡಿರುವವರ ಹಾಗೂ ನಿನ್ನ ನಾಮ ಕೀರ್ತನೆಯಿಂದ ಪಾಪಗಳನ್ನು ಕಳೆದುಕೊಂಡಿರುವವರ ಹೃದಯವೇ ಸೀತಾ ಸಮೇತನಾದ ನಿನಗೆ ಗೃಹವು. ॥63॥</p>
<p class="Shlok-Number">(ಶ್ಲೋಕ - 64)</p>
<p class="Shlok">ರಾಮ ತ್ವನ್ನಾಮಮಹಿಮಾ ವರ್ಣ್ಯತೇ ಕೇನ ವಾ ಕಥಮ್ ।</p>
<p class="Shlok">ಯತ್ಪ್ರಭಾವಾದಹಂ ರಾಮ ಬ್ರಹ್ಮರ್ಷಿತ್ವಮವಾಪ್ತವಾನ್ ॥</p>
<p class="Text">ಹೇ ರಾಮನೆ! ನಿನ್ನ ನಾಮದ ಪ್ರಭಾವದಿಂದ ನಾನು ಬ್ರಹ್ಮರ್ಷಿತ್ವವನ್ನು ಪಡೆದುಕೊಂಡೆನು. ಅಂತಹ ನಾಮದ ಮಹಿಮೆಯನ್ನು ಯಾರು ತಾನೇ ವರ್ಣಿಸಬಲ್ಲರು? ॥64॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ಅಹಂ ಪುರಾ ಕಿರಾತೇಷು ಕಿರಾತೈಃ ಸಹ ವರ್ಧಿತಃ ।</p>
<p class="Shlok">ಜನ್ಮಮಾತ್ರದ್ವಿಜತ್ವಂ ಮೇ ಶೂದ್ರಾಚಾರರತಃ ಸದಾ ॥</p>
<p class="Text">ಹಿಂದೆ ನಾನು ಕಿರಾತರ ಗುಂಪಿನಲ್ಲಿ ಸೇರಿ ಅವರ ಬಳಿಯಲ್ಲೇ ಬೆಳೆದೆನು. ಹುಟ್ಟಿನಿಂದ ಮಾತ್ರ ಬ್ರಾಹ್ಮಣನಾಗಿದ್ದು ಶೂದ್ರಾಚಾರದಲ್ಲಿಯೇ ಯಾವಾಗಲೂ ತೊಡಗಿದ್ದೆನು. ॥65॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ಶೂದ್ರಾಯಾಂ ಬಹವಃ ಪುತ್ರಾ ಉತ್ಪನ್ನಾ ಮೇಽಜಿತಾತ್ಮನಃ ।</p>
<p class="Shlok">ತತಶ್ಚೌರೈಶ್ಚ ಸಂಗಮ್ಯ ಚೌರೋಽಹಮಭವಂ ಪುರಾ ॥</p>
<p class="Text">ಜಿತೇಂದ್ರಿಯನಲ್ಲದ ನನಗೆ ಶೂದ್ರ ಸ್ತ್ರೀಯಲ್ಲಿ ಅನೇಕ ಮಕ್ಕಳು ಹುಟ್ಟಿದರು. ಅನಂತರ ಕಳ್ಳರೊಡನೆ ಸೇರಿ ನಾನೂ ದೊಡ್ಡ ಕಳ್ಳನೇ ಆದೆ. ॥66॥</p>
<p class="Shlok-Number">(ಶ್ಲೋಕ - 67)</p>
<p class="Shlok">ಧನುರ್ಬಾಣಧರೋ ನಿತ್ಯಂ ಜೀವಾನಾಮಂತಕೋಪಮಃ ।</p>
<p class="Shlok">ಏಕದಾ ಮುನಯಃ ಸಪ್ತ ದೃಷ್ಟಾ ಮಹತಿ ಕಾನನೇ ॥</p>
<p class="Shlok-Number">(ಶ್ಲೋಕ - 68)</p>
<p class="Shlok">ಸಾಕ್ಷಾನ್ಮಯಾ ಪ್ರಕಾಶಂತೋ ಜ್ವಲನಾರ್ಕಸಮಪ್ರಭಾಃ ।</p>
<p class="Shlok">ತಾನನ್ವಧಾವಂ ಲೋಭೇನ ತೇಷಾಂ ಸರ್ವಪರಿಚ್ಛದಾನ್ ॥</p>
<p class="Shlok-Number">(ಶ್ಲೋಕ - 69)</p>
<p class="Shlok">ಗ್ರಹೀತುಕಾಮಸ್ತತ್ರಾಹಂ ತಿಷ್ಠ ತಿಷ್ಠೇತಿ ಚಾಬ್ರವಮ್ ।</p>
<p class="Shlok">ದೃಷ್ಟ್ವಾ ಮಾಂ ಮುನಯೋಽಪೃಚ್ಛನ್ ಕಿಮಾಯಾಸಿ ದ್ವಿಜಾಧಮ ॥</p>
<p class="Text">ಧನುರ್ಬಾಣಗಳನ್ನು ಧರಿಸಿಕೊಂಡು ಪ್ರಾಣಿಗಳಿಗೆ ಯಮನಂತೆ (ಭಯಂಕರ)  ಇದ್ದೆ.  ಒಮ್ಮೆ ದಟ್ಟವಾದ ಕಾಡಿನಲ್ಲಿ ತೇಜಸ್ಸಿನಲ್ಲಿ ಸೂರ್ಯನಂತೆ ಹೊಳೆಯುತ್ತಿರುವ ಕಾಂತಿಯುಳ್ಳ ಸಪ್ತರ್ಷಿಗಳನ್ನು ನೋಡಿದೆ. ಅವರ ಎಲ್ಲಾ ಪದಾರ್ಥಗಳನ್ನು ಅಪಹರಿಸುವ ಆಸೆಯಿಂದ ಅವರ ಹಿಂದೆ ಓಡಿದೆ ಹಾಗೂ ನಿಲ್ಲಿರಿ, ನಿಲ್ಲಿರಿ ಎಂದಾಗ ಮುನೀಶ್ವರನು ನನ್ನನ್ನು ನೋಡಿ ಎಲೈ ದ್ವಿಜಾಧಮನೆ! ಏಕೆ ನಮ್ಮ ಬಳಿಗೆ ಬರುತ್ತಿರುವೆ ಎಂದು ಕೇಳಿದರು. ॥67-69॥</p>
<p class="Shlok-Number">(ಶ್ಲೋಕ - 70)</p>
<p class="Shlok">ಅಹಂ ತಾನಬ್ರವಂ ಕಿಂಚಿತ್ ಆದಾತುಂ ಮುನಿಸತ್ತಮಾಃ ।</p>
<p class="Shlok">ಪುತ್ರದಾರಾದಯಃ ಸಂತಿ ಬಹವೋ ಮೇ ಬುಭುಕ್ಷಿತಾಃ ॥ </p>
<p class="Shlok-Number">(ಶ್ಲೋಕ - 71)</p>
<p class="Shlok">ತೇಷಾಂ ಸಂರಕ್ಷಣಾರ್ಥಾಯ ಚರಾಮಿ ಗಿರಿಕಾನನೇ ।</p>
<p class="Shlok">ತತೋ ಮಾಮುಚುರವ್ಯಗ್ರಾಃ ಪೃಚ್ಛ ಗತ್ವಾ ಕುಟುಂಬಕಮ್ ॥</p>
<p class="Shlok-Number">(ಶ್ಲೋಕ - 72)</p>
<p class="Shlok">ಯೋ ಯೋ ಮಯಾ ಪ್ರತಿದಿನಂ ಕ್ರಿಯತೇ ಪಾಪಸಂಚಯಃ ।</p>
<p class="Shlok">ಯೂಯಂ ತದ್ಭಾಗಿನಃ ಕಿಂ ವಾ ನೇತಿ ವೇತಿ ಪೃಥಕ್ಪೃಥಕ್ ॥ </p>
<p class="Text">ನಾನು ಅವರನ್ನು ಕುರಿತು ಹೇ ಮುನಿಶ್ರೇಷ್ಠರೇ! ನನಗೆ ಹಸಿದಿರುವ ಅನೇಕ ಮಂದಿ ಮಕ್ಕಳು ಮತ್ತು ಹೆಂಡತಿ ಎಲ್ಲರೂ ಇದ್ದಾರೆ. ಅವರನ್ನು ಸಾಕುವುದಕ್ಕಾಗಿ ಏನನ್ನಾದರು ಸಂಪಾದಿಸಿಕೊಳ್ಳಲು ಈ ಬೆಟ್ಟ ಕಾಡುಗಳಲ್ಲಿ ಸಂಚರಿಸುತ್ತಿದ್ದೇನೆ. ಎಲೈ ರಘುಶ್ರೇಷ್ಠನೇ! ಅನಂತರ ಅವರು ನಿರ್ಭಯರಾಗಿ ಹೀಗೆಂದರು  ‘ಎಲೈ ಕಿರಾತನೆ! ಸರಿ; ಒಮ್ಮೆ  ನೀನು ಮನೆಗೆ ಹೋಗಿ ಕುಟುಂಬದವರನ್ನು ಬೇರೆ- ಬೇರೆಯಾಗಿ ಒಬ್ಬೊಬ್ಬರನ್ನೇ  ‘ಪ್ರತಿದಿನವೂ ನಾನು ಏನೇನು ಪಾಪಗಳನ್ನು ಕೂಡಿಹಾಕುವೆನೋ ಅದರಲ್ಲಿ ನೀವುಗಳು ಪಾಲುದಾರರಾಗುತ್ತೀರೋ? ಇಲ್ಲವೋ?’ ಎಂದು ಕೇಳು.॥70-72॥</p>
<p class="Shlok-Number">(ಶ್ಲೋಕ - 73)</p>
<p class="Shlok">ವಯಂ ಸ್ಥಾಸ್ಯಾಮಹೇ ತಾವದಾಗಮಿಷ್ಯಸಿ ನಿಶ್ಚಯಃ ।</p>
<p class="Shlok">ತಥೇತ್ಯುಕ್ತ್ವಾ ಗೃಹಂ ಗತ್ವಾ ಮುನಿಭಿರ್ಯದುದೀರಿತಮ್ ॥ </p>
<p class="Shlok-Number">(ಶ್ಲೋಕ - 74)</p>
<p class="Shlok">ಅಪೃಚ್ಛಂ ಪುತ್ರದಾರಾದೀಂ ಸ್ತೈರುಕ್ತೋಹಂ ರಘೂತ್ತಮ । </p>
<p class="Shlok">ಪಾಪಂ ತವೈವ ತತ್ಸರ್ವಂ ವಯಂ ತು ಫಲಭಾಗಿನಃ ॥ </p>
<p class="Text">ನೀನು ಹಿಂದಿರುಗಿ ಬರುವವರೆಗೆ ನಾವು ಇಲ್ಲೇ ಇರುವೆವು. ಇದು ನಿಶ್ಚಯವು. ಹಾಗೆಯೇ ಆಗಲೆಂದು ಹೇಳಿ ನಾನು ಮನೆಗೆ ಹೋದೆ. ಋಷೀಶ್ವರರು ಹೇಳಿದಂತೆಯೇ ನಾನು ಹೆಂಡತಿ ಮಕ್ಕಳನ್ನು ಕೇಳಿದೆನು. ಅವರೆಲ್ಲರು ಹೇಳಿದರು  ‘ಒಡಲು ಹೊರುವುದು ಗೊತ್ತು, ಪಾಪ ನಿಮ್ಮಯ ಸೊತ್ತು, ನಿಮ್ಮ ಪಾಪಕ್ಕೆಲ್ಲ ನೀವೇ ಹೊಣೆಗಾರರು, ನಾವಲ್ಲ.’ ॥73-74॥</p>
<p class="Shlok-Number">(ಶ್ಲೋಕ - 75)</p>
<p class="Shlok">ತಚ್ಛ್ರುತ್ವಾ ಜಾತನಿರ್ವೇದೋ ವಿಚಾರ್ಯ ಪುನರಾಗಮಮ್ ।</p>
<p class="Shlok">ಮುನಯೋ ಯತ್ರ ತಿಷ್ಠಂತಿ ಕರುಣಾಪೂರ್ಣಮಾನಸಾಃ ॥</p>
<p class="Text">ಅದನ್ನು ಕೇಳಿ ನನಗೆ ವೈರಾಗ್ಯ ಉಂಟಾಯಿತು. ವಿಚಾರ ಮಾಡಿ ನೋಡಿ ಮತ್ತೆ ಕರುಣಾಪೂರ್ಣರಾದ ಋಷಿಗಳಿರುವಲ್ಲಿಗೆ ಬಂದೆನು. ॥75॥</p>
<p class="Shlok-Number">(ಶ್ಲೋಕ - 76)</p>
<p class="Shlok">ಮುನೀನಾಂ ದರ್ಶನಾದೇವ ಶುದ್ಧಾಂತಃಕರಣೋಽಭವಮ್ ।</p>
<p class="Shlok">ಧನುರಾದೀನ್ಪರಿತ್ಯಜ್ಯ ದಂಡವತ್ಪತಿತೋಽಸ್ಮ್ಯಹಮ್ ॥</p>
<p class="Text">ಮುನೀಶ್ವರರ ದರ್ಶನದಿಂದಲೇ ನನ್ನ ಅಂತಃಕರಣ ಶುದ್ಧವಾಯಿತು. ಕೈಯಲ್ಲಿದ್ದ ಧನುರ್ಬಾಣಗಳನ್ನು ಎಸೆದು ದಂಡವತ್ ಪ್ರಣಾಮವನ್ನು ಮಾಡಿದೆನು. ॥76॥</p>
<p class="Shlok-Number">(ಶ್ಲೋಕ - 77)</p>
<p class="Shlok">ರಕ್ಷಧ್ವಂ ಮಾಂ ಮುನಿಶ್ರೇಷ್ಠಾ ಗಚ್ಛಂತಂ ನಿರಯಾರ್ಣವಮ್ ।</p>
<p class="Shlok">ಇತ್ಯಗ್ರೇ ಪತಿತಂ ದೃಷ್ಟ್ವಾ ಮಾಮೂಚುರ್ಮುನಿಸತ್ತಮಾ ॥</p>
<p class="Shlok-Number">(ಶ್ಲೋಕ - 78)</p>
<p class="Shlok">ಉತ್ತಿಷ್ಠೋತ್ತಿಷ್ಠ ಭದ್ರಂ ತೇ ಸಫಲಃ ಸತ್ಸಮಾಗಮಃ ।</p>
<p class="Shlok">ಉಪದೇಕ್ಷ್ಯಾಮಹೇ ತುಭ್ಯಂ ಕಿಂಚಿತ್ತೇನೈವ ಮೋಕ್ಷಸೇ ।</p>
<p class="Shlok">ಪರಸ್ಪರಂ ಸಮಾಲೋಚ್ಯ ದುವೃತ್ತೋಽಯಂ ದ್ವಿಜಾಧಮಃ ॥</p>
<p class="Shlok-Number">(ಶ್ಲೋಕ - 79)</p>
<p class="Shlok">ಉಪೇಕ್ಷ್ಯ ಏವ ಸದ್ ವೃತ್ತೈಸ್ತಥಾಪಿ ಶರಣಂ ಗತಃ ।</p>
<p class="Shlok">ರಕ್ಷಣೀಯಃ ಪ್ರಯತ್ನೇನ ಮೋಕ್ಷಮಾರ್ಗೋಪದೇಶತಃ ॥</p>
<p class="Text">‘ಎಲೈ ಮುನಿಶ್ರೇಷ್ಠರೇ! ನರಕಕ್ಕೆ ಬೀಳುತ್ತಿರುವ ನನ್ನನ್ನು ಕಾಪಾಡಿ’ ಹೀಗೆಂದು ಹೇಳುತ್ತಾ  ಎದುರಿಗೆ ನಮಸ್ಕರಿಸಿದ ನನ್ನನ್ನು ಕುರಿತು ಆ ಮುನಿಸತ್ತಮರು ಹೇಳಿದರು  ‘ಕಿರಾತನೆ! ಏಳು! ಮೇಲಕ್ಕೇಳು! ನಿನಗೆ ಒಳ್ಳೆಯದಾಗಲಿ! ಸಾಧುಗಳ ಸಮಾಗಮವು ಸಫಲವಾಯಿತು. ನಿನಗೆ ಏನಾದರೂ ಉಪದೇಶ ಮಾಡುತ್ತೇವೆ. ಅದರಿಂದ ನೀನು ಪಾಪಗಳಿಂದ ಬಿಡುಗಡೆ ಹೊಂದುವೆ’ ಎಂದುಕೊಂಡು ಒಬ್ಬರಿಗೊಬ್ಬರು ಮಾತನಾಡಿಕೊಂಡರು. ‘ಈ ಪಾಪಿಯು ಭ್ರಷ್ಟನಾದ ಬ್ರಾಹ್ಮಣನು, ಸತ್ಪುರುಷರು ಇಂತಹವನನ್ನು ತಿರಸ್ಕರಿಸತಕ್ಕದ್ದೇ ಸರಿ; ಆದರೂ ಇವನು ಶರಣಾಗಿದ್ದಾನಲ್ಲ! ಆದ್ದರಿಂದ ಮೋಕ್ಷಮಾರ್ಗವನ್ನು ಉಪದೇಶಿಸಿ ಪ್ರಯತ್ನ ಪೂರ್ವಕ ಇವನನ್ನು ಕಾಪಾಡಬೇಕು’ ಎಂದು ನಿಶ್ಚಯಿಸಿದರು. ॥77-79॥</p>
<p class="Shlok-Number">(ಶ್ಲೋಕ - 80)</p>
<p class="Shlok">ಇತ್ಯುಕ್ತ್ವಾ ರಾಮ ತೇ ನಾಮ ವ್ಯತ್ಯಸ್ತಾಕ್ಷರಪೂರ್ವಕಮ್ ।</p>
<p class="Shlok">ಏಕಾಗ್ರಮನಸಾತ್ರೈವ ಮರೇತಿ ಜಪ ಸರ್ವದಾ ॥ </p>
<p class="Text">ಹೀಗೆಂದುಕೊಂಡು ಹೇ ರಾಮನೆ! ಆ ಸಪ್ತರ್ಷಿಗಳು ನಿನ್ನ ನಾಮಾಕ್ಷರಗಳನ್ನು ಅದಲು ಬದಲು ಮಾಡಿ ‘ಮರಾ ಮರಾ’ ಎಂದು ಯಾವಾಗಲೂ ಒಂದೇ ಮನಸ್ಸಿನಿಂದ ಜಪಿಸುತ್ತಾ ಇಲ್ಲೆ ಇರು. ॥80॥</p>
<p class="Shlok-Number">(ಶ್ಲೋಕ - 81)</p>
<p class="Shlok">ಆಗಚ್ಛಾಮಃ ಪುನರ್ಯಾವತ್ತಾವದುಕ್ತಂ ಸದಾ ಜಪ ।</p>
<p class="Shlok">ಇತ್ಯುಕ್ತ್ವಾ ಪ್ರಯಯುಃ ಸರ್ವೇ ಮುನಯೋ ದಿವ್ಯದರ್ಶನಾಃ ॥</p>
<p class="Text">ನಾವು ಮತ್ತೊಮ್ಮೆ ಇಲ್ಲಿಗೆ ಬರುತ್ತೇವೆ. ಅಲ್ಲಿಯವರೆಗೂ ನಾವು ಹೇಳಿದ್ದನ್ನು ಜಪಿಸುತ್ತಿರು. ಎಂದು ಹೇಳಿ ದಿವ್ಯಜ್ಞಾನಿಗಳಾದ ಮುನಿಗಳೆಲ್ಲರೂ ಹೊರಟು ಹೋದರು. ॥81॥</p>
<p class="Shlok-Number">(ಶ್ಲೋಕ - 82)</p>
<p class="Shlok">ಅಹಂ ಯಥೊಪದಿಷ್ಟಂ ತ್ರೈಸ್ತಥಾಕರವಮಂಜಸಾ ।</p>
<p class="Shlok">ಜಪನ್ನೇಕಾಗ್ರಮನಸಾ ಬಾಹ್ಯಂ ವಿಸ್ಮೃತವಾನಹಮ್ ॥ </p>
<p class="Shlok-Number">(ಶ್ಲೋಕ - 83)</p>
<p class="Shlok">ಏವಂ ಬಹುತಿಥೇ ಕಾಲೇ ಗತೇ ನಿಶ್ಚಲರೂಪಿಣಃ ।</p>
<p class="Shlok">ಸರ್ವಸಂಗವಿಹೀನಸ್ಯ ವಲ್ಮೀಕೋಽಭೂನ್ಮಮೋಪರಿ ॥</p>
<p class="Text">ನಾನು ಅವರು ಉಪದೇಶ ಮಾಡಿದಂತೆಯೇ ನಿರಂತರ ಏಕಾಗ್ರ ಮನಸ್ಸಿನಿಂದ ಜಪಿಸುತ್ತಾ ಇದ್ದು ಹೊರಗಿನ ಪ್ರಪಂಚವನ್ನು ಮರೆತು ಬಿಟ್ಟೆ. ಹೀಗೆ ಬಹಳ ಕಾಲ ಕಳೆಯಿತು, ಅಳ್ಳಾಡದೆ ಕುಳಿತ್ತಿದ್ದ  ಎಲ್ಲ ವಿಧವಾದ ವಿಷಯಸಂಗಗಳಿಂದಲೂ ದೂರನಾದ ನನ್ನ ಮೇಲೆ ಹುತ್ತವು ಬೆಳೆಯಿತು. ॥82-83॥</p>
<p class="Shlok-Number">(ಶ್ಲೋಕ - 84)</p>
<p class="Shlok">ತತೋ ಯುಗಸಹಸ್ರಾಂತೇ ಋಷಯಃ ಪುನರಾಗಮನ್ ।</p>
<p class="Shlok">ಮಾಮೂಚುರ್ನಿಷ್ಕ್ರಮಸ್ವೇತಿ ತಚ್ಛ್ರುತ್ವಾ ತೂರ್ಣಮುತ್ಥಿತಃ ॥</p>
<p class="Text">ಅನಂತರ ಸಾವಿರ ಯುಗಗಳ ಕೊನೆಯಲ್ಲಿ ಸಪ್ತರ್ಷಿಗಳು ಮರಳಿ ಬಂದು ನನಗೆ ಆಜ್ಞಾಪಿಸಿದರು  ‘ಹೊರಗೆ ಬಾ’. ಅದನ್ನು ಕೇಳುತ್ತಲೇ ನಾನು ಕೂಡಲೇ ಎದ್ದು ಬಂದೆನು. ॥84॥</p>
<p class="Shlok-Number">(ಶ್ಲೋಕ - 85)</p>
<p class="Shlok">ವಲ್ಮೀಕಾನ್ನಿರ್ಗತಶ್ಚಾಹಂ ನೀಹಾರಾದಿವ ಭಾಸ್ಕರಃ ।</p>
<p class="Shlok">ಮಾಮಪ್ಯಾಹುರ್ಮುನಿಗಣಾ ವಾಲ್ಮೀಕಿಸ್ತ್ವಂ ಮುನೀಶ್ವರ ॥</p>
<p class="Shlok-Number">(ಶ್ಲೋಕ - 86)</p>
<p class="Shlok">ವಲ್ಮೀಕಾತ್ಸಂಭವೋ ಯಸ್ಮಾದ್ ದ್ವಿತೀಯಂ ಜನ್ಮ ತೇಽಭವತ್ ।</p>
<p class="Shlok">ಇತ್ಯುಕ್ತ್ವಾ ತೇ ಯಯುರ್ದಿವ್ಯಗತಿಂ ರಘುಕುಲೋತ್ತಮ ॥</p>
<p class="Text">ಮಂಜಿನಿಂದ ಸೂರ್ಯನು ಹೊರಬಂದಂತೆ ನಾನು ಹುತ್ತದಿಂದ ಹೊರಬಂದೆನು. ಆಗ ಋಷಿಗಣರು- ‘ಮುನಿಶ್ರೇಷ್ಠನೆ! ಹುತ್ತದಿಂದ ಹೊರ ಬರುವುದರಿಂದ ನಿನಗೆ ಎರಡನೆಯ ಹುಟ್ಟು ಸಂಭವಿಸಿದೆ ಆದ್ದರಿಂದ ನೀನು ‘ವಾಲ್ಮೀಕಿ ಎಂದು ಪ್ರಸಿದ್ಧನಾಗು’  ಎಂದು ಹರಸಿದರು. ಹೀಗೆ ಹೇಳಿ ಹೇ ರಘುಕುಲ ಶ್ರೇಷ್ಠನೆ! ಅವರು ದಿವ್ಯಗತಿಯಿಂದ ಹೊರಟು ಹೋದರು. ॥85-86॥</p>
<p class="Shlok-Number">(ಶ್ಲೋಕ - 87)</p>
<p class="Shlok">ಅಹಂ ತೇ ರಾಮ ನಾಮ್ನಶ್ಚ ಪ್ರಭಾವಾದೀದೃಶೋಭವಮ್ ।</p>
<p class="Shlok">ಅದ್ಯ ಸಾಕ್ಷಾತ್ಪ್ರಪಶ್ಯಾಮಿ ಸಸೀತಂ ಲಕ್ಷ್ಮಣೇನ ಚ ॥</p>
<p class="Shlok-Number">(ಶ್ಲೋಕ - 88)</p>
<p class="Shlok">ರಾಮಂ ರಾಜೀವಪತ್ರಾಕ್ಷಂ ತ್ವಾಂ ಮುಕ್ತೋ ನಾತ್ರ ಸಂಶಯಃ ।</p>
<p class="Shlok">ಆಗಚ್ಛ ರಾಮ ಭದ್ರಂ ತೇ ಸ್ಥಲಂ ವೈ ದರ್ಶಯಾಮ್ಯಹಮ್ ॥</p>
<p class="Text">ಹೇ ರಾಮನೆ! ನಿನ್ನ ನಾಮದ ಮಹಿಮೆಯಿಂದ ನಾನು ಹೀಗೆ ಋಷಿ ಆಗಿ ‘ಈಗ ಸೀತಾ ಲಕ್ಷ್ಮಣರೊಡಗೂಡಿದ, ಕಮಲನಯನನಾದ ನಿನ್ನನ್ನು ಸಾಕ್ಷಾತ್ತಾಗಿ ನೋಡುತ್ತಿದ್ದೇನೆ. ಈಗ ನಾನು ನಿಸ್ಸಂದೇಹವಾಗಿ ಮುಕ್ತನಾದೆನು. ರಾಮನೇ, ನಿನಗೆ ಮಂಗಳವಾಗಲಿ; ನಿನಗೆ ಸ್ಥಳವನ್ನು ತೋರಿಸುತ್ತೇನೆ ಬಾ’ ॥87-88॥</p>
<p class="Shlok-Number">(ಶ್ಲೋಕ - 89)</p>
<p class="Shlok">ಏವಮುಕ್ತ್ವಾ ಮುನಿಃ ಶ್ರೀಮಾನ್ ಲಕ್ಷ್ಮಣೇನ ಸಮನ್ವಿತಃ ।</p>
<p class="Shlok">ಶಿಷ್ಯೈಃ ಪರಿವೃತೋ ಗತ್ವಾ ಮಧ್ಯೇ ಪರ್ವತಗಂಗಯೋಃ ॥ </p>
<p class="Shlok-Number">(ಶ್ಲೋಕ - 90)</p>
<p class="Shlok">ತತ್ರ ಶಾಲಾಂ ಸುವಿಸ್ತೀರ್ಣಾಂ ಕಾರಯಾಮಾಸ ವಾಸಭೂಃ ।</p>
<p class="Shlok">ಪ್ರಾಕ್ಪಶ್ಚಿಮಂ ದಕ್ಷಿಣೋದಕ್ ಶೋಭನಂ ಮಂದಿರದ್ವಯಮ್ ॥</p>
<p class="Text">ಹೀಗೆ ವಾಲ್ಮೀಕಿಗಳು ಹೇಳಿ ಅಲ್ಲೇ ಚಿತ್ರಕೂಟದಲ್ಲಿ ಲಕ್ಷ್ಮಣನೊಡಗೂಡಿ ಶಿಷ್ಯಸಂದೋಹದೊಂದಿಗೆ ಕೂಡಿಕೊಂಡು ಗಂಗಾ ನದಿ ಮತ್ತು ಪರ್ವತದ ನಡುವಣ ಭಾಗಕ್ಕೆ ಹೋಗಿ ಅಲ್ಲಿ ಪೂರ್ವ ಪಶ್ಚಿಮವಾಗಿ ಒಂದು, ದಕ್ಷಿಣೋತ್ತರವಾಗಿ ಮತ್ತೊಂದು ಹೀಗೆ ವಿಸ್ತಾರವಾದ ಕೋಣೆಗಳುಳ್ಳ  ಎರಡು ಪರ್ಣ ಶಾಲೆಯನ್ನು ಕಟ್ಟಿದರು. ॥89-90॥</p>
<p class="Shlok-Number">(ಶ್ಲೋಕ - 91)</p>
<p class="Shlok">ಜಾನಕ್ಯಾ ಸಹಿತೋ ರಾಮೋ ಲಕ್ಷ್ಮಣೇನ ಸಮನ್ವಿತಃ ।</p>
<p class="Shlok">ತತ್ರ ತೇ ದೇವಸದೃಶಾ ಹ್ಯವಸನ್ ಭವನೋತ್ತಮೇ ॥ </p>
<p class="Text">ಆ ಶ್ರೇಷ್ಠವಾದ ಪರ್ಣ ಶಾಲೆಯಲ್ಲಿ ಜಾನಕೀ ಸಹಿತ ಶ್ರೀರಾಮ ಲಕ್ಷ್ಮಣರು ದೇವತೆಗಳಂತೆ ಇರತೊಡಗಿದರು. ॥91॥</p>
<p class="Shlok-Number">(ಶ್ಲೋಕ - 92)</p>
<p class="Shlok">ವಾಲ್ಮೀಕಿನಾ ತತ್ರ ಸುಪೂಜಿತೋಽಯಂ</p>
<p class="Shlok">ರಾಮಃ ಸಸೀತಃ ಸಹ ಲಕ್ಷ್ಮಣೇನ ।</p>
<p class="Shlok">ದೇವೈರ್ಮುನೀಂದ್ರೈಃ ಸಹಿತೋ ಮುದಾಸ್ತೇ </p>
<p class="Shlok">ಸ್ವರ್ಗೇ ಯಥಾ ದೇವಪತಿಃ ಸ ಶಚ್ಯಾ॥</p>
<p class="Text">ಶ್ರೀ ವಾಲ್ಮೀಕಿ ಮುನಿಗಳಿಂದ ಪೂಜಿತನಾಗಿ ಸ್ವರ್ಗದಲ್ಲಿ ದೇವೇಂದ್ರನು ಶಚೀದೇವಿಯೊಡನೆ ಕೂಡಿ ದೇವತೆಗಳಿಂದ ಪರಿವೃತನಾಗಿ ಸಂತೋಷದಿಂದ ಇರುವನೋ ಹಾಗೆ ಶ್ರೀರಾಮಚಂದ್ರನು ಸೀತಾಲಕ್ಷ್ಮಣ ರೊಡನೆ ಹಾಗೂ ಮುನಿಗಳೊಡನೆ ಸಂತೋಷವಾಗಿ ವಾಸಮಾಡಿಕೊಂಡಿದ್ದನು. ॥92॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ಷಷ್ಠಃ ಸರ್ಗಃ ॥6॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ಆರನೆಯ ಸರ್ಗವು ಮುಗಿಯಿತು. <span></span></p>


<p class="Page-Break"> </p>
<p class="Sub-Heading" id="toc_marker-5-7">ಏಳನೆಯ ಸರ್ಗ</p>
<p class="description">ಸುಮಂತ್ರನು ಹಿಂದಕ್ಕೆ ಬರುವುದು, ರಾಜಾ ದಶರಥನ ಸ್ವರ್ಗವಾಸ, ಭರತನು ಮಾವನ ಮನೆಯಿಂದ ಬರುವುದು ಮತ್ತು ವಸಿಷ್ಠರ ಆದೇಶದಂತೆ ತಂದೆಯ ಅಂತ್ಯಕ್ರಿಯಾದಿಗಳನ್ನು ಮಾಡುವುದು</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಸುಮಂತ್ರೋಽಪಿ ತದಾಯೋಧ್ಯಾಂ ದಿನಾಂತೇ ಪ್ರವಿವೇಶ ಹ ।</p>
<p class="Shlok">ವಸ್ತ್ರೇಣ ಮುಖಮಾಚ್ಛಾದ್ಯ ವಾಷ್ಪಾಕುಲಿತಲೋಚನಃ ॥</p>
<p class="Text">ಶ್ರೀಮಹದೇವನಿಂತೆಂದನು  ಹಿಮನಗನಂದಿನಿ! ಇತ್ತ ಸುಮಂತ್ರನು ಸಂಜೆಯ ವೇಳೆಗೆ ಕಣ್ಣೀರು ತುಂಬಿಕೊಂಡು, ಮುಖವನ್ನು ಬಟ್ಟೆಯಿಂದ ಮರೆಮಾಡಿಕೊಂಡು ಅಯೋಧ್ಯೆಯನ್ನು ಪ್ರವೇಶಿಸಿದನು. ॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ಬಹಿರೇವ ರಥಂ ಸ್ಥಾಪ್ಯ ರಾಜಾನಂ ದ್ರಷ್ಟುಮಾಯಯೌ ।</p>
<p class="Shlok">ಜಯಶಬ್ದೇನ ರಾಜಾನಂ ಸ್ತುತ್ವಾ ತಂ ಪ್ರಣನಾಮ ಹ ॥</p>
<p class="Text">ರಥವನ್ನು ಹೊರಭಾಗದಲ್ಲೇ ನಿಲ್ಲಿಸಿ ಅವನು ಮಹಾರಾಜರನ್ನು ನೋಡಲು ಅಂತಃಪುರಕ್ಕೆ ಹೋಗಿ ಜಯಕಾರದಿಂದ ರಾಜನನ್ನು ಹೊಗಳಿ ನಮಸ್ಕಾರ ಮಾಡಿದನು. ॥2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ತತೋ ರಾಜಾ ನಮನ್ತಂ ತಂ ಸುಮಂತ್ರಂ ವಿಹ್ವಲೋಽಬ್ರವೀತ್ ।</p>
<p class="Shlok">ಸುಮಂತ್ರ ರಾಮಃ ಕುತ್ರಾಸ್ತೇ ಸೀತಯಾ ಲಕ್ಷ್ಮಣೇನ ಚ ॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ಕುತ್ರ ತ್ಯಕ್ತಸ್ತ್ವಯಾ ರಾಮಃ ಕಿಂ ಮಾಂ ಪಾಪಿನಮಬ್ರವೀತ್ ।</p>
<p class="Shlok">ಸೀತಾ ವಾ ಲಕ್ಷಣೋ ವಾಪಿ ನಿರ್ದಯಂ ಮಾಂ ಕಿಮಬ್ರವೀತ್ ॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಹಾ ರಾಮ ಹಾ ಗುಣನಿಧೇ ಹಾ ಸೀತೆ ಪ್ರಿಯವಾದಿನಿ ।</p>
<p class="Shlok">ದುಃಖಾರ್ಣವೇ ನಿಮಗ್ನಂ ಮಾಂ ಮ್ರಿಯಮಾಣಂ ನ ಪಶ್ಯಸಿ ॥</p>
<p class="Text">ನಮಸ್ಕರಿಸುತ್ತಿರುವ  ಸುಮಂತ್ರನನ್ನು ಕುರಿತು ದುಃಖಿತನಾದ ರಾಜನು ಕೇಳಿದನು  ‘‘ಹೇ ಸುಮಂತ್ರಾ! ಸೀತಾ ಲಕ್ಷ್ಮಣ ಸಮೇತನಾದ ರಾಮನು ಈಗ ಎಲ್ಲಿರುವನು? ನೀನು ರಾಮನನ್ನು ಎಲ್ಲಿ ಬಿಟ್ಟು ಬಂದೆ? ಪಾಪಿಯಾದ ನನ್ನನ್ನು ಕುರಿತು ರಾಮನು ಏನು ಹೇಳಿದನು? ನಿರ್ದಯನಾದ ನನ್ನ ವಿಷಯದಲ್ಲಿ ಸೀತೆಯಾಗಲಿ, ಲಕ್ಷ್ಮಣನಾಗಲಿ ಏನೆಂದುಕೊಂಡರು?  ಹಾ, ಗುಣನಿಧಿಯಾದ ರಾಮನೆ! ಹಾ, ಪ್ರಿಯವಾದಿನೀ ಸೀತೆಯೇ, ಶೋಕಸಮುದ್ರದಲ್ಲಿ ಮುಳುಗಿ ಸಾಯುತ್ತಿರುವ ನನ್ನನ್ನೇಕೆ ನೋಡುತ್ತಿಲ್ಲ?’’ ॥3-5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ವಿಲಪ್ಯೈವಂ ಚಿರಂ ರಾಜಾ ನಿಮಗ್ನೋ ದುಃಖಸಾಗರೇ ।</p>
<p class="Shlok">ಏವಂ ಮಂತ್ರಿ ರುದನ್ತಂ ತಂ ಪ್ರಾಂಜಲಿರ್ವಾಕ್ಯಮಬ್ರವೀತ್ ॥</p>
<p class="Text">ಎಂಬುದಾಗಿ ಬಹಳ ಹೊತ್ತು ರಾಜನು ವಿಲಾಪಿಸುತ್ತಾ ದುಃಖಸಾಗರದಲ್ಲಿ ಮುಳುಗಿದನು. ಹೀಗೆ ಅಳುತ್ತಿರುವ ಮಹಾರಾಜರನ್ನು ಕುರಿತು ಮಂತ್ರಿಯು ಕೈ ಜೋಡಿಸಿಕೊಂಡು ಹೀಗೆಂದನು. ॥6॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ರಾಮಃ ಸೀತಾ ಚ ಸೌಮಿತ್ರಿರ್ಮಯಾ ನೀತಾ ರಥೇನ ತೇ ।</p>
<p class="Shlok">ಶೃಂಗವೇರಪುರಾಭ್ಯಾಶೇ ಗಂಗಾಕೂಲೇ ವ್ಯವಸ್ಥಿತಾಃ ॥</p>
<p class="Text">‘‘ಭೂಪಾಲಾ! ಶ್ರೀರಾಮನನ್ನು, ಸೀತೆಯನ್ನು, ಲಕ್ಷ್ಮಣನನ್ನು ನಿಮ್ಮ ರಥದಲ್ಲಿ ಕುಳ್ಳಿರಿಸಿಕೊಂಡು ನಾನು ಕರೆದುಕೊಂಡು ಹೋಗಿದ್ದೆ. ಅವರು ಶೃಂಗವೇರಪುರದ ಸಮೀಪ ಗಂಗಾನದಿಯ ತೀರದಲ್ಲಿ ಬಿಡಾರ ಮಾಡಿದರು. ॥7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ಗುಹೇನ ಕಿಂಚಿದಾನೀತಂ ಫಲಮೂಲಾದಿಕಂ ಚ ಯತ್ ।</p>
<p class="Shlok">ಸ್ಪೃಷ್ಟ್ವಾ ಹಸ್ತೇನ ಸಂಪ್ರೀತ್ಯಾ ನಾಗ್ರಹೀದ್ವಿಸಸರ್ಜ ತತ್ ॥</p>
<p class="Text">ಅಲ್ಲಿ  ನಿಷಾದರಾಜ ಗುಹನು ಸಮರ್ಪಿಸಿದ ಕೆಲವು ಕಂದಮೂಲ ಫಲಗಳನ್ನು ಶ್ರೀರಾಮನು ಪ್ರೀತಿಯಿಂದ ಕೈಯಿಂದ ಮುಟ್ಟಿ ಹಿಂತಿರುಗಿಸಿದನು ಸ್ವೀಕರಿಸಲಿಲ್ಲ. ॥8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ವಟಕ್ಷೀರಂ ಸಮಾನಾಯ್ಯ ಗುಹೇನ ರಘುನಂದನಃ ।</p>
<p class="Shlok">ಜಟಾಮುಕುಟಮಾಬದ್ಧ್ಯ ಮಾಮಾಹ ನೃಪತೇ ಸ್ವಯಮ್ ॥</p>
<p class="Text">ಅನಂತರ ಶ್ರೀರಘುನಂದನನು ಆಲದ ಮರದ ಹಾಲನ್ನು ಗುಹನಿಂದ ತರಿಸಿ ಜಟಾಮುಕುಟವನ್ನು ಬಿಗಿದು ಶ್ರೀರಾಮನು ನನ್ನನ್ನು ಕುರಿತು ಹೀಗೆಂದನು- ॥9॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಸುಮಂತ್ರ ಬ್ರೂಹಿ ರಾಜಾನಂ ಶೋಕಸ್ತೇಽಸ್ತು ನ ಮತ್ಕೃತೇ ।</p>
<p class="Shlok">ಸಾಕೇತಾದಧಿಕಂ ಸೌಖ್ಯಂ ವಿಪಿನೇ ನೋ ಭವಿಷ್ಯತಿ ॥</p>
<p class="Text">ಹೇ ಸುಮಂತ್ರಾ! ಮಹಾರಾಜರ ಬಳಿ  ‘ನಮಗಾಗಿ ಶೋಕ ಪಡಬೇಕಾಗಿಲ್ಲ. ಅಯೋಧ್ಯೆಗಿಂತ ಹೆಚ್ಚಿನ ಸುಖವು ನಮಗೆ ಕಾಡಿನಲ್ಲಿ ದೊರೆಯಲಿದೆ’ ಎಂದು ಹೇಳು. ॥10॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಮಾತುರ್ಮೇ ವಂದನಂ ಬ್ರೂಹಿ ಶೋಕಂ ತ್ಯಜತು ಮತ್ಕೃತೇ ।</p>
<p class="Shlok">ಆಶ್ವಾಸಯತು ರಾಜಾನಂ ವೃದ್ಧಂ ಶೋಕಪರಿಪ್ಲುತಮ್ ॥</p>
<p class="Text">ತಾಯಿಗೂ ನನ್ನ ನಮಸ್ಕಾರವನ್ನು ಹೇಳಿ  ಆಕೆಯೂ ನನಗಾಗಿ ದುಃಖಪಡುವುದನ್ನು ಬಿಡಲಿ ಮತ್ತು ಸಂಕಟದಲ್ಲಿ ಮುಳುಗಿರುವ ವೃದ್ಧರಾದ ಮಹಾರಾಜರನ್ನು ಸಂತೈಸಲಿ ಎಂದು ಹೇಳು. ॥11॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ಸೀತಾ ಚಾಶ್ರುಪರೀತಾಕ್ಷೀ ಮಾಮಾಹ ನೃಪಸತ್ತಮ ।</p>
<p class="Shlok">ದುಃಖಗದ್ಗದಯಾ ವಾಚಾ ರಾಮಂ ಕಿಂಚಿದವೇಕ್ಷತೀ ॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ಸಾಷ್ಟಾಂಗಂ ಪ್ರಣಿಪಾತಂ ಮೇ ಬ್ರೂಹಿ ಶ್ವಶ್ರವೋ ಪದಾಂಬುಜೇ ।</p>
<p class="Shlok">ಇತಿ ಪ್ರರುದತೀ ಸೀತಾ ಗತಾ ಕಿಂಚಿದವಾಂಙ್ಮುಖೀ ॥</p>
<p class="Text">ಹೇ ನೃಪಶ್ರೇಷ್ಠಾ! ದುಃಖದಿಂದ ಗದ್ಗದ ಮಾತುಗಳಿಂದ ಕಣ್ಣೀರು ತುಂಬಿದ ಸೀತೆಯು, ಸ್ವಲ್ಪ ರಾಮನಕಡೆಗೆ ನೋಡಿ ನನ್ನನ್ನು ಕುರಿತು ಹೀಗೆಂದಳು - ‘ಅತ್ತೆ  ಮಾವಂದಿರ ಪಾದಾರವಿಂದಗಳಿಗೆ ನನ್ನ ಸಾಷ್ಟಾಂಗ ನಮಸ್ಕಾರಗಳನ್ನು  ಹೇಳು’ ಎಂದು ಹೇಳಿ ಮುಖವನ್ನು ತಗ್ಗಿಸಿಕೊಂಡು ಅಳುತ್ತಾ ಆಕೆಯು ಹೊರಟು ಹೋದಳು. ॥12-13॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ತತಸ್ತೇಶ್ರುಪರೀತಾಕ್ಷಾ ನಾವಮಾರುರುಹುಸ್ತದಾ ।</p>
<p class="Shlok">ಯಾವದ್ಗಂಗಾಂ ಸಮುತ್ತೀರ್ಯ ಗತಾಸ್ತಾವದಹಂ ಸ್ಥಿತಃ ॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ತತೋ ದುಃಖೇನ ಮಹತಾ ಪುನರೇವಾಹಮಾಗತಃ ।</p>
<p class="Shlok">ತತೋ ರುದಂತೀ ಕೌಸಲ್ಯಾ ರಾಜಾನಮಿದಮಬ್ರವೀತ್ ॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ಕೈಕೇಯ್ಯೈ ಪ್ರಿಯಭಾರ್ಯಾಯೈ ಪ್ರಸನ್ನೋ ದತ್ತವಾನ್ವರಮ್ ।</p>
<p class="Shlok">ತ್ವಂ ರಾಜ್ಯಂ ದೇಹಿ ತಸ್ಯೈವ ಮತ್ಪುತ್ರಃ ಕಿಂ ವಿವಾಸಿತಃ ॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಕೃತ್ವಾ ತ್ವಮೇವ ತತ್ಸರ್ವಮಿದಾನೀಂ ಕಿಂ ನು ರೋದಿಷಿ ।</p>
<p class="Shlok">ಕೌಸಲ್ಯಾವಚನಂ ಶ್ರುತ್ವಾ ಕ್ಷತೇ ಸ್ಪೃಷ್ಟ ಇವಾಗ್ನಿನಾ ॥</p>
<p class="Text">ಅನಂತರ ಅವರುಗಳು ಕಣ್ಣೀರು ತುಂಬಿದವರಾಗಿ ಹರಿಗೋಲನ್ನು ಏರಿ ಗಂಗೆಯನ್ನು ದಾಟಿ ಮುಂದೆ ಹೋಗುವವರೆಗೂ ನಾನು ಅಲ್ಲೇ ನಿಂತಿದ್ದೆನು. ಬಳಿಕ ದುಃಖಿತನಾಗಿ ನಾನು ಮರಳಿ ಇಲ್ಲಿಗೆ ಬಂದೆ. ಅನಂತರ ಕೌಸಲ್ಯೆಯು ಅಳುತ್ತಾ ಮಹಾರಾಜರ ಬಳಿ ಇಂತೆಂದಳು  ‘‘ನಾಥಾ! ಪ್ರಿಯಳಾದ ಹೆಂಡತಿ ಕೈಕೇಯಿಗೆ ನೀವು ಒಲಿದು ವರವನ್ನು ಕೊಟ್ಟಿರುವಿರಿ. ಅವಳ ಮಗನಿಗೆ ರಾಜ್ಯವನ್ನು ಕೊಟ್ಟಿದ್ದು ಒಳ್ಳೆಯದೆ. ಆದರೆ ನನ್ನ ಮಗನನ್ನೇಕೆ ಕಾಡಿಗೆ ಓಡಿಸಬೇಕಾಗಿತ್ತು? ನೀವೇ ಇದೆಲ್ಲವನ್ನು ಸ್ವತಃ ಮಾಡಿದವರಾಗಿ ಈಗ ಅಳುವುದಾದರೂ ಏಕೆ?’’ ಈ ರೀತಿಯ ಕೌಸಲ್ಯೆಯ ಮಾತುಗಳನ್ನು  ಕೇಳಿ ಗಾಯಕ್ಕೆ ಬೆಂಕಿ ಸುರಿದಂತೆ ಹೆಚ್ಚಿನ ವೇದನೆ ಉಂಟಾಯಿತು. ॥14-17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಪುನಃ ಶೋಕಾಶ್ರುಪೂರ್ಣಾಕ್ಷಃ ಕೌಸಲ್ಯಾಮಿದಮಬ್ರವೀತ್ ।</p>
<p class="Shlok">ದುಃಖೇನ ಮ್ರಿಯಮಾಣಂ ಮಾಂ ಕಿಂ ಪುನರ್ದುಃಖಯಸ್ಯಲಮ್ ॥</p>
<p class="Text">ಆಗ ಮಹಾ ರಾಜರು ಕಣ್ಣುಗಳಲ್ಲಿ ಶೋಕಾಶ್ರುವನ್ನು ತುಂಬಿಕೊಂಡ ಕೌಸಲ್ಯೆಯ ಬಳಿ ಹೀಗೆ ಹೇಳಿದರು  ‘‘ದುಃಖದಿಂದ ಈಗಾಗಲೇ ಸಾಯುತ್ತಿರುವ ನನ್ನನ್ನು ಮತ್ತೇಕೆ ದುಃಖಗೊಳಿಸುತ್ತಿರುವೆ? ಇದರಿಂದ ಏನು ಲಾಭವಿದೆ? ॥18॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ಇದಾನೀಮೇವ ಮೇ ಪ್ರಾಣಾ ಉತ್ಕ್ರಮಿಷ್ಯಂತಿ ನಿಶ್ಚಯಃ ।</p>
<p class="Shlok">ಶಪ್ತೋಽಹಂ ಬಾಲ್ಯಭಾವೇನ ಕೇನಚಿನ್ಮುನಿನಾ ಪುರಾ ॥</p>
<p class="Text">ಈಗಲೇ ನನ್ನ ಪ್ರಾಣಗಳು ದೇಹವನ್ನು ಬಿಟ್ಟು ಮೇಲಕ್ಕೇರುವುದು ನಿಶ್ಚಯವು. ಹುಡುಗಾಟಿಕೆಯ ಕಾರಣದಿಂದ ಹಿಂದೆ ನನಗೆ ಓರ್ವ ಋಷಿಗಳು ಶಪಿಸಿದ್ದರು. ॥19॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಪುರಾಹಂ ಯೌವನೇ ದೃಪ್ತಶ್ಚಾಪಬಾಣಧರೋ ನಿಶಿ ।</p>
<p class="Shlok">ಅಚರಂ ಮೃಗಯಾಸಕ್ತೋ ನದ್ಯಾಸ್ತೀರೆ ಮಹಾವನೇ ॥</p>
<p class="Text">ಹಿಂದೆ ನಾನು ಯುವಕನಾಗಿದ್ದಾಗ ಒಂದುದಿನ ರಾತ್ರಿಯಲ್ಲಿ ಧನುರ್ಬಾಣಗಳನ್ನು ಹಿಡಿದುಕೊಂಡು ಬೇಟೆಯಲ್ಲಿ ಆಸಕ್ತನಾಗಿ ನದೀತೀರದಲ್ಲಿರುವ ದೊಡ್ಡ ಕಾಡಿನಲ್ಲಿ ಸಂಚರಿಸುತ್ತಿದ್ದೆ. ॥20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ತತ್ರಾರ್ಧರಾತ್ರಸಮಯೇ ಮುನಿಃ ಕಶ್ಚಿತೃಷಾರ್ದಿತಃ ।</p>
<p class="Shlok">ಪಿಪಾಸಾರ್ದಿತಯೋಃ ಪಿತ್ರೋರ್ಜಲಮಾನೇತುಮುದ್ಯತಃ ।</p>
<p class="Shlok">ಅಪೂರಯಜ್ಜಲೇ ಕುಂಭಂ ತದಾ ಶಬ್ದೋಭವನ್ಮಹಾನ್ ॥</p>
<p class="Text">ಅಲ್ಲಿ ಅರ್ಧ ರಾತ್ರಿಯ ಹೊತ್ತಿನಲ್ಲಿ  ಬಾಯಾರಿದ ಓರ್ವ ಮುನೀಶ್ವರನು ತನ್ನ ತೃಷಿತ ತಂದೆ-ತಾಯಿಗಳಿಗಾಗಿ ನೀರನ್ನು ಒಯ್ಯಲು ಉದ್ಯುಕ್ತನಾಗಿ ನೀರಿನಲ್ಲಿ  ಪಾತ್ರೆಯನ್ನು ಮುಳುಗಿಸುವಾಗ ಸ್ಪಷ್ಟವಾದ ಧ್ವನಿಯಾಯಿತು. ॥21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಗಜಃ ಪಿಬತಿ ಪಾನೀಯಮಿತಿ ಮತ್ವಾ ಮಹಾನಿಶಿ ।</p>
<p class="Shlok">ಬಾಣಂ ಧನುಷಿ ಸಂಧಾಯ ಶಬ್ದವೇಧಿನಮಕ್ಷಿಪಮ್ ॥</p>
<p class="Text">ಈ ಅರ್ಧರಾತ್ರಿಯಲ್ಲಿ ಆನೆಯು ನೀರು ಕುಡಿಯುತ್ತಿರ ಬಹುದೆಂದು ನಾನು ಯೋಚಿಸಿ ‘ಶಬ್ದವೇಧಿ’ ಎಂಬ ಬಾಣವನ್ನು ಬಿಲ್ಲಿಗೆ ಏರಿಸಿ ಎಸೆದನು. ॥22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಹಾ ಹತೋಽಸ್ಮೀತಿ ತತ್ರಾಭೂಚ್ಛಬ್ದೋ ಮಾನುಷಸೂಚಕಃ ।</p>
<p class="Shlok">ಕಸ್ಯಾಪಿ ನ ಕೃತೋ ದೋಷೋ ಮಯಾ ಕೇನ ಹತೋ ವಿಧೇ ॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ಪ್ರತೀಕ್ಷತೇ ಮಾಂ ಮಾತಾ ಚ ಪಿತಾ ಚ ಜಲಕಾಂಕ್ಷಯಾ ।</p>
<p class="Shlok">ತಚ್ಛ್ರುತ್ವಾ ಭಯಸನ್ತ್ರಸ್ತಸ್ತತೋಽಹಂ ಪೌರುಷಂ ವಚಃ ॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಶನೈರ್ಗತ್ವಾಥತತ್ಪಾರ್ಶ್ವಂ ಸ್ವಾಮಿನ್ ದಶರಥೋಽಸ್ಮ್ಯಹಮ್ ।</p>
<p class="Shlok">ಅಜಾನತಾ ಮಯಾ ವಿದ್ಧಸ್ತ್ರಾತುಮರ್ಹಸಿ ಮಾಂ ಮುನೇ ॥</p>
<p class="Text">ಅಯ್ಯೋ! ಸತ್ತೆನು! ಎಂಬುದಾಗಿ ಮಾನವ ಸೂಚಿಸುವ ಶಬ್ದವು ಕೇಳಿ ಬಂತು. ‘ಹೇ ವಿಧಿಯೇ! ನಾನು ಯಾರಿಗೂ ಅಪರಾಧವನ್ನು ಮಾಡಿಲ್ಲ; ನನ್ನನ್ನು ಯಾರು ಹೊಡೆದರು? ಅಯ್ಯೊ! ನೀರಿಗಾಗಿ ಬಾಯಿ ಬಿಡುತ್ತಿರುವ ನನ್ನ ತಂದೆ-ತಾಯಿಗಳು ನನ್ನನ್ನು ನಿರೀಕ್ಷಿಸುತ್ತಿರುವರು.’ ಈ ಮನುಷ್ಯ ವಾಕ್ಯವನ್ನು ಕೇಳಿ ಭಯಗೊಂಡ ನಾನು ತ್ವರಿತವಾಗಿ ಅವನ ಸಮೀಪಕ್ಕೆ ಹೋಗಿ  ‘ಸ್ವಾಮಿ! ನಾನು ದಶರಥನು. ಅರಿಯದೆ ನಿಮ್ಮ ಮೇಲೆ ಬಾಣ ಪ್ರಯೋಗ ಮಾಡಿಬಿಟ್ಟೆ. ಮುನಿಯೇ ನನ್ನನ್ನು ಕಾಪಾಡು. ॥23-25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ಇತ್ಯುಕ್ತ್ವಾ ಪಾದಯೋಸ್ತಸ್ಯ ಪತಿತೋ ಗದ್ಗದಾಕ್ಷರಃ ।</p>
<p class="Shlok">ತದಾ ಮಾಮಾಹ ಸ ಮುನಿರ್ಮಾ ಭೈಷೀರ್ನೃಪಸತ್ತಮ ॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಬ್ರಹ್ಮಹತ್ಯಾ ಸ್ಪೃಶೇನ್ನ ತ್ವಾಂ ವೈಶ್ಯೋಽಹಂ ತಪಸಿ ಸ್ಥಿತಃ ।</p>
<p class="Shlok">ಪಿತರೌ ಮಾಂ ಪ್ರತೀಕ್ಷೇತೇ ಕ್ಷುತ್ತೃಡ್ ಭ್ಯಾಂ ಪರಿಪೀಡಿತೌ ॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ತಯೋಸ್ತ್ವ ಮುದಕಂ ದೇಹಿ ಶೀಘ್ರಮೇವಾವಿಚಾರಯನ್ ।</p>
<p class="Shlok">ನ ಚೇತ್ತ್ವಾಂ ಭಸ್ಮಸಾತ್ಕುರ್ಯಾತ್ಪಿತಾ ಮೇ ಯದಿ ಕುಪ್ಯತಿ ॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಜಲಂ ದತ್ತ್ವಾ ತು ತೌ ನತ್ವಾ ಕೃತಂ ಸರ್ವಂ ನಿವೇದಯ ।</p>
<p class="Shlok">ಶಲ್ಯಮುದ್ಧರ ಮೇ ದೇಹಾತ್ಪ್ರಾಣಾಂಸ್ತ್ಯಕ್ಷ್ಯಾಮಿ ಪೀಡಿತಃ ॥</p>
<p class="Text">ಹೀಗೆ ನಾನು ತೊದಲುನುಡಿಯಿಂದ ಹೇಳುತ್ತಾ ಅವನ ಪಾದಗಳಿಗೆ ಬಿದ್ದೆನು. ಆಗ ಮುನಿಯು ‘ಎಲೈ ರಾಜನೇ! ಹೆದರಬೇಡ. ನಿನಗೆ ಬ್ರಹ್ಮಹತ್ಯಾದೋಷವು ಮುಟ್ಟಲಾರದು. ಏಕೆಂದರೆ  ನಾನೊಬ್ಬ ತಪಸ್ವಿಯಾದ ವೈಶ್ಯನಾಗಿರುವೆ. ಹಸಿವು ಬಾಯಾರಿಕೆಗಳಿಂದ ಪೀಡಿತರಾದ ನನ್ನ ತಂದೆ-ತಾಯಿಗಳು ನನ್ನ ದಾರಿಯನ್ನೇ ನೋಡುತ್ತಿರಬಹುದು. ನೀನು ಮತ್ತೇನೂ ಯೋಚಿಸದೆ ಕೂಡಲೇ ಅವರಿಗೆ ನೀರನ್ನು ಕೊಡು. ಹಾಗಿಲ್ಲದಿದ್ದರೆ ನನ್ನ ತಂದೆಯು ಕೋಪಗೊಂಡರೆ ನಿನ್ನನ್ನು ಬೂದಿಮಾಡಿ ಬಿಡುವನು. ಆದ್ದರಿಂದ ಮೊದಲು ನೀರನ್ನು ಕೊಟ್ಟು ಬಳಿಕ ನೀನು ಮಾಡಿದ್ದೆಲ್ಲವನ್ನು ವಿಜ್ಞಾಪಿಸಿಕೋ. ಈಗ ನನ್ನ ಶರೀರದಿಂದ ಬಾಣವನ್ನು ಕಿತ್ತು ಹೊರಗೆ ತೆಗೆ. ನಾನು ಬಾಣದಿಂದ ಪೀಡಿತನಾಗಿದ್ದು ಪ್ರಾಣಗಳನ್ನು ಬಿಡುವೆನು’ ಎಂದನು. ॥26-29॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ಇತ್ಯುಕ್ತೋ ಮುನಿನಾ ಶೀಘ್ರಂ ಬಾಣಮುತ್ಪಾಟ್ಯ ದೇಹತಃ ।</p>
<p class="Shlok">ಸಜಲಂ ಕಲಶಂ ಧೃತ್ವಾ ಗತೋಽಹಂ ಯತ್ರ ದಂಪತೀ ॥</p>
<p class="Text">‘‘ಮುನಿಯು ಹೀಗೆ ಹೇಳಿದಾಗ ನಾನು ಅವನ ದೇಹದಿಂದ ಬೇಗನೇ ಬಾಣವನ್ನು ಕಿತ್ತೊಗೆದೆನು. ಅನಂತರ ನೀರುತುಂಬಿದ ಪಾತ್ರೆಯನ್ನು ತೆಗೆದುಕೊಂಡು ಆ ವೃದ್ಧ ದಂಪತಿಗಳಿದ್ದಲ್ಲಿಗೆ ಹೋದೆನು. ॥30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ಅತಿವೃದ್ಧಾವಂಧದೃಶೌ ಕ್ಷುತ್ವಿಪಾಸಾರ್ದಿತೌ ನಿಶಿ ।</p>
<p class="Shlok">ನಾಯಾತಿ ಸಲಿಲಂ ಗೃಹ್ಯ ಪುತ್ರಃ ಕಿಂ ವಾತ್ರ ಕಾರಣಮ್ ॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ಅನನ್ಯಗತಿಕೌ ವೃದ್ಧೌ ಶೋಚ್ಯೌ ತೃಟ್ಪರಿಪೀಡಿತೌ ।</p>
<p class="Shlok">ಆವಾಮುಪೇಕ್ಷತೇ ಕಿಂ ವಾ ಭಕ್ತಿಮಾನಾವಯೋಃ ಸುತಃ ॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ಇತಿ ಚಿಂತಾವ್ಯಾಕುಲೌ ತೌ ಮತ್ಪಾದನ್ಯಾಸಜಂ ಧ್ವನಿಮ್ ।</p>
<p class="Shlok">ಶ್ರುತ್ವಾ ಪ್ರಾಹ ಪಿತಾ ಪುತ್ರ ಕಿಂ ವಿಲಂಬಃ ಕೃತಸ್ತ್ವಯಾ ॥</p>
<p class="Text">ತೀರ ಮುದುಕರೂ, ಕುರುಡರೂ, ಹಸಿವು ಬಾಯಾರಿಕೆಯಿಂದ ಬಳಲಿದವರೂ ಆದ ಅವರು ಈ ರಾತ್ರಿಯಲ್ಲಿ  ‘ಮಗನು ಏಕೆ ನೀರು ತೆಗೆದುಕೊಂಡು ಬರಲಿಲ್ಲ? ಏನು ಕಾರಣವಿರಬಹುದು? ಬೇರೆ ಗತಿಯಿಲ್ಲದ ಮುದುಕರಾದ, ಹಸಿವಿನಿಂದ ಬಳಲಿರುವ ದಯನೀಯರಾದ ನಮ್ಮನ್ನು ಅವನು ತಿರಸ್ಕರಿಸಿದನೆ? ಹಾಗಿರಲಾರದು. ನಮ್ಮ ಮಗನು ನಮ್ಮಲ್ಲಿ ತುಂಬು ಭಕ್ತಿಯುಳ್ಳವನು’ ಹೀಗೆಂದು ಚಿಂತೆಯಿಂದ ವ್ಯಾಕುಲರಾಗಿದ್ದ ಅವರು ನನ್ನ ಹೆಜ್ಜೆಯ ಸಪ್ಪಳ ಧ್ವನಿಯನ್ನು ಕೇಳಿ ತಂದೆಯು ‘ಮಗು! ಏಕೆ ತಡಮಾಡಿದೆಯಪ್ಪ? ॥31-33॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ದೇಹ್ಯಾವಯೋಃ ಸುಪಾನೀಯಂ ಪಿಬ ತ್ವಮಪಿ ಪುತ್ರಕ ।</p>
<p class="Shlok">ಇತ್ಯೇವಂ ಲಪತೋರ್ಭೀತ್ಯಾ ಸಕಾಶಮಗಮಂ ಶನೈಃ ॥</p>
<p class="Text">ನಮ್ಮಿಬ್ಬರಿಗೂ ಒಳ್ಳೆಯ ನೀರನ್ನು ಕುಡಿಯಲು ಕೊಡು. ನೀನೂ ಕುಡಿಯುವವನಾಗು. ಹೀಗೆಂದು ಮಾತನಾಡಿಕೊಳ್ಳುತ್ತಿದ್ದ ಅವರ ಬಳಿಗೆ ಮೆಲ್ಲನೆ ಹೋದೆನು. ॥34॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ಪಾದಯೋಃ ಪ್ರಣಿಪತ್ಯಾಹಮಬ್ರವಂ ವಿನಯಾನ್ವಿತಃ ।</p>
<p class="Shlok">ನಾಹಂ ಪುತ್ರಸ್ತ್ವಯೋಧ್ಯಾಯಾ ರಾಜಾ ದಶರಥೋಽಸ್ಮ್ಯಹಮ್ ॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಪಾಪೋಽಹಂ ಮೃಗಯಾಸಕ್ತೋ ರಾತ್ರೌ ಮೃಗವಿಹಿಂಸಕಃ ।</p>
<p class="Shlok">ಜಲಾವತಾರಾದ್ದೂರೇಽಹಂ ಸ್ಥಿತ್ವಾ ಜಲಗತಂ ಧ್ವನಿಮ್ ॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಶ್ರುತ್ವಾಹಂ ಶಬ್ದವೇಧಿತ್ವಾದೇಕಂ ಬಾಣಮಥಾತ್ಯಜಮ್ ।</p>
<p class="Shlok">ಹತೋಽಸ್ಮೀತಿ ಧ್ವನಿಂ ಶ್ರುತ್ವಾ ಭಯಾತ್ತತ್ರಾಹಮಾಗತಃ ॥</p>
<p class="Text">ವಿನಯದಿಂದ ಕೂಡಿದವನಾಗಿ ಅವರ ಪಾದಗಳಿಗೆ ನಮಸ್ಕರಿಸಿ ‘ಸ್ವಾಮಿ! ನಾನು ನಿಮ್ಮ ಮಗನಲ್ಲ; ಅಯೋಧ್ಯೆಯ ರಾಜನಾದ ದಶರಥನಾಗಿದ್ದೇನೆ. ಪಾಪಿಯಾದ ನಾನು ಬೇಟೆಯಲ್ಲಿ ಆಸಕ್ತನಾಗಿ ರಾತ್ರಿಯಲ್ಲಿ ಮೃಗಗಳನ್ನು ಕೊಲ್ಲಲು ಕಾಡಿಗೆಬಂದಿದ್ದೆ. ದೂರದಲ್ಲಿ ನಿಂತ ನಾನು ನೀರಿನಲ್ಲಿ  ಊಂಟಾದ ಶಬ್ದವನ್ನು ಕೇಳಿ ಮೃಗವೆಂದು ತಿಳಿದು ಶಬ್ದವೇಧಿ ಬಾಣ ಪ್ರಯೋಗಿಸಿದೆ. ‘ಅಯ್ಯೋ ಸತ್ತೆನು’ ಎಂಬ ಕೂಗನ್ನು ಕೇಳಿ ಭಯದಿಂದ ಅಲ್ಲಿಗೆ ಹೋದೆನು. ॥35-37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ಜಟಾ ವಿಕೀರ್ಯ ಪತಿತಂ ದೃಷ್ಟ್ವಾಹಂ ಮುನಿದಾರಕಮ್ ।</p>
<p class="Shlok">ಭೀತೋ ಗೃಹೀತ್ವಾ ತತ್ಪಾದೌ ರಕ್ಷ ರಕ್ಷೇತಿ ಚಾಬ್ರವಮ್ ॥</p>
<p class="Text">ಜಟೆ ಬಿಚ್ಚಿ ಹರಡಿಕೊಂಡು ಬಿದ್ದಿದ್ದ ಮುನಿಕುಮಾರನನ್ನು ನೋಡಿ ಹೆದರಿದವನಾಗಿ ಅವರ ಕಾಲುಗಳನ್ನು ಹಿಡಿದುಕೊಂಡು ಕಾಪಾಡು! ಕಾಪಾಡು! ಎಂದು ಕೇಳಿಕೊಂಡೆ. ॥38॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ಮಾ ಭೈಷೀರಿತಿ ಮಾಂ ಪ್ರಾಹ ಬ್ರಹ್ಮಹತ್ಯಾಭಯಂ ನ ತೇ ।</p>
<p class="Shlok">ಮತ್ಪಿತ್ರೌಃ ಸಲಿಲಂ ದತ್ತ್ವಾನತ್ವಾ ಪ್ರಾರ್ಥಯ ಜೀವಿತಮ್ ॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ಇತ್ಯುಕ್ತೋ ಮುನಿನಾ ತೇನ ಹ್ಯಾಗತೋ ಮುನಿಹಿಂಸಕಃ ।</p>
<p class="Shlok">ರಕ್ಷೇತಾಂ ಮಾಂ ದಯಾಯುಕ್ತೌ ಯುವಾಂ ಹಿ ಶರಣಾಗತಮ್ ॥</p>
<p class="Text">ಆಗ ಅವರು ‘ಹೆದರ ಬೇಡ, ನಿನಗೆ ಬ್ರಹ್ಮಹತ್ಯೆಯ ಪಾಪಭಯವೇನೂ  ಇಲ್ಲ; ನನ್ನ ತಂದೆ-ತಾಯಿಗಳಿಗೆ ನೀರನ್ನು ಕೊಟ್ಟು ನಮಸ್ಕರಿಸಿ ಬದುಕಲು ಪ್ರಾರ್ಥಿಸಿಕೊ’ ಎಂದು ಹೇಳಿದರು. ಮುನಿಹಿಂಸಕನಾದ ನನ್ನನ್ನು ದಯಾಪೂರ್ಣರಾದ ನೀವುಗಳು ಕಾಪಾಡಿರಿ. ನಾನು ನಿಮ್ಮಲ್ಲಿ ಶರಣಾಗತನಾಗಿರುವೆನು ಎಂದು ಹೇಳಿದೆ. ॥39-40॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ಇತಿ ಶ್ರುತ್ವಾ ತು ದುಃಖಾರ್ತೌ ವಿಲಪ್ಯ ಬಹು ಶೋಚ್ಯ ತಮ್ ।</p>
<p class="Shlok">ಪತಿತೌ ನೌ ಸುತೋ ಯತ್ರ ನಯ ತತ್ರಾವಿಲಂಬಯನ್ ॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ತತೋ ನೀತೌ ಸುತೋ ಯತ್ರ ಮಯಾ ತೌ ವೃದ್ಧದಂಪತೀ ।</p>
<p class="Shlok">ಸ್ಪೃಷ್ಟ್ವಾ ಸುತಂ ತೌ ಹಸ್ತಾಭ್ಯಾಂ ಬಹುಶೋಥ ವಿಲೇ ಪತುಃ ॥</p>
<p class="Text">ಇದನ್ನು ಕೇಳಿ ದುಃಖದಿಂದ ಬಳಲಿದವರಾದ ಅವರು ಮಗನಿಗಾಗಿ ಬಹಳ ಹೊತ್ತು ದುಃಖಿಸುತ್ತಾ  ‘ಅಯ್ಯಾ! ತಡಮಾಡದೆ ನಮ್ಮ ಮಗನು ಬಿದ್ದಿರುವಲ್ಲಿಗೆ ನಮ್ಮನ್ನು ಕರೆದುಕೊಂಡು ಹೋಗು’ ಎಂದಾಗ ನಾನು ಆ ವೃದ್ಧರೀರ್ವರನ್ನು ಮಗನ ಬಳಿಗೆ ಕರೆದುಕೊಂಡು ಹೋದೆ. ಅವರೀರ್ವರು ಸತ್ತುಬಿದ್ದ ಮಗನನ್ನು ಕೈಯಿಂದ ತಡವರಿಸುತ್ತಾ ಬಹಳವಾಗಿ ಶೋಕ ಪಟ್ಟರು. ॥41-42॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ಹಾಹೇತಿ ಕ್ರಂದಮಾನೌ ತೌ ಪುತ್ರಪುತ್ರೇತ್ಯವೋಚತಾಮ್ ।</p>
<p class="Shlok">ಜಲಂ ದೇಹೀತಿ ಪುತ್ರೇತಿ ಕಿಮರ್ಥಂ ನ ದದಾಸ್ಯಲಮ್ ॥</p>
<p class="Text">ಅಯ್ಯೋ! ಎಂದು ಅಳುತ್ತಿರುವ  ಅವರು ‘ಹಾ! ಪುತ್ರನೆ! ಹಾ ಮಗನೆ!’ ಎಂದು  ಹೇಳುತ್ತಾ  ‘ಮಗು! ನೀರನ್ನು ಕೊಡು ಎಂದು ಕೇಳಿದರೆ ಏಕೆ ಕೊಡುವುದಿಲ್ಲ?’ ॥43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ತತೋ ಮಾಮೂಚತುಃ ಶೀಘ್ರಂ ಚಿತಿಂ ರಚಯ ಭೂಪತೇ ।</p>
<p class="Shlok">ಮಯಾ ತದೈವ ರಚಿತಾ ಚಿತಿಸ್ತತ್ರ ನಿವೇಶಿತಾಃ ।</p>
<p class="Shlok">ತ್ರಯಸ್ತತ್ರಾಗ್ನಿರುತ್ಸೃಷ್ಟೋ ದಗ್ಧಾಸ್ತೇ ತ್ರಿದಿವಂ ಯಯುಃ ॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ತತ್ರ ವೃದ್ಧಃ ಪಿತಾ ಪ್ರಾಹ ತ್ವಮಪ್ಯೇವಂ ಭವಿಷ್ಯ ಸಿ ।</p>
<p class="Shlok">ಪುತ್ರಶೋಕೇನ ಮರಣಂ ಪ್ರಾಪ್ಸ್ಯ ಸೇ ವಚನಾನ್ಮಮ ॥</p>
<p class="Text">ಬಳಿಕ ಅವರು ನನ್ನಲ್ಲಿ  ‘ಎಲೈ ರಾಜನೆ! ಬೇಗನೇ ಚಿತೆಯನ್ನು ನಿರ್ಮಾಣಮಾಡು’ ಎಂದು ಹೇಳಿದಾಗ ಕೂಡಲೇ ನಾನು ಚಿತೆಯನ್ನು ಸಿದ್ಧಮಾಡಿದೆ. ಮೂವರೂ ಅದರಮೇಲೆ  ಕುಳಿತರು. ಆಗ ಬೆಂಕಿಯನ್ನು ಉರಿಸಲಾಗಿ ಮೂವರೂ ಸುಟ್ಟು ಹೋಗಿ ಸ್ವರ್ಗಲೋಕವನ್ನು ಸೇರಿದರು. ಅವರಲ್ಲಿ ಮುದುಕನಾದ ಆ ತಂದೆಯು  ‘ಎಲೈ ರಾಜನೆ! ನೀನೂ ಹೀಗೆಯೇ ಆಗುವೆ. ನನ್ನ ಮಾತಿನಂತೆ ಪುತ್ರಶೋಕದಿಂದ ಮರಣ ಹೊಂದುವೆ’ ಎಂದು ಶಪಿಸಿದನು. ॥44-45॥</p>
<p class="Shlok-Number">(ಶ್ಲೋಕ - 46)</p>
<p class="Shlok">ಸ ಇದಾನೀಂ ಮಮ ಪ್ರಾಪ್ತಃ ಶಾಪಕಾಲೋಽನಿವಾರಿತಃ ।</p>
<p class="Shlok">ಇತ್ಯುಕ್ತ್ವಾ ವಿಲಲಾಪಾಥ ರಾಜಾ ಶೋಕಸಮಾಕುಲಃ ॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ಹಾ ರಾಮ ಪುತ್ರ ಹಾ ಸೀತೇ ಹಾ ಲಕ್ಷ್ಮಣ ಗುಣಾಕರ ।</p>
<p class="Shlok">ತ್ವದ್ವಿಯೋಗಾದಹಂ ಪ್ರಾಪ್ತೋ ಮೃತ್ಯುಂ ಕೈಕೇಯಿಸಂಭವಮ್ ॥</p>
<p class="Text">‘‘ಅದೇ ಶಾಪಕಾಲವು ಈಗ ನನಗೆ ಉಪಸ್ಥಿತವಾಗಿದೆ. ಇದು ಮೀರಲಸಾಧ್ಯವಾದುದು’’ ಎಂದು ಹೇಳಿ ಶೋಕದಲ್ಲಿ ಮುಳುಗಿದ ರಾಜನು ಅಳುತ್ತಾ  ‘‘ಹೇ ರಾಮಾ! ಹಾ ಸೀತೆ! ಗುಣವಂತನಾದ ಲಕ್ಷಣಾ! ಕೈಕೇಯಿಯ ಮೂಲಕ ಸಂಭವಿಸಿದ ನಿಮ್ಮಗಳ ವಿಯೋಗದಿಂದ ನಾನು ಮರಣವನ್ನು ಹೊಂದುತ್ತಿರುವೆನು.’’ ॥46-47॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ವದನ್ನೇವಂ ದಶರಥಃ ಪ್ರಾಣಾಂಸ್ತಕ್ತ್ವಾ ದಿವಂ ಗತಃ ।</p>
<p class="Shlok">ಕೌಸಲ್ಯಾ ಚ ಸುಮಿತ್ರಾ ಚ ತಥಾನ್ಯಾ ರಾಜಯೋಷಿತಃ ॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಚುಕ್ರುಶುಶ್ಚ ವಿಲೇಪುಶ್ಚ ಉರಸ್ತಾಡನಪೂರ್ವಕಮ್ ।</p>
<p class="Shlok">ವಸಿಷ್ಠಃ ಪ್ರಯಯೌ ತತ್ರ ಪ್ರಾತರ್ಮಂತ್ರಿಭಿರಾವೃತಃ ॥</p>
<p class="Text">ಹೀಗೆಂದು ಹೇಳಿ ದಶರಥನು ಪ್ರಾಣತ್ಯಾಗ ಮಾಡಿ ಸ್ವರ್ಗವನ್ನು ಸೇರಿದನು. ಕೌಸಲ್ಯೆ, ಸುಮಿತ್ರೆ ಹಾಗೂ ಉಳಿದ ರಾಜಪತ್ನಿಯರು ಎದೆ ಬಡಿದುಕೊಂಡು ಗಟ್ಟಿಯಾಗಿ ಅಳುತ್ತಾ ವಿಲಾಪಿಸ ತೊಡಗಿದರು. ಪ್ರಾತಃ ಕಾಲದಲ್ಲಿ ಮಂತ್ರಿಗಳೊಡಗೂಡಿ ಮುನಿವರ ವಸಿಷ್ಠರು ಅಲ್ಲಿಗೆ ಬಂದರು. ॥48-49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ತೈಲದ್ರೋಣ್ಯಾಂ ದಶರಥಂ ಕ್ಷಿಪ್ತ್ವಾದೂತಾನಥಾಬ್ರವೀತ್ ।</p>
<p class="Shlok">ಗಚ್ಛತ ತ್ವರಿತಂ ಸಾಶ್ವಾ ಯುಧಾಜಿನ್ನಗರಂ ಪ್ರತಿ ॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ತತ್ರಾಸ್ತೇ ಭರತಃ ಶ್ರೀಮಾಂಛತ್ರುಘ್ನಸಹಿತಃ ಪ್ರಭುಃ ।</p>
<p class="Shlok">ಉಚ್ಯತಾಂ ಭರತಃ ಶೀಘ್ರಮಾಗಚ್ಛೇತಿ ಮಮಾಜ್ಞಯಾ ॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ಅಯೋಧ್ಯಾಂ ಪ್ರತಿ ರಾಜಾನಂ ಕೈಕೆಯೀಂ ಚಾಪಿ ಪಶ್ಯತು ।</p>
<p class="Shlok">ಇತ್ಯುಕ್ತಾಸ್ತ್ವರಿತಂ ದೂತಾ ಗತ್ವಾ ಭರತ ಮಾತುಲಮ್ ॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ಯುಧಾಜಿತಂ ಪ್ರಣಮ್ಯೋಚುರ್ಭರತಂ ಸಾನುಜಂ ಪ್ರತಿ ।</p>
<p class="Shlok">ವಸಿಷ್ಠಸ್ತ್ವಾಬ್ರವೀದ್ರಾಜನ್ ಭರತಃ ಸಾನುಜಃ ಪ್ರಭುಃ ॥ </p>
<p class="Shlok-Number">(ಶ್ಲೋಕ - 54)</p>
<p class="Shlok">ಶೀಘ್ರಮಾಗಚ್ಛತು ಪುರೀಮಯೋಧ್ಯಾಮವಿಚಾರಯನ್ ।</p>
<p class="Shlok">ಇತ್ಯಾಜ್ಞಪ್ತೋಽಥ ಭರತಸ್ತ್ವರಿತಂ ಭಯವಿಹ್ವಲಃ ॥ </p>
<p class="Shlok-Number">(ಶ್ಲೋಕ - 55)</p>
<p class="Shlok">ಆಯಯೌ ಗುರುಣಾದಿಷ್ಟಃ ಸಹ ದೂತೈಸ್ತು ಸಾನುಜಃ ।</p>
<p class="Shlok">ರಾಜ್ಞೋ ವಾ ರಾಘವಸ್ಯಾಪಿ ದುಃಖಂ ಕಿಂಚಿದುಪಸ್ಥಿತಮ್ ॥</p>
<p class="Text">ದಶರಥನ ಮೃತಶರೀರವನ್ನು ಎಣ್ಣೆಯ ದೋಣಿಯಲ್ಲಿ ಇರಿಸಲಾಯಿತು. ಬಳಿಕ ದೂತರನ್ನು ಕರೆದು  ‘‘ನೀವು ಈಗಲೇ ಕುದುರೆಯನ್ನೇರಿ ಯುಧಾಜಿತ್ತುವಿನ ರಾಜಧಾನಿಗೆ ತೆರಳಿರಿ. ಅಲ್ಲಿ ಶತ್ರುಘ್ನನೊಂದಿಗೆ ಗುಣಶಾಲಿಯಾದ ಭರತನಿರುವನು. ಅವರು ಕೂಡಲೇ ಅಯೋಧ್ಯೆಗೆ ಬಂದು, ದಶರಥ ಮತ್ತು ಕೈಕೇಯಿಯನ್ನು ಕಾಣಬೇಕು’’ ಈ ಸಂದೇಶವನ್ನು ತಲುಪಿಸಿರಿ ಎಂದು ಆಜ್ಞಾಪಿಸಿದರು. ವಸಿಷ್ಠರ ಈ  ಅಪ್ಪಣೆಯಂತೆ ದೂತರು ವೇಗವಾಗಿ ಕೇಕಯ ರಾಜ್ಯಕ್ಕೆ ಹೋಗಿ ಭರತನ ಸೋದರಮಾವನಾದ ಯುಧಾಜಿತ್ತುವಿಗೆ ನಮಸ್ಕರಿಸಿ ಹೀಗೆಂದರು  ‘ಹೇ ರಾಜನೆ! ತಮ್ಮನೊಡಗೂಡಿ ಪ್ರಭುವಾದ ಭರತನು ಶೀಘ್ರವಾಗಿ ಮತ್ತೇನನ್ನೂ ವಿಚಾರಮಾಡದೆ ಅಯೋಧ್ಯಾನಗರಿಗೆ ಬರಬೇಕು  ಎಂದು ವಸಿಷ್ಠರು ಹೇಳಿರುತ್ತಾರೆ.’ ಹೀಗೆ ಗುರುವಾಜ್ಞೆಯನ್ನು ಕೇಳಿದ ಭರತನು ಭಯದಿಂದ ವ್ಯಾಕುಲನಾಗಿ ಜಾಗ್ರತೆಯಾಗಿ ಶತ್ರುಘ್ನ ಹಾಗೂ ದೂತರೊಡನೆ ಹೊರಟನು. ಮಹಾರಾಜರ ಮೇಲೆ ಅಥವಾ ಶ್ರೀರಘುನಾಥನ ಮೇಲೆ ಅವಶ್ಯವಾಗಿ ಏನೋ ಸಂಕಟ ಬಂದೊದಗಿರಬೇಕು, ಎಂದು ಯೋಚಿಸಿದನು. ॥50-55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಇತಿ ಚಿಂತಾಪರೋ ಮಾರ್ಗೇ ಚಿಂತಯನ್ನಗರಂ ಯಯೌ ।</p>
<p class="Shlok">ನಗರಂ ಭ್ರಷ್ಟಲಕ್ಷ್ಮೀಕಂ ಜನಸಂಬಾಧವರ್ಜಿತಮ್ ॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ಉತ್ಸವೈಶ್ಚ ಪರಿತ್ಯಕ್ತಂ ದೃಷ್ಟ್ವಾ ಚಿಂತಾಪರೋಽಭವತ್ ।</p>
<p class="Shlok">ಪ್ರವಿಶ್ಯ ರಾಜಭವನಂ ರಾಜಲಕ್ಷ್ಮೀವಿವರ್ಜಿತಮ್ ॥ </p>
<p class="Shlok-Number">(ಶ್ಲೋಕ - 58)</p>
<p class="Shlok">ಅಪಶ್ಯತ್ಕೈಕೇಯೀಂ ತತ್ರ ಏಕಾಮೇವಾಸನೇ ಸ್ಥಿತಾಮ್ ।</p>
<p class="Shlok">ನನಾಮ ಶಿರಸಾ ಪಾದೌ ಮಾತುರ್ಭಕ್ತಿಸಮನ್ವಿತಃ ॥ </p>
<p class="Text">ಮಾರ್ಗದಲ್ಲಿ ಮನಸ್ಸಿನಲ್ಲಿಯೇ ಚಿಂತಾಕ್ರಾಂತನಾಗಿ ನಗರವನ್ನು ಹೊಕ್ಕನು. ಪಟ್ಟಣವು ಕಾಂತಿಹೀನವಾಗಿಯೂ, ಜನಜಂಗುಳಿಯಿಲ್ಲದೆ, ಉತ್ಸವ ಹೀನವಾಗಿದೆ. ಇದನ್ನು ನೋಡಿದ ಭರತನು ಅತ್ಯಂತ ಚಿಂತಿತನಾದನು. ರಾಜ ಭವನವನ್ನು ಪ್ರವೇಶಿಸುತ್ತಿರುವಂತೆ ರಾಜ್ಯಲಕ್ಷ್ಮಿಯಿಂದ ಶೂನ್ಯವಾದಂತೆ ಕಂಡಿತು. ಅಲ್ಲಿ ಆಸನದಲ್ಲಿ ಒಬ್ಬಂಟಿಗಳಾಗಿ ಕುಳಿತ್ತಿದ್ದ ಕೈಕೇಯಿಯನ್ನು ಕಂಡು ಭಕ್ತಿಯಿಂದ ಕೂಡಿದವನಾಗಿ ಶಿರಬಾಗಿ ತಾಯಿಯ ಪಾದಗಳಿಗೆ ನಮಸ್ಕರಿಸಿದನು. ॥56-58॥</p>
<p class="Shlok-Number">(ಶ್ಲೋಕ - 59)</p>
<p class="Shlok">ಆಗತಂ ಭರತಂ ದೃಷ್ಟ್ವಾ ಕೈಕೇಯೀ ಪ್ರೇಮಸಂಭ್ರಮಾತ್ ।</p>
<p class="Shlok">ಉತ್ಥಾಯಾಲಿಂಗ್ಯ ರಭಸಾ ಸ್ವಾಂಕಮಾರೋಪ್ಯ ಸಂಸ್ಥಿತಾ ॥ </p>
<p class="Text">ಬಂದಂಥ ಭರತನನ್ನು ನೋಡಿ ಕೈಕೇಯಿಯು ಪ್ರೀತಿ ಸಂಭ್ರಮದಿಂದ ಬೇಗನೇ ಮೇಲೆದ್ದು ಆಲಿಂಗಿಸಿಕೊಂಡು ತನ್ನ ತೊಡೆಯ ಮೇಲೆ ಕುಳ್ಳಿರಿಸಿಕೊಂಡಳು. ॥59॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಮೂರ್ಧ್ನ್ಯವಘ್ರಾಯ ಪಪ್ರಚ್ಛ ಕುಶಲಂ ಸ್ವಕುಲಸ್ಯ ಸಾ ।</p>
<p class="Shlok">ಪಿತಾ ಮೇ ಕುಶಲೀ ಭ್ರಾತಾ ಮಾತಾ ಚ ಶುಭಲಕ್ಷಣಾ ॥ </p>
<p class="Shlok-Number">(ಶ್ಲೋಕ - 61)</p>
<p class="Shlok">ದಿಷ್ಟ್ಯಾ ತ್ವಮದ್ಯ ಕುಶಲೀ ಮಯಾ ದೃಷ್ಟೋಸಿ ಪುತ್ರಕ ।</p>
<p class="Shlok">ಇತಿ ಪೃಷ್ಟಃ ಸ ಭರತೋ ಮಾತ್ರಾ ಚಿಂತಾಕುಲೇಂದ್ರಿಯಃ ॥</p>
<p class="Shlok-Number">(ಶ್ಲೋಕ - 62)</p>
<p class="Shlok">ದೂಯಮಾನೇನ ಮನಸಾ ಮಾತರಂ ಸಮಪೃಚ್ಛತ ।</p>
<p class="Shlok">ಮಾತಃ ಪಿತಾ ಮೇ ಕುತ್ರಾಸ್ತೇ ಏಕಾ ತ್ವಮಿಹ ಸಂಸ್ಥಿತಾ ॥</p>
<p class="Text">ಶಿರವನ್ನು ಆಘ್ರಾಣಿಸಿ ತನ್ನ ತವರಿನ ಬಾಂಧವರ ಕುಶಲವನ್ನು ಕೇಳಿದಳು ‘‘ಮಗು! ನೀನು ಚೆನ್ನಾಗಿದ್ದಿಯಾ? ನನ್ನ ಪುಣ್ಯದಿಂದ ಈಗ ನಿನ್ನನ್ನು ಕಂಡೆನು. ನನ್ನ ತಂದೆಯವರು, ಸಹೋದರರು,  ಶುಭಲಕ್ಷಣಳಾದ ತಾಯಿಯು ಕ್ಷೇಮವೇ?’’ ಹೀಗೆ ತಾಯಿಯ ಮಾತುಗಳನ್ನು ಕೇಳಿದ ಭರತನು ಚಿಂತಾಕ್ರಾಂತನಾಗಿ ದುಗುಡದಿಂದ  ಕೂಡಿದ ಮನಸ್ಸಿನಿಂದ  ‘‘ಅಮ್ಮಾ! ನನ್ನ ತಂದೆಯವರು ಎಲ್ಲಿದ್ದಾರೆ? ನೀನೊಬ್ಬಳೇ ಈಗ ಇಲ್ಲಿರುವೆಯಲ್ಲ? ॥60-62॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ತ್ವಯಾ ವಿನಾ ನ ಮೇ ತಾತಃ ಕದಾಚಿದ್ರಹಸಿ ಸ್ಥಿತಃ ।</p>
<p class="Shlok">ಇದಾನೀಂ ದೃಶ್ಯತೇ ನೈವ ಕುತ್ರ ತಿಷ್ಠತಿ ಮೇ ವದ ॥</p>
<p class="Shlok-Number">(ಶ್ಲೋಕ - 64)</p>
<p class="Shlok">ಅದೃಷ್ಟ್ವಾ ಪಿತರಂ ಮೇಽದ್ಯ ಭಯಂ ದುಃಖಂ ಚ ಜಾಯತೇ ।</p>
<p class="Shlok">ಅಥಾಹ ಕೈಕೇಯೀ ಪುತ್ರಂ ಕಿಂ ದುಃಖೇನ ತವಾನಘ ॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ಯಾ ಗತಿರ್ಧರ್ಮಶೀಲಾನಾಮಶ್ವಮೇಧಾದಿಯಾಜಿನಾಮ್ ।</p>
<p class="Shlok">ತಾಂ ಗತಿಂ ಗತವಾನದ್ಯ ಪಿತಾ ತೇ ಪಿತೃವತ್ಸಲ ॥</p>
<p class="Text">ನನ್ನ ತಂದೆಯವರು ಯಾವಾಗಲೂ ನಿನ್ನ ಹೊರತು ತಾವೊಬ್ಬರೇ ಇದ್ದುದನ್ನು ನಾನು ಕಂಡಿಲ್ಲ. ಆದರೆ ಈಗ ಕಾಣಿಸುವುದಿಲ್ಲವಲ್ಲ! ಅವರೆಲ್ಲಿರುವರು? ನನಗೆ ಹೇಳು. ತಂದೆಯವರನ್ನು ಕಾಣದೆ ನನಗೆ ಭಯವೂ ದುಃಖವೂ ಉಂಟಾಗುತ್ತಿದೆ.’’ ಎಂದು ಕೇಳಿದನು. ಆಗ ಕೈಕೇಯಿಯು ಮಗನನ್ನು ಕುರಿತು  ‘‘ಹೇ ಪಾಪರಹಿತನೆ! ಪಿತೃಭಕ್ತನೆ! ನಿನಗೆ ದುಃಖವಾದರೂ ಏತರದು. ಅಶ್ವಮೇಧವೇ ಮುಂತಾದ ಯಜ್ಞಗಳನ್ನು ಮಾಡುವ ಧರ್ಮಶೀಲರಾದವರಿಗೆ ದೊರಕುವ ಗತಿಯನ್ನೇ ನಿನ್ನ ತಂದೆಯವರು ಪಡೆದಿರುವರು’’ ಎಂದು ಹೇಳಿದಳು. ॥63-65॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ತಚ್ಛ್ರುತ್ವಾ ನಿಪಪಾತೋರ್ವ್ಯಾಂ ಭರತಃ ಶೋಕವಿಹ್ವಲಃ ।</p>
<p class="Shlok">ಹಾ ತಾತ ಕ್ವ ಗತೋಽಸಿ ತ್ವಂ ತ್ಯಕ್ತ್ವಾ ಮಾಂ ವೃಜಿನಾರ್ಣವೇ ॥</p>
<p class="Text">ಈ ಮಾತನ್ನು ಕೇಳುತ್ತಲೇ ಶೋಕದಿಂದ ದಿಕ್ಕುಗಾಣದೆ ಕುಸಿದು ಬಿದ್ದ ಭರತನು  ‘‘ಅಯ್ಯೋ! ಅಪ್ಪಾ! ದುಃಖ ಸಮುದ್ರದಲ್ಲಿ ನನ್ನನ್ನು ಕೆಡಹಿ ನೀನು ಎಲ್ಲಿಗೆ ಹೋದೆ? ॥66॥</p>
<p class="Shlok-Number">(ಶ್ಲೋಕ - 67)</p>
<p class="Shlok">ಅಸಮರ್ಪ್ಯೈವ ರಾಮಾಯ ರಾಜ್ಞೇ ಮಾಂ ಕ್ವ ಗತೋಽಸಿ ಭೋಃ ।</p>
<p class="Shlok">ಇತಿ ವಿಲಪಿತಂ ಪುತ್ರಂ ಪತಿತಂ ಮುಕ್ತಮೂರ್ಧಜಮ್ ॥</p>
<p class="Shlok-Number">(ಶ್ಲೋಕ - 68)</p>
<p class="Shlok">ಉತ್ಥಾಪ್ಯಾಮೃಜ್ಯ ನಯನೇ ಕೈಕೇಯೀ ಪುತ್ರಮಬ್ರವೀತ್ ।</p>
<p class="Shlok">ಸಮಾಶ್ವಸಿಹಿ ಭದ್ರಂ ತೇ ಸರ್ವಂ ಸಂಪಾದಿತಂ ಮಯಾ ॥</p>
<p class="Text">ಪೂಜ್ಯನೆ! ಮಹಾರಾಜಾ ರಾಮನಿಗೆ ನನ್ನನ್ನು ಒಪ್ಪಿಸದೆ ಎಲ್ಲಿಗೆ ಹೊರಟು ಹೋಗಿರುವೆ ?’’ ಹೀಗೆ ಪ್ರಲಾಪಿಸುತ್ತಾ ಕೆದರಿದ ತಲೆ ಕೂದಲಿನಿಂದ ನೆಲದಮೇಲೆ ಬಿದ್ದಿರುವ ಮಗನನ್ನು ಮೇಲಕ್ಕೆತ್ತಿ ಕಣ್ಣುಗಳನ್ನು ಒರೆಸುತ್ತಾ ಕೈಕೆಯಿಯು  ‘‘ಮಗು! ನಿನಗೆ ಮಂಗಳವಾಗಲಿ! ಸಮಾಧಾನದಿಂದ ಇರು. ನಾನು ಎಲ್ಲವನ್ನು ಸಂಪಾದಿಸಿ ಇಟ್ಟಿರುವೆನು’’ ಎಂದು ಹೇಳಿದಳು. ॥67-68॥</p>
<p class="Shlok-Number">(ಶ್ಲೋಕ - 69)</p>
<p class="Shlok">ತಾಮಾಹ ಭರತಸ್ತಾತೋ ಮ್ರಿಯಮಾಣಃ ಕಿಮಬ್ರವೀತ್ ।</p>
<p class="Shlok">ತಮಾಹ ಕೈಕೇಯೀ ದೇವೀ ಭರತಂ ಭಯವರ್ಜಿತಾ ।॥</p>
<p class="Shlok-Number">(ಶ್ಲೋಕ - 70)</p>
<p class="Shlok">ಹಾ ರಾಮ ರಾಮ ಸೀತೇತಿ ಲಕ್ಷ್ಮಣೇತಿ ಪುನಃ ಪುನಃ ।</p>
<p class="Shlok">ವಿಲಪನ್ನೇವ ಸುಚಿರಂ ದೇಹಂ ತ್ಯಕ್ತ್ವಾ ದಿವಂ ಯಯೌ ॥</p>
<p class="Text">ಆಗ ಭರತನು ‘‘ತಾಯೆ! ತಂದೆಯು ಸಾಯುವಾಗ ಏನು ಹೇಳಿದನು?’’ ಎಂದು ಕೇಳಿದಾಗ ಕೈಕಾದೇವಿಯು ನಿರ್ಭಯಳಾಗಿ ಭರತನಲ್ಲಿ ಹೇಳಿದಳು  ‘ಅಯ್ಯೋ! ರಾಮಾ! ರಾಮಾ! ಹಾ ಸೀತಾ, ಹಾ ಲಕ್ಷ್ಮಣಾ’ ಈ ಪ್ರಕಾರ ಬಹಳ ಹೊತ್ತಿನವರೆಗೆ ವಿಲಾಪಿಸುತ್ತಾ ತನ್ನ ದೇಹವನ್ನು ಬಿಟ್ಟು ಸ್ವರ್ಗಕ್ಕೆ ಹೊರಟು ಹೋದರು. ॥69-70॥</p>
<p class="Shlok-Number">(ಶ್ಲೋಕ - 71)</p>
<p class="Shlok">ತಾಮಾಹ ಭರತೋ ಹೇಽಂಬರಾಮಃ ಸನ್ನಿಹಿತೋ ನ ಕಿಮ್ ।</p>
<p class="Shlok">ತದಾನೀಂ ಲಕ್ಷ್ಮಣೋ ವಾಪಿ ಸೀತಾ ವಾ ಕುತ್ರ ತೇ ಗತಾಃ ॥</p>
<p class="Text">ಆಗ ಭರತನು - ‘‘ಅಮ್ಮಾ! ಶ್ರೀರಾಮನು ಹತ್ತಿರವಿರಲಿಲ್ಲವೆ? ಆಗ ಲಕ್ಷ್ಮಣನಾಗಲಿ, ಸೀತೆಯಾಗಲಿ ಎಲ್ಲಿಗೆ ಹೋಗಿದ್ದರು?’’ ಎಂದು ಕೇಳಿದನು. ॥71॥</p>
<p class="Shlok-Number">(ಶ್ಲೋಕ - 72)</p>
<p class="Uvach">ಕೈಕೇಯ್ಯುವಾಚ </p>
<p class="Shlok">ರಾಮಸ್ಯ ಯೌವರಾಜ್ಯಾರ್ಥಂ ಪಿತ್ರಾ ತೇ ಸಂಭ್ರಮಃ ಕೃತಃ ।</p>
<p class="Shlok">ತವ ರಾಜ್ಯಪ್ರದಾನಾಯ ತದಾಹಂ ವಿಘ್ನಮಾಚರಮ್ ॥</p>
<p class="Text"><span class="char-style-override-3">ಕೈಕೇಯಿಯು ಹೇಳಿದಳು -</span> ‘‘ಶ್ರೀರಾಮನಿಗೆ ಯುವ ರಾಜ್ಯಾಭಿಷೇಕವನ್ನು ಮಾಡುವುದಕ್ಕಾಗಿ ನಿನ್ನ ತಂದೆಯು ಸಿದ್ಧತೆ ಮಾಡಿಸಿದ್ದರು. ಆಗ ನಾನು ನಿನಗೆ ರಾಜ್ಯವನ್ನು ಕೊಡಬೇಕೆಂದು ಅಡ್ಡಿಯುಂಟುಮಾಡಿದೆನು. ॥72॥</p>
<p class="Shlok-Number">(ಶ್ಲೋಕ - 73)</p>
<p class="Shlok">ರಾಜ್ಞಾ ದತ್ತಂ ಹಿ ಮೇ ಪೂರ್ವಂ ವರದೇನ ವರದ್ವಯಮ್ ।</p>
<p class="Shlok">ಯಾಚಿತಂ ತದಿದಾನೀಂ ಮೇ ತಯೋರೇಕೇನ ತೇಖಿಲಮ್ ॥</p>
<p class="Shlok-Number">(ಶ್ಲೋಕ - 74)</p>
<p class="Shlok">ರಾಜ್ಯಂ ರಾಮಸ್ಯ ಚೈಕೇನ ವನವಾಸೋ ಮುನಿವ್ರತಮ್ ।</p>
<p class="Shlok">ತತಃ ಸತ್ಯಪರೋ ರಾಜಾ ರಾಜ್ಯಂ ದತ್ತ್ವಾ ತವೈವ ಹಿ ॥</p>
<p class="Shlok-Number">(ಶ್ಲೋಕ - 75)</p>
<p class="Shlok">ರಾಮಂ ಸಂಪ್ರೇಷಯಾಮಾಸ ವನಮೇವ ಪಿತಾ ತವ ।</p>
<p class="Shlok">ಸೀತಾಪ್ಯನುಗತಾ ರಾಮಂ ಪಾತಿವ್ರತ್ಯಮುಪಾಶ್ರಿತಾ ॥ </p>
<p class="Text">ವರಪ್ರದನಾದ ಮಹಾರಾಜರು ಹಿಂದೆ ನನಗೆ ಎರಡು ವರಗಳನ್ನು ಕೊಟ್ಟಿದ್ದರು. ಈಗ ನಾನು ಅವೆರಡರಲ್ಲಿ ಒಂದರಿಂದ ನಿನಗೆ ಸಮಸ್ತ ರಾಜ್ಯವೂ ಬರಬೇಕೆಂದೂ, ಮತ್ತೊಂದರಿಂದ ರಾಮನು ಮುನಿವ್ರತನಾಗಿ ವನವಾಸ ಮಾಡುವಂತೆಯೂ ಬೇಡಿಕೊಂಡೆನು. ಸತ್ಯನಿಷ್ಠನಾದ ನಿನ್ನ ತಂದೆಯಾದ ಮಹಾರಾಜಾ ದಶರಥನು ನಿನಗೆ ರಾಜ್ಯವನ್ನು ಕೊಟ್ಟು, ರಾಮನನ್ನು ಕಾಡಿಗೆ ಕಳುಹಿಸಿದನು. ಪಾತಿವ್ರತ್ಯ ಧರ್ಮವನ್ನಾಶ್ರಯಿಸಿ ಸೀತೆಯೂ ಶ್ರೀರಾಮನನ್ನು ಅನುಸರಿಸಿದಳು. ॥73-75॥</p>
<p class="Shlok-Number">(ಶ್ಲೋಕ - 76)</p>
<p class="Shlok">ಸೌಭ್ರಾತ್ರಂ ದರ್ಶಯನ್ರಾಮಮನುಯಾತೋಽಪಿ ಲಕ್ಷ್ಮಣಃ ।</p>
<p class="Shlok">ವನಂ ಗತೇಷು ಸರ್ವೇಷು ರಾಜಾ ತಾನೇವ ಚಿಂತಯನ್ ॥</p>
<p class="Shlok-Number">(ಶ್ಲೋಕ - 77)</p>
<p class="Shlok">ಪ್ರಲಪನ್ ರಾಮ ರಾಮೇತಿ ಮಮಾರ ನೃಪಸತ್ತಮಃ ।</p>
<p class="Shlok">ಇತಿ ಮಾತುರ್ವಚಃ ಶ್ರುತ್ವಾ ವಜ್ರಾಹತ ಇವ ದ್ರುಮಃ ॥</p>
<p class="Shlok-Number">(ಶ್ಲೋಕ - 78)</p>
<p class="Shlok">ಪಪಾತ ಭೂಮೌ ನಿಃಸಂಜ್ಞಸ್ತಂ ದೃಷ್ಟ್ವಾ ದುಃಖಿತಾ ತದಾ ।</p>
<p class="Shlok">ಕೈಕೇಯೀ ಪುನರಪ್ಯಾಹ ವತ್ಸ ಶೋಕೇನ ಕಿಂ ತವ ॥</p>
<p class="Text">ಭ್ರಾತೃಸ್ನೇಹಕ್ಕೆ ತಕ್ಕಂತೆ ಲಕ್ಷ್ಮಣನೂ ಶ್ರೀರಾಮನನ್ನು ಹಿಂಬಾಲಿಸಿದನು. ಅವರೆಲ್ಲರು ಕಾಡಿಗೆ ಹೋಗಲಾಗಿ ರಾಜನು ಅವರುಗಳನ್ನೇ ಚಿಂತಿಸುತ್ತಾ. ‘ರಾಮಾ! ರಾಮಾ!’ ಎಂದು ಅಳುತ್ತಾ ನೃಪಶ್ರೇಷ್ಠನು ಮರಣವನ್ನೈದಿದನು.’’ ಹೀಗೆಂದ ತಾಯಿಯ ಮಾತನ್ನು ಕೇಳಿದ ಭರತನು ಸಿಡಿಲು ಬಡಿದ ಮರದಂತೆ ಜ್ಞಾನತಪ್ಪಿದವನಾಗಿ ನೆಲಕ್ಕೆ ಉರುಳಿಬಿದ್ದನು. ಅವನನ್ನು ಕಂಡು ದುಃಖಪೀಡಿತಳಾದ ಕೈಕೇಯಿಯು ಮತ್ತೊಮ್ಮೆ  ‘‘ಮಗು! ನೀನು ದುಃಖಿಸುವುದರಿಂದ ಏನು ಪ್ರಯೋಜನ?’’ ॥76-78॥</p>
<p class="Shlok-Number">(ಶ್ಲೋಕ - 79)</p>
<p class="Shlok">ರಾಜ್ಯೇ ಮಹತಿ ಸಂಪ್ರಾಪ್ತೇ ದುಃಖಸ್ಯಾವಸರಃ ಕುತಃ ।</p>
<p class="Shlok">ಇತಿ ಬ್ರುವಂತೀಮಾಲೋಕ್ಯ ಮಾತರಂ ಪ್ರದಹನ್ನಿವ ॥</p>
<p class="Shlok-Number">(ಶ್ಲೋಕ - 80)</p>
<p class="Shlok">ಅಸಂಭಾಷ್ಯಾಸಿ ಪಾಪೇ ಮೇ ಘೋರೆ ತ್ವಂ ಭರ್ತೃಘಾತಿನೀ ।</p>
<p class="Shlok">ಪಾಪೇ ತ್ವದ್ಗರ್ಭಜಾತೋಽಹಂ ಪಾಪವಾನಸ್ಮಿ ಸಾಂಪ್ರತಮ್ ।</p>
<p class="Shlok">ಅಹಮಗ್ನಿಂ ಪ್ರವೇಕ್ಷ್ಯಾಮಿ ವಿಷಂ ವಾ ಭಕ್ಷಯಾಮ್ಯಹಮ್ ॥</p>
<p class="Shlok-Number">(ಶ್ಲೋಕ - 81)</p>
<p class="Shlok">ಖಡ್ಗೇನ ವಾಥ ಚಾತ್ಮಾನಂ ಹತ್ವಾಯಾಮಿ ಯಮಕ್ಷಯಮ್ ।</p>
<p class="Shlok">ಭರ್ತೃಘಾತಿನಿ ದುಷ್ಟೇ ತ್ವಂ ಕುಂಭೀಪಾಕಂ ಗಮಿಷ್ಯಸಿ ॥</p>
<p class="Text">ವಿಶಾಲವಾದ ರಾಜ್ಯವು ಕೈವಶವಾಗಿರಲು ದುಃಖಪಡಲು ಕಾರಣವಾದರೂ ಏನಿದೆ? ಹೀಗೆ ಹೇಳುತ್ತಿರುವ ತಾಯಿಯನ್ನು ಸುಡುವವನಂತೆ ನೋಡುತ್ತಾ ‘‘ಎಲೌ ಪಾಪಿಷ್ಠಳೇ, ಕ್ರೂರಳೆ! ಗಂಡನನ್ನು ಕೊಂದವಳೆ! ನೀನು ಮಾತನಾಡಿಸಲು ಯೋಗ್ಯಳಲ್ಲ. ನಿನ್ನ ಗರ್ಭದಲ್ಲಿ ಜನಿಸಿದ ನಾನೂ ಈಗ ಪಾಪಿಯಾಗಿ ಬಿಟ್ಟಿರುವೆನು. ನಾನಾದರೋ ಈಗ ಬೆಂಕಿಯನ್ನು ಪ್ರವೇಶಿಸುವೆನು ಅಥವಾ ವಿಷವನ್ನಾದರೂ ತಿಂದು ಬಿಡುವೆನು ಅಥವಾ ಖಡ್ಗದಿಂದ ನನ್ನನ್ನು ಕೊಂದುಕೊಂಡು ಯಮಸದನಕ್ಕೆ ಹೋಗುವೆನು. ದುಷ್ಟಳೇ! ಗಂಡನನ್ನು ನಾಶಮಾಡಿದವಳೆ! ನೀನು ಕುಂಭೀಪಾಕ ನರಕಕ್ಕೆ ಹೋಗುವೆ! ॥79-81॥</p>
<p class="Shlok-Number">(ಶ್ಲೋಕ - 82)</p>
<p class="Shlok">ಇತಿ ನಿರ್ಭರ್ತ್ಸ್ಯ ಕೈಕೇಯೀಂ ಕೌಸಲ್ಯಾಭವನಂ ಯಯೌ ।</p>
<p class="Shlok">ಸಾಪಿ ತಂ ಭರತಂ ದೃಷ್ಟ್ವಾ ಮುಕ್ತಕಂಠಾ ರುರೋದ ಹ ॥</p>
<p class="Text">ಹೀಗೆ ಕೈಕೆಯಿಯನ್ನು ಜರೆದು ಕೌಸಲ್ಯೆಯ ಭವನಕ್ಕೆ ಹೋದನು. ಭರತನನ್ನು ಕಾಣುತ್ತಲೇ ತಾಯಿ ಕೌಸಲ್ಯೆಯು ಮುಕ್ತಕಂಠದಿಂದ ಗಟ್ಟಿಯಾಗಿ ಅಳತೊಡಗಿದಳು. ॥82॥</p>
<p class="Shlok-Number">(ಶ್ಲೋಕ - 83)</p>
<p class="Shlok">ಪಾದಯೋಃ ಪತಿತಸ್ತಸ್ಯಾ ಭರತೋಽಪಿ ತದಾರುದತ್ ।</p>
<p class="Shlok">ಆಲಿಂಗ್ಯ ಭರತಂ ಸಾಧ್ವೀ ರಾಮಮಾತಾ ಯಶಸ್ವಿನೀ ।</p>
<p class="Shlok">ಕೃಶಾತಿದೀನವದನಾ ಸಾಶ್ರುನೇತ್ರೇದಮಬ್ರವೀತ್ ॥</p>
<p class="Text">ಆಗ ಭರತನಾದರೋ ಆಕೆಯ ಚರಣಗಳಲ್ಲಿ ಬಿದ್ದು ಅಳತೊಡಗಿದನು. ರಾಮನ ತಾಯಿಯಾದ ಯಶೋವಂತಳಾದ, ಕೃಶಳಾದ, ಚಿಂತೆಯಿಂದ ಬಾಡಿದ ಮುಖವುಳ್ಳ ಸಾಧ್ವೀ ಕೌಸಲ್ಯೆಯು ಕಣ್ಣುಗಳಲ್ಲಿ ನೀರನ್ನು ತುಂಬಿಕೊಂಡು ಭರತನನ್ನು ತಬ್ಬಿಕೊಂಡು ಹೇಳುತ್ತಾಳೆ.  ॥83॥</p>
<p class="Shlok-Number">(ಶ್ಲೋಕ - 84)</p>
<p class="Shlok">ಪುತ್ರ ತ್ವಯಿ ಗತೇ ದೂರಮೇವಂ ಸರ್ವಮಭೂದಿದಮ್ ।</p>
<p class="Shlok">ಉಕ್ತಂ ಮಾತ್ರಾ ಶ್ರುತಂ ಸರ್ವಂ ತ್ವಯಾ ತೇ ಮಾತೃಚೇಷ್ಟಿತಮ್ ॥ </p>
<p class="Text">‘‘ಮಗು! ನೀನು ದೂರ ದೇಶಕ್ಕೆ ಹೊರಟು ಹೋಗಲಾಗಿ ಇವೆಲ್ಲವೂ ನಡೆದು ಹೋಯಿತು. ನಿನ್ನ ತಾಯಿಯು ಗೈದಿರುವ ಕುತಂತ್ರವೆಲ್ಲವನ್ನು ನೀನು ಅವಳ ಮುಖದಿಂದಲೇ ಕೇಳಿರುವೆಯಷ್ಟೆ! ॥84॥</p>
<p class="Shlok-Number">(ಶ್ಲೋಕ - 85)</p>
<p class="Shlok">ಪುತ್ರಃ ಸಭಾರ್ಯೋ ವನಮೇವ ಯಾತಃ </p>
<p class="Shlok">ಸಲಕ್ಷ್ಮಣೋ ಮೇ ರಘುರಾಮಚಂದ್ರಃ ।</p>
<p class="Shlok">ಚೀರಾಂಬರೋ ಬದ್ಧಜಟಾಕಲಾಪಃ </p>
<p class="Shlok">ಸಂತ್ಯಜ್ಯ ಮಾಂ ದುಃಖಸಮುದ್ರಮಗ್ನಾಮ್ ॥</p>
<p class="Text">ನನ್ನ ಮಗನಾದ ರಘುಶ್ರೇಷ್ಠ ಶ್ರೀರಾಮನು ನಾರುಮಡಿಯನ್ನು ಉಟ್ಟು, ಜಟೆಯನ್ನು ಕಟ್ಟಿಕೊಂಡು, ಹೆಂಡತಿ ಯೊಡನೆ ಹಾಗೂ ಲಕ್ಷ್ಮಣನ ಸಹಿತ ನಮ್ಮನ್ನು ದುಃಖ ಸಮುದ್ರದಲ್ಲಿ ಮುಳುಗಿಸಿ ಕಾಡಿಗೆ ಹೊರಟು ಹೋದನು. ॥85॥</p>
<p class="Shlok-Number">(ಶ್ಲೋಕ - 86)</p>
<p class="Shlok">ಹಾ ರಾಮ ಹಾ ಮೇ ರಘುವಂಶನಾಥ </p>
<p class="Shlok">ಜಾತೋಽಸಿ ಮೇ ತ್ವಂ ಪರತಃ ಪರಾತ್ಮಾ ।</p>
<p class="Shlok">ತಥಾಪಿ ದುಃಖಂ ನ ಜಹಾತಿ ಮಾಂ ವೈ</p>
<p class="Shlok">ವಿಧಿರ್ಬಲೀಯಾನಿತಿ ಮೇ ಮನೀಷಾ ॥</p>
<p class="Text">ಹಾ ರಾಮಾ! ಹಾ ನನ್ನ ರಘುವಂಶ ಶಿರೋಮಣಿ! ನೀನು ಪರಾತ್ಪರ ನಾದ ಭಗವಂತನೇ ಆಗಿದ್ದು ನನ್ನ ಹೊಟ್ಟೆಯಲ್ಲಿ ಹುಟ್ಟಿರುವೆ. ಹೀಗಿದ್ದರೂ ದುಃಖವು ನನ್ನನ್ನು ಬಿಡಲೊಲ್ಲದು  ಎಂದ ಮೇಲೆ ವಿಧಾತನೇ ಬಲಿಷ್ಠನಾಗಿದ್ದಾನೆ ಎಂದು ನಾನು ತಿಳಿಯುತ್ತೇನೆ.’’ ॥86॥</p>
<p class="Shlok-Number">(ಶ್ಲೋಕ - 87)</p>
<p class="Shlok">ಸ ಏವಂ ಭರತೋ ವೀಕ್ಷ್ಯ ವಿಲಪಂತೀಂ ಭೃಶಂ ಶುಚಾ ।</p>
<p class="Shlok">ಪಾದೌ ಗೃಹೀತ್ವಾ ಪ್ರಾಹೇದಂ ಶ್ರುಣು ಮಾತರ್ವಚೋ ಮಮ ॥ </p>
<p class="Text">ಈ ವಿಧವಾಗಿ ಬಹಳ ದುಃಖದಿಂದ ಅಳುತ್ತಿರುವ ತಾಯಿಯನ್ನು ನೋಡಿ ಭರತನು ಆಕೆಯ ಚರಣಗಳನ್ನು ಹಿಡಿದುಕೊಂಡು ಹೀಗೆಂದನು  ‘‘ಅಮ್ಮಾ! ನನ್ನ ಮಾತನ್ನು ಕೇಳು. ॥87॥</p>
<p class="Shlok-Number">(ಶ್ಲೋಕ - 88)</p>
<p class="Shlok">ಕೈಕೇಯ್ಯಾ ಯತ್ಕೃತಂ ಕರ್ಮ ರಾಮರಾಜ್ಯಾಭಿಷೇಚನೇ ।</p>
<p class="Shlok">ಅನ್ಯದ್ವಾ ಯದಿ ಜಾನಾಮಿ ಸಾ ಮಯಾ ನೋದಿತಾ ಯದಿ ॥</p>
<p class="Shlok-Number">(ಶ್ಲೋಕ - 89)</p>
<p class="Shlok">ಪಾಪಂ ಮೇಽಸ್ತು ತದಾ ಮಾತರ್ಬ್ರಹ್ಮಹತ್ಯಾಶತೋದ್ಭವಮ್ ।</p>
<p class="Shlok">ಹತ್ವಾ ವಸಿಷ್ಠಂ ಖಡ್ಗೇನ ಅರುಂಧತ್ಯಾ ಸಮನ್ವಿತಮ್ ॥</p>
<p class="Shlok-Number">(ಶ್ಲೋಕ - 90)</p>
<p class="Shlok">ಭೂಯಾತ್ತತ್ಪಾಪಮಖಿಲಂ ಮಮ ಜಾನಾಮಿ ಯದ್ಯಹಮ್ ।</p>
<p class="Shlok">ಇತ್ಯೇವಂ ಶಪಥಂ ಕೃತ್ವಾ ರುರೋದ ಭರತಸ್ತದಾ ॥</p>
<p class="Text">ರಾಮನ ರಾಜ್ಯಾಭಿಷೇಕದ ವಿಷಯದಲ್ಲಿ ಅಡ್ಡಿಯನ್ನುಂಟು ಮಾಡಿದ ಕೈಕೆಯಿಯ ಯಾವ ಕಾರ್ಯಗಳುಂಟೋ, ಅವುಗಳು ನನಗೆ ಖಂಡಿತವಾಗಿ ತಿಳಿಯದು. ಆ ಕಾರ್ಯಗಳಲ್ಲಿ ಆಕೆಯನ್ನು ನಾನು ಪ್ರೇರೇಪಿಸಿದ್ದರೆ ಒಂದು ನೂರು  ಬ್ರಹ್ಮಹತ್ಯೆಯನ್ನು  ಮಾಡಿದ ಪಾಪವು ನನಗೆ ಉಂಟಾಗಲಿ! ನಾನು ಮೊದಲೇ ಈ ಕಾರ್ಯಗಳ  ವಿಷಯವನ್ನು ತಿಳಿದವನಾಗಿದ್ದರೆ  ಅರುಂಧತೀಸಹಿತ ಗುರು ವಸಿಷ್ಠರನ್ನು ಖಡ್ಗದಿಂದ ಕೊಂದ ಸಮಸ್ತ ಪಾಪವು ನನಗೆ ಉಂಟಾಗಲಿ!’’ ಹೀಗೆಂದು ಆಣೆಯಿಟ್ಟು ಹೇಳುತ್ತಾ ಭರತನು ಅಳತೊಡಗಿದನು. ॥88-90॥</p>
<p class="Shlok-Number">(ಶ್ಲೋಕ - 91)</p>
<p class="Shlok">ಕೌಸಲ್ಯಾ ತಮಥಾಲಿಂಗ್ಯ ಪುತ್ರ ಜಾನಾಮಿ ಮಾ ಶುಚಃ ।</p>
<p class="Shlok">ಏತಸ್ಮಿನ್ನಂತರೇ ಶ್ರುತ್ವಾ ಭರತಸ್ಯ ಸಮಾಗಮಮ್ ॥</p>
<p class="Shlok-Number">(ಶ್ಲೋಕ - 92)</p>
<p class="Shlok">ವಸಿಷ್ಠೋ ಮಂತ್ರಿಭಿಃ ಸಾರ್ಧಂ ಪ್ರಯಯೌ ರಾಜಮಂದಿರಮ್ ।</p>
<p class="Shlok">ರುದಂತಂ ಭರತಂ ದೃಷ್ಟ್ವಾ ವಸಿಷ್ಠಃ ಪ್ರಾಹ ಸಾದರಮ್ ॥</p>
<p class="Text">ಅನಂತರ ಕೌಸಲ್ಯೆಯು ಅವನನ್ನು ತಬ್ಬಿಕೊಂಡು ‘‘ಮಗು! ಇದೆಲ್ಲ ನನಗೆ ತಿಳಿದಿದೆ. ನೀನು ಯಾವುದೇ ಪ್ರಕಾರದಿಂದ ದುಃಖಿಸಬೇಡ’’ ಎಂದು ಸಂತೈಸಿದಳು. ಅಷ್ಟರೊಳಗೆ ಭರತನು ಬಂದಿರುವ ವಾರ್ತೆಯನ್ನು ತಿಳಿದ ವಸಿಷ್ಠರು ಮಂತ್ರಿಗಳೊಂದಿಗೆ ರಾಜಮಂದಿರಕ್ಕೆ ಬಂದರು. ಅಳುತ್ತಿರುವ ಭರತನನ್ನು ಕಂಡು ಆದರದಿಂದ ಹೀಗೆಂದರು  ॥91-92॥</p>
<p class="Shlok-Number">(ಶ್ಲೋಕ - 93)</p>
<p class="Shlok">ವೃದ್ಧೋ ರಾಜಾ ದಶರಥೋ ಜ್ಞಾನೀ ಸತ್ಯಪರಾಕ್ರಮಃ ।</p>
<p class="Shlok">ಭುಕ್ತ್ವಾ ಮರ್ತ್ಯಸುಖಂ ಸರ್ವಮಿಷ್ಟ್ವಾ ವಿಪುಲದಕ್ಷಿಣೈಃ ॥</p>
<p class="Shlok-Number">(ಶ್ಲೋಕ - 94)</p>
<p class="Shlok">ಅಶ್ವಮೇಧಾದಿಭಿರ್ಯಜ್ಞೈರ್ಲಬ್ಧ್ವಾ ರಾಮಂ ಸುತಂ ಹರಿಮ್ ।</p>
<p class="Shlok">ಅಂತೇ ಜಗಾಮ ತ್ರಿದಿವಂ ದೇವೇಂದ್ರಾರ್ದ್ಧಾಸನಂ ಪ್ರಭುಃ ॥</p>
<p class="Text">‘‘ಮಹಾರಾಜಾ ದಶರಥನು ವೃದ್ಧನೂ, ಜ್ಞಾನಿಯೂ, ಸತ್ಯ ಪರಾಕ್ರಮನೂ ಆಗಿದ್ದನು. ಅವನು ಮರ್ತ್ಯಲೋಕದ ಸಮಸ್ತ ಸುಖಗಳನ್ನು ಅನುಭವಿಸಿ, ಧಾರಾಳವಾದ ಭಾರೀ ದಕ್ಷಿಣೆಗಳೊಂದಿಗೆ ಅಶ್ವಮೇಧಾದಿ ಯಜ್ಞಗಳ ಮೂಲಕ ಪರಮಾತ್ಮನನ್ನು ಮೆಚ್ಚಿಸಿ ಭಗವಾನ್ ವಿಷ್ಣುವೇ ಶ್ರೀರಾಮನಾಗಿರುವ ಮಗನನ್ನು ಪಡೆದುಕೊಂಡು ಕೊನೆಯಲ್ಲಿ ದೇವೇಂದ್ರನ ಅರ್ಧಾಸನಕ್ಕೆ ಒಡೆಯನಾಗಿರುವನು. ॥93-94॥</p>
<p class="Shlok-Number">(ಶ್ಲೋಕ - 95)</p>
<p class="Shlok">ತಂ ಶೋಚಸಿ ವೃಥೈವ ತ್ವಮಶೋಚ್ಯಂ ಮೋಕ್ಷಭಾಜನಮ್ ।</p>
<p class="Shlok">ಆತ್ಮಾ ನಿತ್ಯೋಽವ್ಯಯಃ ಶುದ್ಧೋ ಜನ್ಮನಾಶಾದಿವರ್ಜಿತಃ ॥</p>
<p class="Text">ಹೀಗೆ ಮೋಕ್ಷಕ್ಕೆ ತಕ್ಕವನಾದ, ಅಶೋಚ್ಯನಾದ ಅವನ ಕುರಿತು ಶೋಕಿಸುವುದು ವ್ಯರ್ಥವಾಗಿದೆ. ಆತ್ಮನು ನಿತ್ಯನೂ, ನಾಶರಹಿತನೂ, ಶುದ್ಧನೂ, ಹುಟ್ಟು-ಸಾವುಗಳಿಲ್ಲದವನೂ ಆಗಿರುವನು. ॥95॥</p>
<p class="Shlok-Number">(ಶ್ಲೋಕ - 96)</p>
<p class="Shlok">ಶರೀರಂ ಜಡಮತ್ಯರ್ಥಮಪವಿತ್ರಂ ವಿನಶ್ವರಮ್ ।</p>
<p class="Shlok">ವಿಚಾರ್ಯಮಾಣೇ ಶೋಕಸ್ಯ ನಾವಕಾಶಃ ಕಥಂಚನ ॥</p>
<p class="Text">ಶರೀರವು ಅಚೇತನವೂ, ಅತ್ಯಂತ ಅಪವಿತ್ರವೂ, ಪೂರ್ಣವಾಗಿ ನಾಶವಾಗತಕ್ಕದ್ದೂ ಆಗಿದೆ. ಈ ಪ್ರಕಾರ ವಿಚಾರ ಮಾಡಿದರೆ ದುಃಖಕ್ಕೆ ಆಸ್ಪದವೇ ಇಲ್ಲ. ॥96॥</p>
<p class="Shlok-Number">(ಶ್ಲೋಕ - 97)</p>
<p class="Shlok">ಪಿತಾ ವಾ ತನಯೋ ವಾಪಿ ಯದಿ ಮೃತ್ಯುವಶಂ ಗತಃ ।</p>
<p class="Shlok">ಮೂಢಾಸ್ತಮನುಶೋಚಂತಿ ಸ್ವಾತ್ಮತಾಡನಪೂರ್ವಕಮ್ ॥</p>
<p class="Text">ಆದರೂ ತಂದೆಯಾಗಲಿ, ಮಗನಾಗಲಿ ಕಾಲವಶರಾದರೆ ತಮ್ಮ ಎದೆಯನ್ನು ತಾವೇ ಬಡಿದುಕೊಂಡು ಮೂಢರಾದವರು ದುಃಖಿಸುತ್ತಿರುತ್ತಾರೆ. ॥97॥</p>
<p class="Shlok-Number">(ಶ್ಲೋಕ - 98)</p>
<p class="Shlok">ನಿಃಸಾರೇ ಖಲು ಸಂಸಾರೇ ವಿಯೋಗೋ ಜ್ಞಾನಿನಾಂ ಯದಾ ।</p>
<p class="Shlok">ಭವೇದ್ವೈರಾಗ್ಯಹೇತುಃ ಸ ಶಾಂತಿಸೌಖ್ಯಂ ತನೋತಿ ಚ ॥</p>
<p class="Text">ಆದರೆ ಅಸಾರವಾದ ಈ ಸಂಸಾರದಲ್ಲಿ ಜ್ಞಾನಿಗಳಿಗೆ ಒಂದು ವೇಳೆ ಬಂಧು ವಿಯೋಗವಾದರೆ ಅದು ವೈರಾಗ್ಯಕ್ಕೆ ಕಾರಣವಾಗುತ್ತದೆ ಮತ್ತು ಮನಸ್ಸಿಗೆ ಸುಖ-ಶಾಂತಿಗಳನ್ನು ನೀಡುತ್ತದೆ. ॥98॥</p>
<p class="Shlok-Number">(ಶ್ಲೋಕ - 99)</p>
<p class="Shlok">ಜನ್ಮವಾನ್ಯದಿ ಲೋಕೇಽಸ್ಮಿಂಸ್ತರ್ಹಿ ತಂ ಮೃತ್ಯುರನ್ವಗಾತ್ ।</p>
<p class="Shlok">ತಸ್ಮಾದಪರಿಹಾರ್ಯೋಽಯಂ ಮೃತ್ಯುರ್ಜನ್ಮವತಾಂ ಸದಾ ॥</p>
<p class="Text">ಈ ಲೋಕದಲ್ಲಿ ಹುಟ್ಟಿದವನಿಗೆ ಸಾವು ಹಿಂಬಾಲಿಸಿಕೊಂಡೇ ಇರುವುದು. ಆದ್ದರಿಂದ ಹುಟ್ಟಿದವರಿಗೆ ಮೃತ್ಯುವು ಸದಾಕಾಲ ಅನಿವಾರ್ಯವಾಗಿದೆ. ॥99॥</p>
<p class="Shlok-Number">(ಶ್ಲೋಕ - 100)</p>
<p class="Shlok">ಸ್ವಕರ್ಮವಶತಃ ಸರ್ವಜಂತೂನಾಂ ಪ್ರಭವಾಪ್ಯಯೌ ।</p>
<p class="Shlok">ವಿಜಾನನ್ನಪ್ಯವಿದ್ವಾನ್ಯಃ ಕಥಂ ಶೋಚತಿ ಬಾಂಧವಾನ್ ॥</p>
<p class="Text">ಎಲ್ಲ ಪ್ರಾಣಿಗಳಿಗೂ ಅವರವರ ಕರ್ಮಾನುಗುಣವಾಗಿ ಜನ್ಮ-ಮರಣಗಳು ಸಂಭವಿಸುತ್ತವೆ. ಇದನ್ನು ತಿಳಿದೂ ತಿಳಿಯದವನಂತೆ ಬಂಧುಗಳಿಗಾಗಿ ದುಃಖಿಸುವವನು ಮೂರ್ಖನೇ ಸರಿ. ॥100॥</p>
<p class="Shlok-Number">(ಶ್ಲೋಕ - 101)</p>
<p class="Shlok">ಬ್ರಹ್ಮಾಂಡಕೋಟಯೋ ನಷ್ಟಾಃ ಸೃಷ್ಟಯೋ ಬಹುಶೋ ಗತಾಃ ।</p>
<p class="Shlok">ಶುಷ್ಯಂತಿ ಸಾಗರಾಃ ಸರ್ವೇ ಕೈವಾಸ್ಥಾ ಕ್ಷಣಜೀವಿತೇ ॥</p>
<p class="Text">ಈವರೆಗೆ ಕೋಟಿ ಬ್ರಹ್ಮಾಂಡಗಳು ಹುಟ್ಟಿ ಕಣ್ಮರೆಯಾಗಿವೆ. ಎಷ್ಟೋ ಸೃಷ್ಟಿಗಳಾಗಿ ಕಳೆದುಹೋಗಿವೆ. ಎಲ್ಲ ಸಮುದ್ರಗಳು ಭವಿಷ್ಯತ್ ಕಾಲದಲ್ಲಿ ಒಣಗಿಹೋಗುವವು. ಹೀಗಿರುವಲ್ಲಿ ಕ್ಷಣಕಾಲ ಬದುಕಿರುವ ಈ ಜೀವನದಲ್ಲಿ ವಿಶ್ವಾಸವೇನಿದ್ದೀತು? ॥101॥</p>
<p class="Shlok-Number">(ಶ್ಲೋಕ - 102)</p>
<p class="Shlok">ಚಲಪತ್ರಾಂತಲಗ್ನಾಂಬುಬಿಂದುವತ್ ಕ್ಷಣಭಂಗುರಮ್ ।</p>
<p class="Shlok">ಆಯುಸ್ತ್ಯಜತ್ಯವೇಲಾಯಾಂ ಕಃ ಸ್ತತ್ರ ಪ್ರತ್ಯಯಸ್ತವ ॥</p>
<p class="Text">ಅಲ್ಲಾಡುತ್ತಿರುವ ಗಿಡದ ಎಲೆಯ ತುದಿಯಲ್ಲಿ ಅಂಟಿಕೊಂಡಿರುವ ನೀರಿನ ಹನಿಯಂತೆ ಆಯುಷ್ಯವು ಕ್ಷಣಭಂಗುರವಾಗಿದ್ದು, ಅಕಾಲದಲ್ಲಿ ಬಿಟ್ಟು ಅಗಲುವುದು. ಇದರಲ್ಲಿ ನಂಬಿಕೆಯಾದರೂ ಏನಿದ್ದೀತು? ॥102॥</p>
<p class="Shlok-Number">(ಶ್ಲೋಕ - 103)</p>
<p class="Shlok">ದೇಹೀ ಪ್ರಾಕ್ತನದೇಹೋತ್ಥಕರ್ಮಣಾ ದೇಹವಾನ್ಪುನಃ ।</p>
<p class="Shlok">ತದ್ದೇಹೋತ್ಥೇನ ಚ ಪುನರೇವಂ ದೇಹಃ ಸದಾತ್ಮನಃ ॥</p>
<p class="Text">ಈ ಜೀವಾತ್ಮನು ತನ್ನ ಹಿಂದಿನ ಶರೀರದಲ್ಲಿ ಮಾಡಿದ್ದ ಕರ್ಮ ಫಲಗಳಿಂದ ದೇಹವನ್ನು ಧರಿಸುತ್ತಾನೆ. ಆ ದೇಹದಲ್ಲಿ ಮಾಡಿದ ಕರ್ಮಗಳಿಂದ ಮತ್ತೆ ಪುನಃ ಇನ್ನೊಂದು ದೇಹವನ್ನು ಪಡೆಯುವನು. ಹೀಗೆ  ಜೀವನಿಗೆ ಜ್ಞಾನವುಂಟಾಗುವವರೆಗೆ ಯಾವಾಗಲೂ ದೇಹಸಂಬಂಧವಿದ್ದುಕೊಂಡೇ ಇರುವುದು. ॥103॥</p>
<p class="Shlok-Number">(ಶ್ಲೋಕ - 104)</p>
<p class="Shlok">ಯಥಾ ತ್ಯಜತಿ ವೈ ಜೀರ್ಣಂ ವಾಸೋ ಗೃಹ್ಣಾತಿ ನೂತನಮ್ ।</p>
<p class="Shlok">ತಥಾ ಜೀರ್ಣಂ ಪರಿತ್ಯಜ್ಯ ದೇಹೀ ದೇಹಂ ಪುನರ್ನವಮ್ ॥</p>
<p class="Shlok-Number">(ಶ್ಲೋಕ - 105)</p>
<p class="Shlok">ಭಜತ್ಯೇವ ಸದಾ ತತ್ರ ಶೋಕಸ್ಯಾವಸರಃ ಕುತಃ ।</p>
<p class="Shlok">ಆತ್ಮಾ ನ ಮ್ರಿಯತೇ ಜಾತು ಜಾಯತೇ ನ ಚ ವರ್ಧತೇ ॥</p>
<p class="Text">ಮನುಷ್ಯನು ಹಳೆಯ ಬಟ್ಟೆಯನ್ನು ಬಿಸುಟು ಹೊಸ ಬಟ್ಟೆಯನ್ನು ತೆಗೆದುಕೊಳ್ಳುವಂತೆಯೇ ದೇಹಧಾರೀ ಜೀವಿಯು ಮುಪ್ಪಾದ ಶರೀರವನ್ನು ಎಸೆದು ಹೊಸದನ್ನು ಸ್ವೀಕರಿಸುವನು. ಹೀಗಿರುವುದರಿಂದ ಅಳುವುದಕ್ಕೆ ಕಾರಣವಾದರೂ ಏನಿದೆ? ಆತ್ಮನಾದರೋ ಎಂದೂ ಸಾಯುವುದಿಲ್ಲ; ಹುಟ್ಟುವುದಿಲ್ಲ; ಬೆಳೆಯುವುದೂ ಇಲ್ಲ. ॥104-105॥</p>
<p class="Shlok-Number">(ಶ್ಲೋಕ - 106)</p>
<p class="Shlok">ಷಡ್ ಭಾವರಹಿತೋಽನಂತಃ ಸತ್ಯಪ್ರಜ್ಞಾನವಿಗ್ರಹಃ ।</p>
<p class="Shlok">ಆನಂದರೂಪೋ ಬುದ್ಧ್ಯಾದಿಸಾಕ್ಷೀ ಲಯವಿವರ್ಜಿತಃ ॥</p>
<p class="Text">ಸತ್ಯಜ್ಞಾನಸ್ವರೂಪನಾದ ಅನಂತನಾದ ಆತ್ಮನು ಹುಟ್ಟುವುದೇ ಮುಂತಾದ ಆರು ವಿಕಾರಗಳಿಲ್ಲದವನು. ಆನಂದ ಸ್ವರೂಪನೂ, ಬುದ್ಧಿಯೇ ಮುಂತಾದವುಗಳಿಗೆ ಸಾಕ್ಷಿಯು; ವಿನಾಶವಿಲ್ಲದವನು. ॥106॥</p>
<p class="Shlok-Number">(ಶ್ಲೋಕ - 107)</p>
<p class="Shlok">ಏಕ ಏವ ಪರೋ ಹ್ಯಾತ್ಮಾ ಹ್ಯದ್ವಿತೀಯಃ ಸಮಃ ಸ್ಥಿತಃ ।</p>
<p class="Shlok">ಇತ್ಯಾತ್ಮಾನಂ ದೃಢಂ ಜ್ಞಾತ್ವಾ ತ್ಯಕ್ತ್ವಾ ಶೋಕಂ ಕುರು ಕ್ರಿಯಾಮ್ ॥</p>
<p class="Text">ಈ ಆತ್ಮನು ಏಕನೂ, ಅದ್ವಿತೀಯನೂ, ಸಮಭಾವದಿಂದ ಸದಾ ಸ್ಥಿತನಾಗಿದ್ದಾನೆ. ಹೀಗೆಂದು ನಿಶ್ಚಯವಾದ ಆತ್ಮಜ್ಞಾನವನ್ನು ಸಂಪಾದಿಸಿಕೊಂಡು ಶೋಕವನ್ನು ಬಿಟ್ಟು ಕರ್ಮಗಳನ್ನು ಮಾಡು. ॥107॥</p>
<p class="Shlok-Number">(ಶ್ಲೋಕ - 108)</p>
<p class="Shlok">ತೈಲದ್ರೋಣ್ಯಾಃ ಪಿತುರ್ದೇಹಮುದ್ಧೃತ್ಯ ಸಚಿವೈಃ ಸಹ ।</p>
<p class="Shlok">ಕೃತ್ಯಂ ಕುರು ಯಥಾನ್ಯಾಯಮಸ್ಮಾಭಿಃ ಕುಲನಂದನ ॥</p>
<p class="Text">ಹೇ ಕುಲನಂದನ ಭರತಾ! ನಿನ್ನ ತಂದೆಯ ಶರೀರವನ್ನು ಎಣ್ಣೆಯ ದೋಣಿಯಿಂದ ಹೊರತೆಗೆದು ಮಂತ್ರಿಗಳೊಡಗೂಡಿ ನಾವು ತಿಳಿಸಿದಂತೆ ಸೂಕ್ತರೀತಿಯಿಂದ ಪಿತೃ ಕಾರ್ಯವನ್ನು ನೆರವೇರಿಸು.’’ ॥108॥</p>
<p class="Shlok-Number">(ಶ್ಲೋಕ - 109)</p>
<p class="Shlok">ಇತಿ ಸಂಬೋಧಿತಃ ಸಾಕ್ಷಾದ್ಗುರುಣಾ ಭರತಸ್ತದಾ ।</p>
<p class="Shlok">ವಿಸೃಜ್ಯಾಜ್ಞಾನಜಂ ಶೋಕಂ ಚಕ್ರೇ ಸವಿಧಿವತ್ಕ್ರಿಯಾಮ್ ॥</p>
<p class="Text">ಗುರುಗಳಾದ ವಸಿಷ್ಠರು ಈ ಪ್ರಕಾರ ಎಚ್ಚರಿಸಿದಾಗ ಭರತನು ಅಜ್ಞಾನದಿಂದ ಉಂಟಾಗಿದ್ದ ಶೋಕವನ್ನು ಬಿಟ್ಟು, ವಿಧಿಪೂರ್ವಕವಾಗಿ ಪಿತೃಕರ್ಮವನ್ನು ನೆರವೇರಿಸಿದನು. ॥109॥</p>
<p class="Shlok-Number">(ಶ್ಲೋಕ - 110)</p>
<p class="Shlok">ಗುರುಣೋಕ್ತಪ್ರಕಾರೇಣ ಆಹಿತಾಗ್ನೇರ್ಯಥಾವಿಧಿ ।</p>
<p class="Shlok">ಸಂಸ್ಕೃತ್ಯ ಸ ಪಿತುರ್ದೇಹಂ ವಿಧಿದೃಷ್ಟೇನ ಕರ್ಮಣಾ ॥ </p>
<p class="Text">ಗುರುಗಳು ತಿಳಿಸಿದ ಪ್ರಕಾರ ಆಹಿತಾಗ್ನಿ (ಅಗ್ನಿಹೋತ್ರವನ್ನು ಇಟ್ಟಿದ್ದ)ಯಾಗಿದ್ದ ದಶರಥನ ಶರೀರವನ್ನು ಶಾಸವಿಧಿಗನುಸಾರವಾಗಿ ಸಂಸ್ಕಾರಮಾಡಿ ವಿಧಿಪ್ರಕಾರವಾಗಿ ಪೈತ್ರಿಕಕರ್ಮಗಳನ್ನು ಮಾಡಿದನು. ॥110॥</p>
<p class="Shlok-Number">(ಶ್ಲೋಕ - 111)</p>
<p class="Shlok">ಏಕಾದಶೇಽಹನಿ ಪ್ರಾಪ್ತೇ ಬ್ರಾಹ್ಮಣಾನ್ವೇದಪಾರಗಾನ್ ।</p>
<p class="Shlok">ಭೋಜಯಾಮಾಸ ವಿಧಿವಚ್ಛತಶೋಽಥ ಸಹಸ್ರಶಃ ॥ </p>
<p class="Shlok-Number">(ಶ್ಲೋಕ - 112)</p>
<p class="Shlok">ಉದ್ದಿಶ್ಯ ಪಿತರಂ ತತ್ರ ಬ್ರಾಹ್ಮಣೇಭ್ಯೋ ಧನಂ ಬಹು ।</p>
<p class="Shlok">ದದೌ ಗವಾಂ ಸಹಸ್ರಾಣಿ ಗ್ರಾಮಾನ್ ರತ್ನಾಂಬರಾಣಿ ಚ ॥ </p>
<p class="Text">ಹನ್ನೊಂದನೆಯ ದಿನದಂದು ವೇದನಿಷ್ಣಾತರಾದ ಸಾವಿರಾರು ಬ್ರಾಹ್ಮಣರಿಗೆ, ಕ್ರಮಬದ್ಧವಾಗಿ ಭೋಜನ ಮಾಡಿಸಿದನು. ಆಗ ತಂದೆಯ ಸದ್ಗತಿಗಾಗಿ ಸಂಕಲ್ಪಿಸಿ ಬ್ರಾಹ್ಮಣರಿಗೆ ಹೆಚ್ಚಿನ ದಕ್ಷಿಣೆಯನ್ನೂ, ಸಾವಿರಾರು ಗೋವುಗಳನ್ನೂ, ಗ್ರಾಮಗಳನ್ನೂ, ರತ್ನಾದಿಗಳನ್ನೂ, ಬಟ್ಟೆಗಳನ್ನೂ ದಾನ ಮಾಡಿದನು. ॥111-112॥</p>
<p class="Shlok-Number">(ಶ್ಲೋಕ - 113)</p>
<p class="Shlok">ಅವಸತ್ಸ್ವಗೃಹೇ ತತ್ರ ರಾಮಮೇವಾನುಚಿಂತಯನ್ ।</p>
<p class="Shlok">ವಸಿಷ್ಠೇನ ಸಹ ಭ್ರಾತ್ರಾ ಮಂತ್ರಿಭಿಃ ಪರಿವಾರಿತಃ ॥</p>
<p class="Text">ಅನಂತರ ರಾಮನನ್ನೇ ಧ್ಯಾನಿಸುತ್ತಾ ವಸಿಷ್ಠರು, ಮಂತ್ರಿಗಳು, ತಮ್ಮನಾದ ಶತ್ರುಘ್ನರೊಡಗೂಡಿ ಭರತನು ತನ್ನ ಅರಮನೆಯಲ್ಲಿ ಇರತೊಡಗಿದನು. ॥113॥</p>
<p class="Shlok-Number">(ಶ್ಲೋಕ - 114)</p>
<p class="Shlok">ರಾಮೇಽರಣ್ಯಂ ಪ್ರಯಾತೇ ಸಹ ಜನಕಸುತಾ -</p>
<p class="Shlok">ಲಕ್ಷ್ಮಣಾಭ್ಯಾಂ ಸುಘೋರಂ</p>
<p class="Shlok">ಮಾತಾ ಮೇ ರಾಕ್ಷಸೀವ ಪ್ರದಹತಿ ಹೃದಯಂ </p>
<p class="Shlok">ದರ್ಶನಾದೇವ ಸದ್ಯಃ ।</p>
<p class="Shlok">ಗಚ್ಛಾಮ್ಯಾರಣ್ಯಮದ್ಯ ಸ್ಥಿರಮತಿರಖಿಲಂ </p>
<p class="Shlok">ದೂರತೋಽಪಾಸ್ಯ ರಾಜ್ಯಂ </p>
<p class="Shlok">ರಾಮಂ ಸೀತಾಸಮೇತಂ ಸ್ಮಿತರುಚಿರಮುಖಂ </p>
<p class="Shlok">ನಿತ್ಯಮೇವಾನುಸೇವೇ ॥</p>
<p class="Text">ಅರಮನೆಯಲ್ಲಿ ವಾಸಿಸುತ್ತಿದ್ದರೂ ‘ಜನಕನಂದಿನಿ ಮಹಾರಾಣಿ ಸೀತಾದೇವಿ, ಲಕ್ಷ್ಮಣಸಹಿತ ಶ್ರೀ ರಘುನಾಥನು ಘೋರಾರಣ್ಯಕ್ಕೆ ಹೋಗಿರುವುದರಿಂದ, ತಾಯಿ ಕೈಕೆಯಿಯು ತನ್ನ ದರ್ಶನಮಾತ್ರದಿಂದಲೇ ರಾಕ್ಷಸಿಯಂತೆ ನನ್ನ ಹೃದಯವನ್ನು ಸುಡುತ್ತಿರುವಳು. ಆದ್ದರಿಂದ ನಾನು ಈಗ ದೃಢ ಬುದ್ಧಿಯುಳ್ಳವನಾಗಿ ಎಲ್ಲ ರಾಜ್ಯ-ಕೋಶಗಳನ್ನು ತ್ಯಜಿಸಿ ಅರಣ್ಯಕ್ಕೆ ಹೋಗುವೆನು. ಮುಗುಳ್ನಗೆಯಿಂದ ಸುಂದರವಾದ ಮುಖವುಳ್ಳ ಸೀತಾ ಸಮೇತ ಶ್ರೀರಾಮಚಂದ್ರನನ್ನು ಪ್ರತಿದಿನ ಸೇವೆ ಮಾಡುತ್ತಾ ಇರುವೆನು’, ಎಂದು ಮನಸ್ಸಿನಲ್ಲಿ ನಿಶ್ಚಿಯಿಸಿದನು. ॥114॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ಸಪ್ತಮಃ ಸರ್ಗಃ ॥7॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ಏಳನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-5-8">ಎಂಟನೆಯ ಸರ್ಗ</p>
<p class="description">ವನಕ್ಕೆ ಭರತನ ಪ್ರಸ್ಥಾನ, ದಾರಿಯಲ್ಲಿ ಗುಹ ಮತ್ತು ಭರದ್ವಾಜರ ಭೇಟಿ, ಚಿತ್ರಕೂಟ ದರ್ಶನ</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ವಸಿಷ್ಠೋ ಮುನಿಭಿಃ ಸಾರ್ಧಂ ಮಂತ್ರಿಭಿಃ ಪರಿವಾರಿತಃ ।</p>
<p class="Shlok">ರಾಜ್ಞಃ ಸಭಾಂ ದೇವಸಭಾಸನ್ನಿಭಾಮವಿಶದ್ವಿಭುಃ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳಿದನು —</span> ಹೇ ಪಾರ್ವತಿ! ಒಂದುದಿನ ವಸಿಷ್ಠ ಋಷಿಗಳು ಉಳಿದ ಮುನೀಶ್ವರರೊಡಗೂಡಿ, ಮಂತ್ರಿಗಳೊಂದಿಗೆ ಸುತ್ತುವರಿದು ದೇವತೆಗಳ ಸಭೆಗೆ ಸಮಾನವಾದ ರಾಜಸಭೆಯನ್ನು ಪ್ರವೇಶಿಸಿದರು. ॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ತತ್ರಾಸನೇ ಸಮಾಸೀನಶ್ಚತುರ್ಮುಖ ಇವಾಪರಃ ।</p>
<p class="Shlok">ಆನೀಯ ಭರತಂ ತತ್ರ ಉಪವೇಶ್ಯ ಸಹಾನುಜಮ್ ॥</p>
<p class="Text">ಅಲ್ಲಿ ಚತುರ್ಮುಖ ಬ್ರಹ್ಮನಂತೆ ವಿರಾಜಮಾನರಾಗಿ ವಸಿಷ್ಠರು ಸಹೋದರ ಶತ್ರುಘ್ನ ಸಹಿತ ಭರತನನ್ನು ಕರೆಸಿ ಆಸನದಲ್ಲಿ ಕುಳ್ಳಿರಿಸಿದರು. ॥2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ಅಬ್ರವೀದ್ವಚನಂ ದೇಶಕಾಲೋಚಿತಮರಿಂದಮಮ್ ।</p>
<p class="Shlok">ವತ್ಸ ರಾಜ್ಯೇಽಭಿಷೇಕ್ಷ್ಯಾಮಸ್ತ್ವಾಮದ್ಯಪಿತೃಶಾಸನಾತ್ ॥</p>
<p class="Text">ಆ ಶತ್ರುನಾಶಕನಾದ ಭರತನಿಗೆ ಕಾಲೋಚಿತವಾದ ಹಾಗೂ ಆ ಜಾಗಕ್ಕೆ ತಕ್ಕ ಗೌರವವು ಬರುವ ರೀತಿಯ ಮಾತುಗಳಿಂದ ಹೀಗೆಂದರು ‘ವತ್ಸಾ! ನಿನಗೆ ತಂದೆಯ ಅಪ್ಪಣೆಯ ಪ್ರಕಾರ ಪಟ್ಟಾಭಿಷೇಕ ಮಾಡಲಿದ್ದೇವೆ. ॥3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ಕೈಕೇಯ್ಯಾ ಯಾಚಿತಂ ರಾಜ್ಯಂ ತ್ವದರ್ಥೇ ಪುರುಷರ್ಷಭ ।</p>
<p class="Shlok">ಸತ್ಯಸಂಧೋ ದಶರಥಃ ಪ್ರತಿಜ್ಞಾಯ ದದೌ ಕಿಲ ॥</p>
<p class="Text">ಹೇ ಪುರುಷಶ್ರೇಷ್ಠ! ಕೈಕೆಯಿಯು ನಿನಗಾಗಿ ಮಹಾರಾಜಾ ದಶರಥನಿಂದ ರಾಜ್ಯವನ್ನು ಬೇಡಿದ್ದಳು. ಸತ್ಯಸಂಧನಾದ ದಶರಥನಾದರೋ ಪ್ರತಿಜ್ಞೆ ಮಾಡಿ ಕೊಟ್ಟು ಬಿಟ್ಟಿದ್ದನು. ॥4॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಅಭಿಷೇಕೋ ಭವತ್ವದ್ಯ ಮುನಿಭಿರ್ಮಂತ್ರಪೂರ್ವಕಮ್ ।</p>
<p class="Shlok">ತಚ್ಛ್ರುತ್ವಾ ಭರತೋಪ್ಯಾಹ ಮಮ ರಾಜ್ಯೇನ ಕಿಂ ಮುನೇ ॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ರಾಮೋ ರಾಜಾಧಿರಾಜಶ್ಚ ವಯಂ ತಸ್ಯೈವ ಕಿಂಕರಾಃ ।</p>
<p class="Shlok">ಶ್ವಃ ಪ್ರಭಾತೇ ಗಮಿಷ್ಯಾಮೋ ರಾಮಮಾನೇತುಮಂಜಸಾ ॥ </p>
<p class="Shlok-Number">(ಶ್ಲೋಕ - 7)</p>
<p class="Shlok">ಅಹಂ ಯೂಯಂ ಮಾತರಶ್ಚ ಕೈಕೇಯೀಂ ರಾಕ್ಷಸೀಂ ವಿನಾ ।</p>
<p class="Shlok">ಹನಿಷ್ಯಾಮ್ಯಧುನೈವಾಹಂ ಕೈಕೇಯೀಂ ಮಾತೃಗಂಧಿನೀಮ್ ॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ಕಿಂತು ಮಾಂ ನೋ ರಘುಶ್ರೇಷ್ಠಃ ಸೀಹಂತಾರಂ ಸಹಿಷ್ಯತೇ । </p>
<p class="Shlok">ತಚ್ಛ್ವೋಭೂತೇ ಗಮಿಷ್ಯಾಮಿ ಪಾದಚಾರೇಣ ದಂಡಕಾನ್ ॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ಶತ್ರುಘ್ನಸಹಿತಸ್ತೂರ್ಣಂ ಯೂಯಮಾಯಾತ ವಾ ನ ವಾ ।</p>
<p class="Shlok">ರಾಮೋ ಯಥಾ ವನೇ ಯಾತಸ್ತಥಾಹಂ ವಲ್ಕಲಾಂಬರಃ ॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಫಲಮೂಲಕೃತಾಹಾರಃ ಶತ್ರುಘ್ನಸಹಿತೋ ಮುನೇ ।</p>
<p class="Shlok">ಭೂಮಿಶಾಯೀ ಜಟಾಧಾರೀ ಯಾವದ್ರಾಮೋ ನಿವರ್ತತೇ ॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಇತಿ ನಿಶ್ಚಿತ್ಯ ಭರತಸ್ತೂಷ್ಣೀ ಮೇವಾವತಸ್ಥಿವಾನ್ ।</p>
<p class="Shlok">ಸಾಧುಸಾಧ್ವಿತಿ ತಂ ಸರ್ವೇ ಪ್ರಶಶಂಸುರ್ಮುದಾನ್ವಿತಾಃ ॥</p>
<p class="Text">ಆದ್ದರಿಂದ ಈಗ ಮುನಿಗಳಿಂದ ಮಂತ್ರೋಚ್ಚಾರ  ಪೂರ್ವಕವಾಗಿ  ನಿನಗೆ  ಪಟ್ಟಾಭಿಷೇಕವು  ನಡೆಯಲಿ.’ ಇದನ್ನು ಕೇಳಿ ಭರತನು ಹೀಗೆಂದನು - ಹೇ ಮುನಿನಾಥಾ! ನನಗೆ ರಾಜ್ಯದಿಂದ ಏನಾಗಬೇಕಾಗಿದೆ? ಶ್ರೀರಾಮನೇ ರಾಜಾಧಿರಾಜನು. ನಾವೆಲ್ಲರು ಅವನ ಸೇವಕರು. ನಾಳೆ ಬೆಳಿಗ್ಗೆಯೇ ಶ್ರೀರಾಮನನ್ನು ಕರೆತರಲು ನಾನು, ನೀವು, ರಾಕ್ಷಸೀ ಕೈಕೆಯಿಯ ಹೊರತು ಎಲ್ಲ ತಾಯಂದಿರು ಜಾಗ್ರತೆಯಾಗಿ ಕಾಡಿಗೆ ಹೊರಡೋಣ. ನಾನೇನು ಮಾಡಲಿ? ಹೆಸರಿಗೆ ಮಾತ್ರ ತಾಯಿಯಾಗಿರುವ ಈ ಕೈಕೆಯಿಯನ್ನು ಈಗಲೇ ಕೊಂದುಬಿಡುತ್ತಿದ್ದೆ. ಆದರೆ ರಘುಶ್ರೇಷ್ಠನಾದ ಶ್ರೀರಾಮನು ಸ್ತ್ರೀಹತ್ಯೆ ಮಾಡಿದ ಪಾಪಿಯನ್ನು ಕ್ಷಮಿಸಲಾರನೆಂದು ಸುಮ್ಮನಿದ್ದೇನೆ. ಆದ್ದರಿಂದ ಏನೇ ಆಗಲಿ, ಶತ್ರುಘ್ನನೊಡನೆ ಪಾದಚಾರಿಯಾಗಿ ನಾನು ನಾಳೆ ಬೆಳಿಗ್ಗೆ ಶೀಘ್ರವಾಗಿ ದಂಡಕಾರಣ್ಯಕ್ಕೆ ಹೊರಡುವುದು ನಿಶ್ಚಯ. ನೀವು ಬೇಕಾದರೆ ಬನ್ನಿ, ಬೇಡವಾದರೆ ಬಿಡಿರಿ. ಮುನಿವರ್ಯರೇ! ಶ್ರೀರಾಮನು ಹೇಗೆ ಕಾಡಿಗೆ ಹೊರಟನೋ ಹಾಗೆಯೇ ನಾನೂ ಕೂಡ ಶ್ರೀರಾಮಚಂದ್ರನು ಮರಳಿ ಬರುವವರೆಗೆ ಜಟಾಧಾರಿಯಾಗಿ, ಕಂದ-ಮೂಲ-ಫಲಗಳನ್ನು ಸೇವಿಸುತ್ತಾ, ಭೋಗಗಳನ್ನು ತ್ಯಜಿಸಿ ನೆಲದ ಮೇಲೆ ಮಲಗುವೆನು. ॥5-11॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ತತಃ ಪ್ರಭಾತೇ ಭರತಂ ಗಚ್ಛಂತಂ ಸರ್ವಸೈನಿಕಾಃ ।</p>
<p class="Shlok">ಅನುಜಗ್ಮುಃ ಸುಮಂತ್ರೇಣ ನೋದಿತಾಃ ಸಾಶ್ವಕುಂಜರಾಃ ॥</p>
<p class="Text">ಹೀಗೆಂದು ನಿಶ್ಚಯಿಸಿ ಭರತನು ಸುಮ್ಮನೆ ಕುಳಿತುಕೊಂಡನು. ಆಗ ಎಲ್ಲರೂ ಭಲೆ-ಭಲೆ ಎಂದು ಸಂತೋಷದಿಂದ ಕೊಂಡಾಡಿದರು. ಅನಂತರ ಪ್ರಾತಃಕಾಲವಾಗುತ್ತಿರುವಂತೆ ರಾಮಕಿಂಕರನಾದ ಭರತನು ಹೊರಟನು. ಸುಮಂತ್ರನ ಆಜ್ಞೆಯಂತೆ ಜೊತೆಗೆ ಆನೆ, ಕುದುರೆ, ಸಮಸ್ತ  ಚತುರಂಗ ಸೈನ್ಯವು ಹಿಂಬಾಲಿಸಿತು. ॥12॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ಕೌಸಲ್ಯಾದ್ಯಾ ರಾಜದಾರಾ ವಸಿಷ್ಠಪ್ರಮುಖಾ ದ್ವಿಜಾಃ ।</p>
<p class="Shlok">ಛಾದಯಂತೋ ಭುವಂ ಸರ್ವೇ ಪೃಷ್ಠತಃ ಪಾರ್ಶ್ವತೋಽಗ್ರತಃ ॥</p>
<p class="Text">ಕೌಸಲ್ಯೆಯೇ ಮುಂತಾದ ರಾಜ ಮಹಿಷಿಯರು, ವಸಿಷ್ಠರೇ ಆದಿ ದ್ವಿಜರೆಲ್ಲರು ನಡೆದಾಗ ಹಿಂದೆ-ಮುಂದೆ-ಎಡಬಲಗಳಲ್ಲಿ ಜನಸಾಗರವೇ ಸೇರಿಹೋಯಿತು. ॥13॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಶೃಂಗವೇರಪುರಂ ಗತ್ವಾ ಗಂಗಾಕೂಲೇ ಸಮಂತತಃ ।</p>
<p class="Shlok">ಉವಾಸ ಮಹತೀ ಸೇನಾ ಶತ್ರುಘ್ನಪರಿಚೋದಿತಾ ॥</p>
<p class="Text">ಈ ಪ್ರಕಾರ ಸಾಗುತ್ತಾ ಶೃಂಗವೇರಪುರಕ್ಕೆ ತಲುಪಿ ಶತ್ರುಘ್ನನ ಆಜ್ಞೆಯಂತೆ ಗಂಗಾ ತೀರದಲ್ಲಿ ಬೀಡು ಬಿಟ್ಟಿತು. ॥14॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ಆಗತಂ ಭರತಂ ಶ್ರುತ್ವಾ ಗುಹಃ ಶಂಕಿತಮಾನಸಃ ।</p>
<p class="Shlok">ಮಹತ್ಯಾ ಸೇನಯಾ ಸಾರ್ಧಮಾಗತೋ ಭರತಃ ಕಿಲ ॥</p>
<p class="Shlok-Number">(ಶ್ಲೋಕ - 16)</p>
<p class="Shlok">ಪಾಪಂ ಕರ್ತುಂ ನ ವಾ ಯಾತಿ ರಾಮಸ್ಯಾವಿದಿತಾತ್ಮನಃ ।</p>
<p class="Shlok">ಗತ್ವಾ ತದ್ಧೃದಯಂ ಜ್ಞೇಯಂ ಯದಿ ಶುದ್ಧಸ್ತರಿಷ್ಯತಿ ॥</p>
<p class="Text">ಭರತನು ಬಂದಿದ್ದಾನೆಂಬುದನ್ನು ತಿಳಿದು, ಸಂಶಯಗೊಂಡ ಗುಹನು ‘ಓಹೋ! ಭರತನು ದೊಡ್ಡ ಸೈನ್ಯದೊಂದಿಗೆ ಬಂದಿರುವನು. ಏನೂ ಅರಿಯದ ಒಡೆಯ ಶ್ರೀರಾಮಗೆ ಕೇಡನ್ನು ಮಾಡುವುದಕ್ಕಾಗಿ ಬಂದಿರುವನೋ! ಏನೋ! ತಿಳಿಯದು. ನಾವುಗಳು ಅವನ ಬಳಿಗೆ ಹೋಗಿ ಅವನ ಅಭಿಪ್ರಾಯವನ್ನು ತಿಳಿಯಬೇಕು. ಒಂದು ವೇಳೆ ಅವನ ಭಾವ ಶುದ್ಧವಾಗಿದ್ದರೆ ಗಂಗೆಯನ್ನು ದಾಟಿಸುವಾ. ॥15-16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ಗಂಗಾ ನೋಚೇತ್ಸಮಾಕೃಷ್ಯ ನಾವಸ್ತಿಷ್ಠಂತು ಸಾಯುಧಾಃ ।</p>
<p class="Shlok">ಜ್ಞಾತಯೋ ಮೇ ಸಮಾಯತ್ತಾಃ ಪಶ್ಯಂತಃ ಸರ್ವತೋದಿಶಮ್ ॥</p>
<p class="Text">ಇಲ್ಲವಾದರೆ ಆಯುಧಗಳನ್ನು ಸಜ್ಜುಗೊಳಿಸಿಕೊಂಡು ನನ್ನ ಜ್ಞಾತಿಗಳೆಲ್ಲರೂ ಒಂದುಗೂಡಿ ದೋಣಿಗಳನ್ನು ಸಿದ್ಧವಾಗಿಸಿ ಗಂಗೆಯಲ್ಲಿ ನಿಲ್ಲಿಸಿ ಎಲ್ಲ ಕಡೆಗೆ ಕಣ್ಣು ಹಾಯಿಸುತ್ತಾ ಸನ್ನದ್ಧರಾಗಿರಿ. ॥17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ಇತಿ ಸರ್ವಾನ್ಸಮಾದಿಶ್ಯ ಗುಹೋ ಭರತಮಾಗತಃ ।</p>
<p class="Shlok">ಉಪಾಯನಾನಿ ಸಂಗೃಹ್ಯ ವಿವಿಧಾನಿ ಬಹೂನ್ಯಪಿ ॥</p>
<p class="Text">ಹೀಗೆ ಅನುಚರರೆಲ್ಲರಿಗೆ ಅಪ್ಪಣೆಮಾಡಿ ಗುಹನು ನಾನಾ ವಿಧವಾದ ಕಾಣಿಕೆಗಳನ್ನು ಜೊತೆಗೆ ತೆಗೆದುಕೊಂಡು ಭರತನ ಬಳಿಗೆ ಬಂದನು. ॥18॥</p>
<p class="Shlok-Number">(ಶ್ಲೋಕ - 19)</p>
<p class="Shlok">ಪ್ರಯಯೌ ಜ್ಞಾತಿಭಿಃ ಸಾರ್ಧಂ ಬಹುಭಿರ್ವಿವಿಧಾಯುಧೈಃ ।</p>
<p class="Shlok">ನಿವೇದ್ಯೋಪಾಯನಾನ್ಯಗ್ರೇ ಭರತಸ್ಯ ಸಮಂತತಃ ॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ದೃಷ್ಟ್ವಾ ಭರತಮಾಸೀನಂ ಸಾನುಜಂ ಸಹ ಮಂತ್ರಿಭಿಃ ।</p>
<p class="Shlok">ಚೀರಾಂಬರಂ ಘನಶ್ಯಾಮಂ ಜಟಾಮುಕುಟಧಾರಿಣಮ್ ॥ </p>
<p class="Shlok-Number">(ಶ್ಲೋಕ - 21)</p>
<p class="Shlok">ರಾಮಮೇವಾನುಶೋಚಂತಂ ರಾಮರಾಮೇತಿ ವಾದಿನಮ್ ।</p>
<p class="Shlok">ನನಾಮ ಶಿರಸಾ ಭೂಮೌ ಗುಹೋಽಹಮಿತಿ ಚಾಬ್ರವೀತ್ ॥</p>
<p class="Text">ಅನೇಕ ರೀತಿಯ ಆಯುಧಪಾಣಿಗಳಾದ ಬಂಧು ಜನರೊಡಗೂಡಿ ಭರತನಿದ್ದಲ್ಲಿಗೆ ಬಂದ ಗುಹನು ಕಾಣಿಕೆಗಳನ್ನು ಒಪ್ಪಿಸಿ ಸುತ್ತಲೂ ನೋಡಿದನು. ನಾರು ಮಡಿಯನ್ನುಟ್ಟು ನೀಲಮೇಘದಂತೆ ಬಣ್ಣವುಳ್ಳವನಾಗಿ, ಜಟಾ ಕಿರೀಟವನ್ನು ಧರಿಸಿರುವನು. ಮನಸ್ಸಿನಲ್ಲಿ ರಾಮನ ಕುರಿತು ಕಳವಳಪಡುತ್ತಾ ಬಾಯಲ್ಲಿ ರಾಮ-ರಾಮ ಎನ್ನುತ್ತಾ ಸೋದರ ಹಾಗೂ ಮಂತ್ರಿಗಳೊಡನೆ ಕುಳಿತಿರುವ ಭರತನನ್ನು ಕಂಡು ‘ನಾನು ಗುಹನು’ ಎಂದು ಹೇಳುತ್ತಾ ತಲೆಬಾಗಿ ನೆಲಮುಟ್ಟಿ ನಮಸ್ಕರಿದನು. ॥19-21॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಶೀಘ್ರಮುತ್ಥಾ ಪ್ಯ ಭರತೋ ಗಾಢಮಾಲಿಂಗ್ಯ ಸಾದರಮ್ ।</p>
<p class="Shlok">ಪೃಷ್ಟ್ವಾನಾಮಯಮವ್ಯಗ್ರಃ ಸಖಾಯಮಿದಮಬ್ರವೀತ್ ॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ಭ್ರಾತಸ್ತ್ವಂ ರಾಘವೇಣಾತ್ರ ಸಮೇತಃ ಸಮವಸ್ಥಿತಃ ।</p>
<p class="Shlok">ರಾಮೇಣಾಲಿಂಗಿತಃ ಸಾರ್ದ್ರನಯನೇನಾಮಲಾತ್ಮನಾ ॥</p>
<p class="Text">ಭರತನು ಅವನನ್ನು ಬೇಗನೆ ಮೇಲಕ್ಕೆಬ್ಬಿಸಿ ಗಾಢವಾಗಿ ಆಲಿಂಗಿಸಿಕೊಂಡು ಪ್ರೇಮದಿಂದ ಕುಶಲಪ್ರಶ್ನೆಮಾಡಿ ಸ್ನೇಹಭಾವದಿಂದ ಹೀಗೆಂದನು - ‘‘ಸೋದರ! ನೀನು ರಾಮನೊಡಗೂಡಿ ಧನ್ಯನಾಗಿರುವೆ. ಪರಿಶುದ್ಧ ಮನಸ್ಸುಳ್ಳ ಶ್ರೀರಾಮನು ಸ್ನೇಹದಿಂದ ನೆನೆದ ಕಣ್ಣುಗಳಿಂದ ನಿನ್ನನ್ನು ಆಲಿಂಗಿಸಿದ್ದನು. ॥22-23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ಧನ್ಯೋಽಸಿ ಕೃತಕೃತ್ಯೋಽಸಿ ಯತ್ತ್ವಯಾ ಪರಿಭಾಷಿತಃ ।</p>
<p class="Shlok">ರಾಮೋ ರಾಜೀವಪತ್ರಾಕ್ಷೋ ಲಕ್ಷ್ಮಣೇನ ಚ ಸೀತಯಾ ॥</p>
<p class="Text">ಸೀತಾ ಲಕ್ಷ್ಮಣರೊಡನೆ ಕಮಲನಯನನಾದ ಶ್ರೀರಾಮನು ನಿನ್ನೊಡನೆ ಮಾತನಾಡಿದ್ದನು. ಆದ್ದರಿಂದ ನೀನು ಧನ್ಯನಾಗಿರುವೆ, ಕೃತಾರ್ಥನಾಗಿರುವೆ. ॥24॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಯತ್ರ ರಾಮಸ್ತ್ವಯಾ ದೃಷ್ಟಸ್ತತ್ರ ಮಾಂ ನಯ ಸುವ್ರತ ।</p>
<p class="Shlok">ಸೀತಯಾ ಸಹಿತೋ ಯತ್ರ ಸುಪ್ತಸ್ತದ್ದರ್ಶಯಸ್ವ ಮೇ ॥</p>
<p class="Text">ಎಲೈ ಸುಶೀಲನೆ! ನೀನು ಶ್ರೀರಾಮಚಂದ್ರನನ್ನು ಎಲ್ಲಿ ಭೇಟಿಯಾಗಿದ್ದೆ. ಅಲ್ಲಿಗೆ ನನ್ನನ್ನು ಕರೆದುಕೊಂಡು ಹೋಗು. ಎಲ್ಲಿ ಸೀತಾಸಹಿತ ಅವನು ವಿಶ್ರಮಿಸಿದ್ದನೋ ಆ ಜಾಗವನ್ನು ತೋರಿಸು. ॥25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ತ್ವಂ ರಾಮಸ್ಯ ಪ್ರಿಯತಮೋ ಭಕ್ತಿಮಾನಸಿ ಭಾಗ್ಯವಾನ್ ।</p>
<p class="Shlok">ಇತಿ ಸಂಸ್ಮೃತ್ಯ ಸಂಸ್ಮೃತ್ಯ ರಾಮಂ ಸಾಶ್ರುವಿಲೋಚನಃ ॥</p>
<p class="Text">ನೀನಾದರೋ ಶ್ರೀರಾಮನಿಗೆ ಪ್ರೀತಿಪಾತ್ರನೂ, ಭಕ್ತನೂ, ಭಾಗ್ಯಶಾಲಿಯೂ ಆಗಿರುವೆ.’’ ಹೀಗೆಂದು ರಾಮನನ್ನು ನೆನೆನೆನೆದು ಭರತನ ಕಣ್ಣುಗಳಲ್ಲಿ ನೀರೂರಿದವು. ॥26॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಗುಹೇನ ಸಹಿತಸ್ತತ್ರ ಯತ್ರ ರಾಮಃ ಸ್ಥಿತೋ ನಿಶಿ ।</p>
<p class="Shlok">ಯಯೌ ದದರ್ಶ ಶಯನಸ್ಥಲಂ ಕುಶಸಮಾಸ್ತೃತಮ್ ॥</p>
<p class="Text">ಹೀಗೆ ವಿರಹವ್ಯಾಕುಲನಾದ ಭರತನು ಗುಹನೊಂದಿಗೆ ಶ್ರೀರಾಮನು ರಾತ್ರಿ ತಂಗಿದ್ದಲ್ಲಿಗೆ ಹೋದನು. ಅಲ್ಲಿ ದರ್ಭೆಗಳನ್ನು ಹರಡಿ ಮಲಗಿದ ಜಾಗವನ್ನು ಕಂಡನು. ॥27॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ಸೀತಾಭರಣಸಂಲಗ್ನಸ್ವರ್ಣಬಿಂದುಭಿರರ್ಚಿತಮ್ ।</p>
<p class="Shlok">ದುಃಖಸಂತಪ್ತಹೃದಯೋ ಭರತಃ ಪರ್ಯದೇವಯತ್ ॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಅಹೋಽತಿಸುಕುಮಾರೀ ಯಾ ಸೀತಾ ಜನಕನಂದಿನೀ ।</p>
<p class="Shlok">ಪ್ರಾಸಾದೇ ರತ್ನಪರ್ಯಂಕೇ ಕೋಮಲಾಸ್ತರಣೇ ಶುಭೇ ॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ರಾಮೇಣ ಸಹಿತಾ ಶೇತೇ ಸಾ ತಥಂ ಕುಶವಿಷ್ಟರೇ ।</p>
<p class="Shlok">ಸೀತಾ ರಾಮೇಣ ಸಹಿತಾ ದುಃಖೇನ ಮಮ ದೋಷತಃ ॥</p>
<p class="Text">ಸೀತಾದೇವಿಯ ಒಡವೆಗಳ ಸ್ಪರ್ಶದಿಂದ ಅಂಟಿಕೊಂಡ ಹೊನ್ನಿನ ಕಣಗಳಿಂದ ಅಲಂಕೃತವಾಗಿದ್ದ ಆ ಜಾಗವನ್ನು ಭರತನು ಕಂಡು ಅವನ ಹೃದಯ ದುಃಖದಿಂದ ತುಂಬಿಬಂತು ಹಾಗೂ ಅಳುತ್ತಾ ಹೀಗೆಂದನು  ‘‘ಅಯ್ಯೊ! ಅತಿ ಸುಕುಮಾರಿಯೂ, ಜನಕನ ನಂದಿನಿಯೂ ಆದ ಸೀತಾದೇವಿಯು ಉಪ್ಪರಿಗೆಯ ಮೇಲೆ ರತ್ನಮಂಚದಲ್ಲಿ ಸುಂದರವಾದ ಹಂಸತೂಲಿಕಾತಲ್ಪದಲ್ಲಿ  ರಾಘುನಾಥನೊಂದಿಗೆ ಮಲಗುತ್ತಿದ್ದವಳು ನನ್ನ ದೋಷದಿಂದ ಶ್ರೀರಾಮಚಂದ್ರನೊಡನೆ ಈ ದರ್ಭೆಗಳ ಹಾಸಿಗೆಯಲ್ಲಿ ಬಹಳ ಕಷ್ಟದಿಂದ ಮಲಗಬೇಕಾಯಿತಲ್ಲ? ॥28-30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ಧಿಙ್ಮಾಂ ಜಾತೋಽಸ್ಮಿ ಕೈಕೇಯ್ಯಾಂ ಪಾಪರಾಶಿಸಮಾನತಃ ।</p>
<p class="Shlok">ಮನ್ನಿಮಿತ್ತಮಿದಂ ಕ್ಲೇಶಂ ರಾಮಸ್ಯ ಪರಮಾತ್ಮನಃ ॥</p>
<p class="Text">ಪಾಪಗಳ ರಾಶಿಯಂತಿರುವ ಕೈಕೆಯಿಯಲ್ಲಿ ಹುಟ್ಟಿದ ನನಗೆ ಧಿಕ್ಕಾರವಿರಲಿ! ಪರಮಾತ್ಮನಾದ ಶ್ರೀರಾಮನಿಗೆ ನನ್ನ ನಿಮಿತ್ತವಾಗಿ ಈ ಕ್ಲೇಶ ಸಹಿಸಬೇಕಾಯಿತು. ॥31॥</p>
<p class="Shlok-Number">(ಶ್ಲೋಕ - 32)</p>
<p class="Shlok">ಅಹೋಽತಿಸಫಲಂ ಜನ್ಮ ಲಕ್ಷ್ಮಣಸ್ಯ ಮಹಾತ್ಮನಃ ।</p>
<p class="Shlok">ರಾಮಮೇವ ಸದಾನ್ವೇತಿ ವನಸ್ಥಮಪಿ ಹೃಷ್ಟಧೀಃ ॥</p>
<p class="Text">ಆಹಾ! ಮಹಾತ್ಮನಾದ ಲಕ್ಷ್ಮಣನ ಜನ್ಮವು ಅತ್ಯಂತ ಸಫಲವಾಯಿತು; ಏಕೆಂದರೆ ಕಾಡಿನಲ್ಲಿರುವಾಗಲೂ ಅವನು ಸಂತೋಷವಾದ ಮನಸ್ಸಿನಿಂದ ಹಿಂಬಾಲಿಸುತ್ತಿದ್ದಾನೆ. ॥32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ಅಹಂ ರಾಮಸ್ಯ ದಾಸಾ ಯೇ ತೇಷಾಂ ದಾಸಸ್ಯ ಕಿಂಕರಃ ।</p>
<p class="Shlok">ಯದಿ ಸ್ಯಾಂ ಸಫಲಂ ಜನ್ಮ ಮಮ ಭೂಯಾನ್ನ ಸಂಶಯಃ ॥</p>
<p class="Text">ರಾಮನ ದಾಸರು ಯಾರಾಗಿದ್ದಾರೋ ಅವರ ದಾಸರ ದಾಸರ ದಾಸ ನಾನಾದರೂ ನನ್ನ ಜನ್ಮವು ಸಫಲವಾದೀತು ಎಂಬುದರಲ್ಲಿ ಸಂದೇಹವೇ ಇಲ್ಲ. ॥33॥</p>
<p class="Shlok-Number">(ಶ್ಲೋಕ - 34)</p>
<p class="Shlok">ಭ್ರಾತರ್ಜಾನಾಸಿ ಯದಿ ತತ್ಕಥಯಸ್ವ ಮಮಾಖಿಲಮ್ ।</p>
<p class="Shlok">ಯತ್ರ ತಿಷ್ಠತಿ ತತ್ರಾಹಂ ಗಚ್ಛಾಮ್ಯಾನೇತುಮಂಜಸಾ ॥</p>
<p class="Text">ಸಹೋದರಾ! ರಾಮನು ಎಲ್ಲಿದ್ದಾನೆ? ಎಂಬುದನ್ನು ನೀನು ಬಲ್ಲೆಯಾದರೆ ಪೂರ್ಣವಾಗಿ ನನಗೆ ಎಲ್ಲವನ್ನೂ ಹೇಳು. ಅವನು ಎಲ್ಲೇ ಇದ್ದರೂ ನಾನು ಕೂಡಲೇ ಅವನನ್ನು ಕರೆತರಲು ಹೋಗುವೆನು.’’ ॥34॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ಗುಹಸ್ತಂ ಶುದ್ಧಹೃದಯಂ ಜ್ಞಾತ್ವಾ ಸಸ್ನೇಹಮಬ್ರವೀತ್ ।</p>
<p class="Shlok">ದೇವ ತ್ವಮೇವ ಧನ್ಯೋಽಸಿ ಯಸ್ಯ ತೇ ಭಕ್ತಿರಿದೃಶೀ ॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ರಾಮೇ ರಾಜೀವಪತ್ರಾಕ್ಷೇ ಸೀತಾಯಾಂ ಲಕ್ಷ್ಮಣೇ ತಥಾ ।</p>
<p class="Shlok">ಚಿತ್ರಕೂಟಾದ್ರಿನಿಕಟೇ ಮಂದಾಕಿನ್ಯಾವಿದೂರತಃ ॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ಮುನೀನಾಮಾಶ್ರಮಪದೇ ರಾಮಸ್ತಿಷ್ಠತಿ ಸಾನುಜಃ ।</p>
<p class="Shlok">ಜಾನಕ್ಯಾ ಸಹಿತೋ ನಂದಾತ್ಸುಖಮಾಸ್ತೇ ಕಿಲಪ್ರಭುಃ ॥</p>
<p class="Text">ಪರಿಶುದ್ಧ ಮನಸ್ಸಿನವನಾದ ಭರತನನ್ನು ಕಂಡು ಗುಹನು ಪ್ರೀತಿಯಿಂದ ಹೀಗೆಂದನು  ‘‘ಸ್ವಾಮಿ! ಕಮಲನಯನ ಶ್ರೀರಾಮ, ಸೀತೆ, ಲಕ್ಷ್ಮಣರಲ್ಲಿ ನಿನಗೆ ಅಪಾರ ಭಕ್ತಿ ಇದೆ, ಅದರಿಂದ ನೀನು ಧನ್ಯನಾಗಿರುವೆ. ಪ್ರಭುವಾದ ಭಗವಾನ್ ಶ್ರೀರಾಮನು ತಮ್ಮನೊಡಗೂಡಿ ಚಿತ್ರಕೂಟ ಪರ್ವತದ ಸಮೀಪದಲ್ಲಿ ಮಂದಾಕಿನೀ ನದಿಯ ಬಳಿಯಲ್ಲಿ ಇರುವ ಋಷಿಗಳ ಆಶ್ರಮಗಳುಳ್ಳ ಸ್ಥಳದಲ್ಲಿ ಜಾನಕೀ ಸಹಿತನಾಗಿ ಶ್ರೀರಾಮನು ಆನಂದವಾಗಿ, ಸುಖವಾಗಿ ವಿರಾಜಮಾನನಾಗಿದ್ದಾನೆ. ॥35-37॥</p>
<p class="Shlok-Number">(ಶ್ಲೋಕ - 38)</p>
<p class="Shlok">ತತ್ರ ಗಚ್ಛಾಮಹೇ ಶೀಘ್ರಂ ಗಂಗಾಂ ತರ್ತುಮಿಹಾರ್ಹಸಿ ।</p>
<p class="Shlok">ಇತ್ಯುಕ್ತ್ವಾ ತ್ವರಿತಂ ಗತ್ವಾ ನಾವಃ ಪಂಚಶತಾನಿ ಹ ॥</p>
<p class="Shlok-Number">(ಶ್ಲೋಕ - 39)</p>
<p class="Shlok">ಸಮಾನಯತ್ಸಸೈನ್ಯಸ್ಯ ತರ್ತುಂ ಗಂಗಾಂ ಮಹಾನದೀಮ್ ।</p>
<p class="Shlok">ಸ್ವಯಮೇವಾನಿನಾಯೈಕಾಂ ರಾಜನಾವಂ ಗುಹಸ್ತದಾ ॥</p>
<p class="Text">ನಡೆಯಿರಿ! ನಾವೆಲ್ಲರೂ ಅಲ್ಲಿಗೆ ಹೋಗೋಣ. ಮೊದಲು ನೀವೆಲ್ಲ ಗಂಗೆಯನ್ನು ದಾಟಿರಿ.’’ ಹೀಗೆ ಹೇಳಿ ಗುಹನು ತನ್ನ ಸೈನ್ಯಕ್ಕೆ ಸೇರಿದ ಐದುನೂರು ನಾವೆಗಳನ್ನು ಮಹಾನದಿ ಗಂಗೆಯನ್ನು ದಾಟುವ ಸಲುವಾಗಿ ತರಿಸಿದನು. ಮತ್ತು ರಾಜರು ಉಪಯೋಗಿಸುವಂತಹ ವಿಶೇಷ ನಾವೆಯೊಂದನ್ನು ತಾನೇ ಸ್ವತಃ ತೆಗೆದುಕೊಂಡು ಬಂದನು. ॥38-39॥</p>
<p class="Shlok-Number">(ಶ್ಲೋಕ - 40)</p>
<p class="Shlok">ಆರೋಪ್ಯ ಭರತಂ ತತ್ರ ಶತ್ರುಘ್ನಂ ರಾಮಮಾತರಮ್ ।</p>
<p class="Shlok">ವಸಿಷ್ಠಂ ಚ ತಥಾನ್ಯತ್ರ ಕೈಕೇಯೀಂ ಚಾನ್ಯಯೋಷಿತಃ ॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ತೀರ್ತ್ವಾ ಗಂಗಾಂ ಯಯೌ ಶೀಘ್ರಂ ಭರದ್ವಾಜಾಶ್ರಮಂ ಪ್ರತಿ ।</p>
<p class="Shlok">ದೂರೇ ಸ್ಥಾಪ್ಯ ಮಹಾಸೈನ್ಯಂ ಭರತಃ ಸಾನುಜೋ ಯಯೌ ॥</p>
<p class="Text">ಅದರಲ್ಲಿ ಭರತ, ಶತ್ರುಘ್ನ, ರಾಮನ ತಾಯಿಯಾದ ಕೌಸಲ್ಯೆಯನ್ನು, ಗುರುಗಳಾದ ವಸಿಷ್ಠರನ್ನು ಕುಳ್ಳಿರಿಸಿದನು. ಕೈಕೆಯಿಯನ್ನು ಉಳಿದ ರಾಜಸೀಯರನ್ನು ಬೇರೊಂದು ನಾವೆಯಲ್ಲಿ ಕುಳ್ಳಿರಿಸಿದನು. ಹೀಗೆ ಗುಹನ ಸಹಾಯದಿಂದ ಭರತನು ಪರಿವಾರಸಹಿತ ಶಿಘ್ರವಾಗಿ ಗಂಗಾನದಿಯನ್ನು ದಾಟಿ, ಭರದ್ವಾಜರ ಆಶ್ರಮದ ಕಡೆಗೆ ನಡೆದನು. ಆದರೆ ಸೈನ್ಯವನ್ನೆಲ್ಲ ದೂರದಲ್ಲಿಯೇ ನಿಲ್ಲಿಸಿ ಶತ್ರುಘ್ನನೊಂದಿಗೆ ಆಶ್ರಮವನ್ನು ಹೊಕ್ಕನು. ॥40-41॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ಆಶ್ರಮೇ ಮುನಿಮಾಸೀನಂ ಜ್ವಲಂತಮಿವ ಪಾವಕಮ್ ।</p>
<p class="Shlok">ದೃಷ್ಟ್ವಾ ನನಾಮ ಭರತಃ ಸಾಷ್ಟಾಂಗಮತಿಭಕ್ತಿತಃ ॥</p>
<p class="Text">ಪ್ರಜ್ವಲಿತ ಅಗ್ನಿಯಂತೆ ತೇಜೋಮಯರಾಗಿ ಆಶ್ರಮದಲ್ಲಿ ಕುಳಿತಿರುವ ಭರದ್ವಾಜ ಮುನಿವರ್ಯರನ್ನು ಕಂಡು ಭರತನು ಅತ್ಯಂತ ಭಕ್ತಿಯಿಂದ ಸಾಷ್ಟಾಂಗ ನಮಸ್ಕಾರ ಮಾಡಿದನು. ॥42॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ಜ್ಞಾತ್ವಾ ದಾಶರಥಿಂ ಪ್ರೀತ್ಯಾ ಪೂಜಯಾಮಾಸ ಮೌನಿರಾಟ್ ।</p>
<p class="Shlok">ಪಪ್ರಚ್ಛ ಕುಶಲಂ ದೃಷ್ಟ್ವಾ ಜಟಾವಲ್ಕಲಧಾರಿಣಮ್ ॥</p>
<p class="Text">ಮುನಿ ಶ್ರೇಷ್ಠರಾದರೋ ದಶರಥ ಪುತ್ರನಾದ ಭರತನು ಈತನೆಂದು ಅರಿತು, ಜಟಾವಲ್ಕಲಗಳನ್ನು ಧರಿಸಿರುವುದನ್ನು ಕಂಡು ಕುಶಲ ಪ್ರಶ್ನೆಗಳನ್ನು ಮಾಡಿದರು. ॥43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ರಾಜ್ಯಂ ಪ್ರಶಾಸತಸ್ತೇಽದ್ಯ ಕಿಮೇತದ್ವಲ್ಕಲಾದಿಕಮ್ ।</p>
<p class="Shlok">ಆಗತೋಽಸಿ ಕಿಮರ್ಥಂ ತ್ವಂ ವಿಪಿನಂ ಮುನಿಸೇವಿತಮ್ ॥</p>
<p class="Text">‘‘ತಮ್ಮ ಭರತಾ! ರಾಜ್ಯವನ್ನಾಳುತ್ತಿರುವ ನೀನು ಈಗ ನಾರುಮಡಿ ಮುಂತಾದವುಗಳನ್ನು ಏಕೆ ಧರಿಸಿರುವೆ. ಋಷಿಗಳಿಗೆ ವಾಸಸ್ಥಾನವಾಗಿರುವ ಕಾಡಿಗೆ ಏತಕ್ಕೆ ಬಂದಿರುವೆ?’’ ॥44॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ಭರದ್ವಾಜವಚಃ ಶ್ರುತ್ವಾ ಭರತಃ ಸಾಶ್ರುಲೋಚನಃ ।</p>
<p class="Shlok">ಸರ್ವಂ ಜಾನಾಸಿ ಭಗವನ್ ಸರ್ವಭೂತಾಶಯಸ್ಥಿತಃ ॥ </p>
<p class="Shlok-Number">(ಶ್ಲೋಕ - 46)</p>
<p class="Shlok">ತಥಾಪಿ ಪೃಚ್ಛಸೇ ಕಿಂಚಿತ್ತದನುಗ್ರಹ ಏವ ಮೇ ।</p>
<p class="Shlok">ಕೈಕೇಯ್ಯಾ ಯತ್ಕೃತಂ ಕರ್ಮ ರಾಮರಾಜ್ಯವಿಘಾತನಮ್ ॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ವನವಾಸಾದಿಕಂ ವಾಪಿ ನ ಹಿ ಜಾನಾಮಿ ಕಿಂಚನ ।</p>
<p class="Shlok">ಭವತ್ಪಾದಯುಗಂ ಮೇಽದ್ಯ ಪ್ರಮಾಣಂ ಮುನಿಸತ್ತಮ ॥</p>
<p class="Text">ಭರದ್ವಾಜರ ಮಾತುಗಳನ್ನು ಕೇಳಿ ಭರತನು ಕಣ್ಣೀರ ತುಂಬಿಕೊಂಡು ಪೂಜ್ಯರೇ  ‘‘ಸರ್ವಾಂತರ್ಯಾಮಿಯಾಗಿರುವ ನೀವು ಎಲ್ಲವನ್ನು ಬಲ್ಲಿರಿ. ಆದರೂ  ಇದನ್ನು ಕೇಳುತ್ತಿರುವಿರಿ, ಇದು ನನಗೆ ಅನುಗ್ರಹವೇ ಆಗಿದೆ. ಶ್ರೀರಾಮಚಂದ್ರನ ರಾಜ್ಯಾಭಿಷೇಕದಲ್ಲಿ ಕೈಕೆಯಿಯು ತಂದೊಡ್ಡಿದ ವಿಘ್ನದ ಕುರಿತಾಗಲಿ, ಅವನ ವನ ವಾಸಾದಿ ವಿಷಯಗಳಾಗಲಿ ನಾನೇನನ್ನು ಅರಿಯೆ. ಇದೋ ನಿಮ್ಮ ಪಾದದ್ವಯಗಳೇ ಸಾಕ್ಷಿ’’ ಎಂದು ವಿನಂತಿಸಿಕೊಂಡನು. ॥45-47॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ಇತ್ಯುಕ್ತ್ವಾ ಪಾದಯುಗಲಂ ಮುನೇಃ ಸ್ಪೃಷ್ಟ್ವಾರ್ತ್ತಮಾನಸಃ ।</p>
<p class="Shlok">ಜ್ಞಾತುಮರ್ಹಸಿ ಮಾಂ ದೇವ ಶುದ್ಧೋ ವಾಶುದ್ಧ ಏವ ವಾ ॥</p>
<p class="Text">ಹೀಗೆ ಹೇಳುತ್ತಾ ಅತಿ ಆರ್ತಚಿತ್ತನಾಗಿ ಮುನಿಗಳ ಚರಣ ಯುಗಲಗಳನ್ನು ಮುಟ್ಟಿ, ನಾನು ಅಪರಾಧಿಯೋ, ನಿರಪರಾಧಿಯೋ ನೀವೇ ಸ್ವತಃ ಅರಿತುಕೊಳ್ಳಿರಿ. ॥48॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಮಮ ರಾಜ್ಯೇನ ಕಿಂ ಸ್ವಾಮಿನ್ ರಾಮೇ ತಿಷ್ಠತಿ ರಾಜನಿ ।</p>
<p class="Shlok">ಕಿಂಕರೋಽಹಂ ಮುನಿಶ್ರೇಷ್ಠ ರಾಮಚಂದ್ರಸ್ಯ ಶಾಶ್ವತಃ ॥</p>
<p class="Text">ಸ್ವಾಮಿ! ನನಗೆ ರಾಜ್ಯವನ್ನು ಕಟ್ಟಿಕೊಂಡು ಏನಾಗಬೇಕು? ಮಹಾತ್ಮನಾದ ಶ್ರೀರಾಮನಿರುವಲ್ಲಿಯೇ ನಾನು ಇರುವೆನು; ಮುನಿಶ್ರೇಷ್ಠರೇ! ನಾನಾದರೋ ಸದಾಕಾಲ ಶ್ರೀರಾಮಚಂದ್ರನ ದಾಸನಾಗಿರುವೆನು. ॥49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ಅತೋ ಗತ್ವಾ ಮುನಿಶ್ರೇಷ್ಠ ರಾಮಸ್ಯ ಚರಣಾಂತಿಕೇ ।</p>
<p class="Shlok">ಪತಿತ್ವಾ ರಾಜ್ಯಸಂಭಾರಾನ್ ಸಮರ್ಪ್ಯಾತ್ರೈವ ರಾಘವಮ್ ॥</p>
<p class="Text">ಆದ್ದರಿಂದ ‘‘ಹೇ ಮುನಿನಾಥನೆ! ಶ್ರೀರಾಮನ ಬಳಿಗೆ ಹೋಗಿ ಅವನ ಚರಣಕಮಲಗಳಿಗೆ ಬಿದ್ದು ರಾಜ್ಯ ಸಂಭಾರಗಳೆಲ್ಲವನ್ನು ಸಮರ್ಪಿಸಿಬಿಡುವೆನು. ॥50॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ಅಭಿಷೇಕ್ಷ್ಯೇ ವಸಿಷ್ಠಾದ್ಯೈಃ ಪೌರಜಾನಪದೈಃ ಸಹ ।</p>
<p class="Shlok">ನೇಷ್ಯೇಯೋಧ್ಯಾಂ ರಮಾನಾಥಂ ದಾಸಃ ಸೇವೇಽತಿನೀಚವತ್ ॥</p>
<p class="Text">ಹಾಗೂ ವಸಿಷ್ಠರೇ ಆದಿ ಸಕಲ ಪೌರಜನರಿಂದೊಡಗೂಡಿ ಶ್ರೀರಘುರಾಮನಿಗೆ ಪಟ್ಟಾಭಿಷೇಕವನ್ನು ಮಾಡಿ ಅಯೋಧ್ಯೆಗೆ ಕರೆದೊಯ್ಯುವೆ ಹಾಗೂ ತೀರ ಕೆಳಮಟ್ಟದ ಸೇವಕನಂತೆ ಆ ಲಕ್ಷ್ಮೀಪತಿಯ ಸೇವೆಗೈಯ್ಯುವೆನು.’’ ॥51॥ </p>
<p class="Shlok-Number">(ಶ್ಲೋಕ - 52)</p>
<p class="Shlok">ಇತ್ಯುದೀರಿತಮಾಕರ್ಣ್ಯ ಭರತಸ್ಯ ವಚೋ ಮುನಿಃ ।</p>
<p class="Shlok">ಆಲಿಂಗ್ಯ ಮೂರ್ಧ್ನ್ಯವಘ್ರಾಯ ಪ್ರಶಶಂಸ ಸವಿಸ್ಮಯಃ ॥</p>
<p class="Text">ಭರತನ ಈ ಉದ್ಗಾರವನ್ನು ಕೇಳಿದ ಮುನೀಶ್ವರರು ಆತನನ್ನು ಆಲಿಂಗಿಸಿಕೊಂಡು ನೆತ್ತಿಯನ್ನು ಆಘ್ರಾಣಿಸಿ ಆಶ್ಚರ್ಯದಿಂದ ಹೊಗಳಿದರು. ॥52॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ವತ್ಸ ಜ್ಞಾತಂ ಪುರೈವೈತದ್ಭವಿಷ್ಯಂ ಜ್ಞಾನಚಕ್ಷುಷಾ ।</p>
<p class="Shlok">ಮಾಶುಚಸ್ತ್ವಪರೋಭಕ್ತಃಶ್ರೀರಾಮೇಲಕ್ಷ್ಮಣಾದಪಿ ॥</p>
<p class="Text">ಅನಂತರ ‘‘ಮಗು! ಜ್ಞಾನದೃಷ್ಟಿಯಿಂದ ಈ ಭವಿಷ್ಯವೆಲ್ಲವನ್ನು ನಾನು ಮೊದಲೇ ತಿಳಿದಿದ್ದೆನು. ನೀನು ಅಳಬೇಡ. ನೀನಾದರೋ ಲಕ್ಷ್ಮಣನಿಗಿಂತಲೂ ಶ್ರೀರಾಮನಲ್ಲಿ  ಹೆಚ್ಚು ಭಕ್ತಿಯುಳ್ಳವನು. ॥53॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ಆತಿಥ್ಯಂ ಕರ್ತುಮಿಚ್ಛಾಮಿ ಸಸೈನ್ಯಸ್ಯ ತವಾನಘ ।</p>
<p class="Shlok">ಅದ್ಯ ಭುಕ್ತ್ವಾ ಸಸೈನ್ಯಸ್ತ್ವಂ ಶ್ವೋ ಗಂತಾ ರಾಮಸನ್ನಿಧಿಮ್ ॥</p>
<p class="Text">ಎಲೈ ಪಾಪರಹಿತನೆ! ಸೇನಾಸಮೇತನಾದ ನಿನಗೆ ಆತಿಥ್ಯವನ್ನು ಮಾಡಲಿಚ್ಛಿಸುತ್ತೇನೆ. ಈದಿನ ಭೋಜನ ಮಾಡಿಕೊಂಡು ನಾಳೆಯ ದಿನ ಶ್ರೀರಾಮನ ಸನ್ನಿಧಿಗೆ ಸೇನಾಸಹಿತ ಹೋಗುವಿಯಂತೆ’’ ಎಂದು ಹೇಳಿದರು. ॥54॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ಯಥಾಜ್ಞಾಪಯತಿ ಭವಾಂಸ್ತಥೇತಿ ಭರತೋಽಬ್ರವೀತ್ ।</p>
<p class="Shlok">ಭರದ್ವಾಜಸ್ತ್ವಪಃ ಸ್ಪೃಷ್ಟ್ವಾ ಮೌನೇ ಹೋಮಗೃಹೇ ಸ್ಥಿತಃ ॥</p>
<p class="Text">ಭರತನು ‘‘ಪೂಜ್ಯರಾದ ನಿಮ್ಮ ಅಪ್ಪಣೆಯಂತೇ ಆಗಲಿ’’, ಎಂದು ಸಮ್ಮತಿಸಿದನು. ಆಗ ಭರದ್ವಾಜ ಮುನಿಗಳು ಯಜ್ಞಶಾಲೆ ಯನ್ನು ಹೊಕ್ಕು ಆಚಮನ ಮಾಡಿ ವೌನವಾಗಿ ಕುಳಿತರು. ॥55॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ದಧ್ಯೌ ಕಾಮದುಧಾಂ ಕಾಮವರ್ಷಿಣೀಂ ಕಾಮದೋ ಮುನಿಃ ।</p>
<p class="Shlok">ಅಸೃಜತ್ಕಾಮಧುಕ್ ಸರ್ವಂ ಯಥಾಕಾಮಮಲೌಕಿಕಮ್ ॥</p>
<p class="Text">ಅನಂತರ ಇಷ್ಟಾರ್ಥಗಳನ್ನು ಕೊಡುವ, ಕಾಮನೆಗಳನ್ನು ಪೂರ್ಣವಾಗಿಸುವಂತಹ ಕಾಮಧೇನುವನ್ನು ಮುನೀಶ್ವರರು ಸ್ಮರಿಸಿದರು. ಬಳಿಕ ಮನುಷ್ಯರಿಗೆ ಅಪರೂಪವಾದಂತಹ ಎಲ್ಲ ಭೋಗ ಸಾಮಗ್ರಿಗಳನ್ನು ಕಾಮಧೇನುವು ಸೃಷ್ಟಿಸಿತು. ॥56॥</p>
<p class="Shlok-Number">(ಶ್ಲೋಕ - 57)</p>
<p class="Shlok">ಭರತಸ್ಯ ಸಸೈನ್ಯಸ್ಯ ಯಥೇಷ್ಟಂ ಚ ಮನೋರಥಮ್ ।</p>
<p class="Shlok">ಯಥಾ ವವರ್ಷ ಸಕಲಂ ತೃಪ್ತಾಸ್ತೇ ಸರ್ವಸೈನಿಕಾಃ ॥</p>
<p class="Text">ಸೇನಾ ಸಮೇತನಾದ ಭರತನ ಬಯಕೆಗಳಿಗೆ ತಕ್ಕಂತೆ ಎಲ್ಲ ಆಶೋತ್ತರಗಳನ್ನು ಮಳೆಗರೆಯಿತು. ಇದರಿಂದ  ಸೈನಿಕರೆಲ್ಲರೂ ತೃಪ್ತರಾದರು. ॥57॥</p>
<p class="Shlok-Number">(ಶ್ಲೋಕ - 58)</p>
<p class="Shlok">ವಸಿಷ್ಠಂ ಪೂಜಯಿತ್ವಾಗ್ರೇ ಶಾಸ್ತ್ರದೃಷ್ಟೇನ ಕರ್ಮಣಾ ।</p>
<p class="Shlok">ಪಶ್ಚಾತ್ ಸಸೈನ್ಯಂ ಭರತಂ ತರ್ಪಯಾಮಾಸ ಯೋಗಿರಾಟ್ ॥</p>
<p class="Text">ಮತ್ತೆ ಯೋಗಿಶ್ರೇಷ್ಠರಾದ ಭರದ್ವಾಜರು ಶಾಸ್ತ್ರ ಸಮ್ಮತವಾದ ರೀತಿಯಿಂದ ಮೊದಲು ವಸಿಷ್ಠರನ್ನು ಪೂಜಿಸಿ, ಅನಂತರ ಸೇನಾಸಹಿತ ಭರತನನ್ನು ಸಂತೋಷಗೊಳಿಸಿದರು. ॥58॥</p>
<p class="Shlok-Number">(ಶ್ಲೋಕ - 59)</p>
<p class="Shlok">ಉಷಿತ್ವಾ ದಿನಮೇಕಂ ತು ಆಶ್ರಮೇ ಸ್ವರ್ಗಸನ್ನಿಭೇ ।</p>
<p class="Shlok">ಅಭಿವಾದ್ಯ ಪುನಃ ಪ್ರಾತರ್ಭರದ್ವಾಜಂ ಸಹಾನುಜಃ ।</p>
<p class="Shlok">ಭರತಸ್ತು ಕೃತಾನುಜ್ಞಃ ಪ್ರಯಯೌ ರಾಮಸನ್ನಿಧಿಮ್ ॥ </p>
<p class="Text">ಈ ಪ್ರಕಾರ ಸ್ವರ್ಗ ಸಮಾನವಾದ ಆಶ್ರಮದಲ್ಲಿ ಒಂದುದಿನ ಉಳಿದುಕೊಂಡು ಮತ್ತೆ ಬೆಳಿಗ್ಗೆ ಸೋದರನೊಡಗೂಡಿ ಭರದ್ವಾಜರನ್ನು ನಮಸ್ಕರಿಸಿ ಭರತನು ಋಷಿಗಳ ಅಪ್ಪಣೆಯನ್ನು ಪಡೆದು ಶ್ರೀರಾಮನಿದ್ದಲ್ಲಿಗೆ ಪ್ರಯಾಣ ಬೆಳೆಸಿದನು. ॥59॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಚಿತ್ರಕೂಟಮನುಪ್ರಾಪ್ಯ ದೂರೇ ಸಂಸ್ಥಾಪ್ಯ ಸೈನಿಕಾನ್ ।</p>
<p class="Shlok">ರಾಮಸಂದರ್ಶನಾಕಾಂಕ್ಷೀ ಪ್ರಯಯೌ ಭರತಃ ಸ್ವಯಮ್ ॥</p>
<p class="Shlok-Number">(ಶ್ಲೋಕ - 61)</p>
<p class="Shlok">ಶತ್ರುಘ್ನೇನ ಸುಮಂತ್ರೇಣ ಗುಹೇನ ಚ ಪರಂತಪಃ ।</p>
<p class="Shlok">ತಪಸ್ವಿಮಂಡಲಂ ಸರ್ವಂ ವಿಚಿನ್ವಾನೋ ನ್ಯವರ್ತತ ॥</p>
<p class="Text">ಚಿತ್ರಕೂಟವನ್ನು ತಲುಪಿ ಸೈನಿಕರೆಲ್ಲರನ್ನು ದೂರದಲ್ಲಿರಿಸಿ ಶ್ರೀರಾಮನನ್ನು ನೋಡುವ ಕುತೂಹಲದಿಂದ ಪಾಪರಹಿತನಾದ ಭರತನು ಶತ್ರುಘ್ನ, ಸುಮಂತ್ರ, ಗುಹರಿಂದೊಡಗೂಡಿ ಹೊರಟನು. ಋಷಿಗಳ ಗುಂಪುಗಳುಳ್ಳ ಜಾಗವನ್ನೆಲ್ಲ ಪೂರ್ಣವಾಗಿ ಹುಡುಕುತ್ತಾ ಹಿಂತಿರುಗಿದನು. ॥60-61॥</p>
<p class="Shlok-Number">(ಶ್ಲೋಕ - 62)</p>
<p class="Shlok">ಅದೃಷ್ಟ್ವಾ ರಾಮಭವನಮಪೃಚ್ಛದೃಷಿಮಂಡಲಮ್ ।</p>
<p class="Shlok">ಕುತ್ರಾಸ್ತೇ ಸೀತಯಾ ಸಾರ್ಧಂ ಲಕ್ಷ್ಮಣೇನ ರಘೂತ್ತಮಃ ॥</p>
<p class="Text">ಆದರೆ ಶ್ರೀರಾಮಚಂದ್ರನ ಕುಟೀರವನ್ನು ಕಾಣದೆ ಋಷಿಗಳ ಗುಂಪನ್ನು ಕೇಳುತ್ತಾನೆ  ‘‘ರಘೂತ್ತಮನಾದ ಶ್ರೀರಾಮನು ಸೀತಾ ಲಕ್ಷ್ಮಣರೊಡಗೂಡಿ ಎಲ್ಲಿರುವನು?’’  ॥62॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ಊಚುರಗ್ರೇ ಗಿರೇಃ ಪಶ್ಚಾದ್ಗಂಗಾಯಾ ಉತ್ತರೇ ತಟೇ ।</p>
<p class="Shlok">ವಿವಿಕ್ತಂ ರಾಮಸದನಂ ರಮ್ಯಂ ಕಾನನಮಂಡಿತಮ್ ॥</p>
<p class="Text">ಅವರೆಂದರು  ‘‘ಮುಂದೆ ಕಾಣುವ ಪರ್ವತದ ಹಿಂಭಾಗಕ್ಕೆ ಮಂದಾಕಿನಿಯ ಉತ್ತರ ತಟದಲ್ಲಿ ರಮ್ಯವಾದ ಕಾಡಿನಿಂದ ಅಲಂಕೃತವಾದ ಪರಮ ರಮಣೀಯ ಏಕಾಂತ ಕುಟೀರವಿದೆ. ॥63॥</p>
<p class="Shlok-Number">(ಶ್ಲೋಕ - 64)</p>
<p class="Shlok">ಸಫಲೈರಾಮ್ರಪನಸೈಃ ಕದಲೀಶಂಡಸಂವೃತಮ್ ।</p>
<p class="Shlok">ಚಂಪಕೈಃ ಕೋವಿದಾರೈಶ್ಚ ಪುನ್ನಾಗೈರ್ವಿಪುಲೈಸ್ತಥಾ ॥ </p>
<p class="Text">ಅದು ಹಣ್ಣುಗಳು ತುಂಬಿ ಬಾಗಿರುವ ಅನೇಕ ಮಾವು, ಹಲಸು, ಬಾಳೆ ವೃಕ್ಷಗಳಿಂದ ಹಾಗೂ ಸಂಪಿಗೆ, ಕಂಚಿವಾಳ, ನಾಗಕೇಸರ ಮುಂತಾದ ಹೂವುಗಳ ಮರಗಳಿಂದ ಸುತ್ತುವರಿದಿದೆ.’’ ॥64॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ಏವಂ ದರ್ಶಿತಮಾಲೋಕ್ಯ ಮುನಿಭಿರ್ಭರತೋಽಗ್ರತಃ ।</p>
<p class="Shlok">ಹರ್ಷಾದ್ಯಯೌ ರಘುಶ್ರೇಷ್ಠಭವನಂ ಮಂತ್ರಿಣಾ ಸಹ ॥</p>
<p class="Text">ಋಷಿಗಳು ಈ ರೀತಿ ತಿಳಿಸಿದ ದಾರಿಯಿಂದ ಭರತನು ತಾನೇ ಮುಂದಾಗಿ ಮಂತ್ರಿಗಳೊಡ ಗೂಡಿ ಸಂತೋಷವಾಗಿ ಶ್ರೀರಾಮನ ನಿವಾಸ ಸ್ಥಾನದ ಕಡೆಗೆ ಹೊರಟನು. ॥65॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ದದರ್ಶ ದೂರಾದತಿಭಾಸುರಂ ಶುಭಂ </p>
<p class="Shlok">ರಾಮಸ್ಯ ಗೇಹಂ ಮುನಿವೃಂದಸೇವಿತಮ್ ।</p>
<p class="Shlok">ವೃಕ್ಷಾಗ್ರಸಂಲಗ್ನಸುವಲ್ಕಲಾಜಿನಂ </p>
<p class="Shlok">ರಾಮಾಭಿರಾಮಂ ಭರತಃ ಸಹಾನುಜಃ ॥</p>
<p class="Text">ಮುಂದರಿಯುತ್ತಾ ದೂರದಿಂದಲೇ ಪ್ರಕಾಶ ಮಾನವಾಗಿಯೂ, ಶುಭಕರವೂ, ಋಷಿಗಳ ಸಮೂಹದಿಂದ ಸೇವಿಸಲ್ಪಡುತ್ತಿರುವ, ಸಮೀಪದ ಮರಗಳ ತುದಿಯಲ್ಲಿ ತೂಗು ಹಾಕಿದ ವಲ್ಕಲವಸ್ತ್ರಗಳು, ಮೃಗಚರ್ಮಗಳಿಂದ ಕಂಗೊಳಿಸುವ ರಮಣೀಯವಾದ ಶ್ರೀರಾಮಚಂದ್ರನು ವಾಸವಾಗಿದ್ದ ಕುಟೀರವನ್ನು ಶತ್ರುಘ್ನನೊಂದಿಗೆ ಭರತನು ನೋಡಿದನು. ॥66॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ಅಷ್ಟಮಃ ಸರ್ಗಃ ॥8॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ಎಂಟನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-5-9">ಒಂಭತ್ತನೆಯ ಸರ್ಗ</p>
<p class="description">ಭಗವಾನ್ ಶ್ರೀರಾಮ ಮತ್ತು ಭರತರ ಭೇಟಿ, ಭರತನು ಅಯೋಧ್ಯೆಗೆ ಮರಳುವುದು, ಶ್ರೀರಾಮಚಂದ್ರನು  ಅತ್ರಿಮುನಿಯ ಆಶ್ರಮಕ್ಕೆ ಹೋಗುವುದು</p>
<p class="Shlok-Number">(ಶ್ಲೋಕ - 1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಅಥ ಗತ್ವಾಶ್ರಮಪದಸಮೀಪಂ ಭರತೋ ಮುದಾ ।</p>
<p class="Shlok">ಸೀತಾರಾಮಪದೈರ್ಯುಕ್ತಂ ಪವಿತ್ರಮತಿಶೋಭನಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳಿದನು —</span> ಎಲೈ ಗಿರಿಜೆ! ಅನಂತರ ಭರತನು ಹೆಚ್ಚಿನ ಆನಂದಭರಿತನಾಗಿ ಶ್ರೀಸೀತಾರಾಮರ ಮಂಗಳಕರವೂ ಅತ್ಯಂತ ಪವಿತ್ರವೂ ಆದ ಚರಣ ಚಿಹ್ನೆಗಳಿಂದ ಸುಶೋಭಿತ ಸುಂದರ-ಪವಿತ್ರ ಆಶ್ರಮದ ಸ್ಥಳಕ್ಕೆ ತಲುಪಿದನು. ॥1॥</p>
<p class="Shlok-Number">(ಶ್ಲೋಕ - 2)</p>
<p class="Shlok">ಸ ತತ್ರ ವಜ್ರಾಂಕುಶವಾರಿಜಾಂಚಿತ-</p>
<p class="Shlok">ಧ್ವಜಾದಿಚಿಹ್ನಾನಿ ಪದಾನಿ ಸರ್ವತಃ ।</p>
<p class="Shlok">ದದರ್ಶ ರಾಮಸ್ಯ ಭುವೋತಿಮಂಗಲಾ-</p>
<p class="Shlok">ನ್ಯಚೇಷ್ಟಯತ್ಪಾದರಜಃಸು ಸಾನುಜಃ ॥</p>
<p class="Text">ಅಲ್ಲಿ ಎಲ್ಲೆಲ್ಲೂ ಹರಡಿರುವ ವಜ್ರ, ಅಂಕುಶ, ಪದ್ಮ, ಧ್ವಜ ಮುಂತಾದ ಚರಣ ಚಿಹ್ನೆಗಳಿಂದ ಅಲಂಕೃತವಾದ ಮತ್ತು ಜಗತ್ತಿಗೆ ಮಂಗಳವನ್ನುಂಟುಮಾಡುವ ಭಗವಾನ್ ಶ್ರೀರಾಮನ ಹೆಜ್ಜೆಗಳನ್ನು ಕಂಡವನಾಗಿ ತಮ್ಮನೊಂದಿಗೆ ಭರತನು ಆ ಪಾದಧೂಳಿಯಲ್ಲಿ ಹೊರಳಾಡಿದನು. ॥2॥</p>
<p class="Shlok-Number">(ಶ್ಲೋಕ - 3)</p>
<p class="Shlok">ಅಹೋ ಸುಧನ್ಯೋಹಮಮೂನಿ ರಾಮ-</p>
<p class="Shlok">ಪಾದಾರವಿಂದಾಂಕಿತಭೂತಲಾನಿ ।</p>
<p class="Shlok">ಪಶ್ಯಾಮಿ ಯತ್ಪಾದರಜೋ ವಿಮೃಗ್ಯಂ </p>
<p class="Shlok">ಬ್ರಹ್ಮಾದಿದೇವೈಃ ಶ್ರುತಿಭಿಶ್ಚ ನಿತ್ಯಮ್ ॥</p>
<p class="Text">‘‘ಆಹಾ ನಾನು ಪರಮ ಧನ್ಯನು! ಏಕೆಂದರೆ ಶ್ರೀರಾಮಚಂದ್ರನ ಪಾದಾರವಿಂದದ ಗುರುತುಗಳಿಂದ ಶೋಭಿತವಾದ ಭೂಮಿಯನ್ನು ನೋಡುತ್ತಿದ್ದೇನೆ. ಬ್ರಹ್ಮದೇವರೇ ಮುಂತಾದ ದೇವತೆಗಳೂ, ವೇದಗಳೂ ಸದಾಕಾಲವು ಹುಡುಕುತ್ತಿರುವ ಪಾದರಜವನ್ನು ಇಂದು ನಾನು ನೋಡುತ್ತಿರುವೆನು.’’ ॥3॥</p>
<p class="Shlok-Number">(ಶ್ಲೋಕ - 4)</p>
<p class="Shlok">ಇತ್ಯದ್ಭುತಪ್ರೇಮರಸಾಪ್ಲುತಾಶಯೋ </p>
<p class="Shlok">ವಿಗಾಢಚೇತಾ ರಘುನಾಥಭಾವನೇ ।</p>
<p class="Shlok">ಆನಂದಜಾಶ್ರುಸ್ನಪಿತಸ್ತನಾಂತರಃ </p>
<p class="Shlok">ಶನೈರವಾಪಾಶ್ರಮಸನ್ನಿಧಿಂ ಹರೇಃ ॥</p>
<p class="Text">ಹೀಗೆಂದುಕೊಂಡು ಅದ್ಭುತವಾದ ಪ್ರೇಮರಸದಿಂದ ತುಂಬಿದ ಹೃದಯವುಳ್ಳವನಾಗಿ, ರಘುನಾಥನ ಭಾವನೆಯಲ್ಲಿ ಮುಳುಗಿದವನಾಗಿ, ಆನಂದದಿಂದ ಹೊರಹೊಮ್ಮಿದ ಕಣ್ಣೀರಿನಿಂದ ಎದೆಯಭಾಗ ನೆನೆದವನಾಗಿ ಭರತನು ಮೆಲ್ಲನೆ ಶ್ರೀಹರಿರೂಪಿಯಾದ ಶ್ರೀರಾಮನ ಆಶ್ರಮದ ಸನಿಹಕ್ಕೆ ಬಂದನು. ॥4॥</p>
<p class="Shlok-Number">(ಶ್ಲೋಕ - 5)</p>
<p class="Shlok">ಸ ತತ್ರ ದೃಷ್ಟ್ವಾ ರಘುನಾಥಮಾಸ್ಥಿತಂ </p>
<p class="Shlok">ದೂರ್ವಾದಲಶ್ಯಾಮಲಮಾಯತೇಕ್ಷಣಮ್ ।</p>
<p class="Shlok">ಜಟಾಕಿರೀಟಂ ನವವಲ್ಕಲಾಂಬರಂ </p>
<p class="Shlok">ಪ್ರಸನ್ನವಕ್ತ್ರಂ ತರುಣಾರುಣದ್ಯುತಿಮ್ ॥</p>
<p class="Text">ಅಲ್ಲಿ ಅವನು  ದೂರ್ವಾದಲ ಶ್ಯಾಮನಾದ, ವಿಶಾಲ ನೇತ್ರಗಳುಳ್ಳ, ಜಟಾಕಿರೀಟವನ್ನು ಧರಿಸಿರುವ, ಹೊಸದಾದ ನಾರು ಮಡಿಯನ್ನು ಉಟ್ಟಿರುವ, ಪ್ರಸನ್ನವದನನಾದ, ಬಾಲಸೂರ್ಯನಂತೆ ಕಾಂತಿಯುಕ್ತನಾಗಿ ಕುಳಿತಿರುವ ಶ್ರೀರಘುನಾಥನನ್ನು ನೋಡಿದನು. ॥5॥</p>
<p class="Shlok-Number">(ಶ್ಲೋಕ - 6)</p>
<p class="Shlok">ವಿಲೋಕಯಂತಂ ಜನಕಾತ್ಮಜಾಂ ಶುಭಾಂ </p>
<p class="Shlok">ಸೌಮಿತ್ರಿಣಾ ಸೇವಿತ ಪಾದಪಂಕಜಮ್ ।</p>
<p class="Shlok">ತದಾಭಿದುದ್ರಾವ ರಘೂತ್ತಮಂ ಶುಚಾ </p>
<p class="Shlok">ಹರ್ಷಾಚ್ಚ ತತ್ಪಾದಯುಗಂ ತ್ವರಾಗ್ರಹೀತ್ ॥</p>
<p class="Text">ಅವನು ಶುಭಲಕ್ಷಣಳಾದ ಜನಕ ನಂದಿನಿಯ ಕಡೆಗೆ ನೋಡುತ್ತಿದ್ದನು. ಲಕ್ಷ್ಮಣನು ಸೇವಿಸುವ ಪಾದಕಮಲವುಳ್ಳ ರಘುಶ್ರೇಷ್ಠನಾದ ಶ್ರೀರಾಮನನ್ನು ಕಂಡು, ದುಃಖದಿಂದಲೂ, ಸಂತೋಷದಿಂದಲೂ ಕೂಡಿದವನಾಗಿ ಓಡಿಬಂದು ಬೇಗನೆ ಅವನ ಪಾದಗಳನ್ನು ಹಿಡಿದುಕೊಂಡನು. ॥6॥</p>
<p class="Shlok-Number">(ಶ್ಲೋಕ - 7)</p>
<p class="Shlok">ರಾಮಸ್ತಮಾಕೃಷ್ಯ ಸುದೀರ್ಘಬಾಹು - </p>
<p class="Shlok">ರ್ದೋರ್ಭ್ಯಾಂ ಪರಿಷ್ವಜ್ಯ ಸಿಷಿಂಚ ನೇತ್ರಜೈಃ । </p>
<p class="Shlok">ಜಲೈರಥಾಂಕೋಪರಿ ಸಂನ್ಯವೇಶಯತ್ </p>
<p class="Shlok">ಪುನಃ ಪುನಃ ಸಂಪರಿಷಸ್ವಜೇ ವಿಭುಃ ॥</p>
<p class="Text">ನೀಳವಾದ ತೋಳುಗಳುಳ್ಳ ವಿಭುವಾದ ಶ್ರೀರಾಮನು ಭರತನನ್ನು ಬರಸೆಳೆದು ಎರಡೂ ಕೈಗಳಿಂದ ಆಲಿಂಗಿಸಿಕೊಂಡು ತನ್ನ ಕಣ್ಣೀರಿನಿಂದ ಅವನನ್ನು ತೋಯಿಸಿದನು. ಅನಂತರ ತೊಡೆಯ ಮೇಲೆ ಕುಳ್ಳಿರಿಸಿಕೊಂಡು ಪುನಃ ಪುನಃ ಅಪ್ಪಿಕೊಂಡನು. ॥7॥</p>
<p class="Shlok-Number">(ಶ್ಲೋಕ - 8)</p>
<p class="Shlok">ಅಥ ತಾ ಮಾತರಾಃ ಸರ್ವಾಃ ಸಮಾಜಗ್ಮುಸ್ತ್ವರಾನ್ವಿತಾಃ ।</p>
<p class="Shlok">ರಾಘವಂ ದ್ರಷ್ಟುಕಾಮಾಸ್ತಾಸ್ತೃಷಾರ್ತಾ ಗೌರ್ಯಥಾ ಜಲಮ್ ॥</p>
<p class="Text">ಅನಂತರ ತಾಯಂದಿರುಗಳೆಲ್ಲರೂ ಬೇಗನೆ ರಾಮನನ್ನು ನೋಡಬೇಕೆಂಬ ಆತುರದಿಂದ ಬಾಯಾರಿದ ಹಸುವು ನೀರಿನ ಸಮೀಪಕ್ಕೆ ಓಡಿಹೋಗುವಂತೆ ಅಲ್ಲಿಗೆ ಬಂದರು. ॥8॥</p>
<p class="Shlok-Number">(ಶ್ಲೋಕ - 9)</p>
<p class="Shlok">ರಾಮಃ ಸ್ವಮಾತರಂ ವೀಕ್ಷ್ಯ ದ್ರುತಮುತ್ಥಾಯ ಪಾದಯೋಃ ।</p>
<p class="Shlok">ವವಂದೇ ಸಾಶ್ರು ಸಾ ಪುತ್ರಮಾಲಿಂಗ್ಯಾತೀವ ದುಃಖಿತಾ ॥</p>
<p class="Text">ಶ್ರೀರಾಮನು ತನ್ನ ತಾಯನ್ನು ನೋಡುತ್ತಲೇ ಲಗುಬಗೆಯಿಂದ ಮೇಲೆದ್ದು ಅವಳ ಪಾದಗಳಿಗೆ ವಂದಿಸಿದನು. ಆಕೆಯು ಕಣ್ಣೀರು ತುಂಬಿಕೊಂಡು ಅತ್ಯಂತ ದುಃಖದಿಂದ ಮಗನನ್ನು ಬಿಗಿದಪ್ಪಿಕೊಂಡಳು. ॥9॥</p>
<p class="Shlok-Number">(ಶ್ಲೋಕ - 10)</p>
<p class="Shlok">ಇತರಾಶ್ಚ ತಥಾ ನತ್ವಾ ಜನನೀ ರಘುನಂದನಃ ।</p>
<p class="Shlok">ತತಃ ಸಮಾಗತಂ ದೃಷ್ಟ್ವಾ ವಸಿಷ್ಠಂ ಮುನಿಪುಂಗವಮ್ ॥</p>
<p class="Shlok-Number">(ಶ್ಲೋಕ - 11)</p>
<p class="Shlok">ಸಾಷ್ಟಾಂಗಂ ಪ್ರಣಿಪತ್ಯಾಹ ಧನ್ಯೋಽಸ್ಮೀತಿ ಪುನಃ ಪುನಃ ।</p>
<p class="Shlok">ಯಥಾರ್ಹಮುಪವೇಶ್ಯಾಹ ಸರ್ವಾನೇವ ರಘೂದ್ವಹಃ ॥</p>
<p class="Text">ಮತ್ತೆ ಉಳಿದ ತಾಯಂದಿರನ್ನು ರಾಮನು ನಮಸ್ಕರಿಸಿದನು. ಅನಂತರ ಬಂದ ಮುನಿಶ್ರೇಷ್ಠ ವಸಿಷ್ಠರನ್ನು ಕಂಡು ಸಾಷ್ಟಾಂಗ ನಮಸ್ಕಾರವನ್ನು ಮಾಡಿ ‘ಧನ್ಯನಾದೆನು’ ಎಂದು ಮತ್ತೆ-ಮತ್ತೆ ರಾಮನು ಅಂದುಕೊಂಡನು. ಗೌರವಕ್ಕೆ ತಕ್ಕಂತೆ ಎಲ್ಲರನ್ನು ಕುಳ್ಳಿರಿಸಿ ಶ್ರೀರಾಮನು ‘‘ನಮ್ಮ ತಂದೆಯವರು ಕ್ಷೇಮವೇ’’ ಎಂದು ಕೇಳಿದನು. ॥10-11॥</p>
<p class="Shlok-Number">(ಶ್ಲೋಕ - 12)</p>
<p class="Shlok">ಪಿತಾ ಮೇ ಕುಶಲೀ ಕಿಂ ವಾ ಮಾಂ ಕಿಮಾಹಾತಿದುಃಖಿತಃ ।</p>
<p class="Shlok">ವಸಿಷ್ಠಸ್ತಮುವಾಚೇದಂ ಪಿತಾ ತೇ ರಘುನಂದನ ॥</p>
<p class="Shlok-Number">(ಶ್ಲೋಕ - 13)</p>
<p class="Shlok">ತ್ವದ್ವಿಯೋಗಾಭಿತಪ್ತಾತ್ಮಾ ತ್ವಾಮೇವ ಪರಿಚಿಂತಯನ್ ।</p>
<p class="Shlok">ರಾಮ ರಾಮೇತಿ ಸೀತೇತಿ ಲಕ್ಷ್ಮಣೇತಿ ಮಮಾರ ಹ ॥</p>
<p class="Text">‘‘ಹೇಳಿ ನಮ್ಮ ತಂದೆಯವರು ಕುಶಲರಾಗಿದ್ದಾರಲ್ಲ! ಅವರು ನನ್ನ ವಿಯೋಗದಿಂದ ಅತ್ಯಂತ ದುಃಖಾತುರರಾಗಿ ನನಗಾಗಿ ಏನು ಅಪ್ಪಣೆಕೊಟ್ಟಿರುವರು?’’ ಆಗ ವಸಿಷ್ಠರು ಹೇಳಿದರು - ‘‘ಹೇ ರಘುನಂದನಾ! ನಿನ್ನ ತಂದೆಯು ನಿನ್ನ ಅಗಲುವಿಕೆಯಿಂದ ಬಹಳ ಸಂಕಟಗೊಂಡವನಾಗಿ ಹಾ ರಾಮಾ! ರಾಮಾ!! ಹಾ ಸೀತೆ! ಹಾ ಲಕ್ಷ್ಮಣಾ! ಎಂದುಕೊಂಡು ನಿನ್ನನ್ನೇ ಚಿಂತಿಸುತ್ತಾ ಪ್ರಾಣತ್ಯಾಗ ಮಾಡಿದನು.’’ ॥12-13॥</p>
<p class="Shlok-Number">(ಶ್ಲೋಕ - 14)</p>
<p class="Shlok">ಶ್ರುತ್ವಾ ತತ್ಕರ್ಣಶೂಲಾಭಂ ಗುರೋರ್ವಚನಮಂಜಸಾ ।</p>
<p class="Shlok">ಹಾ ಹತೋಽಸ್ಮೀತಿ ಪತಿತೋ ರುದನ್ ರಾಮಃ ಸಲಕ್ಷ್ಮಣಃ ॥</p>
<p class="Text">ಕಿವಿಗಳಿಗೆ ಶೂಲಪ್ರಾಯದಂತಿರುವ ಗುರುಗಳ ಈ ಮಾತನ್ನು ಕೇಳಿ ಶ್ರೀರಾಮ ಲಕ್ಷ್ಮಣರು ‘ಅಯ್ಯೋ! ಕೆಟ್ಟೆವು!’ ಎಂದು ಅಳುತ್ತಾ ಕುಸಿದು ಬಿದ್ದರು. ॥14॥</p>
<p class="Shlok-Number">(ಶ್ಲೋಕ - 15)</p>
<p class="Shlok">ತತೋಽನುರುರುದುಃ ಸರ್ವಾ ಮಾತರಶ್ಚ ತಥಾಪರೇ ।</p>
<p class="Shlok">ಹಾ ತಾತ ಮಾಂ ಪರಿತ್ಯಜ್ಯ ಕ್ವ ಗತೋಽಸಿ ಘೃಣಾಕರ ॥</p>
<p class="Text">ಆಗ ಎಲ್ಲ ತಾಯಂದಿರು ಹಾಗೂ ಉಳಿದವರೆಲ್ಲರೂ ಅಳಲಾರಂಭಿಸಿದರು. ಶ್ರೀರಾಮಚಂದ್ರನು  ‘‘ಅಪ್ಪಾ! ದಯಾಮಯ! ನನ್ನನ್ನು ಬಿಟ್ಟು ನೀನು ಎಲ್ಲಿಗೆ ಹೋದೆ? ॥15॥ </p>
<p class="Shlok-Number">(ಶ್ಲೋಕ - 16)</p>
<p class="Shlok">ಅನಾಥೋಽಸ್ಮಿ ಮಹಾಬಾಹೋ ಮಾಂ ಕೋ ವಾ ಲಾಲಯೇದಿತಃ ।</p>
<p class="Shlok">ಸೀತಾ ಚ ಲಕ್ಷ್ಮಣಶ್ಚೈವ ವಿಲೇಪತುರತೋ ಭೃಶಮ್ ॥</p>
<p class="Text">ಮಹಾಬಾಹುವೆ! ನಾನು ಅನಾಥನಾದೆನು; ಇನ್ನು ನನ್ನನ್ನು ನೋಡಿಕೊಳ್ಳುವವರು ಯಾರು?’’ ಹೀಗೆಂದು ಸೀತೆಯೂ, ಲಕ್ಷ್ಮಣನೂ ಹೆಚ್ಚು-ಹೆಚ್ಚಾಗಿ ಅಳತೊಡಗಿದರು. ॥16॥</p>
<p class="Shlok-Number">(ಶ್ಲೋಕ - 17)</p>
<p class="Shlok">ವಸಿಷ್ಠಃ ಶಾಂತವಚನೈಃ ಶಮಯಾಮಾಸ ತಾಂ ಶುಚಮ್  ।</p>
<p class="Shlok">ತತೋ ಮಂದಾಕಿನೀಂ ಗತ್ವಾ ಸ್ನಾತ್ವಾ ತೇ ವೀತಕಲ್ಮಷಾಃ ॥</p>
<p class="Text">ಆಗ ವಸಿಷ್ಠರು ಸಮಾಧಾನದ ಮಾತುಗಳಿಂದ ಆ ದುಃಖವನ್ನು ತಣ್ಣಗಾಗಿಸಿದರು. ಅನಂತರ ಎಲ್ಲರೂ ಮಂದಾಕಿನಿ ನದಿಗೆ ಹೋಗಿ ಸ್ನಾನಮಾಡಿ ಪವಿತ್ರರಾದರು. ॥17॥</p>
<p class="Shlok-Number">(ಶ್ಲೋಕ - 18)</p>
<p class="Shlok">ರಾಜ್ಞೇ ದದುರ್ಜಲಂ ತತ್ರ ಸರ್ವೇ ತೇ ಜಲಕಾಂಕ್ಷಿಣೇ ।</p>
<p class="Shlok">ಪಿಂಡಾನ್ನಿರ್ವಾಪಯಾಮಾಸ ರಾಮೋ ಲಕ್ಷ್ಮಣಸಂಯುತಃ ॥ </p>
<p class="Text">ಅಲ್ಲಿ ಎಲ್ಲರೂ ತರ್ಪಣವನ್ನು ಬಯಸುತ್ತಿದ್ದ ಮಹಾರಾಜಾ ದಶರಥನಿಗೆ ಜಲಾಂಜಲಿಯನ್ನು ಅರ್ಪಿಸಿದರು. ಲಕ್ಷ್ಮಣಸಹಿತನಾದ ರಾಮನು ಪಿಂಡದಾನ ಮಾಡಿದನು. ॥18॥ </p>
<p class="Shlok-Number">(ಶ್ಲೋಕ - 19)</p>
<p class="Shlok">ಇಂಗುದೀಫಲಪಿಣ್ಯಾಕರಚಿತಾನ್ಮಧುಸಂಪ್ಲುತಾನ್ ।</p>
<p class="Shlok">ವಯಂ ಯದನ್ನಾಃ ಪಿತರಸ್ತದನ್ನಾಃ ಸ್ಮೃತಿನೋದಿತಾಃ ॥</p>
<p class="Text">‘ನಾವು ಯಾವ ಅನ್ನವನ್ನು ತಿನ್ನುವೆವೋ ಅದನ್ನೇ ಪಿತೃಗಳಿಗೆ ಕೊಡಬೇಕು’ ಎಂಬ ಸ್ಮೃತಿಗೆ ತಲೆಬಾಗಿ, ಇಂಗಳದ ಕಾಯಿ, ಗೆಡ್ಡೆ ಗೆಣಸುಗಳಿಂದ ತಯಾರಿಸಿದ, ಜೇನುತುಪ್ಪದಿಂದ ಕೂಡಿದ ಪಿಂಡಪ್ರದಾನ ಮಾಡಿದನು. ॥19॥</p>
<p class="Shlok-Number">(ಶ್ಲೋಕ - 20)</p>
<p class="Shlok">ಇತಿ ದುಃಖಾಶ್ರುಪೂರ್ಣಾಕ್ಷಃ ಪುನಃ ಸ್ನಾತ್ವಾ ಗೃಹಂ ಯಯೌ ।</p>
<p class="Shlok">ಸರ್ವೇ ರುದಿತ್ವಾ ಸುಚಿರಂ ಸ್ನಾತ್ವಾ ಜಗ್ಮುಸ್ತದಾಶ್ರಮಮ್ ॥</p>
<p class="Text">ಮತ್ತೆ ಕಣ್ಣೀರಿಡುತ್ತಾ ಪುನಃ ಸ್ನಾನಮಾಡಿ ಆಶ್ರಮಕ್ಕೆ ಮರಳಿದನು. ಇದೇ ರೀತಿ ಎಲ್ಲರೂ ಬಹಳ ಕಾಲ ಅಳುತ್ತಾ  ಕೊನೆಯಲ್ಲಿ ಸ್ನಾನಮಾಡಿ ಪರ್ಣಕುಟಿಗೆ ಬಂದರು. ॥20॥</p>
<p class="Shlok-Number">(ಶ್ಲೋಕ - 21)</p>
<p class="Shlok">ತಸ್ಮಿಂಸ್ತು ದಿವಸೇ ಸರ್ವೇ ಉಪವಾಸಂ ಪ್ರಚಕ್ರಿರೇ ।</p>
<p class="Shlok">ತತಃ ಪರೇದ್ಯುರ್ವಿಮಲೇ ಸ್ನಾತ್ವಾ ಮಂದಾಕಿನೀಜಲೇ ॥</p>
<p class="Shlok-Number">(ಶ್ಲೋಕ - 22)</p>
<p class="Shlok">ಉಪವಿಷ್ಟಂ ಸಮಾಗಮ್ಯ ಭರತೋ ರಾಮಮಬ್ರವೀತ್ ।</p>
<p class="Shlok">ರಾಮ ರಾಮ ಮಹಾಭಾಗ ಸ್ವಾತ್ಮಾನಮಭಿಷೇಚಯ ॥ </p>
<p class="Text">ಆ ದಿನ ಎಲ್ಲರೂ ಉಪವಾಸ ಮಾಡಿದರು. ಮರುದಿನ ಪವಿತ್ರವಾದ ಮಂದಾಕಿನಿ ನದಿಯಲ್ಲಿ ಸ್ನಾನಮಾಡಿ ಕುಳಿತಿದ್ದ ಶ್ರೀರಾಮನ ಬಳಿಗೆ ಭರತನು ಬಂದು ಹೀಗೆಂದನು  ‘ಮಹಾಭಾಗನಾದ ರಾಮಾ! ಅಣ್ಣಾ! ನೀನು ಪಟ್ಟಾಭಿಷಿಕ್ತನಾಗು’. ॥21-22॥</p>
<p class="Shlok-Number">(ಶ್ಲೋಕ - 23)</p>
<p class="Shlok">ರಾಜ್ಯಂ ಪಾಲಯ ಪಿತ್ರ್ಯಂ ತೇ ಜ್ಯೇಷ್ಠಸ್ತ್ವಂ ಮೇ ಪಿತಾ ಯಥಾ ।</p>
<p class="Shlok">ಕ್ಷತ್ರಿಯಾಣಾಮಯಂ ಧರ್ಮೋ ಯತ್ಪ್ರಜಾಪರಿಪಾಲನಮ್ ॥</p>
<p class="Text">‘ನಮ್ಮ ತಂದೆಯ ಜ್ಯೇಷ್ಠಪುತ್ರನೂ, ನನಗೂ ಹಿರಿಯವನಾಗಿದ್ದು ನೀನು ತಂದೆಗೆ ಸಮಾನನಾಗಿರುವೆ. ಪಿತ್ರಾರ್ಜಿತವಾದ ರಾಜ್ಯಕ್ಕೆ ನೀನೇ ಒಡೆಯನಾಗಿರುವೆ. ಪ್ರಜೆಯನ್ನು ಪಾಲಿಸುವುದೇ ಕ್ಷತ್ರಿಯರಿಗೆ ಪರಮಧರ್ಮವಾಗಿದೆ.’ ॥23॥</p>
<p class="Shlok-Number">(ಶ್ಲೋಕ - 24)</p>
<p class="Shlok">ಇಷ್ಟ್ವಾ ಯಜ್ಞೈರ್ಬಹುವಿಧೈಃ ಪುತ್ರಾನುತ್ಪಾದ್ಯ ತಂತವೇ ।</p>
<p class="Shlok">ರಾಜ್ಯೇ ಪುತ್ರಂ ಸಮಾರೋಪ್ಯ ಗಮಿಷ್ಯಸಿ ತತೋ ವನಮ್ ॥</p>
<p class="Text">ಆದ್ದರಿಂದ ನೀನು ನಾನಾ ವಿಧವಾದ ಯಜ್ಞಗಳನ್ನು ಮಾಡಿ, ಪ್ರಜಾಸಂತತಿಯನ್ನು ಕಾಪಾಡಲು ಪುತ್ರರನ್ನು ಪಡೆದು, ಅವರು ದೊಡ್ಡವರಾದಾಗ ರಾಜ್ಯವನ್ನು ಅವರಿಗೆ ಒಪ್ಪಿಸಿ ಅನಂತರ ವಾನ ಪ್ರಸ್ಥಾಶ್ರಮದ ನಿಮಿತ್ತ ಕಾಡಿಗೆ ಹೋಗುವಿಯಂತೆ. ॥24॥</p>
<p class="Shlok-Number">(ಶ್ಲೋಕ - 25)</p>
<p class="Shlok">ಇದಾನೀಂ ವನವಾಸಸ್ಯ ಕಾಲೋ ನೈವ ಪ್ರಸೀದ ಮೇ ।</p>
<p class="Shlok">ಮಾತುರ್ಮೇ ದೃಷ್ಕೃತಂ ಕಿಂಚಿತ್ಸ್ಮರ್ತುಂ ನಾರ್ಹಸಿ ಪಾಹಿ ನಃ ॥</p>
<p class="Text">ಹೇ ಪ್ರಭೋ! ಈಗ ವನವಾಸವನ್ನು ಮಾಡುವ ಸಮಯವಲ್ಲ. ನೀನು ನನ್ನ ಮೇಲೆ ಪ್ರಸನ್ನನಾಗು. ನನ್ನ ತಾಯಿಯು ಮಾಡಿದಂತಹ ಕೆಟ್ಟ ಕೆಲಸವನ್ನು ಮರೆತು ನಮ್ಮನ್ನು ಕಾಪಾಡು ಎಂದು ವಿನಂತಿಸಿ ಕೊಂಡನು. ॥25॥</p>
<p class="Shlok-Number">(ಶ್ಲೋಕ - 26)</p>
<p class="Shlok">ಇತ್ಯುಕ್ತ್ವಾ ಚರಣೌ ಭ್ರಾತುಃ ಶಿರಸ್ಯಾಧಾಯ ಭಕ್ತಿತಃ ।</p>
<p class="Shlok">ರಾಮಸ್ಯ ಪುರತಃ ಸಾಕ್ಷಾದ್ದಂಡವತ್ಪತಿತೋ ಭುವಿ ॥</p>
<p class="Text">ಹೀಗೆ ಹೇಳುತ್ತಾ ಅಣ್ಣನ ಪಾದಗಳಿಗೆ ಭಕ್ತಿಯಿಂದ ತಲೆಯೂರಿದವನಾಗಿ ರಾಮನ ಮುಂದೆ ನೇರವಾಗಿ ದಂಡವತ್ ಪ್ರಣಾಮಮಾಡಿ ಮಲಗಿಬಿಟ್ಟನು. ॥26॥</p>
<p class="Shlok-Number">(ಶ್ಲೋಕ - 27)</p>
<p class="Shlok">ಉತ್ಥಾಪ್ಯ ರಾಘವಃ ಶೀಘ್ರಮಾರೋಪ್ಯಾಂಕೇಽತಿಭಕ್ತಿತಃ ।</p>
<p class="Shlok">ಉವಾಚ ಭರತಂ ರಾಮಃ ಸ್ನೇಹಾರ್ದ್ರನಯನಃ ಶನೈಃ ॥ </p>
<p class="Text">ಶ್ರೀರಾಮನು ಬೇಗನೇ ಭರತನನ್ನು ಮೇಲಕ್ಕೆಬ್ಬಿಸಿ ಪ್ರೀತಿಯಿಂದ ತೊಡೆಯ ಮೇಲೆ ಕುಳ್ಳಿರಿಸಿಕೊಂಡು ಸ್ನೇಹದಿಂದ ಕಣ್ಣೀರಿಡುತ್ತಾ ನಿಧಾನವಾಗಿ ಹೀಗೆಂದನು. ॥27॥</p>
<p class="Shlok-Number">(ಶ್ಲೋಕ - 28)</p>
<p class="Shlok">ಶೃಣು ವತ್ಸ ಪ್ರವಕ್ಷ್ಯಾಮಿ ತ್ವಯೋಕ್ತಂ ಯತ್ತಥೈವ ತತ್ ।</p>
<p class="Shlok">ಕಿಂತು ಮಾಮಬ್ರವೀತ್ತಾತೋ ನವ ವರ್ಷಾಣಿ ಪಂಚ ಚ ॥</p>
<p class="Shlok-Number">(ಶ್ಲೋಕ - 29)</p>
<p class="Shlok">ಉಷಿತ್ವಾ ದಂಡಕಾರಣ್ಯೇ ಪುರಂ ಪಶ್ಚಾತ್ ಸಮಾವಿಶ ।</p>
<p class="Shlok">ಇದಾನೀಂ ಭರತಾಯೇದಂ ರಾಜ್ಯಂ ದತ್ತಂ ಮಯಾಖಿಲಮ್ ॥</p>
<p class="Text">‘‘ಮಗು ಭರತಾ! ನಾನು ಹೇಳುವುದನ್ನು ಕೇಳು. ನೀನು ಹೇಳಿದುದೆಲ್ಲ ಖಂಡಿತವಾಗಿ ಸರಿಯಾಗಿದೆ. ಆದರೆ ತಂದೆಯು ನನಗೆ ‘ಹದಿನಾಲ್ಕು ವರ್ಷಗಳು ದಂಡಕಾರಣ್ಯದಲ್ಲಿ  ವಾಸಮಾಡಿ ಅನಂತರ ಅಯೋಧ್ಯೆಗೆ ಬಾ; ಈಗ ಭರತನಿಗೆ ಎಲ್ಲ ರಾಜ್ಯವನ್ನು ನಾನು ಕೊಟ್ಟಿರುವೆ’ ಎಂದು ಆಜ್ಞಾಪಿಸಿದ್ದನು. ॥28-29॥</p>
<p class="Shlok-Number">(ಶ್ಲೋಕ - 30)</p>
<p class="Shlok">ತತಃ ಪಿತ್ರೈವ ಸುವ್ಯಕ್ತಂ ರಾಜ್ಯಂ ದತ್ತಂ ತವೈವ ಹಿ ।</p>
<p class="Shlok">ದಂಡಕಾರಣ್ಯರಾಜ್ಯಂ ಮೇ ದತ್ತಂ ಪಿತ್ರಾ ತಥೈವ ಚ ॥ </p>
<p class="Text">ಆದ್ದರಿಂದ ನಿನಗೆ ರಾಜ್ಯವನ್ನು ತಂದೆಯವರೇ ಕೊಟ್ಟಿರುವರು ಎಂಬುದು ಸ್ಪಷ್ಟವಾಗಿದೆ. ಹಾಗೆಯೇ ದಂಡಕಾರಣ್ಯದ ರಾಜ್ಯವನ್ನು ನನಗೆ ತಂದೆಯವರಿಂದ ಕೊಡಲಾಗಿದೆ. ॥30॥</p>
<p class="Shlok-Number">(ಶ್ಲೋಕ - 31)</p>
<p class="Shlok">ಅತಃ ಪಿತುರ್ವಚಃ ಕಾರ್ಯಮಾವಾಭ್ಯಾಮತಿಯತ್ನತಃ ।</p>
<p class="Shlok">ಪಿತುರ್ವಚನಮುಲ್ಲಂಘ್ಯ ಸ್ವತಂತ್ರೋ ಯಸ್ತು ವರ್ತತೇ ॥ </p>
<p class="Shlok-Number">(ಶ್ಲೋಕ - 32)</p>
<p class="Shlok">ಸ ಜೀವನ್ನೇವ ಮೃತಕೋ ದೇಹಾಂತೇ ನಿರಯಂ ವ್ರಜೇತ್ ।</p>
<p class="Shlok">ತಸ್ಮಾದ್ರಾಜ್ಯಂ ಪ್ರಶಾಧಿ ತ್ವಂ ವಯಂ ದಂಡಕಪಾಲಕಾಃ ॥</p>
<p class="Text">ಆದ್ದರಿಂದ ನಾವಿಬ್ಬರೂ ತಂದೆಯ ಮಾತನ್ನು ಪ್ರಯತ್ನಪೂರ್ವಕವಾಗಿ ನಡೆಯಿಸಬೇಕು. ತಂದೆಯ ಮಾತನ್ನು  ಮೀರಿ ಸ್ವೇಚ್ಛೆಯಿಂದ ನಡೆಯುವವನು ಬದುಕಿದ್ದರೂ ಸತ್ತಂತೆಯೇ ಸರಿ. ಕೊನೆಗೆ ಸತ್ತ ಬಳಿಕ ನರಕಕ್ಕೆ ಹೋಗುತ್ತಾನೆ. ಆದ್ದರಿಂದ ನೀನು ಅಯೋಧ್ಯೆಯ ರಾಜ್ಯವನ್ನಾಳು, ನಾನು ದಂಡಕಾರಣ್ಯದ ರಾಜ್ಯವನ್ನು ಕಾಪಾಡುತ್ತೇನೆ. ॥31-32॥</p>
<p class="Shlok-Number">(ಶ್ಲೋಕ - 33)</p>
<p class="Shlok">ಭರತಸ್ತ್ವಬ್ರವೀದ್ರಾಮಂ ಕಾಮುಕೋ ಮೂಢಧೀಃ ಪಿತಾ ।</p>
<p class="Shlok">ಸ್ತ್ರೀಜಿತೋ ಭ್ರಾಂತಹೃದಯ ಉನ್ಮತ್ತೋ ಯದಿ ವಕ್ಷ್ಯತಿ ।</p>
<p class="Shlok">ತತ್ಸತ್ಯಮಿತಿ ನ ಗ್ರಾಹ್ಯಂ ಭ್ರಾಂತವಾಕ್ಯಂ ಯಥಾ ಸುಧೀಃ ॥</p>
<p class="Text">ಆಗ ಭರತನು ರಾಮಚಂದ್ರನಲ್ಲಿ ಹೇಳುತ್ತಾನೆ  ಅಣ್ಣಾ! ಕಾಮವಶನಾಗಿ, ಮೂಢಬುದ್ಧಿಯವನೂ, ಹೆಂಗಸಿಗೆ ಸೋತವನೂ, ಅರಳು-ಮರಳು ಮನಸ್ಸಿನ ಹುಚ್ಚನಂತಾದ ತಂದೆಯು ಏನನ್ನಾದರು ಹೇಳಿದ್ದಲ್ಲಿ ನೀನು ಅದನ್ನು ನಿಜವೆಂದು ಎಣಿಸಬಾರದು. ವಿದ್ವಾಂಸನಾದವನು ಭ್ರಾಂತನ ಮಾತನ್ನು ಲೆಕ್ಕಿಸದಂತೆ ನೀನು ಅದನ್ನು ತಳ್ಳಿಬಿಡು. ॥33॥</p>
<p class="Shlok-Number">(ಶ್ಲೋಕ - 34)</p>
<p class="Uvach">ಶ್ರೀರಾಮ ಉವಾಚ</p>
<p class="Shlok">ನ ಸ್ತ್ರೀಜಿತಃ ಪಿತಾ ಬ್ರೂಯಾನ್ನ ಕಾಮೀ ನೈವ ಮೂಢಧೀಃ ।</p>
<p class="Shlok">ಪೂರ್ವಂ ಪ್ರತಿಶ್ರುತಂ ತಸ್ಯ ಸತ್ಯವಾದೀ ದದೌ ಭಯಾತ್ ॥</p>
<p class="Text"><span class="char-style-override-3">ಶ್ರೀರಾಮನು ಹೇಳಿದನು —</span> ತಂದೆಯವರು ಹೆಂಗಸಿಗೆ ಸೋತಾಗಲಿ, ಕಾಮ-ಪರವಶನಾಗಲಿ, ಮೂಢತನದಿಂದಾಗಲಿ ಎಂದಿಗೂ ಹಾಗೆ ಹೇಳಿರುವುದಿಲ್ಲ. ಈ ಹಿಂದೆಯೆ ಕೈಕೆಯಮ್ಮನಿಗೆ ವರಗಳನ್ನು ಕೊಟ್ಟಿದ್ದನು. ಸತ್ಯವಾದಿಯಾದ ಮಹಾರಾಜನು ಪ್ರತಿಜ್ಞಾಭಂಗದ ಭಯದಿಂದ ವರಗಳನ್ನು ನೆರವೇರಿಸಿ ಕೊಟ್ಟಿರುತ್ತಾನೆ. ॥34॥</p>
<p class="Shlok-Number">(ಶ್ಲೋಕ - 35)</p>
<p class="Shlok">ಅಸತ್ಯಾದ್ಭೀತಿರಧಿಕಾ ಮಹತಾಂ ನರಕಾದಪಿ ।</p>
<p class="Shlok">ಕರೋಮೀತ್ಯಹಮಪ್ಯೇತತ್ಸತ್ಯಂ ತಸ್ಯೈ ಪ್ರತಿಶ್ರುತಮ್ ॥</p>
<p class="Shlok-Number">(ಶ್ಲೋಕ - 36)</p>
<p class="Shlok">ಕಥಂ ವಾಕ್ಯಮಹಂ ಕುರ್ಯಾಮಸತ್ಯಂ ರಾಘವೋ ಹಿ ಸನ್ ।</p>
<p class="Shlok">ಇತ್ಯುದೀರಿತಮಾಕರ್ಣ್ಯ ರಾಮಸ್ಯ ಭರತೋಽಬ್ರವೀತ್ ॥</p>
<p class="Text">ಮಹಾತ್ಮರಿಗೆ ಅಸತ್ಯದ ಭಯವು ನರಕಕ್ಕಿಂತಲೂ ಹೆಚ್ಚಾಗಿರುತ್ತದೆ. ನಾನೂ ಕೂಡ ಅಮ್ಮನಿಗೆ ನಡೆಸಿಕೊಡುತ್ತೇನೆ ಎಂದು ಮಾತುಕೊಟ್ಟಿದ್ದೆ. ರಘುವಂಶದಲ್ಲಿ ಹುಟ್ಟಿದ ನಾನು ಆಡಿದ ಮಾತನ್ನು ಹೇಗೆ ಸುಳ್ಳಾಗಿಸಲಿ? ಶ್ರೀರಾಮನ ಈ ಮಾತನ್ನು ಕೇಳಿದ ಭರತನು ಇಂತೆಂದನು ॥35-36॥</p>
<p class="Shlok-Number">(ಶ್ಲೋಕ - 37)</p>
<p class="Shlok">ತಥೈವ ಚೀರವಸನೋ ವನೇ ವತ್ಸ್ಯಾಮಿ ಸುವ್ರತ ।</p>
<p class="Shlok">ಚತುರ್ದಶ ಸಮಾಸ್ತ್ವಂ ತು ರಾಜ್ಯಂ ಕುರು ಯಥಾಸುಖಮ್ ॥</p>
<p class="Text">‘‘ಹೇ ವ್ರತನಿಷ್ಠನೆ! ಸರಿ, ಹಾಗಾದರೆ ತಂದೆಯ ಮಾತನ್ನು ಸತ್ಯವಾಗಿಸಲು ನಿನ್ನಂತೆಯೇ ನಾನೂ ಹದಿನಾಲ್ಕು ವರ್ಷ ಕಾಲ ನಾರುಮಡಿಯನ್ನುಟ್ಟು ಕಾಡಿನಲ್ಲಿ ವಾಸಮಾಡುವೆನು. ನೀನಾದರೋ ಸುಖವಾಗಿ ರಾಜ್ಯಭಾರ ಮಾಡುವವನಾಗು.’’ ॥37॥</p>
<p class="Shlok-Number">(ಶ್ಲೋಕ - 38)</p>
<p class="Uvach">ಶ್ರೀರಾಮ ಉವಾಚ </p>
<p class="Shlok">ಪಿತ್ರಾ ದತ್ತಂ ತವೈವೈತದ್ರಾಜ್ಯಂ ಮಹ್ಯಂ ವನಂ ದದೌ  ।</p>
<p class="Shlok">ವ್ಯತ್ಯಯಂ ಯದ್ಯಹಂ ಕುರ್ಯಾಮಸತ್ಯಂ ಪೂರ್ವವತ್ ಸ್ಥಿತಮ್ ॥</p>
<p class="Text"><span class="char-style-override-3">ಶ್ರೀರಾಮನಿಂತೆಂದನು —</span> ಈ ರಾಜ್ಯವನ್ನು ತಂದೆಯವರೇ ನಿನಗೆ ಕೊಟ್ಟಿರುವರು. ನನಗೆ ಕಾಡನ್ನು ಕೊಟ್ಟಿರುವರು. ನಾನೇನಾದರು ಈ ಪ್ರತಿಜ್ಞೆಯನ್ನು ಬದಲಾಯಿಸಿದರೆ ಅಸತ್ಯವು ಹೇಗಿದೆಯೋ ಹಾಗೆಯೇ ಉಳಿಯುವುದು. ॥38॥</p>
<p class="Shlok-Number">(ಶ್ಲೋಕ - 39)</p>
<p class="Uvach">ಭರತ ಉವಾಚ </p>
<p class="Shlok">ಅಹಮಪ್ಯಾಗಮಿಷ್ಯಾಮಿ ಸೇವೇ ತ್ವಾಂ ಲಕ್ಷ್ಮಣೋ ಯಥಾ ।</p>
<p class="Shlok">ನೋಚೇತ್ಪ್ರಾಯೋಪವೇಶೇನ ತ್ಯಜಾಮ್ಯೇತತ್ಕಲೇವರಮ್ ॥</p>
<p class="Text">ಭರತನಿಂತೆಂದನು  ಸರಿ, ನೀನು ಕಾಡಿನಿಂದ ಹಿಂದಿರುಗಲು ಬಯಸುವುದಿಲ್ಲವಾದರೆ ನಾನೂ ಲಕ್ಷ್ಮಣನಂತೆಯೇ ನಿನ್ನ ಸೇವೆಯನ್ನು ಮಾಡಿಕೊಂಡು ನಿನ್ನೊಡನೆಯೇ ಇರುವೆನು. ಹಾಗಾಗದಿದ್ದರೆ, ಉಪವಾಸದಿಂದ ಈ ಶರೀರವನ್ನು ಇಲ್ಲಿಯೇ ಬಿಟ್ಟು ಬಿಡುವೆನು. ॥39॥<span class="char-style-override-9"></span></p>
<p class="Shlok-Number">(ಶ್ಲೋಕ - 40)</p>
<p class="Shlok">ಇತ್ಯೇವಂ ನಿಶ್ಚಯಂ ಕೃತ್ವಾ ದರ್ಭಾನಾಸ್ತೀರ್ಯ ಚಾತಪೇ ।</p>
<p class="Shlok">ಮನಸಾಪಿ ವಿನಿಶ್ಚಿತ್ಯ ಪ್ರಾಙ್ಮುಖೋಪವಿವೇಶ ಸಃ ॥</p>
<p class="Text">ಹೀಗೆಂದು ನಿರ್ಣಯಿಸಿ ಬಿಸಿಲಿನಲ್ಲಿ ದರ್ಭೆಗಳನ್ನು ಹರಡಿ ಅವುಗಳ ಮೇಲೆ ಪೂರ್ವಾಭಿಮುಖನಾಗಿ ಕುಳಿತು, ಮನಸ್ಸಿನಲ್ಲಿಯೂ ಹಾಗೆ ನಿಶ್ಚಿಯಿಸಿಕೊಂಡನು. ॥40॥</p>
<p class="Shlok-Number">(ಶ್ಲೋಕ - 41)</p>
<p class="Shlok">ಭರತಸ್ಯಾಪಿ ನಿರ್ಬಂಧಂ ದೃಷ್ಟ್ವಾ ರಾಮೋಽತಿವಿಸ್ಮಿತಃ ।</p>
<p class="Shlok">ನೇತ್ರಾಂತಸಂಜ್ಞಾಂ ಗುರವೇ ಚಕಾರ ರಘುನಂದನಃ ॥</p>
<p class="Text">ಭರತನ ಈ ಒತ್ತಾಯವನ್ನು ಕಂಡು ಆಶ್ಚರ್ಯಚಕಿತನಾದ ಶ್ರೀರಘುನಂದನನು ಗುರುಗಳಾದ ವಸಿಷ್ಠರಿಗೆ ಕಣ್ಣುಗಳಿಂದ ಸಂಜ್ಞೆಮಾಡಿ (ತತ್ತ್ವೋಪದೇಶ ಮಾಡುವಂತೆ) ಸೂಚಿಸಿದನು. ॥41॥</p>
<p class="Shlok-Number">(ಶ್ಲೋಕ - 42)</p>
<p class="Shlok">ಏಕಾಂತೇ ಭರತಂ ಪ್ರಾಹ ವಸಿಷ್ಠೋ ಜ್ಞಾನಿನಾಂ ವರಃ ।</p>
<p class="Shlok">ವತ್ಸ ಗುಹ್ಯಂ ಶೃಣುಷ್ವೇದಂ ಮಮ ವಾಕ್ಯಾತ್ಸುನಿಶ್ಚಿತಮ್ ॥</p>
<p class="Text">ಆಗ ಜ್ಞಾನಿಗಳಲ್ಲಿ ಶ್ರೇಷ್ಠರಾದ ವಸಿಷ್ಠರು ಭರತನನ್ನು ಏಕಾಂತದಲ್ಲಿ ಕರೆದುಕೊಂಡು ಹೋಗಿ ಹೇಳಿದರು — ‘‘ಮಗು ಭರತಾ! ನಾನು ಹೇಳುತ್ತಿರುವುದು ನಿಶ್ಚಯವಾಗಿ ಗುಹ್ಯ-ರಹಸ್ಯದ ಮಾತಾಗಿದೆ, ಅದನ್ನು ಕೇಳು. ॥42॥</p>
<p class="Shlok-Number">(ಶ್ಲೋಕ - 43)</p>
<p class="Shlok">ರಾಮೋ ನಾರಾಯಣಃ ಸಾಕ್ಷಾದ್ಬ್ರಹ್ಮಣಾ ಯಾಚಿತಃ ಪುರಾ ।</p>
<p class="Shlok">ರಾವಣಸ್ಯ ವಧಾರ್ಥಾಯ ಜಾತೋ ದಶರಥಾತ್ಮಜಃ ॥</p>
<p class="Text">ಶ್ರೀರಾಮನು ಸಾಕ್ಷಾತ್ ನಾರಾಯಣನಾಗಿದ್ದಾನೆ. ಹಿಂದೆ ಬ್ರಹ್ಮನಿಂದ ಪ್ರಾರ್ಥಿತನಾಗಿ ರಾವಣನ ವಿನಾಶಕ್ಕಾಗಿ ದಶರಥನ ಪುತ್ರನಾಗಿ ಪ್ರಾದುರ್ಭವಿಸಿರುವನು. ॥43॥</p>
<p class="Shlok-Number">(ಶ್ಲೋಕ - 44)</p>
<p class="Shlok">ಯೋಗಮಾಯಾಪಿ ಸೀತೇತಿ ಜಾತಾ ಜನಕನಂದಿನೀ  ।</p>
<p class="Shlok">ಶೇಷೋಽಪಿ ಲಕ್ಷ್ಮಣೋ ಜಾತೋ ರಾಮಮನ್ವೇತಿ ಸರ್ವದಾ ॥</p>
<p class="Text">ಇದೇ ಪ್ರಕಾರ ಯೋಗಮಾಯೆಯು ಜನಕ ನಂದಿನೀ ಸೀತೆಯಾಗಿ ಅವತರಿಸಿರುವಳು. ಆದಿಶೇಷನು ಲಕ್ಷ್ಮಣನ ರೂಪದಿಂದ ಅವತರಿಸಿ ಸದಾಕಾಲ ಶ್ರೀರಾಮನನ್ನು ಅನುಸರಿಸುತ್ತಿರುವನು. ॥44॥</p>
<p class="Shlok-Number">(ಶ್ಲೋಕ - 45)</p>
<p class="Shlok">ರಾವಣಂ ಹಂತುಕಾಮಾಸ್ತೇ ಗಮಿಷ್ಯಂತಿ ನ ಸಂಶಯಃ ।</p>
<p class="Shlok">ಕೈಕೇಯ್ಯಾ ವರದಾನಾದಿ ಯದ್ಯನ್ನಿಷ್ಠುರಭಾಷಣಮ್ ॥</p>
<p class="Shlok-Number">(ಶ್ಲೋಕ - 46)</p>
<p class="Shlok">ಸರ್ವಂ ದೇವಕೃತಂ ನೋಚೇದೇವಂ ಸಾ ಭಾಷಯೇತ್ಕಥಮ್ ।</p>
<p class="Shlok">ತಸ್ಮಾತ್ತ್ಯಜಾಗ್ರಹಂ ತಾತ ರಾಮಾಸ್ಯ ವಿನಿವರ್ತನೇ ॥</p>
<p class="Text">ಇವರೆಲ್ಲರು ರಾವಣನನ್ನು ಕೊಲ್ಲಲು ಬಯಸುತ್ತಿದ್ದಾರೆ. ಆದ್ದರಿಂದ ಕಾಡಿಗೆ ಹೋಗಿಯೇ ಹೋಗುತ್ತಾರೆ. ಇದರಲ್ಲಿ ಸಂಶಯವೇ ಇಲ್ಲ. ಕೈಕೆಯಿಗೆ ವರವನ್ನು ಕೊಟ್ಟಿದ್ದು, ಆಕೆಯು ಕಠಿನವಾಗಿ ಮಾತನಾಡಿದ್ದು ಇವೆಲ್ಲವೂ ದೇವತೆಗಳ ಪ್ರೇರಣೆಯಿಂದಲೇ ನಡೆದಿದೆ. ಹಾಗಿಲ್ಲದಿದ್ದರೆ ಆಕೆಯಾದರೂ ತಾನೆ ಇಂತಹ ಕೆಟ್ಟ ಮಾತುಗಳನ್ನು ಏಕೆ ಆಡುತ್ತಿದ್ದಳು? ಆದ್ದರಿಂದ, ಮಗು! ಶ್ರೀರಾಮನನ್ನು ಹಿಂದಿರುಗಿಸುವ ವಿಚಾರದಲ್ಲಿ ನೀನು ಹಟವನ್ನು ಬಿಟ್ಟು ಬಿಡು. ॥45-46॥</p>
<p class="Shlok-Number">(ಶ್ಲೋಕ - 47)</p>
<p class="Shlok">ನಿವರ್ತಸ್ವ ಮಹಾಸೈನ್ಯೈರ್ಮಾತೃಭಿಃ ಸಹಿತಃ ಪುರಮ್ ।</p>
<p class="Shlok">ರಾವಣಂ ಸಕುಲಂ ಹತ್ವಾ ಶೀಘ್ರಮೇವಾಗಮಿಷ್ಯತಿ ॥</p>
<p class="Text">ತಾಯಂದಿರೊಡನೆ ಹಾಗೂ ದೊಡ್ಡ ಸೈನ್ಯದ ಜೊತೆಗೂಡಿ ಊರಿಗೆ ಹಿಂತಿರುಗು. ಶ್ರೀರಾಮನು ಕುಲಸಹಿತ ರಾವಣನನ್ನು ವಧಿಸಿ ಬೇಗನೇ ಅಯೋಧ್ಯೆಗೆ ಹಿಂತಿರುಗಲಿದ್ದಾನೆ.’’ ॥47॥</p>
<p class="Shlok-Number">(ಶ್ಲೋಕ - 48)</p>
<p class="Shlok">ಇತಿ ಶ್ರುತ್ವಾ ಗುರೋರ್ವಾಕ್ಯಂ ಭರತೋ ವಿಸ್ಮಯಾನ್ವಿತಃ ।</p>
<p class="Shlok">ಗತ್ವಾ ಸಮೀಪಂ ರಾಮಸ್ಯ ವಿಸ್ಮಯೋತ್ಫುಲ್ಲಲೋಚನಃ ॥</p>
<p class="Text">ಗುರುಗಳು ಆಡಿದ ನುಡಿಯನ್ನು ಕೇಳಿ ಭರತನು ಆಶ್ಚರ್ಯ ಚಕಿತನಾಗಿ ಅರಳಿದ ಕಣ್ಣುಗಳುಳ್ಳವನಾಗಿ ಶ್ರೀರಾಮನ ಬಳಿಗೆ ಬಂದು ನುಡಿದನು. ॥48॥</p>
<p class="Shlok-Number">(ಶ್ಲೋಕ - 49)</p>
<p class="Shlok">ಪಾದುಕೇ ದೇಹಿ ರಾಜೇಂದ್ರ ರಾಜ್ಯಾಯ ತವ ಪೂಜಿತೇ ।</p>
<p class="Shlok">ತಯೋಃ ಸೇವಾಂ ಕರೋಮ್ಯೇವ ಯಾವದಾಗಮನಂ ತವ ॥</p>
<p class="Text">‘‘ಹೇ ರಾಜೇಂದ್ರಾ! ನೀನು ನನಗೆ ರಾಜ್ಯಶಾಸನಕ್ಕಾಗಿ ನಿನ್ನ ಜಗತ್ಪೂಜ್ಯ ಚರಣ ಪಾದುಕೆಗಳನ್ನು ಕರುಣಿಸು. ನೀನು ಬರುವವರೆಗೂ ಅವುಗಳ ಸೇವೆಯನ್ನು ಮಾಡಿಕೊಂಡಿರುವೆನು.’’ ॥49॥</p>
<p class="Shlok-Number">(ಶ್ಲೋಕ - 50)</p>
<p class="Shlok">ಇತ್ಯುಕ್ತ್ವಾ ಪಾದುಕೇ ದಿವ್ಯೇ ಯೋಜಯಾಮಾಸ ಪಾದಯೋಃ ।</p>
<p class="Shlok">ರಾಮಸ್ಯ ತೇ ದದೌ ರಾಮೋ ಭರತಾಯಾತಿಭಕ್ತಿತಃ ॥</p>
<p class="Text">ಹೀಗೆಂದು ಹೇಳಿ ಅನರ್ಘ್ಯವಾದ ಎರಡು ಪಾದುಕೆಗಳನ್ನು ಶ್ರೀರಾಮನ ಕಾಲುಗಳಿಗೆ ತೊಡಿಸಿದನು. ಶ್ರೀರಾಮಚಂದ್ರನು ಭರತನ ಭಕ್ತಿ-ಭಾವವನ್ನು ನೋಡಿ ಆ ಪಾದುಕೆಗಳನ್ನು ಅನುಗ್ರಹಿಸಿದನು. ॥50॥</p>
<p class="Shlok-Number">(ಶ್ಲೋಕ - 51)</p>
<p class="Shlok">ಗೃಹೀತ್ವಾ ಪಾದುಕೇ ದಿವ್ಯೇ ಭರತೋ ರತ್ನಭೂಷಿತೇ ।</p>
<p class="Shlok">ರಾಮಂ ಪುನಃ ಪರಿಕ್ರಮ್ಯ ಪ್ರಣನಾಮ ಪುನಃ ಪುನಃ ॥</p>
<p class="Text">ಭರತನು ರತ್ನಾಲಂಕೃತವಾದ ಆ ಎರಡು ದಿವ್ಯ ಪಾದುಕೆಗಳನ್ನು ತಲೆಯ ಮೇಲೆ ಹೊತ್ತು ಶ್ರೀರಾಮಚಂದ್ರನಿಗೆ ಪ್ರದಕ್ಷಿಣೆ ಬಂದು ಪದೇ-ಪದೇ ವಂದಿಸಿಕೊಂಡನು. ॥51॥</p>
<p class="Shlok-Number">(ಶ್ಲೋಕ - 52)</p>
<p class="Shlok">ಭರತಃ ಪುನರಾಹೇದಂ ಭಕ್ತ್ಯಾ ಗದ್ಗದಯಾ ಗಿರಾ ।</p>
<p class="Shlok">ನವಪಂಚಸಮಾಂತೇ ತು ಪ್ರಥಮೇ ದಿವಸೇ ಯದಿ ॥</p>
<p class="Shlok-Number">(ಶ್ಲೋಕ - 53)</p>
<p class="Shlok">ನಾಗಮಿಷ್ಯಸಿ ಚೇದ್ರಾಮ ಪ್ರವಿಶಾಮಿ ಮಹಾನಲಮ್ ।</p>
<p class="Shlok">ಬಾಢಮಿತ್ಯೇವ ತಂ ರಾಮೋ ಭರತಂ ಸಂನ್ಯವರ್ತಯತ್ ॥ </p>
<p class="Text">ಭಕ್ತಿಯಿಂದ ಗದ್ಗದಿತನಾಗಿ ಕಂಠ ಉಳ್ಳಿಸಿ ಬಂದ ಭರತನು ಪುನಃ ಹೇಳುತ್ತಾನೆ  ‘‘ರಘುಪ್ರವರಾ! ಹದಿನಾಲ್ಕು ವರ್ಷಗಳು ಕಳೆದ ನಂತರ (ಹದಿನೈದನೇ ವರ್ಷದ) ಮೊದಲ ದಿನವೇ ನೀನು ಅಯೋಧ್ಯೆಗೆ ಬರಲಿಲ್ಲವಾದರೆ ನಾನು ದೊಡ್ಡ ಬೆಂಕಿಯನ್ನು ಪ್ರವೇಶಿಸಿ ಬಿಡುವೆನು.’’ ಆಗ ರಾಮಚಂದ್ರನು ‘‘ಹಾಗೇ ಆಗಲಿ; ಬಂದೇ ಬರುವೆನು’’ ಎಂದು ಆಶ್ವಾಸನೆಯನ್ನಿತ್ತು  ಭರತನನ್ನು ಬೀಳ್ಕೊಟ್ಟನು. ॥52-53॥</p>
<p class="Shlok-Number">(ಶ್ಲೋಕ - 54)</p>
<p class="Shlok">ಸಸೈನ್ಯಃ ಸವಸಿಷ್ಠಶ್ಚ ಶತ್ರುಘ್ನಸಹಿತಃ ಸುಧೀಃ ।</p>
<p class="Shlok">ಮಾತೃಭಿರ್ಮಂತ್ರಿಭಿಃ ಸಾರ್ಧಂ ಗಮನಾಯೋಪಚಕ್ರಮೇ ॥</p>
<p class="Text">ಅನಂತರ ಜಾಣನಾದ ಭರತನು ವಸಿಷ್ಠರನ್ನು, ತಾಯಂದಿರನ್ನು, ಮಂತ್ರಿಗಳನ್ನು ಕರೆದುಕೊಂಡು ಸೇನಾಸಹಿತ ಹೊರಡಲನುವಾದನು. ॥54॥</p>
<p class="Shlok-Number">(ಶ್ಲೋಕ - 55)</p>
<p class="Shlok">ಕೈಕೇಯೀ ರಾಮಮೇಕಾಂತೇ ಸ್ರವನ್ನೇತ್ರಜಲಾಕುಲಾ ।</p>
<p class="Shlok">ಪ್ರಾಂಜಲಿಃ ಪ್ರಾಹ ಹೇ ರಾಮ ತವ ರಾಜ್ಯವಿಘಾತನಮ್ ॥</p>
<p class="Shlok-Number">(ಶ್ಲೋಕ - 56)</p>
<p class="Shlok">ಕೃತಂ ಮಯಾ ದುಷ್ಟಧಿಯಾ ಮಾಯಾಮೋಹಿತ ಚೇತಸಾ ।</p>
<p class="Shlok">ಕ್ಷಮಸ್ವ ಮಮ ದೌರಾತ್ಮ್ಯಂ ಕ್ಷಮಾಸಾರಾ ಹಿ ಸಾಧವಃ ॥</p>
<p class="Text">ಆಗಲೇ ಕೈಕೆಯಿಯು ಶ್ರೀರಾಮಚಂದ್ರನನ್ನು ಏಕಾಂತದಲ್ಲಿ ಸಂಧಿಸಿ ಕಣ್ಣೀರು ಸುರಿಸುತ್ತಾ, ಕೈಮುಗಿದುಕೊಂಡು  ಹೀಗೆಂದಳು  ‘‘ರಾಮಭದ್ರಾ! ನಿನ್ನ ರಾಜ್ಯಾಭಿಷೇಕವನ್ನು ಕೆಡಿಸಿ ನಾನು ಅಪರಾಧಿಯಾಗಿದ್ದೇನೆ. ದುಷ್ಟಚಿತ್ತಳೂ, ಮಾಯಾ ಮೋಹಿತಳೂ ಆದ ನನ್ನಿಂದಾದ ಈ ಕೆಟ್ಟಕೆಲಸವನ್ನು  ಕ್ಷಮಿಸಿಬಿಡು; ಏಕೆಂದರೆ, ಸಾಧುಗಳು ಸರ್ವದಾ ಕ್ಷಮಾಶೀಲರಾಗಿರುತ್ತಾರೆ. ॥55-56॥ </p>
<p class="Shlok-Number">(ಶ್ಲೋಕ - 57)</p>
<p class="Shlok">ತ್ವಂ ಸಾಕ್ಷಾದ್ವಿಷ್ಣುರವ್ಯಕ್ತಃ ಪರಮಾತ್ಮಾ ಸನಾತನಃ ।</p>
<p class="Shlok">ಮಾಯಾಮಾನುಷರೂಷೇಣ ಮೋಹಯಸ್ಯಖಿಲಂ ಜಗತ್ ।</p>
<p class="Shlok">ತ್ವಯೈವ ಪ್ರೇರಿತೋ ಲೋಕಃ ಕುರುತೇ ಸಾಧ್ವಸಾಧು ವಾ ॥</p>
<p class="Text">ನೀನಾದರೋ ಸಾಕ್ಷಾತ್ ವಿಷ್ಣುಸ್ವರೂಪನು. ಅವ್ಯಕ್ತನೂ ಸನಾತನನೂ ಆದ ಪರಮಾತ್ಮನಾಗಿರುವೆ. ಮಾಯಾಮಯ ಮನುಷ್ಯನಾಗಿ ಅವತರಿಸಿ ಎಲ್ಲ ಪ್ರಪಂಚವನ್ನು  ಮೋಹಗೊಳಿಸುತ್ತಿರುವೆ. ನಿನ್ನ ಪ್ರೇರಣೆಯಿಂದಲೇ ಜೀವರುಗಳು ಶುಭ-ಅಶುಭ ಕರ್ಮಗಳನ್ನು ಮಾಡುತ್ತಿರುತ್ತಾರೆ. ॥57॥</p>
<p class="Shlok-Number">(ಶ್ಲೋಕ - 58)</p>
<p class="Shlok">ತ್ವದಧೀನಮಿದಂ ವಿಶ್ವಮಸ್ವತಂತ್ರಂ ಕರೋತಿ ಕಿಮ್ ।</p>
<p class="Shlok">ಯಥಾ ಕೃತ್ರಿಮನರ್ತಕ್ಯೋ ನೃತ್ಯಂತಿ ಕುಹಕೇಚ್ಛಯಾ ॥</p>
<p class="Shlok-Number">(ಶ್ಲೋಕ - 59)</p>
<p class="Shlok">ತ್ವದಧೀನಾ ತಥಾ ಮಾಯಾ ನರ್ತಕೀ ಬಹುರೂಪಿಣೀ ।</p>
<p class="Shlok">ತ್ವಯೈವ ಪ್ರೇರಿತಾಹಂ ಚ ದೇವಕಾರ್ಯಂ ಕರಿಷ್ಯತಾ ॥</p>
<p class="Shlok-Number">(ಶ್ಲೋಕ - 60)</p>
<p class="Shlok">ಪಾಪಿಷ್ಠಂ ಪಾಪಮನಸಾ ಕರ್ಮಾಚರಮರಿಂದಮ ।</p>
<p class="Shlok">ಅದ್ಯ ಪ್ರತೀತೋಽಸಿ ಮಮ ದೇವಾನಾಮಪ್ಯಗೋಚರಃ ॥</p>
<p class="Text">ಪ್ರಪಂಚವೆಲ್ಲವೂ ನಿನಗೆ ಅಧೀನವಾಗಿದೆ. ಅಸ್ವತಂತ್ರವಾದ ಅದು ತಾನಾಗಿಯೇ ಏನು ಮಾಡೀತು? ಕುಣಿಯುವ ಸೂತ್ರದ ಗೊಂಬೆಗಳು ಸೂತ್ರಧಾರನ ಇಚ್ಛೆಯಂತೆ ನರ್ತನಮಾಡುವಂತೆ ನಿನಗೆ ವಶಳಾದ ಮಾಯೆಯೆಂಬ ನರ್ತಕಿಯು ಬಹುರೂಪಿಣಿಯಾಗಿದ್ದು ಜಗತ್ತನ್ನು ಕುಣಿಸುತ್ತಿರುವಳು. ಹೇ ಶತ್ರುನಾಶಕನೆ! ದೇವಕಾರ್ಯವನ್ನು ಸಾಧಿಸಲಿರುವ ನಿನ್ನಿಂದಲೇ ಪ್ರೇರಿತಳಾದ ನಾನು ಕೆಟ್ಟ ಮನಸ್ಸಿನಿಂದ ಈ ಪಾಪಕಾರ್ಯವನ್ನು ಮಾಡಿಬಿಟ್ಟೆನು. ದೇವತೆಗಳಿಗೂ ಅದೃಶ್ಯನಾಗಿರುವ ನೀನು ಈಗ ನನಗೆ ಕಾಣಿಸಿಕೊಳ್ಳುತ್ತಿರುವೆ. ॥58-60॥</p>
<p class="Shlok-Number">(ಶ್ಲೋಕ - 61)</p>
<p class="Shlok">ಪಾಹಿ ವಿಶ್ವೇಶ್ವರಾನಂತ ಜಗನ್ನಾಥ ನಮೋಽಸ್ತು ತೇ ।</p>
<p class="Shlok">ಛಿಂಧಿ ಸ್ನೇಹಮಯಂ ಪಾಶಂ ಪುತ್ರವಿತ್ತಾದಿಗೋಚರಮ್ ॥</p>
<p class="Shlok-Number">(ಶ್ಲೋಕ - 62)</p>
<p class="Shlok">ತ್ವಜ್ಜ್ಞಾನಾನಲಖಡ್ಗೇನ ತ್ವಾಮಹಂ ಶರಣಂ ಗತಾ ।</p>
<p class="Shlok">ಕೈಕೇಯ್ಯಾ ವಚನಂ ಶ್ರುತ್ವಾ ರಾಮಃ ಸಸ್ಮಿತಮಬ್ರವೀತ್ ॥</p>
<p class="Text">ಹೇ ವಿಶ್ವೇಶ್ವರಾ! ಹೇ ಅನಂತಾ! ಜಗನ್ನಾಥನೇ! ಕಾಪಾಡು. ನಿನಗೆ ನಮಸ್ಕಾರವಿರಲಿ. ಮೋಹಕ ರೂಪವಾದ ಪುತ್ರ, ಐಶ್ವರ್ಯ ಮುಂತಾದ ಈ ಸ್ನೇಹಪಾಶವನ್ನು ನಿನ್ನ ಜ್ಞಾನಾಗ್ನಿರೂಪೀ ಖಡ್ಗದಿಂದ ಕತ್ತರಿಸಿಬಿಡು. ನಾನು ನಿನಗೆ ಶರಣು ಬಂದಿರುವೆನು.’’ ಕೈಕೆಯಿಯ ಮಾತುಗಳನ್ನು ಕೇಳಿ ಮುಗುಳುನಗುತ್ತಾ ಶ್ರೀರಾಮನು ಇಂತೆಂದನು. ॥61-62॥</p>
<p class="Shlok-Number">(ಶ್ಲೋಕ - 63)</p>
<p class="Shlok">ಯದಾಹ ಮಾಂ ಮಹಾಭಾಗೇ ನಾನೃತಂ ಸತ್ಯಮೇವ ತತ್ ।</p>
<p class="Shlok">ಮಯೈವ ಪ್ರೇರಿತಾ ವಾಣೀ ತವ ವಕಾದ್ವಿನಿರ್ಗತಾ ॥</p>
<p class="Shlok-Number">(ಶ್ಲೋಕ - 64)</p>
<p class="Shlok">ದೇವಕಾರ್ಯಾರ್ಥಸಿದ್ಧ್ಯರ್ಥಮತ್ರ ದೋಷಃ ಕುತಸ್ತವ ।</p>
<p class="Shlok">ಗಚ್ಛ ತ್ವಂ ಹೃದಿ ಮಾಂ ನಿತ್ಯಂ ಭಾವಯಂತಿ ದಿವಾನಿಶಮ್ ॥</p>
<p class="Shlok-Number">(ಶ್ಲೋಕ - 65)</p>
<p class="Shlok">ಸರ್ವತ್ರ ವಿಗತಸ್ನೇಹಾ ಮದ್ಭಕ್ತ್ಯಾ ಮೋಕ್ಷ್ಯಸೇಽಚಿರಾತ್ ।</p>
<p class="Shlok">ಅಹಂ ಸರ್ವತ್ರ ಸಮದೃಗ್ ದ್ವೇಷ್ಯೋ ವಾ ಪ್ರಿಯ ಏವ ವಾ ॥</p>
<p class="Text">‘‘ಎಲೈ ಪೂಜ್ಯಳೆ! ನನ್ನನ್ನು ಕುರಿತು ನೀನು ಹೇಳಿದ್ದೆಲ್ಲವೂ ಸುಳ್ಳಲ್ಲ, ಸತ್ಯವೇ ಆಗಿದೆ. ನನ್ನಿಂದ ಪ್ರೇರಿತಳಾಗಿ, ದೇವತೆಗಳ ಕಾರ್ಯವನ್ನು ಸಾಧಿಸುವುದಕ್ಕಾಗಿ ನಿನ್ನ ಮುಖದಿಂದ ಆ ಶಬ್ದಗಳು ಹೊರಬಂದಿವೆ. ಇದರಲ್ಲಿ  ನಿನ್ನದು ಯಾವುದೇ ತಪ್ಪು ಇಲ್ಲ. ನೀನಾದರೋ ಹಗಲಿರುಳೂ ನನ್ನನ್ನೇ ಹೃದಯದಲ್ಲಿ ಚಿಂತಿಸುತ್ತಾ ಯಾವುದರಲ್ಲಿಯೂ ಆಶೆಯಿಲ್ಲದವಳಾಗಿ ನನ್ನ ಭಕ್ತಿಯಿಂದ ಇದ್ದುಕೊಂಡಿರು. ನೀನು ಬೇಗನೇ ಮುಕ್ತಿಯನ್ನು ಪಡೆಯುವೆ. ಇನ್ನು ನೀನು ಹೊರಡು. ನಾನು ಸರ್ವತ್ರ ಸಮದರ್ಶಿಯಾಗಿದ್ದೇನೆ. ನನಗೆ ಬೇಕಾದವರಾಗಲೀ, ಬೇಡದವರಾಗಲೀ ಯಾರೂ ಇಲ್ಲ. ॥63-65॥</p>
<p class="Shlok-Number">(ಶ್ಲೋಕ - 66)</p>
<p class="Shlok">ನಾಸ್ತಿ ಮೇ ಕಲ್ಪಕಸ್ಯೇವ ಭಜತೋಽನುಭಜಾಮ್ಯಹಮ್ ।</p>
<p class="Shlok">ಮನ್ಮಾಯಾಮೋಹಿತಧಿಯೋ ಮಾಮಂಬ ಮನುಜಾಕೃತಿಮ್ ॥</p>
<p class="Shlok-Number">(ಶ್ಲೋಕ - 67)</p>
<p class="Shlok">ಸುಖದುಃಖಾದ್ಯನುಗತಂ ಜಾನಂತಿ ನ ತು ತತ್ತ್ವತಃ ।</p>
<p class="Shlok">ದಿಷ್ಟ್ಯಾ ಮದ್ಗೋಚರಂ ಜ್ಞಾನಮುತ್ಪನ್ನಂ ತೇ ಭವಾಪಹಮ್ ॥</p>
<p class="Text"> ಮಾಯೆಯಿಂದ ವಸ್ತುಗಳನ್ನು ಸೃಷ್ಟಿಸುವ ಐಂದ್ರಜಾಲಿಕನಿಗೆ ತನ್ನ ವಸ್ತುಗಳಲ್ಲಿ ಬೇಕು-ಬೇಡ ಎಂಬ ಭಾವನೆಗಳಿರುವುದಿಲ್ಲವೋ ಹಾಗೆಯೇ ನನಗೂ ಯಾರೊಂದಿಗೂ ರಾಗ-ದ್ವೇಷಗಳಿಲ್ಲ. ಆದರೆ ಯಾರು ನನ್ನನ್ನು ಹೇಗೆ ಭಜಿಸುತ್ತಾರೋ ಹಾಗೆಯೇ ನಾನು ಅನುಗ್ರಹಿಸುವೆನು. ಎಲೈ ತಾಯೆ! ನನ್ನ ಮಾಯೆಯಿಂದ ಮೋಹಿತರಾದ ಅಜ್ಞಾನಿಗಳು ಮನುಷ್ಯಾಕಾರನಾದ ನನ್ನನ್ನು ಸುಖ-ದುಃಖಗಳಿಂದ ಕೂಡಿದವನೆಂದು ಭಾವಿಸುತ್ತಾರೆ. ಅವರು ನನ್ನ ನಿಜವಾದ ಸ್ವರೂಪವನ್ನು ಅರಿಯರು. ನಿನಗಾದರೋ ಅದೃಷ್ಟವಿಶೇಷದಿಂದ ನನ್ನ ವಿಷಯಕ ನಿಜ ಜ್ಞಾನ ಉಂಟಾಗಿದೆ. ಇದು ಸಂಸಾರದ ಭಯವನ್ನು ನೀಗುವುದಾಗಿದೆ. ॥66-67॥ </p>
<p class="Shlok-Number">(ಶ್ಲೋಕ - 68)</p>
<p class="Shlok">ಸ್ಮರಂತೀ ತಿಷ್ಠ ಭವನೇ ಲಿಪ್ಯಸೇ ನ ಚ ಕರ್ಮಭಿಃ ।</p>
<p class="Shlok">ಇತ್ಯುಕ್ತ್ವಾ ಸಾ ಪರಿಕ್ರಮ್ಯ ರಾಮಂ ಸಾನಂದವಿಸ್ಮಯಾ ॥</p>
<p class="Shlok-Number">(ಶ್ಲೋಕ - 69)</p>
<p class="Shlok">ಪ್ರಣಮ್ಯ ಶತಶೋ ಭೂಮೌ ಯಯೌ ಗೇಹಂ ಮುದಾನ್ವಿತಾ ।</p>
<p class="Shlok">ಭರತಸ್ತು ಸಹಾಮಾತ್ಯೈರ್ಮಾತೃಭಿರ್ಗುರುಣಾ ಸಹ ॥</p>
<p class="Shlok-Number">(ಶ್ಲೋಕ - 70)</p>
<p class="Shlok">ಅಯೋಧ್ಯಾಮಗಮಚ್ಛೀಘ್ರಂ ರಾಮಮೇವಾನುಚಿಂತಯನ್ ।</p>
<p class="Shlok">ಪೌರಜಾನಪದಾನ್ ಸರ್ವಾನಯೋಧ್ಯಾಯಾಮುದಾರಧೀಃ ॥</p>
<p class="Shlok-Number">(ಶ್ಲೋಕ - 71)</p>
<p class="Shlok">ಸ್ಥಾಪಯಿತ್ವಾ ಯಥಾನ್ಯಾಯಂ ನಂದಿಗ್ರಾಮಂ ಯಯೌ ಸ್ವಯಮ್ ।</p>
<p class="Shlok">ತತ್ರ ಸಿಂಹಾಸನೇ ನಿತ್ಯಂ ಪಾದುಕೇ ಸ್ಥಾಪ್ಯ ಭಕ್ತಿತಃ ॥</p>
<p class="Shlok-Number">(ಶ್ಲೋಕ - 72)</p>
<p class="Shlok">ಪೂಜಯಿತ್ವಾ ಯಥಾ ರಾಮಂ ಗಂಧಪುಷ್ಪಾಕ್ಷತಾದಿಭಿಃ ।</p>
<p class="Shlok">ರಾಜೋಪಚಾರೈರಖಿಲೈಃ ಪ್ರತ್ಯಹಂ ನಿಯತವ್ರತಃ ॥</p>
<p class="Shlok-Number">(ಶ್ಲೋಕ - 73)</p>
<p class="Shlok">ಫಲಮೂಲಾಶನೋ ದಾಂತೋ ಜಟಾವಲ್ಕಲಧಾರಕಃ ।</p>
<p class="Shlok">ಅಧಃಶಾಯೀ ಬ್ರಹ್ಮಚಾರೀ ಶತ್ರುಘ್ನಸಹಿತಸ್ತದಾ ॥</p>
<p class="Text"> ನೀನು ನನ್ನನ್ನೇ ನೆನೆಯುತ್ತಾ ಮನೆಯಲ್ಲೇ ಇದ್ದುಕೊಂಡಿರು. ನಿನಗೆ ಯಾವ ಕರ್ಮಲೇಪವೂ ಉಂಟಾಗದು.’’ ಶ್ರೀರಾಮಚಂದ್ರನು ಈ ಪ್ರಕಾರ ಹೇಳಿದಾಗ ಕೈಕೆಯಿಯು ಆನಂದದಿಂದಲೂ, ಆಶ್ಚರ್ಯದಿಂದಲೂ ಕೂಡಿ ಶ್ರೀರಾಮನಿಗೆ ಪ್ರದಕ್ಷಿಣೆ ಬಂದು ನೂರಾರು ಬಾರಿ ನೆಲಮುಟ್ಟಿ ನಮಸ್ಕರಿಸಿ ಸಂತೋಷದಿಂದ ಮನೆಗೆ ಹೊರಟಳು. ಆಗ ಭರತನು ಮಂತ್ರಿಗಳೂ, ತಾಯಂದಿರೂ, ಗುರುಗಳಾದ ವಸಿಷ್ಠರೊಡಗೂಡಿ ಸೇನಾಸಹಿತ  ಶ್ರೀರಾಮನನ್ನೇ ಧ್ಯಾನಿಸುತ್ತಾ ಶಿಘ್ರವಾಗಿ ಅಯೋಧ್ಯಾನಗರಿಗೆ ಬಂದನು. ಉದಾರ ಬುದ್ಧಿಯವನಾದ ಭರತನು ಪಟ್ಟಣಿಗರೆಲ್ಲರನ್ನು ಅಯೋಧ್ಯೆಯಲ್ಲಿ ಯಥಾಯೋಗ್ಯ ರೀತಿಯಿಂದ ನೆಲೆಗೊಳಿಸಿ, ಸ್ವತಃ ನಂದಿಗ್ರಾಮಕ್ಕೆ ಹೊರಟು ಹೋದನು. ಅಲ್ಲಿ ರತ್ನಖಚಿತವಾದ ಸಿಂಹಾಸನದ ಮೇಲೆ ದಿವ್ಯವಾದ ಆ ಪಾದುಕೆಗಳನ್ನು ಸ್ಥಾಪಿಸಿ, ಭಕ್ತಿಯಿಂದ ಗಂಧ, ಪುಷ್ಪ, ಅಕ್ಷತೆ ಮುಂತಾದವುಗಳಿಂದ ಸಾಕ್ಷಾತ್ ಶ್ರೀರಾಮನನ್ನು ಪೂಜಿಸುವಂತೆ ರಾಜೋಪಚಾರಗಳಿಂದ ಪ್ರತಿದಿನವೂ ನಿಯಮದಿಂದ ಅರ್ಚಿಸುತ್ತಿದ್ದನು. ತಾನು ಮಾತ್ರ ಕಂದ ಮೂಲ ಫಲಗಳನ್ನು ತಿಂದು ಜೀವಿಸುತ್ತಾ ಜಟಾವಲ್ಕಲಗಳನ್ನುಟ್ಟು ಇಂದ್ರಿಯ ನಿಗ್ರಹ, ಬ್ರಹ್ಮಚರ್ಯದಿಂದ ಕೂಡಿ ನೆಲದ ಮೇಲೆ ಮಲಗುತ್ತಾ ಶತ್ರುಘ್ನನೊಡನೆ ಇರತೊಡಗಿದನು. ॥68-73॥<span class="char-style-override-7"></span></p>
<p class="Shlok-Number">(ಶ್ಲೋಕ - 74)</p>
<p class="Shlok">ರಾಜಕಾರ್ಯಾಣಿ ಸರ್ವಾಣಿ ಯಾವಂತಿ ಪೃಥಿವೀತಲೇ ।</p>
<p class="Shlok">ತಾನಿ ಪಾದುಕಯೋಃ ಸಮ್ಯಙ್ ನಿವೇದಯತಿ ರಾಘವಃ ॥ </p>
<p class="Shlok-Number">(ಶ್ಲೋಕ - 75)</p>
<p class="Shlok">ಗಣಯನ್ ದಿವಸಾನೇವ ರಾಮಾಗಮನಕಾಂಕ್ಷಯಾ ।</p>
<p class="Shlok">ಸ್ಥಿತೋ ರಾಮಾರ್ಪಿತಮನಾಃ ಸಾಕ್ಷಾದ್ಬ್ರಹ್ಮಮುನಿರ್ಯಥಾ ॥</p>
<p class="Text">ಭೂಮಿಯ ಪಾಲನೆಗೆ ಅಗತ್ಯವಾದ ಎಲ್ಲ ರಾಜಕಾರ್ಯಗಳನ್ನು ಭರತನು ಶ್ರೀರಾಮನ ಪಾದುಕೆಗಳಿಗೆ ಒಪ್ಪಿಸುತ್ತಿದ್ದನು. ಈ ಪ್ರಕಾರ ಶ್ರೀರಾಮಚಂದ್ರನ ಬರುವಿಕೆಯ ಅವಧಿಯ ದಿನಗಳನ್ನು ಎಣಿಸುತ್ತಾ ಬ್ರಹ್ಮನಿಷ್ಠನಾದ ಋಷಿಯಂತೆ ರಾಮನಲ್ಲೇ ಅರ್ಪಿತವಾದ ಮನಸ್ಸುಳ್ಳವನಾಗಿ ಇರುತ್ತಿದ್ದನು. ॥74-75॥</p>
<p class="Shlok-Number">(ಶ್ಲೋಕ - 76)</p>
<p class="Shlok">ರಾಮಸ್ತು ಚಿತ್ರಕೂಟಾದ್ರೌ ವಸನ್ಮುನಿಭಿರಾವೃತಃ ।</p>
<p class="Shlok">ಸೀತಯಾ ಲಕ್ಷ್ಮಣೇನಾಪಿ ಕಿಂಚಿತ್ಕಾಲಮುಪಾವಸತ್ ॥</p>
<p class="Text">ಇತ್ತ ಶ್ರೀರಾಮನಾದರೋ ಋಷಿಗಳಿಂದ ಸುತ್ತುವರಿದು ಸೀತಾಲಕ್ಷ್ಮಣರೊಡನೆ ಚಿತ್ರಕೂಟ ಪರ್ವತದಲ್ಲಿಯೇ ಕೆಲವು ದಿವಸಗಳನ್ನು ಕಳೆದನು. ॥76॥</p>
<p class="Shlok-Number">(ಶ್ಲೋಕ - 77)</p>
<p class="Shlok">ನಾಗರಾಶ್ಚ ಸದಾ ಯಾಂತಿ ರಾಮದರ್ಶನಲಾಲಸಾಃ ।</p>
<p class="Shlok">ಚಿತ್ರಕೂಟ ಸ್ಥಿತಂ ಜ್ಞಾತ್ವಾ ಸೀತಯಾ ಲಕ್ಷ್ಮಣೇನ ಚ ॥ </p>
<p class="Text">ಹೀಗೆ ಚಿತ್ರಕೂಟದಲ್ಲಿ ಸೀತಾ ಲಕ್ಷ್ಮಣರೊಡಗೂಡಿ ಇರುವ ಶ್ರೀರಾಮಚಂದ್ರನನ್ನು ಅರಿತಿರುವ ಸುತ್ತಲ ನಾಗರಿಕರು ಅವನ ದರ್ಶನದ ಇಚ್ಛೆಯಿಂದ ಯಾವಾಗಲೂ ಬರಲಾರಂಭಿಸಿದರು. ॥77॥</p>
<p class="Shlok-Number">(ಶ್ಲೋಕ - 78)</p>
<p class="Shlok">ದೃಷ್ಟ್ವಾ ತಜ್ಜನಸಂಬಾಧಂ ರಾಮಸ್ತತ್ಯಾಜ ತಂ ಗಿರಿಮ್ ।</p>
<p class="Shlok">ದಂಡಕಾರಣ್ಯಗಮನೇ ಕಾರ್ಯಮಪ್ಯನುಚಿಂತಯನ್ ॥</p>
<p class="Text">ಶ್ರೀರಾಮನು ಆ ಜನಗಳ ಗುಂಪನ್ನು ನೋಡಿ, ಅವರಿಂದ ದೂರವುಳಿಯಲು, ದಂಡಕಾರಣ್ಯಕ್ಕೆ ಹೋಗುವ ವಿಚಾರವನ್ನು ಮನಸ್ಸಿನಲ್ಲಿಟ್ಟು ಆ ಪರ್ವತವನ್ನು ಬಿಟ್ಟು ಹೊರಟನು. ॥78॥ </p>
<p class="Shlok-Number">(ಶ್ಲೋಕ - 79)</p>
<p class="Shlok">ಅನ್ವಗಾತ್ಸೀತಯಾ ಭ್ರಾತ್ರಾ ಹ್ಯತ್ರೇರಾಶ್ರಮಮುತ್ತಮಮ್ ।</p>
<p class="Shlok">ಸರ್ವತ್ರ ಸುಖಸಂವಾಸಂ ಜನಸಂಬಾಧವರ್ಜಿತಮ್ ॥ </p>
<p class="Text">ಅಲ್ಲಿಂದ ಹೊರಟು ಲಕ್ಷ್ಮಣ ಸೀತೆಯಿಂದೊಡಗೂಡಿ ಅತ್ರಿಮಹರ್ಷಿಗಳ ಶ್ರೇಷ್ಠವಾದ ಆಶ್ರಮಕ್ಕೆ ಬಂದನು. ಅದು ಸುಖಕರ ವಾಸಪ್ರದೇಶವುಳ್ಳದ್ದಾಗಿ ಜನ ಜಂಗುಳಿಯಿಂದ  ದೂರವಾಗಿತ್ತು. ॥79॥</p>
<p class="Shlok-Number">(ಶ್ಲೋಕ - 80)</p>
<p class="Shlok">ಗತ್ವಾ ಮುನಿಮುಪಾಸೀನಂ ಭಾಸಯಂತಂ ತಪೋವನಮ್ ।</p>
<p class="Shlok">ದಂಡವತ್ಪ್ರಣಿಪತ್ಯಾಹ ರಾಮೋಽಹಮಭಿವಾದಯೇ ॥</p>
<p class="Text">ಅಲ್ಲಿಗೆ ಹೋಗಿ ಬ್ರಹ್ಮಚಿಂತನೆ ಮಾಡುತ್ತಾ, ತಪೋವನವನ್ನೆಲ್ಲಾ ಬೆಳಗಿಸುತ್ತಾ ಕುಳಿತಿದ್ದ ಅತ್ರಿಮಹಾಮುನೀಶ್ವರರಿಗೆ ದಂಡವತ್ ನಮಸ್ಕಾರ ಮಾಡಿ ‘‘ರಾಮನಾದ ನಾನು ವಂದಿಸುತ್ತಿದ್ದೇನೆ’’ ಎಂದು ಹೇಳಿಕೊಂಡನು. ॥80॥</p>
<p class="Shlok-Number">(ಶ್ಲೋಕ - 81)</p>
<p class="Shlok">ಪಿತುರಾಜ್ಞಾಂ ಪುರಸ್ಕೃತ್ಯ ದಂಡಕಾನನಮಾಗತಃ ।</p>
<p class="Shlok">ವನವಾಸ ಮಿಷೇಣಾಪಿ ಧನ್ಯೋಽಹಂ ದರ್ಶನಾತ್ತವ ॥ </p>
<p class="Text">ನಾನು ತಂದೆಯ ಆಜ್ಞೆಯನ್ನು ಗೌರವಿಸಿ, ಕಾಡಿನಲ್ಲಿ ವಾಸಮಾಡುವ ನಿಮಿತ್ತವಾಗಿ ದಂಡಕಾರಣ್ಯಕ್ಕೆ ಬಂದಿರುವೆನು. ತಮ್ಮ ದರ್ಶನದಿಂದ ಧನ್ಯನಾದೆನು. ॥81॥</p>
<p class="Shlok-Number">(ಶ್ಲೋಕ - 82)</p>
<p class="Shlok">ಶ್ರುತ್ವಾ ರಾಮಸ್ಯ ವಚನಂ ರಾಮಂ ಜ್ಞಾತ್ವಾ ಹರಿಂ ಪರಮ್ ।</p>
<p class="Shlok">ಪೂಜಯಾಮಾಸ ವಿಧಿವದ್ಭಕ್ತ್ಯಾ ಪರಮಯಾ ಮುನಿಃ ॥</p>
<p class="Text">ರಾಮನ ಮಾತನ್ನು ಕೇಳಿ - ಶ್ರೀರಾಮನು ಸಾಕ್ಷಾತ್ ಪರಬ್ರಹ್ಮ ಶ್ರೀಹರಿಯೇ ಎಂದು ತಿಳಿದ ಮುನಿವರ್ಯರು ವಿಧಿಪೂರ್ವಕವಾಗಿ ಪರಮ ಭಕ್ತಿಯಿಂದ ಅವನನ್ನು ಪೂಜಿಸಿದರು. ॥82॥</p>
<p class="Shlok-Number">(ಶ್ಲೋಕ - 83)</p>
<p class="Shlok">ವನ್ಯೈಃ ಫಲೈಃ ಕೃತಾತಿಥ್ಯಮುಪವಿಷ್ಟಂ ರಘೂತ್ತಮಮ್ ।</p>
<p class="Shlok">ಸೀತಾಂ ಚ ಲಕ್ಷ್ಮಣಂ ಚೈವ ಸಂತುಷ್ಟೋ ವಾಕ್ಯಮಬ್ರವೀತ್ ॥</p>
<p class="Text">ಕಾಡಿನಲ್ಲಿ ದೊರಕುವ ಹಣ್ಣುಗಳಿಂದ  ಆತಿಥ್ಯ-ಸತ್ಕಾರಗೈದು, ಆಸನದಲ್ಲಿ ಕುಳಿತಿರುವ ರಘುನಾಥ, ಮಹಾರಾಣಿ ಸೀತೆ, ಲಕ್ಷ್ಮಣರನ್ನು ಕುರಿತು ಸಂತುಷ್ಟನಾದ ಋಷಿಯು ಈ ಪ್ರಕಾರ ಹೇಳಿದನು  ॥83॥</p>
<p class="Shlok-Number">(ಶ್ಲೋಕ - 84)</p>
<p class="Shlok">ಭಾರ್ಯಾ ಮೇಽತೀವ ಸಂವೃದ್ಧಾ ಹ್ಯನಸೂಯೇತಿ ವಿಶ್ರುತಾ ।</p>
<p class="Shlok">ತಪಶ್ಚರಂತಿ ಸುಚಿರಂ ಧರ್ಮಜ್ಞಾ ಧರ್ಮವತ್ಸಲಾ ॥</p>
<p class="Text">‘‘ನನ್ನ  ಭಾರ್ಯೆಯಾದ ‘ಅನಸೂಯಾ’ ಎಂದು ಖ್ಯಾತಳಾದವಳು ಬಹಳ ಮುದುಕಿಯಾಗಿದ್ದಾಳೆ. ಅನೇಕ ಕಾಲದಿಂದ ತಪಸ್ಸು  ಮಾಡುತ್ತಿದ್ದು ಧರ್ಮವನ್ನು ಬಲ್ಲವಳೂ, ಧರ್ಮತತ್ಪರಳೂ ಆಗಿದ್ದಾಳೆ. ॥84॥</p>
<p class="Shlok-Number">(ಶ್ಲೋಕ - 85)</p>
<p class="Shlok">ಅಂತಸ್ತಿಷ್ಠತಿ ತಾಂ ಸೀತಾ ಪಶ್ಯತ್ವರಿನಿಷೂದನ ।</p>
<p class="Shlok">ತಥೇತಿ ಜಾನಕೀಂ ಪ್ರಾಹ ರಾಮೋ ರಾಜೀವಲೋಚನಃ ॥</p>
<p class="Shlok-Number">(ಶ್ಲೋಕ - 86)</p>
<p class="Shlok">ಗಚ್ಛ ದೇವೀಂ ನಮಸ್ಕೃತ್ಯ ಶೀಘ್ರಮೇಹಿ ಪುನಃ ಶುಭೇ ।</p>
<p class="Shlok">ತಥೇತಿ ರಾಮವಚನಂ ಸೀತಾ ಚಾಪಿ ತಥಾಕರೋತ್ ॥</p>
<p class="Text">ಈಗ ಅವಳು ಒಳಗಿರುತ್ತಾಳೆ. ಹೇ ಶತ್ರುನಾಶನನೆ! ಸೀತೆಯು ಅವಳನ್ನು ಕಾಣಲಿ.’’ ಹೀಗೆನ್ನಲು ಕಮಲನೇತ್ರನಾದ ಶ್ರೀರಾಮನು ಸೀತೆಯ ಬಳಿ ಹೇಳಿದನು — ‘‘ಹೇ ಶುಭಾಂಗಿಯೆ! ಒಳಕ್ಕೆ ಹೋಗು. ತಾಯಿಯಾದ ಅನಸೂಯೆಯನ್ನು ನಮಸ್ಕರಿಸಿ ಬೇಗನೇ ಬಾ.’’ ಹೀಗೆಂದ ರಾಮನ ಮಾತಿನಂತೆ ಸೀತೆಯು ಹಾಗೆಯೇ ಮಾಡಿದಳು. ॥85-86॥</p>
<p class="Shlok-Number">(ಶ್ಲೋಕ - 87)</p>
<p class="Shlok">ದಂಡವತ್ ಪತಿತಾಮಗ್ರೇ ಸೀತಾಂ ದೃಷ್ಟ್ವಾತಿಹೃಷ್ಟಧೀಃ ।</p>
<p class="Shlok">ಅನಸೂಯಾ ಸಮಾಲಿಂಗ್ಯ ವತ್ಸೇ ಸೀತೇತಿ ಸಾದರಮ್ ॥</p>
<p class="Shlok-Number">(ಶ್ಲೋಕ - 88)</p>
<p class="Shlok">ದಿವ್ಯೇ ದದೌ ಕುಂಡಲೇ ದ್ವೇ ನಿರ್ಮಿತೇ ವಿಶ್ವಕರ್ಮಣಾ ।</p>
<p class="Shlok">ದುಕೂಲೇ ದ್ವೇ ದದೌ ತಸ್ಯೈ ನಿರ್ಮಲೇ ಭಕ್ತಿಸಂಯುತಾ ॥</p>
<p class="Text">ದಂಡದಂತೆ ನಮಸ್ಕರಿಸಿದ ಸೀತೆಯನ್ನು ಕಂಡು ಬಹಳ ಸಂತೋಷಗೊಂಡು ಅನಸೂಯೆಯು ‘ಮಗಳೇ ಸೀತೆ, ಬಾ’  ಎಂದು ಪ್ರೀತಿಯಿಂದ ಆಲಿಂಗಿಸಿಕೊಂಡಳು. ಆಕೆಗೆ ವಿಶ್ವಕರ್ಮನು ನಿರ್ಮಿಸಿದ ದೇವಲೋಕದ ಒಂದು ಜೊತೆ ಕುಂಡಲ (ಬೆಂಡೋಲೆ)ಗಳನ್ನೂ, ಶುಭ್ರವಾದ ಒಂದು ಜೊತೆ ರೇಷ್ಮೆಯ ಸೀರೆಯನ್ನೂ ಭಕ್ತಿಯಿಂದ ಕೊಟ್ಟಳು. ॥87-88॥</p>
<p class="Shlok-Number">(ಶ್ಲೋಕ - 89)</p>
<p class="Shlok">ಅಂಗರಾಗಂ ಚ ಸೀತಾಯೈ ದದೌ ದಿವ್ಯಂ ಶುಭಾನನಾ ।</p>
<p class="Shlok">ನ ತ್ಯಕ್ಷ್ಯತೇಽಂಗರಾಗೇಣ ಶೋಭಾ ತ್ವಾಂ ಕಮಲಾನನೇ ॥ </p>
<p class="Text">ಮಂಗಳ ಮುಖಿಯಾದ ಅನಸೂಯೆಯು ಸೀತೆಗೆ ದಿವ್ಯವಾದ ಅಂಗರಾಗ (ಕೆನ್ನೆಗೆ-ಮೈಗೆ ಸವರುವ ಅರಸಿನರೂಪವಾದ ಮಂಗಳದ್ರವ್ಯ)ವನ್ನೂ ಕೊಟ್ಟು  ಹೇಳಿದಳು  ‘‘ಹೇ ಕಮಲಮುಖಿಯೆ! ಈ ಅಂಗರಾಗವನ್ನು ಹಚ್ಚುವುದರಿಂದ ನಿನ್ನ ಶರೀರದ ಕಾಂತಿಯು ಎಂದಿಗೂ ಮಾಸುವುದಿಲ್ಲ. ॥89॥</p>
<p class="Shlok-Number">(ಶ್ಲೋಕ - 90)</p>
<p class="Shlok">ಪಾತಿವ್ರತ್ಯಂ ಪುರಸ್ಕೃತ್ಯ ರಾಮಮನ್ವೇಹಿ ಜಾನಕಿ ।</p>
<p class="Shlok">ಕುಶಲೀ ರಾಘವೋ ಯಾತು ತ್ವಯಾ ಸಹ ಪುನರ್ಗೃಹಮ್ ॥</p>
<p class="Text">ಜಾನಕಿ! ಪಾತಿವ್ರತ್ಯವನ್ನು ಗೌರವಿಸಿ ನೀನು ಶ್ರೀರಾಮನನ್ನು ಹಿಂಬಾಲಿಸು. ರಾಘವನು ನಿನ್ನೊಡ ಗೂಡಿ ಸುಖವಾಗಿ ಮತ್ತೆ ಅಯೋಧ್ಯೆಗೆ ಹಿಂದಿರುಗಲಿ’’ ಎಂದು ಹರಸಿದಳು. ॥90॥</p>
<p class="Shlok-Number">(ಶ್ಲೋಕ - 91)</p>
<p class="Shlok">ಭೋಜಯಿತ್ವಾ ಯಥಾನ್ಯಾಯಂ ರಾಮಂ ಸೀತಾಸಮನ್ವಿತಮ್ ।</p>
<p class="Shlok">ಲಕ್ಷ್ಮಣಂ ಚ ತದಾ ರಾಮಂ ಪುನಃ ಪ್ರಾಹ ಕೃತಾಂಜಲಿಃ ॥</p>
<p class="Shlok-Number">(ಶ್ಲೋಕ - 92)</p>
<p class="Shlok">ರಾಮ ತ್ವಮೇವ ಭುವನಾನಿ ವಿಧಾಯ ತೇಷಾಂ </p>
<p class="Shlok">ಸಂರಕ್ಷಣಾಯ ಸುರಮಾನುಷತಿರ್ಯಗಾದೀನ್ ।</p>
<p class="Shlok">ದೇಹಾನ್ಬಿಭರ್ಷಿ ನ ಚ ದೇಹಗುಣೈರ್ವಿಲಿಪ್ತ -</p>
<p class="Shlok">ಸ್ತ್ವತ್ತೋ ಬಿಭೇತ್ಯಖಿಲಮೋಹಕರೀ ಚ ಮಾಯಾ ॥</p>
<p class="Text">ಬಳಿಕ ಅತ್ರಿಮುನಿಗಳು ಲಕ್ಷ್ಮಣ ಸೀತಾ ಸಮೇತ ಶ್ರೀರಾಮನಿಗೆ ವಿಧಿಪೂರ್ವಕ ಭೋಜನ ಮಾಡಿಸಿದರು. ಅನಂತರ ಕೈಮುಗಿದು ರಾಮನ ಬಳಿ ಇಂತೆಂದರು  ‘‘ಎಲೈ ರಘುಪುಂಗವಾ! ನೀನೇ ಎಲ್ಲ ಲೋಕಗಳನ್ನು ಸೃಷ್ಟಿ ಮಾಡಿದವನಾಗಿ, ಅವುಗಳನ್ನು ಕಾಪಾಡುವುದಕ್ಕಾಗಿ ದೇವತೆ, ಮನುಷ್ಯ, ಮೂಕಪ್ರಾಣಿಗಳ ದೇಹಗಳನ್ನೂ ಧರಿಸಿಕೊಂಡಿದ್ದೀಯೆ. ಆದರೆ ಆಯಾ ದೇಹಗುಣಗಳಿಂದ ಎಂದೂ ನೀನು ಲಿಪ್ತನಾಗುವುದಿಲ್ಲ. ಎಲ್ಲರನ್ನು ಮೋಹಗೊಳಿಸುವ ಮಾಯೆಯೂ ಕೂಡ ನಿನಗೆ ಹೆದರುತ್ತಿರುವಳು’’ ಎಂದು ಹೇಳಿ ಸುಮ್ಮನಾದರು. ॥91-92॥</p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅಯೋಧ್ಯಾಕಾಂಡೇ ನವಮಃ ಸರ್ಗಃ ॥9॥</p>
<p class="ChapterEnd"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅಯೋಧ್ಯಾಕಾಂಡದಲ್ಲಿ ಒಂಭತ್ತನೆಯ ಸರ್ಗವು ಮುಗಿಯಿತು.</p>
<p class="ChapterEnd">ಅಯೋಧ್ಯಾಕಾಂಡವು ಸಮಾಪ್ತವಾಯಿತು.</p>


<p class="Page-Break">॥ ಶ್ರೀರಾಮಚಂದ್ರ ಪರಬ್ರಹ್ಮಣೇ ನಮಃ ॥</p>
<p class="Chapter-Heading" id="toc_marker-6">ಅರಣ್ಯ ಕಾಂಡ</p>
<p class="Sub-Heading" id="toc_marker-6-1">ಮೊದಲನೆಯ ಸರ್ಗ</p>
<p class="description">ವಿರಾಧ ವಧೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಅಥ ತತ್ರ ದಿನಂ ಸ್ಥಿತ್ವಾ ಪ್ರಭಾತೇ ರಘುನಂದನಃ ।</p>
<p class="Shlok">ಸ್ನಾತ್ವಾ ಮುನಿಂ ಸಮಾಮಂತ್ರ್ಯ ಪ್ರಯಾಣಾಯೋಪಚಕ್ರಮೇ ॥ </p>
<p class="Shlok-Number">(ಶ್ಲೋಕ-2)</p>
<p class="Shlok">ಮುನೇ ಗಚ್ಛಾಮಹೇ ಸರ್ವೇ ಮುನಿಮಂಡಲಮಂಡಿತಮ್ ।</p>
<p class="Shlok">ವಿಪಿನಂ ದಂಡಕಂ ಯತ್ರ ತ್ವಮಾಜ್ಞಾತುಮಿಹಾರ್ಹಸಿ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈಗೌರಿ! ಶ್ರೀರಘುನಂದನನು ಅಲ್ಲಿ ಒಂದು ದಿನ ಉಳಿದು, ಮರುದಿನ ಬೆಳಿಗ್ಗೆ ಸ್ನಾನಾದಿಗಳನ್ನು ಮುಗಿಸಿ ಅತ್ರಿ ಮುನಿವರರ ಸಮ್ಮತಿಯಿಂದ ಹೊರಡಲನುವಾಗಿ ‘‘ಮಹರ್ಷಿಯೆ! ನಾವೆಲ್ಲರೂ ಋಷಿಗಳ ಗುಂಪಿನಿಂದ ಸುಶೋಭಿತವಾದ ದಂಡಕಾರಣ್ಯಕ್ಕೆ ಹೋಗಲು ಬಯಸುತ್ತೇವೆ. ನೀವು ನಮಗೆ ಅಪ್ಪಣೆ ಕೊಡಬೇಕು. ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಮಾರ್ಗಪ್ರದರ್ಶನಾರ್ಥಾಯ ಶಿಷ್ಯಾನಾಜ್ಞಪ್ತುಮರ್ಹಸಿ ।</p>
<p class="Shlok">ಶ್ರುತ್ವಾ ರಾಮಸ್ಯ ವಚನಂ ಪ್ರಹಸ್ಯಾತ್ರಿರ್ಮಹಾಯಶಾಃ ।</p>
<p class="Shlok">ಪ್ರಾಹ ತತ್ರ ರಘುಶ್ರೇಷ್ಠಂ ರಾಮ ರಾಮ ಸುರಾಶ್ರಯ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಸರ್ವಸ್ಯ ಮಾರ್ಗದ್ರಷ್ಟಾ ತ್ವಂ ತವ ಕೋ ಮಾರ್ಗದರ್ಶಕಃ ।</p>
<p class="Shlok">ತಥಾಪಿ ದರ್ಶಯಿಷ್ಯಂತಿ ತವ ಲೋಕಾನುಸಾರಿಣಃ ॥</p>
<p class="Text">ಹಾಗೂ ನಮಗೆ ದಾರಿಯನ್ನು ತೋರಿಸುವುದಕ್ಕಾಗಿ ಶಿಷ್ಯರಿಗೆ ಆಜ್ಞೆ ಕೊಡಬೇಕು’’ ಎಂದು ವಿನಂತಿಸಿಕೊಂಡನು. ಶ್ರೀರಾಮನ ಈ ಮಾತನ್ನು ಕೇಳಿ ಮಹಾಮಹಿಮರಾದ ಅತ್ರಿಮುನಿಗಳು ನಗುತ್ತಾ ಹೇಳುತ್ತಾರೆ ‘‘ಹೇ ರಘುಶ್ರೇಷ್ಠ ರಾಮಾ! ದೇವತೆಗಳಿಗೆ ಆಶ್ರಯ ಸ್ವರೂಪನಾದ ನೀನೇ ಎಲ್ಲರಿಗೂ ಮಾರ್ಗ ದರ್ಶಕನಾಗಿರುವೆ. ನಿನಗೆ ದಾರಿ ತೋರುವವರು ಯಾರು? ಹೀಗಿದ್ದರೂ ಲೋಕವ್ಯವಹಾರವನ್ನು ಅನುಸರಿಸುತ್ತಿರುವೆ. ಆದ್ದರಿಂದ ನನ್ನ ಶಿಷ್ಯರು ನಿನಗೆ ದಾರಿ ತೋರಿಸಲು ಬರುವರು.’’ ॥3-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಇತಿ ಶಿಷ್ಯಾನ್ಸಮಾದಿಶ್ಯ ಸ್ವಯಂ ಕಿಂಚಿತ್ತಮನ್ವಗಾತ್ ।</p>
<p class="Shlok">ರಾಮೇಣ ವಾರಿತಃ ಪ್ರೀತ್ಯಾ ಅತ್ರಿಃ ಸ್ವಭವನಂ ಯಯೌ ॥</p>
<p class="Text">ಅನಂತರ ಶಿಷ್ಯರಿಗೆ ಅಪ್ಪಣೆ ಮಾಡಿ, ಅತ್ರಿಮುನಿಗಳೂ ಕೂಡ ಸ್ವಲ್ಪದೂರ ಶ್ರೀರಾಮನನ್ನು ಅನುಸರಿಸಿ ನಡೆದರು. ಆಗ ರಾಮನು ಪ್ರೀತಿಯಿಂದ ಸ್ವಾಮಿ! ಸಾಕು, ತಾವು ಇನ್ನು ಹಿಂದಿರುಗಿ ಹೋಗಿರಿ ಎಂದು ಅವರನ್ನು ತಡೆದಾಗ ಅತ್ರಿಮುನಿಗಳು ತಮ್ಮ ಆಶ್ರಮಕ್ಕೆ ಮರಳಿದರು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಕ್ರೋಶಮಾತ್ರಂ ತತೋ ಗತ್ವಾ ದದರ್ಶ ಮಹತೀಂ ನದೀಮ್ ।</p>
<p class="Shlok">ಅತ್ರೇಃ ಶಿಷ್ಯಾನುವಾಚೇದಂ ರಾಮೋ ರಾಜೀವಲೋಚನಃ ॥</p>
<p class="Text">ಒಂದು ಕ್ರೋಶದಷ್ಟು ದೂರ ಸಾಗಿದ ಮೇಲೆ ಶ್ರೀರಾಮನು ಒಂದು ದೊಡ್ಡ ನದಿಯನ್ನು ಕಂಡನು. ರಾಜೀವನೇತ್ರನಾದ ಶ್ರೀರಾಮನು ಅತ್ರಿ ಋಷಿಯ ಶಿಷ್ಯರನ್ನು ಕುರಿತು ಕೇಳಿದನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ನದ್ಯಾಃ ಸಂತರಣೇ ಕಶ್ಚಿದುಪಾಯೋ ವಿದ್ಯತೇ ನ ವಾ ।</p>
<p class="Shlok">ಊಚುಸ್ತೇ ವಿದ್ಯತೇ ನೌಕಾ ಸುದೃಢಾ ರಘುನಂದನ  ॥</p>
<p class="Text">‘‘ಹೇ ಬ್ರಹ್ಮಚಾರಿಗಳೇ! ಈ ನದಿಯನ್ನು ದಾಟಲು ಸಾಧನವೇನಾದರೂ ಇದೆಯೇ?’’ ಎಂದು ಕೇಳಿದಾಗ ಶಿಷ್ಯರೆಂದರು ‘‘ಹೇ ರಘುನಂದನಾ! ಇಲ್ಲಿ ಸದೃಢವಾದ ದೋಣಿಯೊಂದಿದೆ. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ತಾರಯಿಷ್ಯಾಮಹೇ ಯುಷ್ಮಾನ್ವಯಮೇವ ಕ್ಷಣಾದಿಹ ।</p>
<p class="Shlok">ತತೋ ನಾವಿ ಸಮಾರೋಪ್ಯ ಸೀತಾಂ ರಾಘವಲಕ್ಷ್ಮಣೌ ॥ </p>
<p class="Shlok-Number">(ಶ್ಲೋಕ-9)</p>
<p class="Shlok">ಕ್ಷಣಾತ್ಸಂತಾರಯಾಮಾಸುರ್ನದೀಂ ಮುನಿಕುಮಾರಕಾಃ ।</p>
<p class="Shlok">ರಾಮಾಭಿನಂದಿತಾಃ ಸರ್ವೇ ಜಗ್ಮುರತ್ರೇರಥಾಶ್ರಮಮ್ ॥</p>
<p class="Text">ನಾವುಗಳು ಕ್ಷಣಮಾತ್ರದಲ್ಲಿ ನಿಮ್ಮನ್ನು ದಾಟಿಸುತ್ತೇವೆ’’ ಎಂದರು. ಅನಂತರ ಆ ದೋಣಿಯಲ್ಲಿ ಸೀತೆಯನ್ನು, ರಾಮಲಕ್ಷ್ಮಣರನ್ನು ಕುಳ್ಳಿರಿಸಿಕೊಂಡು ಮುನಿಕುಮಾರರು ಕ್ಷಣಮಾತ್ರದಲ್ಲಿ ನದಿಯನ್ನು ದಾಟಿಸಿದರು. ರಾಮನು ಅವರನ್ನು ಪ್ರಶಂಸಿಸಿದನು, ಮತ್ತೆ ಎಲ್ಲ ಶಿಷ್ಯರು ಅತ್ರಿಯ ಆಶ್ರಮಕ್ಕೆ ಹಿಂತಿರುಗಿದರು. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತಾವೇತ್ಯ ವಿಪಿನಂ ಘೋರಂ ಝಿಲ್ಲೀಝಂಕಾರನಾದಿತಮ್ ।</p>
<p class="Shlok">ನಾನಾಮೃಗಗಣಾಕೀರ್ಣಂ ಸಿಂಹವ್ಯಾಘ್ರಾದಿಭೀಷಣಮ್ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ರಾಕ್ಷಸೈರ್ಘೋರರೂಪೈಶ್ಚ ಸೇವಿತಂ ರೋಮಹರ್ಷಣಮ್ ।</p>
<p class="Shlok">ಪ್ರವಿಶ್ಯ ವಿಪಿನಂ ಘೋರಂ ರಾಮೋ ಲಕ್ಷ್ಮಣಮಬ್ರವೀತ್ ॥</p>
<p class="Text">ಅಲ್ಲಿಂದ ಮುಂದೆ ಅವರು ಭಯಂಕರವಾದ ಕಾಡುಕೋಣಗಳ ಝೇಂಕಾರದಿಂದ ಪ್ರತಿಧ್ವನಿತವಾದ, ಹುಲಿ, ಸಿಂಹ, ಕರಡಿ ಮುಂತಾದ ಭಯವನ್ನುಂಟುಮಾಡುವ ಅನೇಕ ಮೃಗಗಳ ಗುಂಪುಗಳಿಂದ ತುಂಬಿದ್ದ, ಘೋರವಾದ ಮತ್ತು ರೋಮಾಂಚನವುಂಟು ಮಾಡುವ ಭಯಂಕರ ರೂಪಧಾರಿ ರಾಕ್ಷಸರುಗಳಿಂದ ಕೂಡಿದ ಗಹನವಾದ ಅಡವಿಯನ್ನು ಹೊಕ್ಕರು. ಆಗ ಶ್ರೀರಾಮಚಂದ್ರನು ಲಕ್ಷ್ಮಣನಲ್ಲಿ ಹೇಳುತ್ತಾನೆ — ॥10-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಇತಃ ಪರಂ ಪ್ರಯತ್ನೇನ ಗಂತವ್ಯಂ ಸಹಿತೇನ ಮೇ ।</p>
<p class="Shlok">ಧನುರ್ಗುಣೇನ ಸಂಯೋಜ್ಯ ಶರಾನಪಿ ಕರೇ ದಧತ್ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಅಗ್ರೇ ಯಾಸ್ಯಾಮ್ಯಹಂ ಪಶ್ಚಾತ್ತ್ವಮನ್ವೇಹಿ ಧನುರ್ಧರಃ ।</p>
<p class="Shlok">ಆವಯೋರ್ಮಧ್ಯಗಾ ಸೀತಾ ಮಾಯೇವಾತ್ಮಪರಾತ್ಮನೋಃ ॥</p>
<p class="Text">‘‘ತಮ್ಮಾ! ಇಲ್ಲಿಂದ ಮುಂದೆ ನಾವಿಬ್ಬರೂ ತುಂಬಾ ಎಚ್ಚರಿಕೆಯಿಂದ ಮುಂದರಿಯಬೇಕು. ನಾನು ಧನುಷ್ಯವನ್ನು ಹೆದೆಯೇರಿಸಿ, ಕೈಯಲ್ಲಿ ಬಾಣವನ್ನು ಹಿಡಿದುಕೊಂಡು ಮುಂದೆ ಮುಂದೆ ಸಾಗುವೆ, ನೀನು ಧನುಷ್ಪಾಣಿಯಾಗಿ ಹಿಂದಿನಿಂದ ಬಾ. ನಮ್ಮಿಬ್ಬರ ನಡುವೆ-ಜೀವ-ಪರಮಾತ್ಮರ ನಡುವೆ ಮಾಯೆ ಇರುವಂತೆ ಸೀತೆಯು ನಡೆಯಲಿ. ॥12-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಚಕ್ಷುಶ್ಚಾರಯ ಸರ್ವತ್ರ ದೃಷ್ಟಂ ರಕ್ಷೋಭಯಂ ಮಹತ್ ।</p>
<p class="Shlok">ವಿದ್ಯತೇ ದಂಡಕಾರಣ್ಯೇ ಶ್ರುತಪೂರ್ವಮರಿಂದಮ ॥</p>
<p class="Text">ಹೇ ಶತ್ರುನಾಶಕನೆ! ಎಲ್ಲ ಕಡೆಗಳಲ್ಲೂ ದೃಷ್ಟಿಯನ್ನು ಹಾಯಿಸುತ್ತಿರು. ದುಷ್ಟ ರಾಕ್ಷಸರ ಕಾಟವು ಇಲ್ಲಿ ಹೆಚ್ಚಾಗಿದೆ ಎಂದು ನಾನು ಹಿಂದೆ ಕೇಳಿರುವೆ.’’ ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಇತ್ಯೇವಂ ಭಾಷಮಾಣೌ ತೌ ಜಗ್ಮತುಃ ಸಾರ್ಧಯೋಜನಮ್ ।</p>
<p class="Shlok">ತತ್ರೈಕಾ ಪುಷ್ಕರಿಣ್ಯಾಸ್ತೇ ಕಹ್ಲಾರಕುಮುದೋತ್ಪಲೈಃ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಅಂಬುಜೈಃ ಶೀತಲೋದೇನ ಶೋಭಮಾನಾ ವ್ಯದೃಶ್ಯತ ।</p>
<p class="Shlok">ತತ್ಸಮೀಪಮಥೋ ಗತ್ವಾ ಪೀತ್ವಾ ತತ್ಸಲಿಲಂ ಶುಭಮ್ ॥</p>
<p class="Text">ಹೀಗೆ ಮಾತನಾಡುತ್ತಾ ಅವರುಗಳು ಒಂದೂವರೆ ಯೋಜನದಷ್ಟು ದೂರ ಹೋದರು. ಅಲ್ಲಿ ಸುಂದರವಾದ ಒಂದು ಕೊಳವಿತ್ತು. ಅದು ಕಲ್ಹಾರ, ಕುಮುದ, ನೈದಿಲೆ, ಕಮಲ ಮುಂತಾದ ಹೂವುಗಳಿಂದ ಕೂಡಿದ್ದು ತಂಪಾದ ನೀರಿನಿಂದ ಶೋಭಾಯಮಾನವಾಗಿತ್ತು. ಅವರುಗಳು ಸರೋವರದ ಸಮೀಪಕ್ಕೆ ಹೋಗಿ ನೀರನ್ನು ಕುಡಿದರು. ॥15-16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಊಷುಸ್ತೇ ಸಲಿಲಾಭ್ಯಾಶೇ ಕ್ಷಣಂ ಛಾಯಾಮುಪಾಶ್ರಿತಾಃ ।</p>
<p class="Shlok">ತತೋ ದದೃಶುರಾಯಾಂತಂ ಮಹಾಸತ್ತ್ವಂ ಭಯಾನಕಮ್ ॥</p>
<p class="Text">ಅಲ್ಲೇ ತೀರದಲ್ಲಿ ಕ್ಷಣಕಾಲ ಮರದ ನೆರಳಿನಲ್ಲಿ ವಿಶ್ರಮಿಸಿದರು. ಆಗಲೇ ಬಲಿಷ್ಠನಾದ, ಭಯಾನಕ ರಾಕ್ಷಸನೋರ್ವನು ತಮ್ಮತ್ತ ಬರುವುದನ್ನು ನೋಡಿದರು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಕರಾಲದಂಷ್ಟ್ರವದನಂ ಭೀಷಯಂತಂ ಸ್ವಗರ್ಜಿತೈಃ ।</p>
<p class="Shlok">ವಾಮಾಂಸೇ ನ್ಯಸ್ತಶೂಲಾಗ್ರಗ್ರಥಿತಾನೇಕಮಾನುಷಮ್ ॥</p>
<p class="Text">ಅವನ ಮುಖವು ಕೋರೆದಾಡೆಗಳನ್ನು ಚಾಚಿಕೊಂಡು, ಭಯಂಕರ ಗರ್ಜನೆಯಿಂದ ಎಲ್ಲರನ್ನು ಹೆದರಿಸುತ್ತಾ, ಎಡದ ಭುಜದ ಮೇಲೆ ಅನೇಕ ಮನುಷ್ಯರ ದೇಹಗಳನ್ನು ಪೋಣಿಸಿಕೊಂಡು ತ್ರಿಶೂಲವೊಂದನ್ನು ಏರಿಸಿಕೊಂಡಿದ್ದನು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಭಕ್ಷಯಂತಂ ಗಜವ್ಯಾಘ್ರಮಹಿಷಂ ವನಗೋಚರಮ್ ।</p>
<p class="Shlok">ಜ್ಯಾರೋಪಿತಂ ಧನುರ್ಧೃತ್ವಾ ರಾಮೋ ಲಕ್ಷ್ಮಣಮಬ್ರವೀತ್ ॥</p>
<p class="Text">ಕಾಡಿನಲ್ಲಿ ಕಂಡುಬರುವ ಆನೆ, ಹುಲಿ, ಕಾಡೆಮ್ಮೆಗಳನ್ನು ತಿನ್ನುತ್ತಾ ಬರುತ್ತಿದ್ದನು. ಅವನನ್ನು ನೋಡಿ ಶ್ರೀರಾಮಚಂದ್ರನು ಹೆದೆಯೇರಿಸಿದ ಬಿಲ್ಲನ್ನು ಎತ್ತಿಕೊಂಡು ಲಕ್ಷ್ಮಣನ ಬಳಿ ಇಂತೆಂದನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಪಶ್ಯ ಭ್ರಾತರ್ಮಾಹಾಕಾಯೋ ರಾಕ್ಷಸೋಽಯಮುಪಾಗತಃ ।</p>
<p class="Shlok">ಆಯಾತ್ಯಭಿಮುಖಂ ನೋಽಗ್ರೇ ಭೀರೂಣಾಂ ಭಯಮಾವಹನ್ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಸಜ್ಜೀಕೃತಧನುಸ್ತಿಷ್ಠ ಮಾ ಭೈರ್ಜನಕನಂದಿನಿ ।</p>
<p class="Shlok">ಇತ್ಯುಕ್ತ್ವಾ ಬಾಣಮಾದಾಯ ಸ್ಥಿತೋ ರಾಮ ಇವಾಚಲಃ ॥</p>
<p class="Text">‘‘ಸಹೋದರಾ! ಅಂಜುಬುರುಕರಿಗೆ ಹೆದರಿಕೆಯನ್ನುಂಟುಮಾಡುತ್ತಾ ಉಗ್ರರೂಪೀ ಮಹಾ ಕಾಯದ ರಾಕ್ಷಸನು ಬರುತ್ತಿದ್ದಾನೆ. ನೀನು ಬಿಲ್ಲನ್ನು ಸಿದ್ಧಗೊಳಿಸಿಟ್ಟುಕೊ. ಎಲೈ ಜನಕಪುತ್ರಿಯೇ! ಹೆದರಬೇಡ.’’ ಹೀಗೆಂದು ಹೇಳುತ್ತಾ ಬಾಣವನ್ನು ಕೈಗೆತ್ತಿಕೊಂಡು ರಾಮನು ಬೆಟ್ಟದಂತೆ ಸ್ಥಿರವಾಗಿ ನಿಂತುಬಿಟ್ಟನು. ॥20-21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಸ ತು ದೃಷ್ಟ್ವಾ ರಮಾನಾಥಂ ಲಕ್ಷ್ಮಣಂ ಜಾನಕೀಂ ತದಾ ।</p>
<p class="Shlok">ಅಟ್ಟಹಾಸಂ ತತಃ ಕೃತ್ವಾ ಭೀಷಯನ್ನಿದಮಬ್ರವೀತ್ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಕೌ ಯುವಾಂ ಬಾಣತೂಣೀರಜಟಾವಲ್ಕಲಧಾರಿಣೌ ।</p>
<p class="Shlok">ಮುನಿವೇಷಧರೌ ಬಾಲೌ ಸ್ತ್ರೀಸಹಾಯೌ ಸುದುರ್ಮದೌ ॥</p>
<p class="Text">ಬಂದಂತಹ ರಾಕ್ಷಸನು ಶ್ರೀರಾಮ ಲಕ್ಷ್ಮಣ ಸೀತೆ ಇವರನ್ನು ನೋಡಿ ಅಟ್ಟಹಾಸದಿಂದ ನಕ್ಕು ಹೆದರಿಸುತ್ತಾ ಹೀಗೆಂದನು ‘‘ಎಲೈ ಬಾಲಕರೆ ಬಾಣ-ಬತ್ತಳಿಕೆ, ಜಟಾವಲ್ಕಲಧಾರಿಯಾಗಿ ಮುನಿವೇಷವನ್ನು ಧರಿಸಿರುವ, ಇನ್ನೂ ಸಣ್ಣ ಪ್ರಾಯದವರಾದ ನೀವು ಯಾರು? ಜೊತೆಗೆ ಓರ್ವ ಸೀಯಿರುವಳು. ಪರಾಕ್ರಮ ಶಾಲಿಗಳಾದ ನೀವಿಬ್ಬರು ಯಾರು? ॥22-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಸುಂದರೌ ಬತ ಮೇ ವಕ್ತ್ರಪ್ರವಿಷ್ಟಕವಲೋಪಮೌ ।</p>
<p class="Shlok">ಕಿಮರ್ಥಮಾಗತೌ ಘೋರಂ ವನಂ ವ್ಯಾಲನಿಷೇವಿತಮ್ ॥</p>
<p class="Text">ನೀವು ತುಂಬಾ ಸುಂದರರಾಗಿದ್ದೀರಿ. ನನ್ನ ಮುಖದ ಗ್ರಾಸದಂತಿರುವ ನೀವು, ಕ್ರೂರ ಪ್ರಾಣಿಗಳಿಂದ ಕೂಡಿದ ಈ ಭಯಂಕರ ಕಾಡಿಗೆ ಏಕೆ ಬಂದಿರುವಿರಿ? ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಶ್ರುತ್ವಾ ರಕ್ಷೋವಚೋ ರಾಮಃ ಸ್ಮಯಮಾನ ಉವಾಚ ತಮ್ ।</p>
<p class="Shlok">ಅಹಂ ರಾಮಸ್ತ್ವಯಂ ಭ್ರಾತಾ ಲಕ್ಷ್ಮಣೋ ಮಮ ಸಮ್ಮತಃ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಏಷಾ ಸೀತಾ ಮಮ ಪ್ರಾಣವಲ್ಲಭಾ ವಯಮಾಗತಾಃ ।</p>
<p class="Shlok">ಪಿತೃವಾಕ್ಯಂ ಪುರಸ್ಕೃತ್ಯ ಶಿಕ್ಷಣಾರ್ಥಂ ಭವಾದೃಶಾಮ್ ॥</p>
<p class="Text">ರಾಕ್ಷಸನ ಮಾತುಗಳನ್ನು ಕೇಳಿದ ಶ್ರೀರಾಮನು ಮುಗುಳ್ನುಗುತ್ತಾ ಹೀಗೆಂದನು ‘‘ನಾನು ಶ್ರೀರಾಮನು, ಇವನು ನನಗೆ ಪ್ರೀತಿಪಾತ್ರನಾದ ಸೋದರ ಲಕ್ಷ್ಮಣನು. ಇವಳು ನನ್ನ ಪ್ರಾಣವಲ್ಲಭೆಯಾದ ಸೀತೆಯು. ತಂದೆಯ ಮಾತನ್ನು ಗೌರವಿಸಿ ನಾವು ನಿನ್ನಂಥವರನ್ನು ತಿದ್ದುವುದಕ್ಕಾಗಿ ಇಲ್ಲಿಗೆ ಬಂದಿರುತ್ತೇವೆ.’’ ॥25-26॥ </p>
<p class="Shlok-Number">(ಶ್ಲೋಕ-27)</p>
<p class="Shlok">ಶ್ರುತ್ವಾ ತದ್ರಾಮವಚನಮಟ್ಟಹಾಸಮಥಾಕರೋತ್ ।</p>
<p class="Shlok">ವ್ಯಾದಾಯ ವಕ್ತ್ರಂ ಬಾಹುಭ್ಯಾಂ ಶೂಲಮಾದಾಯ ಸತ್ವರಃ ॥</p>
<p class="Text">ರಾಮಚಂದ್ರನ ಈ ವಚನಗಳನ್ನು ಕೇಳಿದ ಆ ರಾಕ್ಷಸನು ಅಟ್ಟಹಾಸದಿಂದ ನಗುತ್ತಾ ಬಾಯನ್ನು ತೆರೆದುಕೊಂಡು ಎರಡೂ ಕೈಗಳಿಂದಲೂ ಶೂಲವನ್ನೆತ್ತಿಕೊಂಡು ಹೀಗೆಂದನು — ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಮಾಂ ನ ಜಾನಾಸಿ ರಾಮ ತ್ವಂ ವಿರಾಧಂ ಲೋಕವಿಶ್ರುತಮ್ ।</p>
<p class="Shlok">ಮದ್ಭಯಾನ್ಮುನಯಃ ಸರ್ವೇ ತ್ಯಕ್ತ್ವಾ ವನಮಿತೋ ಗತಾಃ  ॥ </p>
<p class="Shlok-Number">(ಶ್ಲೋಕ-29)</p>
<p class="Shlok">ಯದಿ ಜೀವಿತುಮಿಚ್ಛಾಸ್ತಿ ತ್ಯಕ್ತ್ವಾ ಸೀತಾಂ ನಿರಾಯುಧೌ  ।</p>
<p class="Shlok">ಪಲಾಯತಂ ನ ಚೇಚ್ಛೀಘ್ರಂ ಭಕ್ಷಯಾಮಿ ಯುವಾಮಹಮ್  ॥</p>
<p class="Text">‘‘ಎಲೈ ರಾಮನೆ! ಲೋಕಪ್ರಸಿದ್ಧನಾದ ವಿರಾಧನೆಂಬುವವನೇ ನಾನು ಎಂಬುದನ್ನು ತಿಳಿಯೆಯಾ? ನನ್ನ ಭಯದಿಂದಲೇ ಋಷಿಗಳೆಲ್ಲರೂ ಈ ಕಾಡನ್ನು ಬಿಟ್ಟು ಓಡಿ ಹೋಗಿದ್ದಾರೆ. ನಿಮ್ಮಿಬ್ಬರಿಗೂ ಬದುಕುವ ಆಸೆಯೇನಾದರೂ ಇದ್ದರೆ, ಆಯುಧಗಳನ್ನು ಬಿಸುಟು, ಸೀತೆಯನ್ನು ಇಲ್ಲಿಯೇ ಬಿಟ್ಟು ಓಡಿ ಹೋಗಿರಿ. ಹಾಗಿಲ್ಲವಾದರೆ ನಿಮ್ಮಿಬ್ಬರನ್ನು ತಿಂದುಬಿಡುವೆನು.’’ ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಇತ್ಯುಕ್ತ್ವಾ ರಾಕ್ಷಸಃ ಸೀತಾಮಾದಾತುಮಭಿದುದ್ರುವೇ ।</p>
<p class="Shlok">ರಾಮಶ್ಚಿಚ್ಛೇದ ತದ್ಬಾಹೂ ಶರೇಣ ಪ್ರಹಸನ್ನಿವ ॥</p>
<p class="Text">ಹೀಗೆಂದು ಹೇಳುತಾ ರಾಕ್ಷಸನು ಸೀತೆಯನ್ನು ಒಯ್ಯಲು ನುಗ್ಗಿ ಬಂದನು. ಆಗ ಶ್ರೀರಾಮಚಂದ್ರನು ನಗು-ನಗುತ್ತಾ ಅವನ ಭುಜಗಳನ್ನು ಬಾಣದಿಂದ ಕತ್ತರಿಸಿಬಿಟ್ಟನು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ತತಃ ಕ್ರೋಧಪರೀತಾತ್ಮಾ ವ್ಯಾದಾಯ ವಿಕಟಂ ಮುಖಮ್ ।</p>
<p class="Shlok">ರಾಮಮಭ್ಯದ್ರವದ್ರಾಮಶ್ಚಿಚ್ಛೇದ ಪರಿಧಾವತಃ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಪದದ್ವಯಂ ವಿರಾಧಸ್ಯ ತದದ್ಭುತಮಿವಾಭವತ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತತಃ ಸರ್ಪ ಇವಾಸ್ಯೇನ ಗ್ರಸಿತುಂ ರಾಮಮಾಪತತ್ ।</p>
<p class="Shlok">ತತೋಽರ್ಧಚಂದ್ರಾಕಾರೇಣ ಬಾಣೇನಾಸ್ಯ ಮಹಚ್ಛಿರಃ ॥ </p>
<p class="Shlok-Number">(ಶ್ಲೋಕ-34)</p>
<p class="Shlok">ಚಿಚ್ಛೇದ ರುಧಿರೌಘೇಣ ಪಪಾತ ಧರಣೀತಲೇ ।</p>
<p class="Shlok">ತತಃ ಸೀತಾ ಸಮಾಲಿಂಗ್ಯ ಪ್ರಶಶಂಸ ರಘೂತ್ತಮಮ್ ॥</p>
<p class="Text">ಹೀಗಾದಾಗ ಕೋಪದಿಂದ ಕೆರಳಿದವನಾದ ಆ ರಾಕ್ಷಸನು ತನ್ನ ಬಾಯನ್ನು ತೆರೆದುಕೊಂಡು ರಾಮನ ಎದುರಿಗೆ ಬಂದನು. ರಾಮಚಂದ್ರನು ಓಡಿಬರುತ್ತಿರುವ ಆ ವಿರಾಧನ ಎರಡೂ ಕಾಲುಗಳನ್ನು ಕತ್ತರಿಸಿ ಹಾಕಿದನು. ಅದೊಂದು ಚಮತ್ಕಾರವಾಗಿ ಕಂಡುಬಂದಿತು. ಅನಂತರ ರಾಮನನ್ನು ಹಾವಿನಂತೆ ನುಂಗಲು ಅವನ ಮೇಲೆ ಬಿದ್ದನು. ಕೂಡಲೇ ರಾಮನು ಅರ್ಧಚಂದ್ರಾಕಾರವಾದ ಬಾಣದಿಂದ ಅವನ ತಲೆಯನ್ನು ಕತ್ತರಿಸಿಬಿಟ್ಟನು. ಅವನು ರಕ್ತದ ಪ್ರವಾಹದೊಂದಿಗೆ ನೆಲದ ಮೇಲೆ ಬಿದ್ದನು. ಈ ಪ್ರಕಾರ ರಾಕ್ಷಸನು ಸತ್ತಿರುವುದನ್ನು ನೋಡಿ ಸೀತೆಯು ರಘುಶ್ರೇಷ್ಠನನ್ನು ಆಲಿಂಗಿಸಿಕೊಂಡು ಅನೇಕ ವಿಧವಾಗಿ ಹೊಗಳಿದಳು. ॥31-34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ತತೋ ದುಂದುಭಯೋನೇದುಃ ದಿವಿದೇವಗಣೇರಿತಾಃ ।</p>
<p class="Shlok">ನನೃತುಶ್ಚಾಪ್ಸರಾ ಹೃಷ್ಟಾ ಜಗುರ್ಗಂಧರ್ವಕಿನ್ನರಾಃ ॥</p>
<p class="Text">ಆಗ ಆಕಾಶದಲ್ಲಿ ದೇವತೆಗಳು ದುಂದುಭಿಗಳನ್ನು ನುಡಿಸತೊಡಗಿದರು, ಅಪ್ಸರೆಯರು ಆನಂದದಿಂದ ಕುಣಿದಾಡಿದರು, ಗಂಧರ್ವರೂ-ಕಿನ್ನರರೂ ಹಾಡಿ ಹೊಗಳಿದರು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ವಿರಾಧಕಾಯಾದತಿಸುಂದರಾಕೃತಿ -</p>
<p class="Shlok">ರ್ವಿಭ್ರಾಜಮಾನೋ ವಿಮಲಾಂಬರಾವೃತಃ ।</p>
<p class="Shlok">ಪ್ರತಪ್ತಚಾಮೀಕರಚಾರುಭೂಷಣೋ </p>
<p class="Shlok"> ವ್ಯದೃಶ್ಯತಾಗ್ರೇ ಗಗನೇ ರವಿರ್ಯಥಾ ॥</p>
<p class="Text">ಆಗಲೇ ವಿರಾಧನ ಮೃತದೇಹದಿಂದ ಅತ್ಯಂತ ಸುಂದರವಾದ ಆಕಾರವುಳ್ಳ ಶುಭ್ರವಾದ ಬಟ್ಟೆಗಳನ್ನುಟ್ಟ, ಪುಟವಿಟ್ಟ ಚಿನ್ನದಿಂದ ಮಾಡಿದ ಒಡವೆಗಳನ್ನು ತೊಟ್ಟ ಓರ್ವ ಪುರುಷನು ಆಕಾಶದಲ್ಲಿ ಸ್ಥಿತನಿರುವ ಸೂರ್ಯನಂತೆ ಎದುರಿಗೆ ಕಾಣಿಸಿಕೊಂಡನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಪ್ರಣಮ್ಯ ರಾಮಂ ಪ್ರಣತಾರ್ತಿಹಾರಿಣಂ </p>
<p class="Shlok">ಭವಪ್ರವಾಹೋಪರಮಂ ಘೃಣಾಕರಮ್ ।</p>
<p class="Shlok">ಪ್ರಣಮ್ಯ ಭೂಯಃ ಪ್ರಣನಾಮ ದಂಡವತ್ </p>
<p class="Shlok">ಪ್ರಪನ್ನಸರ್ವಾರ್ತಿಹರಂ ಪ್ರಸನ್ನಧೀಃ ॥</p>
<p class="Text">ಆಗ ಆ ಪುರುಷನು ಶರಣಾಗತರ ದುಃಖವನ್ನು ದೂರಮಾಡುವ, ಸಂಸಾರ ಸಾಗರವನ್ನು ದಾಟಿಸುವ ದಯಾಮಯನಾದ ಶ್ರೀರಾಮಚಂದ್ರನನ್ನು ಸಂತೋಷ ಚಿತ್ತವುಳ್ಳವನಾಗಿ ನಮಸ್ಕರಿಸಿದನು. ಆ ಪ್ರಸನ್ನ ಮನಸ್ಸುಳ್ಳ, ಶರಣಾಗತರ ಕಷ್ಟಗಳನ್ನು ಪರಿಹರಿಸುವಂತಹ ಶ್ರೀರಾಮನನ್ನು ಪುನಃ ದಂಡವತ್ ಪ್ರಣಾಮಗೈದು ಕೈ ಜೋಡಿಸಿಕೊಂಡು ನಿಂತುಕೊಂಡನು. ॥37॥</p>
<p class="Shlok-Number">(ಶ್ಲೋಕ-38)</p>
<p class="Uvach">ವಿರಾಧ ಉವಾಚ </p>
<p class="Shlok">ಶ್ರೀರಾಮ ರಾಜೀವದಲಾಯತಾಕ್ಷ</p>
<p class="Shlok">ವಿದ್ಯಾಧರೋಹಂ ವಿಮಲಪ್ರಕಾಶಃ ।</p>
<p class="Shlok">ದುರ್ವಾಸಸಾಕಾರಣಕೋಪಮೂರ್ತಿನಾ</p>
<p class="Shlok">ಶಪ್ತಃ ಪುರಾ ಸೋದ್ಯ ವಿಮೋಚಿತಸ್ತ್ವಯಾ ॥</p>
<p class="Text"><span class="char-style-override-3">ವಿರಾಧನಿಂತೆಂದನು —</span> ಹೇ ಕಮಲಲೋಚನ ಶ್ರೀರಾಮಾ! ನಾನೊಬ್ಬ ಶುದ್ಧ ಪ್ರಕಾಶರೂಪನಾದ ವಿದ್ಯಾಧರನು. ಕಾರಣವಿಲ್ಲದೆ ಕೋಪಗೊಳ್ಳುವ ಸ್ವಭಾವದವರಾದ ದುರ್ವಾಸರು ಹಿಂದೆ ನನಗೆ ಶಾಪಕೊಟ್ಟಿದ್ದರು. ಇಂದು ನಿನ್ನಿಂದ ನನಗೆ ಶಾಪಮುಕ್ತಿಯು ದೊರಕಿತು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಇತಃ ಪರಂ ತ್ವಚ್ಚರಣಾರವಿಂದಯೋಃ </p>
<p class="Shlok">ಸ್ಮೃತಿಃ ಸದಾ ಮೇಽಸ್ತು ಭವೋಪಶಾಂತಯೇ ।</p>
<p class="Shlok">ತ್ವನ್ನಾಮಸಂಕೀರ್ತನಮೇವ ವಾಣೀ </p>
<p class="Shlok">ಕರೋತು ಮೇ ಕರ್ಣಪುಟಂ ತ್ವದೀಯಮ್ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಕಥಾಮೃತಂ ಪಾತು ಕರದ್ವಯಂ ತೇ </p>
<p class="Shlok">ಪಾದಾರವಿಂದಾರ್ಚನಮೇವ ಕುರ್ಯಾತ್ ।</p>
<p class="Shlok">ಶಿರಶ್ಚ ತೇ ಪಾದಯುಗಪ್ರಣಾಮಂ </p>
<p class="Shlok">ಕರೋತು ನಿತ್ಯಂ ಭವದೀಯಮೇವಮ್ ॥</p>
<p class="Text">ಇನ್ನು ಮುಂದೆ ನನಗೆ ನಿನ್ನ ಪಾದಾರವಿಂದಗಳಲ್ಲಿಯೇ ಸದಾಕಾಲ ಸಂಸಾರ ತಾಪನಾಶ ಮಾಡುವಂತಹ ಸ್ಮೃತಿ ಉಳಿದುಕೊಳ್ಳಲಿ. ನಿನ್ನ ನಾಮ ಸಂಕೀರ್ತನೆಯನ್ನೇ ನನ್ನ ನಾಲಿಗೆಯು ಮಾಡುತ್ತಿರಲಿ. ನಿನ್ನ ಕಥಾಮೃತವನ್ನೇ ನನ್ನ ಕಿವಿಗಳು ಪಾನಮಾಡುತ್ತಿರಲಿ. ನನ್ನ ಎರಡೂ ಕೈಗಳು ನಿನ್ನ ಪಾದಕಮಲಗಳನ್ನು ಪೂಜಿಸುತ್ತಿರಲಿ. ನನ್ನ ಶಿರವು ಕೂಡ ನಿನ್ನ ಎರಡೂ ಚರಣಾರವಿಂದಗಳಲ್ಲಿ ನಮಸ್ಕರಿಸುತ್ತಿರಲಿ. ॥39-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ನಮಸ್ತುಭ್ಯಂ ಭಗವತೇ ವಿಶುದ್ಧಜ್ಞಾನಮೂರ್ತಯೇ ।</p>
<p class="Shlok">ಆತ್ಮಾರಾಮಾಯ ರಾಮಾಯ ಸೀತಾರಾಮಾಯ ವೇಧಸೇ ॥</p>
<p class="Text">ಪರಿಶುದ್ಧ ಜ್ಞಾನ ಸ್ವರೂಪನಾದ, ಆತ್ಮಾರಾಮನಾದ, ಸೀತಾರಾಮನಾದ, ಪರಬ್ರಹ್ಮನೇ ಆಗಿರುವ ಶ್ರೀರಾಮನೇ ನಿನಗೆ ನಮಸ್ಕಾರವು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಪ್ರಪನ್ನಂ ಪಾಹಿ ಮಾಂ ರಾಮ ಯಾಸ್ಯಾಮಿ ತ್ವದನುಜ್ಞಯಾ ।</p>
<p class="Shlok">ದೇವಲೋಕಂ ರಘುಶ್ರೇಷ್ಠ ಮಾಯಾ ಮಾಂ ಮಾವೃಣೋತು ತೇ ॥</p>
<p class="Text">ಎಲೈ ರಘುರಾಮನೆ! ಶರಣಾಗತನಾದ ನನ್ನನ್ನು ಕಾಪಾಡು. ಹೇ ರಘುಶ್ರೇಷ್ಠನೆ! ನಿನ್ನ ಅಪ್ಪಣೆಯಂತೆ ನಾನು ದೇವಲೋಕಕ್ಕೆ ಹೋಗುತ್ತಿದ್ದೇನೆ; ನಿನ್ನ ಮಾಯೆಯು ನನ್ನನ್ನು ಆವರಿಸದಿರಲಿ. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಇತಿ ವಿಜ್ಞಾಪಿತಸ್ತೇನ ಪ್ರಸನ್ನೋ ರಘುನಂದನಃ ।</p>
<p class="Shlok">ದದೌ ವರಂ ತದಾ ಪ್ರೀತೋ ವಿರಾಧಾಯ ಮಹಾಮತಿಃ ॥ </p>
<p class="Text">ವಿದ್ಯಾಧರನ ಈ ಪ್ರಕಾರದ ಪ್ರಾರ್ಥನೆಯಿಂದ, ಮಹಾಮತಿಯಾದ ರಘುನಂದನನು ಪ್ರಸನ್ನನಾಗಿ ಸಂತೋಷದಿಂದ ಅವನಿಗೆ ವರವನ್ನು ಕೊಟ್ಟನು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಗಚ್ಛ ವಿದ್ಯಾಧರಾಶೇಷಮಾಯಾದೋಷಗುಣಾ ಜಿತಾಃ ।</p>
<p class="Shlok">ತ್ವಯಾ ಮದ್ದರ್ಶನಾತ್ಸದ್ಯೋ ಮುಕ್ತೋ ಜ್ಞಾನವತಾಂ ವರಃ ॥</p>
<p class="Text">‘‘ಹೇ ವಿದ್ಯಾಧರನೆ! ಈಗ ನೀನು ಹೊರಡು. ಮಾಯಾ ನಿಮಿತ್ತವಾದ ಗುಣದೋಷಗಳನ್ನೆಲ್ಲ ನೀನು ಗೆದ್ದಿರುವೆ. ನೀನು ನನ್ನನ್ನು ದರ್ಶನ ಮಾಡಿದ್ದರಿಂದ ಕೂಡಲೇ ಮುಕ್ತನಾಗಿ ಜ್ಞಾನಿಗಳಲ್ಲಿ ಶ್ರೇಷ್ಠನಾಗಿರುವೆ. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಮದ್ಭಕ್ತಿರ್ದುರ್ಲಭಾ ಲೋಕೇ ಜಾತಾ ಚೇನ್ಮುಕ್ತಿದಾ ಯತಃ ।</p>
<p class="Shlok">ಅತಸ್ತ್ವಂ ಭಕ್ತಿಸಂಪನ್ನಃ ಪರಂ ಯಾಹಿ ಮಮಾಜ್ಞಯಾ ॥</p>
<p class="Text">ನನ್ನ ಭಕ್ತಿಯು ಲೋಕದ ಜನರಿಗೆ ದುರ್ಲಭವಾದುದು. ಆದರೆ ಅದು ಉಂಟಾದರೆ ಮುಕ್ತಿಯನ್ನು ಕೊಟ್ಟೇ ಕೊಡುವುದು. ಆದ್ದರಿಂದ ಭಕ್ತಿಯನ್ನು ಪಡೆದಿರುವ ನೀನು ನನ್ನ ಅಪ್ಪಣೆಯಂತೆ ಪರಮ ಮೋಕ್ಷವನ್ನು ಹೊಂದುವವನಾಗು.’’ ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ರಾಮೇಣ ರಕ್ಷೋನಿಧನಂ ಸುಘೋರಂ </p>
<p class="Shlok">ಶಾಪಾದ್ವಿಮುಕ್ತಿರ್ವರದಾನಮೇವಮ್ ।</p>
<p class="Shlok">ವಿದ್ಯಾಧರತ್ವಂ ಪುನರೇವ ಲಬ್ಧಂ </p>
<p class="Shlok">ರಾಮಂ ಗೃಹನ್ನೇತಿ ನರೋಽಖಿಲಾರ್ಥಾನ್ ॥</p>
<p class="Text">ಹೀಗೆ ಅನುಗ್ರಹಿಸಿದ ಶ್ರೀರಾಮಚಂದ್ರನು ಭಯಂಕರನಾದ ರಾಕ್ಷಸನನ್ನು ವಧಿಸಿದ್ದು, ಶಾಪದಿಂದ ಅವನು ಮುಕ್ತನಾದುದು, ಶ್ರೀರಾಮನು ವಿದ್ಯಾಧರನಿಗೆ ವರವನ್ನು ಕೊಟ್ಟಿದ್ದು, ಅವನು ಮತ್ತೆ ವಿದ್ಯಾಧರತ್ವವನ್ನು ಪಡೆದುಕೊಂಡಿದ್ದು; ಇಂತಹ ಭಗವಂತನ ಮಂಗಳ ಲೀಲೆಗಳನ್ನು ಕೊಂಡಾಡುವ ಮನುಷ್ಯನು ಸಕಲ ಇಷ್ಟಾರ್ಥಗಳನ್ನು ಪಡೆದುಕೊಳ್ಳುವನು. ॥46॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ಪ್ರಥಮಃ ಸರ್ಗಃ ॥1॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಮೊದಲನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-2">ಎರಡನೆಯ ಸರ್ಗ</p>
<p class="description">ಶರಭಂಗ, ಸುತೀಕ್ಷ್ಣ ಮುಂತಾದ ಮುನೀಶ್ವರರ ಭೇಟಿ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ವಿರಾಧೇ ಸ್ವರ್ಗತೇ ರಾಮೋ ಲಕ್ಷ್ಮಣೇನ ಚ ಸೀತಯಾ ।</p>
<p class="Shlok">ಜಗಾಮ ಶರಭಂಗಸ್ಯ ವನಂ ಸರ್ವಸುಖಾವಹಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು — </span>ಎಲೈ ಉಮೆಯೇ! ವಿರಾಧನು ಸ್ವರ್ಗಕ್ಕೆ ಹೊರಟು ಹೋದಮೇಲೆ ಶ್ರೀರಾಮನು ಸೀತಾ ಲಕ್ಷ್ಮಣರೊಡಗೂಡಿ ಎಲ್ಲರಿಗೂ ಸುಖಕರವಾಗಿರುವ ತಪಸ್ವೀ ಶರಭಂಗರ ತಪೋವನಕ್ಕೆ ಬಂದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಶರಭಂಗಸ್ತತೋ ದೃಷ್ಟ್ವಾ ರಾಮಂ ಸೌಮಿತ್ರಿಣಾ ಸಹ ।</p>
<p class="Shlok">ಆಯಾಂತಂ ಸೀತಯಾ ಸಾರ್ಧಂ ಸಂಭ್ರಮಾದುತ್ಥಿತಃ ಸುಧೀಃ ॥</p>
<p class="Text">ಸೀತಾ ಲಕ್ಷ್ಮಣರೊಡನೆ ಬಂದಿರುವ ಶ್ರೀರಾಮಚಂದ್ರನನ್ನು ಜ್ಞಾನಿಯಾದ ಶರಭಂಗ ಋಷಿಯು ನೋಡಿ ಸಂಭ್ರಮದಿಂದ ಮೇಲಕ್ಕೆದ್ದನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಅಭಿಗಮ್ಯ ಸುಸಂಪೂಜ್ಯ ವಿಷ್ಟರೇಷೂಪವೇಶಯತ್ ।</p>
<p class="Shlok">ಆತಿಥ್ಯಮಕರೋತ್ತೇಷಾಂ ಕಂದಮೂಲಫಲಾದಿಭಿಃ ॥ </p>
<p class="Text">ಬಂದಿರುವ ಅತಿಥಿಗಳನ್ನು ಇದಿರ್ಗೊಂಡು ಗೌರವಿಸಿ ದರ್ಭಾಸನದ ಮೇಲೆ ಕುಳ್ಳಿರಿಸಿ, ವಿಧಿವತ್ ಪೂಜೆಯನ್ನು ಮಾಡಿ, ಕಂದ-ಫಲ-ಮೂಲಗಳಿಂದ ಆತಿಥ್ಯವನ್ನು ನೀಡಿದನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಪ್ರೀತ್ಯಾಹ ಶರಭಂಗೋಽಪಿ ರಾಮಂ ಭಕ್ತಪರಾಯಣಮ್ ।</p>
<p class="Shlok">ಬಹುಕಾಲಮಿಹೈವಾಸಂ ತಪಸೇ ಕೃತನಿಶ್ಚಯಃ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ತವ ಸಂದರ್ಶನಾಕಾಂಕ್ಷೀ ರಾಮ ತ್ವಂ ಪರಮೇಶ್ವರಃ ।</p>
<p class="Shlok">ಅದ್ಯ ಮತ್ತಪಸಾ ಸಿದ್ಧಂ ಯತ್ಪುಣ್ಯಂ ಬಹು ವಿದ್ಯತೇ ।</p>
<p class="Shlok">ತತ್ಸರ್ವಂ ತವ ದಾಸ್ಯಾಮಿ ತತೋ ಮುಕ್ತಿಂ ವ್ರಜಾಮ್ಯಹಮ್  ॥</p>
<p class="Text">ಭಕ್ತಪರಾಯಣನಾದ ಶ್ರೀರಾಮನಲ್ಲಿ ಶರಭಂಗರು ಪ್ರೀತಿಯಿಂದ ಹೀಗೆಂದರು ‘‘ಹೇ ರಘುಪುಂಗವಾ! ನಿನ್ನ ದರ್ಶನಾಕಾಂಕ್ಷಿಯಾಗಿ ನಾನು ತಪಸ್ಸು ಮಾಡಲು ನಿಶ್ಚಯಿಸಿ ಬಹಳ ಕಾಲದಿಂದ ಇಲ್ಲಿಯೇ ವಾಸಮಾಡಿಕೊಂಡಿರುವೆನು. ನೀನಾದರೋ ಸಾಕ್ಷಾತ್ ಪರಮೇಶ್ವರನಾಗಿರುವೆ. ನನಗೆ ತಪಸ್ಸಿನಿಂದ ಪ್ರಾಪ್ತವಾದ ಹೆಚ್ಚಿನ ಪುಣ್ಯವೆಲ್ಲವನ್ನು ನಿನಗೆ ಸಮರ್ಪಿಸಿ ನಾನು ಮುಕ್ತಿಯನ್ನು ಹೊಂದುವೆನು.’’ ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಸಮರ್ಪ್ಯ ರಾಮಸ್ಯ ಮಹತ್ಸುಪುಣ್ಯ -</p>
<p class="Shlok">ಫಲಂ ವಿರಕ್ತಃ ಶರಭಂಗಯೋಗೀ ।</p>
<p class="Shlok">ಚಿತಿಂ ಸಮಾರೋಹಯದಪ್ರಮೇಯಂ</p>
<p class="Shlok">ರಾಮಂ ಸಸೀತಂ ಸಹಸಾ ಪ್ರಣಮ್ಯ ॥</p>
<p class="Text">ಮಹಾವಿರಕ್ತನಾದ ಶರಭಂಗ ಮಹರ್ಷಿಗಳು ತನ್ನ ಮಹಾನ್ ತಪಃಪುಣ್ಯವನ್ನು ಶ್ರೀರಾಮಚಂದ್ರನಿಗೆ ಸಮರ್ಪಿಸಿ ಅಪ್ರಮೇಯನಾದ ಸೀತಾಸಹಿತನಾದ ಶ್ರೀರಾಮನನ್ನು ನಮಸ್ಕರಿಸಿ ಮೊದಲೇ ಸಿದ್ಧಪಡಿಸಿಟ್ಟ ಚಿತೆಯನ್ನು ತಟಕ್ಕನೇ ಏರಿದನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಧ್ಯಾಯಂಶ್ಚಿರಂ ರಾಮಮಶೇಷಹೃತ್ಸ್ಥಂ </p>
<p class="Shlok">ದೂರ್ವಾದಲಶ್ಯಾಮಲಮಂಬುಜಾಕ್ಷಮ್ ।</p>
<p class="Shlok">ಚೀರಾಂಬರಂ ಸ್ನಿಗ್ಧಜಟಾಕಲಾಪಂ </p>
<p class="Shlok">ಸೀತಾಸಹಾಯಂ ಸಹಲಕ್ಷ್ಮಣಂ ತಮ್ ॥</p>
<p class="Text">ಆಗ ಅವರು ಹೃದಯದಲ್ಲಿ ಎಲ್ಲರ ಹೃದಯನಿವಾಸಿಯೂ, ದೂರ್ವಾದಲ ಶ್ಯಾಮನೂ, ಕಮಲನಯನನೂ, ವಲ್ಕಲಗಳನ್ನು ಧರಿಸಿದವನೂ, ಜಟಾಜೂಟನೂ, ಮನೋಹರ ಮುಂಗುರುಳುಳ್ಳವನೂ, ಸೀತಾ ಲಕ್ಷ್ಮಣ ಸಹಿತನಾದ ಶ್ರೀರಾಮಚಂದ್ರನನ್ನು ತುಂಬಾ ಹೊತ್ತು ಧ್ಯಾನಿಸುತ್ತಿದ್ದನು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಕೋ ವಾ ದಯಾಲುಃ ಸ್ಮೃತಕಾಮಧೇನುಃ</p>
<p class="Shlok">ಅನ್ಯೋ ಜಗತ್ಯಾಂ ರಘುನಾಯಕಾದಹೋ ।</p>
<p class="Shlok">ಸ್ಮೃತೋ ಮಯಾ ನಿತ್ಯಮನನ್ಯಭಾಜಾ</p>
<p class="Shlok">ಜ್ಞಾತ್ವಾ ಸ್ಮೃತಿಂ ಮೇ ಸ್ವಯಮೇವ ಯಾತಃ ॥</p>
<p class="Text">ಪುನಃ ಮನಸ್ಸಿನಲ್ಲೇ ‘‘ಆಹಾ! ಈ ಜಗತ್ತಿನಲ್ಲಿ ಶ್ರೀರಾಮನ ಹೊರತು ನೆನೆದವರ ಇಷ್ಟಾರ್ಥಗಳನ್ನು ಸಲ್ಲಿಸುವ ದಯಾಳುಯಾರಿದ್ದಾನೆ? ನಾನು ಅನನ್ಯಭಾವದಿಂದ ಅವನನ್ನು ದಿನಾಲೂ ಸ್ಮರಿಸುತ್ತಿದ್ದೆ. ಆದ್ದರಿಂದ ನನ್ನ ಸ್ಮರಣೆಯನ್ನು ತಿಳಿದವನಾಗಿ ತಾನೇ ಪ್ರತ್ಯಕ್ಷನಾಗಿ ಬಂದಿರುತ್ತಾನೆ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಪಶ್ಯತ್ವಿದಾನೀಂ ದೇವೇಶೋ ರಾಮೋ ದಾಶರಥಿಃ ಪ್ರಭುಃ ।</p>
<p class="Shlok">ದಗ್ಧ್ವಾ ಸ್ವದೇಹಂ ಗಚ್ಛಾಮಿ ಬ್ರಹ್ಮಲೋಕಮಕಲ್ಮಷಃ ॥</p>
<p class="Text">ದೇವ ದೇವೇಶ ದಶರಥ ನಂದನ ಭಗವಾನ್ ಶ್ರೀರಾಮಪ್ರಭುವು ನನ್ನ ಕಡೆಗೆ ನೋಡುತ್ತಿರಲಿ. ನಾನು ನನ್ನ ಶರೀರವನ್ನು ಸುಟ್ಟುಕೊಂಡು, ಪಾಪರಹಿತನಾಗಿ ಬ್ರಹ್ಮಲೋಕಕ್ಕೆ ಹೋಗುತ್ತಿರುವೆನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಅಯೋಧ್ಯಾಧಿಪತಿರ್ಮೇಽಸ್ತು ಹೃದಯೇ ರಾಘವಃ ಸದಾ ।</p>
<p class="Shlok">ಯದ್ವಾಮಾಂಕೇ ಸ್ಥಿತಾ ಸೀತಾ ಮೇಘಸ್ಯೇವ ತಡಿಲ್ಲತಾ ॥</p>
<p class="Text">ಎಡಭಾಗದಲ್ಲಿ ಮೋಡಗಳ ನಡುವಿನ ಮಿಂಚಿನಂತೆ ಜಗನ್ಮಾತೆ ಸೀತೆಯು ವಿರಾಜಮಾನಳಾಗಿರುವ ಅಯೋಧ್ಯಾಪತಿ ಶ್ರೀರಾಮಚಂದ್ರನು ನನ್ನ ಹೃದಯದಲ್ಲಿ ಸದಾಕಾಲ ನೆಲೆಗೊಳ್ಳಲಿ.’’ ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಇತಿ ರಾಮಂ ಚಿರಂ ಧ್ಯಾತ್ವಾ ದೃಷ್ಟ್ವಾ ಚ ಪುರತಃ ಸ್ಥಿತಮ್ ।</p>
<p class="Shlok">ಪ್ರಜ್ವಾಲ್ಯ ಸಹಸಾ ವಹ್ನಿಂ ದಗ್ಧ್ವಾ ಪಂಚಾತ್ಮಕಂ ವಪುಃ ॥ </p>
<p class="Shlok-Number">(ಶ್ಲೋಕ-12)</p>
<p class="Shlok">ದಿವ್ಯದೇಹಧರಃ ಸಾಕ್ಷಾದ್ಯಯೌ ಲೋಕಪತೇಃ ಪದಮ್ ।</p>
<p class="Shlok">ತತೋ ಮುನಿಗಣಾಃ ಸರ್ವೇ ದಂಡಕಾರಣ್ಯವಾಸಿನಃ ।</p>
<p class="Shlok">ಆಜಗ್ಮೂ ರಾಘವಂ ದ್ರಷ್ಟುಂ ಶರಭಂಗನಿವೇಶನಮ್ ॥ </p>
<p class="Text">ಈ ಪ್ರಕಾರ ಶ್ರೀಸೀತಾರಾಮನನ್ನು ತುಂಬಾ ಹೊತ್ತಿನವರೆಗೆ ಧ್ಯಾನಿಸುತ್ತಾ, ಹಾಗೂ ಎದುರಿಗೆ ನಿಂತಿರುವ ಅವನ ಮಂಗಳ ಸ್ವರೂಪವನ್ನು ಕಣ್ತುಂಬಾ ನೋಡುತ್ತಾ ಮುನೀಶ್ವರ ಶರಭಂಗರು ಅಗ್ನಿಯನ್ನು ಪ್ರಜ್ವಲಿತಗೊಳಿಸಿ ಅದರಲ್ಲಿ ತನ್ನ ಪಾಂಚಭೌತಿಕ ಶರೀರವನ್ನು ಸುಟ್ಟುಕೊಂಡು, ದಿವ್ಯದೇಹ (ತೇಜೋಮಯ ಶರೀರ)ವನ್ನು ಧರಿಸಿ ಪರಮಾತ್ಮನ ಪರಮಪದವನ್ನು ಪಡೆದುಕೊಂಡರು. ಅನಂತರ ದಂಡಕಾರಣ್ಯವಾಸಿಗಳಾದ ಋಷಿಗಳೆಲ್ಲರೂ ಶ್ರೀರಘುನಾಥನ ದರ್ಶನ ಪಡೆಯಲು ಶರಭಂಗರ ಆಶ್ರಮಕ್ಕೆ ಆಗಮಿಸಿದರು. ॥11-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ದೃಷ್ಟ್ವಾ ಮುನಿಸಮೂಹಂ ತಂ ಜಾನಕೀರಾಮಲಕ್ಷ್ಮಣಾಃ ।</p>
<p class="Shlok">ಪ್ರಣೇಮುಃ ಸಹಸಾ ಭೂಮೌ ಮಾಯಾಮಾನುಷರೂಪಿಣಃ ॥</p>
<p class="Text">ಆ ಮುನಿಗಳ ಗುಂಪನ್ನು ಕಂಡ ಕೂಡಲೇ ಮಾಯಾಮಾನುಷ್ಯರೂಪನಾದ ಶ್ರೀರಾಮ, ಸೀತೆ, ಲಕ್ಷ್ಮಣರು ನೆಲಮುಟ್ಟಿ ನಮಸ್ಕಾರ ಮಾಡಿದರು. ॥13॥ </p>
<p class="Shlok-Number">(ಶ್ಲೋಕ-14)</p>
<p class="Shlok">ಆಶೀರ್ಭಿರಭಿನಂದ್ಯಾಥ ರಾಮಂ ಸರ್ವಹೃದಿ ಸ್ಥಿತಮ್ ।</p>
<p class="Shlok">ಊಚುಃ ಪ್ರಾಂಜಲಯಃ ಸರ್ವೇ ಧನುರ್ಬಾಣಧರಂ ಹರಿಮ್  ॥</p>
<p class="Text">ಆಗ ಆ ಮುನೀಶ್ವರರು ಸರ್ವಾಂತರ್ಯಾಮಿ ಭಗವಾನ್ ಶ್ರೀರಾಮನನ್ನು ಆಶೀರ್ವಾದಗಳಿಂದ ಹರಸಿದರು. ಪುನಃ ಧನುರ್ಬಾಣಗಳನ್ನು ಧರಿಸಿರುವ ಶ್ರೀಹರಿಯಲ್ಲಿ ಕೈ ಜೋಡಿಸಿಕೊಂಡು ಪ್ರಾರ್ಥಿಸಿಕೊಂಡರು — ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಭೂಮೇರ್ಭಾರಾವತಾರಾಯ ಜಾತೋಸಿ ಬ್ರಹ್ಮಣಾರ್ಥಿತಃ ।</p>
<p class="Shlok">ಜಾನೀಮಸ್ತ್ವಾಂ ಹರಿಂ ಲಕ್ಷ್ಮೀಂ ಜಾನಕೀಂ ಲಕ್ಷ್ಮಣಂ ತಥಾ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಶೇಷಾಂಶಂ ಶಂಖಚಕ್ರೇ ದ್ವೇ ಭರತಂ ಸಾನುಜಂ ತಥಾ ।</p>
<p class="Shlok">ಅತಶ್ಚಾದೌ ಋಷೀಣಾಂ ತ್ವಂ ದುಃಖಂ ಮೋಕ್ತುಮಿರ್ಹಾಸಿ ॥</p>
<p class="Text">‘‘ಬ್ರಹ್ಮದೇವರ ಪ್ರಾರ್ಥನೆಯಂತೆ ಭೂಮಿಯ ಭಾರವನ್ನು ಹರಿಸಲಿಕ್ಕಾಗಿ ನೀನು ಅವತರಿಸಿರುವೆ. ನೀನು ಸಾಕ್ಷಾತ್ ನಾರಾಯಣನೆಂದೂ, ಜಾನಕಿಯು ಪ್ರತ್ಯಕ್ಷ ಲಕ್ಷಿಯೆಂದೂ, ಲಕ್ಷ್ಮಣನು ಆದಿಶೇಷನ ಅಂಶನೆಂದೂ, ಭರತ-ಶತ್ರುಘ್ನರೂ ಭಗವಂತನಾದ ನಿನ್ನ ಶಂಖ-ಚಕ್ರಗಳ ಅವತಾರವೆಂದೂ ನಾವು ತಿಳಿದಿದ್ದೇವೆ. ಆದ್ದರಿಂದ ನೀನು ಮೊಟ್ಟಮೊದಲು ಋಷಿಗಳ ದುಃಖವನ್ನು ದೂರಗೊಳಿಸು. ॥15-16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಆಗಚ್ಛ ಯಾಮೋ ಮುನಿಸೇವಿತಾನಿ </p>
<p class="Shlok">ವನಾನಿ ಸರ್ವಾಣಿ ರಘೂತ್ತಮ ಕ್ರಮಾತ್ ।</p>
<p class="Shlok">ದ್ರಷ್ಟಂ ಸುಮಿತ್ರಾಸುತಜಾನಕೀಭ್ಯಾಂ </p>
<p class="Shlok">ತದಾ ದಯಾಽಸ್ಮಾಸು ದೃಢಾ ಭವಿಷ್ಯತಿ ॥</p>
<p class="Text">ಹೇ ರಘುಶ್ರೇಷ್ಠನೆ! ಮುನಿಗಳು ವಾಸವಾಗಿರುವ ಎಲ್ಲ ತಪೋವನಗಳನ್ನು ಕ್ರಮವಾಗಿ ನೋಡುವಿಯಂತೆ, ನಾವೂ ನಿಮ್ಮ ಜೊತೆಗೆ ಬರುತ್ತೇವೆ. ಲಕ್ಷ್ಮಣ ಜಾನಕಿಯರೊಡಗೂಡಿ ಆ ಆಶ್ರಮಗಳನ್ನು ನೋಡಿದಾಗ ನಿನಗೆ ನಮ್ಮಲ್ಲಿ ಕರುಣೆಯು ಖಂಡಿತವಾಗಿ ಉಂಟಾಗುವುದು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಇತಿ ವಿಜ್ಞಾಪಿತೋ ರಾಮಃ ಕೃತಾಂಜಲಿಪುಟೈರ್ವಿಭುಃ ।</p>
<p class="Shlok">ಜಗಾಮ ಮುನಿಭಿಃ ಸಾರ್ಧಂ ದ್ರಷ್ಟುಂ ಮುನಿವನಾನಿ ಸಃ ॥ </p>
<p class="Text">ಹೀಗೆಂದು ಕೈ ಮುಗಿದು ಪ್ರಾರ್ಥಿಸಿಕೊಂಡಾಗ ಭಗವಾನ್ ಶ್ರೀರಾಮನು ಮುನಿಗಳ ವಾಸಸ್ಥಾನಗಳಾದ ತಪೋವನವನ್ನು ನೋಡಲು ಋಷಿಗಳೊಂದಿಗೆ ಹೊರಟನು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ದದರ್ಶ ತತ್ರ ಪತಿತಾನ್ಯನೇಕಾನಿ ಶಿರಾಂಸಿ ಸಃ ।</p>
<p class="Shlok">ಅಸ್ಥಿಭೂತಾನಿ ಸರ್ವತ್ರ ರಾಮೋ ವಚನಮಬ್ರವೀತ್ ॥ </p>
<p class="Shlok-Number">(ಶ್ಲೋಕ-20)</p>
<p class="Shlok">ಅಸ್ಥೀನಿ ಕೇಷಾಮೇತಾನಿ ಕಿಮರ್ಥಂ ಪತಿತಾನಿ ವೈ ।</p>
<p class="Shlok">ತಮೂಚುರ್ಮುನಯೋ ರಾಮ ಋಷೀಣಾಂ ಮಸ್ತಕಾನಿ ಹಿ ॥</p>
<p class="Text">ಶ್ರೀರಾಮನು ಅಲ್ಲಿ ತಲೆಬುರುಡೆಗಳು, ಮೂಳೆಗಳು ರಾಶಿ-ರಾಶಿಯಾಗಿ, ಬಿದ್ದಿರುವುದನ್ನು ನೋಡಿದನು. ಅದನ್ನು ನೋಡಿ ಶ್ರೀರಾಮನು ಋಷಿಗಳ ಬಳಿಯಲ್ಲಿ ಕೇಳಿದನು ‘‘ಇವು ಯಾರ ಅಸ್ಥಿಗಳು, ಹೀಗೇಕೆ ಬಿದ್ದಿವೆ?’’ ಆಗ ಮುನೀಶ್ವರರು ಹೇಳಿದರು ‘‘ಹೇ ರಾಮಾ! ಇವು ಋಷಿಗಳ ತಲೆಬುರುಡೆಗಳು. ॥19-20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ರಾಕ್ಷಸೈರ್ಭಕ್ಷಿತಾನೀಶ ಪ್ರಮತ್ತಾನಾಂ ಸಮಾಧಿತಃ ।</p>
<p class="Shlok">ಅಂತರಾಯಂ ಮುನೀನಾಂ ತೇ ಪಶ್ಯಂತೋಽನುಚರಂತಿ ಹಿ ॥</p>
<p class="Text">ಹೇ ಸಮರ್ಥನೆ! ರಾಕ್ಷಸರು ಇವರನ್ನು ತಿಂದುಬಿಟ್ಟಿರುವರು. ಸಮಾಧಿಯಲ್ಲಿ ಮಗ್ನರಾದಾಗ ಓಡಿಹೋಗಲಾರದೆ ಇರುವ ಮುನಿಗಳನ್ನು ತಿಂದುಹಾಕಲು ರಾಕ್ಷಸರು ಹೊಂಚುಹಾಕುತ್ತಾ ಅಲ್ಲಲ್ಲಿ ತಿರುಗಾಡುತ್ತಿರುತ್ತಾರೆ. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಶ್ರುತ್ವಾ ವಾಕ್ಯಂ ಮುನೀನಾಂ ಸ ಭಯದೈನ್ಯಸಮನ್ವಿತಮ್ ।</p>
<p class="Shlok">ಪ್ರತಿಜ್ಞಾಮಕರೋದ್ರಾಮೋ ವಧಾಯಾಶೇಷರಕ್ಷಸಾಮ್ ॥</p>
<p class="Text">ಭಯ ಮತ್ತು ದೀನತೆಗಳಿಂದ ಕೂಡಿದ ಮುನಿಗಳ ಮಾತನ್ನು ಕೇಳಿದ ಶ್ರೀರಾಮಚಂದ್ರನು ಸಮಸ್ತ ರಾಕ್ಷಸರನ್ನು ಸಂಹಾರ ಮಾಡುವುದಾಗಿ ಪ್ರತಿಜ್ಞೆ ಮಾಡಿದನು. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಪೂಜ್ಯಮಾನಃ ಸದಾ ತತ್ರ ಮುನಿಭಿರ್ವನವಾಸಿಭಿಃ ।</p>
<p class="Shlok">ಜಾನಕ್ಯಾ ಸಹಿತೋ ರಾಮೋ ಲಕ್ಷ್ಮಣೇನ ಸಮನ್ವಿತಃ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಉವಾಸ ಕತಿಚಿತ್ತತ್ರ ವರ್ಷಾಣಿ ರಘುನಂದನಃ ।</p>
<p class="Shlok">ಏವಂ ಕ್ರಮೇಣ ಸಂಪಶ್ಯನ್ ಯಷೀಣಾಮಾಶ್ರಮಾನ್ವಿಭುಃ ॥</p>
<p class="Text">ಈ ಪ್ರಕಾರ ಕ್ರಮವಾಗಿ ಮುನೀಶ್ವರರ ಆಶ್ರಮಗಳನ್ನು ನೋಡುತ್ತಾ ಪ್ರಭು ಶ್ರೀರಾಮಚಂದ್ರನು ವನವಾಸಿ ಋಷಿಗಳಿಂದ ನಿತ್ಯ ಪೂಜಿತನಾಗುತ್ತಾ ಸೀತಾ-ಲಕ್ಷ್ಮಣರೊಡಗೂಡಿ ಅಲ್ಲಿ ಕೆಲವು ವರ್ಷಗಳ ಕಾಲವನ್ನು ಕಳೆದನು. ॥23-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಸುತೀಕ್ಷ್ಣಸ್ಯಾಶ್ರಮಂ ಪ್ರಾಗಾತ್ಪ್ರಖ್ಯಾತಮೃಷಿಸಂಕುಲಮ್ ।</p>
<p class="Shlok">ಸರ್ವರ್ತುಗುಣಸಂಪನ್ನಂ ಸರ್ವಕಾಲಸುಖಾವಹಮ್ ॥ </p>
<p class="Text">ಈ ಪ್ರಕಾರ ಒಂದೊಂದಾಗಿ ಋಷಿಗಳ ಆಶ್ರಮವನ್ನು ಸಂದರ್ಶಿಸುತ್ತಾ ವಿಭುವಾದ ಶ್ರೀರಾಮನು ಸುಪ್ರಸಿದ್ಧವೂ ಋಷಿಗಳಿಂದ ತುಂಬಿರುವ, ಎಲ್ಲ ಋತುಧರ್ಮಗಳಿಂದ ಕೂಡಿದ, ಎಲ್ಲಾ ಸಮಯದಲ್ಲಿ ಹಿತಕರವಾದ ಹವಾಗುಣವುಳ್ಳ ಸುತೀಕ್ಷ್ಣ ಮಹರ್ಷಿಯ ಆಶ್ರಮಕ್ಕೆ ಬಂದನು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ರಾಮಮಾಗತಮಾಕರ್ಣ್ಯ ಸುತೀಕ್ಷ್ಣಃ ಸ್ವಯಮಾಗತಃ ।</p>
<p class="Shlok">ಅಗಸ್ತ್ಯಶಿಷ್ಯೋ ರಾಮಸ್ಯ ಮಂತ್ರೋಪಾಸನತತ್ಪರಃ ।</p>
<p class="Shlok">ವಿಧಿವತ್ಪೂಜಯಾಮಾಸ ಭಕ್ತ್ಯುತ್ಕಂಠಿತಲೋಚನಃ ॥ </p>
<p class="Text">ಶ್ರೀರಾಮನ ಆಗಮನವನ್ನು ಕೇಳಿ ರಾಮಮಂತ್ರದ ಉಪಾಸಕರೂ, ಅಗಸ್ತ್ಯ ಋಷಿಯ ಶಿಷ್ಯರೂ ಆದ ಸುತೀಕ್ಷ್ಣರು ತಾನೇ ಎದ್ದು ಬಂದು ಇದಿರ್ಗೊಂಡರು. ಭಕ್ತಿಯಿಂದ ಉಕ್ಕಿಬಂದ ಕಣ್ಣೀರಿನಿಂದ ಕೂಡಿದರಾಗಿ ವಿಧಿಪೂರ್ವಕವಾಗಿ ಶ್ರೀರಾಮನನ್ನು ನಮಸ್ಕರಿಸಿ ಪೂಜಿಸಿದರು. ಅನಂತರ ಕೈ ಜೋಡಿಸಿಕೊಂಡು ಪ್ರಾರ್ಥಿಸತೊಡಗಿದರು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Uvach">ಸುತೀಕ್ಷ್ಣ ಉವಾಚ </p>
<p class="Shlok">ತ್ವನ್ಮಂತ್ರಜಾಪ್ಯಹಮನಂತಗುಣಾಪ್ರಮೇಯ</p>
<p class="Shlok">ಸೀತಾಪತೇ ಶಿವವಿರಿಂಚಿಸಮಾಶ್ರಿತಾಂರಘೇ ।</p>
<p class="Shlok">ಸಂಸಾರಸಿಂಧುತರಣಾಮಲಪೋತಪಾದ</p>
<p class="Shlok">ರಾಮಾಭಿರಾಮ ಸತತಂ ತವ ದಾಸದಾಸಃ ॥ </p>
<p class="Text"><span class="char-style-override-3">ಸುತೀಕ್ಷ್ಣರು ಹೇಳುತ್ತಾರೆ —</span> ‘‘ಅನಂತ ಕಲ್ಯಾಣಗುಣ ಸಂಪನ್ನನೂ, ಅಪ್ರಮೇಯನೂ, ಮನೋಹರನೂ ಆದ ಶ್ರೀರಾಮಚಂದ್ರಾ! ನಿನ್ನ ಮಂತ್ರವನ್ನೇ ಜಪಿಸುತ್ತಿರುವ ನಾನು ನಿನ್ನ ದಾಸರ ದಾಸನು. ಹೇ ಸೀತಾಪತಿಯೆ! ಶಿವ-ಬ್ರಹ್ಮಾದಿಗಳು ನಿನಗೆ ಆಶ್ರಿತರಾಗಿರುವರು. ಜಗತ್ಪಾವನವಾದ ನಿನ್ನ ಚರಣಗಳು ಸಂಸಾರ-ಸಾಗರವನ್ನು ದಾಟಲು ಸದೃಢವಾದ ನಾವೆಯಂತಿವೆ. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಮಾಮದ್ಯ ಸರ್ವಜಗತಾಮವಿಗೋಚರಸ್ತ್ವಂ </p>
<p class="Shlok">ತ್ವನ್ಮಾಯಯಾ ಸುತಕಲತ್ರಗೃಹಾಂಧಕೂಪೇ ।</p>
<p class="Shlok">ಮಗ್ನಂ ನಿರೀಕ್ಷ್ಯ ಮಲಪುದ್ಗಲಪಿಂಡಮೋಹ -</p>
<p class="Shlok">ಪಾಶಾನುಬದ್ಧಹೃದಯಂ ಸ್ವಯಮಾಗತೋಸಿ ॥</p>
<p class="Text">ಸಕಲ ಪ್ರಪಂಚಕ್ಕೆ ಅಗೋಚರನಾಗಿರುವ ನೀನು, ನಿನ್ನ ಮಾಯೆಯಿಂದ ಪತ್ನೀ-ಪುತ್ರ-ಗೃಹಾದಿ ಕತ್ತಲೆಯ ಬಾವಿಯಲ್ಲಿ ಮುಳುಗಿ ರುವ ಹಾಗೂ ಮಲ-ಮೂತ್ರ ಭಾಂಡವಾದ ಶರೀರವನ್ನೇ ನಾನೆಂಬ ಪಾಶದಲ್ಲಿ ಬಂಧಿತನಾದ ನನಗೆ ದರ್ಶನ ಕೊಟ್ಟು, ನನ್ನನ್ನು ಉದ್ಧಾರಮಾಡಲು ನೀನೇ ಪ್ರತ್ಯಕ್ಷವಾಗಿ ಬಂದಿರುವೆ. ಇದು ನಿನ್ನ ಕರುಣೆಯೇ ಆಗಿದೆ. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ತ್ವಂ ಸರ್ವಭೂತಹೃದಯೇಷು ಕೃತಾಲಯೋಽಪಿ </p>
<p class="Shlok">ತ್ವನ್ಮಂತ್ರಜಾಪ್ಯವಿಮುಖೇಷುತನೋಷಿ ಮಾಯಾಮ್ ।</p>
<p class="Shlok">ತ್ವನ್ಮಂತ್ರಸಾಧನಪರೇಷ್ವಪಯಾತಿ ಮಾಯಾ</p>
<p class="Shlok">ಸೇವಾನುರೂಪಲದೋಽಸಿ ಯಥಾ ಮಹೀಪಃ ॥</p>
<p class="Text">ನೀನು ಎಲ್ಲ ಪ್ರಾಣಿಗಳ ಹೃದಯದಲ್ಲಿ ಮನೆಮಾಡಿಕೊಂಡಿದ್ದರೂ ನಿನ್ನ ಮಂತ್ರವನ್ನು ಜಪಿಸದವರು ಮಾಯೆಯಿಂದ ಮೋಹಿತರಾಗುತ್ತಾರೆ. ಆದರೆ ನಿನ್ನ ನಾಮ ಚಿಂತನೆಯಲ್ಲಿ ನಿರತರಾದವರಿಂದ ಮಾಯೆಯು ದೂರವಾಗುತ್ತಾಳೆ. ರಾಜನು ಸೇವೆಗೆ ತಕ್ಕಂತೆ ಫಲಕೊಡುವಂತೆ ನೀನೂ ಅದಕ್ಕಿಂತಲೂ ಹೆಚ್ಚಿನದಾದ ಫಲವನ್ನು ಅನುಗ್ರಹಿಸುತ್ತಿರುವೆ. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ವಿಶ್ವಸ್ಯ ಸೃಷ್ಟಿಲಯಸಂಸ್ಥಿತಿಹೇತುರೇಕಃ </p>
<p class="Shlok"> ತ್ತ್ವಂ ಮಾಯಯಾ ತ್ರಿಗುಣಯಾ ವಿಧಿರೀಶವಿಷ್ಣೂ ।</p>
<p class="Shlok">ಭಾಸೀಶ ಮೋಹಿತಧಿಯಾಂ ವಿವಿಧಾಕೃತಿಸ್ತ್ವಂ </p>
<p class="Shlok">ಯದ್ವದ್ರವಿಃ ಸಲಿಲಪಾತ್ರಗತೋ ಹ್ಯನೇಕಃ  ॥</p>
<p class="Text">ಸ್ವಾಮಿ! ಉತ್ಪತ್ತಿ, ಸ್ಥಿತಿ, ಪ್ರಳಯ ಇವುಗಳಿಗೆ ನೀನೊಬ್ಬನೇ ಕಾರಣನಾಗಿದ್ದು, ತ್ರಿಗುಣ ಮಯ ಮಾಯೆಯ ನಿಮಿತ್ತವಾಗಿ ಬ್ರಹ್ಮ, ವಿಷ್ಣು, ಶಿವರೆಂದು ಕಂಡು ಬರುತ್ತೀಯೆ. ಮಾಯಾಮೋಹಿತರಾದವರಿಗಂತೂ ಮನುಷ್ಯ, ಪಶು, ಪಕ್ಷಿ ಮುಂತಾಗಿ ನಾನಾರೂಪದಿಂದ ಕಂಡು ಬರುತ್ತೀಯೆ. ಸೂರ್ಯನು ತಾನೊಬ್ಬನೇ ಆಗಿದ್ದರೂ ಬೇರೆ-ಬೇರೆ ನೀರಿನ ಪಾತ್ರೆಗಳಲ್ಲಿ ಪ್ರತಿಬಿಂಬಿತನಾಗಿ ಅನೇಕ ಸೂರ್ಯರಂತೆ ಕಾಣು ವನೋ ಹಾಗೆಯೇ ಆಶ್ಚರ್ಯಗೊಳಿಸುತ್ತಿರುವೆ. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಪ್ರತ್ಯಕ್ಷತೋಽದ್ಯ ಭವತಶ್ಚರಣಾರವಿಂದಂ </p>
<p class="Shlok">ಪಶ್ಯಾಮಿ ರಾಮ ತಮಸಃ ಪರತಃ ಸ್ಥಿತಸ್ಯ ।</p>
<p class="Shlok">ದೃಗ್ರೂಪತಸ್ತ್ವಮಸತಾಮವಿಗೋಚರೋಽಪಿ</p>
<p class="Shlok">ತ್ವನ್ಮಂತ್ರಪೂತಹೃದಯೇಷು ಸದಾ ಪ್ರಸನ್ನಃ ॥</p>
<p class="Text">ಹೇ ರಾಮಾ! ಕತ್ತಲೆಯ ಆಚೆಗಿರುವ ನಿನ್ನ ಪಾದಾರವಿಂದಗಳನ್ನು ನಾನು ಈಗ ಪ್ರತ್ಯಕ್ಷವಾಗಿ ನೋಡುತ್ತಿರುವೆನು. ಸದಾ ಸಾಕ್ಷಿರೂಪನಾದ ನೀನು ಅಜ್ಞರಿಗೆ ಎಂದೆಂದಿಗೂ ಕಂಡುಬರದಿದ್ದರೂ ನಿನ್ನ ಮಂತ್ರಜಪದಿಂದ ಪವಿತ್ರರಾದವರ ಹೃದಯದಲ್ಲಿ ಪ್ರಸನ್ನನಾಗಿ ದರ್ಶನಕೊಡವೆ. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಪಶ್ಯಾಮಿ ರಾಮ ತವ ರೂಪಮರೂಪಿಣೋಽಪಿ </p>
<p class="Shlok">ಮಾಯಾವಿಡಂಬನಕೃತಂ ಸುಮನುಷ್ಯವೇಷಮ್ ।</p>
<p class="Shlok">ಕಂದರ್ಪಕೋಟಿಸುಭಗಂ ಕಮನೀಯಚಾಪ -</p>
<p class="Shlok">ಬಾಣಂ ದಯಾರ್ದ್ರಹೃದಯಂ ಸ್ಮಿತಚಾರುವಕ್ತ್ರಮ್ ॥</p>
<p class="Text">ಹೇ ರಾಮಚಂದ್ರಾ! ರೂಪರಹಿತನೇ ಆಗಿರುವ ನಿನ್ನನ್ನು ನಾನು ಈಗ ತನ್ನ ಮಾಯೆಯಿಂದಲೇ ಧರಿಸಿದ ಮನುಷ್ಯ ರೂಪದಿಂದ ನೋಡುತ್ತಿದ್ದೇನೆ. ನಿನ್ನ ಸ್ವರೂಪವು ಕೋಟಿ ಮನ್ಮಥರ ಲಾವಣ್ಯಕ್ಕೆ ಸಮವಾದ ಸೌಂದರ್ಯಯುಕ್ತವೂ ರಮಣೀಯವಾದ ಧನುರ್ಬಾಣಗಳನ್ನು ಧರಿಸಿರುವ, ದಯೆಯಿಂದ ಕೂಡಿದ ಅಂತಃಕರಣವುಳ್ಳದ್ದು, ಮುಗುಳು ನಗೆಯಿಂದ ಕೂಡಿದ ಸುಂದರ ಮುಖವುಳ್ಳದ್ದು ಆಗಿದೆ. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಸೀತಾಸಮೇತಮಜಿನಾಂಬರಮಪ್ರಧೃಷ್ಯಂ </p>
<p class="Shlok">ಸೌಮಿತ್ರಿಣಾ ನಿಯತಸೇವಿತಪಾದಪದ್ಮಮ್ ।</p>
<p class="Shlok">ನೀಲೋತ್ಸಲದ್ಯುತಿಮನಂತಗುಣಂ ಪ್ರಶಾಂತಂ</p>
<p class="Shlok">ಮದ್ಭಾಗಧೇಯಮನಿಶಂ ಪ್ರಣಮಾಮಿ ರಾಮಮ್ ॥</p>
<p class="Text">ಸೀತಾ ಸಮೇತನಾಗಿಯೂ, ಜಿಂಕೆಯ ಚರ್ಮವನ್ನು ಧರಿಸಿದವನಾಗಿ, ಅಜೇಯನಾಗಿರುವ ಮತ್ತು ಲಕ್ಷ್ಮಣನಿಂದ ಸದಾಕಾಲವು ಸೇವಿತವಾದ ಚರಣಗಳುಳ್ಳವನೂ, ಕನ್ನೈದಿಲೆಯಂತೆ ಕಾಂತಿಯುಳ್ಳವನೂ, ಅನಂತ ಗುಣಪರಿಪೂರ್ಣನಾದ, ಪ್ರಶಾಂತನಾದ, ನನ್ನ ಭಾಗ್ಯದೇವತೆಯಾದ ಶ್ರೀರಾಮನಾದ ನಿನ್ನನ್ನು ಅಹರ್ನಿಶಿ ನಮಸ್ಕರಿಸುತ್ತೇನೆ. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಜಾನಂತು ರಾಮ ತವ ರೂಪಮಶೇಷದೇಶ-</p>
<p class="Shlok">ಕಾಲಾದ್ಯುಪಾಧಿರಹಿತಂ ಘನಚಿತ್ಪ್ರಕಾಶಮ್ ।</p>
<p class="Shlok">ಪ್ರತ್ಯಕ್ಷತೋಽದ್ಯ ಮಮ ಗೋಚರಮೇತದೇವ </p>
<p class="Shlok">ರೂಪಂ ವಿಭಾತು ಹೃದಯೇ ನ ಪರಂ ವಿಕಾಂಕ್ಷೇ ॥</p>
<p class="Text">ಹೇ ರಘುನಂದನಾ! ನಿನ್ನ ಸ್ವರೂಪವು ದೇಶ, ಕಾಲ, ಮುಂತಾದ ಉಪಾಧಿಗಳಿಂದ ರಹಿತವಾಗಿಯೂ, ಅಖಂಡ ಚಿತ್ಪ್ರಕಾಶರೂಪವಾಗಿಯೂ ಇರುವುದೆಂದು ಜ್ಞಾನಿಗಳು ತಿಳಿದಿರುವರು. ಅವರು ಬೇಕಾದರೆ ಹಾಗೇ ತಿಳಿಯಲಿ. ಆದರೆ ನನಗೆ ಮಾತ್ರ ಎದುರಿಗೆ ಕಾಣಿಸುತ್ತಿರುವ ಸಗುಣರೂಪವೇ ನನ್ನ ಹೃದಯದಲ್ಲಿ ಸದಾ ಬೆಳಗುತ್ತಿರಲಿ; ಇದಲ್ಲದೆ ಮತ್ತೇನನ್ನೂ ನಾನು ಬಯಸುವುದಿಲ್ಲ.’’॥34॥ </p>
<p class="Shlok-Number">(ಶ್ಲೋಕ-35)</p>
<p class="Shlok">ಇತ್ಯೇವಂ ಸ್ತುವತಸ್ತಸ್ಯ ರಾಮಃ ಸಸ್ಮಿತಮಬ್ರವೀತ್ ।</p>
<p class="Shlok">ಮುನೇ ಜಾನಾಮಿ ತೇ ಚಿತ್ತಂ ನಿರ್ಮಲಂ ಮದುಪಾಸನಾತ್ ॥</p>
<p class="Text">ಈ ರೀತಿಯಾಗಿ ಸ್ತೋತ್ರಮಾಡುತ್ತಿರುವ ಆ ಸುತೀಕ್ಷ್ಣನನ್ನು ಕುರಿತು ಶ್ರೀರಾಮನು ಮುಗುಳುನಗೆಯಿಂದ ಇಂತೆಂದನು - ‘‘ಹೇ ಮುನಿವರ್ಯನೆ! ನನ್ನ ಚಿಂತನೆಯಿಂದ ನಿನ್ನ ಮನಸ್ಸು ನಿರ್ಮಲವಾಗಿರುವುದನ್ನು ನಾನು ಬಲ್ಲೆನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಅತೋಽಹಮಾಗತೋ ದ್ರಷ್ಟುಂ ಮದೃತೇ ನಾನ್ಯಸಾಧನಮ್ ।</p>
<p class="Shlok">ಮನ್ಮಂತ್ರೋಪಾಸಕಾ ಲೋಕೇ ಮಾಮೇವ ಶರಣಂ ಗತಾಃ ॥ </p>
<p class="Shlok-Number">(ಶ್ಲೋಕ-37)</p>
<p class="Shlok">ನಿರಪೇಕ್ಷಾ ನಾನ್ಯಗತಾಸ್ತೇಷಾಂ ದೃಶ್ಯೋಹಮನ್ವಹಮ್ ।</p>
<p class="Shlok">ಸ್ತೋತ್ರಮೇತತ್ಪಠೇದ್ಯಸ್ತು ತ್ವತ್ಕೃತಂ ಮತ್ಪ್ರಿಯಂ ಸದಾ ॥ </p>
<p class="Shlok-Number">(ಶ್ಲೋಕ-38)</p>
<p class="Shlok">ಸದ್ಭಕ್ತಿರ್ಮೇ ಭವೇತ್ತಸ್ಯ ಜ್ಞಾನಂ ಚ ವಿಮಲಂ ಭವೇತ್ ।</p>
<p class="Shlok">ತ್ವಂ ಮಮೋಪಾಸನಾದೇವ ವಿಮುಕ್ತೋಽಸೀಹ ಸರ್ವತಃ ॥ </p>
<p class="Text">ಅನನ್ಯವಾಗಿ ನನ್ನ ಉಪಾಸನೆಯನ್ನೆ ನೀನು ಮಾಡುತ್ತಿರುವೆ, ಆದ್ದರಿಂದ ನಿನ್ನನ್ನು ನೋಡಲು ನಾನು ಬಂದಿದ್ದೇನೆ. ಲೋಕದಲ್ಲಿ ಯಾರು ನನ್ನ ಮಂತ್ರೋಪಾಸನೆಯನ್ನು ಮಾಡುತ್ತಾ ನನ್ನನ್ನೇ ಶರಣು ಹೊಂದಿರುವರೋ, ಹಾಗೂ ಯಾವ ಬಯಕೆಗಳಿಲ್ಲದವರಾಗಿ ಅನ್ಯಗತಿಯಿಲ್ಲದವರಾಗಿರುವರೋ ಅಂಥವರಿಗೆ ನಾನು ಯಾವಾಗಲೂ ಕಾಣಿಸಿಕೊಳ್ಳುವೆನು. ನನಗೆ ಪ್ರಿಯವಾದ ನೀನು ಗೈದಿರುವ ಈ ಸ್ತೋತ್ರವನ್ನು ಸದಾ ಪಠಿಸುವವರಿಗೆ ಸದ್ಭಕ್ತಿಯೂ, ವಿಮಲಜ್ಞಾನವೂ ಉಂಟಾಗುವುದು. ನೀನು ಕೇವಲ ನನ್ನ ಉಪಾಸನೆಯನ್ನು ಮಾಡಿರುವುದರಿಂದಲೇ ಎಲ್ಲ ವಿಧವಾದ ಸಂಸಾರ ಬಂಧನದಿಂದ ಬಿಡುಗಡೆಹೊಂದಿ ಮುಕ್ತನಾಗಿರುವೆ. ॥36-38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ದೇಹಾಂತೇ ಮಮ ಸಾಯುಜ್ಯಂ ಲಪ್ಸ್ಯಸೇ ನಾತ್ರ ಸಂಶಯಃ ।</p>
<p class="Shlok">ಗುರುಂ ತೇ ದ್ರಷ್ಟುಮಿಚ್ಛಾಮಿ ಹ್ಯಗಸ್ತ್ಯಂ ಮುನಿನಾಯಕಮ್ ।</p>
<p class="Shlok">ಕಿಂಚಿತ್ಕಾಲಂ ತತ್ರ ವಸ್ತುಂ ಮನೋ ಮೇ ತ್ವರಯತ್ಯಲಮ್ ॥</p>
<p class="Text">ದೇಹವು ಬಿದ್ದ ಬಳಿಕ ನನ್ನ ಸಾಯುಜ್ಯವನ್ನು ಸೇರಿ ಮುಕ್ತಿಯನ್ನೇ ಪಡೆಯುವೆ, ಇದರಲ್ಲಿ ಸಂಶಯವಿಲ್ಲ. ಮುನಿಗಳೊಡೆಯನೂ, ನಿನ್ನ ಗುರುಗಳೂ ಆದ ಅಗಸ್ತ್ಯರನ್ನು ನಾನು ನೋಡಲಿಚ್ಛಿಸುತ್ತೇನೆ. ಕೆಲವು ಕಾಲ ಅಲ್ಲಿ ವಾಸಮಾಡಬೇಕೆಂದು ನನ್ನ ಮನಸ್ಸು ತವಕ ಪಡುತ್ತಿದೆ. ॥ 39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಸುತೀಕ್ಷ್ಣೋಪಿ ತಥೇತ್ಯಾಹ ಶ್ವೋ ಗಮಿಷ್ಯಸಿ ರಾಘವ ।</p>
<p class="Shlok">ಅಹಮಪ್ಯಾಗಮಿಷ್ಯಾಮಿ ಚಿರಾದ್ದೃಷ್ಟೋ ಮಹಾಮುನಿಃ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಅಥ ಪ್ರಭಾತೇ ಮುನಿನಾ ಸಮೇತೋ</p>
<p class="Shlok">ರಾಮಃ ಸಸೀತಃ ಸಹ ಲಕ್ಷ್ಮಣೇನ ।</p>
<p class="Shlok">ಅಗಸ್ತ್ಯಸಂಭಾಷಣಲೋಲಮಾನಸಃ </p>
<p class="Shlok">ಶನೈರಗಸ್ತ್ಯಾನುಜಮಂದಿರಂ ಯಯೌ ॥</p>
<p class="Text">ಸುತೀಕ್ಷ್ಣನೂ ಕೂಡ ‘‘ಹಾಗೇ ಆಗಲಿ; ಹೇ ರಾಘವಾ! ಅಲ್ಲಿಗೆ ನಾಳೆ ಹೋಗೋಣವಂತೆ; ನಾನೂ ಬರುತ್ತೇನೆ. ನಾನು ಮಹಾಮುನಿಯನ್ನು ಕಂಡು ಬಹಳ ದಿನಗಳಾದುವು. ಪ್ರಾತಃಕಾಲವಾಗುತ್ತಲೇ ಸೀತಾ-ಲಕ್ಷ್ಮಣಸಹಿತ ಶ್ರೀರಾಮಚಂದ್ರನು ಸುತೀಕ್ಷ್ಮಣರನ್ನು ಜೊತೆಗೂಡಿ ಅಗಸ್ತ್ಯರೊಡನೆ ವಾರ್ತಾಲಾಪ ಮಾಡುವ ಮನಸ್ಸುಳ್ಳವನಾಗಿ ಬೇಗನೇ ಅಗಸ್ತ್ಯರ ತಮ್ಮ ಅಗ್ನಿಜಿಹ್ವ ಮುನಿಯ ಆಶ್ರಮದ ಕಡೆಗೆ ಪಯಣ ಬೆಳೆಸಿದನು. ॥40-41॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ದ್ವಿತೀಯಃ ಸರ್ಗಃ ॥2॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಎರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-3">ಮೂರನೆಯ ಸರ್ಗ</p>
<p class="description">ಮುನೀಶ್ವರ ಅಗಸ್ತ್ಯರ ಭೇಟಿ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಅಥ ರಾಮಃ ಸುತೀಕ್ಷ್ಣೇನ ಜಾನಕ್ಯಾ ಲಕ್ಷ್ಮಣೇನ ಚ ।</p>
<p class="Shlok">ಅಗಸ್ತ್ಯಸ್ಯಾನುಜಸ್ಥಾನಂ ಮಧ್ಯಾಹ್ನೇ ಸಮಪದ್ಯತ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು — </span>ಪಾರ್ವತಿ! ಶ್ರೀರಾಮನು ಸೀತಾಲಕ್ಷ್ಮಣರೊಡಗೂಡಿ ಸುತೀಕ್ಷ್ಣರೊಂದಿಗೆ ಮಧ್ಯಾಹ್ನದ ವೇಳೆಗೆ ಅಗಸ್ತ್ಯರ ಸಹೋದರ ಅಗ್ನಿಜಿಹ್ವರ ಆಶ್ರಮಕ್ಕೆ ತಲುಪಿದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ತೇನ ಸಂಪೂಜಿತಃ ಸಮ್ಯಗ್ಭುಕ್ತ್ವಾ ಮೂಲಫಲಾದಿಕಮ್ ।</p>
<p class="Shlok">ಪರೇದ್ಯುಃ ಪ್ರಾತರುತ್ಥಾಯ ಜಗ್ಮುಸ್ತೇಽಗಸ್ತ್ಯಮಂಡಲಮ್ ॥</p>
<p class="Text">ಅವರಿಂದ ಚೆನ್ನಾಗಿ ಉಪಚರಿಸಲ್ಪಟ್ಟು ಅವರಿತ್ತ ಕಂದ ಮೂಲಲಗಳನ್ನು ಸ್ವೀಕರಿಸಿ ಅಂದಿನ ರಾತ್ರಿ ಅಲ್ಲೆ ಇದ್ದು, ಮರುದಿನ ಬೆಳಿಗ್ಗೆ ಏಳುತ್ತಲೇ ಎಲ್ಲರಿಂದೊಡಗೂಡಿ ಶ್ರೀರಾಮನು ಅಗಸ್ತ್ಯರ ಆಶ್ರಮಕ್ಕೆ ಹೊರಟನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಸರ್ವರ್ತುಫಲಪುಪ್ಪಾಢ್ಯಂ ನಾನಾಮೃಗಗಣೈರ್ಯುತಮ್ ।</p>
<p class="Shlok">ಪಕ್ಷಿಸಂಘೈಶ್ಚ ವಿವಿಧೈರ್ನಾದಿತಂ ನಂದನೋಪಮಮ್ ॥</p>
<p class="Text">ಅಗಸ್ತ್ಯರ ಆಶ್ರಮ ಸ್ಥಳವು ಎಲ್ಲ ಋತುಗಳಲ್ಲಿಯೂ ಫಲ-ಪುಷ್ಪಾದಿಗಳಿಂದ ಸಮೃದ್ಧವಾಗಿತ್ತು. ನಾನಾ ವಿಧವಾದ ಮೃಗಸಂಕುಲಗಳಿಂದ ಕೂಡಿದ, ಪಕ್ಷಿಗಳ ಮಧುರ ಕೂಜನದಿಂದ ಪ್ರತಿಧ್ವನಿಸುತ್ತಾ, ನಂದನವನಕ್ಕೆ ಸಮಾನವಾಗಿತ್ತು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಬ್ರಹ್ಮರ್ಷಿಭಿರ್ದೇವರ್ಷಿಭಿಃ ಸೇವಿತಂ ಮುನಿಮಂದಿರೈಃ ।</p>
<p class="Shlok">ಸರ್ವತೋಽಲಂಕೃತಂ ಸಾಕ್ಷಾದ್ ಬ್ರಹ್ಮಲೋಕಮಿವಾಪರಮ್ ॥</p>
<p class="Text">ಅಲ್ಲಿ ಬ್ರಹ್ಮರ್ಷಿಗಳಿಂದ, ದೇವರ್ಷಿಗಳಿಂದ ಸೇವಿತವಾದ ಅನೇಕ ಮುನಿಮಂದಿರಗಳಿಂದ ಅಲಂಕೃತವಾಗಿದ್ದು ಮತ್ತೊಂದು ಬ್ರಹ್ಮಲೋಕವೋ ಎಂಬಂತಿತ್ತು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಬಹಿರೇವಾಶ್ರಮಸ್ಯಾಥ ಸ್ಥಿತ್ವಾ ರಾಮೋಽಬ್ರವೀನ್ಮುನಿಮ್ ।</p>
<p class="Shlok">ಸುತೀಕ್ಷ್ಣ ಗಚ್ಛ ತ್ವಂ ಶೀಘ್ರಮಾಗತಂ ಮಾಂ ನಿವೇದಯ ॥ </p>
<p class="Shlok-Number">(ಶ್ಲೋಕ-6)</p>
<p class="Shlok">ಅಗಸ್ತ್ಯಮುನಿವರ್ಯಾಯ ಸೀತಯಾ ಲಕ್ಷ್ಮಣೇನ ಚ ।</p>
<p class="Shlok">ಮಹಾಪ್ರಸಾದ ಇತ್ಯುಕ್ತ್ವಾ ಸುತೀಕ್ಷ್ಣಃ ಪ್ರಯಯೌ ಗುರೋಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಆಶ್ರಮಂ ತ್ವರಯಾ ತತ್ರ ಋಷಿಸಂಘಸಮಾವೃತಮ್ ।</p>
<p class="Shlok">ಉಪವಿಷ್ಟಂ ರಾಮಭಕ್ತೈರ್ವಿಶೇಷೇಣ ಸಮಾಯುತಮ್ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ವ್ಯಾಖ್ಯಾತರಾಮಮಂತ್ರಾರ್ಥಂ ಶಿಷ್ಯೇಭ್ಯಶ್ಚಾತಿಭಕ್ತಿತಃ ।</p>
<p class="Shlok">ದೃಷ್ಟ್ವಾಗಸ್ತ್ಯಂ ಮುನಿಶ್ರೇಷ್ಠಂ ಸುತೀಕ್ಷ್ಣಃ ಪ್ರಯಯೌ ಮುನೇಃ ॥</p>
<p class="Text">ಆಶ್ರಮದ ಹೊರ ಭಾಗದಲ್ಲೆ ನಿಂತುಕೊಂಡು ಶ್ರೀರಾಮನು ಸುತೀಕ್ಷ್ಣರಲ್ಲಿ ‘‘ಹೇ ಮುನಿವರ್ಯಾ! ನೀನು ಬೇಗನೇ ಒಳಗೆ ಹೋಗಿ ಸೀತಾಲಕ್ಷ್ಮಣರೊಡಗೂಡಿ ನಾನು ಬಂದಿರುವ ವಾರ್ತೆಯನ್ನು ಮುನಿಶ್ರೇಷ್ಠರಾದ ಅಗಸ್ತ್ಯರಿಗೆ ತಿಳಿಸು’’ ಎಂದನು. ಸುತೀಕ್ಷ್ಣರು ಮಹಾಪ್ರಸಾದವೆಂದು ಹೇಳಿ, ತನ್ನ ಗುರುವಿನ ಆಶ್ರಮದೊಳಗೆ ತ್ವರಿತವಾಗಿ ಹೋದರು. ಅಲ್ಲಿ ಋಷಿಗಳ ಗುಂಪಿನಿಂದ ಸುತ್ತುವರಿದು, ವಿಶೇಷವಾಗಿ ರಾಮಭಕ್ತರಿಂದ ಕೂಡಿಕೊಂಡು, ತಮ್ಮ ಶಿಷ್ಯರುಗಳಿಗೆ ಬಹಳ ಭಕ್ತಿಯಿಂದ ರಾಮಮಂತ್ರದ ಅರ್ಥವನ್ನು ವಿವರಿಸುತ್ತಾ ಕುಳಿತ್ತಿದ್ದ ಮುನೀಶ್ವರರಾದ ಅಗಸ್ತ್ಯರನ್ನು ಕಂಡು ಅವರ ಬಳಿಗೆ ಹೋದರು. ॥5-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ದಂಡವತ್ಪ್ರಣಿಪತ್ಯಾಹ ವಿನಯಾವನತಃ ಸುಧೀಃ ।</p>
<p class="Shlok">ರಾಮೋ ದಾಶರಥಿರ್ಬ್ರಹ್ಮನ್ ಸೀತಯಾ ಲಕ್ಷ್ಮಣೇನ ಚ ।</p>
<p class="Shlok">ಆಗತೋ ದರ್ಶನಾರ್ಥಂ ತೇ ಬಹಿಸ್ತಿಷ್ಠತಿ ಸಾಂಜಲಿಃ ॥</p>
<p class="Text">ಅವರು ದೀರ್ಘದಂಡ ನಮಸ್ಕಾರ ಮಾಡಿ ವಿನಯದಿಂದ ಕೂಡಿ ‘‘ಬ್ರಹ್ಮನಿಷ್ಠರೇ! ದಶರಥನಂದನ ಶ್ರೀರಾಮಚಂದ್ರನು ಸೀತಾಲಕ್ಷ್ಮಣರೊಡನೆ ನಿಮ್ಮ ದರ್ಶನಕ್ಕಾಗಿ ಬಂದಿರುವನು. ಹೊರಭಾಗದಲ್ಲೇ ಕೈಮುಗಿದು ನಿಂತಿರುವನು. ಎಂದು ವಿನಂತಿಸಿಕೊಂಡನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Uvach">ಅಗಸ್ತ್ಯ ಉವಾಚ </p>
<p class="Shlok">ಶೀಘ್ರಮಾನಯ ಭದ್ರಂ ತೇ ರಾಮಂ ಮಮ ಹೃದಿ ಸ್ಥಿತಮ್ ।</p>
<p class="Shlok">ತಮೇವ ಧ್ಯಾಯಮಾನೋಽಹಂ ಕಾಂಕ್ಷಮಾಣೋಽತ್ರ ಸಂಸ್ಥಿತಃ ॥ </p>
<p class="Text"><span class="char-style-override-3">ಅಗಸ್ತ್ಯರು ಇಂತೆಂದರು —</span> ‘‘ಮಗು! ನಿನಗೆ ಮಂಗಳವಾಗಲಿ. ನನ್ನ ಹೃದಯದಲ್ಲಿ ವಾಸವಾಗಿರುವ ಭಗವಾನ್ ಶ್ರೀರಾಮನನ್ನು ಬೇಗನೇ ಕರೆದುಕೊಂಡು ಬಾ. ಅವನನ್ನೇ ಚಿಂತಿಸುತ್ತಾ ನಾನು ಅವನ ದಾರಿಕಾಯುತ್ತಾ ಇಲ್ಲಿ ಇದ್ದೇನೆ.’’ ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಇತ್ಯುಕ್ತ್ವಾ ಸ್ವಯಮುತ್ಥಾಯ ಮುನಿಭಿಃ ಸಹಿತೋ ದ್ರುತಮ್ ।</p>
<p class="Shlok">ಅಭ್ಯಗಾತ್ಪರಯಾ ಭಕ್ತ್ಯಾ ಗತ್ವಾ ರಾಮಮಥಾಬ್ರವೀತ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಆಗಚ್ಛ ರಾಮ ಭದ್ರಂ ತೇ ದಿಷ್ಟ್ಯಾ ತೇಽದ್ಯ ಸಮಾಗಮಃ ।</p>
<p class="Shlok">ಪ್ರಿಯಾತಿಥಿರ್ಮಮ ಪ್ರಾಪ್ತೋಽಸ್ಯದ್ಯ ಮೇ ಸಫಲಂ ದಿನಮ್ ॥</p>
<p class="Text">ಹೀಗೆಂದು ಹೇಳಿ ತಾನೇ ಮೇಲೆದ್ದು ಋಷಿಗಳೊಡಗೂಡಿ ಲಗುಬಗೆಯಿಂದ ರಾಮನ ಬಳಿಗೆ ಬಂದರು. ಅತ್ಯಂತ ಭಕ್ತಿ ಪೂರ್ವಕವಾಗಿ ರಾಮನನ್ನು ಕುರಿತು ‘‘ಹೇ ರಾಮನೆ! ಇತ್ತ ಆಗಮಿಸಬೇಕು. ನಿನಗೆ ಮಂಗಳವಾಗಲಿ! ನನ್ನ ಪುಣ್ಯವಿಶೇಷದಿಂದ ನಿನ್ನ ಸಮಾಗಮವಾಗಿದೆ. ನನಗೆ ಪ್ರಿಯವಾದ ಅತಿಥಿಯಾಗಿ ನೀನು ದೊರಕಿರುವೆ. ನೀನು ಬಂದದ್ದರಿಂದ ಇಂದಿನ ದಿನವು ಸಾರ್ಥಕವಾಯಿತು.’’ ॥11-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ರಾಮೋಪಿ ಮುನಿಮಾಯಾಂತಂ ದೃಷ್ಟ್ವಾ ಹರ್ಷಸಮಾಕುಲಃ ।</p>
<p class="Shlok">ಸೀತಯಾ ಲಕ್ಷ್ಮಣೇನಾಪಿ ದಂಡವತ್ಪತಿತೋ ಭುವಿ ॥</p>
<p class="Text">ಶ್ರೀರಾಮಚಂದ್ರನು ಬರುತ್ತಿರುವ ಮುನೀಶ್ವರರನ್ನು ಕಂಡು ಮಿಗಿಲಾದ ಸಂತೋಷದಿಂದ ಸೀತಾಲಕ್ಷ್ಮಣರೊಡನೆ ನೆಲದ ಮೇಲೆ ದಂಡವತ್ ನಮಸ್ಕಾರ ಮಾಡಿದನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ದ್ರುತಮುತ್ಥಾಪ್ಯ ಮುನಿರಾಡ್ರಾಮಮಾಲಿಂಗ್ಯ ಭಕ್ತಿತಃ ।</p>
<p class="Shlok">ತದ್ಗಾತ್ರಸ್ಪರ್ಶಜಾಹ್ಲಾದಸ್ರವನ್ನೇತ್ರಜಲಾಕುಲಃ ॥</p>
<p class="Text">ಆಗ ಮುನೀಶ್ವರ ಅಗಸ್ತ್ಯರು ರಾಮನನ್ನು ಬೇಗನೆ ಮೇಲೆತ್ತಿಕೊಂಡು ಭಕ್ತಿಯಿಂದ ಆಲಿಂಗಿಸಿಕೊಂಡರು. ಆ ರಾಮನ ಶರೀರ ಸ್ಪರ್ಶದಿಂದುಂಟಾದ ಸಂತೋಷದಿಂದ ಕಣ್ಣೀರು ಕೋಡಿಯಾಗಿ ಹರಿಯಿತು. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಗೃಹೀತ್ವಾ ಕರಮೇಕೇನ ಕರೇಣ ರಘುನಂದನಮ್ ।</p>
<p class="Shlok">ಜಗಾಮ ಸ್ವಾಶ್ರಮಂ ಹೃಷ್ಟೋ ಮನಸಾ ಮುನಿಪುಂಗವಃ ॥</p>
<p class="Text">ಅನಂತರ ಮುನಿಶ್ರೇಷ್ಠ ಅಗಸ್ತ್ಯರು ಮನಸ್ಸಿನಲ್ಲಿ ಅತ್ಯಂತ ಆನಂದಿತರಾಗಿ ಶ್ರೀರಾಮನ ಕೈಯನ್ನು ಹಿಡಿದು ಕರೆದುಕೊಂಡು ತಮ್ಮ ಆಶ್ರಮಕ್ಕೆ ಬಂದರು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಸುಖೋಪವಿಷ್ಟಂ ಸಂಪೂಜ್ಯ ಪೂಜಯಾ ಬಹುವಿಸ್ತರಮ್ ।</p>
<p class="Shlok">ಭೋಜಯಿತ್ವಾ ಯಥಾನ್ಯಾಯಂ ಭೋಜ್ಯೈರ್ವನ್ಯೈರನೇಕಧಾ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಸುಖೋಪವಿಷ್ಟಮೇಕಾಂತೇ ರಾಮಂ ಶಶಿನಿಭಾನನಮ್ ।</p>
<p class="Shlok">ಕೃತಾಂಜಲಿರುವಾಚೇದಮಗಸ್ತ್ಯೋ ಭಗವಾನೃಷಿಃ  ॥</p>
<p class="Text">ಅವನನ್ನು ಸುಖಾಸನದಲ್ಲಿ ಕುಳ್ಳಿರಿಸಿ, ವಿಧಿ-ವಿಧಾನಗಳಿಂದ ವಿಸ್ತಾರವಾಗಿ ವಿಶೇಷ ಪೂಜೆಯನ್ನು ಮಾಡಿದರು. ಕಾಡಿನಲ್ಲಿ ಸಮಯಾನುಸಾರ ದೊರಕುವ ನಾನಾ ಬಗೆಯ ಫಲಗಳಿಂದ ಯೋಗ್ಯರೀತಿಯಿಂದ ಶ್ರೀರಾಮನಿಗೆ ಭೋಜನ ಮಾಡಿಸಿದರು. ಬಳಿಕ ಏಕಾಂತದಲ್ಲಿ ಸುಖವಾಗಿ ಕುಳಿತ್ತಿದ್ದ ಚಂದ್ರವದನ ಶ್ರೀರಾಮಚಂದ್ರನಲ್ಲಿ ಪೂಜ್ಯರಾದ ಅಗಸ್ತ್ಯ ಋಷಿಗಳು ಕೈ ಮುಗಿದುಕೊಂಡು ಹೀಗೆಂದರು. ॥16-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ತ್ವದಾಗಮನಮೇವಾಹಂ ಪ್ರತೀಕ್ಷನ್ಸಮವಸ್ಥಿತಃ ।</p>
<p class="Shlok">ಯದಾ ಕ್ಷೀರಸಮುದ್ರಾಂತೇ ಬ್ರಹ್ಮಣಾ ಪ್ರಾರ್ಥಿತಃ ಪುರಾ ॥ </p>
<p class="Shlok-Number">(ಶ್ಲೋಕ-19)</p>
<p class="Shlok">ಭೂಮೇರ್ಭಾರಾಪನುತ್ತ್ಯರ್ಥಂ ರಾವಣಸ್ಯ ವಧಾಯ ಚ ।</p>
<p class="Shlok">ತದಾದಿ ದರ್ಶನಾಕಾಂಕ್ಷೀ ತವ ರಾಮ ತಪಶ್ಚರನ್ ।</p>
<p class="Shlok">ವಸಾಮಿ ಮುನಿಭಿಃ ಸಾರ್ಧಂ ತ್ವಾಮೇವ ಪರಿಚಿಂತಯನ್ ॥</p>
<p class="Text">‘‘ಹೇ ರಾಮಾ! ಹಿಂದೆ ಕ್ಷೀರಸಮುದ್ರ ತಟದಲ್ಲಿ ಬ್ರಹ್ಮದೇವರು ನಿನ್ನ ಬಳಿ ಭೂಭಾರಹರಣಕ್ಕಾಗಿ, ರಾವಣನನ್ನು ವಧಿಸಲಿಕ್ಕಾಗಿ ಪ್ರಾರ್ಥಿಸಿದ್ದಂದಿನಿಂದ ನಿನ್ನ ದರ್ಶನಾಕಾಂಕ್ಷಿಯಾಗಿ, ಋಷಿಗಳೊಡನೆ ತಪಸ್ಸನ್ನಾಚರಿಸುತ್ತಾ, ನಿನ್ನನ್ನೇ ಚಿಂತಿಸುತ್ತಾ ನಿನ್ನ ಬರುವಿಕೆಗಾಗಿ ಕಾಯುತ್ತಿದ್ದೆ. ॥18-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಸೃಷ್ಟೇಃ ಪ್ರಾಗೇಕ ಏವಾಸೀರ್ನಿರ್ವಿಕಲ್ಪೋನುಽಪಾಧಿಕಃ ।</p>
<p class="Shlok">ತ್ವದಾಶ್ರಯಾ ತ್ವದ್ವಿಷಯಾ ಮಾಯಾ ತೇ ಶಕ್ತಿರುಚ್ಯತೇ ॥</p>
<p class="Text">ನಿರ್ವಿಕಲ್ಪನೂ, ಉಪಾಧಿರಹಿತನೂ ಆದ ನೀನೊಬ್ಬನೇ ಸೃಷ್ಟಿಯ ಮೊದಲು ಇದ್ದೆ. ಆಗ ನೀನಲ್ಲದೆ ಬೇರೆ ಏನೂ ಇರಲಿಲ್ಲ. ನಿನ್ನನ್ನೇ ಆಶ್ರಯಿಸಿಕೊಂಡು ನಿನ್ನನ್ನೇ ವಿಷಯವಾಗಿಸಿಕೊಂಡಿರುವ ಮಾಯೆಯನ್ನು ನಿನ್ನ ಶಕ್ತಿ ಯೆಂದೇ ಹೇಳುತ್ತಾರೆ. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ತ್ವಾಮೇವ ನಿರ್ಗುಣಂ ಶಕ್ತಿರಾವೃಣೋತಿ ಯದಾ ತದಾ ।</p>
<p class="Shlok">ಅವ್ಯಾಕೃತಮಿತಿ ಪ್ರಾಹುರ್ವೇದಾಂತಪರಿನಿಷ್ಠಿತಾಃ ॥</p>
<p class="Text">ನಿರ್ಗುಣವಾಗಿರುವ ನಿನ್ನನ್ನು ಆ ಶಕ್ತಿಯು ಆವರಿಸಿದಾಗ ಮಾಯೆಯನ್ನು ವೇದಾಂತವನ್ನು ಬಲ್ಲವರು ‘ಅವ್ಯಾಕೃತ’ವೆಂದು ಹೇಳುತ್ತಾರೆ. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಮೂಲಪ್ರಕೃತಿರಿತ್ಯೇಕೇ ಪ್ರಾಹುರ್ಮಾಯೇತಿ ಕೇಚನ ।</p>
<p class="Shlok">ಅವಿದ್ಯಾ ಸಂಸೃತಿರ್ಬಂಧ ಇತ್ಯಾದಿ ಬಹುಧೋಚ್ಯತೇ ॥</p>
<p class="Text">ಮತ್ತೆ ಕೆಲವರು ಇದನ್ನೇ ಮೂಲಪ್ರಕೃತಿಯೆಂದೂ, ಮತ್ತೆ ಕೆಲವರು ಮಾಯೆಯೆಂದೂ, ಅವಿದ್ಯೆ, ಸಂಸಾರ, ಬಂಧ ಮುಂತಾಗಿಯೂ ನಾನಾ ಹೆಸರುಗಳಿಂದ ಕರೆಯುತ್ತಾರೆ. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ತ್ವಯಾ ಸಂಕ್ಷೋಭ್ಯಮಾಣಾ ಸಾ ಮಹತ್ತ ತ್ತ್ವಂ ಪ್ರಸೂಯತೇ ।</p>
<p class="Shlok">ಮಹತ್ತತ್ತ್ವಾದಹಂಕಾರಸ್ತ್ವಯಾ ಸಂಚೋದಿತಾದಭೂತ್ ॥</p>
<p class="Text">ಹೇ ರಾಮನೆ! ನಿನ್ನಿಂದ ಸಂಕ್ಷೋಭಗೊಂಡ ಆ ಮೂಲ ಪ್ರಕೃತಿಯಿಂದ ಮಹತ್ತತ್ತ್ವವು ಉಂಟಾಗುತ್ತದೆ. ಮತ್ತೆ ನಿನ್ನ ಪ್ರೇರಣೆಯಿಂದಲೇ ಮಹತ್ತತ್ತ್ವದಿಂದ ಅಹಂಕಾರವು ಪ್ರಕಟವಾಯಿತು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಅಹಂಕಾರೋ ಮಹತ್ತತ್ತ್ವಸಂವೃತಸ್ತ್ರಿವಿಧೋಽಭವತ್ ।</p>
<p class="Shlok">ಸಾತ್ತ್ವಿಕೋ ರಾಜಸಶ್ಚೈವ ತಾಮಸಶ್ಚೇತಿ ಭಣ್ಯತೇ ॥</p>
<p class="Text">ಮಹತ್ತತ್ತ್ವದಿಂದ ಉಂಟಾದ ಅಹಂಕಾರವು ಸಾತ್ತ್ವಿಕ, ರಾಜಸ, ತಾಮಸಗಳೆಂದು ಮೂರು ಪ್ರಕಾರವಾಯಿತು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ತಾಮಸಾತ್ ಸೂಕ್ಷ್ಮತನ್ಮಾತ್ರಾಣ್ಯಾಸನ್ ಭೂತಾನ್ಯತಃ ಪರಮ್ ।</p>
<p class="Shlok">ಸ್ಥೂಲಾನಿ ಕ್ರಮಶೋ ರಾಮ ಕ್ರಮೋತ್ತರಗುಣಾನಿ ಹ  ॥</p>
<p class="Text">ಹೇ ರಾಮಾ! ಅದರಲ್ಲಿ ತಾಮಸಾಹಂಕಾರದಿಂದ ಶಬ್ದ, ಸ್ಪರ್ಶ, ರೂಪ, ರಸ, ಗಂಧ ಮುಂತಾದ ಐದು ಸೂಕ್ಷ್ಮತನ್ಮಾತ್ರೆಗಳು ಉಂಟಾದುವು. ಅನಂತರ ಕ್ರಮವಾಗಿ ಸೂಕ್ಷ್ಮತನ್ಮಾತ್ರೆಗಳಿಂದ ಒಂದೊಂದು ಗುಣಗಳ ಹೆಚ್ಚಳವುಳ್ಳ ಆಕಾಶ, ವಾಯು, ಅಗ್ನಿ, ಜಲ, ಪೃಥ್ವಿ ಎಂಬ ಸ್ಥೂಲ ಪಂಚಭೂತಗಳು ಉಂಟಾದುವು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ರಾಜಸಾನೀಂದ್ರಿಯಾಣ್ಯೇವ ಸಾತ್ತ್ವಿಕಾ ದೇವತಾ ಮನಃ ।</p>
<p class="Shlok">ತೇಭ್ಯೋಽಭವತ್ಸೂತ್ರರೂಪಂ ಲಿಂಗಂ ಸರ್ವಗತಂ ಮಹತ್ ॥</p>
<p class="Text">ರಾಜಸಾಹಂಕಾರದಿಂದ ಹತ್ತು ಇಂದ್ರಿಯಗಳೂ ಮತ್ತು ಸಾತ್ತ್ವಿಕಾಹಂಕಾರದಿಂದ ಇಂದ್ರಿಯಗಳ ಅಧಿಷ್ಠಾತೃ ದೇವತೆಗಳು ಹಾಗೂ ಮನಸ್ಸು ಉತ್ಪನ್ನವಾಯಿತು. ಇವೆಲ್ಲದರ ಸೇರುವಿಕೆಯಿಂದ ಸರ್ವಗತನಾದ ಸೂತ್ರರೂಪನಾದ ಮಹತ್ತೆಂಬ ಹಿರಣ್ಯಗರ್ಭನು ಉಂಟಾದನು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ತತೋ ವಿರಾಟ್ ಸಮುತ್ಪನ್ನಃ ಸ್ಥೂಲಾದ್ ಭೂತಕದಂಬಕಾತ್ ।</p>
<p class="Shlok">ವಿರಾಜಃ ಪುರುಷಾತ್ಸರ್ವಂ ಜಗತ್ಸ್ಥಾವರಜಂಗಮಮ್ ॥</p>
<p class="Text">ಅನಂತರ ಸ್ಥೂಲವಾದ ಪಂಚಭೂತಗಳ ಸಮೂಹದಿಂದ ವಿರಾಟ್ ಪುರುಷನು ಹುಟ್ಟಿದನು. ಆ ವಿರಾಟ್ ಪುರುಷನಿಂದ ಈ ಸಮಸ್ತ ಸ್ಥಾವರ ಜಂಗಮ ರೂಪವಾದ ಪ್ರಪಂಚವು ಹುಟ್ಟಿರುವುದು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ದೇವತಿರ್ಯಙ್ಮನುಷ್ಯಾಶ್ಚ ಕಾಲಕರ್ಮಕ್ರಮೇಣ ತು ।</p>
<p class="Shlok">ತ್ವಂ ರಜೋಗುಣತೋ ಬ್ರಹ್ಮಾ ಜಗತಃ ಸರ್ವಕಾರಣಮ್ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಸತ್ತ್ವಾದ್ವಿಷ್ಣುಸ್ತ್ವಮೇವಾಸ್ಯ ಪಾಲಕಃ ಸದ್ಭಿರುಚ್ಯತೇ ।</p>
<p class="Shlok">ಲಯೇ ರುದ್ರಸ್ತ್ವಮೇವಾಸ್ಯ ತ್ವನ್ಮಾಯಾಗುಣಭೇದತಃ ॥</p>
<p class="Text">ಮುಂದೆ ಕಾಲಕರ್ಮಾನುಗುಣವಾಗಿ ದೇವತೆಗಳು, ಮೂಕಪ್ರಾಣಿಗಳು, ಮನುಷ್ಯರೇ ಮುಂತಾದವರೆಲ್ಲರೂ ಹುಟ್ಟಿದರು. ತನ್ನದೇ ಮಾಯಿಕ ಗುಣಗಳ ಭೇದದಿಂದ ನೀನೇ ರಜೋಗುಣ ಸಂಬಂಧದಿಂದ ಜಗತ್ತಿಗೆಲ್ಲಕ್ಕೂ ಕಾರಣನಾದ ಬ್ರಹ್ಮನಾಗಿಯೂ, ಸತ್ತ್ವಗುಣ ನಿಮಿತ್ತದಿಂದ ಜಗತ್ತಿನ ರಕ್ಷಕನಾಗಿ ವಿಷ್ಣು ಆಗಿರುವೆ. ತಮೋಗುಣದ ನಿಮಿತ್ತದಿಂದ ಪ್ರಳಯಕಾಲದಲ್ಲಿ ರುದ್ರನಾಗಿಯೂ ನೀನೇ ತೋರಿಕೊಳ್ಳುವೆ ಎಂದು ಬಲ್ಲವರು ಹೇಳುತ್ತಾರೆ. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಜಾಗ್ರತ್ಸ್ವಪ್ನಸುಷುಪ್ತ್ಯಾಖ್ಯಾ ವೃತ್ತಯೋ ಬುದ್ಧಿಜೈರ್ಗುಣೈಃ ।</p>
<p class="Shlok">ತಾಸಾಂ ವಿಲಕ್ಷಣೋ ರಾಮ ತ್ವಂ ಸಾಕ್ಷೀ ಚಿನ್ಮಯೋಽವ್ಯವಃ ॥</p>
<p class="Text">ಹೇ ರಾಮಚಂದ್ರಾ! ಬುದ್ಧಿಯ ಸತ್ತ್ವ, ರಜ, ತಮ ಈ ಮೂರು ಗುಣಗಳಿಂದಲೇ ಪ್ರಾಣಿಗಳಿಗೆ ಕ್ರಮಶಃ ಜಾಗ್ರತ್, ಸ್ವಪ್ನ, ಸುಷುಪ್ತಿ ಎಂಬ ಅವಸ್ಥೆಗಳಾಗುತ್ತವೆ. ಆದರೆ ನೀನು ಅವುಗಳಿಂದ ವಿಲಕ್ಷಣನೂ, ಚಿನ್ಮಯನೂ, ಅವ್ಯಯನೂ ಆದ ಸಾಕ್ಷಿ ಆಗಿರುವೆ. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಸೃಷ್ಟಿಲೀಲಾಂ ಯದಾ ಕರ್ತುಮೀಹಸೇ ರಘುನಂದನ ।</p>
<p class="Shlok">ಅಂಗೀಕರೋಷಿ ಮಾಯಾಂ ತ್ವಂ ತದಾ ವೈ ಗುಣವಾನಿವ ॥</p>
<p class="Text">ಹೇ ರಘುನಂದನಾ! ನೀನು ಸೃಷ್ಟಿಯೆಂಬ ಲೀಲೆಯನ್ನು ಮಾಡಲು ಬಯಸಿದಾಗ ಮಾಯೆಯನ್ನು ಅಂಗೀಕರಿಸಿಕೊಂಡು ಗುಣವುಳ್ಳವನಂತೆ ತೋರುತ್ತೀಯೆ. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ರಾಮ ಮಾಯಾ ದ್ವಿಧಾ ಭಾತಿ ವಿದ್ಯಾವಿದ್ಯೇತಿ ತೇ ಸದಾ ।</p>
<p class="Shlok">ಪ್ರವೃತ್ತಿಮಾರ್ಗನಿರತಾ ಅವಿದ್ಯಾವಶವರ್ತಿನಃ ।</p>
<p class="Shlok">ನಿವೃತ್ತಿಮಾರ್ಗನಿರತಾ ವೇದಾಂತಾರ್ಥವಿಚಾರಕಾಃ ॥ </p>
<p class="Shlok-Number">(ಶ್ಲೋಕ-33)</p>
<p class="Shlok">ತ್ವದ್ಭಕ್ತಿನಿರತಾ ಯೇ ಚ ತೇ ವೈ ವಿದ್ಯಾಮಯಾಃ ಸ್ಮೃತಾಃ ।</p>
<p class="Shlok">ಅವಿದ್ಯಾವಶಗಾ ಯೇ ತು ನಿತ್ಯಂ ಸಂಸಾರಿಣಶ್ಚ ತೇ ।</p>
<p class="Shlok">ವಿದ್ಯಾಭ್ಯಾಸರತಾ ಯೇ ತು ನಿತ್ಯಮುಕ್ತಾಸ್ತ ಏವ ಹಿ ॥</p>
<p class="Text">ಹೇ ರಾಮಾ! ನಿನ್ನ ಈ ಮಾಯೆಯು ವಿದ್ಯೆ, ಅವಿದ್ಯೆ ಎಂದು ಎರಡು ವಿಧವಾಗಿ ಯಾವಾಗಲೂ ತೋರಿಕೊಳ್ಳುತ್ತದೆ. ಪ್ರವೃತ್ತಿಮಾರ್ಗ (ಸಂಸಾರ)ದ ಕಡೆಗೆ ತೊಡಗಿರುವವರು ಅವಿದ್ಯಾವಶರಾಗಿ ಅದರ ಅಧೀನರಾಗುವರು. ಆದರೆ ನಿವೃತ್ತಿ ಮಾರ್ಗಾವಲಂಬಿಗಳಾಗಿ, ವೇದಾಂತದ ಅರ್ಥವನ್ನು ವಿಚಾರ ಮಾಡುವವರು ಹಾಗೂ ನಿನ್ನ ಭಕ್ತಿಯನ್ನು ಆಶ್ರಯಿಸಿರುವವರು ವಿದ್ಯೆಯನ್ನು ಹೊಂದಿರುವರು. ಇವರುಗಳಲ್ಲಿ ಅವಿದ್ಯಾವಶರಾದವರು ಯಾವಾಗಲೂ ಸಂಸಾರಿಗಳಾಗಿಯೂ, ಜನನ-ಮರಣದಲ್ಲಿ ಸಿಕ್ಕಿಹಾಕಿಕೊಂಡಿರುವರು ಮತ್ತು ವಿದ್ಯಾಭ್ಯಾಸಿಗಳಾದವರು ನಿತ್ಯ ಮುಕ್ತರಾಗಿಯೂ ಇರುವರು. ॥32-33॥ </p>
<p class="Shlok-Number">(ಶ್ಲೋಕ-34)</p>
<p class="Shlok">ಲೋಕೇ ತ್ವದ್ಭಕ್ತಿನಿರತಾಸ್ತ್ವನ್ಮಂತ್ರೋಪಾಸಕಾಶ್ಚ ಯೇ ।</p>
<p class="Shlok">ವಿದ್ಯಾ ಪ್ರಾದುರ್ಭವೇತ್ತೇಷಾಂ ನೇತರೇಷಾಂ ಕದಾಚನ ॥</p>
<p class="Text">ಲೋಕದಲ್ಲಿ ನಿನ್ನ ಭಕ್ತಿಯಲ್ಲಿಯೇ ನಿರತರಾಗಿದ್ದು ನಿನ್ನ ಮಂತ್ರವನ್ನೇ ಉಪಾಸನೆ ಮಾಡುವವರಿಗೇ ವಿದ್ಯೆಯ ಪ್ರಾದುರ್ಭಾವವಾಗುತ್ತದೆ. ಬೇರೆ ಯಾರಿಗೂ ಇಲ್ಲ. ॥34॥ </p>
<p class="Shlok-Number">(ಶ್ಲೋಕ-35)</p>
<p class="Shlok">ಅತಸ್ತ್ವದ್ಭಕ್ತಿಸಂಪನ್ನಾ ಮುಕ್ತಾ ಏವ ನ ಸಂಶಯಃ ।</p>
<p class="Shlok">ತ್ವದ್ಭಕ್ತ್ಯಮೃತಹೀನಾನಾಂ ಮೋಕ್ಷಃ ಸ್ವಪ್ನೇಽಪಿ ನೋ ಭವೇತ್ ॥</p>
<p class="Text">ಆದ್ದರಿಂದ ನಿನ್ನ ಭಕ್ತಿಯಿಂದ ಕೂಡಿರುವವರು ಮುಕ್ತರೇ ಆಗಿದ್ದಾರೆ ಎಂಬುದರಲ್ಲಿ ಸಂಶಯವಿಲ್ಲ. ಆದರೆ ನಿನ್ನ ಭಕ್ತಿಯೆಂಬ ಅಮೃತವಿಲ್ಲದವರಿಗೆ ಕನಸಿನಲ್ಲಿಯೂ ಮೋಕ್ಷವು ಸಿಗಲಾರದು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಕಿಂ ರಾಮ ಬಹುನೋಕ್ತೇನ ಸಾರಂ ಕಿಂಚಿದ್ಬ್ರವೀಮಿ ತೇ ।</p>
<p class="Shlok">ಸಾಧುಸಂಗತಿರೇವಾತ್ರ ಮೋಕ್ಷಹೇತುರುದಾಹೃತಾ ॥ </p>
<p class="Text">ಹೇ ರಾಮಭದ್ರಾ! ಹೆಚ್ಚಾಗಿ ಹೇಳುವುದರಿಂದೇನು ಪ್ರಯೋಜನ? ಸಾರಭೂತವಾದ ವಿಚಾರವನ್ನು ನಿನಗೆ ಹೇಳುವೆನು. ಪ್ರಪಂಚದಲ್ಲಿ ಸಾಧುಗಳ ಸಂಗವೇ ಮುಕ್ತಿಯ ಮುಖ್ಯ ಕಾರಣವೆಂದು ಪ್ರಸಿದ್ಧವಾಗಿದೆ. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಸಾಧವಃ ಸಮಚಿತ್ತಾ ಯೇ ನಿಃಸ್ಪೃಹಾ ವಿಗತೈಷಣಾಃ ।</p>
<p class="Shlok">ದಾಂತಾಃ ಪ್ರಶಾಂತಾಸ್ತ್ವದ್ಭಕ್ತಾ ನಿವೃತ್ತಾಖಿಲಕಾಮನಾಃ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಇಷ್ಟಪ್ರಾಪ್ತಿವಿಪತ್ತ್ಯೋಶ್ಚ ಸಮಾಃ ಸಂಗವಿವರ್ಜಿತಾಃ ।</p>
<p class="Shlok">ಸಂನ್ಯಸ್ತಾಖಿಲಕರ್ಮಾಣಃ ಸರ್ವದಾ ಬ್ರಹ್ಮತತ್ಪರಾಃ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಯಮಾದಿಗುಣಸಂಪನ್ನಾಃ ಸಂತುಷ್ಟಾ ಯೇನ ಕೇನಚಿತ್ ।</p>
<p class="Shlok">ಸತ್ಸಂಗಮೋ ಭವೇದ್ಯರ್ಹಿ ತ್ವತ್ಕಥಾಶ್ರವಣೇ ರತಿಃ ॥</p>
<p class="Text">ಸಾಧುಗಳೆಂದರೆ ಯಾವಾಗಲೂ ಸಂಪದ್-ವಿಪದ್<span class="char-style-override-8"> </span>ಗಳಲ್ಲಿ ಸಮಚಿತ್ತರಾಗಿರುವವರೂ. ಸ್ಪೃಹಾರಹಿತರೂ, ಪುತ್ರ-ವಿತ್ತಾದಿ ಇಚ್ಛೆಗಳಿಂದ ರಹಿತರೂ, ಇಂದ್ರಿಯಗಳನ್ನು ಗೆದ್ದುಕೊಂಡಿರುವವರೂ, ಶಾಂತಚಿತ್ತವುಳ್ಳವರೂ, ಆಗಿರುವರು. ನಿನ್ನ ಭಕ್ತರಾದರು ಸಮಸ್ತ ಕಾಮನೆಗಳಿಂದ ಶೂನ್ಯರೂ, ಅನುಕೂಲ-ಪ್ರತಿಕೂಲ ಪರಿಸ್ಥಿತಿಯಲ್ಲಿ ಸಮವಾಗಿರುವವರೂ, ಸಂಗರಹಿತರೂ, ಸಮಸ್ತ ಕರ್ಮಗಳನ್ನು ಭಗವದರ್ಪಣ ಮಾಡುವವರೂ, ಬ್ರಹ್ಮತತ್ಪರರೂ, ಯಮ-ನಿಯಮಾದಿ ಗುಣಸಂಪನ್ನರೂ, ದೊರೆತುದರಲ್ಲಿ ತೃಪ್ತರಾಗಿರುವವರೂ ಆಗಿರುತ್ತಾರೆ. ಇಂತಹ ಸಾಧು ಸತ್ಪುರುಷರ ಸಂಗವಾದಾಗ ನಿನ್ನ ಕಥಾ ಶ್ರವಣದಲ್ಲಿ ಪ್ರೇಮ ಉಂಟಾಗುತ್ತದೆ. ॥37-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಸಮುದೇತಿ ತತೋ ಭಕ್ತಿಸ್ತ್ವಯಿ ರಾಮ ಸನಾತನೇ ।</p>
<p class="Shlok">ತ್ವದ್ಭಕ್ತಾವುಪಪನ್ನಾಯಾಂ ವಿಜ್ಞಾನಂ ವಿಪುಲಂ ಸ್ಫುಟಮ್ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಉದೇತಿ ಮುಕ್ತಿಮಾರ್ಗೋಽಯಮಾದ್ಯಶ್ಚತುರಸೇವಿತಃ ।</p>
<p class="Shlok">ತಸ್ಮಾದ್ರಾಘವ ಸದ್ಭಕ್ತೆಸ್ತ್ವಯಿ ಮೇ ಪ್ರೇಮಲಕ್ಷಣಾ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಸದಾ ಭೂಯಾದ್ಧರೇ ಸಂಗಸ್ತ್ವದ್ಭಕ್ತೇಷು ವಿಶೇಷತಃ ।</p>
<p class="Shlok">ಅದ್ಯ ಮೇ ಸಫಲಂ ಜನ್ಮ ಭವತ್ಸಂದರ್ಶನಾದಭೂತ್ ॥</p>
<p class="Text">‘‘ಹೇ ರಾಮಾ! ಅನಂತರ ಸನಾತನನಾದ ನಿನ್ನಲ್ಲಿ ಭಕ್ತಿ ಉಂಟಾಗುವುದು. ನಿನ್ನ ಭಕ್ತಿಯು ಉಂಟಾದ ಬಳಿಕ ಸ್ಪಷ್ಟವಾದ ವಿಜ್ಞಾನವು (ಆತ್ಮಾನುಭವವು) ಪ್ರಾಪ್ತವಾಗುವುದು. ಇದೇ ಜಾಣರು ಸೇವಿಸುವ ಭಕ್ತಿಮಾರ್ಗವು ಮುಕ್ತಿಗೆ ಎಲ್ಲಕ್ಕಿಂತ ಹಿರಿದಾಗಿದೆ. ಆದ್ದರಿಂದ ಹೇ ರಾಘವಾ! ಪ್ರೇಮ ರೂಪವಾದ ನಿನ್ನ ಭಕ್ತಿಯು ನನ್ನಲ್ಲಿ ಸದಾಕಾಲವು ಇರಲಿ. ಹೇ ಹರೇ! ನಿನ್ನ ಭಕ್ತರ ಸಂಗವು ನನಗೆ ಹೆಚ್ಚು-ಹೆಚ್ಚಾಗಿ ದೊರೆಯುತ್ತಿರಲಿ. ಇಂದು ನಿನ್ನ ದರ್ಶನದಿಂದ ನನ್ನ ಜನ್ಮವು ಸಾರ್ಥಕವಾಯಿತು. ॥40-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಅದ್ಯ ಮೇ ಕ್ರತವಃ ಸರ್ವೇ ಬಭೂವುಃ ಸಫಲಾಃ ಪ್ರಭೋ ।</p>
<p class="Shlok">ದೀರ್ಘಕಾಲಂ ಮಯಾ ತಪ್ತಮನನ್ಯಮತಿನಾ ತಪಃ ।</p>
<p class="Shlok">ತಸ್ಯೇಹ ತಪಸೋ ರಾಮ ಫಲಂ ತವ ಯದರ್ಚನಮ್ ॥ </p>
<p class="Text">ಹೇ ಸ್ವಾಮಿ! ಇಂದು ನಾನು ಮಾಡಿದ ಯಜ್ಞಗಳೆಲ್ಲವೂ ಸಫಲವಾದುವು. ಬಹಳ ಕಾಲದಿಂದ ನಾನು ಅನನ್ಯಭಾವದಿಂದ ತಪಸ್ಸು ಮಾಡಿದೆ. ಹೇ ರಾಮಾ! ಆ ತಪಸ್ಸಿನ ಫಲದಿಂದಲೇ ಇಂದು ನಾನು ನಿನ್ನನ್ನು ಪ್ರತ್ಯಕ್ಷವಾಗಿ ಪೂಜಿಸುವ ಭಾಗ್ಯ ಒದಗಿತು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಸದಾ ಮೇ ಸೀತಯಾ ಸಾರ್ಧಂ ಹೃದಯೇ ವಸ ರಾಘವ ।</p>
<p class="Shlok">ಗಚ್ಛತಸ್ತಿಷ್ಠತೋ ವಾಪಿ ಸ್ಮೃತಿಃ ಸ್ಯಾನ್ಮೇ ಸದಾ ತ್ವಯಿ ॥</p>
<p class="Text">ಹೇ ರಾಘವನೆ! ನೀನು ಸೀತಾಸಮೇತನಾಗಿ ಯಾವಾಗಲೂ ನನ್ನ ಹೃದಯದಲ್ಲಿ ವಾಸ ಮಾಡುವವನಾಗು. ನಾನು ನಿಂತಿರಲಿ, ಓಡಾಡುತ್ತಿರಲಿ, ನಿನ್ನ ಸ್ಮೃತಿಯು ಎಂದೆಂದಿಗೂ ನನಗೆ ಇರಲಿ. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಇತಿ ಸ್ತುತ್ವಾ ರಮಾನಾಥ ಮಗಸ್ತ್ಯೋ ಮುನಿಸತ್ತಮಃ ।</p>
<p class="Shlok">ದದೌ ಚಾಪಂ ಮಹೇಂದ್ರೇಣ ರಾಮಾರ್ಥೇ ಸ್ಥಾಪಿತಂ ಪುರಾ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಅಕ್ಷಯ್ಯೌ ಬಾಣತೂಣೀರೌ ಖಡ್ಗೋ ರತ್ನವಿಭೂಷಿತಃ ।</p>
<p class="Shlok">ಜಹಿ ರಾಘವ ಭೂಭಾರಭೂತಂ ರಾಕ್ಷಸಮಂಡಲಮ್ ॥</p>
<p class="Text">ಈ ಪ್ರಕಾರ ರಮಾಪತಿಯಾದ ರಾಮನನ್ನು ಸ್ತುತಿಸಿ ಮುನಿಶ್ರೇಷ್ಠರಾದ ಅಗಸ್ತ್ಯರು ಹಿಂದೆ ಶ್ರೀರಾಮನಿಗಾಗಿ ಮಹೇಂದ್ರನು ಕೊಟ್ಟಿದ್ದ ಧನುಸ್ಸನ್ನು ಅಕ್ಷಯವಾದ ಎರಡು ಬತ್ತಳಿಕೆಗಳನ್ನು ರತ್ನಾಲಂಕೃತವಾದ ಖಡ್ಗವನ್ನು ರಾಮನಿಗೆ ಅರ್ಪಿಸಿದರು. ಹೇ ರಾಮನೆ! ಭೂಮಿಗೆ ಭಾರವಾಗಿರುವ ರಾಕ್ಷಸರ ಗುಂಪನ್ನೆಲ್ಲ ನಾಶಗೊಳಿಸು. ॥45-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಯದರ್ಥಮವತೀರ್ಣೋಽಸಿ ಮಾಯಯಾ ಮನುಜಾಕೃತಿಃ ।</p>
<p class="Shlok">ಇತೋ ಯೋಜನಯುಗ್ಮೇ ತು ಪುಣ್ಯಕಾನನಮಂಡಿತಃ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಅಸ್ತಿ ಪಂಚವಟೀನಾಮ್ನಾ ಆಶ್ರಮೋ ಗೌತಮೀತಟೇ । </p>
<p class="Shlok">ನೇತವ್ಯಸ್ತತ್ರ ತೇ ಕಾಲಃ ಶೇಷೋ ರಘುಕುಲೋದ್ವಹ ॥ </p>
<p class="Shlok-Number">(ಶ್ಲೋಕ-49)</p>
<p class="Shlok">ತತ್ರೈವ ಬಹುಕಾರ್ಯಾಣಿ ದೇವಾನಾಂ ಕುರು ಸತ್ಪತೇ ॥</p>
<p class="Text">ಮಾಯಾ ಮನುಷ್ಯನಾಗಿ ಏತಕ್ಕಾಗಿ ಅವತರಿಸಿರುವೆಯೋ ಆ ಕಾರ್ಯವನ್ನು ಸಾಧಿಸು. ಇಲ್ಲಿಂದ ಎರಡು ಯೋಜನ ದೂರದಲ್ಲಿ ಪುಣ್ಯತಮವಾದ ಕಾಡುಗಳಿಂದ ಅಲಂಕೃತವಾದ, ಗೌತಮೀನದಿಯ ತಟದಲ್ಲಿ ಪಂಚವಟೀ ಎಂಬ ಆಶ್ರಮವಿದೆ. ನೀನು ಅಲ್ಲಿ ಉಳಿದ ಕಾಲವನ್ನು ಕಳೆಯುವವನಾಗು. ಹೇ ರಘುಕುಲ ಶ್ರೇಷ್ಠನೆ! ಸತ್ಪತೇ! ನೀನು ಅಲ್ಲಿಯೇ ಇದ್ದು ದೇವತೆಗಳ ಅನೇಕ ಕಾರ್ಯಗಳನ್ನು ಸಿದ್ಧಗೊಳಿಸು.’’ ॥47-49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಶ್ರುತ್ವಾ ತದಾಗಸ್ತ್ಯಸುಭಾಷಿತಂ ವಚಃ </p>
<p class="Shlok">ಸ್ತೋತ್ರಂ ಚ ತತ್ತ್ವಾರ್ಥಸಮನ್ವಿತಂ ವಿಭುಃ ।</p>
<p class="Shlok">ಮುನಿಂ ಸಮಾಭಾಷ್ಯ ಮುದಾನ್ವಿತೋ ಯಯೌ</p>
<p class="Shlok">ಪ್ರದರ್ಶಿತಂ ಮಾರ್ಗಮಶೇಷವಿದ್ಧರಿಃ  ॥</p>
<p class="Text">ವಿಭುವೂ ಶ್ರೀಹರಿಯೂ ಆದ ಶ್ರೀರಾಮನು ಅಗಸ್ತ್ಯರ ಹಿತವಚನವನ್ನು, ತತ್ವಾರ್ಥಯುಕ್ತವಾದ ಸ್ತೋತ್ರವನ್ನು ಕೇಳಿ, ಸಂತೋಷದಿಂದ ಅವರಿಂದ ಅನುಮತಿ ಪಡೆದು, ಅವರು ತಿಳಿಸಿದ ದಾರಿಯಲ್ಲಿ ಮುಂದಕ್ಕೆ ಪ್ರಯಾಣ ಮಾಡಿದನು. ॥50॥ </p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ತೃತೀಯಃ ಸರ್ಗಃ ॥3॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಮೂರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-4">ನಾಲ್ಕನೆಯ ಸರ್ಗ</p>
<p class="description">ಪಂಚವಟಿಯಲ್ಲಿ ನಿವಾಸ ಮತ್ತು ಲಕ್ಷ್ಮಣನಿಗೆ ಉಪದೇಶ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ಮಾರ್ಗೇ ವ್ರಜನ್ ದದರ್ಶಾಥ ಶೈಲಶೃಂಗಮಿವ ಸ್ಥಿತಮ್ ।</p>
<p class="Shlok">ವೃದ್ಧಂ ಜಟಾಯುಷಂ ರಾಮಃ ಕಿಮೇತದಿತಿ ವಿಸ್ಮಿತಃ ॥ </p>
<p class="Shlok-Number">(ಶ್ಲೋಕ-2)</p>
<p class="Shlok">ಧನುರಾನಯ ಸೌಮಿತ್ರೇ ರಾಕ್ಷಸೋಽಯಂ ಪುರಃ ಸ್ಥಿತಃ ।</p>
<p class="Shlok">ಇತ್ಯಾಹ ಲಕ್ಷ್ಮಣಂ ರಾಮೋ ಹನಿಷ್ಯಾಮೃಷಿಭಕ್ಷಕಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಹಿಮಗಿರಿನಂದಿನಿ! ದಾರಿಯಲ್ಲಿ ಹೋಗುತ್ತಾ ರಾಮನು ಬೆಟ್ಟದಂತೆ ಆಕಾರವುಳ್ಳ ಮುದುಕನಾದ ಜಟಾಯುವನ್ನು ಕಂಡು ಇದೇನಿರಬಹುದು? ಎಂದು ಆಶ್ಚರ್ಯಗೊಂಡು ಕೈಯಲ್ಲಿ ಬಿಲ್ಲನ್ನು ಎತ್ತಿಕೊಂಡು ‘‘ಲಕ್ಷ್ಮಣ! ಇದೋ ಇದಿರಿಗೆ ಓರ್ವ ರಾಕ್ಷಸರು ಇರುವನು. ಋಷಿಗಳನ್ನು ತಿಂದು ಹಾಕುವ ಇವನನ್ನು ಈಗ ಕೊಂದು ಬಿಡುವೆ’’ ಎಂದನು. ॥1-2॥ </p>
<p class="Shlok-Number">(ಶ್ಲೋಕ-3)</p>
<p class="Shlok">ತಚ್ಛ್ರತ್ವಾ ರಾಮವಚನಂ ಗೃಧ್ರರಾಡ್ ಭಯಪೀಡಿತಃ ।</p>
<p class="Shlok">ವಧಾರ್ಹೋಹಂ ನ ತೇ ರಾಮ ಪಿತುಸ್ತೇಹಂ ಪ್ರಿಯಃ ಸಖಾ ॥ </p>
<p class="Shlok-Number">(ಶ್ಲೋಕ-4)</p>
<p class="Shlok">ಜಟಾಯುರ್ನಾಮ ಭದ್ರಂ ತೇ ಗೃಧ್ರೋಽಹಂ ಪ್ರಿಯಕೃತ್ತವ ॥</p>
<p class="Text">ಶ್ರೀರಾಮನ ಈ ಮಾತನ್ನು ಕೇಳಿ ಗೃಧ್ರರಾಜನು ಹೆದರಿಕೊಂಡು ‘‘ಹೇ ರಾಮಚಂದ್ರಾ! ನಾನು ವಧಿಸಲು ಯೋಗ್ಯನಲ್ಲ. ನಿನ್ನ ತಂದೆಗೆ ನಾನು ಆಪ್ತಸ್ನೇಹಿತನು. ನನ್ನ ಹೆಸರು ಜಟಾಯು. ನಿನಗೆ ಮಂಗಳವಾಗಲಿ. ನಾನು ನಿನಗೆ ಬೇಕಾದವನು’’ ಎಂದನು. ॥3-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಪಂಚವಟ್ಯಾಮಹಂ ವತ್ಸ್ಯೇ ತವೈವ ಪ್ರಿಯಕಾಮ್ಯಯಾ ।</p>
<p class="Shlok">ಮೃಗಯಾಯಾಂ ಕದಾಚಿತ್ತು ಪ್ರಯಾತೇ ಲಕ್ಷ್ಮಣೇಽಪಿ ಚ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಸೀತಾ ಜನಕಕನ್ಯಾ ಮೇ ರಕ್ಷಿತವ್ಯಾ ಪ್ರಯತ್ನತಃ ।</p>
<p class="Shlok">ಶ್ರುತ್ವಾ ತದ್ ಗೃಧ್ರವಚನಂ ರಾಮಃ ಸಸ್ನೇಹಮಬ್ರವೀತ್ ॥</p>
<p class="Text">‘‘ನಿನ್ನ ಹಿತಕ್ಕಾಗಿಯೇ ನಾನು ಪಂಚವಟಿಯಲ್ಲಿ ವಾಸಮಾಡುತ್ತಿರುವೆ. ನೀನು ಲಕ್ಷ್ಮಣನೊಡನೆ ಎಂದಾದರೂ ಬೇಟೆಗಾಗಿ ಹೋದಾಗ, ಜನಕನಂದಿನೀ ಸೀತೆಯನ್ನು ನಾನು ಪ್ರಯತ್ನ ಪೂರ್ವಕ ಕಾಪಾಡುವೆನು.’’ ಹೀಗೆಂದ ಗೃಧ್ರರಾಜನ ಮಾತನ್ನು ಕೇಳಿ ಶ್ರೀರಾಮನು ಪ್ರೀತಿಯಿಂದ ॥5-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಸಾಧು ಗೃಧ್ರ ಮಹಾರಾಜ ತಥೈವ ಕುರು ಮೇ ಪ್ರಿಯಮ್ ।</p>
<p class="Shlok">ಅತ್ರೈವ ಮೇ ಸಮೀಪಸ್ಥೋ ನಾತಿದೂರೇ ವನೇ ವಸನ್ ॥</p>
<p class="Text">‘‘ಹೇ ಗೃಧ್ರರಾಜಾ! ಬಹಳ ಒಳ್ಳೆಯದು; ನೀನು ಇಲ್ಲೇ ಹತ್ತಿರದ ಹೆಚ್ಚು ದೂರವಲ್ಲದ ಕಾಡಿನಲ್ಲಿದ್ದುಕೊಂಡು ನನಗೆ ಇಷ್ಟವಾದ ಕೆಲಸವನ್ನು ಮಾಡುತ್ತಿರು.’’ ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಇತ್ಯಾಮಂತ್ರಿತಮಾಲಿಂಗ್ಯ ಯಯೌ ಪಂಚವಟೀಂ ಪ್ರಭುಃ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ಸೀತಯಾ ರಘುನಂದನಃ ॥</p>
<p class="Text">ಹೀಗೆ ಹೇಳಿ ಸಮ್ಮತಿಸಿ, ಜಟಾಯುವನ್ನು ಆಲಿಂಗಿಸಿಕೊಂಡು ವಿಭುವಾದ ಶ್ರೀರಾಮನು ಸೋದರನಾದ ಲಕ್ಷ್ಮಣ ಹಾಗೂ ಸೀತೆಯೊಡಗೂಡಿ ಪಂಚವಟಿಗೆ ಹೊರಟನು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಗತ್ವಾ ತೇ ಗೌತಮೀತೀರಂ ಪಂಚವಟ್ಯಾಂ ಸುವಿಸ್ತರಮ್।</p>
<p class="Shlok">ಮಂದಿರಂ ಕಾರಯಾಮಾಸ ಲಕ್ಷ್ಮಣೇನ ಸುಬುದ್ಧಿನಾ ॥</p>
<p class="Text">ಗೌತಮೀ ನದಿಯ ತೀರಕ್ಕೆ ಶ್ರೀರಾಮನು ಬಂದು, ಜಾಣನಾದ ಲಕ್ಷ್ಮಣನಿಂದ ಆ ಪಂಚವಟಿಯಲ್ಲಿ ಒಂದು ವಿಶಾಲವಾದ ಪರ್ಣಕುಟಿಯನ್ನು ಕಟ್ಟಿಸಿದನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತತ್ರ ತೇ ನ್ಯವಸಂಸರ್ವೇ ಗಂಗಾಯಾ ಉತ್ತರೇ ತಟೇ ।</p>
<p class="Shlok">ಕದಂಬಪನಸಾಮ್ರಾದಿ ಫಲವೃಕ್ಷಸಮಾಕುಲೇ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ವಿವಿಕ್ತೇ ಜನಸಂಬಾಧ ವರ್ಜಿತೇ ನೀರುಜಸ್ಥಲೇ ।</p>
<p class="Shlok">ವಿನೋದಯನ್ ಜನಕಜಾಂ ಲಕ್ಷ್ಮಣೇನ ವಿಪಶ್ಚಿತಾ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಅಧ್ಯುವಾಸ ಸುಖಂ ರಾಮೋ ದೇವಲೋಕ ಇವಾಪರಃ ।</p>
<p class="Shlok">ಕಂದಮೂಲಲಾದೀನಿ ಲಕ್ಷ್ಮಣೋಽನುದಿನಂ ತಯೋಃ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಆನೀಯ ಪ್ರದದೌ ರಾಮಸೇವಾತತ್ಪರಮಾನಸಃ ।</p>
<p class="Shlok">ಧನುರ್ಬಾಣಧರೋ ನಿತ್ಯಂ ರಾತ್ರೌ ಜಾಗರ್ತಿ ಸರ್ವತಃ ॥</p>
<p class="Text">ಗಂಗೆಗೆ ಸಮಾನವಾದ ಗೋದಾವರಿ ನದಿಯ ಉತ್ತರದಡದಲ್ಲಿ ಕದಂಬ, ಹಲಸು, ಮಾವು ಮುಂತಾದ ಹಣ್ಣುಳ್ಳ ಮರಗಳಿಂದ ನಿಬಿಡವಾದ, ಏಕಾಂತವಾದ, ಜನರ ಗದ್ದಲವಿಲ್ಲದ, ರೋಗ ರಹಿತವಾದ ಸ್ಥಳದಲ್ಲಿ ಬುದ್ಧಿವಂತನಾದ ಲಕ್ಷ್ಮಣನೊಡ ಗೂಡಿ, ಜನಕಾತ್ಮಜೆ ಸೀತೆಯನ್ನು ಸಂತೋಷ ಪಡಿಸುತ್ತಾ ಸುಖವಾಗಿ ದೇವಲೋಕದಲ್ಲಿ ಇಂದ್ರನಿರುವಂತೆ ಶ್ರೀರಾಮಚಂದ್ರನು ವಾಸ ಮಾಡಿಕೊಂಡಿದ್ದನು. ಪ್ರತಿದಿನವೂ ಲಕ್ಷ್ಮಣನು ಕಂದ ಮೂಲ ಫಲಗಳೇ ಮುಂತಾದುವನ್ನು ತಂದು ಶ್ರೀರಾಮನ ಸೇವಾತತ್ಪರನಾಗಿ ಅರ್ಪಿಸುತ್ತಿದ್ದನು. ರಾತ್ರಿಯಲ್ಲಿ ಧನುರ್ಬಾಣಗಳನ್ನು ಧರಿಸಿಕೊಂಡು ಸುತ್ತಲೂ ಅಡ್ಡಾಡುತ್ತಾ ಜಾಗರಣೆಯಿಂದ ಸೀತಾರಾಮರನ್ನು ಕಾಯುತ್ತಿದ್ದನು. ॥10-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಸ್ನಾನಂ ಕುರ್ವಂತ್ಯನುದಿನಂ ತ್ರಯಸ್ತೇ ಗೌತಮೀಜಲೇ ।</p>
<p class="Shlok">ಉಭಯೋರ್ಮಧ್ಯಗಾ ಸೀತಾ ಕುರುತೇ ಚ ಗಮಾಗವೌ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಆನೀಯ ಸಲಿಲಂ ನಿತ್ಯಂ ಲಕ್ಷ್ಮಣಃ ಪ್ರೀತಮಾನಸಃ ।</p>
<p class="Shlok">ಸೇವತೇಽಹರಹಃ ಪ್ರೀತ್ಯಾ ಏವಮಾಸನ್ ಸುಖಂ ತ್ರಯಃ ॥</p>
<p class="Text">ಮೂವರೂ ಪ್ರತಿದಿನವೂ ಗೋದಾವರಿ ನದಿಯ ನೀರಿನಲ್ಲಿ ಸ್ನಾನಮಾಡುತ್ತಿದ್ದರು. ಸೀತೆಯು ಹೊರಗೆ-ಒಳಗೆ ಅಡ್ಡಾಡುವಾಗ ಶ್ರೀರಾಮ-ಲಕ್ಷ್ಮಣರ ನಡುವೆಯೇ ಚಲಿಸುತ್ತಿದ್ದಳು. ಲಕ್ಷ್ಮಣನು ಪ್ರಸನ್ನ ಚಿತ್ತದಿಂದ ದಿನವೂ ನೀರನ್ನು ತಂದುಕೊಟ್ಟು ಭಕ್ತಿಯಿಂದ ಅವರ ಸೇವೆ ಮಾಡುತ್ತಿದ್ದನು. ಹೀಗೆ ಮೂವರೂ ಅಲ್ಲಿ ಸುಖವಾಗಿ ವಾಸಿಸತೊಡಗಿದರು. ॥14-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಏಕದಾ ಲಕ್ಷ್ಮಣೋ ರಾಮಮೇಕಾಂತೇ ಸಮುಪಸ್ಥಿತಮ್ ।</p>
<p class="Shlok">ವಿನಯಾವನತೋ ಭೂತ್ವಾ ಪಪ್ರಚ್ಛ ಪರಮೇಶ್ವರಮ್ ॥</p>
<p class="Text">ಒಮ್ಮೆ ಏಕಾಂತದಲ್ಲಿ ಕುಳಿತಿರುವ ಪರಮಾತ್ಮನಾದ ಶ್ರೀರಾಮನ ಬಳಿಗೆ ಲಕ್ಷ್ಮಣನು ಬಂದು ವಿನಯದಿಂದ ತಲೆಬಾಗಿ ಕೇಳಿದನು.॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಭಗವನ್ ಶ್ರೋತುಮಿಚ್ಛಾಮಿ ಮೋಕ್ಷಸ್ಯೈಕಾಂತಿಕೀಂ ಗತಿಮ್ ।</p>
<p class="Shlok">ತ್ವತ್ತಃ ಕಮಲಪತ್ರಾಕ್ಷ ಸಂಕ್ಷೇಪಾದ್ವಕ್ತುಮರ್ಹಸಿ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಜ್ಞಾನಂ ವಿಜ್ಞಾನಸಹಿತಂ ಭಕ್ತಿವೈರಾಗ್ಯಬೃಂಹಿತಮ್ ।</p>
<p class="Shlok">ಆಚಕ್ಷ್ವ ಮೇ ರಘುಶ್ರೇಷ್ಠ ವಕ್ತಾ ನಾನ್ಯೋಽಸ್ತಿ ಭೂತಲೇ ॥</p>
<p class="Text">‘‘ಪೂಜ್ಯನಾದ ಅಣ್ಣಾ! ಮೋಕ್ಷಕ್ಕೆ ನಿಶ್ಚಿತವಾಗಿ ಗೊತ್ತಾದ ಸಾಧನವು ಯಾವುದೆಂಬುದನ್ನು ನಿನ್ನ ಮುಖಾರವಿಂದದಿಂದ ಕೇಳಲು ಇಚ್ಛಿಸುತ್ತಿದ್ದೇನೆ. ಹೇ ಕಮಲನಯನಾ! ನೀನು ಸಂಕ್ಷೇಪವಾಗಿ ಈ ವಿಚಾರವನ್ನು ವರ್ಣಿಸು. ವಿಜ್ಞಾನ ಸಹಿತ ಜ್ಞಾನವನ್ನು ಭಕ್ತಿ ವೈರಾಗ್ಯಗಳೊಡನೆ ವಿಸ್ತರಿಸಿ ಹೇಳು. ಹೇ ರಘುಶ್ರೇಷ್ಠ! ಭೂಲೋಕದಲ್ಲಿ ನಿನ್ನಂತೆ ಉಪದೇಶ ಮಾಡುವವರು ಬೇರೊಬ್ಬನಿರುವುದಿಲ್ಲ. ॥17-18॥</p>
<p class="Shlok-Number">(ಶ್ಲೋಕ-19)</p>
<p class="Uvach">ಶ್ರೀರಾಮ ಉವಾಚ</p>
<p class="Shlok">ಶೃಣು ವಕ್ಷ್ಯಾಮಿ ತೇ ವತ್ಸ ಗುಹ್ಯಾದ್ಗುಹ್ಯತರಂ ಪರಮ್ ।</p>
<p class="Shlok">ಯದ್ವಿಜ್ಞಾಯ ನರೋ ಜಹ್ಯಾತ್ಸದ್ಯೋ ವೈಕಲ್ಪಿಕಂ ಭ್ರಮಮ್ ॥</p>
<p class="Text"><span class="char-style-override-3">ಶ್ರೀರಾಮನಿಂತೆಂದನು —</span> ಮಗು ಲಕ್ಷ್ಮಣಾ! ಯಾವುದನ್ನು ತಿಳಿದುಕೊಂಡಾಗ ಮನುಷ್ಯನು ದ್ವೈತದಿಂದ ಉಂಟಾದ ಭ್ರಮೆಯಿಂದ ಮುಕ್ತನಾಗುತ್ತಾನೋ ಅಂತಹ ಅತ್ಯಂತ ಗುಹ್ಯಾತಿಗುಹ್ಯ ಪರಮ ರಹಸ್ಯವನ್ನು ನಾನು ನಿನಗೆ ಹೇಳುವೆನು ಕೇಳು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಆದೌ ಮಾಯಾಸ್ವರೂಪಂ ತೇ ವಕ್ಷ್ಯಾಮಿ ತದನಂತರಮ್ ।</p>
<p class="Shlok">ಜ್ಞಾನಸ್ಯ ಸಾಧನಂ ಪಶ್ಚಾತ್ ಜ್ಞಾನಂ ವಿಜ್ಞಾನಸಂಯುತಮ್ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಜ್ಞೇಯಂ ಚ ಪರಮಾತ್ಮಾನಂ ಯಜ್ಜ್ಞಾತ್ವಾ ಮುಚ್ಯತೇ ಭಯಾತ್ ।</p>
<p class="Shlok">ಅನಾತ್ಮನಿ ಶರೀರಾದಾವಾತ್ಮಬುದ್ಧಿಸ್ತು ಯಾ ಭವೇತ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಸೈವ ಮಾಯಾ ತಯೈವಾಸೌ ಸಂಸಾರಃ ಪರಿಕಲ್ಪ್ಯತೇ ।</p>
<p class="Shlok">ರೂಪೇ ದ್ವೇ ನಿಶ್ಚಿತೇ ಪೂರ್ವಂ ಮಾಯಾಯಾಃ ಕುಲನಂದನ ॥</p>
<p class="Text">ಮೊದಲಿಗೆ ಮಾಯೆಯ ಸ್ವರೂಪವನ್ನೂ, ಅನಂತರ ಜ್ಞಾನದ ಸಾಧನೆಯನ್ನೂ, ಮುಂದೆ ಅನುಭವದಿಂದೊಡಗೂಡಿದ ವಿಜ್ಞಾನ ಸಹಿತ ಜ್ಞಾನವನ್ನೂ, ಬಳಿಕ ಜ್ಞೇಯನಾದ ಪರಮಾತ್ಮ ತತ್ತ್ವವನ್ನು ಹೇಳುವೆನು. ಅದನ್ನರಿಯುವುದರಿಂದ ಮನುಷ್ಯನು ಸಂಸಾರ ಭಯದಿಂದ ಮುಕ್ತನಾಗಿ ಹೋಗುತ್ತಾನೆ. ಆತ್ಮನಲ್ಲದ ಶರೀರಾದಿಗಳಲ್ಲಿ ನಾನೆಂಬ ಬುದ್ಧಿಯನ್ನೇ ಮಾಯೆ ಎಂದು ಹೇಳುವರು. ಅದರಿಂದಲೇ ಸಂಸಾರವು ಕಲ್ಪಿತವಾಗಿರುವುದು. ಹೇ ಕುಲನಂದನಾ! ಮಾಯೆಗೆ ಮೊಟ್ಟಮೊದಲು ಎರಡು ರೂಪಗಳು ನಿಶ್ಚಿತವಾಗಿವೆ. ॥20-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ವಿಕ್ಷೇಪಾವರಣೇ ತತ್ರ ಪ್ರಥಮಂ ಕಲ್ಪಯೇಜ್ಜಗತ್ ।</p>
<p class="Shlok">ಲಿಂಗಾದ್ಯಬ್ರಹ್ಮಪರ್ಯಂತಂ ಸ್ಥೂಲಸೂಕ್ಷ್ಮವಿಭೇದತಃ ॥</p>
<p class="Text">ವಿಕ್ಷೇಪ ಮತ್ತು ಆವರಣ ಎಂಬುದೇ ಆ ಎರಡು ರೂಪಗಳು. ಇವುಗಳಲ್ಲಿ ಮೊದಲನೆಯದು ವಿಕ್ಷೇಪ ಶಕ್ತಿಯು ಮಹತ್ತತ್ತ್ವದಿಂದ ಹಿಡಿದು ಬ್ರಹ್ಮನವರೆಗಿನ ಎಲ್ಲ ಪ್ರಪಂಚವನ್ನು ಸ್ಥೂಲ-ಸೂಕ್ಷ್ಮಗಳೆಂಬ ವಿಭಾಗಗಳಾಗಿಸಿ ಕಲ್ಪಿಸುತ್ತದೆ. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಅಪರಂ ತ್ವಖಿಲಂ ಜ್ಞಾನರೂಪಮಾವೃತ್ಯ ತಿಷ್ಠತಿ ।</p>
<p class="Shlok">ಮಾಯಯಾ ಕಲ್ಪಿತಂ ವಿಶ್ವಂ ಪರಮಾತ್ಮನಿ ಕೇವಲೇ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ರಜ್ಜೌ ಭುಜಂಗವದ್ ಭ್ರಾಂತ್ಯಾ ವಿಚಾರೇ ನಾಸ್ತಿ ಕಿಂಚನ ।</p>
<p class="Shlok">ಶ್ರೂಯತೇ ದೃಶ್ಯತೇ ಯದ್ಯತ್ಸ್ಮರ್ಯತೇ ವಾ ನರೈಃ ಸದಾ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಅಸದೇವ ಹಿ ತತ್ಸರ್ವಂ ಯಥಾ ಸ್ವಪ್ನಮನೋರಥೌ ।</p>
<p class="Shlok">ದೇಹ ಏವ ಹಿ ಸಂಸಾರವೃಕ್ಷಮೂಲಂ ದೃಢಂ ಸ್ಮೃತಮ್ ॥</p>
<p class="Text">ಮತ್ತೊಂದು ಆವರಣ ಶಕ್ತಿಯು ಎಲ್ಲ ಜ್ಞಾನವನ್ನು ಆವರಿಸಿಕೊಂಡಿರುತ್ತದೆ. ಹೀಗೆ ಮಾಯೆಯಿಂದ ಕಲ್ಪಿತವಾದ ಬ್ರಹ್ಮಾಂಡವು ನಿರಂಜನನಾದ ಪರಮಾತ್ಮನಲ್ಲಿ ಹಗ್ಗದಲ್ಲಿ ಹಾವು ಎಂಬ ಭ್ರಮೆಯಂತೆ ತೋರಿಕೊಳ್ಳುತ್ತದೆ. ವಿಚಾರ ಮಾಡಿದಾಗ ಏನೂ ಇರುವುದೇ ಇಲ್ಲ. ಮನುಷ್ಯರು ಏನೇನು ಕೇಳುತ್ತಾರೋ, ನೋಡುತ್ತಾರೋ, ಸ್ಮರಿಸಿಕೊಳ್ಳುತ್ತಾರೋ, ಅದೆಲ್ಲವೂ ಸ್ವಪ್ನದಂತೆ, ಮನಸ್ಸಿನಲ್ಲಿ ಕಲ್ಪಿಸಿಕೊಂಡ ಇಷ್ಟಾರ್ಥದಂತೆ ಮಿಥ್ಯೆ ಆಗಿದೆ. ದೇಹವೇ ಸಂಸಾರವೆಂಬ ಮರಕ್ಕೆ ಭದ್ರವಾದ ಬೇರು ಆಗಿದೆ. ॥24-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ತನ್ಮೂಲಃ ಪುತ್ರದಾರಾದಿಬಂಧಃ ಕಿಂ ತೇಽನ್ಯಥಾತ್ಮನಃ ॥</p>
<p class="Text">ಪತ್ನೀ-ಪುತ್ರಾದಿ ಸಂಬಂಧಗಳು ಆ ದೇಹಾಭಿಮಾನದಿಂದಲೇ ಇರುವವು. ಅದಿಲ್ಲವಾದರೆ ಆತ್ಮನಿಗೆ ಬಂಧನವಾದರೂ ಏನಿದ್ದೀತು? ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ದೇಹಸ್ತು ಸ್ಥೂಲಭೂತಾನಾಂ ಪಂಚ ತನ್ಮಾತ್ರಪಂಚಕಮ್ ।</p>
<p class="Shlok">ಅಹಂಕಾರಶ್ಚ ಬುದ್ಧಿಶ್ಚ ಇಂದ್ರಿಯಾಣಿ ತಥಾ ದಶ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಚಿದಾಭಾಸೋ ಮನಶ್ಚೈವ ಮೂಲಪ್ರಕೃತಿರೇವ ಚ ।</p>
<p class="Shlok">ಏತತ್ ಕ್ಷೇತ್ರಮಿತಿ ಜ್ಞೇಯಂ ದೇಹ ಇತ್ಯಭಿಧೀಯತೇ ॥</p>
<p class="Text">ದೇಹವಾದರೋ ಸ್ಥೂಲವಾದ ಪಂಚಭೂತಗಳ ಅಂಶವಾಗಿದೆ. ಐದು ಮಹಾಭೂತಗಳು ಹಾಗೂ ಪಂಚ ತನ್ಮಾತ್ರೆಗಳು, ಅಹಂಕಾರ, ಬುದ್ಧಿ, ಹತ್ತು ಇಂದ್ರಿಯಗಳು, ಚಿದಾಭಾಸ ವೆಂಬ ಜೀವನು, ಮನಸ್ಸು, ಮೂಲ ಪ್ರಕೃತಿ ಇವೆಲ್ಲವೂ ಕ್ಷೇತ್ರವೆಂದು ತಿಳಿ. ಇದನ್ನೇ ದೇಹವೆಂದೂ ಹೇಳುತ್ತಾರೆ. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಏತೈರ್ವಿಲಕ್ಷಣೋ ಜೀವಃ ಪರಮಾತ್ಮಾ ನಿರಾಮಯಃ ।</p>
<p class="Shlok">ತಸ್ಯ ಜೀವಸ್ಯ ವಿಜ್ಞಾನೇ ಸಾಧನಾನ್ಯಪಿ ಮೇ ಶೃಣು ॥</p>
<p class="Text">ಇವುಗಳಿಗಿಂತ ವಿಲಕ್ಷಣನಾದ ಪರಮಾತ್ಮನೇ ದೋಷರಹಿತನಾದ ಜೀವನು. ಆ ಜೀವನ ವಿಜ್ಞಾನವನ್ನು ಪಡೆಯಲು ಸಾಧನೆಗಳನ್ನು ಹೇಳುವೆನು. ಎಚ್ಚರವಾಗಿ ಕೇಳು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಜೀವಶ್ಚ ಪರಮಾತ್ಮಾ ಚ ಪರ್ಯಾಯೋ ನಾತ್ರ ಭೇದಧೀಃ ।</p>
<p class="Shlok">ಮಾನಾಭಾವಸ್ತಥಾ ದಂಭಹಿಂಸಾದಿಪರಿವರ್ಜನಮ್ ॥</p>
<p class="Text">ಜೀವ ಮತ್ತು ಪರಮಾತ್ಮ ಇಬ್ಬರೂ ಒಂದೇ. ಇವೆರಡೂ ಪರ್ಯಾಯ ಶಬ್ದಗಳೇ. ಆದ್ದರಿಂದ ಜೀವ ಬ್ರಹ್ಮರಲ್ಲಿ ನಿಜವಾಗಿ ಭೇದವಿರುವುದಿಲ್ಲ. ಇದನ್ನು ತಿಳಿಯಲು ಸಾಧನೆಗಳೆಂದರೆ ನಿರಹಂಕಾರಿಯಾಗಿರುವುದು, ಜಂಭ, ಹಿಂಸೆ ಮುಂತಾದುವನ್ನು ಬಿಟ್ಟಿರುವುದು. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಪರಾಕ್ಷೇಪಾದಿಸಹನಂ ಸರ್ವತ್ರಾವಕ್ರತಾ ತಥಾ ।</p>
<p class="Shlok">ಮನೋವಾಕ್ಕಾಯ ಸದ್ಭಕ್ತ್ಯಾ ಸದ್ಗುರೋಃ ಪರಿಸೇವನಮ್ ॥</p>
<p class="Text">ಮತ್ತೊಬ್ಬನು ಬೈದರೆ ತಡೆದುಕೊಳ್ಳುವುದು, ಎಲ್ಲರಲ್ಲಿಯೂ ಸರಳವಾಗಿರುವುದು. ಮನಸ್ಸು, ಮಾತು, ಶರೀರಗಳಿಂದ ಭಕ್ತಿಯನ್ನು ಮಾಡುತ್ತಾ ಸದ್ಗುರುವನ್ನು ಆಶ್ರಯಿಸುವುದು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಬಾಹ್ಯಾಭ್ಯಂತರಸಂಶುದ್ಧಿಃ ಸ್ಥಿರತಾ ಸತ್ಕ್ರಿಯಾದಿಷು ।</p>
<p class="Shlok">ಮನೋವಾಕ್ಕಾಯದಂಡಶ್ಚ ವಿಷಯೇಷು ನಿರೀಹತಾ ॥</p>
<p class="Text">ಒಳಗೂ-ಹೊರಗೂ ಶುಚಿಯಾಗಿರುವುದು, ಸತ್ಕರ್ಮಗಳಲ್ಲಿ ತತ್ಪರನಾಗಿರುವುದು, ಮನಸ್ಸು, ವಾಣೀ, ಶರೀರ, ಇವುಗಳನ್ನು ಸಂಯಮಿಸುವುದು, ವಿಷಯಗಳಲ್ಲಿ ಆಸಕ್ತಿ ಇಲ್ಲದಿರುವುದು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ನಿರಹಂಕಾರತಾ ಜನ್ಮಜರಾದ್ಯಾಲೋಚನಂ ತಥಾ ।</p>
<p class="Shlok">ಅಸಕ್ತಿಃ ಸ್ನೇಹಶೂನ್ಯತ್ವಂ ಪುತ್ರದಾರಧನಾದಿಷು ॥</p>
<p class="Text">ಅಹಂಕಾರವಿಲ್ಲದಿರುವಿಕೆ, ಹುಟ್ಟು, ಮುಪ್ಪು, ಮುಂತಾದವುಗಳ ಕುರಿತು ಚಿಂತಿಸುವುದು, ಮಕ್ಕಳು, ಹೆಂಡತಿ, ಹಣ ಮುಂತಾದ ಪದಾರ್ಥಗಳಲ್ಲಿ ಸ್ನೇಹ ಆಸಕ್ತಿ ಇಲ್ಲದಿರುವುದು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಇಷ್ಟಾನಿಷ್ಟಾಗಮೇ ನಿತ್ಯಂ ಚಿತ್ತಸ್ಯ ಸಮತಾ ತಥಾ ।</p>
<p class="Shlok">ಮಯಿ ಸರ್ವಾತ್ಮಕೇ ರಾಮೇ ಹ್ಯನನ್ಯವಿಷಯಾ ಮತಿಃ ॥</p>
<p class="Text">ಒಳ್ಳೆಯದಾಗಲಿ, ಕೆಟ್ಟದಾಗಲಿ ಬಂದೊದಗಿದಾಗ ಅಂತಃಕರಣ ವನ್ನು ಸ್ಥಿರವಾಗಿ ಸಮನಾಗಿರಿಸಿಕೊಳ್ಳುವುದು, ಸರ್ವಾತ್ಮಕ ರಾಮನಾದ ನನ್ನಲ್ಲಿ ಅನನ್ಯವಾದ ಬುದ್ಧಿಯನ್ನಿರಿಸುವುದು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಜನಸಂಬಾಧರಹಿತಶುದ್ಧದೇಶನಿಷೇವಣಮ್ ।</p>
<p class="Shlok">ಪ್ರಾಕೃತೈರ್ಜನಸಂಘೈಶ್ಚ ಹ್ಯರತಿಃ ಸರ್ವದಾ ಭವೇತ್ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಆತ್ಮಜ್ಞಾನೇ ಸದೋದ್ಯೋಗೋ ವೇದಾಂತಾರ್ಥಾವಲೋಕನಮ್ ।</p>
<p class="Shlok">ಉತ್ತೈರೇತೈರ್ಭವೇಜ್ಜ್ಞಾನಂ ವಿಪರೀತೈರ್ವಿಪರ್ಯಯಃ ॥</p>
<p class="Text">ಜನಜಂಗುಳಿ ಇಲ್ಲದಿರುವ ಪರಿಶುದ್ಧವಾದ ಜಾಗದಲ್ಲಿ ವಾಸಿಸುವುದು (ಏಕಾಂತವಾಗಿರುವುದು), ಪ್ರಾಪಂಚಿಕ ಜನರಿಂದ ಸದಾಕಾಲ ಉದಾಸೀನನಾಗಿರುವುದು, ಆತ್ಮಜ್ಞಾನವನ್ನು ಸಂಪಾದಿಸುವುದರಲ್ಲೇ ಕ್ರಿಯಾಶೀಲನಾಗಿರುವುದು, ವೇದಾಂತದ ಅರ್ಥವನ್ನು ತಿಳಿಯಲು ಉಪನಿಷತ್ತುಗಳನ್ನು ಮನನ ಮಾಡುವುದು. ಇಲ್ಲಿ ಹೇಳಿದ ಅಧ್ಯಾತ್ಮ ಸಾಧನೆಗಳಿಂದ ಜ್ಞಾನವುಂಟಾಗುವುದು. ಇವುಗಳಿಗೆ ವಿರುದ್ಧವಾಗಿ ಆಚರಣೆ ಮಾಡಿದರೆ ವಿಪರೀತ ಫಲ (ಅಜ್ಞಾನ) ಹೊಂದುವನು. ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಬುದ್ಧಿಪ್ರಾಣಮನೋದೇಹಾಹಂಕೃತಿಭ್ಯೋ ವಿಲಕ್ಷಣಃ ।</p>
<p class="Shlok">ಚಿದಾತ್ಮಾಹಂ ನಿತ್ಯಶುದ್ಧೋ ಬುದ್ಧ ಏವೇತಿ ನಿಶ್ಚಯಮ್ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಯೇನ ಜ್ಞಾನೇನ ಸಂವಿತ್ತೇ ತಜ್ಜ್ಞಾನಂ ನಿಶ್ಚಿತಂ ಚ ಮೇ ।</p>
<p class="Shlok">ವಿಜ್ಞಾನಂ ಚ ತದೈವೈತತ್ಸಾಕ್ಷಾದನುಭವೇದ್ಯದಾ ॥</p>
<p class="Text">ಬುದ್ಧಿ, ಪ್ರಾಣ, ಮನಸ್ಸು, ದೇಹ, ಅಹಂಕಾರ ಇವುಗಳಿಗಿಂತ ವಿಲಕ್ಷಣವಾದ ನಿತ್ಯ ಶುದ್ಧ ಬುದ್ಧನಾದ ಚಿದಾತ್ಮನೇ ನಾನು ಎಂಬ ಬೋಧವಾಗುವುದೇ ಜ್ಞಾನವಾಗಿದೆ. ತಿಳಿವಳಿಕೆಯೇ ಆತ್ಮನನ್ನು ಅರಿಯುವ ಸರಿಯಾದ ಜ್ಞಾನವೆಂಬುದು ನನ್ನ ನಿಶ್ಚಯವಾಗಿದೆ. ಆ ಜ್ಞಾನವು ನೇರವಾಗಿ ಅನುಭವಕ್ಕೆ ಬಂದರೆ ಅದೇ ವಿಜ್ಞಾನವಾಗಿದೆ. ॥38-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಆತ್ಮಾ ಸರ್ವತ್ರ ಪೂರ್ಣಃ ಸ್ಯಾಚ್ಚಿದಾನಂದಾತ್ಮಕೋಽವ್ಯಯಃ ।</p>
<p class="Shlok">ಬುದ್ಧ್ಯಾದ್ಯುಪಾಧಿರಹಿತಃ ಪರಿಣಾಮಾದಿವರ್ಜಿತಃ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಸ್ವಪ್ರಕಾಶೇನ ದೇಹಾದೀನ್ ಭಾಸಯನ್ನನಪಾವೃತಃ ।</p>
<p class="Shlok">ಏಕ ಏವಾದ್ವಿತೀಯಶ್ಚ ಸತ್ಯಜ್ಞಾನಾದಿಲಕ್ಷಣಃ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಅಸಂಗಃ ಸ್ವಪ್ರಭೋ ದ್ರಷ್ಟಾ ವಿಜ್ಞಾನೇನಾವಗಮ್ಯತೇ ।</p>
<p class="Shlok">ಆಚಾರ್ಯಶಾಸ್ತ್ರೋಪದೇಶಾತ್ ಐಕ್ಯಜ್ಞಾನಂ ಯದಾ ಭವೇತ್ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಆತ್ಮನೋರ್ಜೀವಪರಯೋರ್ಮೂಲಾವಿದ್ಯಾ ತದೈವ ಹಿ ।</p>
<p class="Shlok">ಲೀಯತೇ ಕಾರ್ಯಕರಣೈಃ ಸಹೈವ ಪರಮಾತ್ಮನಿ ॥</p>
<p class="Text">ಆತ್ಮನು ಎಲ್ಲೆಲ್ಲಿಯೂ ಪೂರ್ಣನಾಗಿರುವನು. ಚಿದಾನಂದ ಸ್ವರೂಪನೂ, ಅವ್ಯಯನೂ, ಬುದ್ಧಿಯೇ ಮುಂತಾದ ಉಪಾಧಿಗಳಿಂದ ರಹಿತನೂ, ಪರಿಣಾಮಗಳಿಲ್ಲದವನೂ, ತನ್ನ ಬೆಳಕಿನಿಂದ ದೇಹಾದಿಗಳನ್ನು ಬೆಳಗಿಸುತ್ತಾ, ಆವರಣಗಳಿಲ್ಲದವನಾಗಿರುವನು. ಏಕನೂ, ಅದ್ವಿತೀಯನೂ, ಸತ್ಯಜ್ಞಾನಾದಿ ಸ್ವರೂಪನೂ, ಸಂಗವಿಲ್ಲದವನೂ, ಸ್ವಯಂ ಪ್ರಕಾಶನೂ, ಎಲ್ಲವನ್ನು ನೋಡುವವನೂ, ಹೀಗೆಂದು ವಿಜ್ಞಾನದಿಂದ ತಿಳಿಯಲಾಗುತ್ತದೆ. ಶಾಸ್ತ್ರ ಮತ್ತು ಆಚಾರ್ಯರ ಉಪದೇಶಗಳಿಂದ ಜೀವಾತ್ಮ-ಪರಮಾತ್ಮರ ಐಕ್ಯಜ್ಞಾನ ಉಂಟಾದಾಗಲೇ, ಜೀವಾತ್ಮ-ಪರಮಾತ್ಮರ ಭೇದಕ್ಕೆ ಕಾರಣವಾದ ಅನಾದ್ಯವಿದ್ಯೆಯು ಕಾರ್ಯಕಾರಣ (ಶರೀರ ಇಂದ್ರಿಯಾದಿಗಳೊಡನೆ ಪರಮಾತ್ಮನಲ್ಲಿಯೇ ಲಯವಾಗಿ ಬಿಡುತ್ತದೆ. ॥40-43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಸಾವಸ್ಥಾ ಮುಕ್ತಿರಿತ್ಯುಕ್ತಾ ಹ್ಯುಪಚಾರೋಽಯಮಾತ್ಮನಿ ।</p>
<p class="Shlok">ಇದಂ ಮೋಕ್ಷಸ್ವರೂಪಂ ತೇ ಕಥಿತಂ ರಘುನಂದನ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಜ್ಞಾನವಿಜ್ಞಾನವೈರಾಗ್ಯಸಹಿತಂ ಮೇ ಪರಾತ್ಮನಃ ।</p>
<p class="Shlok">ಕಿಂತ್ವೇತದ್ದುರ್ಲಭಂ ಮನ್ಯೇ ಮದ್ಭಕ್ತಿವಿಮುಖಾತ್ಮನಾಮ್ ॥</p>
<p class="Text">ಅವಿದ್ಯೆಯ ಈ ಲಯಾವಸ್ಥೆಯನ್ನೇ ಮುಕ್ತಿ ಎಂದು ಹೇಳುವರು. ಈ ಮೋಕ್ಷವು ಆತ್ಮನಲ್ಲಿ ಕೇವಲ ಉಪಚಾರಮಾತ್ರವಾಗಿದೆ. (ವಾಸ್ತವವಾಗಿ ಆತ್ಮನು ಸದಾ ಮುಕ್ತನೇ ಆಗಿದ್ದಾನೆ). ಹೇ ರಘುನಂದನ ಲಕ್ಷ್ಮಣಾ! ಪರಮಾತ್ಮನ ಈ ಮುಕ್ತಿಯ ಸ್ವರೂಪವನ್ನು ಜ್ಞಾನ ವಿಜ್ಞಾನ ವೈರಾಗ್ಯಗಳೊಡನೆ ನಿನಗೆ ಹೇಳಿರುವೆನು. ಆದರೆ ಈ ಜ್ಞಾನವು ನನ್ನ ಭಕ್ತಿಯಿಲ್ಲದವರಿಗೆ ದೊರಕುವುದು ಅತ್ಯಂತ ಕಷ್ಟವೇ ಆಗಿದೆ. ॥44-45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಚಕ್ಷುಷ್ಮತಾಮಪಿ ಯಥಾ ರಾತ್ರೌ ಸಮ್ಯಙ್ ನ ದೃಶ್ಯತೇ ।</p>
<p class="Shlok">ಪದಂ ದೀಪಸಮೇತಾನಾಂ ದೃಶ್ಯತೇ ಸಮ್ಯಗೇವ ಹಿ ॥ </p>
<p class="Shlok-Number">(ಶ್ಲೋಕ-47)</p>
<p class="Shlok">ಏವಂ ಮದ್ಭಕ್ತಿಯುಕ್ತಾನಾಮಾತ್ಮಾ ಸಮ್ಯಕ್ ಪ್ರಕಾಶತೇ ।</p>
<p class="Shlok">ಮದ್ಭಕ್ತೇಃ ಕಾರಣಂ ಕಿಂಚಿದ್ವಕ್ಷ್ಯಾಮಿ ಶೃಣು ತತ್ತ್ವತಃ ॥</p>
<p class="Text">ಏಕೆಂದರೆ, ಕಣ್ಣಿದ್ದರೂ ರಾತ್ರಿಯ ಕತ್ತಲಲ್ಲಿ ದಾರಿಯು ಕಾಣುವುದಿಲ್ಲ. ಆದರೆ ದೀಪವುಳ್ಳವರಿಗೆ ಚೆನ್ನಾಗಿ ಕಾಣುತ್ತದೆ. ಹಾಗೆಯೇ ನನ್ನ ಭಕ್ತಿಯುಳ್ಳವರಿಗೆ ಆತ್ಮನು ಚೆನ್ನಾಗಿ ಕಂಡು ಬರುತ್ತಾನೆ. ನನ್ನ ಭಕ್ತಿಗೆ ಕಾರಣವಾಗಿರುವ ಕೆಲವು ಉಪಾಯಗಳನ್ನು ತತ್ತ್ವತಃ ಹೇಳುವೆನು ಕೇಳು. ॥46-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಮದ್ಭಕ್ತಸಂಗೋ ಮತ್ಸೇವಾ ಮದ್ಭಕ್ತಾನಾಂ ನಿರಂತರಮ್ ।</p>
<p class="Shlok">ಏಕಾದಶ್ಯುಪವಾಸಾದಿ ಮಮ ಪರ್ವಾನುಮೋದನಮ್ ॥</p>
<p class="Text">ನನ್ನ ಭಕ್ತರ ಸಂಗಮಾಡುವುದು, ನಿರಂತರವಾಗಿ ನನ್ನನ್ನು ಮತ್ತು ನನ್ನ ಭಕ್ತರನ್ನು ಸೇವಿಸುವುದು, ಏಕಾದಶೀ ಮುಂತಾದ ವ್ರತಗಳನ್ನು ಮಾಡುವುದು, ನನ್ನ ಪರ್ವದಿಗಳನ್ನು ಅಂದರೆ ಜಯಂತಿ ಮುಂತಾದ ವಿಶೇಷ ದಿನಗಳಲ್ಲಿ ಉತ್ಸವಾದಿಗಳನ್ನು ಆಚರಿಸುವುದು. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಮತ್ಕಥಾಶ್ರವಣೇ ಪಾಠೇ ವ್ಯಾಖ್ಯಾನೇ ಸರ್ವದಾ ರತಿಃ ।</p>
<p class="Shlok">ಮತ್ಪೂಜಾಪರಿನಿಷ್ಠಾ ಚ ಮಮ ನಾಮಾನುಕೀರ್ತನಮ್ ॥</p>
<p class="Text">ನನ್ನ ಕಥೆಯನ್ನು ಕೇಳುವುದರಲ್ಲಿ, ಹೇಳುವುದರಲ್ಲಿ, ಪಾರಾಯಣೆ ಮಾಡುವುದರಲ್ಲಿ ಸದಾಕಾಲ ಆಸಕ್ತಿಹೊಂದುವುದು. ನನ್ನ ಪೂಜೆಯಲ್ಲೇ ತತ್ಪರನಾಗಿರುವುದು, ನನ್ನ ನಾಮಗಳನ್ನು ಕೀರ್ತಿಸುವುದು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಏವಂ ಸತತಯುಕ್ತಾನಾಂ ಭಕ್ತಿರವ್ಯಭಿಚಾರಿಣೀ ।</p>
<p class="Shlok">ಮಯಿ ಸಂಜಾಯತೇ ನಿತ್ಯಂ ತತಃ ಕಿಮವಶಿಷ್ಯತೇ ॥ </p>
<p class="Text">ಈ ಪ್ರಕಾರ ನಿರಂತರ ನನ್ನಲ್ಲಿ ತೊಡಗಿರುವವರಿಗೆ ನನ್ನಲ್ಲಿ ಅವಿಚಲ ದೃಢ ಭಕ್ತಿಯು ಅವಶ್ಯವಾಗಿ ಉಂಟಾಗುವುದು ಮತ್ತೆ ಏನು ಬಾಕಿ ಉಳಿದೀತು? ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಅತೋ ಮದ್ಭಕ್ತಿಯುಕ್ತಸ್ಯ ಜ್ಞಾನಂ ವಿಜ್ಞಾನಮೇವ ಚ ।</p>
<p class="Shlok">ವೈರಾಗ್ಯಂ ಚ ಭವೇಚ್ಛೀಘ್ರಂ ತತೋ ಮುಕ್ತಿಮವಾಪ್ನುಯಾತ್ ॥</p>
<p class="Text">ಆದ್ದರಿಂದ ನನ್ನ ಭಕ್ತಿಯಿಂದ ಕೂಡಿದವನಿಗೆ ಜ್ಞಾನವೂ, ವಿಜ್ಞಾನವೂ, ವೈರಾಗ್ಯವವೂ ಬೇಗನೇ ಉಂಟಾಗುತ್ತದೆ. ಅನಂತರ ಅವನು ಮೋಕ್ಷವನ್ನು ಪಡೆಯುತ್ತಾನೆ. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಕಥಿತಂ ಸರ್ವಮೇತತ್ತೇ ತವ ಪ್ರಶ್ನಾನುಸಾರತಃ ।</p>
<p class="Shlok">ಅಸ್ಮಿನ್ಮನಃ ಸಮಾಧಾಯ ಯಸ್ತಿಷ್ಠೇತ್ಸ ತು ಮುಕ್ತಿಭಾಕ್ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ನ ವಕ್ತವ್ಯಮಿದಂ ಯತ್ನಾನ್ಮದ್ಭಕ್ತಿವಿಮುಖಾಯ ಹಿ ।</p>
<p class="Shlok">ಮದ್ಭಕ್ತಾಯ ಪ್ರದಾತವ್ಯಮಾಹೂಯಾಪಿ ಪ್ರಯತ್ನತಃ ॥</p>
<p class="Text">ಸಹೋದರಾ! ಈ ಪ್ರಕಾರ ನಾನು ನಿನ್ನ ಪ್ರಶ್ನೆಗನುಗುಣವಾಗಿ ಎಲ್ಲವನ್ನು ನಿನಗೆ ಹೇಳಿರುವೆನು. ಇದರಲ್ಲಿಯೇ ಮನಸ್ಸನ್ನು ನೆಲೆಗೊಳಿಸಿ ಇರುವವನು ಮುಕ್ತಿಗೆ ಅರ್ಹನಾಗುತ್ತಾನೆ. ನನ್ನ ಭಕ್ತಿಯಿಂದ ವಿಮುಖರಾದವರಿಗೆ ಇದನ್ನು ಖಂಡಿತವಾಗಿ ಹೇಳಬಾರದು. ಆದರೆ ನನ್ನ ಭಕ್ತರಾದವರಿಗೆ ಪ್ರಯತ್ನಪೂರ್ವಕ ಹುಡುಕಿಯಾದರೂ ಈ ರಹಸ್ಯವನ್ನು ಹೇಳಬೇಕು. ॥52-53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಯ ಇದಂ ತು ಪಠೇನ್ನಿತ್ಯಂ ಶ್ರದ್ಧಾಭಕ್ತಿಸಮನ್ವಿತಃ ।</p>
<p class="Shlok">ಅಜ್ಞಾನಪಟಲಧ್ವಾಂತಂ ವಿಧೂಯ ಪರಿಮುಚ್ಯತೇ ॥</p>
<p class="Text">ಈ ಸಂವಾದವನ್ನು ಶ್ರದ್ಧಾಭಕ್ತಿಯಿಂದೊಡಗೂಡಿ ನಿತ್ಯವೂ ಪಠಿಸುವವನು ಅಜ್ಞಾನದ ಪೊರೆಯನ್ನು ಕಳಚಿಕೊಂಡು ಮುಕ್ತಿಯನ್ನು ಹೊಂದುವನು. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಭಕ್ತಾನಾಂ ಮಮ ಯೋಗಿನಾಂ ಸುವಿಮಲ-</p>
<p class="Shlok"> ಸ್ವಾಂತಾತಿಶಾಂತಾತ್ಮನಾಂ</p>
<p class="Shlok">ಮತ್ಸೇವಾಭಿರತಾತ್ಮನಾಂ ಚ ವಿಮಲ-</p>
<p class="Shlok"> ಜ್ಞಾನಾತ್ಮನಾಂ ಸರ್ವದಾ ।</p>
<p class="Shlok">ಸಂಗಂ ಯಃ ಕುರುತೇ ಸದೋದ್ಯತಮತಿ ತಃ</p>
<p class="Shlok"> ತತ್ಸೇವನಾನನ್ಯಧೀ-</p>
<p class="Shlok">ರ್ಮೊಕ್ಷಸ್ತಸ್ಯ ಕರೇ ಸ್ಥಿತೋಽಹಮನಿಶಂ </p>
<p class="Shlok"> ದೃಶ್ಯೋ ಭವೇ ನಾನ್ಯಥಾ ॥</p>
<p class="Text">ಯೋಗಿಗಳ ಹಾಗೂ ವಿಮಲವೂ, ಶಾಂತವೂ ಅಂತಃಕರಣವುಳ್ಳ, ನನ್ನ ಸೇವೆಯಲ್ಲಿಯೇ ತೊಡಗಿದ ಕಾರ್ಯಕರಣಗಳುಳ್ಳ ನಿರ್ಮಲ ಜ್ಞಾನಾತ್ಮರಾದ ನನ್ನ ಭಕ್ತರ ಸಂಗವನ್ನು ಯಾವಾಗಲೂ ಮಾಡುವನೋ ಮತ್ತು ಸದಾಕಾಲವೂ ಪ್ರಯತ್ನಶೀಲನಾಗಿ ಭಕ್ತರ ಸೇವೆಯಲ್ಲೇ ಮನಸ್ಸನ್ನು ನೆಟ್ಟಿರುವನೋ ಅವನಿಗೆ ಮೋಕ್ಷವು ಕರಗತವಾಗಿರುತ್ತದೆ. ಅಂಥವನಿಗೆ ನಾನು ಯಾವಾಗಲೂ ಕಾಣಿಸಿಕೊಳ್ಳುವೆನು. ಹಾಗಿಲ್ಲದವನಿಗೆ ನಾನು ದೊರೆಯಲಾರೆನು. ॥55॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ಚತುರ್ಥಃ ಸರ್ಗಃ ॥4॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-5">ಐದನೆಯ ಸರ್ಗ</p>
<p class="description">ಶೂರ್ಪನಖಿಗೆ ಶಿಕ್ಷೆ-ಖರ-ದೂಷಣಾದಿ ರಾಕ್ಷಸರ ವಧೆ ಮತ್ತು ಶೂರ್ಪನಖಿಯು ರಾವಣನ ಬಳಿಗೆ ಹೋಗುವುದು</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ತಸ್ಮಿನ್ ಕಾಲೇ ಮಹಾರಣ್ಯೇ ರಾಕ್ಷಸೀ ಕಾಮರೂಪಿಣೀ ।</p>
<p class="Shlok">ವಿಚಚಾರ ಮಹಾಸತ್ತ್ವಾ ಜನಸ್ಥಾನನಿವಾಸಿನೀ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಆ ಸಮಯದಲ್ಲಿ ಆ ಮಹಾಕಾಡಿನಲ್ಲಿ ಇಚ್ಛಾರೂಪವನ್ನು ಧರಿಸುವ ಶಕ್ತಿಯುಳ್ಳ, ಜನಸ್ಥಾನದಲ್ಲಿ ವಾಸವಾಗಿದ್ದ ಬಹಳ ಬಲಿಷ್ಠಳಾದ ರಾಕ್ಷಸಿಯೊಬ್ಬಳು ಸಂಚರಿಸುತ್ತಿದ್ದಳು. ॥1॥<span class="char-style-override-7"></span></p>
<p class="Shlok-Number">(ಶ್ಲೋಕ-2)</p>
<p class="Shlok">ಏಕದಾ ಗೌತಮೀತೀರೇ ಪಂಚವಟ್ಯಾಃ ಸಮೀಪತಃ ।</p>
<p class="Shlok">ಪದ್ಮವಜ್ರಾಂಕುಶಾಂಕಾನಿ ಪದಾನಿ ಜಗತೀಪತೇಃ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ದೃಷ್ಟ್ವಾ ಕಾಮಪರೀತಾತ್ಮಾ ಪಾದಸೌಂದರ್ಯಮೋಹಿತಾ ।</p>
<p class="Shlok">ಪಶ್ಯಂತೀ ಸಾ ಶನೈರಾಯಾದ್ರಾಘವಸ್ಯ ನಿವೇಶನಮ್ ॥</p>
<p class="Text">ಒಂದು ದಿನ ಪಂಚವಟಿಯ ಸಮೀಪದಲ್ಲಿ ಗೌತಮೀನದಿಯ ತೀರದಲ್ಲಿ ಜಗತ್ಪತಿಯಾದ ಶ್ರೀರಾಮನ ಪದ್ಮ, ವಜ್ರ, ಅಂಕುಶಗಳ ಚಿಹ್ನೆಯುಳ್ಳ ಹೆಜ್ಜೆಯ ಗುರುತುಗಳನ್ನು ಕಂಡಳು. ಆಗ ಆಕೆಯು ಕಾಮ ಪೀಡಿತಳಾಗಿ ರಾಮನ ಕಾಲಿನ ಸೌಂದರ್ಯಕ್ಕೆ ಮರುಳಾಗಿ ಅವುಗಳನ್ನು ನೋಡುತ್ತಾ ಸುಂದರ ರೂಪವನ್ನು ಧರಿಸಿ ಮೆಲ್ಲನೆ ರಾಮನ ಕುಟೀರದ ಕಡೆಗೆ ಬಂದಳು. ॥2-3॥ </p>
<p class="Shlok-Number">(ಶ್ಲೋಕ-4)</p>
<p class="Shlok">ತತ್ರ ಸಾ ತಂ ರಮಾನಾಥಂ ಸೀತಯಾ ಸಹ ಸಂಸ್ಥಿತಮ್ ।</p>
<p class="Shlok">ಕಂದರ್ಪಸದೃಶಂ ರಾಮಂ ದೃಷ್ಟ್ವಾ ಕಾಮವಿಮೋಹಿತಾ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ರಾಕ್ಷಸೀ ರಾಘವಂ ಪ್ರಾಹ ಕಸ್ಯ ತ್ವಂ ಕಃ ಕಿಮಾಶ್ರಮೇ ।</p>
<p class="Shlok">ಯುಕ್ತೋ ಜಟಾವಲ್ಕಲಾದ್ಯೆಃ ಸಾಧ್ಯಂ ಕಿಂ ತೇತ್ರ ಮೇ ವದ ॥</p>
<p class="Text">ಆಕೆಯು ಅಲ್ಲಿ ಕೋಟಿಮನ್ಮಥ ಸಮಾನ ಸೌಂದರ್ಯವುಳ್ಳ ಲಕ್ಷ್ಮೀಪತಿಯಾದ ಶ್ರೀರಾಮಚಂದ್ರನು ಸೀತೆಯೊಡನೆ ಕುಳಿತಿರುವುದನ್ನು ಕಂಡು ಕಾಮಪರವಶಳಾದ ಆ ರಾಕ್ಷಸಿಯು ರಾಮನನ್ನು ಕುರಿತು ಇಂತೆಂದಳು — ‘‘ನೀನು ಯಾರ ಕಡೆಯವನು? ನಿನ್ನ ಹೆಸರೇನು? ಜಟಾವಲ್ಕಲಗಳನ್ನು ಧರಿಸಿಕೊಂಡು ಈ ಆಶ್ರಮದಲ್ಲಿ ಏನು ಮಾಡುತ್ತಿರುವೆ? ಇಲ್ಲಿದ್ದುಕೊಂಡು ಏನನ್ನು ಪಡೆಯಲು ಬಯಸುತ್ತಿರುವೆ? ನನಗೆ ಹೇಳು. ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಅಹಂ ಶೂರ್ಪಣಖಾ ನಾಮ ರಾಕ್ಷಸೀ ಕಾಮರೂಪಿಣೀ ।</p>
<p class="Shlok">ಭಗಿನೀ ರಾಕ್ಷಸೇಂದ್ರಸ್ಯ ರಾವಣಸ್ಯ ಮಹಾತ್ಮನಃ ॥</p>
<p class="Text">ನಾನಾದರೋ ಮಹಾತ್ಮನಾದ ರಾಕ್ಷಸೇಂದ್ರನಾದ ರಾವಣನ ಸಹೋದರಿ ಹಾಗೂ ಇಚ್ಛಾರೂಪವನ್ನು ಧರಿಸಬಲ್ಲ ಶೂರ್ಪನಖೀ ಎಂಬ ರಾಕ್ಷಸಿಯಾಗಿರುವೆನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಖರೇಣ ಸಹಿತಾ ಭ್ರಾತ್ರಾ ವಸಾಮ್ಯತ್ರೈವ ಕಾನನೇ ।</p>
<p class="Shlok">ರಾಜ್ಞಾ ದತ್ತಂ ಚ ಮೇ ಸರ್ವಂ ಮುನಿಭಕ್ಷಾ ವಸಾಮ್ಯಹಮ್ ॥</p>
<p class="Text">ನಾನು ಇಲ್ಲೇ ಕಾಡಿನಲ್ಲಿ ಸೋದರನಾದ ಖರನೊಡನೆ ವಾಸಿಸುತ್ತಿರುವೆನು. ರಾಕ್ಷಸರಾಜನು ಈ ವನದ ಪೂರ್ಣ ಅಧಿಕಾರವನ್ನು ನನಗೆ ಒಪ್ಪಿಸಿರುವನು. ಋಷಿಗಳನ್ನು ತಿಂದು ಹಾಕುತ್ತಾ ನಾನು ಕಾಲಕಳೆಯುತ್ತಿದ್ದೇನೆ. ॥7॥ <span class="char-style-override-12"></span></p>
<p class="Shlok-Number">(ಶ್ಲೋಕ-8)</p>
<p class="Shlok">ತ್ವಾಂ ತು ವೇದಿತುಮಿಚ್ಛಾಮಿ ವದ ಮೇ ವದತಾಂ ವರ ।</p>
<p class="Shlok">ತಾಮಾಹ ರಾಮನಾಮಾಹಮಯೋಧ್ಯಾಧಿಪತೇಃ ಸುತಃ ॥ </p>
<p class="Text">ನೀನು ಯಾರೆಂದು ತಿಳಿಯಲಿಚ್ಛಿಸುವೆನು. ಮಾತಿನಲ್ಲಿ ಅತಿಜಾಣನಾದ ನೀನು ನಿನ್ನ ಊರು, ಹೆಸರು ಇತ್ಯಾದಿ ಪರಿಚಯವನ್ನು ಹೇಳು. ಆಗ ಭಗವಂತನು ಅವಳಲ್ಲಿ ಹೇಳುತ್ತಾನೆ — ‘‘ಅಯೋಧ್ಯಾಧಿಪತಿ ದಶರಥರಾಜನ ಪುತ್ರ-ರಾಮನೆಂಬುವವನು ನಾನೇ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಏಷಾ ಮೇ ಸುಂದರೀ ಭಾರ್ಯಾ ಸೀತಾ ಜನಕನಂದಿನೀ ।</p>
<p class="Shlok">ಸ ತು ಭ್ರಾತಾ ಕನೀಯಾನ್ಮೇ ಲಕ್ಷ್ಮಣೋಽತೀವ ಸುಂದರಃ ॥ </p>
<p class="Text">ಇವಳು ಸುಂದರಿಯಾದ ಜನಕನಂದಿನೀ ಸೀತೆಯು ನನ್ನ ಭಾರ್ಯೆ ಆಗಿದ್ದಾಳೆ. ಅವನಾದರೋ ಅತ್ಯಂತ ಸುಂದರನಾದ ಲಕ್ಷ್ಮಣ ಎಂಬ ಹೆಸರಿನ ನನ್ನ ಸಹೋದರನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಕಿಂ ಕೃತ್ಯಂ ತೇ ಮಯಾ ಭ್ರೂಹಿ ಕಾರ್ಯಂ ಭುವನಸುಂದರಿ ।</p>
<p class="Shlok">ಇತಿ ರಾಮವಚಃ ಶ್ರುತ್ವಾ ಕಾಮಾರ್ತಾ ಸಾಬ್ರವೀದಿದಮ್  ॥ </p>
<p class="Text">ಎಲೈ ಲೋಕಸುಂದರಿಯೇ! ನಿನಗೆ ನನ್ನಿಂದ ಏನು ಆಗ ಬೇಕಾಗಿದೆ? ಎಂಬ ರಾಮನ ನುಡಿಯನ್ನು ಕೇಳಿ ಕಾಮಾತುರಳಾದ ಆ ಶೂರ್ಪನಖಿಯು ಹೇಳುತ್ತಾಳೆ. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಏಹಿ ರಾಮ ಮಯಾ ಸಾರ್ಧಂ ರಮಸ್ವ ಗಿರಿಕಾನನೇ ।</p>
<p class="Shlok">ಕಾಮಾರ್ತಾಹಂ ನ ಶಕ್ನೋಮಿ ತ್ಯಕ್ತುಂ ತ್ವಾಂ ಕಮಲೇಕ್ಷಣಮ್  ॥</p>
<p class="Text">‘‘ಎಲೈ ರಾಮನೇ! ನನ್ನೊಡನೆ ಬಾ; ಕಾಮ ಪೀಡಿತಳಾದ ನಾನು ಕಮಲನೇತ್ರನಾದ ನಿನ್ನನ್ನು ಬಿಡಲಾರೆನು. ನನ್ನೊಡಗೂಡಿ ಕಾಡುಮೇಡು ಗಿರಿ ಗಹ್ವರಗಳಲ್ಲಿ ವಿಹಾರ ಮಾಡು.’’ ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ರಾಮಃ ಸೀತಾಂ ಕಟಾಕ್ಷೇಣ ಪಶ್ಯನ್ಸಸ್ಮಿತಮಬ್ರವೀತ್ ।</p>
<p class="Shlok">ಭಾರ್ಯಾ ಮಮೈಷಾ ಕಲ್ಯಾಣೀ ವಿದ್ಯತೇ ಹ್ಯನಪಾಯಿನೀ ॥</p>
<p class="Text">ಇದನ್ನು ಕೇಳಿದಾಕ್ಷಣ ಶ್ರೀರಾಮಚಂದ್ರನು ಸೀತೆಯನ್ನು ಕುಡಿನೋಟದಿಂದ ನೋಡುತ್ತಾ, ಮುಗುಳು ನಗೆಯಿಂದ ಹೀಗೆಂದನು ಎಲೈ ಸುಂದರಿ! ಮಂಗಳೆಯಾದ ನನ್ನ ಭಾರ್ಯೆ ಈ ಸೀತೆಯು ಯಾವಾಗಲೂ ನನ್ನೊಡನೆ ಇರುವಳು. ಅವಳನ್ನು ಬಿಡಲಾಗುವುದಿಲ್ಲ. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ತ್ವಂ ತು ಸಾಪತ್ನ್ಯದುಃಖೇನ ಕಥಂ ಸ್ಥಾಸ್ಯಸಿ ಸುಂದರಿ ।</p>
<p class="Shlok">ಬಹಿರಾಸ್ತೇ ಮಮ ಭ್ರಾತಾ ಲಕ್ಷ್ಮಣೋತೀವ ಸುಂದರಃ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ತವಾನುರೂಪೋ ಭವಿತಾ ಪತಿಸ್ತೇನೈವ ಸಂಚರ ।</p>
<p class="Shlok">ಇತ್ಯುತ್ತಾ ಲಕ್ಷ್ಮಣಂ ಪ್ರಾಹ ಪತಿರ್ಮೇ ಭವ ಸುಂದರ ॥ </p>
<p class="Shlok-Number">(ಶ್ಲೋಕ-15)</p>
<p class="Shlok">ಭ್ರಾತುರಾಜ್ಞಾಂ ಪುರಸ್ಕೃತ್ಯ ಸಂಗಚ್ಛಾವೋಽದ್ಯ ಮಾಚಿರಮ್ ।</p>
<p class="Shlok">ಇತ್ಯಾಹ ರಾಕ್ಷಸೀ ಘೋರಾ ಲಕ್ಷ್ಮಣಂ ಕಾಮಮೋಹಿತಾ ॥</p>
<p class="Text">ಇವಳು ಇರುತ್ತಿರುವಾಗ ಸವತಿಯ ಕಷ್ಟದಿಂದ ನೀನು ಹೇಗೆ ಬದುಕಬಲ್ಲೆ? ನನ್ನ ಸೋದರನಾದ ಅತ್ಯಂತ ಸುಂದರಕಾಯನಾದ ಲಕ್ಷ್ಮಣನು ಹೊರಗೆ ಇರುವನು. ಅವನು ನಿನಗೆ ಯೋಗ್ಯಪತಿಯಾಗಬಲ್ಲನು. ನೀನು ಅವನೊಡನೆ ವಿಹರಿಸು. ರಾಮಚಂದ್ರನ ಮಾತುಗಳನ್ನು ಕೇಳಿದ ಆಕೆಯು ಕಾಮ ಮೋಹಿತಳಾದ ಭಯಂಕರ ರಾಕ್ಷಸೀ ಶೂರ್ಪನಖಿಯು ಲಕ್ಷ್ಮಣನ ಬಳಿಗೆ ಬಂದು ‘‘ಎಲೈ ಸುಂದರನೇ! ನಿನ್ನಣ್ಣನ ಆಜ್ಞೆಯನ್ನು ಮನ್ನಿಸಿ ನನ್ನ ಪತಿಯಾಗು. ತಡಮಾಡದೆ ಇಂದು ನಾವು ಪರಸ್ಪರ ಒಂದು ಗೂಡುವಾ’’ ಎಂದು ನುಡಿದಳು. ॥13-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ತಾಮಾಹ ಲಕ್ಷ್ಮಣಃ ಸಾಧ್ವಿ ದಾಸೋಹಂ ತಸ್ಯ ಧೀಮತಃ ।</p>
<p class="Shlok">ದಾಸೀ ಭವಿಷ್ಯಸಿ ತ್ವಂ ತು ತತೋ ದುಃಖತರಂ ನು ಕಿಮ್ ॥ </p>
<p class="Text">ಆಕೆಯ ಮಾತನ್ನು ಕೇಳಿದ ಲಕ್ಷ್ಮಣನು ‘‘ಸಾಧ್ವಿ! ನಾನಾದರೋ ಆ ಬುದ್ಧಿಶಾಲಿಯಾದ ಶ್ರೀರಾಮನ ದಾಸನಾಗಿದ್ದೇನೆ. ನೀನು ನನ್ನ ಕೈ ಹಿಡಿದರೆ ನೀನೂ ಅವನ ದಾಸಿಯಾಗಬೇಕಾದೀತು. ಇದಕ್ಕಿಂತ ದುಃಖಕರವಾದುದು ಏನಿದ್ದೀತು? ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ತಮೇವ ಗಚ್ಛ ಭದ್ರಂ ತೇ ಸ ತು ರಾಜಾಖಿಲೇಶ್ವರಃ ।</p>
<p class="Shlok">ತಚ್ಛ್ರುತ್ವಾ ಪುನರಪ್ಯಾಗಾದ್ರಾಘವಂ ದುಷ್ಟಮಾನಸಾ ॥ </p>
<p class="Shlok-Number">(ಶ್ಲೋಕ-18)</p>
<p class="Shlok">ಕ್ರೋಧಾದ್ರಾಮ ಕಿಮರ್ಥಂ ಮಾಂ ಭ್ರಾಮಯಸ್ಯನವಸ್ಥಿತಃ ।</p>
<p class="Shlok">ಇದಾನೀಮೇವ ತಾಂ ಸೀತಾಂ ಭಕ್ಷಯಾಮಿ ತವಾಗ್ರತಃ ॥ </p>
<p class="Text">ನಿನಗೆ ಒಳ್ಳೆಯದಾಗಲಿ, ನೀನು ಅವನ ಬಳಿಗೆ ಹೋಗು. ಅವನು ಎಲ್ಲರ ಒಡೆಯನಾದ ರಾಜನಾಗಿದ್ದಾನೆ. ಇದನ್ನು ಕೇಳಿದ ಕೆಟ್ಟಮನಸ್ಸಿನವಳಾದ ಆ ರಾಕ್ಷಸಿಯು ಪುನಃ ರಾಮನ ಬಳಿಗೆ ಬಂದು ಕೋಪದಿಂದ ಎಲೈ ರಾಮನೆ! ನೀನು ಚಂಚಲ ಚಿತ್ತದವನು. ನನ್ನನ್ನು ಈ ರೀತಿ ಏಕೆ ಅಲೆಸುತ್ತಿರುವೆ? ನಿನ್ನೆದುರಿಗೆ ಈಗಲೇ ಈ ಸೀತೆಯನ್ನು ತಿಂದುಹಾಕಿ ಬಿಡುತ್ತೇನೆ. ॥17-18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಇತ್ಯುಕ್ತ್ವಾ ವಿಕಟಾಕಾರಾ ಜಾನಕೀಮನುಧಾವತಿ ।</p>
<p class="Shlok">ತತೋ ರಾಮಾಜ್ಞಯಾ ಖಡ್ಗಮಾದಾಯ ಪರಿಗೃಹ್ಯ ತಾಮ್ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಚಿಚ್ಛೇದ ನಾಸಾಂ ಕರ್ಣೌ ಚ ಲಕ್ಷ್ಮಣೋ ಲಘುವಿಕ್ರಮಃ  ।</p>
<p class="Shlok">ತತೋ ಘೋರಧ್ವನಿಂ ಕೃತ್ವಾ ರುಧಿರಾಕ್ತವಪುರ್ದ್ರುತಮ್ ॥ </p>
<p class="Shlok-Number">(ಶ್ಲೋಕ-21)</p>
<p class="Shlok">ಕ್ರಂದಮಾನಾ ಪಪಾತಾಗ್ರೇ ಖರಸ್ಯ ಪರುಷಾಕ್ಷರಾ ।</p>
<p class="Shlok">ಕಿಮೇತದಿತಿ ತಾಮಾಹ ಖರಃ ಖರತರಾಕ್ಷರಃ ॥</p>
<p class="Text">ಹೀಗೆ ಹೇಳುತ್ತಾ ಅವಳು ತನ್ನ ವಿಕರಾಳ ರೂಪವನ್ನು ತೋರಿ ಸೀತೆಯ ಕಡೆಗೆ ನುಗ್ಗಿದಳು. ಆಗ ಚುರುಕಾದ ಪರಾಕ್ರಮವುಳ್ಳ ಲಕ್ಷ್ಮಣನು ರಾಮನ ಅಪ್ಪಣೆಯಂತೆ ಖಡ್ಗವನ್ನು ಹಿರಿದು ಆಕೆಯನ್ನು ಹಿಡಿದು ಅವಳ ಎರಡೂ ಕಿವಿಗಳನ್ನು ಮತ್ತು ಮೂಗನ್ನು ಕತ್ತರಿಸಿ ಬಿಟ್ಟನು. ಅನಂತರ ಅವಳು ಘೋರವಾದ ಕೆಟ್ಟ ದನಿಯಿಂದ ಕೂಗುತ್ತಾ, ರಕ್ತದಿಂದ ತೊಯ್ದ ಶರೀರದಿಂದ, ಅಳುತ್ತಾ, ವೇಗವಾಗಿ ಬಂದು ಖರನ ಮುಂದೆ ಬಿದ್ದಳು. ಅವಳನ್ನು ಕಂಡು ಕರ್ಕಶವಾದ ಧ್ವನಿಯುಳ್ಳ ಖರನು ‘‘ಇದೇನು’’ ಎಂದು ಕೇಳಿದನು. ॥19-21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಕೇನೈವಂ ಕಾರಿತಾಸಿ ತ್ವಂ ಮೃತ್ಯೋರ್ವಕ್ತ್ರಾನುವರ್ತಿನಾ ।</p>
<p class="Shlok">ವದ ಮೇ ತಂ ವಧಿಷ್ಯಾಮಿ ಕಾಲಕಲ್ಪಮಪಿ ಕ್ಷಣಾತ್ ॥</p>
<p class="Text">‘‘ಎಲೆಗೆ! ಮೃತ್ಯುವಿನ ದವಡೆಗೆ ತುತ್ತಾಗಿರುವ ಯಾವ ದುಷ್ಟನಿಂದ ನಿನಗೆ ಇಂತಹ ಸ್ಥಿತಿ ಉಂಟಾಯಿತು? ಹೇಳು. ಅವನು ಯಮನಿಗೆ ಸಮಾನನಾಗಿದ್ದರೂ ಕ್ಷಣಮಾತ್ರದಲ್ಲಿ ಅವನನ್ನು ಕೊಂದು ಹಾಕುವೆ.’’ ಎಂದನು. ॥22॥ </p>
<p class="Shlok-Number">(ಶ್ಲೋಕ-23)</p>
<p class="Shlok">ತಮಾಹ ರಾಕ್ಷಸೀ ರಾಮಃ ಸೀತಾಲಕ್ಷ್ಮಣಸಂಯುತಃ ।</p>
<p class="Shlok">ದಂಡಕಂ ನಿರ್ಭಯಂ ಕುರ್ವನ್ನಾಸ್ತೇ ಗೋದಾವರೀತಟೇ ॥ </p>
<p class="Shlok-Number">(ಶ್ಲೋಕ-24)</p>
<p class="Shlok">ಮಾಮೇವಂ ಕೃತವಾಂಸ್ತಸ್ಯ ಭ್ರಾತಾ ತೇನೈವ ಚೋದಿತಃ ।</p>
<p class="Shlok">ಯದಿ ತ್ವಂ ಕುಲಜಾತೋಽಸಿ ವೀರೋಽಸಿ ಜಹಿ ತೌ ರಿಪೂ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ತಯೋಽಸ್ತು ರುಧಿರಂ ಪಾಸ್ಯೆ ಭಕ್ಷಯೈತೌ ಸುದುರ್ಮದೌ ।</p>
<p class="Shlok">ನೋ ಚೇತ್ಪ್ರಾಣಾನ್ಪರಿತ್ಯಜ್ಯ ಯಾಸ್ಯಾಮಿ ಯಮಸಾದನಮ್ ॥</p>
<p class="Text">ಆಗ ರಾಕ್ಷಸಿಯಾದ ಶೂರ್ಪನಖಿಯು ‘‘ಅಣ್ಣಾ! ರಾಮನೆಂಬುವನು ಸೀತಾಲಕ್ಷ್ಮಣರೊಡಗೂಡಿ ಗೋದಾವರಿ ನದಿಯ ತೀರದಲ್ಲಿ ದಂಡಕಾರಣ್ಯವನ್ನು ನಿರ್ಭಯವಾಗಿಸಿ ವಾಸವಾಗಿದ್ದಾನೆ. ಅವನಿಂದಲೇ ಪ್ರೇರಿತನಾದ ಅವನ ಸಹೋದರ ಲಕ್ಷ್ಮಣನು ನನ್ನನ್ನು ಈ ಸ್ಥಿತಿಗೆ ತಂದಿರುವನು. ನೀನು ರಾಕ್ಷಸವಂಶದಲ್ಲಿ ಹುಟ್ಟಿದವನಾಗಿದ್ದು ಪರಾಕ್ರಮಶಾಲಿ ಆಗಿದ್ದರೆ ಆ ಇಬ್ಬರೂ ಶತ್ರುಗಳನ್ನು ನಾಶಮಾಡು. ಕೊಬ್ಬಿರುವ ಆ ಇಬ್ಬರನ್ನು ತಿಂದು ಹಾಕು. ನಾನು ಅವರ ರಕ್ತವನ್ನು ಕುಡಿಯುವೆನು. ಹೀಗಾಗದಿದ್ದರೆ ಪ್ರಾಣಗಳನ್ನು ಕಳೆದುಕೊಂಡು ಯಮ ಸದನಕ್ಕೆ ಹೋಗುವೆನು. ॥23-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ತಚ್ಛ್ರುತ್ವಾ ತ್ವರಿತಂ ಪ್ರಾಗಾತ್ ಖರಃ ಕ್ರೋಧೇನ ಮೂರ್ಚ್ಛಿತಃ ।</p>
<p class="Shlok">ಚತುರ್ದಶ ಸಹಸ್ರಾಣಿ ರಕ್ಷಸಾಂ ಭೀಮಕರ್ಮಣಾಮ್ ॥ </p>
<p class="Shlok-Number">(ಶ್ಲೋಕ-27)</p>
<p class="Shlok">ಚೋದಯಾಮಾಸ ರಾಮಸ್ಯ ಸಮೀಪಂ ವಧಕಾಂಕ್ಷಯಾ ।</p>
<p class="Shlok">ಖರಶ್ಚ ತ್ರಿಶಿರಾಶ್ಚೈವ ದೂಷಣಶ್ಚೈವ ರಾಕ್ಷಸಃ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಸರ್ವೇ ರಾಮಂ ಯಯುಃ ಶೀಘ್ರಂ ನಾನಾಪ್ರಹರಣೋದ್ಯತಾಃ ।</p>
<p class="Shlok">ಶ್ರುತ್ವಾ ಕೋಲಾಹಲಂ ತೇಷಾಂ ರಾಮಃ ಸೌಮಿತ್ರಿಮಬ್ರವೀತ್ ॥</p>
<p class="Text">ಈ ಮಾತನ್ನು ಕೇಳಿ ಕೋಪದಿಂದ ಕೆರಳಿದ ಖರನು ಯುದ್ಧಕ್ಕೆ ಹೊರಟನು. ಹದಿನಾಲ್ಕು ಸಾವಿರ ಭಯಂಕರ ಕರ್ಮಿಗಳಾದ ರಾಕ್ಷಸ ಸೇನೆಯನ್ನು ರಾಮನನ್ನು ಕೊಲ್ಲುವ ಉದ್ದೇಶದಿಂದ ಅವನ ಬಳಿಗೆ ಕಳಿಸಿದನು. ಖರ, ತ್ರಿಶಿರಸ್ಸು, ದೂಷಣ ಮುಂತಾಗಿ ಎಲ್ಲರೂ ಅನೇಕ ರೀತಿಯ ಆಯುಧಗಳನ್ನು ಹಿಡಿದು ವೇಗವಾಗಿ ಹೊರಟರು. ಅವರುಗಳ ಕೋಲಾಹಲವನ್ನು ಕೇಳಿದ ಶ್ರೀರಾಮನು ಲಕ್ಷ್ಮಣನನ್ನು ಕುರಿತು ಇಂತೆಂದನು. ॥26-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಶ್ರೂಯತೇ ವಿಪುಲಃ ಶಬ್ದೋ ನೂನಮಾಯಾಂತಿ ರಾಕ್ಷಸಾಃ ।</p>
<p class="Shlok">ಭವಿಷ್ಯತಿ ಮಹದ್ಯುದ್ಧಂ ನೂನಮದ್ಯ ಮಯಾ ಸಹ ॥ </p>
<p class="Shlok-Number">(ಶ್ಲೋಕ-30)</p>
<p class="Shlok">ಸೀತಾಂ ನೀತ್ವಾ ಗುಹಾಂ ಗತ್ವಾ ತತ್ರ ತಿಷ್ಠ ಮಹಾಬಲ ।</p>
<p class="Shlok">ಹಂತುಮಿಚ್ಛಾಮ್ಯಹಂ ಸರ್ವಾನ್ ರಾಕ್ಷಸಾನ್ ಘೋರರೂಪಿಣಃ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಅತ್ರ ಕಿಂಚಿನ್ನ ವಕ್ತವ್ಯಂ ಶಾಪಿತೋಽಸಿ ಮಮೋಪರಿ ।</p>
<p class="Shlok">ತಥೇತಿ ಸೀತಾಮಾದಾಯ ಲಕ್ಷ್ಮಣೋ ಗಹ್ವರಂ ಯಯೌ ॥ </p>
<p class="Text">‘‘ತಮ್ಮಾ! ಅಗೋ! ಭಯಂಕರವಾದ ಸದ್ದು ಕೇಳಿ ಬರುತ್ತಿದೆ. ಖಂಡಿತವಾಗಿಯೂ ರಾಕ್ಷಸರು ಈ ಕಡೆಗೆ ಬರುತ್ತಿರುವಂತಿದೆ. ಇಷ್ಟರಲ್ಲೆ ದೊಡ್ಡ ಯುದ್ಧವು ನನ್ನೊಡನೆ ನಡೆಯಲಿದೆ. ಮಹಾಬಲಶಾಲಿಯೇ! ನೀನು ಸೀತಾದೇವಿಯನ್ನು ಗುಹೆಯಲ್ಲಿ ಅಡಗಿಸಿಟ್ಟು ನೀನೂ ಅಲ್ಲಿಯೇ ಕಾವಲು ಕಾಯುತ್ತಿರು. ಭಯಂಕರ ಆಕಾರವುಳ್ಳ ಈ ಎಲ್ಲ ರಾಕ್ಷಸರನ್ನು ನಾನು ಕೊಲ್ಲಲು ಬಯಸಿದ್ದೇನೆ. ಈ ವಿಷಯದಲ್ಲಿ ನೀನು ಪ್ರತಿಯಾಗಿ ಏನನ್ನು ಹೇಳಕೂಡದು. ನನ್ನ ಆಣೆ ಇಟ್ಟು ಹೇಳುತ್ತಿರುವೆನು. ಅಣ್ಣನ ಮಾತನ್ನು ಕೇಳಿ ಹಾಗೇ ಆಗಲೆಂದು ಲಕ್ಷ್ಮಣನು ಸೀತೆಯನ್ನು ಕರೆದುಕೊಂಡು ಗುಹೆಗೆ ಹೋದನು. ॥29-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ರಾಮಃ ಪರಿಕರಂ ಬದ್ಧ್ವಾಧನುರಾದಾಯ ನಿಷ್ಠುರಮ್ ।</p>
<p class="Shlok">ತೂಣೀರಾವಕ್ಷಯಶರೌ ಬದ್ಧ್ವಾಯತ್ತೋಽಭವತ್ಪ್ರಭುಃ ॥ </p>
<p class="Text">ಶ್ರೀರಾಮನು ತನ್ನ ಸೊಂಟವನ್ನು ಬಿಗಿದು ದೃಢವಾದ ಬಿಲ್ಲನ್ನು ತೆಗೆದುಕೊಂಡು, ಅಕ್ಷಯವಾದ ಬಾಣಗಳುಳ್ಳ ಎರಡು ಬತ್ತಳಿಕೆಯನ್ನು ಬೆನ್ನಿಗೆ ಕಟ್ಟಿಕೊಂಡು ಯುದ್ಧಕ್ಕಾಗಿ ಸಿದ್ಧನಾದನು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತತ ಆಗತ್ಯ ರಕ್ಷಾಂಸಿ ರಾಮಸ್ಯೋಪರಿ ಚಿಕ್ಷಿಪುಃ ।</p>
<p class="Shlok">ಆಯುಧಾನಿ ವಿಚಿತ್ರಾಣಿ ಪಾಷಾಣಾನ್ಪಾದಪಾನಪಿ ॥ </p>
<p class="Text">ಅನಂತರ ರಾಕ್ಷಸರು ಬಂದು ವಿಚಿತ್ರವಾದ ಆಯುಧಗಳನ್ನೂ, ಕಲ್ಲು ಬಂಡೆಗಳನ್ನೂ, ಮರಗಳನ್ನು ಶ್ರೀರಾಮನ ಮೇಲೆ ಮಳೆಗರೆದರು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ತಾನಿ ಚಿಚ್ಛೇದ ರಾಮೋಽಪಿ ಲೀಲಯಾ ತಿಲಶಃ ಕ್ಷಣಾತ್ ।</p>
<p class="Shlok">ತತೌ ಬಾಣಸಹಸ್ರೇಣ ಹತ್ವಾ ತಾನ್ ಸರ್ವರಾಕ್ಷಸಾನ್ ॥ </p>
<p class="Shlok-Number">(ಶ್ಲೋಕ-35)</p>
<p class="Shlok">ಖರಂ ತ್ರಿಶಿರಸಂ ಚೈವ ದೂಷಣಂ ಚೈವ ರಾಕ್ಷಸಮ್ ।</p>
<p class="Shlok">ಜಘಾನ ಪ್ರಹರಾರ್ಧೇನ ಸರ್ವಾನೇವ ರಘೂತ್ತಮಃ ॥ </p>
<p class="Text">ಶ್ರೀರಾಮಚಂದ್ರನು ಲೀಲಾಮಾತ್ರದಿಂದಕ್ಷಣಕಾಲದೊಳಗೆ ಅವೆಲ್ಲವನ್ನೂ ಚೂರು-ಚೂರಾಗಿ ಕತ್ತರಿಸಿ ಬಿಟ್ಟನು. ಬಳಿಕ ಸಾವಿರಾರು ಬಾಣಗಳನ್ನು ಪ್ರಯೋಗಿಸಿ ಆ ಹದಿನಾಲ್ಕು ಸಾವಿರ ರಾಕ್ಷಸ ಸೇನೆಯೆಲ್ಲವನ್ನು ಮತ್ತು ಖರ, ತ್ರಿಶಿರ, ದೂಷಣರನ್ನು ಅರ್ಧಪ್ರಹರದಲ್ಲಿ ರಘುವಂಶಿಯಲ್ಲಿ ಶ್ರೇಷ್ಠನಾದ ಶ್ರೀರಾಮಚಂದ್ರನು ಸಂಹಾರ ಮಾಡಿದನು. ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಲಕ್ಷ್ಮಣೋಽಪಿ ಗುಹಾಮಧ್ಯಾತ್ಸೀತಾಮಾದಾಯ ರಾಘವೇ ।</p>
<p class="Shlok">ಸಮರ್ಪ್ಯ ರಾಕ್ಷಸಾಂದೃಷ್ಟ್ವಾ ಹತಾನ್ವಿಸ್ಮಯಮಾಯಯೌ ॥ </p>
<p class="Text">ಲಕ್ಷ್ಮಣನು ಗುಹಾಮಧ್ಯದಿಂದ ಸೀತೆಯನ್ನು ಕರೆತಂದು ಶ್ರೀರಾಮನಿಗೆ ಒಪ್ಪಿಸಿ, ಸತ್ತು ಬಿದ್ದಿರುವ ರಾಕ್ಷಸರನ್ನು ನೋಡಿ ಆಶ್ಚರ್ಯ ಚಕಿತನಾದನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಸೀತಾ ರಾಮಂ ಸಮಾಲಿಂಗ್ಯ ಪ್ರಸನ್ನಮುಖಪಂಕಜಾ ।</p>
<p class="Shlok">ಶಸ್ತ್ರವ್ರಣಾನಿ ಚಾಂಗೇಷು ಮಮಾರ್ಜ ಜನಕಾತ್ಮಜಾ ॥</p>
<p class="Text">ಜನಕನಂದಿನಿ ಸೀತೆಯು ಪ್ರಸನ್ನವದನಳಾಗಿ ಶ್ರೀರಾಮನನ್ನು ಆಲಿಂಗಿಸಿಕೊಂಡಳು. ಅವನ ಶರೀರದಲ್ಲಿ ಶಸಗಳಿಂದಾದ ಗಾಯಗಳನ್ನು ನೇವರಿಸಿ ಉಪಚರಿಸಿದಳು. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಸಾಪಿ ದುದ್ರಾವ ದೃಷ್ಟ್ವಾ ತಾನ್ ಹತಾನ್ ರಾಕ್ಷಸಪುಂಗವಾನ್ ।</p>
<p class="Shlok">ಲಂಕಾಂ ಗತ್ವಾ ಸಭಾಮಧ್ಯೆ ಕ್ರೋಶಂತೀ ಪಾದಸನ್ನಿಧೌ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ರಾವಣಸ್ಯ ಪಪಾತೋರ್ವ್ಯಾಂ ಭಗಿನೀ ತಸ್ಯ ರಕ್ಷಸಃ ।</p>
<p class="Shlok">ದೃಷ್ಟ್ವಾ ತಾಂ ರಾವಣಃ ಪ್ರಾಹ ಭಗಿನೀಂ ಭಯವಿಹ್ವಲಾಮ್ ॥</p>
<p class="Text">ರಾವಣನ ತಂಗಿಯಾದ ಶೂರ್ಪನಖಿಯು ಸತ್ತು ಬಿದ್ದ ಆ ರಾಕ್ಷಸ ಶ್ರೇಷ್ಠರನ್ನೆಲ್ಲ ನೋಡಿ ದುಃಖಿತಳಾಗಿ ಲಂಕೆಗೆ ಧಾವಿಸಿದಳು. ರಾವಣನ ಸಭೆಯಲ್ಲಿ ಬಂದಿರುವ ಅವಳು ಅಣ್ಣನ ಪದತಲದಲ್ಲಿ ಬಿದ್ದು ಅಳತೊಡಗಿದಳು. ಹೆದರಿ ಕಂಗಾಲಾಗಿದ್ದ ತಂಗಿಯನ್ನು ನೋಡಿ ರಾವಣನು ಕೇಳಿದನು. ॥38-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಉತ್ತಿಷ್ಠೋತ್ತಿಷ್ಠ ವತ್ಸೇ ತ್ವಂ ವಿರೂಪಕರಣಂ ತವ ।</p>
<p class="Shlok">ಕೃತಂ ಶಕ್ರೇಣ ವಾ ಭದ್ರೇ ಯಮೇನ ವರುಣೇನ ವಾ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಕುಬೇರೇಣಾಥವಾ ಬ್ರೂಹಿ ಭಸ್ಮೀಕುರ್ಯಾಂ ಕ್ಷಣೇನ ತಮ್ ।</p>
<p class="Shlok">ರಾಕ್ಷಸೀ ತಮುವಾಚೇದಂ ತ್ವಂ ಪ್ರಮತ್ತೋ ವಿಮೂಢಧೀಃ ॥ </p>
<p class="Text">‘‘ಮಗಳೇ! ಮೇಲೇಳು. ನಿನಗೆ ಅಂಗವಿಕಾರವನ್ನು ಮಾಡಿದವರು ದೇವೇಂದ್ರನೋ, ಯಮನೋ, ವರುಣನೋ, ಕುಬೇರನೋ ಯಾರು? ಶುಭಾಂಗಿಯೇ! ಹೇಳು. ಅವರನ್ನು ಕ್ಷಣಮಾತ್ರದಲ್ಲಿ ಬೂದಿಮಾಡಿ ಬಿಡುವೆನು.’’ ಆಗ ಶೂರ್ಪನಖಿಯು ಹೇಳಿದಳು ‘‘ಅಣ್ಣಾ! ನೀನು ಪ್ರಮಾದೀ, ಮೂಢಬುದ್ಧಿಯವನಾಗಿರುವೆ. ॥40-41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಪಾನಾಸಕ್ತಃ ಸ್ತ್ರೀವಿಜಿತಃ ಷಂಢಃ ಸರ್ವತ್ರ ಲಕ್ಷ್ಯಸೇ ।</p>
<p class="Shlok">ಚಾರಚಕ್ಷುರ್ವಿಹೀನಸ್ತ್ವಂ ಕಥಂ ರಾಜಾ ಭವಿಷ್ಯಸಿ ॥</p>
<p class="Text">ಪಾನಮತ್ತನಾಗಿ ಹೆಂಗಸರಿಗೆ ವಶನಾಗಿ, ಎಲ್ಲ ವಿಷಯಗಳಲ್ಲಿ ನಪುಂಸಕನಂತೆ ಕಂಡುಬರುತ್ತೀಯೆ. ಗೂಢಚಾರರೆಂಬ ಕಣ್ಣುಗಳಿಲ್ಲದ ನೀನು ರಾಜನಾಗಲು ಹೇಗೆ ಅರ್ಹನಾಗಿರುವೆ? ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಖರಶ್ಚ ನಿಹತಃ ಸಂಖ್ಯೇ ದೂಷಣಸ್ತ್ರಿಶಿರಾಸ್ತಥಾ ।</p>
<p class="Shlok">ಚತುರ್ದಶ ಸಹಸ್ರಾಣಿ ರಾಕ್ಷಸಾನಾಂ ಮಹಾತ್ಮನಾಮ್ ॥ </p>
<p class="Shlok-Number">(ಶ್ಲೋಕ-44)</p>
<p class="Shlok">ನಿಹತಾನಿ ಕ್ಷಣೇನೈವ ರಾಮೇಣಾಸುರಶತ್ರುಣಾ ।</p>
<p class="Shlok">ಜನಸ್ಥಾನಮಶೇಷೇಣ ಮುನೀನಾಂ ನಿರ್ಭಯಂ ಕೃತಮ್ ।</p>
<p class="Shlok">ನ ಜಾನಾಸಿ ವಿಮೂಢಸ್ತ್ವಮತ ಏವ ಮಯೋಚ್ಯತೇ ॥ </p>
<p class="Text">ಯುದ್ಧದಲ್ಲಿ ಖರ, ದೂಷಣ, ತ್ರಿಶಿರಸು, ಇತ್ಯಾದಿ ಹದಿನಾಲ್ಕು ಸಾವಿರ ರಾಕ್ಷಸರನ್ನು ರಾಕ್ಷಸ ಶತ್ರುವಾದ ರಾಮನು ಒಂದು ಕ್ಷಣದಲ್ಲಿ ಸಂಹರಿಸಿದನು. ಇಡೀ ಜನಸ್ಥಾನವನ್ನು ಅಸುರ ರಹಿತವಾಗಿಸಿ ಋಷಿಗಳಿಗೆ ನಿರ್ಭಯವಾಗಿಸಿದನು. ಇಷ್ಟೊಂದು ಉತ್ಪಾತವಾದರೂ ನಿನಗೆ ತಿಳಿಯಲೇ ಇಲ್ಲ; ಆದ್ದರಿಂದ ನೀನು ಮೂಢನಾಗಿರುವೆ ಎಂದು ನಾನು ಹೇಳಿದ್ದು. ॥43-44॥</p>
<p class="Shlok-Number">(ಶ್ಲೋಕ-45)</p>
<p class="Uvach">ರಾವಣ ಉವಾಚ </p>
<p class="Shlok">ಕೋ ವಾ ರಾಮಃ ಕಿಮರ್ಥಂ ವಾ ಕಥಂ ತೇನಾಸುರಾ ಹತಾಃ ।</p>
<p class="Shlok">ಸಮ್ಯಕ್ಕಥಯ ಮೇ ತೇಷಾಂ ಮೂಲಘಾತಂ ಕರೋಮ್ಯಹಮ್  ॥</p>
<p class="Text"><span class="char-style-override-3">ರಾವಣನೆಂದನು —</span> ತಂಗೀ! ರಾಮನೆಂಬುವನು ಯಾರು? ಅವನು ಏತಕ್ಕಾಗಿ (ಕಾಡಿಗೆ) ಬಂದಿರುವನು? ಅವನು ಹೇಗೆ ರಾಕ್ಷಸರನ್ನು ಕೊಂದನು? ಇದೆಲ್ಲವನ್ನು ನೀನು ಚೆನ್ನಾಗಿ ನನಗೆ ಹೇಳು. ಅವರ ಮೂಲವನ್ನೇ ನಾಶಗೊಳಿಸುತ್ತೇನೆ. ॥45॥</p>
<p class="Shlok-Number">(ಶ್ಲೋಕ-46)</p>
<p class="Uvach">ಶೂರ್ಪಣಖೋವಾಚ</p>
<p class="Shlok">ಜನಸ್ಥಾನಾದಹಂ ಯಾತಾ ಕದಾಚಿದ್ಗೌತಮೀತಟೇ ।</p>
<p class="Shlok">ತತ್ರ ಪಂಚವಟೀ ನಾಮ ಪುರಾ ಮುನಿಜನಾಶ್ರಯಾ ॥</p>
<p class="Text"><span class="char-style-override-3">ಶೂರ್ಪನಖಿಯೆಂದಳು —</span> ಒಮ್ಮೆ ನಾನು ಜನಸ್ಥಾನದಲ್ಲಿ ಗೌತಮೀನದಿಯ ತೀರಕ್ಕೆ ಹೋಗಿದ್ದೆ. ಅಲ್ಲಿ ಪಂಚವಟಿ ಎಂಬ ಹಿಂದಿನಿಂದಲೂ ಋಷಿಗಳಿಗೆ ಆಶ್ರಯವಾದ ಒಂದು ಜಾಗವಿದೆ. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ತತ್ರಾಶ್ರಮೇ ಮಯಾ ದೃಷ್ಟೋ ರಾಮೋ ರಾಜೀವಲೋಚನಃ ।</p>
<p class="Shlok">ಧನುರ್ಬಾಣಧರಃ ಶ್ರೀಮಾನ್ ಜಟಾವಲ್ಕಲಮಂಡಿತಃ ॥</p>
<p class="Text">ಅಲ್ಲಿ ಆಶ್ರಮಮಾಡಿಕೊಂಡಿರುವ ಕಮಲ ನೇತ್ರನಾದ ರಾಮನೆಂಬುವವನನ್ನು ನಾನು ನೋಡಿದೆ. ಅವನು ಧನುರ್ಬಾಣಗಳನ್ನು ಧರಿಸಿದ್ದು, ಜಟಾವಲ್ಕಲಗಳಿಂದ ಶೋಭಿತನಾಗಿದ್ದಾನೆ. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಕನೀಯಾನನುಜಸ್ತಸ್ಯ ಲಕ್ಷ್ಮಣೋಽಪಿ ತಥಾವಿಧಃ ।</p>
<p class="Shlok">ತಸ್ಯ ಭಾರ್ಯಾ ವಿಶಾಲಾಕ್ಷೀ ರೂಪಿಣೀ ಶ್ರೀರಿವಾಪರಾ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ದೇವಗಂಧರ್ವನಾಗಾನಾಂ ಮನುಷ್ಯಾಣಾಂ ತಥಾವಿಧಾ ।</p>
<p class="Shlok">ನ ದೃಷ್ಟಾ ನ ಶ್ರುತಾ ರಾಜನ್ ದ್ಯೋತಯಂತೀ ವನಂ ಶುಭಾ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಆನೇತುಮಹಮುದ್ಯುಕ್ತಾ ತಾಂ ಭಾರ್ಯಾರ್ಥಂ ತವಾನಘ ।</p>
<p class="Shlok">ಲಕ್ಷ್ಮಣೋ ನಾಮ ತದ್ಭ್ರಾತಾ ಚಿಚ್ಛೇದ ಮಮ ನಾಸಿಕಾಮ್ ॥</p>
<p class="Text">ಅವನ ತಮ್ಮನಾದ ಲಕ್ಷ್ಮಣನೂ ಅವನಂತೆ ಸುಂದರನಾಗಿದ್ದಾನೆ. ಆ ರಾಮನ ಹೆಂಡತಿಯೂ ವಿಶಾಲ ಲೋಚನೆಯಾದ, ಸಾಕ್ಷಾತ್ ಇನ್ನೋರ್ವ ಲಕ್ಷ್ಮಿಯಂತೆ ರೂಪವತಿಯಾಗಿದ್ದು ವನವೆಲ್ಲವನ್ನು ಬೆಳಗುತ್ತಿರುವಳು. ಅಣ್ಣಾ! ಅಂತಹ ಹೆಂಗಸನ್ನು ನಾನು ದೇವತೆಗಳಲ್ಲಿ, ಗಂಧರ್ವರಲ್ಲಿ, ನಾಗಗಳಲ್ಲಿ, ಮನುಷ್ಯರಲ್ಲಿ ಎಲ್ಲಿಯೂ ನೋಡಿಲ್ಲ, ಕೇಳಿಲ್ಲ. ಆಕೆಯನ್ನು ನಿನ್ನ ಮಡದಿಯಾಗಿಸಲು ತರಲು ಪ್ರಯತ್ನಿಸಿದೆ. ಇದರಿಂದ ರಾಮನ ಸೋದರನಾದ ಲಕ್ಷ್ಮಣನು ನನ್ನ ಮೂಗನ್ನು ಕತ್ತರಿಸಿದನು. ॥48-50॥ </p>
<p class="Shlok-Number">(ಶ್ಲೋಕ-51)</p>
<p class="Shlok">ಕರ್ಣೌ ಚ ನೋದಿತಸ್ತೇನ ರಾಮೇಣ ಸ ಮಹಾಬಲಃ ।</p>
<p class="Shlok">ತತೋಹಮತಿದುಃಖೇನ ರುದತೀ ಖರಮನ್ವಗಾಮ್ ॥</p>
<p class="Text">ಪುನಃ ರಾಮನ ಪ್ರೇರಣೆಯಿಂದ ಮಹಾಬಲಶಾಲಿಯಾದ ಲಕ್ಷ್ಮಣನು ನನ್ನ ಕಿವಿಗಳನ್ನು ಕತ್ತರಿಸಿ ಹಾಕಿದನು. ಆಗ ನಾನು ಅತೀವ ದುಃಖದಿಂದ ಅಳುತ್ತಾ ಖರನ ಬಳಿಗೆ ಹೋದೆ. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಸೋಽಪಿ ರಾಮಂ ಸಮಾಸಾದ್ಯ ಯುದ್ಧಂ ರಾಕ್ಷಸಯೂಥಪೈಃ ।</p>
<p class="Shlok">ತತಃ ಕ್ಷಣೇನ ರಾಮೇಣ ತೇನೈವ ಬಲಶಾಲಿನಾ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಸರ್ವೇ ತೇನ ವಿನಷ್ಟಾ ವೈ ರಾಕ್ಷಸಾ ಭೀಮವಿಕ್ರಮಾಃ ।</p>
<p class="Shlok">ಯದಿ ರಾಮೋ ಮನಃ ಕುರ್ಯಾತ್ ತ್ರೈಲೋಕ್ಯಂ ನಿಮಿಷಾರ್ಧತಃ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಭಸ್ಮೀಕುರ್ಯಾನ್ನ ಸಂದೇಹ ಇತಿ ಭಾತಿ ಮಮ ಪ್ರಭೋ ।</p>
<p class="Shlok">ಯದಿ ಸಾ ತವ ಭಾರ್ಯಾ ಸ್ಯಾತ್ಸಫಲಂ ತವ ಜೀವಿತಮ್ ॥ </p>
<p class="Text">ಅವನೂ ಕೂಡ ರಾಕ್ಷಸ ಸೈನ್ಯದೊಂದಿಗೆ ರಾಮನೊಡನೆ ಯುದ್ಧ ಹೂಡಿದನು. ಆದರೆ ಆ ಬಲಶಾಲಿಯಾದ ರಾಮನು ಒಂದೇ ಕ್ಷಣದಲ್ಲಿ ಭಯಂಕರ ಪರಾಕ್ರಮವುಳ್ಳ ರಾಕ್ಷಸರೆಲ್ಲರನ್ನು ನಾಶಮಾಡಿದನು. ರಾಮನೇನಾದರೂ ಮನಸ್ಸು ಮಾಡಿದರೆ ಮೂರುಲೋಕಗಳನ್ನು ಅರ್ಧ ನಿಮಿಷದೊಳಗೆ ಬೂದಿ ಮಾಡಬಲ್ಲನು. ಈ ವಿಷಯದಲ್ಲಿ ಸಂದೇಹವೇ ಇಲ್ಲವೆಂದು ತೋರುತ್ತದೆ. ಆದರೆ ಆ ಸೀತೆಯು ನಿನ್ನ ಭಾರ್ಯೆಯಾದರೆ ನಿನ್ನ ಬಾಳು ಸಾರ್ಥಕವಾದೀತೆಂದು ತಿಳಿ. ॥52-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಅತೋ ಯತಸ್ವರಾಜೇಂದ್ರ ಯಥಾ ತೇ ವಲ್ಲಭಾ ಭವೇತ್ ।</p>
<p class="Shlok">ಸೀತಾ ರಾಜೀವಪತ್ರಾಕ್ಷಿ ಸರ್ವಲೋಕೈಕಸುಂದರೀ ॥</p>
<p class="Text">ಎಲೈ ರಾಜಶ್ರೇಷ್ಠನೇ! ಸರ್ವಲೋಕ ಸುಂದರಿಯೂ, ಕಮಲದಂತೆ ಕಣ್ಣುಳ್ಳ ಆ ಸೀತೆಯು ನಿನ್ನ ಹೆಂಡತಿ ಯಾಗಿಸಿಕೊಳ್ಳಲು ಹೇಗೆ ಪ್ರಯತ್ನಿಸಬೇಕೋ ಹಾಗೆ ಕಾರ್ಯಶೀಲನಾಗು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಸಾಕ್ಷಾ ದ್ರಾಮಸ್ಯ ಪುರತಃ ಸ್ಥಾತುಂ ತ್ವಂ ನ ಕ್ಷಮಃ ಪ್ರಭೋ ।</p>
<p class="Shlok">ಮಾಯಯಾ ಮೋಹಯಿತ್ವಾ ತು ಪ್ರಾಪ್ಸ್ಯಸೇ ತಾಂ ರಘೂತ್ತಮಮ್ ॥ </p>
<p class="Text">ಒಡೆಯಾ! ನೀನು ರಾಮನ ಮುಂದೆ ನೇರವಾಗಿ ನಿಲ್ಲಲು ಸಮರ್ಥನಲ್ಲ. ಆದರೆ ಮಾಯಾಜಾಲದಿಂದ ಆ ರಾಮನನ್ನು ವಂಚಿಸಿ ಆಕೆಯನ್ನು ಪಡೆಯಬಲ್ಲೆ. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಶ್ರುತ್ವಾ ತತ್ಸೂಕ್ತವಾಕ್ಯೈಶ್ಚ ದಾನಮಾನಾದಿಭಿಸ್ತಥಾ ।</p>
<p class="Shlok">ಆಶ್ವಾಸ್ಯ ಭಗಿನೀಂ ರಾಜಾ ಪ್ರವಿವೇಶ ಸ್ವಕಂ ಗೃಹಮ್ ।</p>
<p class="Shlok">ತತ್ರ ಚಿಂತಾಪರೋ ಭೂತ್ವಾ ನಿದ್ರಾಂ ರಾತ್ರೌ ನ ಲಬ್ಧವಾನ್ ॥</p>
<p class="Text">ಶೂರ್ಪನಖಿಯ ಮಾತುಗಳನ್ನು ಕೇಳಿದ ರಾಕ್ಷಸರಾಜ ರಾವಣನು ಆಕೆಯನ್ನು ಒಳ್ಳೆಯ ಮಾತುಗಳಿಂದ ಸಮಾಧಾನಗೊಳಿಸಿ, ಉತ್ತಮ ಉಡುಗೊರೆಯನ್ನಿತ್ತು ಗೌರವಾದರಗಳಿಂದ ಮನ್ನಿಸಿ ತನ್ನ ಅಂತಃಪುರವನ್ನು ಪ್ರವೇಶಿಸಿದನು. ಆದರೆ ಅಲ್ಲಿ ಚಿಂತಾವಶನಾದ ಅವನಿಗೆ ರಾತ್ರಿಯೆಲ್ಲ ನಿದ್ದೆ ಬರದೆ ಹೋಯಿತು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಏಕೇನ ರಾಮೇಣ ಕಥಂ ಮನುಷ್ಯ-</p>
<p class="Shlok">ಮಾತ್ರೇಣ ನಷ್ಟಃ ಸಬಲಃ ಖರೋ ಮೇ ।</p>
<p class="Shlok">ಭ್ರಾತಾ ಕಥಂ ಮೇ ಬಲವೀರ್ಯದರ್ಪ-</p>
<p class="Shlok"> ಯುತೋ ವಿನಷ್ಟೋ ಬತ ರಾಘವೇಣ ॥</p>
<p class="Text">ಮನುಷ್ಯ ಮಾತ್ರನಾದ ರಘುವಂಶೀಯ ರಾಮನೊಬ್ಬನೇ ನನ್ನ ಸೋದರನೂ, ಬಲ, ಪರಾಕ್ರಮಿ, ಸಾಹಸಿಯೂ ಸೇನಾಬಲ ಯುತನೂ ಆದ ಖರನನ್ನು ಹೇಗೆ ಕೊಂದನು? ಇದು ತುಂಬಾ ಆಶ್ಚರ್ಯವಾಗಿದೆ, ಎಂದು ಯೋಚಿಸಿದ. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಯದ್ವಾ ನ ರಾಮೋ ಮನುಜಃ ಪರೇಶೋ</p>
<p class="Shlok">ಮಾಂ ಹಂತುಕಾಮಃ ಸಬಲಂ ಬಲೌಘೈಃ ।</p>
<p class="Shlok">ಸಂಪ್ರಾರ್ಥಿತೋಽಯಂ ದ್ರುಹಿಣೇನ ಪೂರ್ವಂ</p>
<p class="Shlok">ಮನುಷ್ಯರೂಪೋಽದ್ಯ ರಘೋ ಕುಲೇಽಭೂತ್ ॥</p>
<p class="Text">ಅಥವಾ ಈ ರಾಮನು ಹಿಂದೆ ಬ್ರಹ್ಮನಿಂದ ಪ್ರಾರ್ಥಿತನಾದ ಪರಮಾತ್ಮನೇ ಆಗಿದ್ದು, ಈಗ ಮನುಷ್ಯ ರೂಪದಿಂದ ರಘುಕುಲದಲ್ಲಿ ಅವತರಿಸಿ, ತನ್ನ ಸಂಗಡಿಗರಾದ ವಾನರರಿಂದೊಡಗೂಡಿ ರಾಕ್ಷಸಬಲ ಸಹಿತನಾದ ನನ್ನನ್ನು ಕೊಲ್ಲಲು ಇಚ್ಛಿಸಿರಬಹುದೇ? ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ವಧ್ಯೋ ಯದಿ ಸ್ಯಾಂ ಪರಮಾತ್ಮನಾಹಂ </p>
<p class="Shlok">ವೈಕುಂಠರಾಜ್ಯಂ ಪರಿಪಾಲಯೇಹಮ್ ।</p>
<p class="Shlok">ನೋ ಚೇದಿದಂ ರಾಕ್ಷಸರಾಜ್ಯಮೇವ </p>
<p class="Shlok">ಭೋಕ್ಷ್ಯೇ ಚಿರಂ ರಾಮಮತೋ ವ್ರಜಾಮಿ ॥</p>
<p class="Text">ಒಂದು ವೇಳೆ ನಾನು ಆ ಪರಮಾತ್ಮನ ಕೈಯಲ್ಲಿ ಸತ್ತುಹೋದರೆ ವೈಕುಂಠ ರಾಜ್ಯವನ್ನು ಆಳುವೆನು. ಇಲ್ಲವಾದರೆ ಈ ರಾಕ್ಷಸ ರಾಜ್ಯವನ್ನೇ ಬಹುಕಾಲದವರೆಗೆ ಅನುಭವಿಸಿ ಕೊಂಡಿರುವೆ. ಆದ್ದರಿಂದ ನಾನು ರಾಮನ ಬಳಿಗೆ ಅವಶ್ಯವಾಗಿ ಹೋಗುವೆನು. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಇತ್ಥಂ ವಿಚಿಂತ್ಯಾಖಿಲರಾಕ್ಷಸೇಂದ್ರೋ </p>
<p class="Shlok">ರಾಮಂ ವಿದಿತ್ವಾ ಪರಮೇಶ್ವರಂ ಹರಿಮ್ ।</p>
<p class="Shlok">ವಿರೋಧಬುದ್ಧ್ಯೆವ ಹರಿಂ ಪ್ರಯಾಮಿ</p>
<p class="Shlok">ದ್ರುತಂ ನ ಭಕ್ತ್ಯಾ ಭಗವಾನ್ ಪ್ರಸೀದೇತ್ ॥</p>
<p class="Text">ಸಮಸ್ತ ರಾಕ್ಷಸರ ಒಡೆಯನಾದ ರಾವಣನು ಎಲ್ಲವನ್ನು ಆಲೋಚಿಸಿ, ರಾಮನು ಪರಮೇಶ್ವರನಾದ ಸಾಕ್ಷ್ಯಾತ್ ಶ್ರೀಹರಿಯೇ ಎಂದು ಅರಿತುಕೊಂಡು, ‘ಭಗವಂತನು ಪ್ರೇಮಭಕ್ತಿಗೆ ಬೇಗನೇ ಒಲಿಯುವುದಿಲ್ಲ, ಆದ್ದರಿಂದ ದ್ವೇಷ ಬುದ್ಧಿಯಿಂದಲೇ ಹರಿಯ ಬಳಿಸಾರುವೆನು’ ಎಂದು ನಿಶ್ಚಯಿಸಿಕೊಂಡನು. ॥61॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ಪಂಚಮಃ ಸರ್ಗಃ ॥5॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಐದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-6">ಆರನೆಯ ಸರ್ಗ</p>
<p class="description">ರಾವಣನು ಮಾರೀಚನ ಬಳಿಗೆ ಹೋಗುವುದು</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ವಿಚಿಂತ್ಯೈವಂ ನಿಶಾಯಾಂ ಸ ಪ್ರಭಾತೇ ರಥಮಾಸ್ಥಿತಃ ।</p>
<p class="Shlok">ರಾವಣೋ ಮನಸಾ ಕಾರ್ಯಮೇಕಂ ನಿಶ್ಚಿತ್ಯ ಬುದ್ಧಿಮಾನ್ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಯಯೌ ಮಾರೀಚಸದನಂ ಪರಂ ಪಾರಮುದನ್ವತಃ ।</p>
<p class="Shlok">ಮಾರೀಚಸ್ತತ್ರ ಮುನಿವಜ್ಜಟಾವಲ್ಕಲಧಾರಕಃ ॥ </p>
<p class="Shlok-Number">(ಶ್ಲೋಕ-3)</p>
<p class="Shlok">ಧ್ಯಾಯನ್ ಹೃದಿ ಪರಾತ್ಮಾನಂ ನಿರ್ಗುಣಂ ಗುಣಭಾಸಕಮ್ ।</p>
<p class="Shlok">ಸಮಾಧಿವಿರಮೇಽಪಶ್ಯದ್ರಾವಣಂ ಗೃಹಮಾಗತಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಗಿರಿಜೇ! ಬುದ್ಧಿವಂತನಾದ ರಾವಣನು ಈ ರೀತಿಯಾಗಿ ರಾತ್ರಿಯೆಲ್ಲ ಆಲೋಚಿಸಿ, ಒಂದು ಕೆಲಸವನ್ನು ಸಾಧಿಸಲು ಮನಸ್ಸಿನಲ್ಲಿ ನಿಶ್ಚಿಯಿಸಿಕೊಂಡು, ಬೆಳಗಾಗುತ್ತಲೇ ರಥವನ್ನೇರಿ ಸಮುದ್ರದ ಆಚೆ ದಡದಲ್ಲಿರುವ ಮಾರೀಚನ ಆಶ್ರಮಕ್ಕೆ ಬಂದನು. ಅಲ್ಲಿ ಮಾರೀಚನು ಮುನಿವೇಷ ಧಾರಿಯಾಗಿ ಜಟಾವಲ್ಕಲಗಳನ್ನು ಧರಿಸಿಕೊಂಡು, ನಿರ್ಗುಣನೂ, ಗುಣಗಳನ್ನು ಬೆಳಗುವವನೂ ಆದ ಪರಮಾತ್ಮನನ್ನು ಹೃದಯದಲ್ಲಿ ಧ್ಯಾನಿಸುತ್ತಿದ್ದನು. ಸಮಾಧಿ ಭಂಗವಾದಾಗ ಆಶ್ರಮಕ್ಕೆ ಬಂದಿದ್ದ ರಾವಣನನ್ನು ಕಂಡನು. ॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ದ್ರುತಮುತ್ಥಾಯ ಚಾಲಿಂಗ್ಯ ಪೂಜಯಿತ್ವಾ ಯಥಾವಿಧಿ ।</p>
<p class="Shlok">ಕೃತಾತಿಥ್ಯಂ ಸುಖಾಸೀನಂ ಮಾರೀಚೋ ವಾಕ್ಯಮಬ್ರವೀತ್ ॥</p>
<p class="Text">ಲಗುಬಗೆಯಿಂದ ಮೇಲೆದ್ದು ರಾವಣನನ್ನು ಆಲಿಂಗಿಸಿಕೊಂಡು ಯಥಾಯೋಗ್ಯವಾಗಿ ಪೂಜಿಸಿದನು. ಆತಿಥ್ಯದಿಂದ ತೃಪ್ತನಾಗಿ ಸುಖಾಸನದಲ್ಲಿ ಕುಳಿತಿರುವ ರಾವಣನಲ್ಲಿ ಮಾರೀಚನು ಕೇಳಿದನು — ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಸಮಾಗಮನಮೇತತ್ತೇ ರಥೇನೈಕೇನ ರಾವಣ ।</p>
<p class="Shlok">ಚಿಂತಾಪರ ಇವಾಭಾಸಿ ಹೃದಿ ಕಾರ್ಯಂ ವಿಚಿಂತಯನ್ ॥ </p>
<p class="Text">‘‘ರಾವಣೇಶ್ವರಾ! ರಥವನ್ನೇರಿ ಒಬ್ಬಂಟಿಗನಾಗಿ ಬಂದಿರುವ ನಿನ್ನ ಮನಸ್ಸಿನಲ್ಲಿ ಏನೋ ಚಿಂತೆ ಆವರಿಸಿದಂತೆ ಕಂಡು ಬರುತ್ತಿದೆ. ಯಾವ ಕಾರ್ಯವನ್ನು ಆಲೋಚಿಸಿಕೊಂಡು ಬಂದಿರುವೆ? ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಬ್ರೂಹಿ ಮೇ ನ ಹಿ ಗೋಪ್ಯಂ ಚೇತ್ಕರವಾಣಿ ತವ ಪ್ರಿಯಮ್ ।</p>
<p class="Shlok">ನ್ಯಾಯ್ಯಂ ಚೇದ್ ಬ್ರೂಹಿ ರಾಜೇಂದ್ರ ವೃಜಿನಂ ಮಾಂ ಸ್ಪೃಶೇನ್ನಹಿ ॥</p>
<p class="Text">ಅದು ರಹಸ್ಯವಲ್ಲದಿದ್ದರೆ ನನಗೆ ಹೇಳು; ನಿನಗೆ ಪ್ರಿಯವಾದುದನ್ನು ಮಾಡುವೆನು. ಎಲೈ ರಾಜೇಂದ್ರಾ! ಅದನ್ನು ಮಾಡುವುದರಿಂದ ನನಗೆ ಪಾಪವೇನೂ ಅಂಟಿಕೊಳ್ಳದೇ ನ್ಯಾಯಸಮ್ಮತವಾದರೆ ಅಂಥ ಕಾರ್ಯವನ್ನು ಹೇಳು, ನಾನು ಮಾಡುವೆ. ॥6॥</p>
<p class="Shlok-Number">(ಶ್ಲೋಕ-7)</p>
<p class="Uvach">ರಾವಣ ಉವಾಚ </p>
<p class="Shlok">ಅಸ್ತಿ ರಾಜಾ ದಶರಥಃ ಸಾಕೇತಾಧಿಪತಿಃ ಕಿಲ ।</p>
<p class="Shlok">ರಾಮನಾಮಾ ಸುತಸ್ತಸ್ಯ ಜ್ಯೇಷ್ಠಃ ಸತ್ಯಪರಾಕ್ರಮಃ ॥</p>
<p class="Text"><span class="char-style-override-3">ರಾವಣ ಹೇಳಿದನು — </span>ಮಾವಾ! ಅಯೋಧ್ಯಾಧಿಪತಿಯಾದ ದಶರಥನೆಂಬ ರಾಜನು ಇದ್ದನಷ್ಟೆ! ಅವನ ಹಿರಿಯ ಮಗ ಸತ್ಯ ಪರಾಕ್ರಮಿಯಾದ ರಾಮನೆಂಬುವನು ಇದ್ದಾನೆ. ॥7॥ </p>
<p class="Shlok-Number">(ಶ್ಲೋಕ-8)</p>
<p class="Shlok">ವಿವಾಸಯಾಮಾಸ ಸುತಂ ವನಂ ವನಜನಪ್ರಿಯಮ್ ।</p>
<p class="Shlok">ಭಾರ್ಯಯಾ ಸಹಿತಂ ಭ್ರಾತ್ರಾ ಲಕ್ಷ್ಮಣೇನ ಸಮನ್ವಿತಮ್ ॥  </p>
<p class="Text">ಆ ದಶರಥನು ಮುನಿಜನಪ್ರಿಯನಾದ ತನ್ನ ಮಗ ರಾಮನನ್ನು ಅವನ ಪತ್ನೀ ಸೀತೆ ಮತ್ತು ಸಹೋದರ ಲಕ್ಷ್ಮಣ ಸಹಿತ ಕಾಡಿಗೆ ಅಟ್ಟಿದನು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಸ ಆಸ್ತೇ ವಿಪಿನೇ ಘೋರೇ ಪಂಚವಟ್ಯಾಶ್ರಮೇ ಶುಭೇ ।</p>
<p class="Shlok">ತಸ್ಯ ಭಾರ್ಯಾ ವಿಶಾಲಾಕ್ಷೀ ಸೀತಾ ಲೋಕವಿಮೋಹಿನೀ ॥ </p>
<p class="Text">ಅವನು ಭಯಂಕರವಾದ ಕಾಡಿನಲ್ಲಿರುವ ಪಂಚವಟಿಯಲ್ಲಿ ಶೋಭಾಯ ಮಾನವಾದ ಆಶ್ರಮದಲ್ಲಿ ವಾಸವಾಗಿರುವನು. ಲೋಕವನ್ನೇ ಮೋಹಗೊಳಿಸುವಂತಹ ಅವನ ಹೆಂಡತಿಯಾದ ವಿಶಾಲ ಲೋಚನೆಯಾದ ಸೀತೆಯೆಂಬುವಳು ಇರುವಳೆಂದು ಕೇಳಿದ್ದೇನೆ. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ರಾಮೋ ನಿರಪರಾಧಾನ್ಮೇ ರಾಕ್ಷಸಾನ್ ಭೀಮವಿಕ್ರಮಾನ್ ।</p>
<p class="Shlok">ಖರಂ ಚ ಹತ್ವಾ ವಿಪಿನೇ ಸುಖಮಾಸ್ತೇಽತಿನಿರ್ಭಯಃ ॥ </p>
<p class="Text">ಆ ರಾಮನು ಭಯಂಕರ ವಾದ ಪರಾಕ್ರಮದಿಂದ ಕೂಡಿದ ನನ್ನ ಕಡೆಯ ನಿರಪರಾಧೀ ರಾಕ್ಷಸರನ್ನೂ, ತಮ್ಮನಾದ ಖರನ ಸಹಿತ ಕೊಂದುಹಾಕಿ ಆ ತಪೋವನದಲ್ಲಿ ನಿರ್ಭಯನಾಗಿ ಆನಂದದಿಂದ ಇದ್ದಾನೆ. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಭಗಿನ್ಯಾಃ ಶೂರ್ಪಣಖಾಯಾ ನಿರ್ದೋಷಾಯಾಶ್ಚ ನಾಸಿಕಾಮ್ ।</p>
<p class="Shlok">ಕರ್ಣೌ ಚಿಚ್ಛೇದ ದುಷ್ಟಾತ್ಮಾ ವನೇ ತಿಷ್ಠತಿ ನಿರ್ಭಯಃ ॥</p>
<p class="Text">ನನ್ನ ಸೋದರಿಯಾದ ಶೂರ್ಪನಖಿಯು ಏನೂ ತಪ್ಪು ಮಾಡದೆ ಅವಳ ಕಿವಿ-ಮೂಗನ್ನು ಕತ್ತರಿಸಿಬಿಟ್ಟನು ಹಾಗೂ ಈಗ ನಿರ್ಭಯನಾಗಿ ಆ ವನದಲ್ಲಿರುತ್ತಾನೆ. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಅತಸ್ತ್ವಯಾ ಸಹಾಯೇನ ಗತ್ವಾ ತತ್ಪ್ರಾಣವಲ್ಲಭಾಮ್ ।</p>
<p class="Shlok">ಆನಯಿಷ್ಯಾಮಿ ವಿಪಿನೇ ರಹಿತೇ ರಾಘವೇಣ ತಾಮ್ ॥ </p>
<p class="Text">ಆದ್ದರಿಂದ ನಿನ್ನ ಸಹಾಯವನ್ನು ಪಡೆದು ಅಲ್ಲಿಗೆ ಹೋಗಿ ಆಶ್ರಮದಲ್ಲಿ ರಾಮನಿಲ್ಲದ ಸಮಯದಲ್ಲಿ ಆತನ ಪ್ರಿಯ ಪತ್ನಿಯಾದ ಸೀತೆಯನ್ನು ತರಬೇಕೆಂದು ನಿಶ್ಚಯಿಸಿರುವೆನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ತ್ವಂ ತು ಮಾಯಾಮೃಗೋ ಭೂತ್ವಾ ಹ್ಯಾಶ್ರಮಾದಪನೇಷ್ಯಸಿ ।</p>
<p class="Shlok">ರಾಮಂ ಚ ಲಕ್ಷ್ಮಣಂ ಚೈವ ತದಾ ಸೀತಾಂ ಹರಾಮ್ಯಹಮ್ ॥</p>
<p class="Text">ನೀನು ಮಾಯಾಮೃಗವಾಗಿ ರಾಮ-ಲಕ್ಷ್ಮಣರನ್ನು ಉಪಾಯವಾಗಿ ಆಶ್ರಮದಿಂದ ದೂರ ಕರೆದೊಯ್ದು ಬಿಡು. ಆಗ ನಾನು ಸೀತೆಯನ್ನು ಕದ್ದುಕೊಂಡು ಹೋಗುವೆನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ತ್ವಂ ತು ತಾವತ್ಸಹಾಯಂ ಮೇ ಕೃತ್ವಾ ಸ್ಥಾಸ್ಯಸಿ ಪೂರ್ವವತ್ ।</p>
<p class="Shlok">ಇತ್ಯೇವಂ ಭಾಷಮಾಣಂ ತಂ ರಾವಣಂ ವೀಕ್ಷ್ಯ ವಿಸ್ಮಿತಃ ॥</p>
<p class="Text">ಈ ಪ್ರಕಾರ ನೀನು ಸಹಾಯಮಾಡಿ ಹಿಂದಿನಂತೆಯೇ ತನ್ನ ಆಶ್ರಮದಲ್ಲಿ ಇದ್ದು ಕೊಂಡಿರು. ರಾವಣನ ಈ ಮಾತುಗಳನ್ನು ಕೇಳಿದ ಮಾರೀಚನು ಆಶ್ಚರ್ಯ ಚಕಿತನಾಗಿ ಇಂತೆಂದನು ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಕೇನೇದಮುಪದಿಷ್ಟಂ ತೇ ಮೂಲಘಾತಕರಂ ವಚಃ ।</p>
<p class="Shlok">ಸ ಏವ ಶತ್ರುರ್ವಧ್ಯಶ್ಚ ಯಸ್ತ್ವನ್ನಾಶಂ ಪ್ರತೀಕ್ಷತೇ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ರಾಮಸ್ಯ ಪೌರುಷಂ ಸ್ಮೃತ್ವಾ ಚಿತ್ತಮದ್ಯಾಪಿ ರಾವಣ ।</p>
<p class="Shlok">ಬಾಲೋಽಪಿ ಮಾಂ ಕೌಶಿಕಸ್ಯ ಯಜ್ಞಸಂರಕ್ಷಣಾಯ ಸಃ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಆಗತಸ್ತ್ವಿಷುಣೈಕೇನ ಪಾತಯಾಮಾಸ ಸಾಗರೇ ।</p>
<p class="Shlok">ಯೋಜನಾನಾಂ ಶತಂ ರಾಮಸ್ತದಾದಿ ಭಯವಿಹ್ವಲಃ ॥ </p>
<p class="Shlok-Number">(ಶ್ಲೋಕ-18)</p>
<p class="Shlok">ಸ್ಮೃತ್ವಾ ಸ್ಮೃತ್ವಾ ತದೇವಾಹಂ ರಾಮಂ ಪಶ್ಯಾಮಿ ಸರ್ವತಃ ॥</p>
<p class="Text">‘‘ರಾವಣೇಶ್ವರಾ! ಕುಲವನ್ನೇ ನಾಶಮಾಡುವ ಈ ಮಾತನ್ನು ನಿನಗೆ ಯಾರು ಹೇಳಿದರು? ನಿನ್ನ ನಾಶವನ್ನು ನಿರೀಕ್ಷಿಸುತ್ತಿರುವ ಆ ಶತ್ರುವು ವಧಾರ್ಹನೇ ಸರಿ! ಎಲೈ ರಾವಣಾ! ರಾಮನ ಪರಾಕ್ರಮವನ್ನು ನೆನೆಸಿಕೊಂಡರೆ ಈಗಲೂ ನನ್ನ ಮನಸ್ಸು ಭಯಗೊಳ್ಳುತ್ತದೆ. ಬಾಲಕನಾಗಿರುವಾಗಲೇ ವಿಶ್ವಾಮಿತ್ರನ ಯಜ್ಞವನ್ನು ಕಾಪಾಡಲು ಬಂದಿದ್ದನು. ಆಗ ಅವನು ಒಂದೇ ಬಾಣದಿಂದ ನೂರು ಯೋಜನ ದೂರಕ್ಕೆ ಸಮುದ್ರದಲ್ಲಿ ನನ್ನನ್ನು ಕೆಡಹಿಬಿಟ್ಟಿದ್ದನು. ಅಂದಿನಿಂದಲೂ ಹೆದರಿದವನಾಗಿ ರಾಮನನ್ನು ನೆನೆದುಕೊಂಡರೇ ಸಾಕು, ಎಲ್ಲೆಲ್ಲೂ ಅವನೇ ಕಂಗೊಳಿಸುತ್ತಿದ್ದಾನೆ. ॥15-18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ದಂಡಕೇಽಪಿ ಪುನರಪ್ಯಹಂ ವನೇ</p>
<p class="Shlok">ಪೂರ್ವವೈರಮನುಚಿಂತಯನ್ ಹೃದಿ ।</p>
<p class="Shlok">ತೀಕ್ಷ್ಣಶೃಂಗಮೃಗರೂಪಮೇಕದಾ</p>
<p class="Shlok">ಮಾದೃಶೈರ್ಬಹುಭಿರಾವೃತೋಽಭ್ಯಯಾಮ್ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ರಾಘವಂ ಜನಕಜಾಸಮನ್ವಿತಂ</p>
<p class="Shlok">ಲಕ್ಷ್ಮಣೇನ ಸಹಿತಂ ತ್ವರಾನ್ವಿತಃ ।</p>
<p class="Shlok">ಆಗತೋಽಹಮಥ ಹಂತುಮುದ್ಯತೋ</p>
<p class="Shlok">ಮಾಂ ವಿಲೋಕ್ಯ ಶರಮೇಕಮಕ್ಷಿಪತ್ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ತೇನ ವಿದ್ಧಹೃದಯೋಽಹಮುದ್ ಭ್ರಮನ್ </p>
<p class="Shlok">ರಾಕ್ಷಸೇಂದ್ರ ಪತಿತೋಽಸ್ಮಿ ಸಾಗರೇ ।</p>
<p class="Shlok">ತತ್ಪ್ರಭೃತ್ಯಹಮಿದಂ ಸಮಾಶ್ರಿತಃ</p>
<p class="Shlok">ಸ್ಥಾನ ಮೂರ್ಜಿತಮಿದಂ ಭಯಾರ್ದಿತಃ ॥</p>
<p class="Text">ಒಂದುದಿನ ನಾನು ಹಿಂದಿನ ದ್ವೇಷವನ್ನು ನೆನೆದು ದಂಡಕಾರಣ್ಯದಲ್ಲಿಯೂ ಚೂಪಾದ ಕೋಡುಗಳುಳ್ಳ ಒಂದು ಮೃಗದ ರೂಪವನ್ನು ಧರಿಸಿ, ನನ್ನಂತೆಯೇ ರೂಪವುಳ್ಳ ಅನೇಕ ರಾಕ್ಷಸರಿಂದೊಡಗೂಡಿ ಲಕ್ಷ್ಮಣ, ಸೀತೆಯಿಂದೊಡಗೂಡಿದ್ದ ರಾಮನನ್ನು ಕೊಲ್ಲಲು ವೇಗವಾಗಿ ಬಳಿಸಾರಿ ತಿವಿಯಲು ಪ್ರಯತ್ನಿಸಿದೆನು. ಅವನು ನನ್ನನ್ನು ನೋಡುತ್ತಲೇ ಒಂದು ಬಾಣವನ್ನು ಪ್ರಯೋಗಿಸಿದನು. ಹೇ ರಾಕ್ಷಸೇಶ್ವರಾ! ಆ ಬಾಣದ ಹೊಡೆತಕ್ಕೆ ಆಕಾಶದಲ್ಲಿ ಗಿರಗಿರನೆ ತಿರುಗುತ್ತಾ ಸಮುದ್ರದಲ್ಲಿ ಬಿದ್ದುಬಿಟ್ಟೆನು. ಅಂದಿನಿಂದ ನಾನು ಈ ಸ್ಥಳವನ್ನಾಶ್ರಯಿಸಿ ಶ್ರೇಷ್ಠವಾದ ತಪೋವನದಲ್ಲಿ ಇನ್ನೂ ಹೆದರಿಕೆಯಿಂದಲೇ ವಾಸಿಸುತ್ತಿರುವೆನು. ॥19-21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ರಾಮಮೇವ ಸತತಂ ವಿಭಾವಯೇ</p>
<p class="Shlok">ಭೀತಭೀತ ಇವ ಭೋಗರಾಶಿತಃ ।</p>
<p class="Shlok">ರಾಜರತ್ನರಮಣೀರಥಾದಿಕಂ</p>
<p class="Shlok">ಶ್ರೋತ್ರಯೋರ್ಯದಿ ಗತಂ ಭಯಂ ಭವೇತ್ ॥</p>
<p class="Text">ಭೋಗ್ಯ ಪದಾರ್ಥಗಳಲ್ಲಿ ಹೆದರಿಕೆಯುಂಟಾಗಿ ಯಾವಾಗಲೂ ಶ್ರೀರಾಮನನ್ನೇ ಕುರಿತು ಚಿಂತಿಸುತ್ತಿರುವೆನು. ರಾಜ, ರತ್ನ, ರಮಣೀ, ರಥ ಎಂಬೀ ರೀತಿಯ ‘ರ’ ಕಾರದಿಂದ ಪ್ರಾರಂಭವಾಗುವ ಶಬ್ದಗಳು ಕಿವಿಗೆ ಬಿದ್ದರೂ ಸಾಕು, ರಾಮನ ನೆನಪಾಗಿ ಭಯವಿಹ್ವಲನಾಗುತ್ತೇನೆ. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ರಾಮ ಆಗತ ಇಹೇತಿ ಶಂಕಯಾ</p>
<p class="Shlok">ಬಾಹ್ಯಕಾರ್ಯಮಪಿ ಸರ್ವಮತ್ಯಜಮ್ ।</p>
<p class="Shlok">ನಿದ್ರಯಾ ಪರಿವೃತೋ ಯದಾ ಸ್ವಪೇ</p>
<p class="Shlok">ರಾಮಮೇವ ಮನಸಾನುಚಿಂತಯನ್ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಸ್ವಪ್ನದೃಷ್ಟಿಗತರಾಘವಂ ತದಾ</p>
<p class="Shlok">ಬೋಧಿತೋ ವಿಗತನಿದ್ರ ಆಸ್ಥಿತಃ ।</p>
<p class="Shlok">ತದ್ಭವಾನಪಿ ವಿಮುಚ್ಯ ಚಾಗ್ರಹಂ</p>
<p class="Shlok">ರಾಘವಂ ಪ್ರತಿ ಗೃಹಂ ಪ್ರಯಾಹಿ ಭೋಃ ॥</p>
<p class="Text">ಇಲ್ಲಿಗೆ ರಾಮನು ಬಂದನು ಎಂಬ ಆಶಂಕೆಯಿಂದ ನಾನು ಹೊರಗಿನ ಚಟುವಟಿಕೆಗಳನ್ನು ಬಿಟ್ಟು ಬಿಟ್ಟಿರುವೆನು. ನಿದ್ರೆಯ ಜೊಂಪು ಹತ್ತಿದಾಗ ರಾಮನನ್ನೇ ನೆನೆಯುತ್ತಾ ಮಲಗುವೆ ಆದ್ದರಿಂದ ಕನಸಿನಲ್ಲಿಯೂ ರಾಮನನ್ನು ಕಂಡಂತಾಗಿ ಎಚ್ಚರವಾಗಿ ಬಿಡುತ್ತೇನೆ. ಹೀಗೆ ಶ್ರೀರಾಮನ ವಿಷಯದಲ್ಲಿ ನನಗೆ ಉಂಟಾಗಿರುವ ಭಯಾನಕ ಸ್ಥಿತಿಯನ್ನು ಅರಿತುಕೊಂಡು, ರಾವಣಾ! ನೀನು ಕೂಡ ರಾಮನ ವಿಷಯವಾಗಿ ಹಟವನ್ನು ಬಿಟ್ಟು ಮನೆಗೆ ಹಿಂತಿರುಗು. ॥23-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ರಕ್ಷ ರಾಕ್ಷಸಕುಲಂ ಚಿರಾಗತಂ </p>
<p class="Shlok">ತತಸ್ಮೃತೌ ಸಕಲಮೇವ ನಶ್ಯತಿ ।</p>
<p class="Shlok">ತವ ಹಿತಂ ವದತೋ ಮಮ ಭಾಷಿತಂ </p>
<p class="Shlok">ಪರಿಗೃಹಾಣ ಪರಾತ್ಮನಿ ರಾಘವೇ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ತ್ಯಜ ವಿರೋಧಮತಿಂ ಭಜ ಭಕ್ತಿತಃ </p>
<p class="Shlok">ಪರಮಕಾರುಣಿಕೋ ರಘುನಂದನಃ ।</p>
<p class="Shlok">ಅಹಮಶೇಷಮಿದಂ ಮುನಿವಾಕ್ಯತೋಽ-</p>
<p class="Shlok">ಶೃಣವಮಾದಿಯುಗೇ ಪರಮೇಶ್ವರಃ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಬ್ರಹ್ಮಣಾರ್ಥಿತ ಉವಾಚ ತಂ ಹರಿಃ </p>
<p class="Shlok">ಕಿಂ ತವೇಪ್ಸಿತಮಹಂ ಕರವಾಣಿ ತತ್ ।</p>
<p class="Shlok">ಬ್ರಹ್ಮಣೋಕ್ತಮರವಿಂದಲೋಚನ </p>
<p class="Shlok">ತ್ವಂ ಪ್ರಯಾಹಿ ಭುವಿ ಮಾನುಷಂ ವಪುಃ ।</p>
<p class="Shlok">ದಶರಥಾತ್ಮಜಭಾವಮಂಜಸಾ </p>
<p class="Shlok">ಜಹಿ ರಿಪುಂ ದಶಕಂಧರಂ ಹರೇ ॥</p>
<p class="Text">ಬಹಳ ಕಾಲದಿಂದ ನಡೆದು ಬಂದಿರುವ ರಾಕ್ಷಸವಂಶವನ್ನು ಕಾಪಾಡು. ಶ್ರೀರಾಮನಲ್ಲಿ ವೈರವನ್ನು ಮಾಡಬೇಡ. ಆ ಶ್ರೀರಾಮನನ್ನು (ವೈರಭಾವದಿಂದ) ನೆನೆದುಕೊಂಡಲ್ಲಿ ಸರ್ವಸ್ವ ನಾಶವಾಗುತ್ತದೆ. ನಿನ್ನ ಹಿತಕ್ಕಾಗಿ ಹೇಳುತ್ತಿರುವ ನನ್ನ ಮಾತನ್ನು ಸ್ವೀಕರಿಸು. ಪರಮಾತ್ಮನಾದ ರಾಮನಲ್ಲಿ ವೈರಬುದ್ಧಿಯನ್ನು ಬಿಟ್ಟು ಬಿಡು. ಭಕ್ತಿ ಭಾವದಿಂದ ಅವನ ಭಜನೆ ಮಾಡು; ಏಕೆಂದರೆ ರಘುನಂದನನು ಪರಮ ದಯಾಮೂರ್ತಿಯಾಗಿದ್ದಾನೆ. ನಾನು ಇದೆಲ್ಲವನ್ನು ನಾರದ ಋಷಿಗಳ ಮುಖಾಂತರ ಕೇಳಿರುವೆನು. ಕೃತಯುಗದಲ್ಲಿ ಬ್ರಹ್ಮದೇವರು ಶ್ರೀಮನ್ನಾರಾಯಣನನ್ನು ಪ್ರಾರ್ಥಿಸಿದಾಗ ಶ್ರೀಹರಿಯು ‘ನಿನ್ನ ಕೊರಿಕೆಯೇನು? ನಾನು ಅದನ್ನು ನಡೆಸಿಕೊಡುತ್ತೇನೆ’ ಎಂದು ಹೇಳಿದನು. ಆಗ ಬ್ರಹ್ಮದೇವರು ‘ಹೇ ಕಮಲನಯನ ಶ್ರೀಹರಿಯೆ! ನೀನು ಭೂಲೋಕದಲ್ಲಿ ಮನುಷ್ಯ ಶರೀರಧಾರಿಯಾಗಿ ದಶರಥನ ಮಗನಾಗಿ ಅವತರಿಸಿ ದೇವಶತ್ರುವಾದ ದಶಕಂಠನನ್ನು ವಧಿಸುವವನಾಗು’ ಎಂದು ಬೇಡಿಕೊಂಡರು. ॥25-27॥ </p>
<p class="Shlok-Number">(ಶ್ಲೋಕ-28)</p>
<p class="Shlok">ಅತೋ ನ ಮಾನುಷೋ ರಾಮಃ ಸಾಕ್ಷಾನ್ನಾರಾಯಣೋಽವ್ಯಯಃ ।</p>
<p class="Shlok">ಮಾಯಾಮಾನುಷವೇಷೇಣ ವನಂ ಯಾತೋತಿನಿರ್ಭಯಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಭೂಭಾರಹರಣಾರ್ಥಾಯ ಗಚ್ಛ ತಾತ ಗೃಹಂ ಸುಖಮ್ ।</p>
<p class="Shlok">ಶ್ರುತ್ವಾ ಮಾರೀಚವಚನಂ ರಾವಣಃ ಪ್ರತ್ಯಭಾಷತ ॥ </p>
<p class="Text">ಆದ್ದರಿಂದ ಶ್ರೀರಾಮನು ಮನುಷ್ಯನಲ್ಲ. ನಾಶರಹಿತನಾದ ಸಾಕ್ಷಾತ್ ನಾರಾಯಣನೇ ಆಗಿದ್ದಾನೆ. ಮಾಯಾಮಾನು ಷವೇಷದಿಂದ ಭೂಭಾರವನ್ನು ಕಳೆಯುವುದಕ್ಕಾಗಿ ನಿರ್ಭಯನಾಗಿ ಕಾಡಿಗೆ ಬಂದಿರುವನು. ಆದ್ದರಿಂದ, ಅಯ್ಯಾ ರಾವಣಾ! ಸುಖವಾಗಿ ನೀನು ಲಂಕೆಗೆ ಮರಳು’’ ಎಂದು ಹೇಳಿದನು. ಮಾರೀಚನ ಮಾತುಗಳನ್ನು ಕೇಳಿದ ರಾವಣನು ಹೇಳಿದನು. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಪರಮಾತ್ಮಾ ಯದಾ ರಾಮಃ ಪ್ರಾರ್ಥಿತೋ ಬ್ರಹ್ಮಣಾ ಕಿಲ ।</p>
<p class="Shlok">ಮಾಂ ಹಂತುಂ ಮಾನುಷೋ ಭೂತ್ವಾ ಯತ್ನಾದಿಹ ಸಮಾಗತಃ ॥</p>
<p class="Shlok-Number">(ಶ್ಲೋಕ-31) </p>
<p class="Shlok">ಕರಿಷ್ಯತ್ಯಚಿರಾದೇವ ಸತ್ಯಸಂಕಲ್ಪ ಈಶ್ವರಃ ।</p>
<p class="Shlok">ಅತೋಽಹಂ ಯತ್ನತಃ ಸೀತಾಮಾನೇಷ್ಯಾಮ್ಯೇವ ರಾಘವಾತ್ ॥</p>
<p class="Text">‘‘ಬ್ರಹ್ಮನ ಪ್ರಾರ್ಥನೆಯಂತೆ ಪರಮಾತ್ಮನೇ ರಾಮನಾಗಿ ಮನುಷ್ಯರೂಪದಿಂದ ಉದ್ದೇಶ ಪೂರ್ವಕವಾಗಿ ಇಲ್ಲಿಗೆ ಬಂದಿರುವನಾದರೆ, ಸತ್ಯಸಂಕಲ್ಪನಾದ ಅವನು ಶೀಘ್ರದಲ್ಲೇ ಆ ನಿಶ್ಚಯವನ್ನು ಕಾರ್ಯಗತಮಾಡುವನು. ಆದ್ದರಿಂದಲೇ ನಾನು ಪ್ರಯತ್ನಪೂರ್ವಕವಾಗಿ ಸೀತೆಯನ್ನು ರಾಮನ ಕಡೆಯಿಂದ ಅಪಹರಿಸಿ ತರುವೆನು. ॥30-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ವಧೆ ಪ್ರಾಪ್ತೇ ರಣೇ ವೀರ ಪ್ರಾಪ್ಸ್ಯಾಮಿ ಪರಮಂ ಪದಮ್ ।</p>
<p class="Shlok">ಯದ್ವಾ ರಾಮಂ ರಣೇ ಹತ್ವಾ ಸೀತಾಂ ಪ್ರಾಪ್ಸ್ಯಾಮಿ ನಿರ್ಭಯಃ ॥</p>
<p class="Text">ಎಲೈ ವೀರನೆ! ಯುದ್ಧದಲ್ಲಿ ನನಗೆ ಸಾವು ಸಂಭವಿಸಿದರೆ ಪರಮಪದವಿಯನ್ನೇ ಹೊಂದುವೆನು. ಹಾಗಿಲ್ಲವಾದರೆ ರಾಮನನ್ನೇ ರಣದಲ್ಲಿ ನಾಶಮಾಡಿ ಸೀತೆಯನ್ನು ನಿರ್ಭಯವಾಗಿ ಪಡೆದುಕೊಳ್ಳುವೆನು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತದುತ್ತಿಷ್ಠ ಮಹಾಭಾಗ ವಿಚಿತ್ರಮೃಗರೂಪಧೃಕ್ ।</p>
<p class="Shlok">ರಾಮಂ ಸಲಕ್ಷ್ಮಣಂ ಶೀಘ್ರಮಾಶ್ರಮಾದತಿದೂರತಃ ॥ </p>
<p class="Shlok-Number">(ಶ್ಲೋಕ-34)</p>
<p class="Shlok">ಆಕ್ರಮ್ಯ ಗಚ್ಛ ತ್ವಂ ಶೀಘ್ರಂ ಸುಖಂ ತಿಷ್ಠ ಯಥಾ ಪುರಾ ।</p>
<p class="Shlok">ಅತಃ ಪರಂ ಚೇದ್ಯತ್ಕಿಂಚಿದ್ಭಾಷಸೇ ಮದ್ವಿಭೀಷಣಮ್ ॥ </p>
<p class="Shlok-Number">(ಶ್ಲೋಕ-35)</p>
<p class="Shlok">ಹನಿಷ್ಯಾಮ್ಯಸಿನಾನೇನ ತ್ವಾಮತ್ರೈವ ನ ಸಂಶಯಃ ।</p>
<p class="Shlok">ಮಾರೀಚಸ್ತದ್ವಚಃ ಶ್ರುತ್ವಾ ಸ್ವಾತ್ಮನ್ಯೇವಾನ್ವಚಿಂತಯತ್ ॥ </p>
<p class="Text">ಹೇ ಮಹಾಭಾಗನೆ! ಆದ್ದರಿಂದ ಎದ್ದೇಳು. ನೀನು ವಿಚಿತ್ರವಾದ ಮನೋಹರವಾದ ಜಿಂಕೆಯ ರೂಪವನ್ನು ಧರಿಸಿ, ಲಕ್ಷ್ಮಣ ಸಹಿತ ರಾಮನನ್ನು ಆಶ್ರಮದಿಂದ ಬಹಳ ದೂರಕ್ಕೆ ಕರೆದೊಯ್ಯುಲು ಬೇಗನೇ ಹೊರಡು. ಅನಂತರ ಹಿಂದಿನಂತೆ ನಿನ್ನ ಆಶ್ರಮದಲ್ಲಿ ಸುಖವಾಗಿರು. ಹಾಗಿಲ್ಲದೆ ಇಷ್ಟರಮೇಲೂ ನೀನೇನಾದರು ನನ್ನನ್ನು ಹೆದರಿಸುವಂತಹ ಮಾತನ್ನಾಡಿದರೆ ಈಗಲೇ ಇಲ್ಲಿಯೇ ನಿನ್ನನ್ನು ಖಡ್ಗದಿಂದ ಕತ್ತರಿಸಿ ಬಿಡುತ್ತೇನೆ. ಇದರಲ್ಲಿ ಸಂಶಯವಿಲ್ಲ.’’ ಎಂದು ಗದರಿಸಿದನು. ರಾವಣನ ಈ ಮಾತನ್ನು ಕೇಳಿದ ಮಾರೀಚನು ತನ್ನಲ್ಲಿಯೇ ಹೀಗೆಂದು ಆಲೋಚಿಸಿಕೊಂಡನು ॥33-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಯದಿ ಮಾಂ ರಾಘವೋ ಹನ್ಯಾತ್ತದಾ ಮುಕ್ತೋ ಭವಾರ್ಣವಾತ್ ।</p>
<p class="Shlok">ಮಾಂ ಹನ್ಯಾದ್ಯದಿ ಚೇದ್ದುಷ್ಟಸ್ತದಾ ಮೇ ನಿರಯೋ ಧ್ರುವಮ್ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಇತಿ ನಿಶ್ಚಿತ್ಯ ಮರಣಂ ರಾಮಾದುತ್ಥಾಯ ವೇಗತಃ ।</p>
<p class="Shlok">ಅಬ್ರವೀದ್ರಾವಣಂ ರಾಜನ್ಕರೋಮ್ಯಾಜ್ಞಾಂ ತವ ಪ್ರಭೋ ॥</p>
<p class="Text">ಒಂದು ವೇಳೆ ಶ್ರೀರಾಮನು ನನ್ನನ್ನು ಕೊಂದರೆ ಸಂಸಾರಸಾಗರದಿಂದ ಪಾರಾಗಿ ಹೋಗುವೆ. ಆದರೆ ಈ ದುಷ್ಟನೇನಾದರು ಕೊಂದರೆ ನಾನು ಖಂಡಿತವಾಗಿ ನರಕಕ್ಕೆ ಹೋಗುವೆನು. ಆದ್ದರಿಂದ ಶ್ರೀರಾಮನ ಕೈಯಿಂದಲೇ ಸಾಯುವುದು ಎಂದು ನಿಶ್ಚಯಿಸಿಕೊಂಡು, ಬೇಗನೇ ಎದ್ದು ರಾವಣನಲ್ಲಿ ‘‘ಹೇ ರಾಜನೆ! ಪ್ರಭುವೆ! ನಿನ್ನ ಅಪ್ಪಣೆಯನ್ನು ಅವಶ್ಯವಾಗಿ ಪಾಲಿಸುವೆನು’’ ಎಂದು ಹೇಳಿದನು. ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಇತ್ಯುಕ್ತ್ವಾ ರಥಮಾಸ್ಥಾಯ ಗತೋ ರಾಮಾಶ್ರಮಂ ಪ್ರತಿ ।</p>
<p class="Shlok">ಶುದ್ಧಜಾಂಬೂನದಪ್ರಖ್ಯೋ ಮೃಗೋಽಭೂದ್ರೌಪ್ಯಬಿಂದುಕಃ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ರತ್ನಶೃಂಗೋ ಮಣಿಖುರೋ ನೀಲರತ್ನವಿಲೋಚನಃ ।</p>
<p class="Shlok">ವಿದ್ಯುತ್ಪ್ರಭೋ ವಿಮುಗ್ಧಾಸ್ಯೋ ವಿಚಚಾರ ವನಾಂತರೇ ॥ </p>
<p class="Shlok-Number">(ಶ್ಲೋಕ-40)</p>
<p class="Shlok">ರಾಮಾಶ್ರಮಪದಸ್ಯಾಂತೇ ಸೀತಾದೃಷ್ಟಿಪಥೇ ಚರನ್ ॥</p>
<p class="Text">ಹೀಗೆ ಹೇಳಿ ಮಾರೀಚನು (ರಾವಣನ) ರಥವನ್ನೇರಿ ಶ್ರೀರಾಮನ ಆಶ್ರಮಕ್ಕೆ ಹೊರಟನು. ದಂಡಕಾರಣ್ಯಕ್ಕೆ ಬಂದು ಪುಟವಿಟ್ಟ ಚಿನ್ನದಂತೆ ಹೊಳೆಯುತ್ತಾ, ಬೆಳ್ಳಿಯ ಮಚ್ಚೆಗಳುಳ್ಳ, ರತ್ನದ ಕೋಡುಗಳು, ವಜ್ರದ ಗೊರಸುಗಳು, ನೀಲಮಣಿ ಯಂತಿರುವ ಕಣ್ಣುಗಳು, ಮಿಂಚಿನ ಕಾಂತಿಯಿಂದ, ಮುದ್ದಾದ ಮುಖವುಳ್ಳ ಜಿಂಕೆಯ ರೂಪವನ್ನು ಧರಿಸಿದನು. ಶ್ರೀರಾಮನ ಆಶ್ರಮದ ಸಮೀಪದಲ್ಲಿಯೇ, ಸೀತೆಗೆ ಗೋಚರಿಸುವಂತೆ ಉಪ ವನದಲ್ಲಿ ಸಂಚರಿಸ ತೊಡಗಿದನು. ॥38-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಕ್ಷಣಂ ಚ ಧಾವತ್ಯವತಿಷ್ಠತೇ ಕ್ಷಣಂ </p>
<p class="Shlok">ಸಮೀಪಮಾಗತ್ಯ ಪುನರ್ಭಯಾವೃತಃ ।</p>
<p class="Shlok">ಏವಂ ಸ ಮಾಯಾಮೃಗವೇಷರೂಪಧೃಕ್</p>
<p class="Shlok">ಚಚಾರ ಸೀತಾಂ ಪರಿಮೋಹಯನ್ ಖಲಃ ॥</p>
<p class="Text">ಒಂದು ಕ್ಷಣಕಾಲ ಓಡುವುದು, ಮತ್ತೆ ನಿಲ್ಲುವುದು, ಹತ್ತಿರಕ್ಕೆ ಬರುವುದು, ಭಯದಿಂದ ಮತ್ತೆ ನೆಗೆಯುವುದು, ಹೀಗೆ ಮಾಯಾಮೃಗ ವೇಷಧಾರಿಯಾದ ಆ ದುಷ್ಟನು ಸೀತೆಯನ್ನು ವಂಚಿಸುತ್ತಾ ತಿರುಗುತ್ತಿದ್ದನು. ॥41॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ಷಷ್ಠಃ ಸರ್ಗಃ ॥6॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಆರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-7">ಏಳನೆಯ ಸರ್ಗ</p>
<p class="description">ಮಾರೀಚ ವಧೆ ಹಾಗೂ ಸೀತಾಪಹಾರ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಅಥ ರಾಮೋಽಪಿ ತತ್ಸರ್ವಂ ಜ್ಞಾತ್ವಾ ರಾವಣಚೇಷ್ಟಿತಮ್ ।</p>
<p class="Shlok">ಉವಾಚ ಸೀತಾ ಮೇಕಾಂತೇ ಶೃಣು ಜಾನಕಿ ಮೇ ವಚಃ ॥ </p>
<p class="Shlok-Number">(ಶ್ಲೋಕ-2)</p>
<p class="Shlok">ರಾವಣೋ ಭಿಕ್ಷುರೂಪೇಣ ಆಗಮಿಷ್ಯತಿ ತೇಽಂತಿಕಮ್ ।</p>
<p class="Shlok">ತ್ವಂ ತು ಛಾಯಾಂ ತ್ವದಾಕಾರಾಂ ಸ್ಥಾಪಯಿತ್ವೋಟಜೇ ವಿಶ ॥ </p>
<p class="Shlok-Number">(ಶ್ಲೋಕ-3)</p>
<p class="Shlok">ಅಗ್ನಾವದೃಶ್ಯರೂಪೇಣ ವರ್ಷಂ ತಿಷ್ಠ ಮಮಾಜ್ಞಯಾ ।</p>
<p class="Shlok">ರಾವಣಸ್ಯ ವಧಾಂತೇ ಮಾಂ ಪೂರ್ವವತ್ಪ್ರಾಪ್ಸ್ಯಸೇ ಶುಭೇ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳುತ್ತಾನೆ —</span> ಹೇ ಗೌರಿ! ಅನಂತರ ಶ್ರೀರಾಮನೂ ರಾವಣನ ಎಲ್ಲ ಷಡ್ಯಂತ್ರವನ್ನು ಬಲ್ಲವನಾಗಿ, ರಹಸ್ಯದಲ್ಲಿ ಸೀತೆಯನ್ನು ಕಂಡು ಹೇಳುತ್ತಾನೆ ‘‘ಎಲೈ ಜಾನಕಿ! ನನ್ನ ಮಾತನ್ನು ಕೇಳು. ರಾವಣನು ಇಷ್ಟರಲ್ಲೇ ಸಂನ್ಯಾಸಿಯ ವೇಷದಿಂದ ನಿನ್ನ ಬಳಿಗೆ ಬರಲಿದ್ದಾನೆ. ನೀನಾದರೋ ನಿನ್ನಂತೆಯೇ ಇರುವ ನೆರಳಿನ ರೂಪಳಾದ ಛಾಯಾಸೀತೆಯನ್ನು ಇಲ್ಲಿ ಕುಟೀರದಲ್ಲಿ ಇರಿಸಿ ಅಗ್ನಿ ದೇವನಲ್ಲಿ ಅದೃಶ್ಯರೂಪದಿಂದ ಒಂದು ವರ್ಷಕಾಲ ನನ್ನ ಅಪ್ಪಣೆಯಂತೆ ಅಡಗಿಕೊಂಡಿರು. ಹೇ ಶುಭಾಂಗಿಯೆ! ರಾವಣನ ವಧೆಯಾದ ಮೇಲೆ ಹಿಂದಿನಂತೆಯೇ ಮತ್ತೆ ನನ್ನನ್ನು ಸೇರುವೆಯಂತೆ. ॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಶ್ರುತ್ವಾ ರಾಮೋದಿತಂ ವಾಕ್ಯಂ ಸಾಪಿ ತತ್ರ ತಥಾಕರೋತ್ ।</p>
<p class="Shlok">ಮಾಯಾಸೀತಾಂ ಬಹಿಃ ಸ್ಥಾಪ್ಯ ಸ್ವಯಮಂತರ್ದಧೇಽನಲೇ ॥</p>
<p class="Text">ಶ್ರೀರಾಮಚಂದ್ರನ ವಚನವನ್ನು ಕೇಳಿ ಸೀತೆಯು ಹಾಗೆಯೇ ಮಾಡಿದಳು. ಅವಳು ಮಾಯಾ ಸೀತೆಯನ್ನು ಹೊರಗೆ ಕುಟೀರದಲ್ಲಿ ಇರಿಸಿ ತಾನು ಅಗ್ನಿಯಲ್ಲಿ ಅಂತರ್ಧಾನವಾದಳು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಮಾಯಾಸೀತಾ ತದಾಪಶ್ಯನ್ ಮೃಗಂ ಮಾಯಾವಿನಿರ್ಮಿತಮ್ ।</p>
<p class="Shlok">ಹಸಂತಿ ರಾಮಮಭ್ಯೇತ್ಯ ಪ್ರೊವಾಚ ವಿನಯಾನ್ವಿತಾ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಪಶ್ಯ ರಾಮ ಮೃಗಂ ಚಿತ್ರಂ ಕಾನಕಂ ರತ್ನಭೂಷಿತಮ್ ।</p>
<p class="Shlok">ವಿಚಿತ್ರಬಿಂದುಭಿರ್ಯುಕ್ತಂ ಚರಂತಮಕುತೋಭಯಮ್ ।</p>
<p class="Shlok">ಬದ್ ಧ್ವಾ ದೇಹಿ ಮಮ ಕ್ರೀಡಾಮೃಗೋ ಭವತು ಸುಂದರಃ ॥</p>
<p class="Text">ಆಗ ಆ ಮಾಯಾಸೀತೆಯು ಮಾಯೆಯಿಂದ ನಿರ್ಮಿತವಾದ ಮೃಗವನ್ನು ನೋಡಿದಳು. ನಗುತ್ತಾ ರಾಮಚಂದ್ರನ ಬಳಿಗೆ ಬಂದು ವಿನಯದಿಂದ ಕೂಡಿದವಳಾಗಿ ‘‘ಹೇ ರಾಮಾ! ಸುವರ್ಣಮಯವಾದ, ರತ್ನಾಲಂಕಾರಗಳಿಂದ ಕೂಡಿದ ಈ ವಿಚಿತ್ರ ಜಿಂಕೆಯನ್ನು ನೋಡಿದೆಯಾ! ಆಹಾ! ಇದು ವಿಚಿತ್ರ ಮಚ್ಚೆಗಳಿಂದ ಕೂಡಿದ್ದು ನಿರ್ಭಯವಾಗಿ ಹೇಗೆ ಓಡುತ್ತಿದೆ ನೋಡು. ನೀನು ಇದನ್ನು ಹಿಡಿದು ನನಗೆ ಕೊಡು. ಸುಂದರವಾದ ಇದನ್ನು ಆಟದ ಜಿಂಕೆಯಾಗಿ ನಾನು ಉಪಯೋಗಿಸಿಕೊಳ್ಳುವೆನು.’’ ॥5-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ತಥೇತಿ ಧನುರಾದಾಯ ಗಚ್ಛನ್ ಲಕ್ಷ್ಮಣಮಬ್ರವೀತ್ ।</p>
<p class="Shlok">ರಕ್ಷ ತ್ವಮತಿಯತ್ನೇನ ಸೀತಾಂ ಮತ್ಪ್ರಾಣವಲ್ಲಭಾಮ್ ॥ </p>
<p class="Shlok-Number">(ಶ್ಲೋಕ-8)</p>
<p class="Shlok">ಮಾಯಿನಃ ಸಂತಿ ವಿಪಿನೇ ರಾಕ್ಷಸಾ ಘೋರದರ್ಶನಾಃ ।</p>
<p class="Shlok">ಅತೋಽತ್ರಾವಹಿತಃ ಸಾಧ್ವೀಂ ರಕ್ಷ ಸೀತಾಮನಿಂದಿತಾಮ್ ॥</p>
<p class="Text">ಹಾಗೇ ಆಗಲಿ ಎಂದು ಹೇಳಿ ಬಿಲ್ಲನ್ನೆತ್ತಿಕೊಂಡು ಹೊರಟ ರಾಮನು ಲಕ್ಷ್ಮಣನಲ್ಲಿ ‘‘ತಮ್ಮ ಲಕ್ಷ್ಮಣಾ! ನೀನು ಬಹಳ ಎಚ್ಚರಿಕೆ ಯಿಂದ ನನ್ನ ಪ್ರಾಣ-ಪ್ರಿಯಳಾದ ಸೀತೆಯನ್ನು ಕಾಪಾಡಿಕೊಂಡಿರು. ಈ ಕಾಡಿನಲ್ಲಿ ಭಯಂಕರರೂಪವುಳ್ಳ ಮಾಯಾನಿಪುಣರಾದ ರಾಕ್ಷಸರಿದ್ದಾರೆ. ಆದ್ದರಿಂದ ನೀನು ಬಹಳ ಜಾಗರೂಕನಾಗಿ ಪವಿತ್ರಳಾದ ಈ ಪತಿವ್ರತೆಯನ್ನು ಕಾಪಾಡು’’ ಎಂದು ಹೇಳಿದನು. ॥7-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಲಕ್ಷ್ಮಣೋ ರಾಮಮಾಹೇದಂ ದೇವಾಯಂ ಮೃಗರೂಪಧೃಕ್ ।</p>
<p class="Shlok">ಮಾರೀಚೋತ್ರ ನ ಸಂದೇಹ ಏವಂಭೂತೋ ಮೃಗಃ ಕುತಃ ॥</p>
<p class="Text">ಆಗ ಲಕ್ಷ್ಮಣನು ‘‘ಅಣ್ಣ ದೇವಾ! ಇವನು ಜಿಂಕೆಯ ವೇಷಧಾರಿಯಾದ ಮಾಯಾವಿ ಮಾರೀಚನು. ಇಂತಹ ಮೃಗವಾದರೂ ಇರುವುದು ಹೇಗೆ ಸಾಧ್ಯ? ಈ ವಿಷಯದಲ್ಲಿ ಸಂದೇಹವೇ ಬೇಡ’’ ಎಂದು ಹೇಳಿದನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Uvach">ಶ್ರೀರಾಮ ಉವಾಚ </p>
<p class="Shlok">ಯದಿ ಮಾರೀಚ ಏವಾಯಂ ತದಾ ಹನ್ಮಿ ನ ಸಂಶಯಃ ।</p>
<p class="Shlok">ಮೃಗಶ್ಚೇದಾನಯಿಷ್ಯಾಮಿ ಸೀತಾವಿಶ್ರಮಹೇತವೇ ॥</p>
<p class="Text"><span class="char-style-override-3">ಶ್ರೀರಾಮಚಂದ್ರನು ಹೇಳುತ್ತಾನೆ — </span>ಒಂದು ವೇಳೆ ಇವನು ಮಾರೀಚನಾಗಿದ್ದರೆ ಇವನನ್ನು ಕೊಂದುಬಿಡುತ್ತೇನೆ. ಇದರಲ್ಲಿ ಸಂಶಯವಿಲ್ಲ. ಮೃಗವಾಗಿದ್ದಲ್ಲಿ ಸೀತೆಯ ಮನಃಪ್ರೀತಿಗಾಗಿ ಹಿಡಿದು ತರುತ್ತೇನೆ. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಗಮಿಷ್ಯಾಮಿ ಮೃಗಂ ಬದ್ಧ್ವಾ ಹ್ಯಾನಯಿಷ್ಯಾಮಿ ಸತ್ವರಃ ।</p>
<p class="Shlok">ತ್ವಂ ಪ್ರಯತ್ನೇನ ಸಂತಿಷ್ಠ ಸೀತಾಸಂರಕ್ಷಣೋದ್ಯತಃ ॥</p>
<p class="Text">ಈಗ ನಾನು ಈ ಮೃಗವನ್ನು ಕಟ್ಟಿ ತರಲು ಬೇಗನೇ ಹೊರಡುತ್ತೇನೆ. ಅಲ್ಲಿಯವರೆಗೆ ನೀನು ಸೀತೆಯನ್ನು ಕಾಪಾಡಿಕೊಂಡು ಎಚ್ಚರವಾಗಿರು.’’ ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಇತ್ಯುಕ್ತ್ವಾ ಪ್ರಯಯೌ ರಾಮೋ ಮಾಯಾಮೃಗಮನುದ್ರುತಃ ।</p>
<p class="Shlok">ಮಾಯಾ ಯದಾಶ್ರಯಾ ಲೋಕಮೋಹಿನೀ ಜಗದಾಕೃತಿಃ ॥</p>
<p class="Text">ಈ ವಿಶ್ವಪ್ರಪಂಚರೂಪಿಣಿ ಜಗನ್ಮೋಹಿನೀ ಮಾಯೆಯು ಯಾರ ಆಶ್ರಿತವಾಗಿದೆಯೋ ಆ ಶ್ರೀರಾಮಚಂದ್ರನು ಹೀಗೆ ಹೇಳಿ ಆ ಮೃಗವನ್ನು ಹಿಂಬಾಲಿಸಿಕೊಂಡು ಹೋದನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ನಿರ್ವಿಕಾರಶ್ಚಿದಾತ್ಮಾಪಿ ಪೂರ್ಣೋಽಪಿ ಮೃಗಮನ್ವಗಾತ್ ।</p>
<p class="Shlok">ಭಕ್ತಾನುಕಂಪೀ ಭಗವಾನಿತಿ ಸತ್ಯಂ ವಚೋ ಹರಿಃ ॥</p>
<p class="Text">ಅವನು ನಿರ್ವಿಕಾರ ಚಿದಾತ್ಮಾ ಹಾಗೂ ಸರ್ವವ್ಯಾಪಕನಾಗಿದ್ದರೂ ಕೂಡ ಆ ಮೃಗದ ಹಿಂದೆ ಓಡಿದುದರಿಂದ ‘ಭಗವಾನ್ ಶ್ರೀಹರಿಯು ತುಂಬಾ ಭಕ್ತವತ್ಸಲನಾಗಿದ್ದಾನೆ’ ಎಂಬ ಮಾತು ಸರ್ವಥಾ ಸತ್ಯವಾಗಿದೆ. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಕರ್ತುಂ ಸೀತಾಪ್ರಿಯಾರ್ಥಾಯ ಜಾನನ್ನಪಿ ಮೃಗಂ ಯಯೌ ।</p>
<p class="Shlok">ಅನ್ಯಥಾ ಪೂರ್ಣಕಾಮಸ್ಯ ರಾಮಸ್ಯ ವಿದಿತಾತ್ಮನಃ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಮೃಗೇಣ ವಾ ಸ್ತ್ರಿಯಾ ವಾಪಿ ಕಿಂ ಕಾರ್ಯಂ ಪರಮಾತ್ಮನಃ ।</p>
<p class="Shlok">ಕದಾಚಿದ್ ದೃಶ್ಯತೇಽಭ್ಯಾಶೇ ಕ್ಷಣಂ ಧಾವತಿ ಲೀಯತೇ ॥ </p>
<p class="Text">ಭಗವಂತನು ಈ ಮೃಗವು ರಾಕ್ಷಸನೇ ಎಂದು ಬಲ್ಲವನಾಗಿದ್ದರೂ, ಸೀತೆಗೆ ಸಂತೋಷವನ್ನುಂಟು ಮಾಡಲು ಅದನ್ನು ಅನುಸರಿಸಿ ಹೋದನು. ಹಾಗಿಲ್ಲವಾದರೆ ಪೂರ್ಣಕಾಮನೂ, ಆತ್ಮಜ್ಞನೂ ಆದ ಶ್ರೀರಾಮನಿಗೆ ಹೆಂಡತಿಯಿಂದಾಗಲೀ, ಜಿಂಕೆಯಿಂದಾಗಲೀ ಏನು ಆಗಬೇಕಾಗಿದೆ? ಆ ಮೃಗವು ಕೆಲವು ಸಲ ಹತ್ತಿರದಲ್ಲಿಯೇ ಕಾಣಿಸಿಕೊಳ್ಳುವುದು, ತಕ್ಷಣವೇ ದೂರ ಓಡಿ ಅಡಗಿಕೊಳ್ಳುವುದು. ॥ 14-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ದೃಶ್ಯತೇ ಚ ತತೋ ದೂರಾದೇವಂ ರಾಮಮಪಾಹರತ್ ।</p>
<p class="Shlok">ತತೋ ರಾಮೋಽಪಿ ವಿಜ್ಞಾಯ ರಾಕ್ಷಸೋಽಯಮಿತಿ ಸ್ಫುಟಮ್ ॥</p>
<p class="Shlok-Number">(ಶ್ಲೋಕ-17) </p>
<p class="Shlok">ವಿವ್ಯಾಧ ಶರಮಾದಾಯ ರಾಕ್ಷಸಂ ಮೃಗರೂಪಿಣಮ್ ।</p>
<p class="Shlok">ಪಪಾತ ರುಧಿರಾಕ್ತಾಸ್ಯೋ ಮಾರೀಚಃ ಪೂರ್ವರೂಪಧೃಕ್ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಹಾ ಹತೋಽಸ್ಮಿ ಮಹಾಬಾಹೋ ತ್ರಾಹಿ ಲಕ್ಷ್ಮಣ ಮಾಂ ದ್ರುತಮ್ ।</p>
<p class="Shlok">ಇತ್ಯುಕ್ತ್ವಾ ರಾಮವದ್ವಾಚಾ ಪಪಾತ ರುಧಿರಾಶನಃ ॥ </p>
<p class="Text">ಪುನಃ ದೂರದಲ್ಲಿ ಕಾಣಿಸಿಕೊಳ್ಳುವುದು. ಈ ಪ್ರಕಾರ ಅದು ಶ್ರೀರಾಮಚಂದ್ರನನ್ನು ತುಂಬಾ ದೂರ ಸೆಳೆದೊಯ್ದಿತು. ಅನಂತರ ಶ್ರೀರಾಮನು ‘ಇವನು ರಾಕ್ಷಸನೇ’ ಎಂದು ಚೆನ್ನಾಗಿ ನಿಶ್ಚಯಿಸಿಕೊಂಡು ಒಂದು ಬಾಣವನ್ನು ಮೃಗರೂಪನಾಗಿದ್ದ ರಾಕ್ಷಸನ ಮೇಲೆ ಪ್ರಯೋಗಿಸಿದನು. ಮಾರೀಚನು ಕೂಡಲೇ ತನ್ನ ನಿಜರೂಪವನ್ನು ಹೊಂದಿ ಬಾಯಿಂದ ರಕ್ತವನ್ನು ಕಾರುತ್ತಾ ‘ಅಯ್ಯೋ ಮಹಾಬಾಹುವಾದ ಲಕ್ಷ್ಮಣಾ, ನಾನು ಸತ್ತೆ, ಬೇಗ ಕಾಪಾಡು’ ಎಂದು ರಾಮನ ದನಿಯಂತೆಯೇ ಕೂಗಿಕೊಂಡು ಆ ರಾಕ್ಷಸನು ನೆಲಕ್ಕೆ ಉರುಳಿದನು. ॥16-18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಯನ್ನಾಮಾಜ್ಞೋಽಪಿ ಮರಣೇ ಸ್ಮೃತ್ವಾತ್ ಸಾಮ್ಯಮಾಪ್ನುಯಾತ್ ।</p>
<p class="Shlok">ಕಿಮುತಾಗ್ರೇ ಹರಿಂ ಪಶ್ಯಂಸ್ತೇನೈವ ನಿಹತೋಽಸುರಃ ॥</p>
<p class="Text">ಮರಣ ಸಮಯದಲ್ಲಿ ಯಾವಾತನ ನಾಮವನ್ನು ಸ್ಮರಣೆ ಮಾಡುವುದರಿಂದ ಅಜ್ಞಾನಿಯೂ ಕೂಡ ಆ ರಾಮನಲ್ಲಿ ಲೀನನಾಗುತ್ತಾನೋ ಅಂತಹ ಶ್ರೀಹರಿಯನ್ನೇ ಎದುರಿಗೆ ನೋಡು-ನೋಡುತ್ತಾ ಅವನ ಕೈಯಿಂದ ಸತ್ತ ರಾಕ್ಷಸನ ಬಗ್ಗೆ ಹೇಳುವುದೇನಿದೆ? ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ತದ್ದೇಹಾದುತ್ಥಿತಂ ತೇಜಃ ಸರ್ವಲೋಕಸ್ಯ ಪಶ್ಯತಃ ।</p>
<p class="Shlok">ರಾಮಮೇವಾವಿಶದ್ದೇವಾ ವಿಸ್ಮಯಂ ಪರಮಂ ಯಯುಃ ॥</p>
<p class="Text">ಅವನ ಶರೀರದಿಂದ ಹೊರಟ ತೇಜವೊಂದು ಎಲ್ಲರೂ ನೋಡುತ್ತಿರುವಂತೆ ಶ್ರೀರಾಮನಲ್ಲಿ ಸೇರಿ ಲೀನವಾಯಿತು. ಇದನ್ನು ಕಂಡ ದೇವತೆಗಳು ಆಶ್ಚರ್ಯಗೊಂಡರು. ॥20॥</p>
<p class="Shlok"> <span class="char-style-override-4">(ಶ್ಲೋಕ-21)</span></p>
<p class="Shlok">ಕಿಂ ಕರ್ಮ ಕೃತ್ವಾ ಕಿಂ ಪ್ರಾಪ್ತಃ ಪಾತಕೀ ಮುನಿಹಿಂಸಕಃ ।</p>
<p class="Shlok">ಅಥವಾ ರಾಘವಸ್ಯಾಯಂ ಮಹಿಮಾ ನಾತ್ರ ಸಂಶಯಃ ॥ </p>
<p class="Text">ಅವರು ಆಡಿಕೊಳ್ಳುತ್ತಾರೆ ಪಾಪಿಯೂ ಋಷಿಗಳಿಗೆ ಪೀಡಾಕಾರಕನೂ ಆಗಿದ್ದ ಈ ರಾಕ್ಷಸನು ಇಂತಹ ಕೆಟ್ಟ ಕೆಲಸವನ್ನು ಮಾಡಿದರೂ, ಎಂತಹ ಒಳ್ಳೆಯ ಗತಿಯನ್ನು ಪಡೆದನಲ್ಲ! ಹಾಗಿರಲಾರದು ಆಹಾ! ನಿಃಸಂದೇಹವಾಗಿ ಇದು ಶ್ರೀರಾಮನ ಮಹಿಮೆಯೇ ಆಗಿದೆ. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ರಾಮಬಾಣೇನ ಸಂವಿದ್ಧಃ ಪೂರ್ವಂ ರಾಮಮನುಸ್ಮರನ್ ।</p>
<p class="Shlok">ಭಯಾತ್ಸರ್ವಂ ಪರಿತ್ಯಜ್ಯ ಗೃಹವಿತ್ತಾದಿಕಂ ಚ ಯತ್ ॥ </p>
<p class="Shlok-Number">(ಶ್ಲೋಕ-23)</p>
<p class="Shlok">ಹೃದಿ ರಾಮಂ ಸದಾ ಧ್ಯಾತ್ವಾ ನಿರ್ಧೂತಾಶೇಷಕಲ್ಮಷಃ ।</p>
<p class="Shlok">ಅಂತೇ ರಾಮೇಣ ನಿಹತಃ ಪಶ್ಯನ್ ರಾಮಮವಾಪ ಸಃ ॥ </p>
<p class="Shlok-Number">(ಶ್ಲೋಕ-24)</p>
<p class="Shlok">ದ್ವಿಜೋ ವಾ ರಾಕ್ಷಸೋ ವಾಪಿ ಪಾಪೀ ವಾ ಧಾರ್ಮಿಕೋಽಪಿ ವಾ ।</p>
<p class="Shlok">ತ್ಯಜನ್ಕಲೇವರಂ ರಾಮಂ ಸ್ಮೃತ್ವಾ ಯಾತಿ ಪರಂ ಪದಮ್ ॥</p>
<p class="Text">ಹಿಂದೆ ಇವನು ರಾಮಬಾಣದಿಂದ ಹೊಡೆಯಲ್ಪಟ್ಟಾಗಲೇ ರಾಮನನ್ನು ನೆನೆಯುತ್ತಾ ಹೆದರಿಕೆಯಿಂದ ಪತ್ನೀ, ಮನೆ, ಐಶ್ಚರ್ಯಗಳನ್ನೆಲ್ಲ ತ್ಯಾಗಮಾಡಿ ಹೃದಯದಲ್ಲಿ ನಿರಂತರ ಶ್ರೀರಾಮಚಂದ್ರನ ಸ್ಮರಣೆ ಮಾಡುತ್ತಿದ್ದ. ರಾಮಧ್ಯಾನ ದಿಂದ ಸಮಸ್ತ ಪಾಪಗಳನ್ನು ಪರಿಹರಿಸಿಕೊಂಡವನಾಗಿ ಕಡೆಗೆ ರಾಮನಿಂದಲೆ ಕೊಲ್ಲಲ್ಪಟ್ಟು, ರಾಮನನ್ನೇ ನೋಡುತ್ತಾ ದೇಹತ್ಯಾಗ ಮಾಡಿ ಶ್ರೀರಾಮನನ್ನೇ ಹೊಂದಿದನು. ದ್ವಿಜನಾಗಿರಲಿ, ರಾಕ್ಷಸ ನಾಗಿರಲಿ, ಪಾಪಿಷ್ಠನಾಗಿರಲಿ, ಪುಣ್ಯವಂತನಾಗಿರಲಿ ಶ್ರೀರಾಮನನ್ನೇ ನೆನೆಯುತ್ತಾ ಶರೀರವನ್ನು ಬಿಡುವವನು ಪರಮಪದವಿಯನ್ನೇ ಪಡೆಯುವನು. ॥22-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಇತಿ ತೇನ್ಯೋಽನ್ಯಮಾಭಾಷ್ಯ ತತೋ ದೇವಾ ದಿವಂ ಯಯುಃ ।</p>
<p class="Shlok">ರಾಮಸ್ತಚ್ಚಿಂತಯಾಮಾಸ ಮ್ರಿಯಮಾಣೋಽಸುರಾಧಮಃ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಹಾ ಲಕ್ಷ್ಮಣೇತಿ ಮದ್ವಾಕ್ಯಮನುಕುರ್ವನ್ಮಮಾರ ಕಿಮ್ ।</p>
<p class="Shlok">ಶ್ರುತ್ವಾ ಮದ್ವಾಕ್ಯಸದೃಶಂ ವಾಕ್ಯಂ ಸೀತಾಪಿ ಕಿಂ ಭವೇತ್ ॥ </p>
<p class="Text">ದೇವತೆಗಳು ಹೀಗೆಂದು ಪರಸ್ಪರ ಮಾತಾಡಿಕೊಂಡು ಸ್ವರ್ಗವನ್ನು ಸೇರಿದರು. ರಾಮನಾದರೋ ‘ಎಲಾ ಈ ರಾಕ್ಷಸಾಧಮನು ಸಾಯುವಾಗ ಹಾ ಲಕ್ಷ್ಮಣಾ!’ ಎಂದು ನನ್ನ ಧ್ವನಿಯನ್ನೇ ಅನುಕರಿಸಿ ಕೂಗುತ್ತಾ ಏಕೆ ಪ್ರಾಣ ತ್ಯಾಗ ಮಾಡಿದನು? ನನ್ನಂತೆಯೇ ಇರುವ ಮಾತುಗಳನ್ನು ಕೇಳಿ ಸೀತೆಯ ಸ್ಥಿತಿ ಏನಾಗಬಹುದು? ॥ 25-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಇತಿ ಚಿಂತಾಪರೀತಾತ್ಮಾ ರಾಮೋ ದೂರಾನ್ನ್ಯವರ್ತತ ।</p>
<p class="Shlok">ಸೀತಾ ತದ್ಭಾಷಿತಂ ಶ್ರುತ್ವಾ ಮಾರೀಚಸ್ಯ ದುರಾತ್ಮನಃ ॥ </p>
<p class="Shlok-Number">(ಶ್ಲೋಕ-28)</p>
<p class="Shlok">ಭೀತಾತಿದುಃಖಸಂವಿಗ್ನಾ ಲಕ್ಷ್ಮಣಂ ತ್ವಿದಮಬ್ರವೀತ್ ।</p>
<p class="Shlok">ಗಚ್ಛ ಲಕ್ಷ್ಮಣ ವೇಗೇನ ಭ್ರಾತಾ ತೇಽಸುರಪೀಡಿತಃ ॥</p>
<p class="Text">ಈ ಪ್ರಕಾರ ಚಿಂತಿಸುತ್ತಾ ರಾಮನು ದೂರದ ಕಾಡಿನಿಂದ ಹಿಂತಿರುಗಿದನು. ಇತ್ತ ದುರಾತ್ಮನಾದ ರಾಕ್ಷಸ ಮಾರೀಚನ ಮಾತನ್ನು ಕೇಳಿದ ಸೀತೆಯು ಅತ್ಯಂತ ದುಃಖದಿಂದ ವ್ಯಾಕುಲಳಾಗಿ ಲಕ್ಷ್ಮಣನಲ್ಲಿ ಇಂತೆಂದಳು ‘‘ಎಲೈ ಲಕ್ಷ್ಮಣಾ! ನಿನ್ನ ಅಣ್ಣನು ರಾಕ್ಷಸನಿಂದ ಹಿಂಸೆ ಗೊಳಗಾದಂತಿದೆ. ಬೇಗನೇ ಹೋಗು. ॥27-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಹಾ ಲಕ್ಷ್ಮಣೇತಿ ವಚನಂ ಭ್ರಾತುಸ್ತೇ ನ ಶೃಣೋಷಿ ಕಿಮ್ ।</p>
<p class="Shlok">ತಾಮಾಹ ಲಕ್ಷ್ಮಣೋ ದೇವಿ ರಾಮವಾಕ್ಯಂ ನ ತದ್ಭವೇತ್ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಯಃ ಕಶ್ಚಿದ್ರಾಕ್ಷಸೋ ದೇವಿ ಮ್ರಿಯಮಾಣೋಽಬ್ರವೀದ್ವಚಃ ।</p>
<p class="Shlok">ರಾಮಸ್ತ್ರೈಲೋಕ್ಯಮಪಿ ಯಃ ಕ್ರುದ್ಧೋ ನಾಶಯತಿ ಕ್ಷಣಾತ್ ॥</p>
<p class="Text">‘ಅಯ್ಯೋ ಲಕ್ಷ್ಮಣಾ!’ ಎಂಬ ನಿಮ್ಮಣ್ಣನ ದನಿಯನ್ನು ಕೇಳಲಿಲ್ಲವೇ?’’ ಆಗ ಲಕ್ಷ್ಮಣನು ‘‘ದೇವಿ! ಅದು ರಾಮನ ಮಾತಲ್ಲ. ಯಾವುದೋ ಕ್ಷುದ್ರರಾಕ್ಷಸನು ಸಾಯುವಾಗ ಹೇಳಿರುವ ಮಾತು ಗಳು ಅವು. ಶ್ರೀರಾಮನು ಕುಪಿತನಾದರೆ ಮೂರು ಲೋಕಗಳನ್ನು ಕ್ಷಣಮಾತ್ರದಲ್ಲಿ ನಾಶಮಾಡಬಲ್ಲನು. ॥29-30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಸ ಕಥಂ ದೀನವಚನಂ ಭಾಷತೇಽಮರಪೂಜಿತಃ ।</p>
<p class="Shlok">ಕ್ರುದ್ಧಾ ಲಕ್ಷ್ಮಣಮಾಲೋಕ್ಯ ಸೀತಾ ಬಾಷ್ಪವಿಲೋಚನಾ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಪ್ರಾಹ ಲಕ್ಷ್ಮಣ ದುರ್ಬುದ್ದೇ ಭ್ರಾತುರ್ವ್ಯಸನಮಿಚ್ಛಸಿ ।</p>
<p class="Shlok">ಪ್ರೇಷಿತೋ ಭರತೇನೈವ ರಾಮನಾಶಾಭಿಕಾಂಕ್ಷಿಣಾ ॥ </p>
<p class="Text">ದೇವತೆಗಳಿಂದಲೂ ಪೂಜಿಸಲ್ಪಡುವ ಅವನು ಹೇಗೆ ತಾನೆ ಇಂತಹ ದೈನ್ಯದ ಮಾತನ್ನು ಆಡಬಲ್ಲನು?’’ ಎಂದು ಹೇಳಿದನು. ಆಗ ಸೀತೆಯು ಕಣ್ಣೀರು ಸುರಿಸುತ್ತಾ ಕುಪಿತಳಾಗಿ ಲಕ್ಷ್ಮಣನ ಕುರಿತು ಹೇಳುತ್ತಾಳೆ ‘‘ಎಲವೋ ಲಕ್ಷ್ಮಣಾ! ದುರ್ಬುದ್ಧಿಯವನಾದ ನೀನು ತನ್ನಣ್ಣನು ವಿಪತ್ತಿನಲ್ಲಿರುವುದನ್ನು ನೋಡಬಯಸುವೆಯಾ? ರಾಮನ ನಾಶವನ್ನು ಬಯಸುವ ಭರತನೇ ನಿನ್ನನ್ನು ಕಳುಹಿಸಿದಂತಿದೆ. ॥31-32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಮಾಂ ನೇತುಮಾಗತೋಸಿ ತ್ವಂ ರಾಮನಾಶ ಉಪಸ್ಥಿತೇ ।</p>
<p class="Shlok">ನ ಪ್ರಾಪ್ಸ್ಯಸೇ ತ್ವಂ ಮಾಮದ್ಯ ಪಶ್ಯ ಪ್ರಾಣಾಂಸ್ತ್ಯಜಾಮ್ಯಹಮ್ ॥ </p>
<p class="Text">ರಾಮನು ನಾಶಹೊಂದಿದಾಗ ನನ್ನನ್ನು ಕರೆದೊಯ್ಯಲು ನೀನು ಬಂದಿರುವೆ. ಆದರೆ ನೀನು ನನ್ನನ್ನು ಪಡೆಯಲಾರೆ. ನೋಡುತ್ತಿರು. ಈಗಲೇ ನಿನ್ನೆದುರಿಗೆ ಪ್ರಾಣಗಳನ್ನು ಕಳೆದುಕೊಳ್ಳುವೆನು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ನ ಜಾನಾತೀದೃಶಂ ರಾಮಸ್ತ್ವಾಂ ಭಾರ್ಯಾಹರಣೋದ್ಯತಮ್ ।</p>
<p class="Shlok">ರಾಮಾದನ್ಯಂ ನ ಸ್ಪೃಶಾಮಿ ತ್ವಾಂ ವಾ ಭರತಮೇವ ವಾ ॥ </p>
<p class="Text">ಹೆಂಡತಿಯನ್ನು ಅಪಹರಿಸುವಂತಹ ವಂಚಕನು ನೀನೆಂದು ರಾಮನು ತಿಳಿದಿರಲಾರನು. ನಾನಾದರೋ ರಾಮನ ಹೊರತು ಭರತನನ್ನಾಗಲಿ, ನಿನ್ನನ್ನಾಗಲಿ ಕೈಯಿಂದಲೂ ಮುಟ್ಟಲಾರೆ. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಇತ್ಯುಕ್ತ್ವಾ ವಧ್ಯಮಾನಾ ಸಾ ಸ್ವಬಾಹುಭ್ಯಾಂ ರುರೋದ ಹ ।</p>
<p class="Shlok">ತಚ್ಛ್ರುತ್ವಾ ಲಕ್ಷ್ಮಣಃ ಕರ್ಣೌ ಪಿಧಾಯಾತೀವ ದುಃಖಿತಃ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಮಾಮೇವಂ ಭಾಷಸೇ ಚಂಡಿ ಧಿಕ್ ತ್ವಾಂ ನಾಶಮುಪೈಷ್ಯಸಿ ।</p>
<p class="Shlok">ಇತ್ಯುಕ್ತ್ವಾ ವನದೇವಿಭ್ಯಃ ಸಮರ್ಪ್ಯ ಜನಕಾತ್ಮಜಾಮ್ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಯಯೌ ದುಃಖಾತಿಸಂವಿಗ್ನೋ ರಾಮಮೇವ ಶನೈಃ ಶನೈಃ ।</p>
<p class="Shlok">ತತೋಽಂತರಂ ಸಮಾಲೋಕ್ಯ ರಾವಣೋ ಭಿಕ್ಷುವೇಷಧೃಕ್ ॥ </p>
<p class="Shlok-Number">(ಶ್ಲೋಕ-38)</p>
<p class="Shlok">ಸೀತಾಸಮೀಪಮಗಮತ್ಸ್ಫುರದ್ದಂಡಕಮಂಡಲುಃ ।</p>
<p class="Shlok">ಸೀತಾ ತಮವಲೋಕ್ಯಾಶು ನತ್ವಾ ಸಂಪೂಜ್ಯ ಭಕ್ತಿತಃ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಕಂದಮೂಲ ಫಲಾದೀನಿ ದತ್ವಾ ಸ್ವಾಗತಮಬ್ರವೀತ್ ।</p>
<p class="Shlok">ಮುನೇ ಭುಂಕ್ಷ್ವ ಫಲಾದಿನೀ ವಿಶ್ರಮಸ್ವ ಯಥಾಸುಖಮ್ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಇದಾನೀಮೇವ ಭರ್ತಾ ಮೇ ಹ್ಯಾಗಮಿಷ್ಯತಿ ತೇ ಪ್ರಿಯಮ್ ।</p>
<p class="Shlok">ಕರಿಷ್ಯತಿ ವಿಶೇಷೇಣ ತಿಷ್ಠ ತ್ವಂ ಯದಿ ರೋಚತೇ ॥</p>
<p class="Text">ಹೀಗೆಂದು ಹೇಳುತ್ತಾ ಆಕೆಯು ತನ್ನ ತೋಳುಗಳಿಂದ ಎದೆಯನ್ನು ಬಡಿದುಕೊಳ್ಳುತ್ತಾ ಅಳಲಾರಂಭಿಸಿದಳು. ಇಂತಹ ಕರ್ಣಕಠೋರವಾದ ಮಾತನ್ನು ಕೇಳಿ ಲಕ್ಷ್ಮಣನು ತನ್ನ ಕಿವಿಗಳನ್ನು ಮುಚ್ಚಿಕೊಂಡು ಬಹಳ ದುಃಖದಿಂದ ‘‘ಎಲೈ ಹಟಮಾರಿಯೆ! ನನ್ನನ್ನು ಕುರಿತು ಹೀಗೆಲ್ಲ ಬೈಯ್ಯುತ್ತಿರುವೆಯಲ್ಲ! ನೀನು ಹಾಳಾಗಿ ಹೋಗುವೆ! ನಿನಗೆ ಧಿಕ್ಕಾರವಿರಲಿ!’’ ಎಂದು ಹೇಳುತ್ತಾ ವನದೇವಿಯರನ್ನು ಸೀತೆಯನ್ನು ಕಾಪಾಡಿಕೊಂಡಿರುವಂತೆ ಪ್ರಾರ್ಥಿಸಿ, ಅವರಿಗೆ ಒಪ್ಪಿಸಿ ರಾಮನನ್ನು ಹುಡುಕಿಕೊಂಡು, ಅತೀವ ದುಃಖಿತನಾಗಿ ಬೇಸರಗೊಂಡು ಬೇಗ-ಬೇಗನೇ ಹೊರಟನು. ಅನಂತರ ಸಮಯವನ್ನು ಸಾಧಿಸಿ ರಾವಣನು ಸಂನ್ಯಾಸಿಯ ವೇಷವನ್ನು ಧರಿಸಿದಂಡ ಕಮಂಡಲುಗಳಿಂದ ಅಲಂಕೃತನಾಗಿ ಸೀತೆಯ ಬಳಿಗೆ ಬಂದನು. ಸೀತೆಯು ಅವನನ್ನು ಕಂಡ ಕೂಡಲೇ ನಮಸ್ಕರಿಸಿ, ಭಕ್ತಿಯಿಂದ ಪೂಜಿಸಿ ಕಂದ ಮೂಲ ಫಲಗಳನ್ನು ಸಮರ್ಪಿಸಿ ಸ್ವಾಗತಿಸಿದಳು. ಹಾಗೂ ‘‘ಮುನಿಯೆ! ಈ ಹಣ್ಣುಗಳನ್ನು ಭುಂಜಿಸಿ ವಿಶ್ರಮಿಸಿಕೊಳ್ಳಿ. ಇಷ್ಟರಲ್ಲೆ ನನ್ನ ಪತಿದೇವರು ಬರುವವರಿದ್ದಾರೆ. ನೀವು ಬಯಸುವುದಾದರೆ ಇಲ್ಲಿ ಉಳಿದು ಕೊಳ್ಳಿ. ಅವರು ಬಂದ ಮೇಲೆ ವಿಶೇಷವಾಗಿ ಉಪಚರಿಸುವರು.’’ ॥35-40॥</p>
<p class="Shlok-Number">(ಶ್ಲೋಕ-41)</p>
<p class="Uvach">ಭಿಕ್ಷುರುವಾಚ </p>
<p class="Shlok">ಕಾ ತ್ವಂ ಕಮಲಪತ್ರಾಕ್ಷಿ ಕೋ ವಾ ಭರ್ತಾ ತವಾನಘೇ ।</p>
<p class="Shlok">ಕಿಮರ್ಥಮತ್ರ ತೇ ವಾಸೋ ವನೇ ರಾಕ್ಷಸಸೇವಿತೇ ।</p>
<p class="Shlok">ಬ್ರೂಹಿ ಭದ್ರೇ ತತಃ ಸರ್ವಂ ಸ್ವವೃತ್ತಾಂತಂ ನಿವೇದಯೇ ॥</p>
<p class="Text"><span class="char-style-override-3">ಸಂನ್ಯಾಸಿಯು ಹೇಳಿದನು —</span> ‘‘ಹೇ ಕಮಲಲೋಚನೆ! ನೀನು ಯಾರು? ನಿನ್ನ ಗಂಡನು ಯಾರು? ಪಾಪರಹಿತಳೆ! ರಾಕ್ಷಸರಿಂದ ತುಂಬಿದ ಈ ಕಾಡಿನಲ್ಲಿ ನೀನು ಏಕೆ ವಾಸವಾಗಿದ್ದೀಯೆ? ಶುಭಾಂಗಳೇ! ಎಲ್ಲವನ್ನೂ ತಿಳಿಸು. ಅನಂತರ ನನ್ನ ವೃತ್ತಾಂತವನ್ನು ಹೇಳುವೆನು.’’ ॥41॥</p>
<p class="Shlok"> </p>
<p class="Shlok-Number">(ಶ್ಲೋಕ-42)</p>
<p class="Uvach">ಸೀತೋವಾಚ</p>
<p class="Shlok">ಅಯೋಧ್ಯಾಧಿಪತಿಃ ಶ್ರೀಮಾನ್ ರಾಜಾ ದಶರಥೋ ಮಹಾನ್ ।</p>
<p class="Shlok">ತಸ್ಯ ಜ್ಯೇಷ್ಠಃ ಸುತೋ ರಾಮಃ ಸರ್ವಲಕ್ಷಣಲಕ್ಷಿತಃ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ತಸ್ಯಾಹಂ ಧರ್ಮತಃ ಪತ್ನಿ ಸೀತಾ ಜನಕನಂದಿನೀ ।</p>
<p class="Shlok">ತಸ್ಯ ಭ್ರಾತಾ ಕನೀಯಾಂಶ್ಚ ಲಕ್ಷ್ಮಣೋ ಭ್ರಾತೃವತ್ಸಲಃ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಪಿತುರಾಜ್ಞಾಂ ಪುರಸ್ಕೃತ್ಯ ದಂಡಕೇ ವಸ್ತುಮಾಗತಃ ।</p>
<p class="Shlok">ಚತುರ್ದಶ ಸಮಾಸ್ತ್ವಾಂ ತು ಜ್ಞಾತುಮಿಚ್ಛಾಮಿ ಮೇ ವದ ॥</p>
<p class="Text"><span class="char-style-override-3">ಸೀತಾದೇವಿಯು ಹೇಳಿದಳು —</span> ‘‘ಹೇ ಮುನಿಯೇ! ಅಯೋಧ್ಯೆಯ ಒಡೆಯರಾದ ಶ್ರೀಮಾನ್ ದಶರಥ ಮಹಾರಾಜರ ಹಿರಿಯ ಪುತ್ರರಾದ ಸರ್ವಲಕ್ಷಣಸಂಪನ್ನ ಶ್ರೀರಾಮರೆಂಬುವರಿ ರುವರು. ನಾನು ಜನಕರಾಜನ ಮಗಳಾದ ಸೀತೆಯು ಅವರ ಧರ್ಮಪತ್ನಿಯಾಗಿರುವೆ. ಅವರ ಕಿರಿಯ ತಮ್ಮ ಲಕ್ಷ್ಮಣನು ಅಣ್ಣನಲ್ಲಿ ವಿಶೇಷ ವಿಶ್ವಾಸವುಳ್ಳವನು, ಅವನೂ ನಮ್ಮ ಜೊತೆಗಿದ್ದಾನೆ. ಪಿತೃವಾಕ್ಯ ಪರಿಪಾಲನೆಗಾಗಿ ಶ್ರೀರಾಮದೇವರು ಹದಿನಾಲ್ಕು ವರ್ಷ ವನವಾಸಕ್ಕಾಗಿ ದಂಡಕಾರಣ್ಯದಲ್ಲಿ ವಾಸಮಾಡಲು ಬಂದಿರುವರು. ನೀವಾರೆಂದು ತಿಳಿಯಲು ಇಚ್ಛಿಸುತ್ತಿದ್ದೇನೆ. ತಮ್ಮ ಪರಿಚಯವನ್ನು ಹೇಳಿರಿ.’’ ॥ 42-44॥</p>
<p class="Shlok-Number">(ಶ್ಲೋಕ-45)</p>
<p class="Uvach">ಭಿಕ್ಷುರುವಾಚ </p>
<p class="Shlok">ಪೌಲಸ್ತ್ಯತನಯೋಹಂ ತು ರಾವಣೋ ರಾಕ್ಷಸಾಧಿಪಃ ।</p>
<p class="Shlok">ತ್ವತ್ಕಾಮಪರಿತಪ್ತೋಹಂ ತ್ವಾಂ ನೇತುಂ ಪುರಮಾಗತಃ ॥</p>
<p class="Text"><span class="char-style-override-3">ಕಪಟಸಂನ್ಯಾಸಿ ಹೇಳಿದನು —</span> ‘‘ನಾನು ಪುಲಸ್ತ್ಯನಂದನ ವಿಶ್ರವಸುವಿನ ಪುತ್ರ, ರಾಕ್ಷಸಾಧಿಪತಿ ರಾವಣನಾಗಿರುವೆನು. ನಿನ್ನ ವ್ಯಾಮೋಹದಿಂದ ಬಳಲಿದವನಾಗಿ ನಿನ್ನನ್ನು ಲಂಕೆಗೆ ಕರೆದೊಯ್ಯಲು ಬಂದಿರುವೆನು. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಮುನಿವೇಷೇಣ ರಾಮೇಣ ಕಿಂ ಕರಿಷ್ಯಸಿ ಮಾಂ ಭಜ ।</p>
<p class="Shlok">ಭುಙ್ಕ್ಷ್ವ ಭೋಗಾನ್ಮಯಾ ಸಾರ್ಧಂ ತ್ಯಜದುಃಖಂ ವನೋದ್ಭವಮ್ ॥</p>
<p class="Text">ಮುನಿವೇಷ ಧಾರಿಯಾದ ರಾಮನೊಡನೆ ನೀನೇನು ಮಾಡುವೆ? ನನ್ನನ್ನು ವರಿಸುವವಳಾಗು. ವನವಾಸದ ದುಃಖಗಳನ್ನು ಕಳೆದು ನನ್ನೊಡನೆ ನಾನಾ ವಿಧವಾದ ಭೋಗಗಳನ್ನು ಅನುಭವಿಸುವವಳಾಗು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಶ್ರುತ್ವಾ ತದ್ವಚನಂ ಸೀತಾ ಭೀತಾ ಕಿಂಚಿದುವಾಚ ತಮ್ ।</p>
<p class="Shlok">ಯದ್ಯೇವಂ ಭಾಷಸೇ ಮಾಂ ತ್ವಂ ನಾಶಮೇಷ್ಯಸಿ ರಾಘವಾತ್ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಆಗಮಿಷ್ಯತಿ ರಾಮೋಽಪಿ ಕ್ಷಣಂ ತಿಷ್ಠ ಸಹಾನುಜಃ ।</p>
<p class="Shlok">ಮಾಂ ಕೋ ಧರ್ಷಯಿತುಂ ಶಕ್ತೋ ಹರೇರ್ಭಾರ್ಯಾಂ ಶಶೋ ಯಥಾ ॥</p>
<p class="Text">ಅವನ ಮಾತನ್ನು ಕೇಳಿದ ಸೀತೆಯು ಸ್ವಲ್ಪ ಹೆದರಿಕೊಂಡು ಅವನಲ್ಲಿ ಹೇಳುತ್ತಾಳೆ ‘‘ನೀನು ಹೀಗೆಲ್ಲ ಗಳುಹುವುದಾದರೆ ಶ್ರೀರಾಮನಿಂದ ನೀನು ನಾಶಹೊಂದುವೆ. ಕ್ಷಣಕಾಲ ಇರು. ತಮ್ಮನೊಡನೆ ಶ್ರೀರಾಮಚಂದ್ರನು ಈಗ ಬರಲಿದ್ದಾನೆ. ಸಿಂಹ ಪತ್ನಿಯನ್ನು ಮೊಲವು ಹೇಗೆ ಅಪಹರಿಸಲಾರದೋ ಹಾಗೇ ನನ್ನನ್ನು ಯಾವನು ತಾನೆ ಬಲವಂತ ಮಾಡಬಲ್ಲನು? ॥47-48॥ </p>
<p class="Shlok-Number">(ಶ್ಲೋಕ-49)</p>
<p class="Shlok">ರಾಮಬಾಣೈರ್ವಿಭಿನ್ನಸ್ತ್ವಂ ಪತಿಷ್ಯಸಿ ಮಹೀತಲೇ ।</p>
<p class="Shlok">ಇತಿ ಸೀತಾವಚಃ ಶ್ರುತ್ವಾ ರಾವಣಃ ಕ್ರೋಧಮೂರ್ಛಿತಃ ॥ </p>
<p class="Shlok-Number">(ಶ್ಲೋಕ-50)</p>
<p class="Shlok">ಸ್ವರೂಪಂ ದರ್ಶಯಾಮಾಸ ಮಹಾಪರ್ವತಸನ್ನಿಭಮ್ ।</p>
<p class="Shlok">ದಶಾಸ್ಯಂ ವಿಂಶತಿಭುಜಂ ಕಾಲಮೇಘಸಮದ್ಯುತಿಮ್ ॥</p>
<p class="Text">‘‘ರಾಮನ ಬಾಣದಿಂದ ನೀನು ಛಿನ್ನ-ಭಿನ್ನವಾಗಿ ನೆಲಕ್ಕುರುಳುವೆ.’’ ಸೀತೆಯ ಇಂತಹ ಮಾತನ್ನು ಕೇಳಿದ ರಾವಣನು ಕೋಪದಿಂದ ಕೆರಳಿದವನಾಗಿ ಮಹಾಪರ್ವತದಂತಿರುವ ತನ್ನ ನಿಜರೂಪವನ್ನು ಪ್ರಕಟಿಸಿದನು. ಹತ್ತು ಮುಖಗಳೂ, ಇಪ್ಪತ್ತು ತೋಳುಗಳೂ ಉಳ್ಳ ಪ್ರಳಯಕಾಲದ ಮೇಘದಂತೆ ಕಾಂತಿಯುಳ್ಳವನಾಗಿದ್ದನು. ॥49-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತದ್ ದೃಷ್ಟ್ವಾ ವನದೇವ್ಯಶ್ಚ ಭೂತಾನಿ ಚ ವಿತತ್ರಸುಃ ।</p>
<p class="Shlok">ತತೋ ವಿದಾರ್ಯ ಧರಣೀಂ ನಖೈರುದ್ ಧೃತ್ಯ ಬಾಹುಭಿಃ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತೋಲಯಿತ್ವಾರಥೇ ಕ್ಷಿಪ್ತ್ವಾ ಯಯೌ ಕ್ಷಿಪ್ರಂ ವಿಹಾಯಸಾ ।</p>
<p class="Shlok">ಹಾ ರಾಮ ಹಾ ಲಕ್ಷ್ಮಣೇತಿ ರುದತೀ ಜನಕಾತ್ಮಜಾ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಭಯೋದ್ವಿಗ್ನಮನಾ ದೀನಾ ಪಶ್ಯಂತೀ ಭುವಮೇವ ಸಾ ।</p>
<p class="Shlok">ಶ್ರುತ್ವಾ ತತ್ಕ್ರಂದಿತಂ ದೀನಂ ಸೀತಾಯಾಃ ಪಕ್ಷಿಸತ್ತಮಃ ॥ </p>
<p class="Shlok-Number">(ಶ್ಲೋಕ-54)</p>
<p class="Shlok">ಜಟಾಯುರುತ್ಥಿತಃ ಶೀಘ್ರಂ ನಗಾಗ್ರಾತ್ತೀಕ್ಷ್ಣತುಂಡಕಃ ।</p>
<p class="Shlok">ತಿಷ್ಠ ತಿಷ್ಠೇತಿ ತಂ ಪ್ರಾಹ ಕೋ ಗಚ್ಛತಿ ಮಮಾಗ್ರತಃ ॥ </p>
<p class="Shlok-Number">(ಶ್ಲೋಕ-55)</p>
<p class="Shlok">ಮುಷಿತ್ವಾ ಲೋಕನಾಥಸ್ಯ ಭಾರ್ಯಾಂ ಶೂನ್ಯಾದ್ವನಾಲಯಾತ್ ।</p>
<p class="Shlok">ಶುನಕೋ ಮಂತ್ರಪೂತಂ ತ್ವಂ ಪುರೋಡಾಶಮಿವಾಧ್ವರೇ ॥ </p>
<p class="Text">ಆ ಭಯಂಕರ ರೂಪವನ್ನು ನೋಡಿ ವನದೇವಿಯರೂ, ಎಲ್ಲ ಪ್ರಾಣಿಗಳೂ ಭಯಗೊಂಡವು. ಆಗ ರಾವಣನು ಸೀತೆಯು ನಿಂತಿದ್ದ ಕಾಲು ಬುಡದ ಭೂಮಿಯನ್ನು ಉಗುರುಗಳಿಂದ ಅಗೆದು.<span class="char-style-override-5">*</span> ಅವಳನ್ನು ತನ್ನ ಬಾಹುಗಳಿಂದ ಭೂಮಿಸಹಿತ ಎತ್ತಿಕೊಂಡು ತನ್ನ ರಥದಲ್ಲಿರಿಸಿಕೊಂಡು ವೇಗವಾಗಿ ಆಕಾಶ ಮಾರ್ಗವಾಗಿ ಹಾರಿದನು. ಆಗ ಸೀತೆಯು ತುಂಬಾ ಭಯಗೊಂಡ ಚಿತ್ತವುಳ್ಳವಳಾಗಿ, ದೀನದೃಷ್ಟಿಯಿಂದ ನೆಲವನ್ನು ನೋಡುತ್ತಾ ‘ಹಾ ರಾಮಾ! ಹಾ ಲಕ್ಷ್ಮಣಾ!’ ಎಂದು ಹೇಳುತ್ತಾ ಅಳತೊಡಗಿದಳು. ಸೀತೆಯ ಆ ಆಕ್ರಂದನ ಕೇಳಿದ ತೀಕ್ಷ್ಣವಾದ ಕೊಕ್ಕುಳ್ಳ ಪಕ್ಷಿಶ್ರೇಷ್ಠನಾದ ಜಟಾಯುವು ಕೂಡಲೇ ಬೆಟ್ಟದ ತುದಿಯಲ್ಲಿದ್ದವನು ಮೇಲೆದ್ದನು. ‘‘ಎಲವೋ ನಿಲ್ಲು, ನಿಲ್ಲು’’ ಎಂದು ಹೇಳುತ್ತಾ ಮಂತ್ರಪೂತವಾದ ಪರಿಶುದ್ಧವಾದ ಯಜ್ಞದ ಪುರೋಡಾಶ (ಹವಿಸ್ಸು)ವನ್ನು ನಾಯಿಯು ಅಪಹರಿಸಿಕೊಂಡು ಹೋಗುವಂತೆ, ಶೂನ್ಯವಾದ ಕಾಡಿನಿಂದ ಲೋಕಕ್ಕೆಲ್ಲ ಒಡೆಯನಾದ ಶ್ರೀರಾಮಚಂದ್ರನ ಭಾರ್ಯೆಯನ್ನು ಒಯ್ಯುತ್ತಿರುವನು ಯಾರು ನೀನು? ॥51-55॥</p>
<p class="Footnotes"><span class="char-style-override-6">* </span>ವಾಲ್ಮೀಕಿರಾಮಾಯಣ ಯುದ್ಧಕಾಂಡ ಸರ್ಗ 13ರಲ್ಲಿ ರಾವಣನು ಹೇಳುತ್ತಾನೆ ಒಮ್ಮೆ ನಾನು ಬ್ರಹ್ಮನ ಬಳಿಗೆ ಆಕಾಶ ಮಾರ್ಗದಿಂದ ಹೋಗುತ್ತಿರುವಾಗ ಪುಂಜಿಕಸ್ಥಲಾ ಎಂಬ ಅಪ್ಸರೆಯನ್ನು ನೋಡಿದೆ. ಆಗ ನಾನು ಅವಳನ್ನು ಬಲವಂತವಾಗಿ ವಸಹೀನಳಾಗಿಸಿ ಅವಳನ್ನು ಸಂಭೋಗಿಸಿದೆ. ಈ ಮಾತು ಬ್ರಹ್ಮನಿಗೆ ತಿಳಿದುದರಿಂದ ಅವನು ನನಗೆ ‘ನೀನು ಇಂದಿನಿಂದ ಯಾವುದೇ ಸೀಯಳೊಂದಿಗೆ ಬಲಾತ್ಕಾರ ಮಾಡಿದರೆ ನಿನ್ನ ತಲೆಯು ಸಾವಿರ ಹೋಳುಗಳಾಗಬಹುದು’ ಎಂಬ ಶಾಪ ಕೊಟ್ಟನು. ಆ ಶಾಪದ ಭಯದಿಂದಲೇ ರಾವಣನು ಸೀತೆಯನ್ನು ಸ್ಪರ್ಶಿಸಲಿಲ್ಲ. ರಾವಣನಿಗೆ ಇದೇ ಪ್ರಕಾರ ರಂಭೆಯನ್ನು ಬಲಾತ್ಕಾರ ಮಾಡಿದ ಕಾರಣ ಕುಬೇರಪುತ್ರ ನಳಕೂಬರನೂ ಶಾಪ ಕೊಟ್ಟಿದ್ದನು. (ವಾ. ರಾ. ಉ. ಕಾಂಡ 26 ನೇ ಸರ್ಗ) ಆದರೆ ಆ ಶಾಪವು ಮೊದಲಿನದಾಗಿತ್ತು ಹಾಗೂ ತನ್ನ ತಪೋಬಲದಿಂದ ರಾವಣನು ಅದಕ್ಕೆ ಹೆದರುತ್ತಿರಲಿಲ್ಲ. ಅದಕ್ಕಾಗಿ ನಂತರ ಅವನು ಪುಂಜಲಿಕಸ್ಥಳೆಯ ಮೇಲೆ ಬಲಾತ್ಕಾರ ಮಾಡುವ ಸಾಹಸ ಮಾಡಿದನು. </p>
<p class="Footnotes-Right">(ವಾ.ರಾ.ಯು. ಕಾಂಡ 13/14).</p>
<p class="Shlok-Number">(ಶ್ಲೋಕ-56)</p>
<p class="Shlok">ಇತ್ಯುಕ್ತ್ವಾ ತೀಕ್ಷ್ಣತುಂಡೇನ ಚೂರ್ಣಯಾಮಾಸ ತದ್ರಥಮ್ ।</p>
<p class="Shlok">ವಾಹಾಂಬಿಭೇದ ಪಾದಾಭ್ಯಾಂ ಚೂರ್ಣಯಾಮಾಸ ತದ್ಧನುಃ ॥</p>
<p class="Text">ಹೀಗೆಂದು ಹೇಳುತ್ತಾ ಜಟಾಯುವು ತನ್ನ ಹರಿತವಾದ ಕೊಕ್ಕಿನಿಂದ ರಾವಣನ ರಥವನ್ನು ಪುಡಿ-ಪುಡಿ ಮಾಡಿದನು. ಕುದುರೆಗಳನ್ನು ಸೀಳಿದನು. ಎರಡೂ ಕಾಲುಗಳಿಂದ ಅವನ ಬಿಲ್ಲನ್ನು ಮುರಿದು ಪುಡಿಮಾಡಿದನು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ತತಃ ಸೀತಾಂ ಪರಿತ್ಯಜ್ಯ ರಾವಣಃ ಖಡ್ಗಮಾದದೇ ।</p>
<p class="Shlok">ಚಿಚ್ಛೇದ ಪಕ್ಷೌ ಸಾಮರ್ಷಃ ಪಕ್ಷಿರಾಜಸ್ಯ ಧೀಮತಃ ॥ </p>
<p class="Shlok-Number">(ಶ್ಲೋಕ-58)</p>
<p class="Shlok">ಪಪಾತ ಕಿಂಚಿತ್ ಶೇಷೇಣ ಪ್ರಾಣೇನ ಭುವಿ ಪಕ್ಷಿರಾಟ್ ।</p>
<p class="Shlok">ಪುನರನ್ಯರಥೇನಾಶು ಸೀತಾಮಾದಾಯ ರಾವಣಃ ॥</p>
<p class="Text">ಆಗ ರಾವಣನು ಸೀತೆಯನ್ನು ಕೈ ಬಿಟ್ಟು ಖಡ್ಗವನ್ನೆತ್ತಿಕೊಂಡು ಝಳಪಿಸುತ್ತಾ ಕೋಪದಿಂದ ಬುದ್ಧಿವಂತನಾದ ಆ ಪಕ್ಷಿರಾಜನ ಎರಡೂ ರೆಕ್ಕೆಗಳನ್ನು ಕತ್ತರಿಸಿದನು. ರೆಕ್ಕೆಗಳು ಕತ್ತರಿಸಿದಾಗ ಅಲ್ಪ ಸ್ವಲ್ಪ ಉಳಿದ ಪ್ರಾಣದಿಂದ ಆ ಪಕ್ಷಿಶ್ರೇಷ್ಠನು ನೆಲಕ್ಕುರುಳಿದನು. ರಾವಣನು ಬೇರೊಂದು ರಥನ್ನಡರಿ ಸೀತೆಯನ್ನು ಹತ್ತಿಸಿಕೊಂಡು ಹೊರಟು ಹೋದನು. ॥57-58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಕ್ರೋಶಂತೀ ರಾಮ ರಾಮೇತಿ ತ್ರಾತಾರಂ ನಾಧಿಗಚ್ಛತಿ ।</p>
<p class="Shlok">ಹಾ ರಾಮ ಹಾ ಜಗನ್ನಾಥ ಮಾಂ ನ ಪಶ್ಯಸಿ ದುಃಖಿತಾಮ್ ॥ </p>
<p class="Text">ಆಗ ಸೀತೆಯು ಯಾರೂ ಕಾಪಾಡುವವರನ್ನು ಕಾಣದೆ ಪದೇ-ಪದೇ ಶ್ರೀರಾಮನನ್ನು ಕೂಗಿ ಕರೆಯುತ್ತಾ, ಅಳುತ್ತಾ ‘‘ಹೇ ರಾಮಾ! ಹೇ ಜಗನ್ನಾಥಾ! ದುಃಖಿತಳಾದ ನನ್ನನ್ನು ಕಾಣೆಯಾ? ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ರಕ್ಷಸಾ ನೀಯಮಾನಾಂ ಸ್ವಾಂ ಭಾರ್ಯಾಂ ಮೋಚಯ ರಾಘವ ।</p>
<p class="Shlok">ಹಾ ಲಕ್ಷ್ಮಣ ಮಹಾಭಾಗ ತ್ರಾಹಿ ಮಾಮಪರಾಧಿನೀಮ್ ॥ </p>
<p class="Text">ಹೇ ರಾಘವಾ! ನಿನ್ನ ಹೆಂಡತಿಯಾಗಿರುವ ನನ್ನನ್ನು ರಾಕ್ಷಸನು ಎಳೆದೊಯ್ಯುತ್ತಿರುವಾಗ ಬಿಡಿಸಲಾರೆಯಾ? ಮಹಾಭಾಗನಾದ ಲಕ್ಷ್ಮಣನೇ! ಅಪರಾಧಿಯಾದ ನನ್ನನ್ನು ಕಾಪಾಡು. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ವಾಕ್ ಶರೇಣ ಹತಸ್ತ್ವಂ ಮೇ ಕ್ಷಂತುಮರ್ಹಸಿ ದೇವರ ।</p>
<p class="Shlok">ಇತ್ಯೇವಂ ಕ್ರೋಶಮಾನಾಂ ತಾಂ ರಾಮಾಗಮನಶಂಕಯಾ ॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಜಗಾಮ ವಾಯುವೇಗೇನ ಸೀತಾಮಾದಾಯ ಸತ್ವರಃ ।</p>
<p class="Shlok">ವಿಹಾಯಸಾ ನೀಯಮಾನಾ ಸೀತಾಪಶ್ಯದಧೋಮುಖೀ ॥ </p>
<p class="Shlok-Number">(ಶ್ಲೋಕ-63)</p>
<p class="Shlok">ಪರ್ವತಾಗ್ರೇ ಸ್ಥಿತಾನ್ಪಂಚ ವಾನರಾನ್ವಾರಿಜಾನನಾ ।</p>
<p class="Shlok">ಉತ್ತರೀಯಾರ್ಧಖಂಡೇನ ವಿಮುಚ್ಯಾಭರಣಾದಿಕಮ್ ॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಬದ್ಧ್ವಾ ಚಿಕ್ಷೇಪ ರಾಮಾಯ ಕಥಯಂತ್ವಿತಿ ಪರ್ವತೇ ।</p>
<p class="Shlok">ತತಃ ಸಮುದ್ರಮುಲ್ಲಂಘ್ಯ ಲಂಕಾಂ ಗತ್ವಾ ಸ ರಾವಣಃ ॥ </p>
<p class="Shlok-Number">(ಶ್ಲೋಕ-65)</p>
<p class="Shlok">ಸ್ವಾಂತಃಪುರೇ ರಹಸ್ಯೇತಾಮಶೋಕವಿಪಿನೇಽಕ್ಷಿಪತ್ ।</p>
<p class="Shlok">ರಾಕ್ಷಸೀಭಿಃ ಪರಿವೃತಾಂ ಮಾತೃಬುದ್ಧ್ಯಾನ್ವಪಾಲಯತ್ ॥ </p>
<p class="Text">ಎಲೈ ಮೈದುನಾ! ನಾನು ನಿನ್ನನ್ನು ವಾಗ್ಬಾಣಗಳಿಂದ ಚುಚ್ಚಿರುವೆನು, ಅದನ್ನು ಕ್ಷಮಿಸು. ಹೀಗೆಂದು ಅಳುತ್ತಿರುವ ಇವಳನ್ನು ರಾಮನು ಬಂದು ಬಿಡಿಸಬಹುದೆಂಬ ಆಶಂಕೆಯಿಂದ ಗಾಳಿಯಂತೆ ಅತಿ ವೇಗವಾಗಿ ರಾವಣನು ಕರೆದೊಯ್ದನು. ಈ ಪ್ರಕಾರ ಆಕಾಶಮಾರ್ಗದಿಂದ ಹೋಗುತ್ತಿರುವಾಗ ಕಮಲ ಮುಖಿಯಾದ ಸೀತೆಯು ಕೆಳಗೆ ಬಗ್ಗಿ ನೋಡಿದಾಗ ಪರ್ವತದ ತುದಿಯಲ್ಲಿ ಕುಳಿತಿದ್ದ ಐದು ಮಂದಿ ಕಪಿಗಳು ಕಂಡು ಬಂದವು. ಇವರನ್ನು ನೋಡಿ ಸೀತೆಯು ತನ್ನ ಒಡವೆಗಳನ್ನು ಕಳಚಿ, ಸೆರಗಿನ ತುಂಡೊಂದರಲ್ಲಿ ಕಟ್ಟಿ, ರಾಮನಿಗೆ ಹೇಳಲಿ ಎಂಬ ಉದ್ದೇಶದಿಂದ ಪರ್ವತದ ಮೇಲೆ ಎಸೆದು ಬಿಟ್ಟಳು. ಅನಂತರ ರಾವಣನು ಸಮುದ್ರವನ್ನು ದಾಟಿ ಲಂಕೆಯನ್ನು ತಲುಪಿ ಅಲ್ಲಿ ತನ್ನ ಅಂತಃಪುರದ ಒಂದು ಭಾಗದಲ್ಲಿ ಏಕಾಂತ ಸ್ಥಳವಾದ ಅಶೋಕವನದಲ್ಲಿ ಸೀತೆಯನ್ನು ಇರಿಸಿದನು. ರಾಕ್ಷಸಿ ಯರನ್ನು ಕಾವಲಿಗಿಟ್ಟು ತನ್ನ ತಾಯಿಯಂತೆ ಕಾಪಾಡುತ್ತಿದ್ದನು. ॥61-65॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಕೃಶಾತಿದೀನಾ ಪರಿಕರ್ಮವರ್ಜಿತಾ </p>
<p class="Shlok">ದುಃಖೇನ ಶುಷ್ಯದ್ವದನಾತಿವಿಹ್ವಲಾ ।</p>
<p class="Shlok">ಹಾ ರಾಮ ರಾಮೇತಿ ವಿಲಪ್ಯಮಾನಾ</p>
<p class="Shlok">ಸೀತಾ ಸ್ಥಿತಾ ರಾಕ್ಷಸವೃಂದಮಧ್ಯೇ ॥</p>
<p class="Text">ಅಲ್ಲಿ ಬಹಳ ಬಡಕಲಾದ, ದೀನವದನಳಾದ ಸೀತೆಯು ಎಲ್ಲ ಅಲಂಕಾರಗಳನ್ನು ತೊರೆದು, ದುಃಖದಕಾರಣ ಒಣಗಿದ ಮುಖವುಳ್ಳವಳಾಗಿ, ಬಹಳ ಭಯಗೊಂಡು, ಅಯ್ಯೋ! ರಾಮಾ! ರಾಮಾ! ಎಂದು ಅಳುತ್ತಾ ರಾಕ್ಷಸರ ಗುಂಪಿನಲ್ಲಿ ಇದ್ದಳು. ॥66॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ಸಪ್ತಮಃ ಸರ್ಗಃ ॥7॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಏಳನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-8">ಎಂಟನೆಯ ಸರ್ಗ</p>
<p class="description">ಸೀತಾ ವಿಯೋಗದಿಂದ ಭಗವಾನ್ ಶ್ರೀರಾಮನ ವಿಲಾಪ ಮತ್ತು ಜಟಾಯು ಭೇಟಿ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ರಾಮೋ ಮಾಯಾವಿನಂ ಹತ್ವಾ ರಾಕ್ಷಸಂ ಕಾಮರೂಪಿಣಮ್ ।</p>
<p class="Shlok">ಪ್ರತಸ್ಥೇ ಸ್ವಾಶ್ರಮಂ ಗಂತುಂ ತತೋ ದೂರಾದ್ದದರ್ಶ ತಮ್ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಆಯಾಂತಂ ಲಕ್ಷ್ಮಣಂ ದೀನಂ ಮುಖೇನ ಪರಿಶುಷ್ಯತಾ ।</p>
<p class="Shlok">ರಾಘವಶ್ಚಿಂತಯಾಮಾಸ ಸ್ವಾತ್ಮನ್ಯೇವ ಮಹಾಮತಿಃ ॥</p>
<p class="Text"><span class="char-style-override-3">ಶ್ರೀಮಹಾದೇವನು ಹೇಳಿದನು —</span> ಪಾರ್ವತಿ! ಇತ್ತ ಶ್ರೀರಾಮನು ಕಾಮರೂಪಿಯೂ ಮಾಯಾವಿಯೂ ಆದ ರಾಕ್ಷಸನನ್ನು ಕೊಂದು ತನ್ನ ಆಶ್ರಮಕ್ಕೆ ಮರಳುವಾಗ ದೂರದಲ್ಲಿ ಬರುತ್ತಿರುವ ಬಾಡಿದ ಮುಖದಿಂದ ದೀನನಾದ ಲಕ್ಷ್ಮಣನನ್ನು ನೋಡಿದನು. ಆಗ ಮಹಾಮತಿಯಾದ ರಾಮನು ತನ್ನಲ್ಲಿಯೇ ಯೋಚಿಸತೊಡಗಿದನು. ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಲಕ್ಷ್ಮಣಸ್ತನ್ನ ಜಾನಾತಿ ಮಾಯಾಸೀತಾಂ ಮಯಾ ಕೃತಾಮ್ ।</p>
<p class="Shlok">ಜ್ಞಾತ್ವಾ ಪ್ಯೇನಂ ವಂಚಯಿತ್ವಾ ಶೋಚಾಮಿ ಪ್ರಾಕೃತೋ ಯಥಾ ॥</p>
<p class="Text">‘ನಾನು ಸೀತೆಯನ್ನು ಮಾಯಾಸೀತೆಯಾಗಿಸಿದುದು ಲಕ್ಷ್ಮಣನಿಗೆ ತಿಳಿಯದು. ನಾನು ಇದನ್ನು ತಿಳಿದಿದ್ದರೂ ಇವನನ್ನು ಮರಳುಮಾಡಲಿಕ್ಕಾಗಿ ಸಾಮಾನ್ಯ ಮನುಷ್ಯನಂತೆ ದುಃಖ ಪಡುವೆನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಯದ್ಯಹಂ ವಿರತೋ ಭೂತ್ವಾ ತೂಷ್ಣೀಂ ಸ್ಥಾಸ್ಯಾಮಿ ಮಂದಿರೇ ।</p>
<p class="Shlok">ತದಾ ರಾಕ್ಷಸ ಕೋಟೀನಾಂ ವಧೋಪಾಯಃ ಕಥಂ ಭವೇತ್ ॥ </p>
<p class="Text">ಒಂದುವೇಳೆ ನಾನು ವಿರಕ್ತನಾಗಿ ಸುಮ್ಮನೆ ಕುಟೀರದಲ್ಲಿ ಇದ್ದುಬಿಟ್ಟರೆ ಆಗ ಕೋಟಿಗಟ್ಟಲೆ ರಾಕ್ಷಸರ ನಾಶದ ಉಪಾಯವು ಹೇಗೆ ಒದಗೀತು? ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಯದಿ ಶೋಚಾಮಿ ತಾಂ ದುಃಖಸಂತಪ್ತಃ ಕಾಮುಕೋ ಯಥಾ ।</p>
<p class="Shlok">ತದಾ ಕ್ರಮೇಣಾನುಚಿನ್ವನ್ ಸೀತಾಂ ಯಾಸ್ಯೇಽಸುರಾಲಯಮ್ ।</p>
<p class="Shlok">ರಾವಣಂ ಸಕುಲಂ ಹತ್ವಾ ಸೀತಾಮಗ್ನೌ ಸ್ಥಿತಾಂ ಪುನಃ ॥ </p>
<p class="Shlok-Number">(ಶ್ಲೋಕ-6)</p>
<p class="Shlok">ಮಯೈವ ಸ್ಥಾಪಿತಾಂ ನೀತ್ವಾ ಯಾತಾಯೋಧ್ಯಾಮತಂದ್ರಿತಃ ।</p>
<p class="Shlok">ಅಹಂ ಮನುಷ್ಯಭಾವೇನ ಜಾತೋಽಸ್ಮಿ ಬ್ರಹ್ಮಣಾರ್ಥಿತಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಮನುಷ್ಯಭಾವಮಾಪನ್ನಃ ಕಿಂಚಿತ್ಕಾಲಂ ವಸಾಮಿ ಕೌ ।</p>
<p class="Shlok">ತತೋ ಮಾಯಾಮನುಷ್ಯಸ್ಯ ಚರಿತಂ ಮೇಽನುಶೃಣ್ವತಾಮ್ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಮುಕ್ತಿಃ ಸ್ಯಾದಪ್ರಯಾಸೇನ ಭಕ್ತಿಮಾರ್ಗಾನುವರ್ತಿನಾಮ್ ।</p>
<p class="Shlok">ನಿಶ್ಚಿತ್ಯೈವಂ ತದಾ ದೃಷ್ಟ್ವಾ ಲಕ್ಷ್ಮಣಂ ವಾಕ್ಯಮಬ್ರವೀತ್ ॥ </p>
<p class="Text">ಆದ್ದರಿಂದ ನಾನು ಸೀತೆಗಾಗಿ ದುಃಖಾತುರನಾಗಿ ಕಾಮೀಪುರುಷರಂತೆ ಅಳುತ್ತಾ ಅವಳನ್ನು ಹುಡುಕುತ್ತಾ ಕ್ರಮವಾಗಿ ರಾಕ್ಷಸರಾಜ ರಾವಣನ ನಿವಾಸವನ್ನು ತಲುಪಬಹುದು ಮತ್ತು ಅಲ್ಲಿ ಪರಿವಾರ ಸಹಿತ ಅವನನ್ನು ಕೊಂದು ಅಗ್ನಿಯಲ್ಲಿ ಅಡಗಿರುವ ಸೀತೆಯನ್ನು ಮರಳಿ ಪಡೆದು ಬೇಗನೇ ಅಯೋಧ್ಯೆಗೆ ಹೊರಟು ಹೋಗುವೆನು. ಬ್ರಹ್ಮನ ಪ್ರಾರ್ಥನೆಯಂತೆ ನಾನು ಮನುಷ್ಯನಾಗಿ ಅವತರಿಸಿರುವೆನು. ಈ ಭೂಮಿಯಲ್ಲಿ ಕೆಲವು ಕಾಲ ಮನುಷ್ಯಭಾವದಿಂದಲೇ ವಾಸಿಸುವೆನು. ಇದರಿಂದ ಮಾಯಾಮನುಷ್ಯನಾಗಿದ್ದ ನನ್ನ ಕಥೆಯನ್ನು ಕೇಳುವ ಭಕ್ತಿಮಾರ್ಗದಲ್ಲಿ ನಡೆಯುವ ಸಾಧಕರಿಗೆ ಆಯಾಸವಿಲ್ಲದೆ ಮೋಕ್ಷ ಉಂಟಾಗುವುದು.’ ಶ್ರೀರಾಮಚಂದ್ರನು ಹೀಗೆ ನಿಶ್ಚಯಿಸಿಕೊಂಡು ಲಕ್ಷ್ಮಣನನ್ನು ಕಂಡು ಹೇಳುತ್ತಾನೆ. ॥5-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಕಿಮರ್ಥಮಾಗತೋಽಸಿ ತ್ವಂ ಸೀತಾಂ ತ್ಯಕ್ತ್ವಾ ಮಮ ಪ್ರಿಯಾಮ್ ।</p>
<p class="Shlok">ನೀತಾ ವಾ ಭಕ್ಷಿತಾ ವಾಪಿ ರಾಕ್ಷಸೈರ್ಜನಕಾತ್ಮಜಾ ॥</p>
<p class="Text">‘‘ಲಕ್ಷ್ಮಣಾ! ನನಗೆ ಪ್ರಿಯಳಾದ ಸೀತೆಯನ್ನು ಬಿಟ್ಟು ನೀನೇಕೆ ಬಂದೆ? ಜನಕನಂದಿನೀ ಸೀತೆಯನ್ನು ಈಗಾಗಲೇ ರಾಕ್ಷಸರು ಕದ್ದು ಹೋಗಿರುವರೋ ಅಥವಾ ತಿಂದು ಬಿಟ್ಟಿರುವರೋ ತಿಳಿಯದು.’’ ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಲಕ್ಷ್ಮಣಃ ಪ್ರಾಂಜಲಿಃ ಪ್ರಾಹ ಸೀತಾಯಾ ದುರ್ವಚೋ ರುದನ್ ।</p>
<p class="Shlok">ಹಾ ಲಕ್ಷ್ಮಣೇತಿ ವಚನಂ ರಾಕ್ಷಸೋಕ್ತಂ ಶ್ರುತಂ ತಯಾ ॥ </p>
<p class="Shlok-Number">(ಶ್ಲೋಕ-11)</p>
<p class="Shlok">ತ್ವದ್ವಾಕ್ಯಸದೃಶಂ ಶ್ರುತ್ವಾ ಮಾಂ ಗಚ್ಛೇತಿ ತ್ವರಾಬ್ರವೀತ್ ।</p>
<p class="Shlok">ರುದಂತಿ ಸಾ ಮಯಾ ಪ್ರೋಕ್ತಾ ದೇವಿ ರಾಕ್ಷಸಭಾಷಿತಮ್ ।</p>
<p class="Shlok">ನೇದಂ ರಾಮಸ್ಯ ವಚನಂ ಸ್ವಸ್ಥಾ ಭವ ಶುಚಿಸ್ಮಿತೇ ॥</p>
<p class="Text">ಆಗ ಲಕ್ಷ್ಮಣನು ಕೈ ಮುಗಿದುಕೊಂಡು ಅಳುತ್ತಾ ಸೀತೆಯ ಮಾತನ್ನು ತಿಳಿಸಿದ. ‘‘ಅಣ್ಣಾ! ಅಯ್ಯೋ ಲಕ್ಷ್ಮಣಾ ಎಂದು ರಾಕ್ಷಸನು ನಿನ್ನಂತೆಯೇ ಕೂಗಿದ ಧ್ವನಿಯನ್ನು ಕೇಳಿ, ಕೂಡಲೇ ‘ನನ್ನನ್ನು ಹೋಗು’ ಎಂದು ಹೇಳಿದಳು. ಹೀಗೆಂದು ಅಳುತ್ತಾ ಇರುವ ಅತ್ತಿಗೆಯನ್ನು ಸಮಾಧಾನ ಪಡಿಸುತ್ತಾ ‘ಅಮ್ಮ! ಇದು ರಾಕ್ಷಸನ ಶಬ್ದಗಳಾಗಿವೆ ರಘುನಾಥನದಲ್ಲ. ಹೇ ಶುಚಿಸ್ಮಿತೇ! ನೀನು ಸಮಾಧಾನ ಚಿತ್ತಳಾಗಿರು’ ಎಂದು ಹೇಳಿದೆ. ॥10-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಇತ್ಯೇವಂ ಸಾಂತ್ವಿತಾ ಸಾಧ್ವೀ ಮಯಾ ಪ್ರೋವಾಚ ಮಾಂ ಪುನಃ ।</p>
<p class="Shlok">ಯದುಕ್ತಂ ದುರ್ವಚೋ ರಾಮ ನ ವಾಚ್ಯಂ ಪುರತಸ್ತವ ॥ </p>
<p class="Shlok-Number">(ಶ್ಲೋಕ-13)</p>
<p class="Shlok">ಕರ್ಣೌ ಪಿಧಾಯ ನಿರ್ಗತ್ಯ ಯಾತೋಹಂ ತ್ವಾಂ ಸಮೀಕ್ಷಿತುಮ್ ।</p>
<p class="Shlok">ರಾಮಸ್ತು ಲಕ್ಷ್ಮಣಂ ಪ್ರಾಹ ತಥಾಪ್ಯನುಚಿತಂ ಕೃತಮ್ ॥ </p>
<p class="Text">ಹೀಗೆಂದು ನಾನು ಧೈರ್ಯಕೊಟ್ಟರೂ ಆ ಪತಿವ್ರತೆಯು ಆಡಿದ ಕೆಟ್ಟ ಮಾತುಗಳನ್ನು ರಾಮಾ! ನಿನ್ನೆದುರಿಗೆ ಹೇಳಲು ಯೋಗ್ಯವಲ್ಲ. ನಾನು ಎರಡೂ ಕಿವಿಗಳನ್ನು ಮುಚ್ಚಿಕೊಂಡು ನಿನ್ನನ್ನು ಕಾಣುವ ಸಲುವಾಗಿ ಹೊರಟು ಬಂದೆ.’’ ಶ್ರೀರಾಮಚಂದ್ರನು ಆಗ ‘‘ಲಕ್ಷ್ಮಣಾ! ಸರಿ, ಆದರೂ ನೀನು ಮಾಡಿದ್ದು ತಪ್ಪೇ ಆಗಿದೆ. ॥12-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ತ್ವಯಾ ಸ್ತ್ರೀ ಭಾಷಿತಂ ಸತ್ಯಂ ಕೃತ್ವಾ ತ್ಯಕ್ತಾ ಶುಭಾನನಾ ।</p>
<p class="Shlok">ನೀತಾ ವಾ ಭಕ್ಷಿತಾ ವಾಪಿ ರಾಕ್ಷಸೈರ್ನಾತ್ರ ಸಂಶಯಃ ॥ </p>
<p class="Text">ಶುಭಾನನೆಯಾದ ಸೀತೆಯನ್ನು ಬಿಟ್ಟು ನೀನು ಹೆಂಗಸಿನ ಮಾತಿಗೆ ಬೆಲೆ ಕೊಟ್ಟು ಹೊರಟು ಬಂದದ್ದು ಸರಿಯಲ್ಲ. ಆಕೆಯನ್ನು ರಾಕ್ಷಸರು ಕದ್ದುಕೊಂಡು ಹೋಗಿರುವರೋ, ತಿಂದು ಹಾಕಿದ್ದಾರೋ ಕಾಣೆ. ಈ ಘಟನೆಯು ನಡೆದಿರುವುದರಲ್ಲಿ ಸಂಶಯವಿಲ್ಲ.’’ ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಇತಿ ಚಿಂತಾಪರೋ ರಾಮಃ ಸ್ವಾಶ್ರಮಂ ತ್ವರಿತೋ ಯಯೌ ।</p>
<p class="Shlok">ತತ್ರಾದೃಷ್ಟ್ವಾ ಜನಕಜಾಂ ವಿಲಲಾಪಾತಿದುಃಖಿತಃ ॥</p>
<p class="Text">ಹೀಗೆ ಚಿಂತಿಸುತ್ತಾ ರಾಘವನು ವೇಗವಾಗಿ ತನ್ನ ಆಶ್ರಮಕ್ಕೆ ಬಂದು, ಅಲ್ಲಿ ಜನಕನಂದನೆಯನ್ನು ಕಾಣದೆ ಅತಿದುಃಖಿತನಾಗಿ ವಿಲಾಪ ಮಾಡತೊಡಗಿದನು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಹಾ ಪ್ರಿಯೆ ಕ್ವ ಗತಾಸಿ ತ್ವಂ ನಾಸಿ ಪೂರ್ವವದಾಶ್ರಮೇ ।</p>
<p class="Shlok">ಅಥವಾ ಮದ್ವಿಮೋಹಾರ್ಥಂ ಲೀಲಯಾ ಕ್ವ ವಿಲೀಯಸೇ ॥</p>
<p class="Text">‘ಅಯ್ಯೋ, ಪ್ರಿಯಳೆ! ಎಲ್ಲಿಗೆ ಹೋಗಿರುವೆ. ಹಿಂದಿನಂತೆ ಆಶ್ರಮದಲ್ಲಿ ನೀನು ಕಾಣುತ್ತಿಲ್ಲವಲ್ಲ ಅಥವಾ ನನ್ನನ್ನು ಮೋಸಗೊಳಿಸಲು ವಿನೋದಕ್ಕಾಗಿ ಎಲ್ಲಿಯಾದರು ಅಡಗಿಕೊಂಡಿರುವೆಯಾ?’ ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಇತ್ಯಾಚಿನ್ವನ್ ವನಂ ಸರ್ವಂ ನಾಪಶ್ಯಜ್ಜಾನಕೀಂ ತದಾ ।</p>
<p class="Shlok">ವನದೇವ್ಯಃ ಕುತಃ ಸೀತಾಂ ಬ್ರುವಂತು ಮಮ ವಲ್ಲಭಾಮ್ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಮೃಗಾಶ್ಚ ಪಕ್ಷಿಣೋ ವೃಕ್ಷಾ ದರ್ಶಯಂತು ಮಮ ಪ್ರಿಯಾಮ್ ।</p>
<p class="Shlok">ಇತ್ಯೇವಂ ವಿಲಪನ್ನೇವ ರಾಮಃ ಸೀತಾಂ ನ ಕುತ್ರಚಿತ್ ॥ </p>
<p class="Text">ಈ ಪ್ರಕಾರ ರಾಮನು ವಿಲಾಪಿಸುತ್ತಾ ಎಲ್ಲ ಕಾಡನ್ನು ಹುಡುಕಿದರೂ ಸೀತೆಯನ್ನು ಕಾಣದೇ ಹೋದನು. ಆಗ ಎಲೈ ವನದೇವಿಯರೆ, ನನ್ನ ಪ್ರಿಯಳಾದ ಸೀತೆಯು ಎಲ್ಲಿರುವಳು? ಅವಳ ಬಗ್ಗೆ ಹೇಳಿರಿ. ಮೃಗಗಳೇ, ಪಕ್ಷಿಗಳೇ, ಮರಗಳೇ ಯಾರಾದರೂ ನನ್ನ ಪ್ರಿಯೆಯನ್ನು ತೋರಿಸಿರಿ. ಹೀಗೆ ಅಳುತ್ತಲೇ ರಾಮನು ಹುಡುಕಿದರೂ ಸೀತೆಯು ಕಾಣ ಸಿಗಲಿಲ್ಲ. ಸರ್ವಜ್ಞನಾದ ಶ್ರೀರಾಮನು ಎಲ್ಲಿಯೂ ಸೀತೆ ಯನ್ನು ನೋಡದೆ ಹೋದನು. ॥17-18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಸರ್ವಜ್ಞಃ ಸರ್ವಥಾ ಕ್ವಾಪಿ ನಾಪಶ್ಯದ್ರಘುನಂದನಃ ।</p>
<p class="Shlok">ಆನಂದೋಽಪ್ಯನ್ವಶೋಚತ್ತಾಮಚಲೋಽಪ್ಯನುಧಾವತಿ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ನಿರ್ಮಮೋ ನಿರಹಂಕಾರೋಽಪ್ಯಖಂಡಾನಂದರೂಪವಾನ್ ।</p>
<p class="Shlok">ಮಮ ಜಾಯೇತಿ ಸೀತೇತಿ ವಿಲಲಾಪಾತಿದುಃಖಿತಃ ॥ </p>
<p class="Text">ತಾನು ಆನಂದ ಸ್ವರೂಪನಾಗಿದ್ದರೂ ಆಕೆಯನ್ನು ಕುರಿತು ಶೋಕಿಸಿದನು. ಹಾಗೆಯೇ ಚಲನವಿಲ್ಲದವನಾದರೂ ಹುಡುಕುತ್ತಾ ಅಲೆಯುತ್ತಿದ್ದನು. ನಾನು ನನ್ನದೆಂಬುದಿಲ್ಲದ ಅಖಂಡ ಆನಂದ ಸ್ವರೂಪನಾಗಿದ್ದರೂ ‘ನನ್ನ ಹೆಂಡತಿ ಸೀತೆ’ ಎಂದು ಬಹಳವಾಗಿ ದುಃಖದಿಂದ ಅತ್ತನು. ॥19-20॥ </p>
<p class="Shlok-Number">(ಶ್ಲೋಕ-21)</p>
<p class="Shlok">ಏವಂ ಮಾಯಾಮನುಚರನ್ನಸಕ್ತೋಽಪಿ ರಘೂತ್ತಮಃ ।</p>
<p class="Shlok">ಆಸಕ್ತ ಇವ ಮೂಢಾನಾಂ ಭಾತಿ ತತ್ತ್ವವಿದಾಂ ನ ಹಿ ॥ </p>
<p class="Text">ಹೀಗೆ ಮಾಯೆಯನ್ನು ಆಶ್ರಯಿಸಿ ರಘೂತ್ತಮನು ತಾನು ಅಸಂಗನಾದರೂ ಆಸಕ್ತಿಯುಳ್ಳವನಂತೆಯೇ ಮೂಢರಿಗೆ ಕಂಡು ಬರುತ್ತಿದ್ದನು. ತತ್ತ್ವವನ್ನು ಬಲ್ಲವರಿಗೆ ಹಾಗೆ ಕಂಡು ಬರುವುದಿಲ್ಲ. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಏವಂ ವಿಚಿನ್ವನ್ ಸಕಲಂ ವನಂ ರಾಮಃ ಸಲಕ್ಷ್ಮಣಃ ।</p>
<p class="Shlok">ಭಗ್ನಂ ರಥಂ ಛತ್ರಚಾಪಂ ಕೂಬರಂ ಪತಿತಂ ಭುವಿ ॥ </p>
<p class="Shlok-Number">(ಶ್ಲೋಕ-23)</p>
<p class="Shlok">ದೃಷ್ಟ್ವಾ ಲಕ್ಷ್ಮಣಮಾಹೇದಂ ಪಶ್ಯ ಲಕ್ಷ್ಮಣ ಕೇನಚಿತ್ ।</p>
<p class="Shlok">ನೀಯಮಾನಾಂ ಜನಕಜಾಂ ತಂ ಜಿತ್ವಾನ್ಯೋ ಜಹಾರ ತಾಮ್ ॥</p>
<p class="Text">ಹೀಗೆ ಎಲ್ಲ ಕಾಡನ್ನು ಲಕ್ಷ್ಮಣನೊಂದಿಗೆ ಸೀತೆಯನ್ನು ಹುಡುಕುತ್ತಾ-ಹುಡುಕುತ್ತಾ ಒಂದೆಡೆ ಮುರಿದು ಬಿದ್ದಿದ್ದ ರಥ, ಛತ್ರ, ಧನುಸ್ಸು, ರಥದ ಗೂಟ ಇವುಗಳು ಭೂಮಿಯಲ್ಲಿ ಹರಡಿಕೊಂಡು ಬಿದ್ದುದನ್ನು ಶ್ರೀರಾಮನು ನೋಡಿ ಲಕ್ಷ್ಮಣನಲ್ಲಿ ಹೇಳುತ್ತಾನೆ ‘‘ತಮ್ಮ! ನೋಡು, ಯಾವನೋ ಒಬ್ಬನು ಸೀತೆಯನ್ನು ಕದ್ದೊಯ್ಯುತ್ತಿರುವಾಗ ಅವನನ್ನು ಗೆದ್ದು ಮತ್ತೊಬ್ಬನು ಆಕೆಯನ್ನು ಅಪಹರಿಸಿಕೊಂಡು ಹೋಗಿರುವನು.’’॥22-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ತತಃ ಕಂಚಿದ್ಭುವೋ ಭಾಗಂ ಗತ್ವಾ ಪರ್ವತಸನ್ನಿಭಮ್ ।</p>
<p class="Shlok">ರುಧಿರಾಕ್ತವಪುರ್ದೃಷ್ಟ್ವಾ ರಾಮೋ ವಾಕ್ಯಮಥಾಬ್ರವೀತ್ ॥ </p>
<p class="Shlok-Number">(ಶ್ಲೋಕ-25)</p>
<p class="Shlok">ಏಷ ವೈ ಭಕ್ಷಯಿತ್ವಾ ತಾಂ ಜಾನಕೀಂ ಶುಭದರ್ಶನಾಮ್ ।</p>
<p class="Shlok">ಶೇತೇ ವಿವಿಕ್ತೇಽತಿತೃಪ್ತಃ ಪಶ್ಯ ಹನ್ಮಿ ನಿಶಾಚರಮ್ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಚಾಪಮಾನಯ ಶೀಘ್ರಂ ಮೇ ಬಾಣಂ ಚ ರಘುನಂದನ ।</p>
<p class="Shlok">ತಚ್ಛ್ರುತ್ವಾ ರಾಮವಚನಂ ಜಟಾಯುಃ ಪ್ರಾಹ ಭೀತವತ್ ॥ </p>
<p class="Text">ಸ್ವಲ್ಪ ದೂರ ಭೂಭಾಗವನ್ನು ಕ್ರಮಿಸಿದಾಗ, ರಕ್ತದಿಂದ ತೊಯ್ದಿರುವ ಬೆಟ್ಟದಂತಹ ಶರೀರದ ಒಂದು ಭಾರೀ ಆಕೃತಿಯನ್ನು ಕಂಡು ಶ್ರೀರಾಮನು ಹೇಳುತ್ತಾನೆ ‘‘ರಘುನಂದನ ಲಕ್ಷ್ಮಣಾ! ನೋಡು ಶುಭ ದರ್ಶನಳಾದ ಜಾನಕಿಯನ್ನು ಇವನೇ ತಿಂದುಹಾಕಿ, ಚೆನ್ನಾಗಿ ಕೊಬ್ಬಿ ಇಲ್ಲಿ ಏಕಾಂತದಲ್ಲಿ ಮಲಗಿರುವನು. ಇವನನ್ನು ಕೊಂದುಬಿಡುವೆನು ನೋಡುತ್ತಿರು. ಬೇಗನೇ ನನ್ನ ಧನುರ್ಬಾಣಗಳನ್ನು ಇತ್ತ ಕೊಡು.’’ ರಾಮನ ಈ ಮಾತನ್ನು ಕೇಳಿ ಹೆದರಿದವನಾದ ಜಟಾಯು ಹೀಗೆ ಹೇಳುತ್ತಾನೆ. ॥24-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಮಾಂ ನ ಮಾರಯ ಭದ್ರಂ ತೇ ಮ್ರಿಯಮಾಣಂ ಸ್ವಕರ್ಮಣಾ ।</p>
<p class="Shlok">ಅಹಂ ಜಟಾಯುಸ್ತೇ ಭಾರ್ಯಾಹಾರಿಣಂ ಸಮನುದ್ರುತಃ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ರಾವಣಂ ತತ್ರ ಯುದ್ಧಂ ಮೇ ಬಭೂವಾರಿವಿಮರ್ದನ ।</p>
<p class="Shlok">ತಸ್ಯ ವಾಹಾನ್ ರಥಂ ಚಾಪಂ ಛಿತ್ತ್ವಾಹಂ ತೇನ ಘಾತಿತಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಪತಿತೋಽಸ್ಮಿಜಗನ್ನಾಥ ಪ್ರಾಣಾಂಸ್ತ್ಯಕ್ಷ್ಯಾಮಿ ಪಶ್ಯ ಮಾಮ್ ॥</p>
<p class="Text">‘‘ನನ್ನನ್ನು ಕೊಲ್ಲದಿರು; ನಿನಗೆ ಒಳ್ಳೆಯದಾಗಲಿ. ನಾನು ಜಟಾಯುವು. ನಿನ್ನ ಹೆಂಡತಿಯನ್ನು ಕದ್ದವನನ್ನು ಹಿಂಬಾಲಿಸಿದಾಗ ನನ್ನ ಕರ್ಮದಿಂದಲೇ ಈ ಸಾಯುವ ಸ್ಥಿತಿಗೆ ಬಂದಿರುವೆನು. ಎಲೈ ಶತ್ರುನಾಶಕನೇ! ಆ ರಾವಣನಿಗೂ ನನಗೂ ಯುದ್ಧವಾಯಿತು. ಅವನ ಕುದುರೆ ಗಳನ್ನೂ, ರಥವನ್ನೂ, ಧನುಸ್ಸನ್ನೂ ಕತ್ತರಿಸಿದ ನಾನು ಅವನ ಖಡ್ಗಕ್ಕೆ ಬಲಿಯಾಗಿ ನೆಲಕ್ಕೆ ಬಿದ್ದಿರುವೆನು. ಹೇ ಜಗನ್ನಾಥಾ! ನನ್ನ ಕಡೆಗೆ ನೋಡು. ನಾನೀಗಲೇ ಪ್ರಾಣಗಳನ್ನು ಬಿಡಲಿಚ್ಛಿಸುವೆನು.’’ ॥27-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ತಚ್ಛ್ರುತ್ವಾ ರಾಘವೋ ದೀನಂ ಕಂಠಪ್ರಾಣಂ ದದರ್ಶ ಹ ।</p>
<p class="Shlok">ಹಸ್ತಾಭ್ಯಾಂ ಸಂಸ್ಪೃಶನ್ ರಾಮೋ ದುಃಖಾಶ್ರುವೃತಲೋಚನಃ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಜಟಾಯೋ ಬ್ರೂಹಿ ಮೇ ಭಾರ್ಯಾ ಕೇನ ನೀತಾ ಶುಭಾನನಾ ।</p>
<p class="Shlok">ಮತ್ಕಾರ್ಯಾರ್ಥಂ ಹತೋಸಿ ತ್ವಮತೋ ಮೇ ಪ್ರಿಯಬಾಂಧವಃ ॥</p>
<p class="Text">ಇದನ್ನು ಕೇಳಿದ ಶ್ರೀರಘುನಾಥನು ಜಟಾಯುವಿನ ಬಳಿಗೆ ಬಂದು ಕಂಠಗತ ಪ್ರಾಣನಾದ ಅತಿ ದೀನ ಸ್ಥಿತಿಯಲ್ಲಿರುವುದನ್ನು ನೋಡಿದನು. ಆಗ ರಾಮನು ಕಣ್ಣೀರು ಸುರಿಸುತ್ತಾ ಎರಡೂ ಕೈಗಳಿಂದ ಜಟಾಯುವನ್ನು ಸವರುತ್ತಾ, ‘‘ಹೇ ಜಟಾಯುವೆ! ಶುಭಾನನೆಯಾದ ನನ್ನ ಪತ್ನಿಯನ್ನು ಯಾರು ಕೊಂಡುಹೋದರು, ಹೇಳು. ನೀನು ನನ್ನ ಕಾರ್ಯಕ್ಕಾಗಿ ಘಾಸಿಗೊಂಡೆ. ಆದ್ದರಿಂದ ನೀನು ನನಗೆ ಪ್ರೀತಿ ಪಾತ್ರನಾದ ಬಂಧುವಾಗಿರುವೆ.’’ ॥30-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಜಟಾಯುಃ ಸನ್ನಯಾ ವಾಚಾ ವಕ್ತ್ರಾದ್ರಕ್ತಂ ಸಮುದ್ವಮನ್ ।</p>
<p class="Shlok">ಉವಾಚ ರಾವಣೋ ರಾಮ ರಾಕ್ಷಸೋ ಭೀಮವಿಕ್ರಮಃ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಆದಾಯ ಮೈಥಿಲೀಂ ಸೀತಾಂ ದಕ್ಷಿಣಾಭಿಮುಖೋ ಯಯೌ ।</p>
<p class="Shlok">ಇತೋ ವಕ್ತುಂ ನ ಮೇ ಶಕ್ತಿಃ ಪ್ರಾಣಾಂಸ್ತ್ಯಕ್ಷ್ಯಾಮಿ ತೇಽಗ್ರತಃ ॥</p>
<p class="Text">ಜಟಾಯುವು ಬಾಯಿಂದ ರಕ್ತವನ್ನು ಸುರಿಸುತ್ತಾ ತೊದಲುತ್ತಾ ಹೇಳುತ್ತಾನೆ ‘‘ಹೇ ರಾಮಚಂದ್ರಾ! ಮಹಾ ಪರಾಕ್ರಮಿ ರಾಕ್ಷಸರಾಜ ರಾವಣನು ಮಿಥಿಲೇಶನಂದಿನೀ ಸೀತೆಯನ್ನೆತ್ತಿಕೊಂಡು ದಕ್ಷಿಣಾಭಿಮುಖನಾಗಿ ಹೊರಟು ಹೋದನು. ಇನ್ನು ಮುಂದೆ ಮಾತನಾಡಲು ನನ್ನಲ್ಲಿ ಶಕ್ತಿ ಇಲ್ಲ. ನಾನೀಗಲೇ ನಿನ್ನೆದುರಿಗೆ ಪ್ರಾಣತ್ಯಾಗ ಮಾಡುವೆನು. ॥32-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ದಿಷ್ಟ್ಯಾ ದೃಷ್ಟೋಽಸಿ ರಾಮ ತ್ವಂ ಮ್ರಿಯಮಾಣೇನ ಮೇಽನಘ ।</p>
<p class="Shlok">ಪರಮಾತ್ಮಾಸಿ ವಿಷ್ಣುಸ್ತ್ವಂ ಮಾಯಾಮನುಜರೂಪಧೃಕ್ ॥</p>
<p class="Text">ಹೇ ರಾಮಾ! ಇಂದು ನನ್ನ ಪುಣ್ಯದಿಂದಲೇ ಸಾಯುತ್ತಿರುವಾಗ ನಿನ್ನ ದರ್ಶನವಾಗಿದೆ. ಹೇ ಪಾಪ ರಹಿತನೇ! ನೀನು ಮಾಯಾ ಮಾನವರೂಪನ್ನು ಧರಿಸಿದ ಸಾಕ್ಷಾತ್ ಪರಮಾತ್ಮನಾದ ವಿಷ್ಣುವಾಗಿರುವೆ. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಅಂತಕಾಲೇಽಪಿ ದೃಷ್ಟ್ವಾ ತ್ವಾಂ ಮುಕ್ತೋಽಹಂ ರಘುಸತ್ತಮ ।</p>
<p class="Shlok">ಹಸ್ತಾಭ್ಯಾಂ ಸ್ಪೃಶ ಮಾಂ ರಾಮ ಪುನರ್ಯಾಸ್ಯಾಮಿ ತೇ ಪದಮ್ ॥</p>
<p class="Text">ಹೇ ರಘ್ರುಶ್ರೇಷ್ಠ! ಅಂತ್ಯಕಾಲದಲ್ಲಿ ನಿನ್ನ ದರ್ಶನ ಮಾಡುವುದರಿಂದ ನಾನು ಮುಕ್ತನೇ ಆಗಿದ್ದೇನೆ. ಆದರೂ ನೀನು ನಿನ್ನ ಎರಡೂ ಕೈಗಳಿಂದ ನನ್ನನ್ನು ಸ್ಪರ್ಶಿಸು. ಮತ್ತೆ ನಾನು ನಿನ್ನ ಪರಮ ಪದವನ್ನು ಪಡೆಯುವೆನು’’ ಎಂದನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ತಥೇತಿ ರಾಮಃ ಪಸ್ಪರ್ಶ ತದಂಗಂ ಪಾಣಿನಾ ಸ್ಮಯನ್ ।</p>
<p class="Shlok">ತತಃ ಪ್ರಾಣಾನ್ಪರಿತ್ಯಜ್ಯ ಜಟಾಯುಃ ಪತಿತೋ ಭುವಿ ॥ </p>
<p class="Text">ಆಗ ಶ್ರೀರಾಮಚಂದ್ರನು ಮುಗುಳ್ಳಗುತ್ತಾ ‘ಹಾಗೇ ಆಗಲೀ’ ಎಂದು ಹೇಳುತ್ತಾ ಅವನ ಶರೀರವನ್ನು ಮುಟ್ಟಿದನು. ಅನಂತರ ಜಟಾಯು ಪ್ರಾಣಗಳನ್ನು ಬಿಟ್ಟು ಭೂಮಿಯ ಮೇಲೆ ಉರುಳಿದನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ರಾಮಸ್ತಮನುಶೋಚಿತ್ವಾ ಬಂಧುವತ್ಸಾಶ್ರುಲೋಚನಃ ।</p>
<p class="Shlok">ಲಕ್ಷ್ಮಣೇನ ಸಮಾನಾಯ್ಯ ಕಾಷ್ಠಾನಿ ಪ್ರದದಾಹ ತಮ್ ॥ </p>
<p class="Shlok-Number">(ಶ್ಲೋಕ-38)</p>
<p class="Shlok">ಸ್ನಾತ್ವಾದುಃಖೇನ ರಾಮೋಽಪಿ ಲಕ್ಷ್ಮಣೇನ ಸಮನ್ವಿತಃ ।</p>
<p class="Shlok">ಹತ್ವಾ ವನೇ ಮೃಗಂ ತತ್ರ ಮಾಂಸಖಂಡಾನ್ಸಮಂತಿತಃ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಶಾದ್ವಲೇ ಪ್ರಾಕ್ಷಿಪದ್ರಾಮಃ ಪೃಥಕ್ ಪೃಥಗನೇಕಧಾ ।</p>
<p class="Shlok">ಭಕ್ಷಂತು ಪಕ್ಷಿಣಃ ಸರ್ವೇ ತೃಪ್ತೋ ಭವತು ಪಕ್ಷಿರಾಟ್ ॥ </p>
<p class="Text">ರಾಮಚಂದ್ರನು ಕಣ್ಣುಗಳಲ್ಲಿ ನೀರು ತುಂಬಿ ತಮ್ಮ ಸಂಬಂಧಿಗಳಿಗೆ ಶೋಕಿಸುವಂತೆ ದುಃಖಿಸುತ್ತಾ ಲಕ್ಷ್ಮಣನಿಂದ ಸೌದೆಗಳನ್ನು ತರಿಸಿ ಜಟಾಯುವಿನ ದಹನ ಸಂಸ್ಕಾರ ಮಾಡಿದನು. <span class="char-style-override-3">(ಯದನ್ನಂ ಪುರುಷೋಶ್ನಾತಿ ತದನ್ನಾಸ್ತಸ್ಯ ದೇವಾತಾಃ) </span>ಎಂಬ ವಚನದಂತೆ ಶ್ರೀರಾಮನು ಆ ಜಟಾಯುವಿನ ಶ್ರಾದ್ಧಕರ್ಮಾದಿಗಳನ್ನು ನೆರವೇರಿಸಿದನು. ಬಳಿಕ ಸ್ನಾನಾದಿಗಳನ್ನು ಗೈದು ಲಕ್ಷ್ಮಣನೊಂದಿಗೆ ದುಃಖಿಸಿದನು.॥37-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಇತ್ಯುಕ್ತ್ವಾ ರಾಘವಃ ಪ್ರಾಹ ಜಟಾಯೋ ಗಚ್ಛ ಮತ್ಪದಮ್ ।</p>
<p class="Shlok">ಮತ್ಸಾರೂಪ್ಯಂ ಭಜಸ್ವಾದ್ಯ ಸರ್ವಲೋಕಸ್ಯ ಪಶ್ಯತಃ ॥ </p>
<p class="Shlok-Number">(ಶ್ಲೋಕ-41)</p>
<p class="Shlok">ತತೋಽನಂತರಮೇವಾಸೌ ದಿವ್ಯರೂಪಧರಃ ಶುಭಃ ।</p>
<p class="Shlok">ವಿಮಾನವರಮಾರುಹ್ಯ ಭಾಸ್ವರಂ ಭಾನುಸನ್ನಿಭಮ್ ॥</p>
<p class="Text"><span class="char-style-override-3">ಶ್ರೀರಘುನಾಥನು ಹೇಳಿದನು —</span> ‘‘ಹೇ ಜಟಾಯುವೆ! ನೀನು ನನ್ನ ಪರಮಪದವನ್ನು ಪಡೆ. ಇಂದು ಎಲ್ಲರೂನೋಡು ನೋಡುತ್ತಿರುವಂತೆ ನನ್ನ ಸಾರೂಪ್ಯವನ್ನು ಪಡೆಯುವೆ.’’ ಅನಂತರ ಅವನು ಕೂಡಲೇ ದಿವ್ಯ ಸುಂದರರೂಪವನ್ನು ಧರಿಸಿ, ಸೂರ್ಯಸದೃಶ ಹೊಳೆಯುತ್ತಿರುವ ಶ್ರೇಷ್ಠವಾದ ವಿಮಾನವನ್ನಡರಿದನು. ॥40-41॥ </p>
<p class="Shlok-Number">(ಶ್ಲೋಕ-42)</p>
<p class="Shlok">ಶಂಕಚಕ್ರಗದಾಪದ್ಮ ಕಿರೀಟವರಭೂಷಣೈಃ ।</p>
<p class="Shlok">ದ್ಯೋತಯನ್ ಸ್ವಪ್ರಕಾಶೇನ ಪೀತಾಂಬರಧರೋಮಲಃ ॥ </p>
<p class="Shlok-Number">(ಶ್ಲೋಕ-43)</p>
<p class="Shlok">ಚತುರ್ಭಿಃ ಪಾರ್ಷದೈರ್ವಿಷ್ಣೋಸ್ತಾದೃಶೈರಭಿಪೂಜಿತಃ ।</p>
<p class="Shlok">ಸ್ತೂಯಮಾನೋ ಯೋಗಿಗಣೈ ರಾಮಮಾಭಾಷ್ಯ ಸತ್ವರಃ ।</p>
<p class="Shlok">ಕೃತಾಂಜಲಿಪುಟೋ ಭೂತ್ವಾ ತುಷ್ಟಾವ ರಘುನಂದನಮ್ ॥</p>
<p class="Text">ಆಗ ಅವನು ಸುಂದರ ಪೀತಾಂಬರವನ್ನು ಧರಿಸಿ, ಶಂಖ ಚಕ್ರ ಗದಾ ಪದ್ಮ ಮತ್ತು ಕಿರೀಟ ಇತ್ಯಾದಿ ಶ್ರೇಷ್ಠ ಆಭರಣಗಳಿಂದೊಡಗೂಡಿ, ತನ್ನ ಕಾಂತಿಯಿಂದ ದಶ ದಿಕ್ಕುಗಳನ್ನು ಬೆಳಗಿಸುತ್ತಿದ್ದನು. ವಿಷ್ಣುವಿನಂತೆಯೇ ವೇಷಭೂಷಣಗಳುಳ್ಳ ನಾಲ್ಕು ಜನ ವಿಷ್ಣು ಪಾರ್ಷದರು ಅವನನ್ನು ಪೂಜಿಸುತ್ತಿದ್ದರು ಹಾಗೂ ಯೋಗಿಜನರು ಅವನನ್ನು ಸ್ತುತಿಸುತ್ತಿದ್ದರು. ಅನಂತರ ಅವನು ಕೈ ಜೋಡಿಸಿಕೊಂಡು ಶ್ರೀರಘುನಾಥನನ್ನು ಸಂಬೋಧಿಸಿ ಅವನನ್ನು ಸ್ತುತಿಸತೊಡಗಿದನು. ॥42-43॥</p>
<p class="Shlok-Number">(ಶ್ಲೋಕ-44)</p>
<p class="Uvach">ಜಟಾಯುರುವಾಚ</p>
<p class="Shlok">ಅಗಣಿತಗುಣಮಪ್ರಮೇಯಮಾದ್ಯಂ </p>
<p class="Shlok">ಸಕಲಜಗತ್ಸ್ಥಿತಿ ಸಂಯಮಾದಿಹೇತುಮ್ ।</p>
<p class="Shlok">ಉಪರಮಪರಮಂ ಪರಾತ್ಮಭೂತಂ </p>
<p class="Shlok">ಸತತಮಹಂ ಪ್ರಣತೋಽಸ್ಮಿ ರಾಮಚಂದ್ರಮ್ ॥</p>
<p class="Text"><span class="char-style-override-3">ಜಟಾಯು ಹೇಳಿದನು —</span> ‘‘ಅನಂತಕಲ್ಯಾಣಗುಣಗಳುಳ್ಳವನೂ, ಪ್ರಮಾಣಗಳಿಗೆ ಅಗೋಚರನೂ, ಜಗತ್ತಿನ ಆದಿಕಾರಣನೂ, ಸ್ಥಿತಿ-ಲಯಗಳಿಗೆ ಕಾರಣನೂ, ಪರಮಶಾಂತ ಸ್ವರೂಪನೂ, ಪರಮಾತ್ಮನಾಗಿರುವ ಶ್ರೀರಾಮಚಂದ್ರನನ್ನು ನಾನು ನಿರಂತರ ನಮಸ್ಕರಿಸುತ್ತೇನೆ. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ನಿರವಧಿಸುಖಮಿಂದಿರಾಕಟಾಕ್ಷಂ</p>
<p class="Shlok">ಕ್ಷಪಿತಸುರೇಂದ್ರಚತುರ್ಮುಖಾದಿದುಃಖಮ್ ।</p>
<p class="Shlok">ನರವರಮನಿಶಂ ನತೋಽಸ್ಮಿ ರಾಮಂ </p>
<p class="Shlok">ವರದಮಹಂ ವರಚಾಪಬಾಣಹಸ್ತಮ್ ॥</p>
<p class="Text">ನಿರತಿಶಯ ಸುಖರೂಪನೂ, ಲಕ್ಷ್ಮೀ ಕಟಾಕ್ಷಸಂಪನ್ನನೂ, ದೇವೇಂದ್ರ, ಬ್ರಹ್ಮಾದಿ ದೇವತೆಗಳ ದುಃಖವನ್ನು ನಾಶಗೊಳಿಸುವವನೂ, ಪುರುಷಶ್ರೇಷ್ಠನೂ, ಉತ್ತಮವಾದ ಧನುರ್ಬಾಣಗಳನ್ನು ಧರಿಸಿರುವವನೂ, ವರಪ್ರದನೂ ಆದ ಶ್ರೀರಾಮನನ್ನು ಯಾವಾಗಲೂ ನಮಸ್ಕರಿಸುವೆನು. ॥45॥ </p>
<p class="Shlok-Number">(ಶ್ಲೋಕ-46)</p>
<p class="Shlok">ತ್ರಿಭುವನಕಮನೀಯರೂಪಮೀಡ್ಯಂ </p>
<p class="Shlok">ರವಿಶತಭಾಸುರಮೀಹಿತಪ್ರದಾನಮ್ ।</p>
<p class="Shlok">ಶರಣದಮನಿಶಂ ಸುರಾಗಮೂಲೇ</p>
<p class="Shlok">ಕೃತನಿಲಯಂ ರಘುನಂದನಂ ಪ್ರಪದ್ಯೇ ॥ </p>
<p class="Text">ತ್ರೈಲೋಕ್ಯ ಮೋಹನ ರೂಪವುಳ್ಳವನಾದ, ಎಲ್ಲರಿಂದ ಸ್ತುತ್ಯನಾದ, ನೂರಾರು ಸೂರ್ಯರಿಗೆ ಸಮಾನವಾದ ಪ್ರಕಾಶವುಳ್ಳ, ಇಷ್ಟಾರ್ಥಗಳನ್ನು ಕೊಡುವವನಾದ, ಶರಣಾಗತರಿಗೆ ಗತಿಯಾದ, ಭಕ್ತಿಯುಳ್ಳವರ ಹೃದಯದಲ್ಲಿ ನೆಲೆಸಿರುವ ರಘುನಂದನನನ್ನು ನಾನು ಶರಣು ಹೊಕ್ಕಿರುವೆನು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಭವವಿಪಿನದವಾಗ್ನಿನಾಮಧೇಯಂ </p>
<p class="Shlok">ಭವಮುಖದೈವತದೈವತಂ ದಯಾಲುಮ್ ।</p>
<p class="Shlok">ದನುಜಪತಿಸಹಸ್ರಕೋಟಿನಾಶಂ</p>
<p class="Shlok">ರವಿತನಯಾಸದೃಶಂ ಹರಿಂ ಪ್ರಪದ್ಯೇ ॥</p>
<p class="Text">ಸಂಸಾರವೆಂಬ ಕಾಡಿಗೆ ಕಾಡ್ಗಿಚ್ಚಿನ ರೂಪನಾದವನೂ, ಶಿವನೇ ಮೊದಲಾದ ದೇವತೆಗಳಿಗೆ ದೇವತೆ ಯಾದ, ದಯಾಳುವಾದ, ಸಾವಿರಾರು ಕೋಟಿ ರಾಕ್ಷಸ ರೊಡೆಯರನ್ನು ನಾಶಗೊಳಿಸುವವನಾದ, ಸೂರ್ಯಪುತ್ರಿ ಯಾದ ಯಮುನೆಯಂತೆ ನೀಲವರ್ಣನಾದ ಶ್ರೀಹರಿಯನ್ನು ಶರಣು ಹೊಕ್ಕಿರುವೆನು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಅವಿರತಭವಭಾವನಾತಿದೂರಂ</p>
<p class="Shlok">ಭವವಿಮುಖೈರ್ಮುನಿಭಿಃ ಸದೈವ ದೃಶ್ಯಮ್ ।</p>
<p class="Shlok">ಭವಜಲಧಿಸುತಾರಣಾಂಘ್ರಿಪೋತಂ</p>
<p class="Shlok">ಶರಣಮಹಂ ರಘುನಂದನಂ ಪ್ರಪದ್ಯೇ ॥</p>
<p class="Text">ಸದಾಕಾಲವೂ ಪ್ರಾಪಂಚಿಕ ಚಿಂತೆಯಲ್ಲಿ ಮುಳುಗಿರುವವರಿಗೆ ಅತಿದೂರನಾದ, ಸಂಸಾರದಿಂದ ವಿರಕ್ತರಾದ ಮುನಿಗಳಿಗೆ ಸದಾ ಕಣ್ಮುಂದೆ ಇರುವ, ಸಂಸಾರ ಸಮುದ್ರವನ್ನು ದಾಟಲು ಉತ್ತಮವಾದ ತೆಪ್ಪದಂತಿರುವ ಪಾದಗಳುಳ್ಳ, ದೇವತೆಗಳಿಗೂ ವರಪ್ರದನಾದ ರಘುನಾಯಕನನ್ನು ಶರಣು ಹೊಂದುವೆನು. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಗಿರಿಶಗಿರಿಸುತಾಮನೋನಿವಾಸಂ </p>
<p class="Shlok"> ಗಿರಿವರಧಾರಿಣಮೀಹಿತಾಭಿರಾಮಮ್ ।</p>
<p class="Shlok">ಸುರವರದನುಜೇಂದ್ರಸೇವಿತಾಂಘ್ರಿಂ </p>
<p class="Shlok"> ಸುರವರದಂ ರಘುನಾಯಕಂ ಪ್ರಪದ್ಯೇ ॥</p>
<p class="Text">ಶ್ರೀಶಿವಪಾರ್ವತಿಯರ ಮನಮಂದಿರದಲ್ಲಿ ವಾಸಿಸುವ, ಮಂದರಾಚಲವನ್ನು ಹಿಡಿದೆತ್ತಿ ಧರಿಸಿರುವ, ಇಷ್ಟಾರ್ಥಗಳನ್ನು ಕೊಡುವ ದೇವಶ್ರೇಷ್ಠರಾದ ಇಂದ್ರಾದಿಗಳ ಹಾಗೂ ರಾಕ್ಷಸ ಶ್ರೇಷ್ಠರಾದ ಪ್ರಹ್ಲಾದಾದಿಗಳಿಂದ ಪೂಜಿತ ಪಾದಗಳುಳ್ಳ, ದೇವತೆಗಳಿಗೆ ವರಪ್ರದನಾದ ರಘುನಾಯಕನನ್ನು ಶರಣು ಹೊಂದುವೆನು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಪರಧನಪರದಾರವರ್ಜಿತಾನಾಂ</p>
<p class="Shlok">ಪರಗುಣಭೂತಿಷು ತುಷ್ಟಮಾನಸಾನಾಮ್ ।</p>
<p class="Shlok">ಪರಹಿತನಿರತಾತ್ಮನಾಂ ಸುಸೇವ್ಯಂ </p>
<p class="Shlok">ರಘುವರಮಂಬುಜಲೋಚನಂ ಪ್ರಪದ್ಯೇ ॥</p>
<p class="Text">ಪರಧನ, ಪರಸ್ತ್ರೀ ಇವುಗಳಿಂದ ಸದಾಕಾಲ ದೂರವುಳಿದವರಿಂದ, ಬೇರೆಯವರ ಗುಣಗಳನ್ನು ಮತ್ತು ವಿಭೂತಿ(ಐಶ್ವರ್ಯ) ಯನ್ನು ಕಂಡು ಮನಸ್ಸಿನಲ್ಲಿ ಆನಂದಿಸುವ, ನಿರಂತರ ಪರೋಪಕಾರ ಪರಾಯಣರಾದ ಮಹಾತ್ಮರಿಂದ ಸೇವಿತನಾದ ಕಮಲನಯನ ರಘುವರನನ್ನು ಶರಣು ಹೊಕ್ಕಿರುವೆ. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಸ್ಮಿತರುಚಿರವಿಕಾಸಿತಾನನಾಬ್ಜ -</p>
<p class="Shlok">ಮತಿಸುಲಭಂ ಸುರರಾಜನೀಲನೀಲಮ್ ।</p>
<p class="Shlok">ಸಿತಜಲರುಹಚಾರುನೇತ್ರಶೋಭಂ </p>
<p class="Shlok">ರಘುಪತಿಮೀಶಗುರೋರ್ಗುರುಂ ಪ್ರಪದ್ಯೇ ॥ </p>
<p class="Text">ಮುಗುಳುನಗೆಯಿಂದ ಅರಳಿದ ಮುಖಕಮಲವುಳ್ಳ, ಭಕ್ತರಿಗೆ ಅತಿಸುಲಭನಾದ, ಇಂದ್ರನೀಲ ಮಣಿಯಂತೆ ಸುಂದರ ನೀಲವರ್ಣನಾಗಿರುವ, ಬಿಳುಪಾದ ತಾವರೆಯಂತೆ ಸುಂದರವಾದ ಕಣ್ಣುಗಳ ಕಾಂತಿಯುಳ್ಳ, ಮಹಾದೇವನಿಗೂ ಗುರುವಾದ ಶ್ರೀರಘುನಾಥನನ್ನು ಶರಣು ಹೊಕ್ಕಿರುವೆ. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಹರಿಕಮಲಜಶಂಭುರೂಪಭೇದಾತ್ </p>
<p class="Shlok"> ತ್ವಮಿಹ ವಿಭಾಸಿ ಗುಣತ್ರಯಾನುವೃತ್ತಃ ।</p>
<p class="Shlok">ರವಿರಿವ ಜಲಪೂರಿತೋದಪಾತ್ರೇ-</p>
<p class="Shlok">ಷ್ವಮರಪತಿಸ್ತುತಿಪಾತ್ರಮೀಶಮೀಡೇ ॥</p>
<p class="Text">ಹೇ ರಾಮಾ! ನೀನು ತ್ರಿಗುಣಗಳನ್ನು ಸ್ವೀಕರಿಸಿ ವಿಷ್ಣು-ಬ್ರಹ್ಮ-ಶಿವ ಮುಂತಾದ ರೂಪಭೇದದಿಂದ ಕಂಡುಬರುತ್ತಿರುವೆ, ನೀರು ತುಂಬಿದ ಬೇರೆ-ಬೇರೆ ಪಾತ್ರೆಗಳಲ್ಲಿ ಒಬ್ಬನೇ ಸೂರ್ಯನು ಅನೇಕವಾಗಿ ಕಂಡು ಬರುವಂತೆ ನಾನಾರೂಪನಾಗಿರುವೆ, ಅಮರಾಧಿಪ ಇಂದ್ರನು ಸ್ತುತಿಸುವ, ಪರಮೇಶ್ವರನಾದ ನಿನ್ನನ್ನು ನಾನು ಸ್ತುತಿಸುತ್ತೇನೆ. ॥52॥ </p>
<p class="Shlok-Number">(ಶ್ಲೋಕ-53)</p>
<p class="Shlok">ರತಿಪತಿಶತಕೋಟಿಸುಂದರಾಂಗಂ </p>
<p class="Shlok">ಶತಪಥಗೋಚರಭಾವನಾವಿದೂರಮ್ ।</p>
<p class="Shlok">ಯತಿಪತಿಹೃದಯೇ ಸದಾ ವಿಭಾತಂ </p>
<p class="Shlok">ರಘುಪತಿಮಾರ್ತಿಹರಂ ಪ್ರಭುಂ ಪ್ರಪದ್ಯೇ ॥ </p>
<p class="Text">ಶತಕೋಟಿ ಮನ್ಮಥರನ್ನು ಮೀರಿದಂತಹ ಸುಂದರಪುರುಷನಾದ, ನೂರಾರು ಮಾರ್ಗಗಳಲ್ಲಿ ನಡೆಯುವ ಚಂಚಲ ಸ್ವಭಾವದವರಿಗೆ ಅತ್ಯಂತ ದೂರನಾಗಿರುವ, ಯತಿಶ್ರೇಷ್ಠರ ಹೃದಯದಲ್ಲಿ ಯಾವಾಗಲೂ ವಿರಾಜಿಸುತ್ತಿರುವ, ಪ್ರಪನ್ನರನ್ನು ಕಾಪಾಡುವ ಪ್ರಭುವನ್ನು ಶರಣು ಹೊಕ್ಕಿರುವೆನು.’’ ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಇತ್ಯೇವಂ ಸ್ತುವತಸ್ತಸ್ಯ ಪ್ರಸನ್ನೋಽಭೂದ್ರಘೂತ್ತಮಃ ।</p>
<p class="Shlok">ಉವಾಚ ಗಚ್ಛ ಭದ್ರಂ ತೇ ಮಮ ವಿಷ್ಣೋಃ ಪರಂ ಪದಮ್ ॥</p>
<p class="Text">ಹೀಗೆಂದು ಸ್ತುತಿಸುತ್ತಿರುವ ಜಟಾಯುವಿಗೆ ಶ್ರೀರಾಮನು ಪ್ರಸನ್ನನಾಗಿ ‘‘ನಿನಗೆ ಶ್ರೇಯಸ್ಸಾಗಲಿ. ನೀನು ನನ್ನ ಪರಮ ಧಾಮ ವಿಷ್ಣುಲೋಕವನ್ನು ಹೊಂದುವವನಾಗು.’’ ಎಂದು ಹರಸಿದನು. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಶೃಣೋತಿ ಯ ಇದಂ ಸ್ತೋತ್ರಂ ಲಿಖೇದ್ವಾ ನಿಯತಃ ಪಠೇತ್ ।</p>
<p class="Shlok">ಸ ಯಾತಿ ಮಮ ಸಾರೂಪ್ಯಂ ಮರಣೇ ಮತ್ಸೃತಿಂ ಲಭೇತ್ ॥</p>
<p class="Text">ಈ ಸ್ತೋತ್ರವನ್ನು ಕೇಳುವ, ಬರೆಯುವ, ನಿಯಮಿತವಾಗಿ ಪಾರಾಯಣೆ ಮಾಡುವ ಪುರುಷರು ನನ್ನ ಸಾರೂಪ್ಯವನ್ನು ಹೊಂದುವರು ಹಾಗೂ ಮರಣ ಕಾಲದಲ್ಲಿ ನನ್ನ ಸ್ಮರಣೆ ಉಂಟಾದೀತು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಇತಿ ರಾಘವಭಾಷಿತಂ ತದಾ </p>
<p class="Shlok">ಶ್ರುತವಾನ್ ಹರ್ಷಸಮಾಕುಲೋ ದ್ವಿಜಃ ।</p>
<p class="Shlok">ರಘುನಂದನಸಾಮ್ಯಮಾಸ್ಥಿತಃ </p>
<p class="Shlok">ಪ್ರಯಯೌ ಬ್ರಹ್ಮಸುಪೂಜಿತಂ ಪದಮ್ ॥</p>
<p class="Text">ಪಕ್ಷಿರಾಜ ಜಟಾಯುವು ಸಂತೋಷ ಭರಿತನಾಗಿ ಶ್ರೀರಘುನಾಥನ ಈ ಮಾತನ್ನು ಕೇಳಿ, ಅವನಂತೇ (ಚತುರ್ಭುಜ) ರೂಪವನ್ನು ಪಡೆದು, ಬ್ರಹ್ಮನಿಂದ ವಿಶೇಷವಾಗಿ ಪೂಜಿತವಾದ ಪರಮಧಾಮವನ್ನು ಸೇರಿಕೊಂಡನು. ॥56॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ಅಷ್ಟಮಃ ಸರ್ಗಃ ॥8॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಎಂಟನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-9">ಒಂಭತ್ತನೆಯ ಸರ್ಗ</p>
<p class="description">ಕಬಂಧ ಉದ್ಧಾರ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ತತೋ ರಾಮೋ ಲಕ್ಷ್ಮಣೇನ ಜಗಾಮ ವಿಪಿನಾಂತರಮ್ ।</p>
<p class="Shlok">ಪುನರ್ದುಃಖಂ ಸಮಾಶ್ರಿತ್ಯ ಸೀತಾನ್ವೇಷಣತತ್ಪರಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಅನಂತರ ಶ್ರೀರಾಮಚಂದ್ರನು ದುಃಖದಿಂದ ಕೂಡಿದವನಾಗಿ ಸೀತೆಯನ್ನು ಹುಡುಕುತ್ತಾ ಲಕ್ಷ್ಮಣನೊಂದಿಗೆ ಬೇರೊಂದು ಕಾಡಿಗೆ ಹೋದನು. ॥1॥ </p>
<p class="Shlok-Number">(ಶ್ಲೋಕ-2)</p>
<p class="Shlok">ತತ್ರಾದ್ಭುತಸಮಾಕಾರೋ ರಾಕ್ಷಸಃ ಪ್ರತ್ಯದೃಶ್ಯತ ।</p>
<p class="Shlok">ವಕ್ಷಸ್ಯೇವ ಮಹಾವಕ್ತ್ರಶ್ಚಕ್ಷುರಾದಿವಿವರ್ಜಿತಃ ॥</p>
<p class="Text">ಅಲ್ಲಿ ಹೊಟ್ಟೆಯಲ್ಲೇ ದೊಡ್ಡ ಬಾಯಿಯುಳ್ಳ ಹಾಗೂ ಕಣ್ಣು ಮುಂತಾದವುಗಳಿಲ್ಲದ, ಅದ್ಭುತ ಆಕಾರವುಳ್ಳ ಒಬ್ಬರಾಕ್ಷಸನು ಕಾಣಿಸಿಕೊಂಡನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಬಾಹೂ ಯೋಜನಮಾತ್ರೇಣ ವ್ಯಾಪೃತೌ ತಸ್ಯ ರಕ್ಷಸಃ ।</p>
<p class="Shlok">ಕಬಂಧೋ ನಾಮ ದೈತ್ಯೇಂದ್ರಃ ಸರ್ವಸತ್ತ್ವವಿಹಿಂಸಕಃ ॥ </p>
<p class="Text">ಆ ರಾಕ್ಷಸನ ತೋಳುಗಳು ಒಂದು ಯೋಜನದಷ್ಟು ದೂರದವರೆಗೆ ಚಾಚಿಕೊಂಡಿದ್ದವು. ಅವನು ಎಲ್ಲ ಪ್ರಾಣಿಗಳನ್ನು ಹಿಂಸಿಸುತ್ತಿರುವ ಕಬಂಧನೆಂಬ ರಾಕ್ಷಸ ಮುಖ್ಯನಾಗಿದ್ದನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ತದ್ಬಾಹ್ವೋರ್ಮಧ್ಯದೇಶೇ ತೌ ಚರಂತೌ ರಾಮಲಕ್ಷ್ಮಣೌ ।</p>
<p class="Shlok">ದದರ್ಶತುರ್ಮಹಾಸತ್ತ್ವಂ ತದ್ಬಾಹುಪರಿವೇಷ್ಟಿತೌ ॥</p>
<p class="Text">ಆ ರಾಕ್ಷಸನ ಎರಡೂ ತೋಳುಗಳ ನಡುವೆ ಸಂಚರಿಸುವಾಗ ರಾಮ-ಲಕ್ಷ್ಮಣರು ಮಹಾಕಾಯನಾದ ರಾಕ್ಷಸನ ತೋಳುಗಳಿಂದ ಸುತ್ತುವರಿದಿರುವುದನ್ನು ಕಂಡುಕೊಂಡರು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ರಾಮಃ ಪ್ರೋವಾಚ ವಿಹಸನ್ಪಶ್ಯ ಲಕ್ಷ್ಮಣ ರಾಕ್ಷಸಮ್ ।</p>
<p class="Shlok">ಶಿರಃ ಪಾದವಿಹೀನೋಽಯಂ ಯಸ್ಯ ವಕ್ಷಸಿ ಚಾನನಮ್ ॥</p>
<p class="Text">ಆಗ ಶ್ರೀರಾಮಚಂದ್ರನು ನಗುತ್ತಾ ಲಕ್ಷ್ಮಣನಲ್ಲಿ ‘‘ತಮ್ಮಾ! ಈ ರಾಕ್ಷಸನನ್ನು ನೋಡು; ಇವನ ತಲೆ-ಕಾಲುಗಳಿಲ್ಲದೆ ಎದೆಯಲ್ಲೇ ಮುಖವಿದೆ. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಬಾಹುಭ್ಯಾಂ ಲಭ್ಯತೇ ಯದ್ಯತ್ತತ್ತದ್ಭಕ್ಷನ್ ಸ್ಥಿತೋ ಧ್ರುವಮ್ ।</p>
<p class="Shlok">ಆವಾಮಪ್ಯೇತಯೋರ್ಬಾಹ್ವೋರ್ಮಧ್ಯೇ ಸಂಕಲಿತೌ ಧ್ರುವಮ್ ॥</p>
<p class="Text">ತನ್ನ ಎರಡೂ ತೋಳುಗಳಿಂದ ದೊರೆತುದನ್ನು ತಿಂದು ಜೀವಿಸಿರುವನು. ಈಗ ನಾವುಗಳೂ ನಿಜವಾಗಿ ಈತನ ತೋಳುಗಳ ನಡುವೆ ಸಿಕ್ಕಿಕೊಂಡಿರುವೆವು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಗಂತುಮನ್ಯತ್ರ ಮಾರ್ಗೋ ನ ದೃಶ್ಯತೇ ರಘುನಂದನ ।</p>
<p class="Shlok">ಕಿಂ ಕರ್ತವ್ಯಮಿತೋಽಸ್ಮಾಭಿರಿದಾನೀಂ ಭಕ್ಷಯೇತ್ಸ ನೌ ॥ </p>
<p class="Shlok-Number">(ಶ್ಲೋಕ-8)</p>
<p class="Shlok">ಲಕ್ಷ್ಮಣಸ್ತಮುವಾಚೇದಂ ಕಿಂ ವಿಚಾರೇಣ ರಾಘವ ।</p>
<p class="Shlok">ಆವಾಮೇಕೈಕಮವ್ಯಗ್ರೌ ಛಿಂದ್ಯಾವಾಸ್ಯ ಭುಜೌ ಧ್ರುವಮ್ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ತಥೇತಿ ರಾಮಃ ಖಡ್ಗೇನ ಭುಜಂ ದಕ್ಷಿಣಮಚ್ಛಿನತ್ ।</p>
<p class="Shlok">ತಥೈವ ಲಕ್ಷ್ಮಣೋ ವಾಮಂ ಚಿಚ್ಛೇದ ಭುಜಮಂಜಸಾ ॥ </p>
<p class="Text">ಹೇ ರಘುನಂದನ ಲಕ್ಷ್ಮಣಾ! ಬೇರೆಲ್ಲಿಗೂ ಹೋಗಲು ದಾರಿಯೇ ಕಾಣುವುದಿಲ್ಲ. ಈಗ ನಾವು ಏನಾದರೂ ಮಾಡಬೇಕು. ಇಲ್ಲದಿದ್ದರೆ ಇವನು ನಮ್ಮನ್ನು ತಿಂದು ಬಿಡುವನು’’ ಎಂದಾಗ, ಲಕ್ಷ್ಮಣನೆಂದ ‘‘ಅಣ್ಣಾ! ಇದರಲ್ಲಿ ಹೆಚ್ಚಿನ ವಿಚಾರ ಮಾಡುವುದೇನಿದೆ? ನಾವಿಬ್ಬರು ಕೂಡಿ ಎಚ್ಚರಿಕೆಯಿಂದ ಈ ರಾಕ್ಷಸನ ಎರಡೂ ಭುಜಗಳನ್ನು ಕತ್ತರಿಸಿಬಿಡೋಣ’’ ಎಂದಾಗ, ಹಾಗೇ ಆಗಲೆಂದು ರಾಮನು ಖಡ್ಗದಿಂದ ಅವನ ಬಲಭುಜವನ್ನು, ಲಕ್ಷ್ಮಣನು ಎಡಭುಜವನ್ನು ತಡಮಾಡದೆ ಕಡಿದು ಹಾಕಿದರು. ॥7-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತತೋಽತಿವಿಸ್ಮಿತೋ ದೈತ್ಯಃ ಕೌ ಯುವಾಂ ಸುರಪುಂಗವೌ ।</p>
<p class="Shlok">ಮದ್ಬಾಹುಚ್ಛೇದಕೌ ಲೋಕೇ ದಿವಿ ದೇವೇಷು ವಾ ಕುತಃ ॥</p>
<p class="Text">ಆಗ ಆ ದೈತ್ಯನು ಬಹಳ ಆಶ್ಚರ್ಯಗೊಂಡು ‘‘ನೀವು ಯಾರು ದೇವತಾಶ್ರೇಷ್ಠರು? ನನ್ನ ತೋಳುಗಳನ್ನು ಕತ್ತರಿಸಿದ ನೀವು ದೇವಲೋಕದವರೋ, ಈ ಲೋಕದವರೋ? ಸಾಮಾನ್ಯರಿಂದ ಇದು ಸಾಧ್ಯವಾಗದು’’ ಎಂದು ಕೇಳಿದನು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ತತೊಽಬ್ರವೀದ್ಧಸನ್ನೇವ ರಾಮೋ ರಾಜೀವಲೋಚನಃ ।</p>
<p class="Shlok">ಅಯೋಧ್ಯಾಧಿಪತಿಃ ಶ್ರೀಮಾನ್ ರಾಜಾ ದಶರಥೋ ಮಹಾನ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ರಾಮೋಽಹಂ ತಸ್ಯ ಪುತ್ರೋಽಸೌ ಭ್ರಾತಾ ಮೇ ಲಕ್ಷ್ಮಣಃ ಸುಧೀಃ ।</p>
<p class="Shlok">ಮಮ ಭಾರ್ಯಾ ಜನಕಜಾ ಸೀತಾ ತ್ರೈಲೋಕ್ಯಸುಂದರೀ ॥</p>
<p class="Text">ಕಮಲನಯನ ಶ್ರೀರಾಮಚಂದ್ರನು ನಗುತ್ತಾ ಹೇಳುತ್ತಾನೆ — ‘‘ಅಯೋಧ್ಯೆಯ ಒಡೆಯನಾದ ಶ್ರೀಮಾನ್ ದಶರಥ ಮಹಾರಾಜನ ಮಗನಾದ ರಾಮನೆಂಬುವವನು ನಾನು. ಇವನು ಬುದ್ಧಿಶಾಲಿಯಾದ ನನ್ನ ತಮ್ಮ ಲಕ್ಷ್ಮಣ. ಮೂರು ಲೋಕಕ್ಕೂ ಸುಂದರಿಯಾದ ಜನಕನಂದಿನೀ ಸೀತೆಯು ನನ್ನ ಭಾರ್ಯೆಯು. ॥11-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಆವಾಂ ಮೃಗಯಯಾ ಯಾತೌ ತದಾ ಕೇನಾಪಿ ರಕ್ಷಸಾ ।</p>
<p class="Shlok">ನೀತಾಂ ಸೀತಾಂ ವಿಚಿನ್ವಂತೌ ಚಾಗತೌ ಘೋರಕಾನನೇ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಬಾಹುಭ್ಯಾಂ ವೇಷ್ಟಿತಾವತ್ರ ತವ ಪ್ರಾಣರಿರಕ್ಷಯಾ ।</p>
<p class="Shlok">ಛಿನ್ನೌ ತವ ಭುಜೌ ತ್ವಂ ಚ ಕೋ ವಾ ವಿಕಟರೂಪಧೃಕ್ ॥ </p>
<p class="Text">ನಾವಿಬ್ಬರೂ ಬೇಟೆಗಾಗಿ ಹೊರಗೆ ಹೋಗಿದ್ದಾಗ ಯಾವನೋ ಒಬ್ಬ ರಾಕ್ಷಸನು ಸೀತೆಯನ್ನು ಕದ್ದೊಯ್ದಿರುವನು. ಆಕೆಯನ್ನು ಹುಡುಕುತ್ತಾ ಈ ಗೊಂಡಾರಣ್ಯಕ್ಕೆ ಬಂದಿರುವೆವು. ಅಷ್ಟರಲ್ಲಿ ನಿನ್ನ ತೋಳುಗಳಿಂದ ಸುತ್ತುವರಿಯಲ್ಪಟ್ಟೆವು. ಪ್ರಾಣಗಳನ್ನು ಉಳಿಸಿಕೊಳ್ಳಲು ನಿನ್ನ ತೋಳುಗಳನ್ನು ಕತ್ತರಿಸಿದ್ದೇವೆ. ಈ ವಿಕಾರ ದೇಹವುಳ್ಳವನು ನೀನು ಯಾರಾಗಿರುವೆ? ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Uvach">ಕಬಂಧ ಉವಾಚ</p>
<p class="Shlok">ಧನ್ಯೋಽಹಂ ಯದಿ ರಾಮಸ್ತ್ವ ಮಾಗತೋಸಿ ಮಮಾಂತಿಕಮ್ ।</p>
<p class="Shlok">ಪುರಾ ಗಂಧರ್ವರಾಜೋಽಹಂ ರೂಪಯೌವನದರ್ಪಿತಃ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ವಿಚರಲ್ಲೋಕಮಖಿಲಂ ವರನಾರೀಮನೋಹರಃ ।</p>
<p class="Shlok">ತಪಸಾ ಬ್ರಹ್ಮಣೋ ಲಬ್ಧಮವಧ್ಯತ್ವಂ ರಘೂತ್ತಮ ॥</p>
<p class="Text">ಕಬಂಧನಿಂತೆಂದನು ನನ್ನ ಸಮೀಪಕ್ಕೆ ಬಂದಿರುವ ನೀನು ರಾಮನಾದರೆ ನಾನು ಧನ್ಯನಾದೆನು. ಹಿಂದೆ ನಾನು ರೂಪ-ಯೌವನದಿಂದ ಮದೋನ್ಮತ್ತನಾದ ಓರ್ವ ಗಂಧರ್ವ ರಾಜನಾಗಿದ್ದೆ. ಶ್ರೇಷ್ಠರಾದ ಸುಂದರ ಸ್ತ್ರೀಯರ ಮನಸ್ಸನ್ನಪ ಹರಿಸುತ್ತಾ ಎಲ್ಲ ಲೋಕಗಳಲ್ಲಿ ಸಂಚರಿಸುತ್ತಿದ್ದೆ. ಹೇ ರಘುಶ್ರೇಷ್ಠನೆ! ತಪಸ್ಸಿನಿಂದ ಬ್ರಹ್ಮದೇವರನ್ನು ಒಲಿಸಿ ಸಾಯದೇ ಇರುವ ವರವನ್ನು ಪಡೆದುಕೊಂಡಿದ್ದೆ. ॥15-16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಅಷ್ಟಾವಕ್ರಂ ಮುನಿಂ ದೃಷ್ಟ್ವಾ ಕದಾಚಿದಹಸಂ ಪುರಾ ।</p>
<p class="Shlok">ಕ್ರುದ್ಧೋಽಸಾವಾಹ ದುಷ್ಟ ತ್ವಂ ರಾಕ್ಷಸೋ ಭವ ದುರ್ಮತೇ ॥</p>
<p class="Text">ಒಮ್ಮೆ ನಾನು ಅಷ್ಟಾವಕ್ರರೆಂಬ ಮುನಿಯನ್ನು ಕಂಡು ಹಾಸ್ಯಮಾಡಿದೆ. ಕುಪಿತರಾದ ಅವರು ‘ಎಲೈ ದುಷ್ಟನೇ, ದುರ್ಬುದ್ಧಿಯುಳ್ಳ ನೀನು ‘ರಾಕ್ಷಸನಾಗು’ ಎಂದು ಶಪಿಸಿದರು’ ॥17॥ </p>
<p class="Shlok-Number">(ಶ್ಲೋಕ-18)</p>
<p class="Shlok">ಅಷ್ಟಾವಕ್ರಃ ಪುನಃ ಪ್ರಾಹ ವಂದಿತೋ ಮೇ ದಯಾಪರಃ ।</p>
<p class="Shlok">ಶಾಪಸ್ಯಾಂತಂ ಚ ಮೇ ಪ್ರಾಹ ತಮಸಾ ದ್ಯೋತಿತಪ್ರಭಃ ॥ </p>
<p class="Text">ಶಾಪದಿಂದ ಭಯಗೊಂಡ ನಾನು ಅವರನ್ನು ಸ್ತುತಿಸಲಾಗಿ, ತಪಸ್ಸಿನ ಕಾರಣ ಪರಮ ತೇಜಸ್ವೀ ಆ ದಯಾಳುಗಳಾದ ಮುನೀಶ್ವರರು ನನ್ನ ಶಾಪದ ಅಂತ್ಯವನ್ನು ಈ ರೀತಿ ಹೇಳಿದರು ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತ್ರೇತಾಯುಗೇ ದಾಶರಥಿರ್ಭೂತ್ವಾ ನಾರಾಯಣಃ ಸ್ವಯಮ್ ।</p>
<p class="Shlok">ಆಗಮಿಷ್ಯತಿ ತೇ ಬಾಹೂ ಛಿದ್ಯೇತೇ ಯೋಜನಾಯತೌ ॥</p>
<p class="Text">‘ತ್ರೇತಾಯುಗದಲ್ಲಿ ಶ್ರೀಮನ್ನಾರಾಯಣನೇ ಸ್ವತಃ ದಶರಥನ ಪುತ್ರನಾಗಿ ಅವತರಿಸುವನು. ಅವನು ನಿನ್ನ ಬಳಿಗೆ ಬಂದು ಯೋಜನದಷ್ಟು ಉದ್ದವಾದ ನಿನ್ನ ಬಾಹುಗಳನ್ನು ಕತ್ತರಿಸಿ ಬಿಡುವನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ತೇನ ಶಾಪಾದ್ವಿನಿರ್ಮುಕ್ತೋ ಭವಿಷ್ಯಸಿ ಯಥಾ ಪುರಾ ।</p>
<p class="Shlok">ಇತಿ ಶಪ್ತೋಽಹಮದ್ರಾಕ್ಷಂ ರಾಕ್ಷಸೀಂ ತನುಮಾತ್ಮನಃ ॥ </p>
<p class="Text">ಅದರಿಂದ ನೀನು ಶಾಪ ಮುಕ್ತನಾಗಿ ಹಿಂದಿನ ರೂಪವನ್ನೇ ಪಡೆಯುವೆ.’ ಅವರ ಶಾಪದಿಂದ ನಾನು ರಾಕ್ಷಸದೇಹವನ್ನು ಪಡೆದುಕೊಂಡೆ. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಕದಾಚಿದ್ದೇವರಾಜಾನಮಭ್ಯದ್ರವಮಹಂ ರುಷಾ ।</p>
<p class="Shlok">ಸೋಽಪಿ ವಜ್ರೇಣ ಮಾಂ ರಾಮ ಶಿರೋದೇಶೇಽಭ್ಯತಾಡಯತ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತದಾ ಶಿರೋ ಗತಂ ಕುಕ್ಷಿಂ ಪಾದೌ ಚ ರಘುನಂದನ ।</p>
<p class="Shlok">ಬ್ರಹ್ಮದತ್ತವರಾನ್ಮೃತ್ಯುರ್ನಾಭೂನ್ಮೇ ವಜ್ರತಾಡನಾತ್ ॥ </p>
<p class="Text">ಹೇ ರಾಮಾ! ಒಮ್ಮೆ ನಾನು ದೇವರಾಜ ಇಂದ್ರನನ್ನು ಕೋಪದಿಂದ ಎದುರಿಸಲು ಹೋದಾಗ, ಅವನು ತನ್ನ ವಜ್ರಾಯುಧದಿಂದ ನನ್ನ ತಲೆಯ ಮೇಲೆ ಜೋರಾಗಿ ಹೊಡೆದನು. ಆಗ ನನ್ನ ತಲೆಯೂ, ಕಾಲುಗಳೂ ಹೊಟ್ಟೆಯೊಳಗೆ ಸೇರಿಕೊಂಡವು. ಬ್ರಹ್ಮನ ವರಬಲದಿಂದ ವಜ್ರಾಘಾತದಿಂದಲೂ ನಾನು ಸಾಯಲಿಲ್ಲ. ॥21-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಮುಖಾಭಾವೇ ಕಥಂ ಜೀವೇದಯಮಿತ್ಯ ಮರಾಧಿಪಮ್ ।</p>
<p class="Shlok">ಊಚುಃ ಸರ್ವೇ ದಯಾವಿಷ್ಟಾ ಮಾಂ ವಿಲೋಕ್ಯಾಸ್ಯವರ್ಜಿತಮ್ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ತತೋ ಮಾಂ ಪ್ರಾಹ ಮಘವಾ ಜಠರೇ ತೇ ಮುಖಂ ಭವೇತ್ ।</p>
<p class="Shlok">ಬಾಹೂ ತೇ ಯೋಜನಾಯಾಮೌ ಭವಿಷ್ಯತ ಇತೋ ವ್ರಜ ॥</p>
<p class="Text">ಮುಖ ಹೀನನಾದ ನನ್ನನ್ನು ಕಂಡ ದೇವತೆಗಳೆಲ್ಲರೂ ದಯಾ ಪೂರ್ಣರಾಗಿ ‘ಬಾಯಿಯಿಲ್ಲದ ಇವನು ಬದುಕುವುದಾದರೂ ಹೇಗೆ?’ ಎಂದು ದೇವರಾಜ ಇಂದ್ರನಲ್ಲಿ ಹೇಳಿದಾಗ, ಇಂದ್ರನು ನನ್ನನ್ನು ಕುರಿತು ‘ನಿನಗೆ ಹೊಟ್ಟೆಯಲ್ಲೇ ಮುಖವಿರುವುದು. ನಿನ್ನ ತೋಳುಗಳು ಒಂದೊಂದು ಯೋಜನದಷ್ಟು ಉದ್ದವಾಗುವುದು. ಈಗ ನೀನು ಇಲ್ಲಿಂದ ಹೊರಟು ಹೋಗು’ ಎಂದನು. ॥23-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಇತ್ಯುಕ್ತೋಽತ್ರ ವಸನ್ನಿತ್ಯಂ ಬಾಹುಭ್ಯಾಂ ವನಗೋಚರಾನ್ ।</p>
<p class="Shlok">ಭಕ್ಷಯಾಮ್ಯಧುನಾ ಬಾಹೂ ಖಂಡಿತೌ ಮೇ ತ್ವಯಾನಘ ॥ </p>
<p class="Text">ಇಂದ್ರನು ಹೀಗೆ ಹೇಳಿದಾಗ ನಾನು ಇಲ್ಲಿಯೇ ಯಾವಾಗಲೂ ವಾಸಿಸುತ್ತಾ ಎರಡು ತೋಳುಗಳಿಂದಲೂ ಕಾಡಿನಲ್ಲಿ ಕಂಡು ಬರುವ ಪ್ರಾಣಿಗಳನ್ನು ಹಿಡಿದು ತಿನ್ನುತ್ತಿರುವೆನು. ಹೇ ಪುಣ್ಯಪುರುಷಾ! ಈಗ ನೀನು ಆ ಬಾಹುಗಳನ್ನು ಕತ್ತರಿಸಿಬಿಟ್ಟಿರುವೆ. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಇತಃ ಪರಂ ಮಾಂ ಶ್ವಭ್ರಾಸ್ಯೇ ನಿಕ್ಷಿಪಾಗ್ನೀಂಧನಾವೃತೇ ।</p>
<p class="Shlok">ಅಗ್ನಿನಾ ದಹ್ಯಮಾನೋಽಹಂ ತ್ವಯಾ ರಘುಕುಲೋತ್ತಮ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಪೂರ್ವರೂಪಮನುಪ್ರಾಪ್ಯ ಭಾರ್ಯಾಮಾರ್ಗಂ ವದಾಮಿ ತೇ ।</p>
<p class="Shlok">ಇತ್ಯುಕ್ತೇ ಲಕ್ಷ್ಮಣೇನಾಶು ಶ್ವಭ್ರಂ ನಿರ್ಮಾಯ ತತ್ರ ತಮ್ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ನಿಕ್ಷಿಪ್ಯ ಪ್ರಾದಹತ್ಕಾಷ್ಠೈಸ್ತತೋ ದೇಹಾತ್ಸಮುತ್ಥಿತಃ ।</p>
<p class="Shlok">ಕಂದರ್ಪಸದೃಶಾಕಾರಃ ಸರ್ವಾಭರಣಭೂಷಿತಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ರಾಮಂ ಪ್ರದಕ್ಷಿಣಂ ಕೃತ್ವಾ ಸಾಷ್ಟಾಂಗಂ ಪ್ರಣಿಪತ್ಯ ಚ ।</p>
<p class="Shlok">ಕೃತಾಂಜಲಿರುವಾಚೇದಂ ಭಕ್ತಿಗದ್ಗದಯಾ ಗಿರಾ ॥</p>
<p class="Text">ಹೇ ರಘುಕುಲಶ್ರೇಷ್ಠ! ಈಗ ನೀನು ಕಟ್ಟಿಗೆಗಳು ಉರಿಯುತ್ತಿರುವ ದೊಡ್ಡ ಹೊಂಡದಲ್ಲಿ ನನ್ನನ್ನು ಹಾಕಿ ಸುಟ್ಟುಬಿಡು. ನೀನು ಸುಟ್ಟಾಗ ನಾನು ಹಿಂದಿನ ರೂಪವನ್ನು ಪಡೆಯುವೆನು ಹಾಗೂ ನಿನ್ನ ಹೆಂಡತಿಯನ್ನು ಹುಡುಕುವ ಉಪಾಯವನ್ನು ಹೇಳುವೆನು’’ ಎಂದು ಹೇಳಿದನು. ಹೀಗೆ ಕೇಳಿದ ಶ್ರೀರಾಮಚಂದ್ರನು ಲಕ್ಷ್ಮಣನ ಮೂಲಕ ದೊಡ್ಡ ಹೊಂಡವನ್ನು ನಿರ್ಮಿಸಿ, ಅದರಲ್ಲಿ ಆ ಕಬಂಧನ ಶರೀರವನ್ನಿಟ್ಟು ಕಟ್ಟಿಗೆಗಳಿಂದ ಸುಟ್ಟನು. ಆಗ ಆ ಶರೀರದಿಂದ ಮನ್ಮಥನಿಗೆ ಸಮಾನವಾದ ರೂಪವುಳ್ಳ, ಎಲ್ಲ ಒಡವೆಗಳಿಂದ ಅಲಂಕೃತನಾದ ಓರ್ವ ಸುಂದರ ಪುರುಷನು ಪ್ರಕಟನಾದನು. ಅವನು ಶ್ರೀರಾಮಚಂದ್ರನಿಗೆ ಪ್ರದಕ್ಷಿಣೆ ಬಂದು ಸಾಷ್ಟಾಂಗ ನಮಸ್ಕಾರ ಮಾಡಿ, ಕೈ ಮುಗಿದುಕೊಂಡು ಭಕ್ತಿಯಿಂದ ಗದ್ಗದಿತವಾದ ಮಾತುಗಳಿಂದ ಹೀಗೆ ಸ್ತುತಿಸಿದನು. ॥26-29॥</p>
<p class="Shlok-Number">(ಶ್ಲೋಕ-30)</p>
<p class="Uvach">ಗಂಧರ್ವ ಉವಾಚ </p>
<p class="Shlok">ಸ್ತೋತುಮುತ್ಸಹತೇ ಮೇಽದ್ಯ ಮನೋ ರಾಮಾತಿಸಂಭ್ರಮಾತ್ ।</p>
<p class="Shlok">ತ್ವಾಮನಂತಮನಾದ್ಯಂತಂ ಮನೋವಾಚಾಮಗೋಚರಮ್ ॥</p>
<p class="Text"><span class="char-style-override-3">ಗಂಧರ್ವನು ಹೇಳಿದನು —</span> ‘‘ಹೇ ರಾಮನೆ! ನನ್ನ ಮನಸ್ಸು ಬಹಳ ಆದರದಿಂದ ಅನಂತನೂ, ಕೊನೆ-ಮೊದಲಿಲ್ಲದವನೂ, ಮನಸ್ಸಿಗೂ ಮಾತಿಗೂ ನಿಲುಕದವನೂ ಆದ ನಿನ್ನನ್ನು ಸ್ತೋತ್ರ ಮಾಡಲು ಉತ್ಸಾಹಪಡುತ್ತಿದೆ. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಸೂಕ್ಷ್ಮಂ ತೇ ರೂಪಮವ್ಯಕ್ತಂ ದೇಹದ್ವಯವಿಲಕ್ಷಣಮ್ ।</p>
<p class="Shlok">ದೃಗ್ರೂಪಮಿತರತ್ಸರ್ವಂ ದೃಶ್ಯಂ ಜಡಮನಾತ್ಮಕಮ್ ।</p>
<p class="Shlok">ತತ್ಕಥಂ ತ್ವಾಂ ವಿಜಾನೀಯಾದ್ ವ್ಯತಿರಿಕ್ತಂ ಮನಃ ಪ್ರಭೋ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಬುದ್ಧ್ಯಾತ್ಮಾಭಾಸಯೋರೈಕ್ಯಂ ಜೀವ ಇತ್ಯಭಿಧೀಯತೇ ।</p>
<p class="Shlok">ಬುದ್ಧ್ಯಾದಿಸಾಕ್ಷಿ ಬ್ರಹ್ಮೈವ ತಸ್ಮಿನ್ನಿರ್ವಿಷಯೇಖಿಲಮ್ ॥ </p>
<p class="Shlok-Number">(ಶ್ಲೋಕ-33)</p>
<p class="Shlok">ಆರೋಪ್ಯತೇಽಜ್ಞಾನವಶಾನ್ನಿರ್ವಿಕಾರೇಽಖಿಲಾತ್ಮನಿ ।</p>
<p class="Shlok">ಹಿರಣ್ಯಗರ್ಭಸ್ತೇ ಸೂಕ್ಷ್ಮಂ ದೇಹಂ ಸ್ಥೂಲಂ ವಿರಾಟ್ ಸ್ಮೃತಮ್ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಭಾವನಾವಿಷಯೋ ರಾಮ ಸೂಕ್ಷ್ಮಂ ತೇ ಧ್ಯಾತೃಮಂಗಲಮ್ ।</p>
<p class="Shlok">ಭೂತಂ ಭವ್ಯಂ ಭವಿಷ್ಯಚ್ಚ ಯತ್ರೇದಂ ದೃಶ್ಯತೇ ಜಗತ್ ॥</p>
<p class="Text">ಹೇ ಪ್ರಭೋ! ನಿನ್ನ ಸ್ಥೂಲ ಮತ್ತು ಸೂಕ್ಷ್ಮ ಶರೀರ (ವಿರಾಟ್ ಹಾಗೂ ಹಿರಣ್ಯಗರ್ಭ) ದಿಂದ ನಿನ್ನ ವಾಸ್ತವಿಕ ಸ್ವರೂಪವು ಸೂಕ್ಷ್ಮವಾಗಿ (ಅರ್ಥಾತ್ ಯೋಗಿಗಳಿಗಿಂತಲೂ ಸರ್ವಥಾ) ಇಂದ್ರಿಯಗಳಿಗೆ ಅಗೋಚರವಾಗಿದೆ. ಉಳಿದೆಲ್ಲ ದೃಶ್ಯವು ಅನಾತ್ಮವೂ ಜಡವೂ ಆಗಿದೆ. ಆದ್ದರಿಂದ ಮನಸ್ಸಿಗೆ ಬೇರೆಯಾದ ನಿನ್ನನ್ನು ಅದು ತಿಳಿಯುವುದಾದರೂ ಹೇಗೆ? ಆತ್ಮನ ಆಭಾಸ ಹಾಗೂ ಬುದ್ಧಿಯ ಒಂದಾಗುವಿಕೆಯೇ ಜೀವನೆನಿಸುವನು. ಆದರೆ ಬುದ್ಧ್ಯಾದಿ ಅನಾತ್ಮಗಳೆಲ್ಲಕ್ಕೂ ಬ್ರಹ್ಮವೇ ಸಾಕ್ಷಿಯು. ನಿರ್ವಿಷಯ ಆ ಸಾಕ್ಷಿಯಲ್ಲಿ ಅಜ್ಞಾನ ನಿಮಿತ್ತವಾಗಿ ಎಲ್ಲ ಚರಾಚರ ಜಗತ್ತು ಆರೋಪಿತವಾಗಿದೆ. ಆದರೆ ಅದು ನಿರ್ವಿಕಾರವೂ ಎಲ್ಲರ ಅಂತರಾತ್ಮನೂ ಆಗಿರುವದು. ಹೇ ರಾಮನೆ! ಹಿರಣ್ಯಗರ್ಭನು ನಿನ್ನ ಸೂಕ್ಷ್ಮ ಶರೀರವು. ವಿರಾಟವೇ ಸ್ಥೂಲ ಶರೀರವು. ಧ್ಯಾನಮಾಡುವವರಿಗೆ ಮಂಗಲಕರವಾಗಿರುವ ನಿನ್ನ ಸೂಕ್ಷ್ಮರೂಪವೂ ಭಾವನೆಗೆ ವಿಷಯವಾಗಿರುವುದು. ಅದರಲ್ಲಿಯೇ ಭೂತಭವಿಷ್ಯದ್ ವರ್ತಮಾನ ಕಾಲಗಳೂ, ಈ ಜಗತ್ತೂ ತೋರುತ್ತಿರುವುದು. ॥31-34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಸ್ಥೂಲೇಽಂಡಕೋಶೇ ದೇಹೇ ತೇ ಮಹದಾದಿಭಿರಾವೃತೇ ।</p>
<p class="Shlok">ಸಪ್ತಭಿರುತ್ತರಗುಣೈರ್ವೈರಾಜೋ ಧಾರಣಾಶ್ರಯಃ ॥</p>
<p class="Text">ಸ್ಥೂಲವಾದ ಬ್ರಹ್ಮಾಂಡ ರೂಪವಾದ ನಿನ್ನ ದೇಹದಲ್ಲಿ ಮಹತ್ತೇ ಮುಂತಾದ ಏಳು ತತ್ತ್ವಗಳು<span class="char-style-override-5">*</span> ವ್ಯಾಪಿಸಿಕೊಂಡಿದ್ದು ಹೆಚ್ಚು ಹೆಚ್ಚಾದ ಗುಣಗಳಿಂದ ರಚಿಸಲ್ಪಟ್ಟ ವಿರಾಟ್ ಪುರುಷನೇ ಈ ಜಗತ್ತಿನ ಧಾರಣೆಗೆ ಆಶ್ರಯನಾಗಿರುತ್ತಾನೆ. ॥35॥</p>
<p class="Footnotes"><span class="char-style-override-6">*  </span>ಇಲ್ಲಿ ಸಾಂಖ್ಯ ಮತ್ತು ಪುರಾಣಸಮ್ಮತ ಈ ಪ್ರಕಾರದ ಪ್ರಕ್ರಿಯೆ ಟೀಕೆಯಲ್ಲಿ ಬರೆದಿದೆ. ಸ್ವಯಂಭೂ (ಬ್ರಹ್ಮ)ವಿನ ಸಂಕಲ್ಪದಿಂದ ಉಂಟಾದ ಹದಿನಾಲ್ಕು ಭುವನಗಳು (ಭೂಃ, ಭುವಃ, ಸ್ವಃ, ಮಹಃ, ಜನಃ, ತಪಃ, ಸತ್ಯಮ್) ಇವೆ. ಇದು ಸ್ವಯಂಭೂವಿನ ಸ್ಥೂಲ ಶರೀರವು. ಇದರ ಹೊರಗೆ ಸುತ್ತಲೂ ಪೃಥ್ವಿ ತೇಜದಿಂದ ಉಂಟಾದ ಅಂಡವಿದೆ. ಇದು ಹದಿನಾಲ್ಕು ಭುವನಗಳಿಂದ ಹತ್ತು ಪಟ್ಟು ಇದೆ. ಆ ಅಂಡದ ಆವರಣ ಪೃಥ್ವಿಯಾಗಿದೆ. ಅದು ಅಂಡಕ್ಕಿಂತ ಹತ್ತು ಪಟ್ಟು ಇದೆ. ಈ ಪೃಥ್ವಿಯ ಆವರಣ ಜಲವಾಗಿದೆ. ಇದು ಪೃಥ್ವಿಗಿಂತ ಹತ್ತು ಪಟ್ಟು ಇದೆ. ಜಲದ ಆವರಣ ತೇಜವಾಗಿದೆ, ತೇಜದ ಆವರಣ ವಾಯು, ವಾಯುವಿನ ಆವರಣ ಆಕಾಶ, ಆಕಾಶದ ಆವರಣ ಅಹಂಕಾರ, ಅಹಂಕಾರದ ಆವರಣ ಮಹತತ್ತ್ವವಾಗಿದೆ; ಇದರಲ್ಲಿ ಪ್ರತಿಯೊಂದು ಆವರಣವು ತಮ್ಮ ಆವರಣೀಯ ಪೃಥ್ವಿ ಇವುಗಳು ಹತ್ತು ಪಟ್ಟು ದೊಡ್ಡದಾಗಿವೆ. ಪೃಥ್ವಿ, ಜಲ, ತೇಜ, ವಾಯು, ಆಕಾಶ  ಇವೆಲ್ಲ ಆವರಣಗಳು ಇಲ್ಲಿ ಸೂಕ್ಷ್ಮ ಪೃಥ್ವಿ ಇತ್ಯಾದಿಗಳಾಗಿವೆ, ಸ್ಥೂಲವಲ್ಲ. </p>
<p class="Footnotes">ಇಲ್ಲಿ  ವಿರಾಟರೂಪವನ್ನು ಧಾರಣೆಯ ಆಶ್ರಯ (ವಿಷಯ) ಎಂದು ಹೇಳಿದೆ. ಯೋಗದರ್ಶನದಲ್ಲಿ ಧಾರಣೆಯನ್ನು ಈ ರೀತಿ ಹೇಳಲಾಗಿದೆ- <span class="char-style-override-3">‘ದೇಶಬಂಧಶ್ಚಿತ್ತಸ್ಯ ಧಾರಣಾ’</span> (3/1) ವಿಷಯಾಂತರವನ್ನು ತ್ಯಾಗಮಾಡಿ ಯಾವುದೇ ವಸ್ತುವಿನಲ್ಲಿ ವೃತ್ತಿಯ ಮೂಲಕ ಚಿತ್ತದ ಸ್ಥಿರೀಕರಣದ ಹೆಸರು ಧಾರಣೆಯಾಗಿದೆ.</p>
<p class="Shlok-Number">(ಶ್ಲೋಕ-36)</p>
<p class="Shlok">ತ್ವಮೇವ ಸರ್ವಕೈವಲ್ಯಂ ಲೋಕಾಸ್ತೇಽವಯವಾಃ ಸ್ಮೃತಾಃ ।</p>
<p class="Shlok">ಪಾತಾಲಂ ತೇ ಪಾದಮೂಲಂ ಪಾರ್ಷ್ಣಿಸ್ತವ ಮಹಾತಲಮ್ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ರಸಾತಲಂ ತೇ ಗುಲ್ಛೌ ತು ತಲಾತಲಮಿತೀರ್ಯತೇ ।</p>
<p class="Shlok">ಜಾನುನೀ ಸುತಲಂ ರಾಮ ಊರೂ ತೇ ವಿತಲಂ ತಥಾ ॥ </p>
<p class="Text">ನೀನೇ ಏಕಮಾತ್ರ ಮೋಕ್ಷಸ್ವರೂಪಿಯಾಗಿರುವೆ. ಭೂರಾದಿ ಲೋಕಗಳೆಲ್ಲವೂ ನಿನ್ನ ಶರೀರದ ಅವಯವಗಳಾಗಿವೆ. ನಿನ್ನ ಪಾದಗಳ ಬುಡವೇ ಪಾತಾಳ ಲೋಕವು. ಮುಂಗಾಲೇ ಮಹಾತಲ. ಹಿಮ್ಮಡಿಗಂಟುಗಳೇ ರಸಾತಲವು. ಎರಡು ಮಂಡಿಗಳೂ ತಲಾತಲವು ಹಾಗೂ ಸುತಲಲೋಕಗಳೆನಿಸುವುವು. ಎರಡೂ ತೊಡೆಗಳು ವಿತಲ ಮತ್ತು ಅತಲ. ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಅತಲಂ ಚ ಮಹೀ ರಾಮ ಜಘನಂ ನಾಭಿಗಂ ನಭಃ ।</p>
<p class="Shlok">ಉರಃಸ್ಥಲಂ ತೇ ಜ್ಯೋತೀಂಷಿ ಗ್ರೀವಾ ತೇ ಮಹ ಉಚ್ಯತೇ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ವದನಂ ಜನಲೋಕಸ್ತೇ ತಪಸ್ತೇ ಶಂಖದೇಶಗಮ್ ।</p>
<p class="Shlok">ಸತ್ಯಲೋಕೋ ರಘುಶ್ರೇಷ್ಠ ಶೀರ್ಷಣ್ಯಾಸ್ತೇ ಸದಾ ಪ್ರಭೋ ॥</p>
<p class="Text">ಶ್ರೀರಾಮ! ನಿನ್ನ ಶರೀರದ ಕಟಿಭಾಗವು ಭೂರ್ಲೋಕವು, ನಾಭಿಯು ಅಂತರಿಕ್ಷ ಲೋಕವು. ಎದೆಯೇ ಜ್ಯೋತಿರ್ಮಂಡಲವು. ಕುತ್ತಿಗೆಯೇ ಮಹರ್ಲೋಕವು. ಮುಖವೇ ಜನೋಲೋಕವು. ಲಲಾಟವೇ ತಪೋಲೋಕವು. ಹೇ ಪ್ರಭೋ! ಸತ್ಯಲೋಕವು ನಿನ್ನ ತಲೆಯಾಗಿದೆ. ॥38-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಇಂದ್ರಾದಯೋ ಲೋಕಪಾಲಾ ಬಾಹವಸ್ತೇ ದಿಶಃ ಶ್ರುತೀ ।</p>
<p class="Shlok">ಅಶ್ವಿನೌ ನಾಸಿಕೇ ರಾಮ ವಕ್ತ್ರಂ ತೇಽಗ್ನಿರುದಾಹೃತಃ ॥</p>
<p class="Text">ಹೇ ರಾಮಾ! ಇಂದ್ರಾದಿ ಲೋಕಪಾಲರೇ ನಿನ್ನ ಭುಜಗಳು. ದಿಕ್ಕುಗಳೇ ಕಿವಿಗಳು. ಅಶ್ವಿನೀಕುಮಾರರು ಮೂಗು. ಅಗ್ನಿಯೇ ನಿನ್ನ ಮುಖವು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಚಕ್ಷುಸ್ತೇ ಸವಿತಾ ರಾಮ ಮನಶ್ಚಂದ್ರ ಉದಾಹೃತಃ ।</p>
<p class="Shlok">ಭ್ರೂಭ್ರಂಗ ಏವ ಕಾಲಸ್ತೇ ಬುದ್ಧಿಸ್ತೇ ವಾಕ್ಪತಿರ್ಭವೇತ್ ॥ </p>
<p class="Text">ಹೇ ರಾಮಾ! ನಿನ್ನ ಕಣ್ಣೇ ಸೂರ್ಯನೆನಿಸುವನು. ಮನಸ್ಸೇ ಚಂದ್ರನೆನಿಸುವನು. ನಿನ್ನ ಹುಬ್ಬುಹಾರಿಸುವಿಕೆಯೇ ಕಾಲವು. ನಿನ್ನ ಬುದ್ಧಿಯೇ ಬೃಹಸ್ಪತಿಯು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ರುದ್ರೋಽಹಂಕಾರರೂಪಸ್ತೇ ವಾಚಶ್ಛಂದಾಂಸಿ ತೇಽವ್ಯಯ ।</p>
<p class="Shlok">ಯಮಸ್ತೇ ದಂಷ್ಟ್ರದೇಶಸ್ಥೋ ನಕ್ಷತ್ರಾಣಿ ದ್ವಿಜಾಲಯಃ ॥ </p>
<p class="Text">ಹೇ ಅವ್ಯಯನೇ ! ನಿನ್ನ ಅಹಂಕಾರ ರೂಪವೇ ರುದ್ರನು. ಮಾತುಗಳೇ ವೇದಗಳು. ನಿನ್ನ ಕೋರೆದಾಡೆಗಳೇ ಯಮನು. ಹಲ್ಲಿನ ಸಾಲುಗಳೇ ನಕ್ಷತ್ರಗಳು. ॥42॥	</p>
<p class="Shlok-Number">(ಶ್ಲೋಕ-43)</p>
<p class="Shlok">ಹಾಸೋ ಮೋಹಕರೀ ಮಾಯಾ ಸೃಷ್ಟಿಸ್ತೇಽಪಾಂಗಮೋಕ್ಷಣಮ್ ।</p>
<p class="Shlok">ಧರ್ಮಃ ಪುರಸ್ತೇಽಧರ್ಮಶ್ಚ ಪೃಷ್ಠಭಾಗ ಉದೀರಿತಃ ॥</p>
<p class="Text">ನಿನ್ನ ನಗೆಯೇ ಮೋಹವನ್ನುಂಟು ಮಾಡುವ ಮಾಯೆಯು. ಕುಡಿಕಣ್ಣಿನ ನೋಟವೇ ಜಗತ್ ಸೃಷ್ಟಿಯು. ನಿನ್ನ ಶರೀರದ ಮುಂಭಾಗವೇ ಧರ್ಮವು. ಹಿಂಭಾಗವೇ ಅಧರ್ಮವು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ನಿಮಿಷೋನ್ಮೇಷಣೇ ರಾತ್ರಿರ್ದಿವಾ ಚೈವ ರಘೂತ್ತಮ ।</p>
<p class="Shlok">ಸಮುದ್ರಾಃ ಸಪ್ತ ತೇ ಕುಕ್ಷಿರ್ನಾಡ್ಯೋ ನದ್ಯಸ್ತವ ಪ್ರಭೋ ॥</p>
<p class="Text">ಹೇ ರಘುಶ್ರೇಷ್ಠನೆ! ನಿನ್ನ ರೆಪ್ಪೆಗಳು ಮುಚ್ಚಿ-ತೆರೆಯುವುದೇ ರಾತ್ರಿ-ಹಗಲುಗಳು. ನಿನ್ನ ಹೊಟ್ಟೆಯೇ ಏಳು ಸಮುದ್ರಗಳು. ನಿನ್ನ ನಾಡಿಗಳೇ ನದಿಗಳು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ರೋಮಾಣಿ ವೃಕ್ಷೌಷಧಯೋ ರೇತೋ ವೃಷ್ಟಿಸ್ತವ ಪ್ರಭೋ ।</p>
<p class="Shlok">ಮಹಿಮಾ ಜ್ಞಾನಶಕ್ತಿಸ್ತೇ ಏವಂ ಸ್ಥೂಲಂ ವಪುಸ್ತವ ॥</p>
<p class="Text">ಹೇ ಪ್ರಭೋ! ನಿನ್ನ ರೋಮಕೂಪಗಳೇ ವೃಕ್ಷೌಷಧಿಗಳು. ರೆತಸ್ಸೇ ಮಳೆ. ಜ್ಞಾನಶಕ್ತಿಯೇ ನಿನ್ನ ಮಹಿಮೆಯು. ಹೀಗೆ ನಿನ್ನ ಸ್ಥೂಲ ಶರೀರವಾಗಿದೆ. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಯದಸ್ಮಿನ್ ಸ್ಥೂಲರೂಪೇ ತೇ ಮನಃ ಸಂಧಾರ್ಯತೇ ನರೈಃ ।</p>
<p class="Shlok">ಅನಾಯಾಸೇನ ಮುಕ್ತಿಃ ಸ್ಯಾದತೋಽನ್ಯನ್ನಹಿ ಕಿಂಚನ ॥ </p>
<p class="Text">ನಿನ್ನ ಈ ಸ್ಥೂಲ ಶರೀರದಲ್ಲಿ ಮನಸ್ಸನ್ನು ಸ್ಥಿರಗೊಳಿಸುವ ಪುರುಷನು ಆಯಾಸವಿಲ್ಲದೆ ಮುಕ್ತನಾಗಿ ಹೋಗುತ್ತಾನೆ. ಇದಕ್ಕಿಂತ ಹೆಚ್ಚಿನದು ಬೇರೇನೂ ಇರಲಾರದು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಅತೋಽಹಂ ರಾಮ ರೂಪಂ ತೇ ಸ್ಥೂಲಮೇವಾನುಭಾವಯೇ ।</p>
<p class="Shlok">ಯಸ್ಮಿಂಧ್ಯಾತೇ ಪ್ರೇಮರಸಃ ಸರೋಮಪುಲಕೋ ಭವೇತ್ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ತದೈವ ಮುಕ್ತಿಃ ಸ್ಯಾದ್ರಾಮ ಯದಾ ತೇ ಸ್ಥೂಲಭಾವಕಃ ।</p>
<p class="Shlok">ತದಪ್ಯಾಸ್ತಾಂ ತವೈವಾಹಮೇತದ್ರೂಪಂ ವಿಚಿಂತಯೇ ॥ </p>
<p class="Text">ಆದ್ದರಿಂದ ಹೇ ರಾಮಾ! ನಾನು ನಿನ್ನ ಸ್ಥೂಲರೂಪವನ್ನೇ ಚಿಂತಿಸುವೆನು. ಏಕೆಂದರೆ, ಅದನ್ನು ಧ್ಯಾನ ಮಾಡಿದಾಗ ರೋಮಾಂಚನವಾಗಿ ಪ್ರೇಮರಸವು ಉಕ್ಕೇರುವುದು. ಹೇ ರಾಘವಾ! ಈ ಜೀವಿಯು ನಿನ್ನ ವಿರಾಟರೂಪವನ್ನು ಚಿಂತಿಸಿದಾಗಲೇ ಮುಕ್ತನಾಗುತ್ತಾನೆ. ಆದರೆ ನನಗೆ ಅದರ ಆವಶ್ಯಕತೆ ಇಲ್ಲ. ನಾನಾದರೋ ನಿನ್ನ ಈ ರಾಮರೂಪವನ್ನೇ ಚಿಂತಿಸುವೆನು. ॥47-48॥ </p>
<p class="Shlok-Number">(ಶ್ಲೋಕ-49)</p>
<p class="Shlok">ಧನುರ್ಬಾಣಧರಂ ಶ್ಯಾಮಂ ಜಟಾವಲ್ಕಲಭೂಷಿತಮ್ ।</p>
<p class="Shlok">ಅಪೀಚ್ಯವಯಸಂ ಸೀತಾಂ ವಿಚಿನ್ವಂತಂ ಸಲಕ್ಷ್ಮಣಮ್ ॥ </p>
<p class="Text">ಹೇ ರಘುನಂದನಾ! ಈ ಧನುರ್ಬಾಣಗಳನ್ನು ಧರಿಸಿರುವ, ನೀಲವರ್ಣನಾದ, ಜಟಾವಲ್ಕಲಗಳಿಂದ ಅಲಂಕೃತವಾದ ಸುಂದರ ತರುಣ ವಯಸ್ಸಿನ ಹಾಗೂ ಲಕ್ಷ್ಮಣ ಸಹಿತನಾಗಿ ಸೀತೆಯನ್ನು ಹುಡುಕುತ್ತಿರುವ ನಿನ್ನ ರೂಪವನ್ನೇ ಚಿಂತಿಸುವೆನು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಇದಮೇವ ಸದಾ ಮೇ ಸ್ಯಾನ್ಮಾನಸೇ ರಘುನಂದನ ।</p>
<p class="Shlok">ಸರ್ವಜ್ಞಃ ಶಂಕರಃ ಸಾಕ್ಷಾತ್ಪಾರ್ವತ್ಯಾ ಸಹಿತಃ ಸದಾ ॥ </p>
<p class="Shlok-Number">(ಶ್ಲೋಕ-51)</p>
<p class="Shlok">ತ್ವದ್ರೂಪಮೇವಂ ಸತತಂ ಧ್ಯಾಯನ್ನಾಸ್ತೇ ರಘೂತ್ತಮ ।</p>
<p class="Shlok">ಮುಮೂರ್ಷೂಣಾಂ ತದಾ ಕಾಶ್ಯಾಂ ತಾರಕಂ ಬ್ರಹ್ಮವಾಚಕಮ್ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ರಾಮರಾಮೇತ್ಯುಪದಿಶನ್ ಸದಾ ಸಂತುಷ್ಟಮಾನಸಃ ।</p>
<p class="Shlok">ಅತಸ್ತ್ವಂ ಜಾನಕೀನಾಥ ಪರಮಾತ್ಮಾ ಸುನಿಶ್ಚಿತಃ ॥</p>
<p class="Text">ಹೇ ರಘುಶ್ರೇಷ್ಠ! ನನ್ನ ಮನಸ್ಸಿನಲ್ಲಿ ಈ ರೂಪವೇ ಸದಾ ವಾಸಿಸುತ್ತಿರಲಿ. ಪಾರ್ವತಿ ಸಹಿತನಾದ ಸರ್ವಜ್ಞನಾದ ಶಂಕರನು ಯಾವಾಗಲೂ ಈ ನಿನ್ನ ರೂಪವನ್ನೇ ಧ್ಯಾನ ಮಾಡುತ್ತಾ ಇರುವನು. ಕಾಶಿಯಲ್ಲಿ ಸಾಯುವವರಿಗೆ ಸಂಸಾರದಿಂದ ಪಾರಾಗಿಸಲು ಬ್ರಹ್ಮವನ್ನೇ ಮುಖ್ಯಾರ್ಥದಲ್ಲಿ ಹೇಳುವ ‘ರಾಮ-ರಾಮ’ ಈ ತಾರಕ ಮಂತ್ರವನ್ನು ಉಪದೇಶಿಸುತ್ತಾ ಸದಾಕಾಲ ಆನಂದಮಗ್ನನಾಗಿ ಇರುವನು. ಆದ್ದರಿಂದ ಹೇ ಜಾನಕೀನಾಥಾ! ನೀನು ನಿಶ್ಚಯವಾಗಿ ಪರಮಾತ್ಮನೇ ಆಗಿರುವೆ. ॥50-52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಸರ್ವೇ ತೇ ಮಾಯಯಾ ಮೂಢಾಸ್ತ್ವಾಂ ನ ಜಾನಂತಿ ತತ್ತ್ವತಃ ।</p>
<p class="Shlok">ನಮಸ್ತೇ ರಾಮಭದ್ರಾಯ ವೇಧಸೇ ಪರಮಾತ್ಮನೇ ॥ </p>
<p class="Shlok-Number">(ಶ್ಲೋಕ-54)</p>
<p class="Shlok">ಅಯೋಧ್ಯಾಧಿಪತೇ ತುಭ್ಯಂ ನಮಃ ಸೌಮಿತ್ರಿಸೇವಿತ ।</p>
<p class="Shlok">ತ್ರಾಹಿ ತ್ರಾಹಿ ಜಗನ್ನಾಥ ಮಾಂ ಮಾಯಾ ನಾವೃಣೋತು ತೇ ॥</p>
<p class="Text">ಜನರೆಲ್ಲರೂ ಮಾಯಾಮೋಹಿತರಾಗಿ ನಿಜವಾದ ನಿನ್ನ ತತ್ತ್ವವನ್ನು ಅರಿಯದೇ ಇರುವರು. ರಾಮಭದ್ರನಾದ, ಪರಬ್ರಹ್ಮನಾದ, ಪರಮಾತ್ಮನಾದ ನಿನಗೆ ನಮಸ್ಕರಿಸುತ್ತೇನೆ. ಲಕ್ಷ್ಮಣನಿಂದ ಸೇವಿತನಾದ, ಅಯೋಧ್ಯೆಯ ಒಡೆಯನೆ, ನಿನಗೆ ವಂದನೆಗಳು. ಹೇ ಜಗನ್ನಾಥಾ! ನನ್ನನ್ನು ಕಾಪಾಡು, ನನ್ನನ್ನು ರಕ್ಷಿಸು. ನಿನ್ನ ಮಾಯೆಯು ನನ್ನನ್ನು ಮುಸುಕದೇ ಇರಲಿ. ॥53-54॥</p>
<p class="Shlok-Number">(ಶ್ಲೋಕ-55)</p>
<p class="Uvach">ಶ್ರೀರಾಮ ಉವಾಚ</p>
<p class="Shlok">ತುಷ್ಟೋಽಹಂ ದೇವಗಂಧರ್ವ ಭಕ್ತ್ಯಾ ಸ್ತುತ್ಯಾ ಚ ತೇಽನಘ ।</p>
<p class="Shlok">ಯಾಹಿ ಮೇ ಪರಮಂ ಸ್ಥಾನಂ ಯೋಗಿಗಮ್ಯಂ ಸನಾತನಮ್ ॥</p>
<p class="Text"><span class="char-style-override-3">ಶ್ರೀರಾಮಚಂದ್ರನು ಹೇಳಿದನು —</span> ‘‘ಹೇ ದೇವಗಂಧರ್ವ! ನಾನು ನಿನ್ನ ಭಕ್ತಿ ಮತ್ತು ಸ್ತುತಿಯಿಂದ ತೃಪ್ತನಾಗಿರುವೆ. ಪಾಪರಹಿತನೆ! ಯೋಗಿಗಳಿಗೆ ಮಾತ್ರ ಗೋಚರವಾಗುವ ಸನಾತನವಾದ ನನ್ನ ಪರಮಧಾಮಕ್ಕೆ ನೀನು ಹೋಗು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಜಪಂತಿ ಯೇ ನಿತ್ಯಮನನ್ಯಬುದ್ಧ್ಯಾ</p>
<p class="Shlok">ಭಕ್ತ್ಯಾ ತ್ವದುಕ್ತಂ ಸ್ತವಮಾಗಮೋಕ್ತಮ್ ।</p>
<p class="Shlok">ತೇಜ್ಞಾನಸಂಭೂತಭವಂ ವಿಹಾಯ </p>
<p class="Shlok">ಮಾಂ ಯಾಂತಿ ನಿತ್ಯಾನುಭವಾನುಮೇಯಮ್ ॥</p>
<p class="Text">ಈ ನಿನ್ನ ಆಗಮೋಕ್ತ (ವೇದಸಮ್ಮತವಾದ) ಸ್ತೋತ್ರವನ್ನು ಅನನ್ಯ ಬುದ್ಧಿಯಿಂದ ನಿತ್ಯವೂ ಭಕ್ತಿಪೂರ್ವಕ ಜಪಿಸುವವರು ಅಜ್ಞಾನದಿಂದುಂಟಾದ ಸಂಸಾರವನ್ನು ಮೀರಿ ನಿತ್ಯಾನುಭವದಿಂದ ಅರಿಯಲಾಗುವ ನನ್ನನ್ನು ಹೊಂದುವರು.’’ ॥56॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ನವಮಃ ಸರ್ಗಃ ॥9॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಒಂಭತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-6-10">ಹತ್ತನೆಯ ಸರ್ಗ</p>
<p class="description">ಶಬರಿಯ ಭೇಟಿ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಲಬ್ಧ್ವಾ ವರಂ ಸ ಗಂಧರ್ವಃ ಪ್ರಯಾಸ್ಯನ್ ರಾಮಮಬ್ರವೀತ್ ।</p>
<p class="Shlok">ಶಬರ್ಯಾಸ್ತೇ ಪುರೋಭಾಗೇ ಆಶ್ರಮೇ ರಘುನಂದನ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಭಕ್ತ್ಯಾ ತ್ವತ್ಪಾದಕಮಲೇ ಭಕ್ತಿಮಾರ್ಗವಿಶಾರದಾ ।</p>
<p class="Shlok">ತಾಂ ಪ್ರಯಾಹಿ ಮಹಾಭಾಗ ಸರ್ವಂ ತೇ ಕಥಯಿಷ್ಯತಿ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು — </span>ಎಲೈ ಗಿರಿಜೇ! ಭಗವಾನ್ ಶ್ರೀರಾಮನಿಂದ ವರ ಪಡೆದ ಆ ಗಂಧರ್ವನು ಪರಮಧಾಮಕ್ಕೆ ಪ್ರಯಾಣ ಮಾಡುವಾಗ ರಾಮನಲ್ಲಿ ‘‘ಹೇ ರಘುನಂದನಾ! ಇದೋ ಮುಂದಿರುವ ಆಶ್ರಮದಲ್ಲಿ ನಿನ್ನ ಪಾದಕಮಲಗಳಲ್ಲಿ ಭಕ್ತಿಯಿರುವ ಹಾಗೂ ಭಕ್ತಿಮಾರ್ಗದಲ್ಲಿ ನಿಪುಣಳಾದ ಶಬರಿಯು ವಾಸವಾಗಿದ್ದಾಳೆ. ಹೇ ಮಹಾಭಾಗ! ಅಲ್ಲಿಗೆ ನೀನು ಹೋಗು. ಅವಳು ನಿನಗೆ ಸೀತಾ ವಿಷಯದಲ್ಲಿ ಎಲ್ಲವನ್ನು ಹೇಳುವಳು.’’ ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಇತ್ಯುಕ್ತ್ವಾ ಪ್ರಯಯೌ ಸೋಽಪಿ ವಿಮಾನೇನಾರ್ಕವರ್ಚಸಾ ।</p>
<p class="Shlok">ವಿಷ್ಣೋಃ ಪದಂ ರಾಮನಾಮಸ್ಮರಣೇ ಫಲಮೀದೃಶಮ್ ॥</p>
<p class="Text">ಹೀಗೆಂದು ಹೇಳಿ ಸೂರ್ಯನಂತೆ ಕಾಂತಿಯುಕ್ತವಾದ ವಿಮಾನದಲ್ಲಿ ಕುಳಿತು ಗಂಧರ್ವನು ವಿಷ್ಣುಲೋಕಕ್ಕೆ ಹೋದನು. ರಾಮನಾಮದ ಸ್ಮರಣೆಯ ಫಲವು ಇದೇ ಆಗಿದೆ. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ತ್ಯಕ್ತ್ವಾ ತದ್ವಿಪಿನಂ ಘೊರಂ ಸಿಂಹವ್ಯಾಘ್ರಾದಿದೂಷಿತಮ್ ।</p>
<p class="Shlok">ಶನೈರಥಾಶ್ರಮಪದಂ ಶಬರ್ಯಾ ರಘುನಂದನಃ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಶಬರೀ ರಾಮಮಾಲೋಕ್ಯ ಲಕ್ಷ್ಮಣೇನ ಸಮನ್ವಿತಮ್ ।</p>
<p class="Shlok">ಆಯಾಂತಮಾರಾದ್ ಹರ್ಷೇಣ ಪ್ರತ್ಯುತ್ಥಾಯಾಚಿರೇಣ ಸಾ ॥ </p>
<p class="Shlok-Number">(ಶ್ಲೋಕ-6)</p>
<p class="Shlok">ಪತಿತ್ವಾ ಪಾದಯೋರಗ್ರೇ ಹರ್ಷಪೂರ್ಣಾಶ್ರುಲೋಚನಾ ।</p>
<p class="Shlok">ಸ್ವಾಗತೇನಾಭಿನಂದ್ಯಾಥ ಸ್ವಾಸನೇ ಸಂನ್ಯವೇಶಯತ್ ॥</p>
<p class="Text">ಅನಂತರ ಸಿಂಹ, ಹುಲಿ ಮುಂತಾದವುಗಳಿಂದ ದೂಷಿತವಾದ ಆ ಭಯಂಕರ ಕಾಡನ್ನು ಬಿಟ್ಟು ಶ್ರೀರಾಮನು ನಿಧಾನವಾಗಿ ಶಬರಿಯ ಆಶ್ರಮದ ಬಳಿಗೆ ಬಂದನು. ಲಕ್ಷ್ಮಣ ನೊಡಗೂಡಿ ಬರುತ್ತಿರುವ ಶ್ರೀರಾಮನನ್ನು ಕಂಡ ಶಬರಿಯು ಅತ್ಯಂತ ಹರ್ಷದಿಂದ ಮೇಲೆದ್ದು, ಕಣ್ಣುಗಳಲ್ಲಿ ಆನಂದಾಶ್ರುಗಳನ್ನು ತುಂಬಿಕೊಂಡು ಅವಳು ಭಗವಾನ್ ಶ್ರೀರಾಮನ ಮುಂದೆ ಬಂದು ಅವನ ಚರಣಗಳಲ್ಲಿ ಹೊರಳಾಡಿ, ಸ್ವಾಗತಿಸಿ, ಹೊಗಳಿ ಸುಂದರವಾದ ಆಸನದಲ್ಲಿ ಕುಳ್ಳಿರಿಸಿದಳು. ॥4-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ರಾಮಲಕ್ಷ್ಮಣಯೋಃ ಸಮ್ಯಕ್ಪಾದೌ ಪ್ರಕ್ಷಾಲ್ಯ ಭಕ್ತಿತಃ ।</p>
<p class="Shlok">ತಜ್ಜಲೇನಾಭಿಷಿಚ್ಯಾಂಗಮಥಾರ್ಘ್ಯಾದಿಭಿರಾದೃತಾ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಸಂಪೂಜ್ಯ ವಿಧಿವದ್ರಾಮಂ ಸಸೌಮಿತ್ರಿಂ ಸಪರ್ಯಯಾ ।</p>
<p class="Shlok">ಸಂಗೃಹೀತಾನಿ ದಿವ್ಯಾನಿ ರಾಮಾರ್ಥಂ ಶಬರೀ ಮುದಾ ॥ </p>
<p class="Shlok-Number">(ಶ್ಲೋಕ-9)</p>
<p class="Shlok">ಫಲಾನ್ಯಮೃತಕಲ್ಪಾನಿ ದದೌ ರಾಮಾಯ ಭಕ್ತಿತಃ ।</p>
<p class="Shlok">ಪಾದೌ ಸಂಪೂಜ್ಯ ಕುಸುಮೈಃ ಸುಗಂಧೈಃ ಸಾನುಲೇಪನೈಃ ॥</p>
<p class="Text">ಬಳಿಕ ರಾಮಲಕ್ಷ್ಮಣರ ಪಾದಗಳನ್ನು ಚೆನ್ನಾಗಿ ತೊಳೆದು ಭಕ್ತಿಯಿಂದ ಆ ಪಾದೋದಕವನ್ನು ಶಿರದ ಮೇಲೆ ಪ್ರೋಕ್ಷಿಸಿಕೊಂಡು, ಶ್ರದ್ಧಾಯುಕ್ತಳಾಗಿ ಅರ್ಘ್ಯಾದಿ ಉಪಚಾರಗಳಿಂದ ವಿಧಿಪೂರ್ವಕವಾಗಿ ಸೌಮಿತ್ರಿ ಸಹಿತನಾದ ಶ್ರೀರಾಮನನ್ನು ಪೂಜಿಸಿದಳು. ಅನಂತರ ಶ್ರೀರಾಮನಿಗಾಗಿಯೇ ಸಂಗ್ರಹಿಸಿಟ್ಟಿದ್ದ ದಿವ್ಯವಾದ ಅಮೃತದಂತೆ ರುಚಿಯಾಗಿರುವ ಹಣ್ಣುಗಳನ್ನು ಭಕ್ತಿಯಿಂದ ಶ್ರೀರಾಮನಿಗೆ ಸಮರ್ಪಿಸಿದಳು ಹಾಗೂ ಒಳ್ಳೆಯ ಸುಗಂಧಿತವಾದ ಹೂವು, ಗಂಧಾದಿಗಳಿಂದ ಅವನ ಪಾದಗಳನ್ನು ಪೂಜಿಸಿದಳು. ॥7-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಕೃತಾತಿಥ್ಯಂ ರಘುಶ್ರೇಷ್ಠಮುಪವಿಷ್ಟಂ ಸಹಾನುಜಮ್ ।</p>
<p class="Shlok">ಶಬರೀ ಭಕ್ತಿಸಂಪನ್ನಾ ಪ್ರಾಂಜಲಿರ್ವಾಕ್ಯಮಬ್ರವೀತ್ ॥ </p>
<p class="Shlok-Number">(ಶ್ಲೋಕ-11)</p>
<p class="Shlok">ಅತ್ರಾಶ್ರಮೇ ರಘುಶ್ರೇಷ್ಠ ಗುರವೋ ಮೇ ಮಹರ್ಷಯಃ ।</p>
<p class="Shlok">ಸ್ಥಿತಾಃ ಶುಶ್ರೂಷಣಂ ತೇಷಾಂ ಕುರ್ವತೀ ಸಮುಪಸ್ಥಿತಾ ॥ </p>
<p class="Shlok-Number">(ಶ್ಲೋಕ-12)</p>
<p class="Shlok">ಬಹುವರ್ಷಸಹಪ್ರಾಣಿ ಗತಾಸ್ತೇ ಬ್ರಹ್ಮಣಃ ಪದಮ್ ।</p>
<p class="Shlok">ಗಮಿಷ್ಯಂತೋಽಬ್ರುವನ್ಮಾಂ ತ್ವಂ ವಸಾತ್ರೈವ ಸಮಾಹಿತಾ ॥</p>
<p class="Text">ಸೋದರನೊಡನೆ ಆತಿಥ್ಯವನ್ನು ಸ್ವೀಕರಿಸಿ ಕುಳಿತಿರುವ ಶ್ರೀರಾಮಚಂದ್ರನಲ್ಲಿ ಭಕ್ತಿಸಂಪನ್ನಳಾದ ಶಬರಿಯು ಕೈ ಮುಗಿದು ಕೊಂಡು ಹೇಳುತ್ತಾಳೆ ‘‘ಹೇ ರಘುಶ್ರೇಷ್ಠನೆ! ಈ ಆಶ್ರಮದಲ್ಲಿ ನನ್ನ ಗುರುಗಳಾದ ಮಹರ್ಷಿ ಮತಂಗರು ಇದ್ದರು. ಅವರ ಸೇವೆಯನ್ನು ಮಾಡಿಕೊಂಡು ಅನೇಕ ಸಹಸ್ರ ವರ್ಷಗಳವರೆಗೆ ನಾನು ಇದ್ದೆ. ಅವರಾದರೋ ಬ್ರಹ್ಮಲೋಕಕ್ಕೆ ಹೊರಟು ಹೋದರು. ಹೋಗುವಾಗ ಅವರು ನೀನು ತಪಸ್ಸು ಮಾಡಿಕೊಂಡು ಇಲ್ಲಿಯೇ ಇರು. ॥10-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ರಾಮೋ ದಾಶರಥಿರ್ಜಾತಃ ಪರಮಾತ್ಮಾ ಸನಾತನಃ ।</p>
<p class="Shlok">ರಾಕ್ಷಸಾನಾಂ ವಧಾರ್ಥಾಯ ಋಷೀಣಾಂ ರಕ್ಷಣಾಯ ಚ ॥ </p>
<p class="Shlok-Number">(ಶ್ಲೋಕ-14)</p>
<p class="Shlok">ಆಗಮಿಷ್ಯತಿ ಸೈಕಾಗ್ರಧ್ಯಾನನಿಷ್ಠಾ ಸ್ಥಿರಾ ಭವ ।</p>
<p class="Shlok">ಇದಾನೀಂ ಚಿತ್ರಕೂಟಾದ್ರಾವಾಶ್ರಮೇ ವಸತಿ ಪ್ರಭುಃ ॥ </p>
<p class="Shlok-Number">(ಶ್ಲೋಕ-15)</p>
<p class="Shlok">ಯಾವದಾಗಮನಂ ತಸ್ಯ ತಾವದ್ರಕ್ಷ ಕಲೇವರಮ್ ।</p>
<p class="Shlok">ದೃಷ್ಟೈವ ರಾಘವಂ ದಗ್ ಧ್ವಾದೇಹಂ ಯಾಸ್ಯಸಿ ತತ್ಪದಮ್ ॥</p>
<p class="Text">ಸನಾತನ ಪರಬ್ರಹ್ಮನಾದ ಶ್ರೀರಾಮನು ದಶರಥಪುತ್ರನಾಗಿ ರಾಕ್ಷಸರನ್ನು ಕೊಲ್ಲುವುದಕ್ಕಾಗಿಯೂ, ಋಷಿಗಳನ್ನು ಕಾಪಾಡುವುದಕ್ಕಾಗಿಯೂ ಅವತರಿಸಿರುವನು. ಅವನು ಈಗ ಚಿತ್ರಕೂಟ ಪರ್ವತದಲ್ಲಿ ವಾಸಿಸುತ್ತಿರುವನು. ಆ ಪ್ರಭುವು ಇಲ್ಲಿಗೆ ಬರಲಿದ್ದಾನೆ. ಅವನು ಬರುವವರೆಗೂ ನೀನು ಏಕಾಗ್ರಮನಸ್ಸಿನಿಂದ ಧ್ಯಾನಿಸುತ್ತಾ ಇರು. ಅವನು ಬರುವವರೆಗೆ ನಿನ್ನ ಶರೀರವನ್ನು ಕಾಪಾಡಿಕೊಂಡಿರು. ಶ್ರೀರಾಮನನ್ನು ಕಂಡ ಮೇಲೆ ಈ ದೇಹವನ್ನು ಅಗ್ನಿಗೆ ಅರ್ಪಿಸಿ ಆ ಬ್ರಹ್ಮಪದವಿಯನ್ನು ಹೊಂದುವವಳಾಗು ಎಂದಿದ್ದರು. ॥13-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ತಥೈವಾಕರವಂ ರಾಮ ತ್ವದ್ಧ್ಯಾನೈಕಪರಾಯಣಾ ।</p>
<p class="Shlok">ಪ್ರತೀಕ್ಷ್ಯಾಗಮನಂ ತೇಽದ್ಯ ಸಫಲಂ ಗುರುಭಾಷಿತಮ್ ॥ </p>
<p class="Text">ಹೇ ರಾಮಾ! ಗುರುಗಳ ಆಣತಿಯಂತೆ ಅಂದಿನಿಂದ ನಾನೂ ನಿನ್ನ ಧ್ಯಾನದಲ್ಲಿ ನಿಷ್ಠಳಾಗಿ ನಿನ್ನ ಬರುವಿಕೆಯನ್ನು ನಿರೀಕ್ಷಿಸುತ್ತಾ ಇದ್ದೆನು. ಇಂದು ಗುರುಗಳ ವಾಕ್ಯವು ಸಫಲವಾಯಿತು. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ತವ ಸಂದರ್ಶನಂ ರಾಮ ಗುರೂಣಾಮಪಿ ಮೇ ನ ಹಿ ।</p>
<p class="Shlok">ಯೋಷಿನ್ಮೂಢಾಪ್ರಮೇಯಾತ್ಮನ್ ಹೀನಜಾತಿಸಮುದ್ಭವಾ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ತವ ದಾಸಸ್ಯ ದಾಸಾನಾಂ ಶತಸಂಖ್ಯೋತ್ತರಸ್ಯ ವಾ ।</p>
<p class="Shlok">ದಾಸೀತ್ವೇ ನಾಧಿಕಾರೋಽಸ್ತಿ ಕುತಃ ಸಾಕ್ಷಾತ್ತವೈವ ಹಿ ॥ </p>
<p class="Shlok-Number">(ಶ್ಲೋಕ-19)</p>
<p class="Shlok">ಕಥಂ ರಾಮಾದ್ಯ ಮೇ ದೃಷ್ಟಸ್ತ್ವ ಸಂ ಮನೋವಾಗಗೋಚರಃ ।</p>
<p class="Shlok">ಸ್ತೋತುಂ ನ ಜಾನೇ ದೇವೇಶ ಕಿಂ ಕರೋಮಿ ಪ್ರಸೀದ ಮೇ ॥</p>
<p class="Text">ಹೇ ರಾಮಚಂದ್ರಾ! ನಿನ್ನ ದರ್ಶನವಾದರೋ ನನ್ನ ಗುರುಗಳಿಗೂ ದೊರಕಲಿಲ್ಲ. ಹೇ ಅಪ್ರಮೇಯನೆ! ನಾನಾದರೋ ಮೂಢ ಹೆಂಗಸು. ಕೀಳು ಜಾತಿಯಲ್ಲಿ ಹುಟ್ಟಿದವಳು. (ನನ್ನ ಮಾತಾದರೂ ಏನು?) ನಿನ್ನ ದಾಸರ ದಾಸರಲ್ಲಿ ನೂರುಮಂದಿಗೂ ಅಥವಾ ಅದಕ್ಕಿಂತಲೂ ಹೆಚ್ಚು ದಾಸರ ಸಾಲಿನಲ್ಲಿ ಕೊನೆಯ ದಾಸಿಯಾಗಿರಲೂ ಕೂಡ ನಾನು ಅನರ್ಹಳು. ಹೀಗಿರುವಾಗ ನೇರವಾಗಿ ನಿನ್ನ ದಾಸಿ ಯಾಗಲು ಹೇಗೆ ಸಾಧ್ಯವಾದೀತು? ಮಾತು-ಮನಸ್ಸಿಗೂ ಅಗೋಚರನಾದ ರಾಮಾ! ನಿನ್ನ ದರ್ಶನ ಹೇಗೆ ಸಾಧ್ಯವಾಯಿತು? ಹೇ ದೇವೇಶ್ವರಾ! ನಾನು ನಿನ್ನನ್ನು ಸ್ತೋತ್ರ ಮಾಡಲೂ ಅರಿಯೆನು. ನಾನು ಈಗೇನು ಮಾಡಲಿ? ದಯಾಳುವಾದ ನೀನು ಪ್ರಸನ್ನನನಾಗಿ ಸ್ವತಃ ನನಗೆ ಅಪ್ಪಣೆಕೊಡು.’’ ॥17-19॥</p>
<p class="Shlok-Number">(ಶ್ಲೋಕ-20)</p>
<p class="Uvach">ಶ್ರೀರಾಮ ಉವಾಚ </p>
<p class="Shlok">ಪುಂಸ್ತ್ವೇ ಸೀತ್ವೇ ವಿಶೇಷೋ ವಾ ಜಾತಿನಾಮಾಶ್ರಮಾದಯಃ ।</p>
<p class="Shlok">ನ ಕಾರಣಂ ಮದ್ಭಜನೇ ಭಕ್ತಿರೇವ ಹಿ ಕಾರಣಮ್ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಯಜ್ಞದಾನತಪೋಭಿರ್ವಾ ವೇದಾಧ್ಯಯನಕರ್ಮಭಿಃ ।</p>
<p class="Shlok">ನೈವ ದ್ರಷ್ಟುಮಹಂ ಶಕ್ಯೋ ಮದ್ಭಕ್ತಿವಿಮುಖೈಃ ಸದಾ ॥ </p>
<p class="Text">ಶ್ರೀರಾಮಚಂದ್ರನಿಂತೆಂದನು — ‘‘ಪುರುಷತ್ವ-ಸೀತ್ವಎಂಬ ಭೇದವಾಗಲೀ, ಜಾತಿ, ಹೆಸರು, ಬ್ರಹ್ಮಚರ್ಯಾದಿ ಆಶ್ರಮಗಳಾಗಲಿ ನನ್ನನ್ನು ಪಡೆಯಲು ಮುಖ್ಯವಲ್ಲ. ನನ್ನನ್ನು ಭಜಿಸಲು ಭಕ್ತಿಯೊಂದೇ ಕಾರಣವಾಗಿರುವುದು. ಯಜ್ಞದಾನ ತಪಸ್ಸುಗಳಿಂದಾಗಲಿ, ವೇದಾಧ್ಯಯನವೇ ಮುಂತಾದ ಸತ್ಕರ್ಮಗಳಿಂದಾಗಲಿ, ನನ್ನ ಭಕ್ತಿಯಿಲ್ಲದವರು ನನ್ನನ್ನು ಕಾಣಲಾರರು. ॥20-21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತಸ್ಮಾದ್ಭಾಮಿನಿ ಸಂಕ್ಷೇಪಾದ್ವಕ್ಷ್ಯೇಹಂ ಭಕ್ತಿಸಾಧನಮ್ ।</p>
<p class="Shlok">ಸತಾಂ ಸಂಗತಿರೇವಾತ್ರ ಸಾಧನಂ ಪ್ರಥಮಂ ಸ್ಮೃತಮ್ ॥ </p>
<p class="Shlok-Number">(ಶ್ಲೋಕ-23)</p>
<p class="Shlok">ದ್ವಿತೀಯಂ ಮತ್ಕಥಾಲಾಪಸ್ತೃತೀಯಂ ಮದ್ಗುಣೇರಣಮ್ ।</p>
<p class="Shlok">ವ್ಯಾಖ್ಯಾತೃತ್ವಂ ಮದ್ವಚಸಾಂ ಚತುರ್ಥಂ ಸಾಧನಂ ಭವೇತ್ ॥</p>
<p class="Text">ಆದ್ದರಿಂದ ಹೇ ಭಾಮಿನಿ! ನಿನಗೆ ನಾನು ಸಂಕ್ಷೇಪವಾಗಿ ಈಗ ಭಕ್ತಿಯ ಸಾಧನೆಗಳನ್ನು ವರ್ಣಿಸುವೆನು. ಅದರಲ್ಲಿ ಸತ್ಪುರುಷರ ಸಹವಾಸವೇ ಮೊದಲನೆಯ ಸಾಧನವು. ನನ್ನ ಲೀಲಾಕಥೆಗಳನ್ನು ಕೀರ್ತನೆ ಮಾಡುವುದು ಎರಡನೆಯ ಸಾಧನೆಯು. ನನ್ನ ಗುಣಗಳನ್ನು ಪರಸ್ಪರ ಚರ್ಚಿಸುವುದು ಮೂರನೆಯ ಸಾಧನೆಯು. ಗೀತಾ-ಉಪನಿಷದಾದಿ ಸತ್ ಶಾಸ್ತ್ರಗಳನ್ನು ವಿವರಿಸಿ ಹೇಳುವುದು ನಾಲ್ಕನೆಯ ಸಾಧನವು. ॥22-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಆಚಾರ್ಯೋಪಾಸನಂ ಭದ್ರೇ ಮದ್ಭುದ್ಧ್ಯಾಮಾಯಯಾ ಸದಾ ।</p>
<p class="Shlok">ಪಂಚಮಂ ಪುಣ್ಯಶೀಲತ್ವಂ ಯಮಾದಿ ನಿಯಮಾದಿ ಚ ॥ </p>
<p class="Shlok-Number">(ಶ್ಲೋಕ-25)</p>
<p class="Shlok">ನಿಷ್ಠಾ ಮತ್ಪೂಜನೇ ನಿತ್ಯಂ ಷಷ್ಠಂ ಸಾಧನಮೀರಿತಮ್ ।</p>
<p class="Shlok">ಮಮ ಮಂತ್ರೋಪಾಸಕತ್ವಂ ಸಾಂಗಂ ಸಪ್ತಮಮುಚ್ಯತೇ ॥</p>
<p class="Text">ಎಲೈ ಮಂಗಳ ಸ್ವರೂಪಳೆ! ತನ್ನ ಗುರುವನ್ನು ಭಗವದ್ ಬುದ್ಧಿಯಿಂದ ವಂಚನೆಯಿಲ್ಲದೆ ಯಾವಾಗಲೂ ಸೇವೆಮಾಡುವುದು ಐದನೆಯ ಸಾಧನೆ. ಪವಿತ್ರ ನಡೆ ಯುಳ್ಳವನಾಗಿ ಯಮನಿಯಮಗಳನ್ನು ಸಾಧಿಸುತ್ತಾ ನಿಷ್ಠೆ ಯಿಂದ ನನ್ನನ್ನು ಪೂಜಿಸುವುದು ಆರನೇ ಸಾಧನವು. ಸಾಂಗೋಪಾಂಗವಾಗಿ ನನ್ನ ಮಂತ್ರವನ್ನು ಉಪಾಸಿಸುವುದು ಏಳನೆಯ ಸಾಧನವು. ॥24-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಮದ್ಭಕ್ತೇಷ್ವಧಿಕಾ ಪೂಜಾ ಸರ್ವಭೂತೇಷು ಮನ್ಮತಿಃ ।</p>
<p class="Shlok">ಬಾಹ್ಯಾರ್ಥೇಷು ವಿರಾಗಿತ್ವಂ ಶಮಾದಿಸಹಿತಂ ತಥಾ ॥ </p>
<p class="Shlok-Number">(ಶ್ಲೋಕ-27)</p>
<p class="Shlok">ಅಷ್ಟಮಂ ನವಮಂ ತತ್ತ್ವವಿಚಾರೋ ಮಮ ಭಾಮಿನಿ ।</p>
<p class="Shlok">ಏವಂ ನವವಿಧಾ ಭಕ್ತಿಃ ಸಾಧನಂ ಯಸ್ಯ ಕಸ್ಯ ವಾ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಸ್ತ್ರೀಯೋ ವಾ ಪುರುಷಸ್ಯಾಪಿ ತಿರ್ಯಗ್ಯೋನಿಗತಸ್ಯ ವಾ ।</p>
<p class="Shlok">ಭಕ್ತಿಃ ಸಂಜಾಯತೇ ಪ್ರೇಮಲಕ್ಷಣಾ ಶುಭಲಕ್ಷಣೇ ॥</p>
<p class="Text">ನನ್ನ ಭಕ್ತರನ್ನು ಹೆಚ್ಚಾಗಿ ಗೌರವಿಸುವುದು, ಎಲ್ಲ ಪ್ರಾಣಿಗಳಲ್ಲಿಯೂ ನನ್ನ ಬುದ್ಧಿಯನ್ನಿರಿಸುವುದು, ಶಮದಮಾದಿ ಸಾಧನಗಳೊಡಗೂಡಿ ಹೊರಗಿನ ಪದಾರ್ಥಗಳಲ್ಲಿ ವೈರಾಗ್ಯವನ್ನು ಹೊಂದುವುದು ಎಂಟನೆಯ ಸಾಧನವಾಗಿದೆ. ತತ್ತ್ವವಿಚಾರ ಮಾಡುವುದೇ ಒಂಭತ್ತನೆಯ ಸಾಧನೆಯಾಗಿದೆ. ಎಲೈ ಭಾಮಿನಿ! ಈ ಪ್ರಕಾರ ಇದು ಒಂಭತ್ತು ಪ್ರಕಾರದ ಭಕ್ತಿಯಾಗಿದೆ. ಎಲೈ ಶುಭಲಕ್ಷಣಳೆ! ಯಾರೇ ಆಗಲಿ, ಗಂಡಸಾಗಲಿ, ಹೆಂಗಸಾಗಲಿ, ಮೂಕ ಪ್ರಾಣಿಯ ಜನ್ಮದಲ್ಲಿರುವವನಾಗಿರಲಿ, ಅವರಿಗೆ ಈ ಒಂಭತ್ತು ಪ್ರಕಾರದ ಸಾಧನದಿಂದ ಪ್ರೇಮಲಕ್ಷಣಾ ಭಕ್ತಿಯು ಆವಿರ್ಭವಿಸುತ್ತದೆ. ॥26-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಭಕ್ತೌ ಸಂಜಾತಮಾತ್ರಾಯಾಂ ಮತ್ತತ್ತ್ವಾನುಭವಸ್ತದಾ ।</p>
<p class="Shlok">ಮಮಾನುಭವಸಿದ್ಧಸ್ಯ ಮುಕ್ತಿಸ್ತತ್ರೈವ ಜನ್ಮನಿ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಸ್ಯಾತ್ತಸ್ಮಾತ್ಕಾರಣಂ ಭಕ್ತಿರ್ಮೋಕ್ಷಸ್ಯೇತಿ ಸುನಿಶ್ಚಿತಮ್ ।</p>
<p class="Shlok">ಪ್ರಥಮಂ ಸಾಧನಂ ಯಸ್ಯ ಭವೇತ್ತಸ್ಯ ಕ್ರಮೇಣ ತು ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಭವೇತ್ಸರ್ವಂ ತತೋ ಭಕ್ತಿರ್ಮುಕ್ತಿರೇವ ಸುನಿಶ್ಚಿತಮ್ ।</p>
<p class="Shlok">ಯಸ್ಮಾನ್ಮದ್ಭಕ್ತಿಯುಕ್ತಾ ತ್ವಂ ತತೋಽಹಂ ತ್ವಾಮುಪಸ್ಥಿತಃ ॥</p>
<p class="Text">ಭಕ್ತಿಯು ಉಂಟಾದ ಮಾತ್ರದಿಂದ ನನ್ನ ಸ್ವರೂಪದ ಅನುಭವವಾಗುತ್ತದೆ. ಅಂತಹ ಅನುಭವದಿಂದ ಸಿದ್ಧನಾದವನಿಗೆ ಅದೇ ಜನ್ಮದಲ್ಲಿ ಮುಕ್ತಿಯಾಗುವುದು. ಆದ್ದರಿಂದ ಮೋಕ್ಷಕ್ಕೆ ಭಕ್ತಿಯೇ ಕಾರಣವೆಂದು ನಿಶ್ಚಯವಾಗಿ ಗೊತ್ತಾಗುತ್ತದೆ. ಯಾವನಿಗೆ ಮೊದಲನೆಯ ಸಾಧನೆ ಸತ್ಸಂಗವು ದೊರಕುವುದೋ ಅವನಿಗೆ ಕ್ರಮವಾಗಿ ಎಲ್ಲವೂ ದೊರಕುವವು. ಆದ್ದರಿಂದ ಭಕ್ತಿಯೆಂದರೆ ಮುಕ್ತಿಯೇ ಆಗಿದೆ ಎಂಬುದು ನನ್ನ ನಿಶ್ಚಯವು. ನೀನಾದರೋ ನನ್ನ ಭಕ್ತಿಯಿಂದ ಕೂಡಿದವಳಾಗಿರುವೆ. ಆದ್ದರಿಂದ ನಾನು ನಿನ್ನನ್ನು ನೋಡಲು ಬಂದಿರುವೆನು. ॥29-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಇತೋ ಮದ್ದರ್ಶನಾನ್ಮುಕ್ತಿಸ್ತವ ನಾಸ್ತ್ಯತ್ರ ಸಂಶಯಃ ।</p>
<p class="Shlok">ಯದಿ ಜಾನಾಸಿ ಮೇ ಬ್ರೂಹಿ ಸೀತಾ ಕಮಲಲೋಚನಾ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಕುತ್ರಾಸ್ತೇ ಕೇನ ವಾ ನೀತಾ ಪ್ರಿಯಾ ಮೇ ಪ್ರಿಯದರ್ಶನಾ ॥</p>
<p class="Text">ಈಗ ನನ್ನ ದರ್ಶನದಿಂದ ನಿನಗೆ ಸಂಶಯವಿಲ್ಲದೆ ಮುಕ್ತಿಯು ಪ್ರಾಪ್ತಿಯಾಗುವುದು. ನನ್ನ ಪ್ರಿಯಳಾದ ಪ್ರಿಯದರ್ಶಿನಿ ಕಮಲನೇತ್ರೆಯಾದ ಸೀತೆಯು ಎಲ್ಲಿರುವಳು? ಯಾರು ಕದ್ದೊಯ್ದಿರುವರು? ನೀನು ಬಲ್ಲೆ ಯಾದರೆ ನನಗೆ ಹೇಳು’’ ಎಂದನು. ॥32-33॥</p>
<p class="Shlok-Number">(ಶ್ಲೋಕ-34)</p>
<p class="Uvach">ಶಬರ್ಯುವಾಚ </p>
<p class="Shlok">ದೇವ ಜಾನಾಸಿ ಸರ್ವಜ್ಞ ಸರ್ವಂ ತ್ವಂ ವಿಶ್ವಭಾವನ ।</p>
<p class="Shlok">ತಥಾಪಿ ಪೃಚ್ಛಸೇ ಯನ್ಮಾಂ ಲೋಕಾನನುಸೃತಃ ಪ್ರಭೋ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ತತೋಽಹಮಭಿಧಾಸ್ಯಾಮಿ ಸೀತಾ ಯತ್ರಾಧುನಾ ಸ್ಥಿತಾ ।</p>
<p class="Shlok">ರಾವಣೇನ ಹೃತಾ ಸೀತಾ ಲಂಕಾಯಾಂ ವರ್ತತೇಽಧುನಾ ॥</p>
<p class="Text"><span class="char-style-override-3">ಶಬರಿ ಇಂತೆಂದಳು —</span> ‘‘ಹೇ ದೇವಾ! ಸರ್ವಜ್ಞನೂ, ಜಗತ್ತಿನಲ್ಲೆಲ್ಲ ತುಂಬಿರುವವನೂ ಆದ ನೀನು ಎಲ್ಲವನ್ನು ಬಲ್ಲವನಾಗಿರುವೆ. ಆದರೂ ಹೇ ಪ್ರಭುವೆ! ಲೋಕ ವ್ಯವಹಾರದ ದೃಷ್ಟಿಯಿಂದ ನನ್ನನ್ನು ಕೇಳುತ್ತಿರುವೆ! ಸೀತೆಯು ಈಗ ಎಲ್ಲಿದ್ದಾಳೆಂಬುದನ್ನು ಹೇಳುವೆನು. ಸೀತೆಯನ್ನು ರಾವಣನು ಕದ್ದೊಯ್ದು ಈಗ ಲಂಕೆಯಲ್ಲಿ ಇರಿಸಿದ್ದಾನೆ. ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಇತಃ ಸಮೀಪೇ ರಾಮಾಸ್ತೇ ಪಂಪಾನಾಮ ಸರೋವರಮ್ ।</p>
<p class="Shlok">ಋಷ್ಯಮೂಕಗಿರಿರ್ನಾಮ ತತ್ಸಮೀಪೇ ಮಹಾನಗಃ ॥</p>
<p class="Text">ಹೇ ರಾಮಾ! ಇಲ್ಲಿಗೆ ಸಮೀಪದಲ್ಲಿಯೇ ‘ಪಂಪಾ’ ಸರೋವರವಿದೆ. ಅದರ ಸಮೀಪವೇ ಋಷ್ಯಮೂಕ ಎಂಬ ದೊಡ್ಡ ಪರ್ವತವಿರುವುದು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಚತುರ್ಭಿರ್ಮಂತ್ರಿಭಿಃ ಸಾರ್ಧಂ ಸುಗ್ರೀವೋ ವಾನರಾಧಿಪಃ ।</p>
<p class="Shlok">ಭೀತಭೀತಃ ಸದಾ ಯತ್ರ ತಿಷ್ಠತ್ಯತುಲವಿಕ್ರಮಃ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ವಾಲಿನಶ್ಚ ಭಯಾದ್ ಭ್ರಾತುಸ್ತದಗಮ್ಯಮೃಷೇರ್ಭಯಾತ್ ।</p>
<p class="Shlok">ವಾಲಿನಸ್ತತ್ರ ಗಚ್ಛ ತ್ವಂ ತೇನ ಸಖ್ಯಂ ಕುರು ಪ್ರಭೋ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಸುಗ್ರೀವೇಣ ಸ ಸರ್ವಂ ತೇ ಕಾರ್ಯಂ ಸಂಪಾದಯಿಷ್ಯತಿ ।</p>
<p class="Shlok">ಅಹಮಗ್ನಿಂ ಪ್ರವೇಕ್ಷ್ಯಾಮಿ ತವಾಗ್ರೇ ರಘುನಂದನ ॥</p>
<p class="Text">ಆ ಪರ್ವತದಲ್ಲಿ ಅತುಲ ಪರಾಕ್ರಮಿ ವಾನರರಾಜ ಸುಗ್ರೀವನು ತನ್ನ ನಾಲ್ಕು ಜನ ಮಂತ್ರಿಗಳೊಂದಿಗೆ ಕೂಡಿ ಯಾವಾಗಲೂ ತನ್ನಣ್ಣ ವಾಲಿಯ ಭಯದಿಂದ ವಾಸಿಸುತ್ತಿರುವನು. ಋಷಿಯ ಶಾಪದ ಭಯದಿಂದ ಆ ಸ್ಥಳವು ವಾಲಿಗೆ ಸರ್ವಥಾ ಅಗಮ್ಯವಾಗಿದೆ. ಹೇ ಪ್ರಭೋ! ನೀನು ಅಲ್ಲಿಗೆ ಹೋಗು. ಆ ಸುಗ್ರೀವನೊಂದಿಗೆ ಸ್ನೇಹವನ್ನು ಬೆಳೆಸು. ಅವನು ನಿನ್ನ ಎಲ್ಲ ಕಾರ್ಯಗಳನ್ನೂ ನೆರವೇರಿಸಿಕೊಡುವನು. ಹೇ ರಘುನಂದನಾ! ನಾನು ಈಗಲೇ ನಿನ್ನ ಎದುರಿಗೆ ಅಗ್ನಿಯನ್ನು ಪ್ರವೇಶಿಸುವೆನು. ॥37-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಮುಹೂರ್ತಂ ತಿಷ್ಠ ರಾಜೇಂದ್ರ ಯಾವದ್ದಗ್ಧ್ವಾ ಕಲೇವರಮ್ ।</p>
<p class="Shlok">ಯಾಸ್ಯಾಮಿ ಭಗವನ್ ರಾಮ ತವ ವಿಷ್ಣೋಃ ಪರಂ ಪದಮ್ ॥</p>
<p class="Text">ಹೇ ರಾಜೇಂದ್ರಾ! ಭಗವಾನ್ ರಾಮನೆ! ನೀನು ಒಂದು ಮುಹೂರ್ತಕಾಲ ನಿಲ್ಲುವವನಾಗು. ನಾನು ಈ ಶರೀರವನ್ನು ಸುಟ್ಟುಕೊಂಡು ವಿಷ್ಣುವಾದ ನಿನ್ನ ಪರಮ ಪದವಿಯನ್ನು ಹೊಂದುವೆನು ಅಲ್ಲಿಯವರೆಗೆ ಇರು.’’ ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಇತಿ ರಾಮಂ ಸಮಾಮಂತ್ರ್ಯ ಪ್ರವಿವೇಶ ಹುತಾಶನಮ್ ।</p>
<p class="Shlok">ಕ್ಷಣಾನ್ನಿರ್ಧೂಯ ಸಕಲಮವಿದ್ಯಾಕೃತಬಂಧನಮ್ ।</p>
<p class="Shlok">ರಾಮಪ್ರಸಾದಾಚ್ಛಬರೀ ಮೋಕ್ಷಂ ಪ್ರಾಪಾತಿದುರ್ಲಭಮ್ ॥</p>
<p class="Text">ಶ್ರೀರಾಮಚಂದ್ರನೊಡನೆ ಈ ಪ್ರಕಾರ ಸಂಭಾಷಿಸಿದ ಬಳಿಕ ಶಬರಿಯು ಅಗ್ನಿಯನ್ನು ಪ್ರವೇಶಿಸಿದಳು. ಕ್ಷಣಮಾತ್ರದಲ್ಲಿ ಅವಿದ್ಯೆಯಿಂದ ಉಂಟಾಗಿದ್ದ ಎಲ್ಲ ಬಂಧನಗಳನ್ನು ಕಳಚಿಕೊಂಡು ರಾಮನ ಅನುಗ್ರಹದಿಂದ ಶಬರಿಯು ಅತಿ ದುರ್ಲಭವಾದ ಮೋಕ್ಷವನ್ನು ಪಡೆದುಕೊಂಡಳು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಕಿಂ ದುರ್ಲಭಂ ಜಗನ್ನಾಥೇ ಶ್ರೀರಾಮೇ ಭಕ್ತವತ್ಸಲೇ ।</p>
<p class="Shlok">ಪ್ರಸನ್ನೇಽಧಮಜನ್ಮಾಪಿ ಶಬರೀ ಮುಕ್ತಿಮಾಪ ಸಾ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಕಿಂ ಪುನರ್ಬ್ರಾಹ್ಮಣಾ ಮುಖ್ಯಾಃ ಪುಣ್ಯಾಃ ಶ್ರೀರಾಮಚಿಂತಕಾಃ ।</p>
<p class="Shlok">ಮುಕ್ತಿಂ ಯಾಂತೀತಿ ತದ್ಭಕ್ತಿರ್ಮುಕ್ತಿರೇವ ನ ಸಂಶಯಃ ॥</p>
<p class="Text">ಭಕ್ತವತ್ಸಲನೂ, ಜಗನ್ನಾಥನೂ ಆದ ಶ್ರೀರಾಮನು ಪ್ರಸನ್ನನಾದಾಗ ಅಧಮ ಜನ್ಮದಲ್ಲಿ ಹುಟ್ಟಿದ ಶಬರಿಯೂ ಮುಕ್ತಿಯನ್ನು ಹೊಂದಿದಳು ಎಂದಾಗ ರಾಮನ ದಯೆ ಇದ್ದರೆ ದುರ್ಲಭವಾದುದೇನಿದೆ? (ಶಬರಿಗೆ ಮುಕ್ತಿಯಾದದ್ದಾದರೆ) ಶ್ರೀರಾಮ ಚಿಂತಕರಾದ ಪುಣ್ಯವಂತ ಬ್ರಾಹ್ಮಣರಿಗೆ ಮುಕ್ತಿಯು ಸಿಗುವುದರಲ್ಲಿ ಆಶ್ಚರ್ಯವೇನಿದೆ? ಆದ್ದರಿಂದ ‘ರಾಮ ಭಕ್ತಿಯೇ ಮುಕ್ತಿಯು’ ಇದರಲ್ಲಿ ಸಂಶಯವೇ ಇಲ್ಲ. ॥42-43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಭಕ್ತಿರ್ಮುಕ್ತಿವಿಧಾಯಿನೀ ಭಗವತಃ ಶ್ರೀರಾಮಚಂದ್ರಸ್ಯ ಹೇ </p>
<p class="Shlok">ಲೋಕಾಃಕಾಮದುಘಾಂಘ್ರಿಪದ್ಮಯುಗಲಂ ಸೇವಧ್ವಮತ್ಯುತ್ಸುಕಾಃ ।</p>
<p class="Shlok">ನಾನಾಜ್ಞಾನವಿಶೇಷಮಂತ್ರವಿತತಿಂ ತ್ಯಕ್ತ್ವಾ ಸುದೂರೇ ಭೃಶಂ</p>
<p class="Shlok">ರಾಮಂ ಶ್ಯಾಮತನುಂ ಸ್ಮರಾರಿಹೃದಯೇ ಭಾಂತಂ ಭಜಧ್ವಂ ಬುಧಾಃ ॥</p>
<p class="Text">ಎಲೈ ಜನಗಳಿರಾ! ಶ್ರೀರಾಮಚಂದ್ರನ ಭಕ್ತಿಯು ಮುಕ್ತಿಯನ್ನು ಕರುಣಿಸುವಂತಹ ಸಾಧನೆಯಾಗಿದೆ. ಕಾಮಧೇನು ವಿನಂತಿರುವ ಆತನ ಪಾದಪದ್ಮಗಳನ್ನು ಹೆಚ್ಚಿನ ಆದರದಿಂದ ಸೇವಿಸಿರಿ. ಈ ವಿವಿಧ ಪ್ರಕಾರದ ಲೌಕಿಕ ಹಾಗೂ ವೈದಿಕ ವಿಷಯಗಳನ್ನು ವಿಜ್ಞಾನದ ಮತ್ತು ಮಂತ್ರಸಮೂಹವನ್ನು ಅತ್ಯಂತ ದೂರದಲ್ಲಿ ಪೂರ್ತಿಯಾಗಿಬಿಟ್ಟು, ಬೇಗನೇ, ಜಾಣರಾದ ನೀವು ಮನ್ಮಥ ವೈರಿಯಾದ ಪರಮೇಶ್ವರನ ಹೃದಯ ಗಹ್ವರದಲ್ಲಿ ವಿರಾಜಮಾನನಾಗಿರುವ ಶ್ಯಾಮಶರೀರಿಯಾದ ಭಗವಾನ್ ಶ್ರೀರಾಮನನ್ನು ಭಜಿಸಿರಿ. ॥44॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಅರಣ್ಯಕಾಂಡೇ ದಶಮಃ ಸರ್ಗಃ ॥10॥</p>
<p class="ChapterEnd"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಅರಣ್ಯಕಾಂಡದಲ್ಲಿ ಹತ್ತನೆಯ ಸರ್ಗವು ಮುಗಿಯಿತು. </p>
<p class="ChapterEnd">ಅರಣ್ಯಕಾಂಡವು ಮುಗಿಯಿತು.</p>


<p class="Page-Break">॥ ಶ್ರೀರಾಮಚಂದ್ರ ಪರಬ್ರಹ್ಮಣೇ ನಮಃ ॥</p>
<p class="Chapter-Heading" id="toc_marker-7">ಕಿಷ್ಕಿಂಧಾ ಕಾಂಡ</p>
<p class="Sub-Heading" id="toc_marker-7-1">ಮೊದಲನೆಯ ಸರ್ಗ</p>
<p class="description">ಸುಗ್ರೀವ ಭೇಟಿ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ತತಃ ಸಲಕ್ಷ್ಮಣೋ ರಾಮಃ ಶನೈಃ ಪಂಪಾಸರಸ್ತಟಮ್ ।</p>
<p class="Shlok">ಆಗತ್ಯ ಸರಸಾಂ ಶ್ರೇಷ್ಠಂ ದೃಷ್ಟ್ವಾ ವಿಸ್ಮಯಮಾಯಯೌ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈಪಾರ್ವತಿ! ಅನಂತರ ಶ್ರೀರಾಮಚಂದ್ರನು ಲಕ್ಷ್ಮಣನೊಂದಿಗೆ ಮೆಲ್ಲನೆ ಸರೋವರಗಳಲ್ಲಿ ಶ್ರೇಷ್ಠವಾದ ಪಂಪಾಸರೋವರದ ದಡಕ್ಕೆ ಬಂದು ಅದನ್ನು ನೋಡಿ ಆಶ್ಚರ್ಯಗೊಂಡನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಕ್ರೋಶಯಾತ್ರಂ ಸುವಿಸ್ತೀರ್ಣಮಗಾಧಾಮಲಶಂಬರಮ್ ।</p>
<p class="Shlok">ಉತ್ಪುಲ್ಲಾಂಬುಜಕಹ್ಲಾರಕುಮುದೋತ್ಪಲಮಂಡಿತಮ್ ॥</p>
<p class="Text">ಅದರ ವಿಸ್ತಾರ ಒಂದು ಗಾವುದದಷ್ಟಿತ್ತು. ಅದು ಬಹಳ ಆಳವಾಗಿದ್ದು ಸ್ವಚ್ಛವಾದ ನೀರಿನಿಂದ ತುಂಬಿತ್ತು. ಎಲ್ಲೆಡೆ ಅರಳಿದ ತಾವರೆ, ಕಲ್ಹಾರ, ಕುಮುದ, ನೈದಿಲೆಗಳಿಂದ ಮನೋಹರವಾಗಿತ್ತು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಹಂಸಕಾರಂಡವಾಕೀರ್ಣಂ ಚಕ್ರವಾಕಾದಿಶೋಭಿತಮ್ ।</p>
<p class="Shlok">ಜಲಕುಕ್ಕುಟಕೋಯಷ್ಟಿಕ್ರೌಂಚನಾದೋಪನಾದಿತಮ್ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ನಾನಾಪುಷ್ಪಲತಾಕೀರ್ಣಂ ನಾನಾಫಲಸಮಾವೃತಮ್ ।</p>
<p class="Shlok">ಸತಾಂ ಮನಃಸ್ವಚ್ಛಜಲಂ ಪದ್ಮಕಿಂಜಲ್ಕವಾಸಿತಮ್ ॥</p>
<p class="Text">ಆ ಸರೋವರದಲ್ಲಿ ಹಂಸ, ಚಕ್ರವಾಕ ಪಕ್ಷಿಗಳ ಗುಂಪುಗಳು ವಿಹರಿಸುತ್ತ ಅದರ ಶೋಭೆಯನ್ನು ಹೆಚ್ಚಿಸಿದ್ದವು. ನೀರುಕೋಳಿ, ಕ್ರೌಂಚಾದಿ ಪಕ್ಷಿಗಳ ಧ್ವನಿಯಿಂದ ಕೂಡಿತ್ತು. ಅನೇಕ ವಿಧವಾದ ಹೂಗಳು, ಗಿಡ-ಬಳ್ಳಿಗಳಿಂದ ಮತ್ತು ಫಲಭರಿತ ವೃಕ್ಷಗಳಿಂದ ಸುತ್ತುವರಿದಿತ್ತು. ಕಮಲದ ಪರಾಗದಿಂದ ಸುವಾಸಿತವಾಗಿದ್ದು ಸರೋವರದ ನೀರು ಸತ್ಪುರುಷರ ಮನಸ್ಸಿನಂತೆ ತಿಳಿಯಾಗಿತ್ತು. ॥3-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ತತ್ರೋಪಸ್ಪೃಶ್ಯ ಸಲಿಲಂ ಪೀತ್ವಾ ಶ್ರಮಹರಂ ವಿಭುಃ ।</p>
<p class="Shlok">ಸಾನುಜಃ ಸರಸಸ್ತೀರೇ ಶೀತಲೇನ ಪಥಾ ಯಯೌ ॥</p>
<p class="Text">ಅಲ್ಲಿಗೆ ತಲುಪಿದಾಗ ಸೋದರನೊಡಗೂಡಿದ ವಿಭುವಾದ ಶ್ರೀರಾಮನು ಸ್ನಾನಮಾಡಿ, ಶ್ರಮವನ್ನು ಪರಿಹರಿಸುವ ಅದರ ಜಲವನ್ನು ಕುಡಿದನು. ಸರೋವರದ ದಡದಲ್ಲಿರುವ ತಂಪಾದ ನೆರಳುಳ್ಳ ಹಾದಿಯಿಂದ ಮುನ್ನಡೆದನು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಋಷ್ಯಮೂಕಗಿರೇಃ ಪಾರ್ಶ್ವೇ ಗಚ್ಛಂತೌ ರಾಮಲಕ್ಷ್ಮಣೌ । </p>
<p class="Shlok">ಧನುರ್ಬಾಣಕರೌ ದಾಂತೌ ಜಟಾವಲ್ಕಲಮಂಡಿತೌ ।</p>
<p class="Shlok">ಪಶ್ಯಂತೌ ವಿವಿಧಾನ್ ವೃಕ್ಷಾನ್ ಗಿರೇಃ ಶೋಭಾಂ ಸುವಿಕ್ರಮೌ ॥</p>
<p class="Text">ಹೀಗೆ ಋಷ್ಯ ಮೂಕಪರ್ವತದ ತಪ್ಪಲಿನಲ್ಲಿ ಹೋಗುತ್ತಿರುವ, ಜಟಾವಲ್ಕಲ ಧಾರಿಗಳಾಗಿ, ಧನುರ್ಬಾಣಗಳನ್ನು ಹಿಡಿದಿರುವ ರಾಮ ಲಕ್ಷ್ಮಣರು ನಾನಾ ವಿಧವಾದ ಮರಗಳ ಶೋಭೆಯನ್ನು, ಪರ್ವತದ ರಮಣೀಯತೆಯನ್ನು ಕಂಡು ವಿಸ್ಮಿತರಾಗಿದ್ದರು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಸುಗ್ರೀವಸ್ತು ಗಿರೇರ್ಮೂರ್ದ್ನಿ ಚತುರ್ಭಿಃ ಸಹ ವಾನರೈಃ ।</p>
<p class="Shlok">ಸ್ಥಿತ್ವಾ ದದರ್ಶ ತೌ ಯಾಂತಾವಾರುರೋಹ ಗಿರೇಃ ಶಿರಃ ॥ </p>
<p class="Text">ಆಗ ನಾಲ್ಕು ಮಂತ್ರಿಗಳಿಂದೊಡಗೂಡಿ ಬೆಟ್ಟದ ತುದಿಯಲ್ಲಿ ಕುಳಿತಿರುವ ಸುಗ್ರೀವನು ಅವರಿಬ್ಬರು ಬರುತ್ತಿರುವುದನ್ನು ನೋಡಿ, ಇನ್ನೊಂದು ಎತ್ತರವಾದ ಪರ್ವತ ಶಿಖರವನ್ನು ಏರಿದನು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಭಯಾದಾಹ ಹನೂಮಂತಂ ಕೌ ತೌ ವೀರವರೌ ಸಖೇ ।</p>
<p class="Shlok">ಗಚ್ಛ ಜಾನೀಹಿ ಭದ್ರಂ ತೇ ವಟುರ್ಭೂತ್ವಾ ದ್ವಿಜಾಕೃತಿಃ ॥ </p>
<p class="Shlok-Number">(ಶ್ಲೋಕ-9)</p>
<p class="Shlok">ವಾಲಿನಾ ಪ್ರೇಷಿತೌ ಕಿಂವಾ ಮಾಂ ಹನ್ತುಂ ಸಮುಪಾಗತೌ ।</p>
<p class="Shlok">ತಾಭ್ಯಾಂ ಸಂಭಾಷಣಂ ಕೃತ್ವಾ ಜಾನೀಹಿ ಹೃದಯಂ ತಯೋಃ ॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಯದಿ ತೌ ದುಷ್ಟಹೃದಯೌ ಸಂಜ್ಞಾಂ ಕುರು ಕರಾಗ್ರತಃ ।</p>
<p class="Shlok">ವಿನಯಾವನತೋ ಭೂತ್ವಾ ಏವಂ ಜಾನೀಹಿ ನಿಶ್ಚಯಮ್ ॥</p>
<p class="Text">ಭಯದಿಂದ ಕೂಡಿದವನಾಗಿ ಹನುಮಂತನ ಬಳಿ ಹೇಳಿದನು —  ‘‘ಹೇ ಮಿತ್ರನೇ! ನೋಡು, ಆ ವೀರಶ್ರೇಷ್ಠರಿಬ್ಬರು ಯಾರು? ನೀನು ಬ್ರಾಹ್ಮಣವೇಷದ ಬ್ರಹ್ಮಚಾರಿಯಾಗಿ ಅವರ ಬಳಿಗೆ ಹೋಗಿ ಅವರಾರೆಂದು ತಿಳಿದುಕೊಂಡು ಬಾ. ನಿನಗೆ ಒಳ್ಳೆಯದಾಗಲಿ! ನನ್ನನ್ನು ಕೊಲ್ಲುವುದಕ್ಕಾಗಿ ವಾಲಿಯಿಂದ  ಪ್ರೇರಿತರಾಗಿ ಇಲ್ಲಿಗೆ ಬಂದಿರಬಹುದೆ? ಅವರೊಡನೆ ಮಾತನಾಡಿ ಅವರ ಅಭಿಪ್ರಾಯವನ್ನು ತಿಳಿಯುವವನಾಗು. ಅವರೇನಾದರು ಕಪಟಹೃದಯದಿಂದ ಕೂಡಿದ್ದರೆ ನನಗೆ ಕೈಯಿಂದ ಸನ್ನೆ ಮಾಡು. ನೀನು ವಿನಯ ಸಂಪನ್ನನಾಗಿ ವಿಷಯವನ್ನು ನಿಶ್ಚಯವಾಗಿ ತಿಳಿಯುವವನಾಗು. ॥8-10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ತಥೇತಿ ವಟುರೂಪೇಣ ಹನುಮಾನ್ ಸಮುಪಾಗತಃ ।</p>
<p class="Shlok">ವಿನಯಾವನತೋ ಭೂತ್ವಾ ರಾಮಂ ನತ್ವೇದಮಬ್ರವೀತ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಕೌ ಯುವಾಂ ಪುರುಷವ್ಯಾಘ್ರೌ ಯುವಾನೌ ವೀರಸಮ್ಮತೌ ।</p>
<p class="Shlok">ದ್ಯೋತಯಂತೌದಿಶಃ ಸರ್ವಾಃ ಪ್ರಭಯಾ ಭಾಸ್ಕರಾವಿವ ॥ </p>
<p class="Text">ಆಗ ಹನುಮಂತನು ಹಾಗೆಯೇ ಆಗಲೆಂದು ವಟುರೂಪವನ್ನು ಧರಿಸಿ ಶ್ರೀರಘುನಾಥನ ಬಳಿಗೆ ಬಂದು ವಿನಯದಿಂದ ನಮಸ್ಕರಿಸಿ ಕೇಳಿದನು — ‘‘ಹೇ ಪುರುಷ ಶ್ರೇಷ್ಠರೇ! ನೀವಿಬ್ಬರು ಯಾರು? ಪರಾಕ್ರಮಶಾಲಿಗಳಲ್ಲಿ ಗಣ್ಯರೂ, ಯುವಕರೂ, ತಮ್ಮ ಕಾಂತಿಯಿಂದ ಎಲ್ಲ ದಿಕ್ಕುಗಳನ್ನು ಬೆಳಗಿಸುತ್ತಾ ಸೂರ್ಯ ನಂತಿರುವವರೂ ಆದ ನೀವು ಯಾರು? ॥11-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಯುವಾಂ ತ್ರೈಲೋಕ್ಯಕರ್ತಾರಾವಿತಿ ಭಾತಿ ಮನೋ ಮಮ ।</p>
<p class="Shlok">ಯುವಾಂ ಪ್ರಧಾನಪುರುಷೌ ಜಗದ್ಧೇತೂ ಜಗನ್ಮಯೌ ॥ </p>
<p class="Shlok-Number">(ಶ್ಲೋಕ-14)</p>
<p class="Shlok">ಮಾಯಯಾ ಮಾನುಷಾಕಾರೌ ಚರಂತಾವಿವ ಲೀಲಯಾ ।</p>
<p class="Shlok">ಭೂಭಾರಹರಣಾರ್ಥಾಯ ಭಕ್ತಾನಾಂ ಪಾಲನಾಯ ಚ ॥ </p>
<p class="Shlok-Number">(ಶ್ಲೋಕ-15)</p>
<p class="Shlok">ಅವತೀರ್ಣಾವಿಹ ಪರೌ ಚರಂತೌ ಕ್ಷತ್ರಿಯಾಕೃತೀ ।</p>
<p class="Shlok">ಜಗತ್ ಸ್ಥಿತಿ ಲಯೋ ಸರ್ಗಂ ಲೀಲಯಾ ಕರ್ತುಮುದ್ಯತೌ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಸ್ವತಂತ್ರೌ ಪ್ರೇರಕೌ ಸರ್ವಹೃದಯಸ್ಥಾವಿಹೇಶ್ವರೌ ।</p>
<p class="Shlok">ನರನಾರಾಯಣೌ ಲೋಕೇ ಚರಂತಾವಿತಿ ಮೇ ಮತಿಃ ॥ </p>
<p class="Text">ನೀವಿಬ್ಬರು ತ್ರೈಲೋಕ್ಯವನ್ನು ರಚಿಸುವಂತಹ ಪ್ರಪಂಚದ ಕಾರಣೀಭೂತ ಜಗನ್ಮಯ ಪ್ರಧಾನ ಮತ್ತು ಪುರುಷರೇ ಆಗಿದ್ದೀರಿ. ನೀವು ಭೂಭಾರವನ್ನು ಹರಿಸಲು ಹಾಗೂ ಭಕ್ತರನ್ನು ಕಾಪಾಡಲು ಲೀಲಾವಶ ತನ್ನ ಮಾಯೆಯಿಂದ ಮನುಷ್ಯ ರೂಪವನ್ನು ಧರಿಸಿ ಸಂಚರಿಸುತ್ತಿರುವಿರಿ. ನೀವು ಸಾಕ್ಷಾತ್ ಪರಮಾತ್ಮರಾಗಿದ್ದು ಕ್ಷತ್ರಿಯ ಕುಮಾರರಾಗಿ ಅವತರಿಸಿ ಭೂಮಿಯಲ್ಲಿ ಸಂಚರಿಸುತ್ತಿರುವಿರಿ. ನೀವು ಲೀಲೆಯಿಂದಲೇ ಪ್ರಪಂಚದ ಉತ್ಪತ್ತಿ, ಸ್ಥಿತಿ ಹಾಗೂ ದುಷ್ಟರ ನಾಶ ಮಾಡಲು ತತ್ಪರರಾಗಿರುವಿರಿ’’ ಎಂದು ನನ್ನ ಮನಸ್ಸಿಗೆ ಅನಿಸುತ್ತದೆ. ನೀವು ಎಲ್ಲರ ಹೃದಯದಲ್ಲಿ ವಿರಾಜಮಾನರಾದ, ಎಲ್ಲರ ಪ್ರೇರಕ, ಪರಮ ಸ್ವತಂತ್ರ ಭಗವಾನ್ ನರ-ನಾರಾಯಣರೇ ಈ ಲೋಕದಲ್ಲಿ ತಿರುಗತ್ತಿರುವಿರಿ ಎಂದು ನನ್ನ ಬುದ್ಧಿ ತಿಳಿಯುತ್ತದೆ. ॥13-16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಶ್ರೀರಾಮೋ ಲಕ್ಷ್ಮಣಂ ಪ್ರಾಹ ಪಶ್ಯೈನಂ ವಟುರೂಪಿಣಮ್ ।</p>
<p class="Shlok">ಶಬ್ದಶಾಸ್ತ್ರಮಶೇಷೇಣ ಶ್ರುತಂ ನೂನಮನೇಕಧಾ ॥</p>
<p class="Text">ಇದನ್ನು ಕೇಳಿದ ಶ್ರೀರಾಮಚಂದ್ರನು ಲಕ್ಷ್ಮಣನಲ್ಲಿ ಹೇಳುತ್ತಾನೆ- ತಮ್ಮಾ! ಇದೋ ಈ ಬ್ರಹ್ಮಚಾರಿ ವಟುವನ್ನು ನೋಡು. ಇವನು ಅನೇಕ ವ್ಯಾಕರಣ ಶಾಸ್ತ್ರಗಳನ್ನು ಪೂರ್ತಿಯಾಗಿ ಕಲಿತಿರುವನೆಂದು ತಿಳಿಯುತ್ತದೆ. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಅನೇನ ಭಾಷಿತಂ ಕೃತ್ಸ್ನಂ ನ ಕಿಂಚಿದಪಶಬ್ದಿತಮ್ ।</p>
<p class="Shlok">ತತಃ ಪ್ರಾಹ ಹನೂಮಂತಂ ರಾಘವೋ ಜ್ಞಾನವಿಗ್ರಹಃ ॥</p>
<p class="Text">ಇವನು ಇಷ್ಟು ಮಾತನಾಡಿದರೂ ಇದರಲ್ಲಿ ಒಂದೂ ಅಪಶಬ್ದವೂ ಬಂದಿಲ್ಲ. ಅನಂತರ ವಿಜ್ಞಾನಘನ ಶ್ರೀರಘುನಾಥನು ಹನುಮಂತನನ್ನು ಕುರಿತು ಹೇಳುತ್ತಾನೆ. - ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಅಹಂ ದಾಶರಥೀ ರಾಮಸ್ತ್ವಯಂ ಮೇ ಲಕ್ಷ್ಮಣೋಽನುಜಃ ।</p>
<p class="Shlok">ಸೀತಯಾ ಭಾರ್ಯಯಾ ಸಾರ್ಧಂ ಪಿತುರ್ವಚನಗೌರವಾತ್ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಆಗತಸ್ತತ್ರ ವಿಪಿನೇ ಸ್ಥಿತೋಽಹಂ ದಂಡಕೇ ದ್ವಿಜ ।</p>
<p class="Shlok">ತತ್ರ ಭಾರ್ಯಾ ಹೃತಾ ಸೀತಾ ರಕ್ಷಸಾ ಕೇನಚಿನ್ಮಮ ।</p>
<p class="Shlok">ತಾಮನ್ವೇಷ್ಟುಮಿಹಾಯಾತೌ ತ್ವಂ ಕೋ ವಾ ಕಸ್ಯ ವಾ ವದ ॥</p>
<p class="Text">ಎಲೈ ವಟುವೆ! ನಾನು ದಶರಥನ ಮಗನಾದ ರಾಮನಾಗಿರುವೆ. ಇವನು ನನ್ನ ತಮ್ಮ ಲಕ್ಷ್ಮಣ. ನಾನು ಪಿತೃವಾಕ್ಯ ಪರಿಪಾಲನೆಗಾಗಿ ನನ್ನ ಪತ್ನೀ ಸೀತೆಯೊಂದಿಗೆ ಕಾಡಿಗೆ ಬಂದಿದ್ದೆ. ಇಲ್ಲಿ ದಂಡಕಾರಣ್ಯದಲ್ಲಿ  ವಾಸಿಸುತ್ತಿದ್ದಾಗ  ಯಾರೋ ರಾಕ್ಷಸನು ನನ್ನ ಭಾರ್ಯೆಯನ್ನು ಕದ್ದೊಯ್ದನು. ಅವಳನ್ನು ಹುಡುಕುವುದಕ್ಕಾಗಿ ನಾವಿಬ್ಬರು ಇಲ್ಲಿಗೆ ಬಂದಿರುವೆವು. ನೀನು ಯಾರು? ಯಾರ ಕಡೆಯವನು? ಹೇಳು. ॥19-20॥</p>
<p class="Shlok-Number">(ಶ್ಲೋಕ-21)</p>
<p class="Uvach">ವಟುರುವಾಚ</p>
<p class="Shlok">ಸುಗ್ರೀವೋ ನಾಮ ರಾಜಾ ಯೋ ವಾನರಾಣಾಂ ಮಹಾಮತಿಃ ।</p>
<p class="Shlok">ಚತುರ್ಭಿರ್ಮಂತ್ರಿಭಿಃ ಸಾರ್ಧಂ ಗಿರಿಮೂರ್ಧನಿ ತಿಷ್ಠತಿ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಭ್ರಾತಾ ಕನೀಯಾನ್ ಸುಗ್ರೀವೋ ವಾಲಿನಃ ಪಾಪಚೇತಸಃ ।</p>
<p class="Shlok">ತೇನ ನಿಷ್ಕಾಸಿತೋ ಭಾರ್ಯಾ ಹೃತಾ ತಸ್ಯೇಹ ವಾಲಿನಾ ॥</p>
<p class="Text"><span class="char-style-override-3">ಬ್ರಹ್ಮಚಾರಿಯು ಹೇಳಿದನು —</span> ಕಪಿಗಳಿಗೆಲ್ಲ ಒಡೆಯನಾದ, ಬುದ್ಧಿಶಾಲಿಯಾದ ಸುಗ್ರೀವನೆಂಬ ರಾಜನು ನಾಲ್ಕು ಜನ ತನ್ನ ಮಂತ್ರಿಗಳೊಡನೆ ಬೆಟ್ಟದ ತುದಿಯಲ್ಲಿದ್ದಾನೆ. ಪಾಪಿಷ್ಠನಾದ ವಾಲಿಯೆಂಬ ವಾನರನು ತಮ್ಮನಾದ ಈ ಸುಗ್ರೀವನನ್ನು  ಓಡಿಸಿ, ಇವನ ಪತ್ನಿಯನ್ನು ಅಪಹರಿಸಿರುವನು. ॥21-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ತದ್ಭಯಾದ್ ಋಷ್ಯಮೂಕಾಖ್ಯಂ ಗಿರಿಮಾಶ್ರಿತ್ಯ ಸಂಸ್ಥಿತಃ ।</p>
<p class="Shlok">ಅಹಂ ಸುಗ್ರೀವಸಚಿವೋ ವಾಯುಪುತ್ರೋ ಮಹಾಮತೇ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಹನೂಮಾನ್ನಾಮ ವಿಖ್ಯಾತೋ ಹ್ಯಂಜನೀಗರ್ಭಸಂಭವಃ ।</p>
<p class="Shlok">ತೇನ ಸಖ್ಯಂ ತ್ವಯಾ ಯುಕ್ತಂ ಸುಗ್ರೀವೇಣ ರಘೂತ್ತಮ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಭಾರ್ಯಾಪಹಾರಿಣಂ ಹನ್ತುಂ ಸಹಾಯಸ್ತೇ ಭವಿಷ್ಯತಿ ।</p>
<p class="Shlok">ಇದಾನೀಮೇವ ಗಚ್ಛಾಮ ಆಗಚ್ಛ ಯದಿ ರೋಚತೇ ॥</p>
<p class="Text">ಆ ವಾಲಿಯ ಭಯದಿಂದಲೇ ಈ ಋಷ್ಯಮೂಕ ಪರ್ವತದಲ್ಲಿ ವಾಸಿಸುತ್ತಿರುವನು. ಹೇ ಮಹಾಮತೆ! ನಾನು ಆ ಸುಗ್ರೀವನ ಮಂತ್ರಿಯಾಗಿದ್ದೇನೆ. ವಾಯುಪುತ್ರನಾದ ನಾನು ಅಂಜನಾದೇವಿಯಲ್ಲಿ ಹುಟ್ಟಿದವನು. ಹನುಮಂತನೆಂದು ನಾನು ಖ್ಯಾತನಾಗಿದ್ದೇನೆ. ಹೇ ರಘುಶ್ರೇಷ್ಠ! ನೀನು ಸುಗ್ರೀವನೊಂದಿಗೆ ಸ್ನೇಹ ಬೆಳೆಸುವುದು ಯೋಗ್ಯವಾಗಿದೆ. ಅವನು ನಿನ್ನ ಭಾರ್ಯೆಯನ್ನು ಕದ್ದೊಯ್ದವನನ್ನು ಕೊಲ್ಲಲು ನಿನಗೆ ಸಹಾಯಕನಾಗು ವನು. ನೀನು ಇಷ್ಟಪಡುವುದಾದರೆ ಈಗಲೇ ನಿಮ್ಮನ್ನು ಅವನ ಬಳಿಗೆ ಕರೆದುಕೊಂಡು ಹೋಗುವೆ.’’ ॥23-25॥</p>
<p class="Shlok-Number">(ಶ್ಲೋಕ-26)</p>
<p class="Uvach">ಶ್ರೀರಾಮ ಉವಾಚ </p>
<p class="Shlok">ಅಹಮಪ್ಯಾಗತಸ್ತೇನ ಸಖ್ಯಂ ಕರ್ತುಂ ಕಪೀಶ್ವರ ।</p>
<p class="Shlok">ಸಖ್ಯುಸ್ತಸ್ಯಾಪಿ ಯತ್ಕಾರ್ಯಂ ತತ್ಕರಿಷ್ಯಾಮ್ಯಸಂಶಯಮ್ ॥</p>
<p class="Text"><span class="char-style-override-3">ಶ್ರೀರಾಮಚಂದ್ರನಿಂತೆಂದನು —</span> ‘ಎಲೈ ಕಪೀಶ್ವರಾ! ನಾನು ಕೂಡ ಅವನೊಡನೆ ಸ್ನೇಹವನ್ನು ಬೆಳೆಸುವುದಕ್ಕಾಗಿಯೇ ಬಂದಿರುತ್ತೇನೆ. ಆ ಸ್ನೇಹಿತನ ಏನು ಕಾರ್ಯವಿದೆಯೋ ಅದನ್ನು ನಾನು ನಿಶ್ಚಯವಾಗಿ ನಡೆಸಿಕೊಡುತ್ತೇನೆ. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಹನೂಮಾನ್ ಸ್ವಸ್ವರೂಪೇಣ ಸ್ಥಿತೋ ರಾಮಮಥಾಬ್ರವೀತ್ ।</p>
<p class="Shlok">ಆರೋಹತಾಂ ಮಮ ಸ್ಕಂಧೌ ಗಚ್ಛಾಮಃ ಪರ್ವತೋಪರಿ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಯತ್ರ ತಿಷ್ಠತಿ ಸುಗ್ರೀವೋ ಮಂತ್ರಿಭಿರ್ವಾಲಿನೋ ಭಯಾತ್ ।</p>
<p class="Shlok">ತಥೇತಿ ತಸ್ಯಾರುರೋಹ ಸ್ಕಂಧಂ ರಾಮೋಽಥ ಲಕ್ಷ್ಮಣಃ ॥</p>
<p class="Text">ಇದನ್ನು ಕೇಳಿದ ಹನುಮಂತನು ತನ್ನ ನಿಜ ರೂಪದಿಂದ ಕಾಣಿಸಿಕೊಂಡು ರಾಮನಲ್ಲಿ ಹೇಳುತ್ತಾನೆ  ‘‘ನೀವಿಬ್ಬರು ನನ್ನ ಭುಜವನ್ನೇರಿರಿ. ವಾಲಿಯ ಭಯದಿಂದ ಮಂತ್ರಿಗಳೊಂದಿಗೆ ಅಡಗಿಕೊಂಡಿರುವ ಸುಗ್ರೀವನ ಬಳಿಗೆ ನಾವು ಹೋಗೋಣ.’’ ಆಗ ರಾಮ-ಲಕ್ಷ್ಮಣರು ಹಾಗೆಯೇ ಆಗಲಿ ಎಂದು ಹೇಳಿ ಹನುಮಂತನ ಭುಜವನ್ನೇರಿದರು. ॥27-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಉತ್ಪಪಾತ ಗಿರೇರ್ಮೂರ್ಧ್ನಿ ಕ್ಷಣಾದೇವ ಮಹಾಕಪಿಃ ।</p>
<p class="Shlok">ವೃಕ್ಷಚ್ಛಾಯಾಂ ಸಮಾಶ್ರಿತ್ಯ ಸ್ಥಿತೌ ತೌ ರಾಮಲಕ್ಷ್ಮಣೌ ॥ </p>
<p class="Text">ಮಹಾಕಪಿಯಾದ ಹನುಮಂತನು ಕ್ಷಣಮಾತ್ರದಲ್ಲಿ ನೆಗೆದು ಪರ್ವತ ತುದಿಗೆ ತಲುಪಿದನು. ಅಲ್ಲಿ ರಾಮ ಲಕ್ಷ್ಮಣರಿಬ್ಬರೂ ಮರದ ನೆರಳನ್ನಾಶ್ರಯಿಸಿ ನಿಂತುಕೊಂಡರು. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಹನೂಮಾನಪಿ ಸುಗ್ರೀವಮುಪಗಮ್ಯ ಕೃತಾಂಜಲಿಃ ।</p>
<p class="Shlok">ವ್ಯೇತು ತೇ ಭಯಮಾಯಾತೌ ರಾಜನ್ ಶ್ರೀರಾಮಲಕ್ಷ್ಮಣೌ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಶೀಘ್ರಮುತ್ತಿಷ್ಠ ರಾಮೇಣ ಸಖ್ಯಂ ತೇ ಯೋಜಿತಂ ಮಯಾ ।</p>
<p class="Shlok">ಅಗ್ನಿಂ ಸಾಕ್ಷಿಣಮಾರೋಪ್ಯ ತೇನ ಸಖ್ಯಂ ದ್ರುತಂ ಕುರು ॥</p>
<p class="Text">ಇತ್ತ ಹನುಮಂತನು ಸುಗ್ರೀವನ ಬಳಿಗೆ ಬಂದು ಕೈ ಮುಗಿದುಕೊಂಡು ಹೇಳುತ್ತಾನೆ  ‘‘ರಾಜಾ! ನಿನ್ನ ಭಯವು ನಿವಾರಣೆಯಾಗಲಿದೆ. ಏಕೆಂದರೆ, ಇಲ್ಲಿಗೆ ಶ್ರೀರಾಮ ಲಕ್ಷ್ಮಣರು ಆಗಮಿಸಿರುವರು. ಬೇಗನೇ ಎದ್ದೇಳು. ರಾಮನೊಡನೆ ನಿನಗೆ ಸ್ನೇಹವು ದೊರಕುವಂತೆ ಏರ್ಪಡಿಸಿದ್ದೇನೆ. ಅಗ್ನಿಯನ್ನು ಸಾಕ್ಷಿಯಾಗಿ ಮಾಡಿಕೊಂಡು ಅವನೊಡನೆ ಬೇಗನೇ ಸ್ನೇಹವನ್ನು ಬೆಳೆಸು.’’ ॥30-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ತತೋಽತಿಹರ್ಷಾತ್ಸುಗ್ರೀವಃ ಸಮಾಗಮ್ಯ ರಘೂತ್ತಮಮ್ ।</p>
<p class="Shlok">ವೃಕ್ಷಶಾಖಾಂ ಸ್ವಯಂ ಛಿತ್ತ್ವಾ ವಿಷ್ಟರಾಯ ದದೌ ಮುದಾ ॥</p>
<p class="Text">ಆಗ ಬಹಳ ಆನಂದದಿಂದ ಸುಗ್ರೀವನು ರಾಮನಿದ್ದಲ್ಲಿಗೆ ಬಂದು ತಾನೇ ಒಂದು ಮರದ ರೆಂಬೆಯನ್ನು ಮುರಿದು ಕುಳಿತುಕೊಳ್ಳಲು ಆಸನವಾಗಿ ಕೊಟ್ಟನು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಹನೂಮಾಲ್ಲಕ್ಷ್ಮಣಾಯಾದಾತ್ಸುಗ್ರೀವಾಯ ಚ ಲಕ್ಷ್ಮಣಃ ।</p>
<p class="Shlok">ಹರ್ಷೇಣ ಮಹತಾವಿಷ್ಟಾಃ ಸರ್ವ ಏವಾವತಸ್ಥಿರೇ ॥ </p>
<p class="Text">ಹಾಗೆಯೇ ಹನುಮಂತನು ಲಕ್ಷ್ಮಣನಿಗೆ ಮತ್ತು ಸುಗ್ರೀವನಿಗೆ ಆಸನವನ್ನು ನೀಡಿದನು. ಎಲ್ಲರೂ ಸಂತೋಷದಿಂದ ಕೂಡಿದವರಾಗಿ ಕುಳಿತುಕೊಂಡರು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಲಕ್ಷ್ಮಣಸ್ತ್ವಬ್ರವೀತ್ಸರ್ವಂ ರಾಮವೃತ್ತಾಂತಮಾದಿತಃ ।</p>
<p class="Shlok">ವನವಾಸಾಭಿಗಮನಂ ಸೀತಾಹರಣಮೇವ ಚ ॥</p>
<p class="Text">ಅನಂತರ ಲಕ್ಷ್ಮಣನು ಪ್ರಾರಂಭದಿಂದ ಈವರೆಗಿನ ವನವಾಸಕ್ಕೆ ಬಂದುದು, ಸೀತೆಯ ಅಪಹರಣ ಮುಂತಾದ ಎಲ್ಲ ರಾಮನ ವೃತ್ತಾಂತವನ್ನು ಸುಗ್ರೀವನಿಗೆ ಹೇಳಿದನು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಲಕ್ಷ್ಮಣೋಕ್ತಂ ವಚಃ ಶ್ರುತ್ವಾ ಸುಗ್ರೀವೋ ರಾಮಮಬ್ರವೀತ್ ।</p>
<p class="Shlok">ಅಹಂ ಕರಿಷ್ಯೇ ರಾಜೇಂದ್ರ ಸೀತಾಯಾಃ ಪರಿಮಾರ್ಗಣಮ್ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಸಾಹಾಯ್ಯಮಪಿ ತೇ ರಾಮ ಕರಿಷ್ಯೇ ಶತ್ರುಘಾತಿನಃ ।</p>
<p class="Shlok">ಶೃಣು ರಾಮ ಮಯಾ ದೃಷ್ಟಂ ಕಿಂಚಿತ್ತೇ ಕಥಯಾಮ್ಯಹಮ್ ॥</p>
<p class="Text">ಲಕ್ಷ್ಮಣನ ಮಾತನ್ನು ಕೇಳಿದ ಸುಗ್ರೀವನು ಶ್ರೀರಾಮ ಚಂದ್ರನಲ್ಲಿ ಹೇಳಿದನು — ‘‘ಹೇ ರಾಮಚಂದ್ರಾ! ನಾನು ಸೀತೆಯನ್ನು ಹುಡುಕುವ ಕೆಲಸವನ್ನೂ ಮಾಡುವೆನು ಮತ್ತು ಹೇ ರಾಮನೆ ! ಶತ್ರುಸಂಹಾರಕನಾದ ನಿನಗೆ ಸಹಾಯವನ್ನೂ ಮಾಡುವೆನು. ರಾಮಾ ! ನಾನು ಕಂಡದ್ದು ಸ್ವಲ್ಪ ವಿಚಾರವನ್ನು ನಿನಗೆ ಹೇಳವೆನು ಕೇಳು. ॥35-36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಏಕದಾ ಮಂತ್ರಿಭಿಃ ಸಾರ್ಧಂ ಸ್ಥಿತೋಽಹಂ ಗಿರಿಮೂರ್ಧನಿ ।</p>
<p class="Shlok">ವಿಹಾಯಸಾ ನೀಯಮಾನಾಂ ಕೇನಚಿತ್ಪ್ರಮದೋತ್ತಮಾಮ್ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಕ್ರೋಶಂತೀಂ ರಾಮರಾಮೇತಿ ದೃಷ್ಟ್ವಾಸ್ಮಾನ್ಪರ್ವತೋಪರಿ ।</p>
<p class="Shlok">ಆಮುಚ್ಯಾಭರಣಾನ್ಯಾಶು ಸ್ವೋತ್ತರೀಯೇಣ ಭಾಮಿನೀ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ನಿರೀಕ್ಷ್ಯಾಧಃ ಪರಿತ್ಯಜ್ಯ ಕ್ರೋಶಂತೀ ತೇನ ರಕ್ಷಸಾ ।</p>
<p class="Shlok">ನೀತಾಹಂ ಭೂಷಣಾನ್ಯಾಶು ಗುಹಾಯಾಮಕ್ಷಿಪಂ ಪ್ರಭೋ ॥</p>
<p class="Text">ಒಮ್ಮೆ ನಾನು ಮಂತ್ರಿಗಳೊಂದಿಗೆ ಬೆಟ್ಟದ ತುದಿಯಲ್ಲಿ ಕುಳಿತಿದ್ದೆ. ಆಗ ಯಾರೋ ರಾಕ್ಷಸನೊಬ್ಬನು ಓರ್ವ ಸ್ತ್ರೀಯನ್ನು ಆಕಾಶ ಮಾರ್ಗದಿಂದ ಕೊಂಡೊಯ್ಯುತ್ತಿದ್ದನು. ಆ ಸ್ತ್ರೀಯು ರಾಮಾ! ರಾಮಾ! ಎಂದು ಹೇಳುತ್ತಾ ವಿಲಪಿಸುತ್ತಿದ್ದಳು. ಪರ್ವತದ ಮೇಲೆ ಕುಳಿತಿದ್ದ ನಮ್ಮನ್ನು ನೋಡಿ ಆಕೆಯು ಬೇಗನೆ ತನ್ನ ಆಭರಣಗಳನ್ನು ಕಳಚಿ ತನ್ನ ಸೆರಗಿನಲ್ಲಿ ಗಂಟುಕಟ್ಟಿ ಕೆಳಗೆ ನೋಡುತ್ತಾ ಎಸೆದುಬಿಟ್ಟಳು. ಈ ಪ್ರಕಾರ ನಿರಂತರ ವಿಲಪಿಸುತ್ತಿರುವ ಅಬಲೆಯನ್ನು ಆ ರಾಕ್ಷಸನು ಕೊಂಡೊಯ್ದನು. ಹೇ ಪ್ರಭೋ! ನಾನು ಬೇಗನೇ ಆ ಒಡವೆಗಳನ್ನು ತಂದು ಸುರಕ್ಷಿತವಾಗಿ ಗುಹೆಯಲ್ಲಿಟ್ಟಿರುವೆನು. ॥37-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಇದಾನೀಮಪಿ ಪಶ್ಯ ತ್ವಂ ಜಾನೀಹಿ ತವ ವಾ ನ ವಾ ।</p>
<p class="Shlok">ಇತ್ಯುಕ್ತ್ವಾನೀಯ ರಾಮಾಯ ದರ್ಶಯಾಮಾಸ ವಾನರಃ ॥</p>
<p class="Text">ನೀನು ಅದನ್ನು ಈಗಲೇ ನೋಡು ಹಾಗೂ ನಿನ್ನ ಪತ್ನಿಯದು ಹೌದೇ ಅಲ್ಲವೇ ಎಂಬು ದನ್ನು ಗುರುತಿಸು’’ ಎಂದು ಹೇಳಿ ಕಪಿರಾಜ ಸುಗ್ರೀವನು ಆ ಒಡವೆಗಳ ಗಂಟನ್ನು ರಾಮನಿಗೆ ತೋರಿಸಿದನು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ವಿಮುಚ್ಯ ರಾಮಸ್ತದ್ದೃಷ್ಟ್ವಾ ಹಾ ಸೀತೇತಿ ಮುಹುರ್ಮುಹುಃ ।</p>
<p class="Shlok">ಹೃದಿ ನಿಕ್ಷಿಪ್ಯ ತತ್ಸರ್ವಂ ರುರೋದ ಪ್ರಾಕೃತೋ ಯಥಾ ॥</p>
<p class="Text">ರಾಮನು ಆ ಗಂಟನ್ನು ಬಿಚ್ಚಿನೋಡಿ ಅಯ್ಯೋ! ಸೀತಾ ಎಂದು ಮತ್ತೆ-ಮತ್ತೆ ವಿಲಪಿಸುತ್ತಾ ಅದೆಲ್ಲವನ್ನು ಎದೆಗೆ ಒತ್ತಿಕೊಂಡು ಸಾಮಾನ್ಯ ಮನುಷ್ಯನಂತೆ ಅಳತೊಡಗಿದನು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಆಶ್ವಾಸ್ಯ ರಾಘವಂ ಭ್ರಾತಾ ಲಕ್ಷ್ಮಣೋ ವಾಕ್ಯಮಬ್ರವೀತ್ ।</p>
<p class="Shlok">ಅಚಿರೇಣೈವ ತೇ ರಾಮ ಪ್ರಾಪ್ಯತೇ ಜಾನಕೀ ಶುಭಾ ।</p>
<p class="Shlok">ವಾನರೇಂದ್ರಸಹಾಯೇನ ಹತ್ವಾ ರಾವಣಮಾಹವೇ ॥</p>
<p class="Text">ಸಹೋದರನಾದ ಲಕ್ಷ್ಮಣನು ರಾಮನನ್ನು ಸಮಾಧಾನ ಪಡಿಸುತ್ತಾ — ‘‘ಅಣ್ಣ ರಾಮಾ! ಕಪಿಶ್ರೇಷ್ಠ ಸುಗ್ರೀವನ ಸಹಾಯದಿಂದ ಯುದ್ಧದಲ್ಲಿ ರಾವಣನನ್ನು ಕೊಂದು ನೀನು ಬೇಗನೇ ಸೀತೆಯನ್ನು ಹೊಂದುವೆ’’ ಎಂದು ನುಡಿದನು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಸುಗ್ರೀವೋಽಪ್ಯಾಹ ಹೇ ರಾಮ ಪ್ರತಿಜ್ಞಾಂ ಕರವಾಣಿ ತೇ ।</p>
<p class="Shlok">ಸಮರೇ ರಾವಣಂ ಹತ್ವಾ ತವ ದಾಸ್ಯಾಮಿ ಜಾನಕೀಮ್ ॥ </p>
<p class="Text">ಸುಗ್ರೀವನೂ ಕೂಡ  ‘‘ರಾಮಾ! ನಾನು ಪ್ರತಿಜ್ಞೆ ಮಾಡಿ ಹೇಳುತ್ತೇನೆ, ಯುದ್ಧದಲ್ಲಿ ರಾವಣನನ್ನು ಕೊಂದು ಸೀತೆಯನ್ನು ತಂದು ಕೊಡುವೆನು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ತತೋ ಹನೂಮಾನ್ ಪ್ರಜ್ವಾಲ್ಯ ತಯೋರಗ್ನಿಂ ಸಮೀಪತಃ ।</p>
<p class="Shlok">ತಾವುಭೌ ರಾಮಸುಗ್ರೀವಾವಗ್ನೌ ಸಾಕ್ಷಿಣಿ ತಿಷ್ಠತಿ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಬಾಹೂ ಪ್ರಸಾರ್ಯ ಚಾಲಿಂಗ್ಯ ಪರಸ್ಪರಮಕಲ್ಮಷೌ ।</p>
<p class="Shlok">ಸಮೀಪೇ ರಘುನಾಥಸ್ಯ ಸುಗ್ರೀವಃ ಸಮುಪಾವಿಶತ್ ॥</p>
<p class="Text">ಅನಂತರ ಹನುಮಂತನು ಅವರಿಬ್ಬರ ಸಮೀಪದಲ್ಲಿ ಬೆಂಕಿಯನ್ನು ಪ್ರತಿಷ್ಠಾಪಿಸಿದನು. ಬಳಿಕ ದೋಷರಹಿತನಾದ ರಾಮನು ಮತ್ತು ಸುಗ್ರೀವನು ಅಗ್ನಿಯನ್ನು ಸಾಕ್ಷಿಯಾಗಿರಿಸಿ ಎರಡೂ ತೋಳುಗಳನ್ನು ಚಾಚಿ ಅನ್ಯೋನ್ಯವಾಗಿ ಆಲಿಂಗಿಸಿಕೊಂಡು ಸ್ನೇಹಿತರಾದರು. ಮತ್ತೆ ಸುಗ್ರೀವನು ರಾಮನ ಬಳಿಯಲ್ಲಿ ಬಂದು ಕುಳಿತನು. ॥44-45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಸ್ವೋದನ್ತಂ ಕಥಯಾಮಾಸ ಪ್ರಣಯಾದ್ರಘುನಾಯಕೇ ।</p>
<p class="Shlok">ಸಖೇ ಶೃಣು ಮಮೋದನ್ತಂ ವಾಲಿನಾ ಯತ್ಕೃತಂ ಪುರಾ ॥ </p>
<p class="Text">ಶ್ರೀರಾಮನಲ್ಲಿ ಪ್ರೇಮದಿಂದ ತನ್ನ ವೃತ್ತಾಂತವನ್ನು ಹೇಳ ತೊಡಗಿದನು. ಮಿತ್ರಾ! ವಾಲಿಯು ಹಿಂದೆ ಏನೇನು ಮಾಡಿದನೆಂಬ ನನ್ನ ವೃತ್ತಾಂತವನ್ನು ಕೇಳು, ಹೇಳುತ್ತೇನೆ. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಮಯಪುತ್ರೋಽಥ ಮಾಯಾವೀ ನಾಮ್ನಾ ಪರಮದುರ್ಮದಃ ।</p>
<p class="Shlok">ಕಿಷ್ಕಿಂಧಾಂ ಸಮುಪಾಗತ್ಯ ವಾಲಿನಂ ಸಮುಪಾಹ್ವಯತ್ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಸಿಂಹನಾದೇನ ಮಹತಾ ವಾಲೀ ತು ತದಮರ್ಷಣಃ ।</p>
<p class="Shlok">ನಿರ್ಯಯೌ ಕ್ರೋಧತಾಮ್ರಾಕ್ಷೋ ಜಘಾನ ದೃಢಮುಷ್ಟಿನಾ ॥</p>
<p class="Text">ಒಮ್ಮೆ ಮಯನ ಮಗನಾದ ಮಾಯಾವೀ ಎಂಬ ಮದೋನ್ಮತ್ತ ರಾಕ್ಷಸನು ಕಿಷ್ಕಿಂಧೆಗೆ ಬಂದು ಘಟ್ಟಿಯಾಗಿ ಸಿಂಹನಾದವನ್ನು ಮಾಡಿ ವಾಲಿಯನ್ನು ಯುದ್ಧಕ್ಕಾಗಿ ಕರೆದನು. ವಾಲಿಯು ಅವನ ದರ್ಪವನ್ನು ಸಹಿಸಲಾಗದೆ ಕೋಪದಿಂದ ಕಣ್ಣುಗಳಿಂದ ಕಿಡಿಕಾರುತ್ತಾ ಹೊರ ಬಂದು ದೃಢವಾದ ಮುಷ್ಟಿಯಿಂದ ರಾಕ್ಷಸನನ್ನು ಗುದ್ದಿದನು. ॥47-48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ದುದ್ರಾವ ತೇನ ಸಂವಿಗ್ನೋ ಜಗಾಮ ಸ್ವಗುಹಾಂ ಪ್ರತಿ  ।</p>
<p class="Shlok">ಅನುದುದ್ರಾವ ತಂ ವಾಲೀ ಮಾಯಾವಿನಮಹಂ ತಥಾ  ॥</p>
<p class="Text">ಅದರಿಂದ ತತ್ತರಿಸಿ ಹೋದ ಅವನು ತನ್ನ ಗುಹೆಯ ಕಡೆಗೆ ಓಡಿದನು. ಆಗ ವಾಲಿಯು ಮತ್ತು ನಾನೂ ಆ ರಾಕ್ಷಸನನ್ನು ಅಟ್ಟಿಸಿಕೊಂಡು ಹೋದೆವು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ತತಃ ಪ್ರವಿಷ್ಟಮಾಲೋಕ್ಯ ಗುಹಾಂ ಮಾಯಾವಿನಂ ರುಷಾ ।</p>
<p class="Shlok">ವಾಲೀ ಮಾಮಾಹ ತಿಷ್ಠ ತ್ವಂ ಬಹಿರ್ಗಚ್ಛಾಮ್ಯಹಂ ಗುಹಾಮ್ ।</p>
<p class="Shlok">ಇತ್ಯುಕ್ತ್ವಾವಿಶ್ಯ ಸ ಗುಹಾಂ ಮಾಸಮೇಕಂ ನ ನಿರ್ಯಯೌ ॥</p>
<p class="Text">ಅನಂತರ ಗುಹೆಯನ್ನು ಹೊಕ್ಕ ಮಾಯಾವಿಯನ್ನು ಕಂಡು ಕೋಪದಿಂದ ವಾಲಿಯು ನನ್ನನ್ನು ಕುರಿತು — ‘ನೀನು ಹೊರಗೇ ಇರು, ನಾನು ಗುಹೆಯೊಳಗೆ ಹೋಗುವೆನು’ ಎಂದು ಹೇಳಿ ಗುಹೆಯನ್ನು ಹೊಕ್ಕು ಒಂದು ತಿಂಗಳಾದರೂ ಹೊರಗೆ ಬರಲಿಲ್ಲ. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಮಾಸಾದೂರ್ಧ್ವಂ ಗುಹಾದ್ವಾರಾನ್ನಿರ್ಗತಂ ರುಧಿರಂ ಬಹು ।</p>
<p class="Shlok">ತತ್ ದೃಷ್ಟ್ವಾ ಪರಿತಪ್ತಾಂಗೋ ಮೃತೋ ವಾಲೀತಿ ದುಃಖಿತಃ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಗುಹಾದ್ವಾರಿ ಶಿಲಾಮೇಕಾಂ ನಿಧಾಯ ಗೃಹಮಾಗತಃ ।</p>
<p class="Shlok">ತತೋಽಬ್ರವಂ ಮೃತೋ ವಾಲೀ ಗುಹಾಯಾಂ ರಕ್ಷಸಾ ಹತಃ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತಚ್ಛ್ರುತ್ವಾ ದುಃಖಿತಾಃ ಸರ್ವೇ ಮಾಮನಿಚ್ಛಂತಮಪ್ಯುತ ।</p>
<p class="Shlok">ರಾಜ್ಯೇಽಭಿಷೇಚನಂ ಚಕ್ರುಃ ಸರ್ವೇ ವಾನರಮಂತ್ರಿಣಃ ॥</p>
<p class="Text">ಒಂದು ತಿಂಗಳ ಅನಂತರ ಗುಹೆಯ ದ್ವಾರದಿಂದ ಬಹಳವಾಗಿ ರಕ್ತವು ಹರಿದುಕೊಂಡು ಬಂತು. ಅದನ್ನು ಕಂಡು ವಾಲಿಯು ಸತ್ತಿರಬಹುದೆಂದು ನಾನು ಬಹಳ ಕಳವಳಗೊಂಡೆ. ರಾಕ್ಷಸನು ಗುಹೆಯಿಂದ ಹೊರಗೆ ಬರದಂತೆ ಒಂದು ದೊಡ್ಡ ಬಂಡೆಯಿಂದ ಗುಹಾದ್ವಾರವನ್ನು ಮುಚ್ಚಿ ಮನೆಗೆ ಬಂದೆನು. ಮತ್ತೆ ನಾನು ಆ ರಾಕ್ಷಸನಿಂದ ಗುಹೆಯಲ್ಲಿ ವಾಲಿಯು ಹತನಾದನೆಂದು ಎಲ್ಲರಿಗೆ ತಿಳಿಸಿದೆ. ಅದನ್ನು ಕೇಳಿ ಎಲ್ಲರೂ ದುಃಖಪಟ್ಟವರಾಗಿ ಮುಂದೆ ನಾನು ಬಯಸದೇ ಇದ್ದರೂ ಎಲ್ಲಾ ವಾನರಮಂತ್ರಿಗಳು ಸೇರಿ ನನ್ನನ್ನು ರಾಜ್ಯದಲ್ಲಿ ಪಟ್ಟಾಭಿಷೇಕ ಮಾಡಿದರು. ॥51-53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಶಿಷ್ಟಂ ತದಾ ಮಯಾ ರಾಜ್ಯಂ ಕಿಂಚಿತ್ಕಾಲಮರಿಂದಮ ।</p>
<p class="Shlok">ತತಃಸಮಾಗತೋವಾಲೀಮಾಮಾಹಪರುಷಂರುಷಾ ॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಬಹುಧಾ ಭರ್ತ್ಸಯಿತ್ವಾ ಮಾಂ ನಿಜಘಾನ ಚ ಮುಷ್ಟಿಭಿಃ ।</p>
<p class="Shlok">ತತೋ ನಿರ್ಗತ್ಯ ನಗರಾದಧಾವಂ ಪರಯಾ ಭಿಯಾ ॥</p>
<p class="Text">ಹೇ ಶತ್ರುನಾಶಕನೆ! ನಾನು ಆಗ ಕೆಲವು ಕಾಲ ರಾಜ್ಯವನ್ನು ಆಳಿದೆನು. ಅಷ್ಟರಲ್ಲಿ ವಾಲಿಯು ಬಂದು ಕೋಪದಿಂದ ನನ್ನನ್ನು ಅನೇಕ ವಿಧವಾದ ನಿಷ್ಠುರ ಮಾತುಗಳನ್ನಾಡಿದನು. ಈ ಪ್ರಕಾರ ನನಗೆ ಬೈದು, ಹೆದರಿಸಿ ಮುಷ್ಟಿಗಳಿಂದ ಗುದ್ದಿದನು. ಆಗ ಹೆಚ್ಚಿನ ಭಯದಿಂದ ನಾನು ಊರನ್ನು ಬಿಟ್ಟು ಹೊರಗೆ ಓಡಿಹೋದೆ. ॥54-55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಲೋಕಾನ್ ಸರ್ವಾನ್ಪರಿಕ್ರಮ್ಯ ಋಷ್ಯಮೂಕಂ ಸಮಾಶ್ರಿತಃ ।</p>
<p class="Shlok">ಋಷೇಃ ಶಾಪಭಯಾತ್ಸೋಽಪಿ ನಾಯಾತೀಮಂ ಗಿರಿಂ ಪ್ರಭೋ ॥</p>
<p class="Shlok-Number">(ಶ್ಲೋಕ-57)</p>
<p class="Shlok">ತದಾದಿ ಮಮ ಭಾರ್ಯಾಂ ಸ ಸ್ವಯಂ ಭುಂಕ್ತೇ ವಿಮೂಢಧೀಃ ।</p>
<p class="Shlok">ಅತೋ ದುಃಖೇನ ಸಂತಪ್ತೋ ಹೃತದಾರೋ ಹೃತಾಶ್ರಯಃ ॥</p>
<p class="Shlok-Number">(ಶ್ಲೋಕ-58)</p>
<p class="Shlok">ವಸಾಮ್ಯದ್ಯ ಭವತ್ಪಾದಸಂಸ್ಪರ್ಶಾತ್ಸುಖಿತೋಽಸ್ಮ್ಯಹಮ್ ।</p>
<p class="Shlok">ಮಿತ್ರದುಃಖೇನ ಸಂತಪ್ತೋ ರಾಮೋ ರಾಜೀವಲೋಚನಃ ॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಹನಿಷ್ಯಾಮಿ ತವ ದ್ವೇಷ್ಯಂ ಶೀಘ್ರಂ ಭಾರ್ಯಾಪಹಾರಿಣಮ್ ।</p>
<p class="Shlok">ಇತಿ ಪ್ರತಿಜ್ಞಾಮಕರೋತ್ಸುಗ್ರೀವಸ್ಯ ಪುರಸ್ತದಾ ॥</p>
<p class="Text">ಹೇ ಪ್ರಭೋ! ನಾನು ಎಲ್ಲ ಲೋಕಗಳನ್ನು ಸುತ್ತು ಹೊಡೆದು, ಕೊನೆಗೆ ಈ ಋಷ್ಯಮೂಕವನ್ನು ಆಶ್ರಯಿಸಿರುವೆನು. ಆತನಾದರೋ ಋಷಿಗಳ ಶಾಪಕ್ಕೆ ಹೆದರಿ ಈ ಪರ್ವತಕ್ಕೆ ಬರುವುದಿಲ್ಲ. ಅಂದಿನಿಂದಲೂ ನನ್ನ ಹೆಂಡತಿಯನ್ನು ಮೂಢ ಬುದ್ಧಿಯ ಅವನು ತಾನೇ ಅನುಭವಿಸುತ್ತಿದ್ದಾನೆ. ಆಗಿನಿಂದ ನಾನು ಬಹಳ ದುಃಖದಿಂದ ಬೇಯುತ್ತಾ ಹೆಂಡತಿಯನ್ನು, ಆಶ್ರಯವನ್ನು ಕಳೆದುಕೊಂಡು ಇಲ್ಲಿ ವಾಸವಾಗಿರುವೆನು. ಈಗ ನಿನ್ನ ಪಾದಸ್ಪರ್ಶದಿಂದ ಸುಖವನ್ನು ಹೊಂದಿರುವೆನು. ತನ್ನ ಮಿತ್ರನ ದುಃಖದಿಂದ ಸಂತಾಪಗೊಂಡು ರಾಜೀವಲೋಚನ ಶ್ರೀರಾಮನು — ‘‘ಎಲೈ ಮಿತ್ರನೆ! ನಿನ್ನ ಭಾರ್ಯೆಯನ್ನು ಅಪಹರಿಸಿದ ನಿನ್ನ ಶತ್ರುವನ್ನು ನಾನು ಕೊಲ್ಲುವೆನು’’ ಎಂದು ಸುಗ್ರೀವನ ಮುಂದೆ ಪ್ರತಿಜ್ಞೆ ಮಾಡಿದನು. ॥56-59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಸುಗ್ರೀವೋಽಪ್ಯಾಹ ರಾಜೇಂದ್ರ ವಾಲೀ ಬಲವತಾಂ ಬಲೀ ।</p>
<p class="Shlok">ಕಥಂ ಹನಿಷ್ಯತಿ ಭವಾನ್ ದೇವೈರಪಿ ದುರಾಸದಮ್ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಶೃಣು ತೇ ಕಥಯಿಷ್ಯಾಮಿ ತದ್ಬಲಂ ಬಲಿನಾಂ ವರ ।</p>
<p class="Shlok">ಕದಾಚಿದ್ದುಂದುಭಿರ್ನಾಮ ಮಹಾಕಾಯೋ ಮಹಾಬಲಃ ॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಕಿಷ್ಕಿಂಧಾಮಗಮದ್ರಾಮ ಮಹಾಮಹಿಷರೂಪಧೃಕ್ ।</p>
<p class="Shlok">ಯುದ್ಧಾಯ ವಾಲಿನಂ ರಾತ್ರೌ ಸಮಾಹ್ವಯತ ಭೀಷಣಃ ॥</p>
<p class="Text">ಆಗ ಸುಗ್ರೀವನಿಂತೆಂದನು — ‘‘ಹೇ ರಾಜೇಂದ್ರಾ! ವಾಲಿಯು ಬಲಿಷ್ಠರಲ್ಲೆಲ್ಲ ಅತ್ಯಂತ ಬಲಶಾಲಿಯಾದವನು. ಅವನನ್ನು ಗೆಲ್ಲುವುದು ದೇವತೆಗಳಿಗೂ ಅಸಾಧ್ಯವಾಗಿರುವಾಗ ನೀನು ಹೇಗೆ ಗೆಲ್ಲ ಬಲ್ಲೆ? ಹೇ ಬಲಾಗ್ರಣಿಯೆ! ಆ ವಾಲಿಯ ಬಲದ ಕುರಿತು ಹೇಳುವೆನು ಕೇಳು. ಒಮ್ಮೆ ಮಹಾಶರೀರಿಯೂ, ಹೆಚ್ಚಿನ ಬಲಶಾಲಿಯೂ ಆದ ದುಂದುಭಿ ಎಂಬ ರಾಕ್ಷಸನು ದೊಡ್ಡ ಕೋಣನ ರೂಪವನ್ನು ಧರಿಸಿ ಕಿಷ್ಕಿಂಧೆಗೆ ಬಂದನು. ರಾಮಾ! ಅವನು ರಾತ್ರಿವೇಳೆಯಲ್ಲಿ ವಾಲಿಯನ್ನು ಯುದ್ಧಕ್ಕೆ ಕರೆದನು.॥60-62॥ </p>
<p class="Shlok-Number">(ಶ್ಲೋಕ-63)</p>
<p class="Shlok">ತಚ್ಛ್ರುತ್ವಾಸಹಮಾನೋಽಸೌ ವಾಲೀ ಪರಮಕೋಪನಃ ।</p>
<p class="Shlok">ಮಹಿಷಂ ಶೃಂಗಯೋರ್ಧೃತ್ವಾ ಪಾತಯಾಮಾಸ ಭೂತಲೇ ॥</p>
<p class="Text">ಅದನ್ನು ಕೇಳಿ ಸಹಿಸಲಾರದೆ ವಾಲಿಯು ಭಾರೀ ಸಿಟ್ಟಿನಿಂದ ಬಂದು ಆ ರಾಕ್ಷಸನ ಎರಡೂ ಕೋಡುಗಳನ್ನು ಹಿಡಿದೆತ್ತಿ ನೆಲಕ್ಕೆ ಅಪ್ಪಳಿಸಿದನು. ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಪಾದೇನೈಕೇನ ತತ್ಕಾಯಮಾಕ್ರಮ್ಯಾಸ್ಯ ಶಿರೋ ಮಹತ್ ।</p>
<p class="Shlok">ಹಸ್ತಾ ಭ್ಯಾಂ ಭ್ರಾಮಯಂಶ್ಛಿತ್ತ್ವಾ ತೋಲಯಿತ್ವಾಕ್ಷಿಪದ್ಭುವಿ ॥</p>
<p class="Text">ತನ್ನ ಒಂದು ಕಾಲಿನಿಂದ ಅವನ ಶರೀರವನ್ನು ಮೆಟ್ಟಿ, ದೊಡ್ಡದಾದ ಆ ರಾಕ್ಷಸನ ತಲೆಯನ್ನು ಎರಡು ಕೈಗಳಿಂದ ತಿರುಚಿ ಕಿತ್ತು ನೆಲದ ಮೇಲೆ ದೂರಕ್ಕೆ ಎಸೆದು ಬಿಟ್ಟನು. ॥64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಪಪಾತ ತಚ್ಛಿರೋ ರಾಮ ಮಾತಂಗಾಶ್ರಮಸನ್ನಿಧೌ ।</p>
<p class="Shlok">ಯೋಜನಾತ್ಪತಿತಂ ತಸ್ಮಾನ್ ಮುನೇರಾಶ್ರಮಮಂಡಲೇ ॥</p>
<p class="Shlok-Number">(ಶ್ಲೋಕ-66)</p>
<p class="Shlok">ರಕ್ತವೃಷ್ಟಿಃ ಪಪಾತೋಚ್ಚೈರ್ದೃಷ್ಟ್ವಾ ತಾಂ ಕ್ರೋಧಮೂರ್ಚ್ಛಿತಃ ।</p>
<p class="Shlok">ಮಾತಂಗೋ ವಾಲಿನಂ ಪ್ರಾಹ ಯದ್ಯಾಗಂತಾಸಿ ಮೇ ಗಿರಿಮ್ ॥ </p>
<p class="Shlok-Number">(ಶ್ಲೋಕ-67)</p>
<p class="Shlok">ಇತಃ ಪರಂ ಭಗ್ನಶಿರಾ ಮರಿಷ್ಯಸಿ ನ ಸಂಶಯಃ ।</p>
<p class="Shlok">ಏವಂ ಶಪ್ತಸ್ತದಾರಭ್ಯ ಋಷ್ಯಮೂಕಂ ನ ಯಾತ್ಯಸೌ ॥</p>
<p class="Text">ಹೇ ರಾಮಾ! ಆ ತಲೆಯು ಮತಂಗ ಋಷಿಗಳ ಆಶ್ರಮದ ಹತ್ತಿರ ಬಿತ್ತು. ಇದರಿಂದ ಒಂದು ಯೋಜನದ ಸುತ್ತಲೂ ಆ ಋಷಿಗಳ ಆಶ್ರಮ ಭೂಮಿಯಲ್ಲಿ ದೊಡ್ಡದಾದ ರಕ್ತದ ಮಳೆಯೇ ಸುರಿಯಿತು. ಅದನ್ನು ಕಂಡು ಕೋಪದಿಂದ ಕೆರಳಿದ ಮತಂಗ ಋಷಿಗಳು ವಾಲಿಯನ್ನು ಕುರಿತು — ‘ನೀನೇನಾದರೂ ಇನ್ನು ಮುಂದೆ ನನ್ನ ಪರ್ವತಕ್ಕೆ ಬಂದರೆ ತಲೆಯೊಡೆದು ಸಾಯುವೆ, ಈ ಬಗ್ಗೆ ಸಂಶಯವಿಲ್ಲ’ ಎಂದು ಶಪಿಸಿದರು. ಹೀಗೆ ಶಾಪಗೊಂಡ ಮೇಲೆ ಅಂದಿನಿಂದ ಅವನು ಈ ಋಷ್ಯಮೂಕಕ್ಕೆ ಬರುವುದಿಲ್ಲ. ॥65-67॥ </p>
<p class="Shlok-Number">(ಶ್ಲೋಕ-68)</p>
<p class="Shlok">ಏತಜ್ಜ್ಞಾತ್ವಾಹಮಪ್ಯತ್ರ ವಸಾಮಿ ಭಯವರ್ಜಿತಃ ।</p>
<p class="Shlok">ರಾಮ ಪಶ್ಯ ಶಿರಸ್ತಸ್ಯ ದುಂದುಭೇಃ ಪರ್ವತೋಪಮಮ್ ॥</p>
<p class="Shlok-Number">(ಶ್ಲೋಕ-69)</p>
<p class="Shlok">ತತ್ ಕ್ಷೇಪಣೇ ಯದಾ ಶಕ್ತಃ ಶಕ್ತಸ್ತ್ವಂ ವಾಲಿನೋ ವಧೇ ।</p>
<p class="Shlok">ಇತ್ಯುಕ್ತ್ವಾ ದರ್ಶಯಾಮಾಸ ಶಿರಸ್ತದ್ಗಿರಿಸನ್ನಿಭಮ್ ॥</p>
<p class="Text">ಇದನ್ನು ತಿಳಿದು ನಾನು ಇಲ್ಲಿ ಭಯವಿಲ್ಲದೆ ವಾಸಮಾಡುತ್ತಿರುವೆನು. ಹೇ ರಾಮಾ! ವಾಲಿಯು ಕೊಂದ ಪರ್ವತ ಸಮಾನವಾದ ದುಂದುಭಿಯ ತಲೆಯನ್ನು ನೋಡು. ಅದನ್ನು ಎಸೆಯುವುದರಲ್ಲಿ ನೀನು ಸಮರ್ಥನಾದರೆ ವಾಲಿಯನ್ನು ಸಂಹರಿಸುವುದರಲ್ಲಿಯೂ ಶಕ್ತನೆನಿಸುವೆ.’’ ಹೀಗೆಂದು ಹೇಳಿ ಬೆಟ್ಟದಂತಿರುವ ಆ ತಲೆಯನ್ನು ತೋರಿಸಿದನು. ॥68-69॥</p>
<p class="Shlok-Number">(ಶ್ಲೋಕ-70)</p>
<p class="Shlok">ದೃಷ್ಟ್ವಾ ರಾಮಃ ಸ್ಮಿತಂ ಕೃತ್ವಾ ಪಾದಾಂಗುಷ್ಠೇನ ಚಾಕ್ಷಿಪತ್ ।</p>
<p class="Shlok">ದಶಯೋಜನಪರ್ಯಂತ ತದದ್ಭುತಮಿವಾಭವತ್ ॥</p>
<p class="Shlok-Number">(ಶ್ಲೋಕ-71)</p>
<p class="Shlok">ಸಾಧು ಸಾಧ್ವಿತಿ ಸಂಪ್ರಾಹ ಸುಗ್ರೀವೋ ಮಂತ್ರಿಭಿಃ ಸಹ ।</p>
<p class="Shlok">ಪುನರಪ್ಯಾಹ ಸುಗ್ರೀವೋ ರಾಮಂ ಭಕ್ತಪರಾಯಣಮ್ ॥</p>
<p class="Text">ರಾಮನು ಅದನ್ನು ನೋಡಿ ಅಷ್ಟೆನಾ! ಎಂದು ಹೇಳಿ ಮುಗುಳ್ನಕ್ಕು ತನ್ನ ಕಾಲಿನ ಹೆಬ್ಬೆರಳಿನ ತುದಿಯಿಂದ ಹಾರಿಸಿ ಹತ್ತು ಯೋಜನ ದೂರದವರೆಗೆ ಎಸೆದು ಬಿಟ್ಟನು. ಅದೊಂದು ಆಶ್ಚರ್ಯಕರ ಘಟನೆಯಾಯಿತು. ಸುಗ್ರೀವನು ಮಂತ್ರಿಗಳೊಡನೆ ಭಲೇ-ಭಲೇ ಎಂದು ಕೂಗಿದನು. ಮತ್ತೆ ಭಕ್ತಪರಾಯಣನಾದ ಶ್ರೀರಾಮನನ್ನು ಕುರಿತು ಹೀಗೆಂದನು — ॥70-71॥ </p>
<p class="Shlok-Number">(ಶ್ಲೋಕ-72)</p>
<p class="Shlok">ಏತೇ ತಾಲಾ ಮಹಾಸಾರಾಃ ಸಪ್ತ ಪಶ್ಯ ರಘೂತ್ತಮ ।</p>
<p class="Shlok">ಏಕೈಕಂ ಚಾಲಯಿತ್ವಾಸೌ ನಿಷ್ಪತ್ರಾಂಕುರುತೇಂಜಸಾ ॥</p>
<p class="Text">‘‘ಎಲೈ ರಘುಶ್ರೇಷ್ಠನೆ! ಇದೋ ಈ ಬಹಳ ಗಟ್ಟಿಯಾದ ಏಳು ತಾಳೆಯ ಹೆಮ್ಮರಗಳನ್ನು ನೋಡು. ವಾಲಿಯು ಒಂದೊಂದನ್ನು ಅಳ್ಳಾಡಿಸಿ ಒಮ್ಮೆಗೆ ಎಲ್ಲ ಎಲೆಗಳನ್ನು ಉದುರಿಸಿ ಬಿಡುತ್ತಿದ್ದನು. ॥72॥</p>
<p class="Shlok-Number">(ಶ್ಲೋಕ-73)</p>
<p class="Shlok">ಯದಿ ತ್ವಮೇಕಬಾಣೇನ ಭಿತ್ವಾಛಿದ್ರಂ ಕರೋಷಿ ಚೇತ್ ।</p>
<p class="Shlok">ಹತಸ್ತ್ವಯಾ ತದಾ ವಾಲೀ ವಿಶ್ವಾಸೋ ಮೇ ಪ್ರಜಾಯತೇ ।</p>
<p class="Shlok">ತಥೇತಿ ಧನುರಾದಾಯ ಸಾಯಕಂ ತತ್ರ ಸಂದಧೇ ॥ </p>
<p class="Shlok-Number">(ಶ್ಲೋಕ-74)</p>
<p class="Shlok">ಬಿಭೇದ ಚ ತದಾ ರಾಮಃ ಸಪ್ತ ತಾಲಾನ್ಮಹಾಬಲಃ ।</p>
<p class="Shlok">ತಾಲಾನ್ಸಪ್ತ ವಿನಿರ್ಭಿದ್ಯ ಗಿರಿಂ ಭೂಮಿಂ ಚ ಸಾಯಕಃ ॥</p>
<p class="Shlok-Number">(ಶ್ಲೋಕ-75)</p>
<p class="Shlok">ಪುನರಾಗತ್ಯ ರಾಮಸ್ಯ ತೂಣೀರೇ ಪೂರ್ವವತ್ಸ್ಥಿತಃ ।</p>
<p class="Shlok">ತತೋಽತಿಹರ್ಷಾತ್ಸುಗ್ರೀವೋ ರಾಮಮಾಹಾತಿವಿಸ್ಮಿತಃ ॥</p>
<p class="Text">ನೀನಾದರೋ ಒಂದೇ ಬಾಣದಿಂದ ಇವುಗಳನ್ನು ಹೊಡೆದು ತುಂಡು ಮಾಡುವೆಯಾದರೆ ಆಗ ನಿನ್ನಿಂದ ವಾಲಿಯು ಹತನಾದನೆಂದೇ ನಾನು ನಿಶ್ಚಯವಾಗಿ ನಂಬುವೆನು. ಹಾಗೇ ಆಗಲೆಂದು ಶ್ರೀರಾಮನು ತನ್ನ ಬಿಲ್ಲಿಗೆ ಬಾಣವನ್ನು ಹೂಡಿದನು ಹಾಗೂ ಮಹಾಬಲಿಷ್ಠನಾದ ರಾಮನು ಅವನ್ನು ಒಂದೇ ಬಾಣದಿಂದ ಕತ್ತರಿಸಿದನು. ಆ ರಾಮಬಾಣವು ಏಳು ತಾಳೆಮರಗಳನ್ನು ಕೆಡವಿ ಬೆಟ್ಟವನ್ನೂ ಭೂಮಿಯನ್ನೂ ಕೊರೆದು ಮತ್ತೆ ರಾಮನ ಬತ್ತಳಿಕೆಯಲ್ಲಿ ಹಿಂದಿನಂತೆ ಬಂದು ಸೇರಿಕೊಂಡಿತು. ಆಗ ಸುಗ್ರೀವನು ಸಂತೋಷದಿಂದ ಅತ್ಯಂತ ಆಶ್ಚರ್ಯ ಚಕಿತನಾಗಿ ಶ್ರೀರಾಮಚಂದ್ರನೊಂದಿಗೆ ಹೇಳಿದನು. ॥73-75॥</p>
<p class="Shlok-Number">(ಶ್ಲೋಕ-76)</p>
<p class="Shlok">ದೇವ ತ್ವಂ ಜಗತಾಂ ನಾಥಃ ಪರಮಾತ್ಮಾ ನ ಸಂಶಯಃ ।</p>
<p class="Shlok">ಮತ್ಪೂರ್ವಕೃತಪುಣ್ಯೌಘೈಃ ಸಂಗತೋದ್ಯ ಮಯಾ ಸಹ  ॥ </p>
<p class="Text">‘‘ಹೇ ದೇವಾ! ನೀನು ಸಮಸ್ತ ಜಗತ್ತಿನ ಒಡೆಯನಾದ ಪರಮಾತ್ಮನೇ ಆಗಿರುವೆ. ಇದರಲ್ಲಿ ಯಾವ ಸಂಶಯವೂ ಇಲ್ಲ. ಈಗ ನನ್ನ ಹಿಂದಿನ ಜನ್ಮದ ಪುಣ್ಯಗಳ ರಾಶಿಯ ಫಲವಾಗಿ ನನ್ನೊಡನೆ ಬಂದು ಸೇರಿರುವೆ. ॥76॥</p>
<p class="Shlok-Number">(ಶ್ಲೋಕ-77)</p>
<p class="Shlok">ತ್ವಾಂ ಭಜಂತಿ ಮಹಾತ್ಮಾನಃ ಸಂಸಾರವಿನಿವೃತ್ತಯೇ  ।</p>
<p class="Shlok">ತ್ವಾಂ ಪ್ರಾಪ್ಯ ಮೋಕ್ಷಸಚಿವಂ ಪ್ರಾರ್ಥಯೇಽಹಂ ಕಥಂ ಭವಮ್ ॥</p>
<p class="Text">ಸಂಸಾರದಿಂದ ಬಿಡುಗಡೆಯನ್ನು ಹೊಂದುವುದಕ್ಕಾಗಿ ಮಹಾತ್ಮರು ನಿನ್ನನ್ನು ಸೇವಿಸುತ್ತಾರೆ. ಮೋಕ್ಷದಾಯಕನಾದ ನಿನ್ನನ್ನು ಪಡೆದ ನಾನು ಈ ಸಂಸಾರ ಸುಖಗಳನ್ನು ಹೇಗೆ ಬೇಡಲಿ? ॥77॥</p>
<p class="Shlok-Number">(ಶ್ಲೋಕ-78)</p>
<p class="Shlok">ದಾರಾಃ ಪುತ್ರಾ ಧನಂ ರಾಜ್ಯಂ ಸರ್ವಂ ತ್ವನ್ಮಾಯಯಾ ಕೃತಮ್ ।</p>
<p class="Shlok">ಅತೋಽಹಂ ದೇವದೇವೇಶ ನಾಕಾಂ ಕ್ಷೇಽನ್ಯತ್ಪ್ರಸೀದ ಮೇ ॥</p>
<p class="Text">ಹೇ ದೇವ ದೇವೇಶ್ವರಾ! ಹೆಂಡತಿ, ಮಕ್ಕಳು, ರಾಜ್ಯ ಇವೆಲ್ಲವೂ ನಿನ್ನ ಮಾಯೆಯಿಂದುಂಟಾದುದು. ಆದ್ದರಿಂದ ನಿನ್ನ ಹೊರತು ನಾನು ಬೇರೇನನ್ನೂ ಬೇಡುವುದಿಲ್ಲ. ನನ್ನ ಮೇಲೆ ಪ್ರಸನ್ನನಾಗು. ॥78॥</p>
<p class="Shlok-Number">(ಶ್ಲೋಕ-79)</p>
<p class="Shlok">ಆನಂದಾನುಭವಂ ತ್ವಾದ್ಯ ಪ್ರಾಪ್ತೋಽಹಂ ಭಾಗ್ಯಗೌರವಾತ್ ।</p>
<p class="Shlok">ಮೃದರ್ಥಂ ಯತಮಾನೇನ ನಿಧಾನಮಿವ ಸತ್ಪತೇ ॥ </p>
<p class="Shlok-Number">(ಶ್ಲೋಕ-80)</p>
<p class="Shlok">ಅನಾದ್ಯವಿದ್ಯಾಸಂಸಿದ್ಧಂ ಬಂಧನಂ ಛಿನ್ನಮದ್ಯ ನಃ ।</p>
<p class="Shlok">ಯಜ್ಞದಾನತಪಃ ಕರ್ಮಪೂರ್ತೇಷ್ಟಾದಿಭಿರಪ್ಯಸೌ ॥</p>
<p class="Shlok-Number">(ಶ್ಲೋಕ-81)</p>
<p class="Shlok">ನ ಜೀರ್ಯತೇ ಪುನರ್ದಾರ್ಢ್ಯಂ ಭಜತೇ ಸಂಸೃತಿಃ ಪ್ರಭೋ । </p>
<p class="Shlok">ತ್ವತ್ಪಾದದರ್ಶನಾತ್ಸದ್ಯೋ ನಾಶಮೇತಿ ನ ಸಂಶಯಃ ॥</p>
<p class="Text">ಹೇ ಸತ್ಪತೆ! ನಾನು ಪುಣ್ಯ ವಿಶೇಷದಿಂದ ಆನಂದಾನುಭವ ರೂಪನಾದ ನಿನ್ನನ್ನು ಪಡೆದುಕೊಂಡಿದ್ದೇನೆ. ಮಣ್ಣಿಗಾಗಿ ಅಗೆಯುವವನಿಗೆ ನಿಧಿಯೇ ದೊರೆತಂತೆ ಈಗ ನನ್ನ ಸ್ಥಿತಿಯಾಗಿದೆ. ಅನಾದಿಯಾದ ಅವಿದ್ಯೆಯುಂಟಾಗಿದ್ದ ನನ್ನ ಬಂಧನವು ಕಳಚಿ ಹೋಯಿತು. ಯಜ್ಞ, ದಾನ, ತಪಸ್ಸು, ನಿತ್ಯಕರ್ಮಗಳು, ಇಷ್ಟಾಪೂರ್ತಗಳೇ ಮುಂತಾದ ಯಾವುದೇ ಪುಣ್ಯ ಕೆಲಸಗಳಿಂದ ಈ ಸಂಸಾರ ಬಂಧನವು ಕಳಚಿ ಹೋಗದೆ ಮತ್ತು - ಮತ್ತು ದೃಢವಾಗುತ್ತಲೇ ಇರುತ್ತದೆ. ಆದರೆ ಹೇ ಪ್ರಭುವೆ! ನಿನ್ನ ಪಾದದರ್ಶನದಿಂದ ಕೂಡಲೇ ನಾಶವಾಗುತ್ತದೆ. ಈ ವಿಷಯದಲ್ಲಿ ಸಂಶಯವಿಲ್ಲ. ॥79-81॥</p>
<p class="Shlok-Number">(ಶ್ಲೋಕ-82)</p>
<p class="Shlok">ಕ್ಷಣಾರ್ಧಮಪಿ ಯಚ್ಚಿತ್ತಂ ತ್ವಯಿ ತಿಷ್ಠತ್ಯಚಂಚಲಮ್ ।</p>
<p class="Shlok">ತಸ್ಯಾಜ್ಞಾನಮನರ್ಥಾನಾಂ ಮೂಲಂ ನಶ್ಯತಿ ತತ್ ಕ್ಷಣಾತ್ ॥</p>
<p class="Shlok-Number">(ಶ್ಲೋಕ-83)</p>
<p class="Shlok">ತತ್ತಿಷ್ಠತು ಮನೋ ರಾಮ ತ್ವಯಿ ನಾನ್ಯತ್ರ ಮೇ ಸದಾ ॥</p>
<p class="Text">ಯಾರ ಮನಸ್ಸು ಅರೆಕ್ಷಣವಾದರೂ ನಿಶ್ಚಲವಾಗಿ ನಿನ್ನಲ್ಲಿ ನೆಲೆ ನಿಲ್ಲುವುದೋ, ಅವನ ಅನರ್ಥಗಳಿಗೆ ಕಾರಣವಾದ ಅವಿದ್ಯೆಯು ಕೂಡಲೇ ನಾಶವಾಗುತ್ತದೆ. ಆದ್ದರಿಂದ ಹೇ ರಾಮಾ! ನನ್ನ ಮನಸ್ಸು ಬೇರೆಲ್ಲಿಯೂ ಹೋಗದೆ ಯಾವಾಗಲೂ ನಿನ್ನಲ್ಲೇ ನಿಲ್ಲಲಿ! ॥82-83॥</p>
<p class="Shlok-Number">(ಶ್ಲೋಕ-84)</p>
<p class="Shlok">ರಾಮರಾಮೇತಿ ಯದ್ವಾಣೀ ಮಧುರಂ ಗಾಯತಿ ಕ್ಷಣಮ್ ।</p>
<p class="Shlok">ಸ ಬ್ರಹ್ಮಹಾ ಸುರಾಪೋ ವಾ ಮುಚ್ಯತೇ ಸರ್ವಪಾತಕೈಃ ॥</p>
<p class="Text">ಯಾರ ವಾಣಿಯು ಒಂದು ಕ್ಷಣವಾದರೂ ರಾಮ! ಎಂದು ಇಂಪಾಗಿ ಹಾಡುವುದೋ ಅವನು ಮದ್ಯಪಾನ ಮಾಡಿದವನಾಗಲಿ, ಬ್ರಹ್ಮಹತ್ಯೆಯನ್ನೆಸಗಿದವನಾಗಲಿ, ಎಲ್ಲ ಪಾಪಗಳಿಂದ ಬಿಡುಗಡೆ ಹೊಂದುವನು. ॥84॥</p>
<p class="Shlok-Number">(ಶ್ಲೋಕ-85)</p>
<p class="Shlok">ನ ಕಾಂಕ್ಷೇ ವಿಜಯಂ ರಾಮ ನ ಚ ದಾರಸುಖಾದಿಕಮ್ ।</p>
<p class="Shlok">ಭಕ್ತಿಮೇವ ಸದಾಕಾಂಕ್ಷೇ ತ್ವಯಿ ಬಂಧವಿಮೋಚನೀಮ್ ॥</p>
<p class="Text">ಹೇ ರಾಮಚಂದ್ರಾ! ನಾನು ಹೆಂಡತಿ ಮುಂತಾದ ಸುಖವನ್ನಾಗಲಿ, ವಿಜಯವನ್ನಾಗಲಿ ಬಯಸುತ್ತಿಲ್ಲ. ಸಂಸಾರದಿಂದ ಬಿಡುಗಡೆಹೊಂದುವಂತಹ ನಿನ್ನ ಭಕ್ತಿಯನ್ನೇ ಬಯಸುತ್ತೇನೆ. ॥85॥</p>
<p class="Shlok-Number">(ಶ್ಲೋಕ-86)</p>
<p class="Shlok">ತ್ವನ್ಮಾಯಾಕೃತಸಂಸಾರಸ್ತ್ವದಂಶೋಽಹಂ ರಘೂತ್ತಮ ।</p>
<p class="Shlok">ಸ್ವಪಾದಭಕ್ತಿಮಾದಿಶ್ಯ ತ್ರಾಹಿ ಮಾಂ ಭವಸಂಕಟಾತ್ ॥</p>
<p class="Text">ಹೇ ರಘೋತ್ತಮನೆ! ಸಂಸಾರವು ನಿನ್ನ ಮಾಯೆಯಿಂದ ಉಂಟಾಗಿದೆ. ನಾನು ನಿನ್ನ ಅಂಶನಾಗಿರುವೆನು. ನಿನ್ನ ಪಾದ ಭಕ್ತಿಯನ್ನು ಅನುಗ್ರಹಿಸಿ ನನ್ನನ್ನು ಸಂಸಾರ ದುಃಖದಿಂದ ಕಾಪಾಡು. ॥86॥</p>
<p class="Shlok-Number">(ಶ್ಲೋಕ-87)</p>
<p class="Shlok">ಪೂರ್ವಂ ಮಿತ್ರಾರ್ಯುದಾಸೀನಾಸ್ತ್ವನ್ಮಾಯಾವೃತಚೇತಸಃ ।</p>
<p class="Shlok">ಆಸನ್ಮೇದ್ಯ ಭವತ್ಪಾದದರ್ಶನಾದೇವ ರಾಘವ ॥</p>
<p class="Shlok-Number">(ಶ್ಲೋಕ-88)</p>
<p class="Shlok">ಸರ್ವಂ ಬ್ರಹ್ಮೈವ ಮೇ ಭಾತಿ ಕ್ವ ಮಿತ್ರಂ ಕ್ವ ಚ ಮೇ ರಿಪುಃ ।</p>
<p class="Shlok">ಯಾವತ್ತ್ವನ್ಮಾಯಯಾ ಬದ್ಧಸ್ತಾವದ್ಗುಣವಿಶೇಷತಾ ॥</p>
<p class="Text">ಮೊದಲು ನನ್ನ ಮನಸ್ಸು ಮಾಯೆಯಿಂದ ಮುಚ್ಚಲ್ಪಟ್ಟಿದ್ದಾಗ ಜನರು ನನಗೆ ಸ್ನೇಹಿತರು, ಶತ್ರುಗಳು, ಉದಾಸೀನರೆಂದು ಕಾಣುತ್ತಿದ್ದರು. ಹೇ ರಾಘವನೆ! ಈಗ ನಿನ್ನ ಪಾದದರ್ಶನ ಮಾತ್ರದಿಂದ ಅವರೆಲ್ಲರೂ ಬ್ರಹ್ಮಸ್ವರೂಪ ರಾಗಿಯೇ ಕಾಣುತ್ತಿದ್ದಾರೆ. ಹೀಗಿರುವಲ್ಲಿ ಯಾರು ಮಿತ್ರರು? ಯಾರು ಶತ್ರುಗಳು? ನಿನ್ನ ಮಾಯೆಯಿಂದ ಬದ್ಧನಾಗಿರುವವರೆಗೆ ಜೀವನ ಮೇಲೆ ಸತ್ವಾದಿ ಗುಣಗಳ ಪ್ರಭಾವ ಬೀಳುತ್ತಿರುತ್ತದೆ. ॥87-88॥</p>
<p class="Shlok-Number">(ಶ್ಲೋಕ-89)</p>
<p class="Shlok">ಸಾ ಯಾವದಸ್ತಿ ನಾನಾತ್ವಂ ತಾವದ್ಭವತಿ ನಾನ್ಯಥಾ ।</p>
<p class="Shlok">ಯಾವನ್ನಾನಾತ್ವಮಜ್ಞಾನಾತ್ತಾವತ್ಕಾಲಕೃತಂ ಭಯಮ್ ॥</p>
<p class="Text">ಮಾಯೆಯ ಪ್ರಭಾವವಿರುವ ತನಕ ಶತ್ರು ಮಿತ್ರಾದಿ ಭೇದಗಳು ಇರುತ್ತವೆ. ಅದು ದೂರವಾಗುತ್ತಲೇ ಎಲ್ಲ ಭೇದ ಭಾವಗಳು ಅಳಿದು ಹೋಗುತ್ತವೆ. ಅಜ್ಞಾನದಿಂದ ಉಂಟಾದ ನಾನಾತ್ವವಿರುವವರೆಗೆ ಮೃತ್ಯುವಿನ ಭಯವು ಇರುವುದು. ॥89॥</p>
<p class="Shlok-Number">(ಶ್ಲೋಕ-90)</p>
<p class="Shlok">ಅತೋಽವಿದ್ಯಾಮುಪಾಸ್ತೇ ಯಃ ಸೋಽಂಧೇ ತಮಸಿ ಮಜ್ಜತಿ ।</p>
<p class="Shlok">ಮಾಯಾಮೂಲಮಿದಂ ಸರ್ವಂ ಪುತ್ರದಾರಾದಿಬಂಧನಮ್ ।</p>
<p class="Shlok">ತದುತ್ಸಾರಯ ಮಾಯಾಂ ತ್ವಂ ದಾಸೀಂ ತವ ರಘೂತ್ತಮ ॥</p>
<p class="Text">ಆದ್ದರಿಂದ ಈ ಅವಿದ್ಯೆ (ನಾನಾತ್ವ) ಯನ್ನು ಚಿಂತಿಸುವವನು ಕಗ್ಗತ್ತಲಿನಲ್ಲಿ (ಸಂಸಾರ ದಲ್ಲಿ) ಮುಳುಗುವನು. ಈ ಪತ್ನೀ-ಪುತ್ರರು ಮುಂತಾದ ಬಂಧನಗಳೆಲ್ಲವೂ ಮಾಯಾಮೂಲವಾಗಿವೆ. ಆದ್ದರಿಂದ ಹೇ ರಘುಶ್ರೇಷ್ಠ ! ನಿನ್ನ ದಾಸಿಯಾಗಿರುವ ಈ ಮಾಯೆಯನ್ನು ನಮ್ಮಿಂದ ನೀನು ಹೋಗಲಾಡಿಸು. ॥90॥</p>
<p class="Shlok-Number">(ಶ್ಲೋಕ-91)</p>
<p class="Shlok">ತ್ವತ್ಪಾದಪದ್ಮಾರ್ಪಿತಚಿತ್ತವೃತ್ತಿಃ </p>
<p class="Shlok">ತ್ವನ್ನಾಮಸಂಗೀತಕಥಾಸು ವಾಣೀ ।</p>
<p class="Shlok">ತ್ವದ್ಭಕ್ತಸೇವಾನಿರತೌ ಕರೌ ಮೇ </p>
<p class="Shlok">ತ್ವದಂಗಸಂಗಂ ಲಭತಾಂ ಮದಂಗಮ್ ॥</p>
<p class="Text">ಪ್ರಭು ! ನನ್ನ ಚಿತ್ತವೃತ್ತಿಯು ನಿನ್ನ ಪಾದಪದ್ಮಗಳಲ್ಲಿಯೇ ನೆಟ್ಟಿರಲಿ. ಮಾತು ನಿನ್ನ ನಾಮಸಂಕೀರ್ತನರೂಪವಾದ ಕಥೆಗಳಲ್ಲಿಯೂ, ಎರಡೂ ಕೈಗಳು ನಿನ್ನ ಭಕ್ತರ ಸೇವೆಯಲ್ಲಿ ನಿರತವಾಗಿರಲಿ. ನನ್ನ ಶರೀರವು ನಿನ್ನ ಪವಿತ್ರದೇಹಸಂಬಂಧವುಳ್ಳದ್ದಾಗಲಿ. ॥91॥</p>
<p class="Shlok-Number">(ಶ್ಲೋಕ-92)</p>
<p class="Shlok">ತ್ವನ್ಮೂರ್ತಿಭಕ್ತಾನ್ ಸ್ವಗುರುಂ ಚ ಚಕ್ಷುಃ </p>
<p class="Shlok">ಪಶ್ಯತ್ವಜಸ್ರಂ ಸ ಶೃಣೋತಿ ಕರ್ಣಃ ।</p>
<p class="Shlok">ತ್ವಜ್ಜನ್ಮಕರ್ಮಾಣಿ ಚ ಪಾದಯುಗ್ಮಂ</p>
<p class="Shlok">ವ್ರಜತ್ವಜಸ್ರಂ ತವ ಮಂದಿರಾಣಿ ॥</p>
<p class="Shlok-Number">(ಶ್ಲೋಕ-93)</p>
<p class="Shlok">ಅಂಗಾನಿ ತೇ ಪಾದರಜೋವಿಮಿಶ್ರ- </p>
<p class="Shlok">ತೀರ್ಥಾನಿ ಬಿಭ್ರತ್ವಹಿಶತ್ರುಕೇತೋ ।</p>
<p class="Shlok">ಶಿರಸ್ತ್ವದೀಯಂ ಭವಪದ್ಮಜಾದ್ಯೈ- </p>
<p class="Shlok">ರ್ಜುಷ್ಟಂ ಪದಂ ರಾಮ ನಮತ್ವಜಸ್ರಮ್ ॥</p>
<p class="Text">ಹಾಗೆಯೇ ನನ್ನ ಕಣ್ಣುಗಳು ಯಾವಾಗಲು ನಿನ್ನ  ಮೂರ್ತಿಯನ್ನು, ಭಕ್ತರನ್ನು, ಗುರುವನ್ನು ಕಾಣುವಂತಾಗಲಿ. ನನ್ನ ಕಿವಿಗಳು ನಿನ್ನ ಅವತಾರಗಳನ್ನೂ ದಿವ್ಯಲೀಲೆಗಳನ್ನೂ ಕೇಳುವಂತಾಗಲಿ. ಕಾಲುಗಳು ನಿನ್ನ ದೇವಾಲಯಗಳಿಗೆ ಪುನಃ ಪುನಃ ಹೋಗುವಂತಾಗಲಿ. ಹೇ ಗರುಡಧ್ವಜಾ! ನನ್ನ ದೇಹದ ಅವಯವಗಳು ನಿನ್ನ ಪಾದಧೂಳಿನಿಂದ ಬೆರೆತ ತೀರ್ಥವನ್ನು ಧರಿಸುವಂತಾಗಲಿ. ನನ್ನ ತಲೆಯು ಶಿವ-ಬ್ರಹ್ಮಾದಿ ದೇವತೆಗಳಿಂದ ಸೇವಿತವಾದ ನಿನ್ನ ಪಾದಗಳಿಗೆ ಸದಾಕಾಲ ನಮಸ್ಕರಿಸುತ್ತಿರಲಿ. ॥92-93॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ಪ್ರಥಮಃ ಸರ್ಗಃ ॥1॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ಮೊದಲನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-7-2">ಎರಡನೆಯ  ಸರ್ಗ</p>
<p class="description">ವಾಲಿವಧೆ ಮತ್ತು ಭಗವಂತನೊಂದಿಗೆ ಅವನ ಸಂಭಾಷಣೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಇತ್ಥಂ ಸ್ವಾತ್ಮಪರಿಷ್ವಂಗನಿರ್ಧೂತಾಶೇಷಕಲ್ಮಷಮ್ ।</p>
<p class="Shlok">ರಾಮಃ ಸುಗ್ರೀವಮಾಲೋಕ್ಯ ಸಸ್ಮಿತಂ ವಾಕ್ಯಮಬ್ರವೀತ್ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಮಾಯಾಂ ಮೋಹಕರೀಂ ತಸ್ಮಿನ್ವಿತನ್ವನ್ ಕಾರ್ಯಸಿದ್ಧಯೇ ।</p>
<p class="Shlok">ಸಖೇ ತ್ವದುಕ್ತಂ ಯತ್ತನ್ಮಾಂ ಸತ್ಯಮೇವ ನ ಸಂಶಯಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಹೀಗೆ ತನ್ನ ಶರೀರಾಲಿಂಗನದಿಂದ ಸಮಸ್ತ ಪಾಪಗಳನ್ನು ಕಳೆದುಕೊಂಡ ಸುಗ್ರೀವನ ಕುರಿತು ತನ್ನ ಕಾರ್ಯ ಸಿದ್ಧಿಗಾಗಿ ಮೋಹಕರ ಮಾಯೆಯನ್ನು ಹರಡುತ್ತಾ ಶ್ರೀರಾಮನು ಮುಗುಳ್ನಗುತ್ತಾ ಅವನನ್ನು ನೋಡಿ ಹೀಗೆ ಹೇಳುತ್ತಾನೆ  ‘‘ಎಲೈ ಮಿತ್ರನೆ! ನನ್ನನ್ನು ಕುರಿತು ಈವರೆಗೆ ನೀನು ಏನು ಹೇಳಿರುವೆಯೋ ಅದೆಲ್ಲವೂ ನಿಜವೆ. ಅದರಲ್ಲಿ ಸಂಶಯವೇ ಇಲ್ಲ. ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಕಿಂತು ಲೋಕಾ ವದಿಷ್ಯಂತಿ ಮಾಮೇವಂ ರಘುನಂದನಃ ।</p>
<p class="Shlok">ಕೃತವಾನ್ಕಿಂ ಕಪೀಂದ್ರಾಯ ಸಖ್ಯಂ ಕೃತ್ವಾಗ್ನಿಸಾಕ್ಷಿಕಮ್ ॥</p>
<p class="Text">ಆದರೆ ನೀನು ರಾಜ್ಯಾದಿಗಳಿಂದ ನಿವೃತ್ತನಾದರೆ, ಲೋಕದ ಜನರು ನನ್ನನ್ನು ಕುರಿತು ಓಹೋ, ಶ್ರೀರಾಮನು ಅಗ್ನಿಸಾಕ್ಷಿಯಾಗಿ ಕಪಿರಾಜನೊಡನೆ ಸ್ನೇಹಮಾಡಿಕೊಂಡು ಆತನಿಗೆ ಏನು ಉಪಕಾರ ಮಾಡಿದನು? ಎಂದು ಆಡಿಕೊಳ್ಳುವರು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಇತಿ ಲೋಕಾಪವಾದೋ ಮೇ ಭವಿಷ್ಯತಿ ನ ಸಂಶಯಃ ।</p>
<p class="Shlok">ತಸ್ಮಾದಾಹ್ವಯ ಭದ್ರಂ ತೇ ಗತ್ವಾ ಯುದ್ಧಾಯ ವಾಲಿನಮ್ ॥</p>
<p class="Text">ಇಂತಹ ಲೋಕಾಪವಾದ ಬರುವುದರಲ್ಲಿ ಸಂದೇಹವಿಲ್ಲ. ಆದ್ದರಿಂದ ಈಗಲೇ ನೀನು ಹೋಗಿ ವಾಲಿಯನ್ನು ಯುದ್ಧಕ್ಕೆ ಕರೆ. ನಿನಗೆ ಒಳ್ಳೆಯದಾಗಲಿ. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಬಾಣೇನೈಕೇನ ತಂ ಹತ್ವಾ ರಾಜ್ಯೇ ತ್ವಾಮಭಿಷೇಚಯೇ ।</p>
<p class="Shlok">ತಥೇತಿ ಗತ್ವಾ ಸುಗ್ರೀವಃ ಕಿಷ್ಕಿಂಧೋಪವನಂ ದ್ರುತಮ್ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಕೃತ್ವಾ ಶಬ್ದಂ ಮಹಾನಾದಂ ತಮಾಹ್ವಯತ ವಾಲಿನಮ್ ।</p>
<p class="Shlok">ತಚ್ಛ್ರುತ್ವಾ ಭ್ರಾತೃನಿನದಂ ರೋಷತಾಮ್ರವಿಲೋಚನಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ನಿರ್ಜಗಾಮ ಗೃಹಾಚ್ಛೀಘ್ರಂ ಸುಗ್ರೀವೋ ಯತ್ರ ವಾನರಃ ।</p>
<p class="Shlok">ತಮಾಪತಂತಂ ಸುಗ್ರೀವಃ ಶೀಘ್ರಂ ವಕ್ಷಸ್ಯತಾಡಯತ್ ॥</p>
<p class="Text">ನಾನು ಅವನನ್ನು ಒಂದೇ ಬಾಣದಿಂದ ಕೊಂದು ಕಿಷ್ಕಿಂಧೆಯ ರಾಜ್ಯದಲ್ಲಿ ನಿನಗೆ ಪಟ್ಟಕಟ್ಟುವೆನು’’ ಎಂದು ಹೇಳಿದನು. ಹಾಗೆಯೇ ಆಗಲೆಂದು ಸುಗ್ರೀವನು ಬೇಗನೇ ಉಪವನದ ಸಮೀಪಕ್ಕೆ ಹೋಗಿ ಗಟ್ಟಿಯಾಗಿ ಸಿಂಹನಾದವನ್ನು ಮಾಡಿ ವಾಲಿಯನ್ನು ಯುದ್ಧಕ್ಕೆ ಆಹ್ವಾನಿಸಿದನು. ಸಹೋದರನ ಗರ್ಜನೆಯನ್ನು ಕೇಳಿ ಕೋಪದಿಂದ ವಾಲಿಯ ಕಣ್ಣುಗಳು ಕಿಡಿಕಾರಿದವು. ರೋಷದಿಂದಲೇ ಅರಮನೆಯಿಂದ ಹೊರಟು ಸುಗ್ರೀವನಿದ್ದಲ್ಲಿಗೆ ಬಂದನು. ಹಾಗೆ ನುಗ್ಗಿ ಬಂದ ವಾಲಿಯ ವಕ್ಷಸ್ಥಳದಲ್ಲಿ ಸುಗ್ರೀವನು ಜೋರಾಗಿ ಗುದ್ದಿದನು. ॥5-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಸುಗ್ರೀವಮಪಿ ಮುಷ್ಟಿಭ್ಯಾಂ ಜಘಾನ ಕ್ರೋಧಮೂರ್ಚ್ಛಿತಃ ।</p>
<p class="Shlok">ವಾಲೀ ತಮಪಿ ಸುಗ್ರೀವ ಏವಂ ಕ್ರುದ್ಧೌ ಪರಸ್ಪರಮ್ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಅಯುದ್ಧ್ಯೆತಾಮೇಕರೂಪೌ ದೃಷ್ಟ್ವಾ ರಾಮೋಽತಿವಿಸ್ಮಿತಃ ।</p>
<p class="Shlok">ನ ಮುಮೋಚ ತದಾ ಬಾಣಂ ಸುಗ್ರೀವ ವಧಶಂಕಯಾ ॥</p>
<p class="Text">ವಾಲಿಯು ಕೋಪಗೊಂಡವನಾಗಿ ಎರಡೂ ಕೈಗಳ ಮುಷ್ಟಿಗಳಿಂದ ಸುಗ್ರೀವನನ್ನು ಹೊಡೆದನು. ಸುಗ್ರೀವನೂ ವಾಲಿಯ ಮೇಲೆ ಆಕ್ರಮಣ ಮಾಡಿದನು. ಈ ಪ್ರಕಾರ ಅವರಿಬ್ಬರೂ ಕುಪಿತರಾಗಿ ಪರಸ್ಪರ ಯುದ್ಧ ಮಾಡತೊಡಗಿದರು. ಶ್ರೀರಾಮನು ಒಂದೇ ರೂಪವುಳ್ಳ ಅವರಿಬ್ಬರನ್ನು ನೋಡಿ ಅತಿಯಾಗಿ ಆಶ್ಚರ್ಯಗೊಂಡು ವಾಲಿ ಯಾರು - ಸುಗ್ರೀವ ಯಾರು ಎಂದು ತಿಳಿಯದೆ, ಎಲ್ಲಿಯಾದರೂ ಸುಗ್ರೀವನು ನನ್ನ ಬಾಣದಿಂದ ಸತ್ತು ಹೋದರೆ ಎಂಬ ಆಶಂಕೆಯಿಂದ ಬಾಣವನ್ನು ಪ್ರಯೋಗಿಸಲಿಲ್ಲ. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತತೋ ದುದ್ರಾವ ಸುಗ್ರೀವೋ ವಮನ್ ರಕ್ತಂ ಭಯಾಕುಲಃ ।</p>
<p class="Shlok">ವಾಲೀ ಸ್ವಭವನಂ ಯಾತಃ ಸುಗ್ರೀವೋ ರಾಮಮಬ್ರವೀತ್ ॥</p>
<p class="Text">ಅನಂತರ ಸುಗ್ರೀವನು ರಕ್ತವನ್ನು ಕಾರುತ್ತಾ ಭಯಾತುರನಾಗಿ ಓಡಿ ಹೋದನು. ವಾಲಿಯು ತನ್ನ ಅರಮನೆಗೆ ಮರಳಿದನು. ಆಗ ಭಯಗೊಂಡ ಸುಗ್ರೀವನು ಶ್ರೀರಾಮಚಂದ್ರನಲ್ಲಿ ಹೇಳುತ್ತಾನೆ — ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಕಿಂ ಮಾಂ ಘಾತಯಾಸೇ ರಾಮ ಶತ್ರುಣಾ ಭ್ರಾತೃರೂಪಿಣಾ ।</p>
<p class="Shlok">ಯದಿ ಮದ್ಹನನೇ ವಾಂಛಾ ತ್ವಮೇವ ಜಹಿ ಮಾಂ ವಿಭೋ ॥</p>
<p class="Text">‘‘ಹೇ ರಾಮಾ! ಸೋದರನ ರೂಪದಿಂದಿರುವ ಶತ್ರುವಿನಿಂದ ನನ್ನನ್ನೇಕೆ ಕೊಲ್ಲಿಸುವೆ? ಒಂದು ವೇಳೆ ನನ್ನನ್ನು ಕೊಲ್ಲುವ ಇಚ್ಛೆ ನಿನಗಿದ್ದರೆ ಹೇ ವಿಭೊ! ನೀನೇ ಕೊಂದು ಬಿಡು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಏವಂ ಮೇ ಪ್ರತ್ಯಯಂ ಕೃತ್ವಾ ಸತ್ಯವಾದಿನ್ ರಘೂತ್ತಮ ।</p>
<p class="Shlok">ಉಪೇಕ್ಷಸೇ ಕಿಮರ್ಥಂ ಮಾಂ ಶರಣಾಗತವತ್ಸಲ ॥</p>
<p class="Text">ಹೇ ಸತ್ಯವಾದಿಯಾದ, ಶರಣಾಗತವತ್ಸಲ ರಘುನಾಥನೆ ! ಹೀಗೆಲ್ಲ ನನಗೆ ನಂಬಿಕೆಯನ್ನು ಹುಟ್ಟಿಸಿ ಏಕೆ ಉಪೇಕ್ಷೆ ಮಾಡುತ್ತಿರುವೆ?’’ ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಶ್ರುತ್ವಾ ಸುಗ್ರೀವವಚನಂ ರಾಮಃ ಸಾಶ್ರುವಿಲೋಚನಃ ।</p>
<p class="Shlok">ಆಲಿಂಗ್ಯ ಮಾ ಸ್ಮ ಭೈಷೀಸ್ತ್ವಂ ದೃಷ್ಟ್ವಾ ವಾಮೇಕರೂಪಿಣೌ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಮಿತ್ರಘಾತಿತ್ವಮಾಶಂಕ್ಯ ಮುಕ್ತವಾನ್ಸಾಯಕಂ ನ ಹಿ ।</p>
<p class="Shlok">ಇದಾನೀಮೇವ ತೇ ಚಿಹ್ನಂ ಕರಿಷ್ಯೇ ಭ್ರಮಶಾಂತಯೇ ॥</p>
<p class="Text">ಸುಗ್ರೀವನ ಮಾತನ್ನು ಕೇಳಿದ ಶ್ರೀರಾಮಚಂದ್ರನು ಕಣ್ಣೀರು ತುಂಬಿಕೊಂಡು ಅವನನ್ನು ತಬ್ಬಿಕೊಂಡು  ‘‘ಅಯ್ಯಾ! ಹೆದರಬೇಡ. ನೀವಿಬ್ಬರೂ ಒಂದೇ ರೂಪದವರಾಗಿದ್ದು, ಎಲ್ಲಿ ಸ್ನೇಹಿತನನ್ನು ಕೊಂದುಬಿಡುವೆನೋ ಎಂಬ ಆಶಂಕೆಯು ನನಗುಂಟಾಗಿ ಬಾಣ ಪ್ರಯೋಗಿಸಲಿಲ್ಲ. ಈಗ ಈ ಭ್ರಾಂತಿಯ ಪರಿಹಾರಕ್ಕೆ ನಿನ್ನ ಶರೀರದಲ್ಲಿ ಯಾವುದಾದರು ಚಿಹ್ನೆಯನ್ನು ಮಾಡುವೆನು. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಗತ್ವಾಹ್ವಯ ಪುನಃ ಶತ್ರುಂ ಹತಂ ದ್ರಕ್ಷ್ಯಸಿ ವಾಲಿನಮ್ ।</p>
<p class="Shlok">ರಾಮೋಽಹಂ ತ್ವಾಂ ಶಪೇ ಭ್ರಾತರ್ಹನಿಷ್ಯಾಮಿ ರಿಪುಂ ಕ್ಷಣಾತ್ ॥</p>
<p class="Text">ನೀನು ಇನ್ನೊಮ್ಮೆ ಹೋಗಿ ಪುನಃ ವಾಲಿಯನ್ನು ಕರೆ. ಈಸಲ ವಾಲಿಯು ಸತ್ತಿರುವುದನ್ನು ನೀನು ನೋಡುವೆ. ರಾಮನಾದ ನಾನು ಆಣೆಯಿಟ್ಟು  ನಿನಗೆ ಹೇಳುತ್ತಿರುವೆನು  ಅಯ್ಯಾ! ಈ ಬಾರಿ ನಾನು ಅವಶ್ಯವಾಗಿ ಕ್ಷಣಮಾತ್ರದಲ್ಲಿ ವಾಲಿಯನ್ನು ಕೊಲ್ಲುವೆನು.’’ ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಇತ್ಯಾಶ್ವಾಸ್ಯ ಸ ಸುಗ್ರೀವಂ ರಾಮೋ ಲಕ್ಷ್ಮಣಮಬ್ರವೀತ್ ।</p>
<p class="Shlok">ಸುಗ್ರೀವಸ್ಯ ಗಲೇ ಪುಷ್ಪಮಾಲಾಮಾಮುಚ್ಯ ಪುಷ್ಪಿತಾಮ್ ॥</p>
<p class="Text">ಹೀಗೆಂದು ಶ್ರೀರಾಮಚಂದ್ರನು ಸುಗ್ರೀವನನ್ನು ಸಮಾಧಾನಗೊಳಿಸಿ ಲಕ್ಷ್ಮಣನಲ್ಲಿ ಹೇಳಿದನು — ‘‘ತಮ್ಮಾ! ಸುಗ್ರೀವನ ಕತ್ತಿನಲ್ಲಿ ಅರಳಿದ ಹೂವಿನ ಮಾಲೆಯನ್ನು ತೊಡಿಸು. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಪ್ರೇಷಯಸ್ವ ಮಹಾಭಾಗ ಸುಗ್ರೀವಂ ವಾಲಿನಂ ಪ್ರತಿ ।</p>
<p class="Shlok">ಲಕ್ಷ್ಮಣಸ್ತು ತದಾ ಬದ್ಧ್ವಾ ಗಚ್ಛ ಗಚ್ಛೇತಿ ಸಾದರಮ್ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಪ್ರೇಷಯಾಮಾಸ ಸುಗ್ರೀವಂ ಸೋಽಪಿ ಗತ್ವಾ ತಥಾಕರೋತ್ ।</p>
<p class="Shlok">ಪುನರಪ್ಯದ್ಭುತಂ ಶಬ್ದಂ ಕೃತ್ವಾ ವಾಲಿನಮಾಹ್ವಯತ್ ॥</p>
<p class="Text">ಹೇ ಮಹಾಭಾಗ! ಇವನನ್ನು ವಾಲಿಯ ಬಳಿಗೆ ಪುನಃ ಯುದ್ಧಕ್ಕೆ ಕಳಿಸು.’’ ಆಗ ಲಕ್ಷ್ಮಣನು ಸುಗ್ರೀವನ ಕತ್ತಿನಲ್ಲಿ  ಹೂಮಾಲೆಯನ್ನು ಹಾಕಿ ಧೈರ್ಯತುಂಬಿ ಹೋಗು-ಹೋಗು ಎಂದು ಯುದ್ಧಕ್ಕಾಗಿ ಕಳಿಸಿದನು. ಸುಗ್ರೀವನು ಲಕ್ಷ್ಮಣನ ಮಾತಿನಂತೆ ಮತ್ತೊಮ್ಮೆ ಅದ್ಭುತವಾಗಿ ಸಿಂಹನಾದ ಮಾಡಿ ವಾಲಿಯನ್ನು ಕರೆದನು. ॥17-18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತಚ್ಛ್ರುತ್ವಾ ವಿಸ್ಮಿತೋ ವಾಲೀ ಕ್ರೋಧೇನ ಮಹತಾವೃತಃ ।</p>
<p class="Shlok">ಬದ್ಧ್ವಾ ಪರಿಕರಂ ಸಮ್ಯಗ್ಗಮನಾಯೋಪಚಕ್ರಮೇ ॥</p>
<p class="Text">ಸುಗ್ರೀವನ ಕೂಗನ್ನು ಕೇಳಿದ ವಾಲಿಯು ಆಶ್ಚರ್ಯಗೊಂಡು ಹೆಚ್ಚಿನ ಕೋಪಗೊಂಡು ಚೆನ್ನಾಗಿ ಸೊಂಟವನ್ನು ಕಟ್ಟಿ ಕೊಂಡು ಹೊರಡಲುಪಕ್ರಮಿಸಿದನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಗಚ್ಛಂತ ವಾಲಿನಂ ತಾರಾ ಗೃಹೀತ್ವಾ ನಿಷಿಷೇಧ ತಮ್ ।</p>
<p class="Shlok">ನ ಗಂತವ್ಯಂ ತ್ವಯೇದಾನೀಂ ಶಂಕಾ ಮೇಽತೀವ ಜಾಯತೇ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಇದಾನೀಮೇವ ತೇ ಭಗ್ನಃ ಪುನರಾಯಾತಿ ಸತ್ವರಃ ।</p>
<p class="Shlok">ಸಹಾಯೋ ಬಲವಾಂಸ್ತಸ್ಯ ಕಶ್ಚಿನ್ನೂನಂ ಸಮಾಗತಃ ॥</p>
<p class="Text">ಹೋಗುತ್ತಿರುವ ವಾಲಿಯನ್ನು ಅವನ ಪತ್ನೀ ತಾರೆಯು ಕೈ ಹಿಡಿದು ತಡೆದು ‘‘ಸ್ವಾಮಿ! ಈಗ ನೀವು ಹೋಗಬಾರದು. ನನ್ನ ಹೃದಯದಲ್ಲಿ ಬಹಳ ಸಂಶಯವುಂಟಾಗಿದೆ. ಈಗ ತಾನೇ ನಿಮ್ಮಿಂದ ಪರಾಜಿತನಾಗಿದ್ದು ಮತ್ತೆ ಇಷ್ಟು ಬೇಗ ಅವನು ಬಂದುದನ್ನು ನೋಡಿದರೆ, ಯಾರೋ ಬಲಿಷ್ಠನ ಸಹಾಯವು ಅವನಿಗೆ ಖಂಡಿತನಾಗಿ ಒದಗಿರಬೇಕು’’ ಎಂದು ಹೇಳಿ ಅಡ್ಡಿಪಡಿಸಿದಳು. ॥20-21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ವಾಲೀ ತಾಮಾಹ ಹೇ ಸುಭ್ರು ಶಂಕಾ ತೇ ವೇತು ತದ್ಗತಾ ।</p>
<p class="Shlok">ಪ್ರಿಯೇ ಕರಂ ಪರಿತ್ಯಜ್ಯ ಗಚ್ಛ ಗಚ್ಛಾಮಿ ತಂ ರಿಪುಮ್ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಹತ್ವಾ ಶೀಘ್ರಂ ಸಮಾಯಾಸ್ಯೇ ಸಹಾಯಸ್ತಸ್ಯ ಕೋ ಭವೇತ್ ।</p>
<p class="Shlok">ಸಹಾಯೋ ಯದಿ ಸುಗ್ರೀವಸ್ತತೋ ಹತ್ವೋಭಯಂ ಕ್ಷಣಾತ್ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಆಯಾಸ್ಯೇ ಮಾ ಶುಚಃ ಶೂರಃ ಕಥಂ ತಿಷ್ಠೇದ್ ಗೃಹೇ ರಿಪುಮ್ ।</p>
<p class="Shlok">ಜ್ಞಾತ್ವಾಪ್ಯಾಹ್ವಯಮಾನಂ ಹಿ ಹತ್ವಾಯಾಸ್ಯಾಮಿ ಸುಂದರಿ ॥</p>
<p class="Text">ವಾಲಿಯು ಹೇ ಸುಂದರವಾದ ಹುಬ್ಬುಳ್ಳವಳೆ! ಈ ವಿಷಯದಲ್ಲಿ ನಿನಗಿರುವ ಸಂಶಯವು ಪೊಳ್ಳಾದುದು. ಪ್ರಿಯೆ! ನನ್ನ ಕೈ ಬಿಡು. ನೀನು ಅಂತಃಪುರಕ್ಕೆ ಹೋಗು. ನಾನು ಈಗಲೇ ಹೋಗಿ ಆ ಶತ್ರುವನ್ನು ಬೇಗನೇ ಕೊಂದು ಬರುವೆನು. ಆ ಬಡಪಾಯಿಗೆ ಸಹಾಯಕನಾದರೋ ಯಾರು ಸಿಗುವರು? ಒಂದು ವೇಳೆ ಸುಗ್ರೀವನಿಗೆ ಯಾರಾದರು ಸಹಾಯಕನು ದೊರಕಿದ್ದರೆ ಅವರಿಬ್ಬರನ್ನು ಕ್ಷಣಮಾತ್ರದಲ್ಲಿ ಕೊಂದು ಹಿಂತಿರುಗುವೆನು. ಹೇ ಸುಂದರಿ! ನೀನು ದುಃಖಿಸಬೇಡ. ಶೂರನಾದವನು ಶತ್ರುವು ಯುದ್ಧಕ್ಕಾಗಿ ಆಹ್ವಾನಿಸಿದಾಗ ಹೇಗೆ ತಾನೇ ಸುಮ್ಮನಿರಬಲ್ಲನು? ಆದ್ದರಿಂದ ನಾನು ಈಗಲೇ ಆತನನ್ನು ಕೊಂದು ಬರುವೆನು’’ ಎಂದು ಸಮಾಧಾನ ಪಡಿಸಿದನು. ॥22-24॥</p>
<p class="Shlok-Number">(ಶ್ಲೋಕ-25)</p>
<p class="Uvach">ತಾರೋವಾಚ</p>
<p class="Shlok">ಮತ್ತೋಽನ್ಯಛೃಣು ರಾಜೇಂದ್ರ ಶ್ರುತ್ವಾ ಕುರು ಯಥೋಚಿತಮ್ ।</p>
<p class="Shlok">ಆಹ ಮಾಮಂಗದಃ ಪುತ್ರೋ ಮೃಗಯಾಯಾಂ ಶ್ರುತಂ ವಚಃ ॥</p>
<p class="Text"><span class="char-style-override-3">ತಾರೆ ಹೇಳಿದಳು —</span> ‘‘ಹೇ ರಾಜೇಂದ್ರಾ! ನಾನು ಹೇಳುವ ಮತ್ತೊಂದು ವಿಚಾರವನ್ನು ಕೇಳು. ಕೇಳಿದ ಬಳಿಕ ನಿನ್ನಿಷ್ಟದಂತೆ ಮಾಡು. ಮಗನಾದ ಅಂಗದನು ಬೇಟೆಗೆ ಹೋದಾಗ ಕೇಳಿದ ಈ ಮಾತನ್ನು ನನಗೆ ಹೇಳಿರುವನು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಅಯೋಧ್ಯಾಧಿಪತಿಃ ಶ್ರೀಮಾನ್ ರಾಮೋ ದಾಶರಥಿಃ ಕಿಲ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ಸೀತಯಾ ಭಾರ್ಯಯಾ ಸಹ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಆಗತೋ ದಂಡಕಾರಣ್ಯಂ ತತ್ರ ಸೀತಾ ಹೃತಾ ಕಿಲ ।</p>
<p class="Shlok">ರಾವಣೇನ ಸಹ ಭ್ರಾತ್ರಾ ಮಾರ್ಗಮಾಣೋಽಥ ಜಾನಕೀಮ್ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಆಗತೋ ಋಷ್ಯಮೂಕಾದ್ರಿಂ ಸುಗ್ರೀವೇಣ ಸಮಾಗತಃ ।</p>
<p class="Shlok">ಚಕಾರ ತೇನ ಸುಗ್ರೀವಃ ಸಖ್ಯಂ ಚಾನಲಸಾಕ್ಷಿಕಮ್ ॥</p>
<p class="Text">ಅಯೋಧ್ಯೆಯ ಒಡೆಯನಾದ ದಶರಥಪುತ್ರನಾದ ಶ್ರೀರಾಮನು ಸಹೋದರನಾದ ಲಕ್ಷ್ಮಣ ಹಾಗೂ ಪತ್ನೀ ಸೀತೆಯಿಂದೊಡಗೂಡಿ ದಂಡಕಾರಣ್ಯಕ್ಕೆ ಬಂದಿದ್ದನಂತೆ. ಅಲ್ಲಿ ರಾವಣನು ಸೀತೆಯನ್ನು ಕದ್ದುಕೊಂಡೊಯ್ದನಂತೆ. ಅನಂತರ ತಮ್ಮನೊಂದಿಗೆ ಶ್ರೀರಾಮನು ಜಾನಕಿಯನ್ನು ಹುಡುಕುತ್ತಾ ಋಷ್ಯ ಮೂಕ ಪರ್ವತಕ್ಕೆ ಬಂದು ಸುಗ್ರೀವನೊಡನೆ ಕೂಡಿಕೊಂಡಿರುವನಂತೆ, ಸುಗ್ರೀವನು ಅವನೊಡನೆ ಅಗ್ನಿಸಾಕ್ಷಿಯಾಗಿ ಸ್ನೇಹವನ್ನು ಮಾಡಿಕೊಂಡಿರುವನಂತೆ. ॥26-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಪ್ರತಿಜ್ಞಾಂ ಕೃತವಾನ್ ರಾಮಃ ಸುಗ್ರೀವಾಯ ಸಲಕ್ಷ್ಮಣಃ  ।</p>
<p class="Shlok">ವಾಲಿನಂ ಸಮರೇ ಹತ್ವಾ ರಾಜಾನಂ ತ್ವಾಂ ಕರೋಮ್ಯಹಮ್ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಇತಿ ನಿಶ್ಚಿತ್ಯ ತೌ ಯಾತೌ ನಿಶ್ಚಿತಂ ಶೃಣು ಮದ್ವಚಃ ।</p>
<p class="Shlok">ಇದಾನೀಮೇವ ತೇ ಭಗ್ನಃ ಕಥಂ ಪುನರುಪಾಗತಃ ॥</p>
<p class="Text">ಶ್ರೀರಾಮಚಂದ್ರನು ಲಕ್ಷ್ಮಣನೊಂದಿಗೆ ಸುಗ್ರೀವನ ಬಳಿ ‘ವಾಲಿಯನ್ನು ಯುದ್ಧದಲ್ಲಿ ಕೊಂದು ನಿನ್ನನ್ನು ರಾಜನನ್ನಾಗಿ ಮಾಡುವೆನು’ ಎಂದು ಪ್ರತಿಜ್ಞೆ ಮಾಡಿರುವನಂತೆ. ಹೀಗೆ ನಿರ್ಣಯಿಸಿಕೊಂಡೇ ಇಬ್ಬರೂ ಹೊರಟಿದ್ದಾರೆ. ಆದ್ದರಿಂದ ನನ್ನ ಮಾತನ್ನು ನಿಜವೆಂದು ತಿಳಿಯಿರಿ. ಇಲ್ಲದಿದ್ದರೆ ನಿಮ್ಮಿಂದ ಪರಾಜಿತನಾಗಿ ಅವನು ಇಷ್ಟು ಬೇಗ ಹೇಗೆ ಬರುತ್ತಿದ್ದನು? ॥29-30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಅತಸ್ತ್ವಂ ಸರ್ವಥಾ ವೈರಂ ತ್ಯಕ್ತ್ವಾ ಸುಗ್ರೀವ ಮಾನಯ ।</p>
<p class="Shlok">ಯೌವರಾಜ್ಯೇಽಭಿಷಿಂಚಾಶು ರಾಮಂ ತ್ವಂ ಶರಣಂ ವ್ರಜ ॥</p>
<p class="Text">ಆದ್ದರಿಂದ ಈಗ ನೀವು ಸುಗ್ರೀವನ ಕುರಿತಾದ ಎಲ್ಲ ವೈರವನ್ನು ಬಿಟ್ಟು, ಆತನನ್ನು ಕರೆತಂದು ಬೇಗನೇ ಯುವ ರಾಜನನ್ನಾಗಿ ಅಭಿಷೇಕ ಮಾಡಿರಿ ಹಾಗೂ ನೀವು ರಾಮನಿಗೆ ಶರಣಾಗಿರಿ. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಪಾಹಿ ಮಾಮಂಗದಂ ರಾಜ್ಯಂ ಕುಲಂ ಚ ಹರಿಪುಂಗವ ।</p>
<p class="Shlok">ಇತ್ಯುಕ್ತ್ವಾಶ್ರುಮುಖೀ ತಾರಾ ಪಾದಯೋಃ ಪ್ರಣಿಪತ್ಯ ತಮ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಹಸ್ತಾಭ್ಯಾಂ ಚರಣೌ ಧೃತ್ಯಾ ರುರೋದ ಭಯವಿಹ್ವಲಾ ।</p>
<p class="Shlok">ತಾಮಾಲಿಂಗ್ಯ ತದಾ ವಾಲೀ ಸಸ್ನೇಹಮಿದಮಬ್ರವೀತ್ ॥</p>
<p class="Text">ಹೇ ವಾನರಶ್ರೇಷ್ಠನೆ! ನನ್ನನ್ನು, ಅಂಗದನನ್ನು ರಾಜ್ಯವನ್ನು ಮತ್ತು ವಾನರಕುಲವನ್ನು ಕಾಪಾಡುವವರಾಗಿರಿ. ಹೀಗೆಂದು ಕಣ್ಣೀರಿಡುತ್ತಾ ತಾರೆಯು ಅವನ ಎರಡೂ ಪಾದಗಳಿಗೆ ನಮಸ್ಕರಿಸಿ, ಹೆದರಿದವಳಾಗಿ ತನ್ನ ಎರಡೂ ಕೈಗಳಿಂದ ಅವನ ಕಾಲುಗಳನ್ನು ಹಿಡಿದುಕೊಂಡು ಅಳತೊಡಗಿದಳು. ಆಗ ವಾಲಿಯು ಪ್ರೀತಿಯಿಂದ ಅವಳನ್ನು ಅಪ್ಪಿಕೊಂಡು ಹೀಗೆಂದು ನುಡಿದನು — ॥32-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಸ್ತ್ರೀಸ್ವಭಾವಾದ್ಬಿಭೇಷಿ ತ್ವಂ ಪ್ರಿಯೇ ನಾಸ್ತಿ ಭಯಂ ಮಮ ।</p>
<p class="Shlok">ರಾಮೋ ಯದಿ ಸಮಾಯಾತೋ ಲಕ್ಷ್ಮಣೇನ ಸಮಂ ಪ್ರಭುಃ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ತದಾ ರಾಮೇಣ ಮೇ ಸ್ನೇಹೋ ಭವಿಷ್ಯತಿ ನ ಸಂಶಯಃ ।</p>
<p class="Shlok">ರಾಮೋ ನಾರಾಯಣಃ ಸಾಕ್ಷಾದವತೀರ್ಣೋಖಿಲಪ್ರಭುಃ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಭೂಭಾರಹರಣಾರ್ಥಾಯ ಶ್ರುತಂ ಪೂರ್ವಂ ಮಯಾನಘೇ ।</p>
<p class="Shlok">ಸ್ವಪಕ್ಷಃ ಪರಪಕ್ಷೋ ವಾ ನಾಸ್ತಿ ತಸ್ಯ ಪರಾತ್ಮನಃ ॥</p>
<p class="Text">‘‘ಪ್ರಿಯೆ! ಹೆಣ್ಣು ಸ್ವಭಾವಕ್ಕೆ ತಕ್ಕಂತೆ ನೀನು ಹೆದರಿಕೊಂಡಿರುವೆ. ನನಗೇನೂ ಭಯವಿಲ್ಲ. ಒಂದು ವೇಳೆ ಲಕ್ಷ್ಮಣನೊಂದಿಗೆ ರಾಮನು ಬಂದಿದ್ದರೆ, ಆಗ ರಾಮನೊಡನೆ ನನಗೆ ಸ್ನೇಹ ಉಂಟಾದೀತು. ಇದರಲ್ಲಿ  ಸಂಶಯವೇ ಇಲ್ಲ. ಎಲೈ ಪಾಪರಹಿತಳೆ! ರಾಮನು ಸಾಕ್ಷಾತ್ ನಾರಾಯಣನೇ ಆಗಿದ್ದು ಭೂಮಿಯ ಭಾರವನ್ನು ಕಳೆಯುವುದಕ್ಕಾಗಿ ಜಗತ್ತಿನ ಪ್ರಭುವು ಅವತಾರ ಮಾಡಿದ್ದಾನೆಂದು ಹಿಂದೆ ನಾನು ಕೇಳಿದ್ದೇನೆ. ಪರಮಾತ್ಮನಾದ ಅವನಿಗೆ ತನ್ನವರು, ಶತ್ರುಗಳು ಎಂಬ ಭೇದವಿಲ್ಲ. ॥34-36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಆನೇಷ್ಯಾಮಿ ಗೃಹಂ ಸಾಧ್ವಿ ನತ್ವಾ ತಚ್ಚರಣಾಂಬುಜಮ್ ।</p>
<p class="Shlok">ಭಜತೋಽನುಭಜತ್ಯೇಷ ಭಕ್ತಿಗಮ್ಯಃ ಸುರೇಶ್ವರಃ ॥</p>
<p class="Text">ಎಲೈ ಪತಿವ್ರತೆಯೆ! ಆತನ ಪಾದಾರವಿಂದಗಳಿಗೆ ಎರಗಿ ನನ್ನ ಮನೆಗೆ ಕರೆತರುವೆನು. ದೇವತೆಗಳ ಒಡೆಯನಾದ ಅವನು ತನ್ನನ್ನು ಸೇವಿಸುವವರನ್ನು ಅನುಸರಿಸುವನು. ಅವನು ಭಕ್ತಿಗೆ ದೊರೆಯುವವನಾಗಿದ್ದಾನೆ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಯದಿ ಸ್ವಯಂ ಸಮಾಯಾತಿ ಸುಗ್ರೀವೋ ಹನ್ಮಿ ತಂ ಕ್ಷಣಾತ್ ।</p>
<p class="Shlok">ಯದುಕ್ತಂ ಯೌವರಾಜ್ಯಾಯ ಸುಗ್ರೀವಸ್ಯಾಭಿಷೇಚನಮ್ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಕಥಮಾಹೂಯಮಾನೋಽಹಂ ಯುದ್ಧಾಯ ರಿಪುಣಾ ಪ್ರಿಯೇ  ।</p>
<p class="Shlok">ಶೂರೋಽಹಂ ಸರ್ವಲೋಕಾನಾಂ ಸಮ್ಮತಃ ಶುಭಲಕ್ಷಣೇ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಭೀತಭೀತಮಿದಂ ವಾಕ್ಯಂ ಕಥಂ ವಾಲೀ ವದೇತ್ಪ್ರಿಯೇ ।</p>
<p class="Shlok">ತಸ್ಮಾಚ್ಛೋಕಂ ಪರಿತ್ಯಜ್ಯ ತಿಷ್ಠ ಸುಂದರಿ ವೇಶ್ಮನಿ ॥</p>
<p class="Text">ಸುಗ್ರೀವನೇನಾದರೂ ಸ್ವತಃ ಬಂದಿದ್ದರೆ ಕ್ಷಣಮಾತ್ರದಲ್ಲಿ ಅವನನ್ನು ಕೊಂದುಬಿಡುವೆ. ಇದಲ್ಲದೆ ಸುಗ್ರೀವನನ್ನು ಯುವರಾಜನಾಗಿ ಪಟ್ಟಾಭಿಷೇಕ ಮಾಡಬೇಕೆಂದು ನೀನು ಹೇಳಿದೆಯಲ್ಲವೆ? ಆದರೆ ಎಲೈ ಪ್ರಿಯೆ! ಶತ್ರುವಿನಿಂದ ಯುದ್ಧಕ್ಕಾಗಿ ಕರೆಯಲ್ಪಟ್ಟಾಗ ನಾನು ಇದನ್ನು ಹೇಗೆ ತಾನೇ ಮಾಡಬಲ್ಲೆ? ಎಲೈ ಶುಭಲಕ್ಷಣಳೆ! ನಾನಾದರೋ ಎಲ್ಲ ಜನರಿಂದ ಶೂರನೆಂದೆನಿಸಿಕೊಂಡಿರುವೆನು. ಪ್ರಿಯಳೆ! ವಾಲಿ ಯೆನಿಸಿದ ನಾನು ಹೆದರಿಕೊಂಡು ಈ ಮಾತನ್ನು ಹೇಗೆ ಹೇಳಲಿ? ಆದ್ದರಿಂದ ನೀನು ಅಳುವುದನ್ನು ನಿಲ್ಲಿಸಿ ನಿಶ್ಚಿಂತಳಾಗಿ ಅರಮನೆಯಲ್ಲಿರು. ॥38-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಏವಮಾಶ್ವಾಸ್ಯ ತಾರಾಂ ತಾಂ ಶೋಚನ್ತೀಮಶ್ರುಲೋಚನಾಮ್ ।</p>
<p class="Shlok">ಗತೋ ವಾಲೀ ಸಮುದ್ಯುಕ್ತಃ ಸುಗ್ರೀವಸ್ಯ ವಧಾಯ ಸಃ ॥</p>
<p class="Text">ಹೀಗೆ ಅಳುತ್ತಾ ಕಣ್ಣೀರಿಡುತ್ತಿರುವ ಆ ತಾರೆಯನ್ನು ಸಮಾಧಾನಗೊಳಿಸಿ ವಾಲಿಯು ಯುದ್ಧಕ್ಕೆ ಸಿದ್ಧನಾಗಿ ಸುಗ್ರೀವನನ್ನು ಕೊಂದುಬಿಡಲು ಹೊರಟನು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ದೃಷ್ಟ್ವಾ ವಾಲಿನಮಾಯಾನ್ತಂ ಸುಗ್ರೀವೋ ಭೀಮವಿಕ್ರಮಃ ।</p>
<p class="Shlok">ಉತ್ಪಪಾತ ಗಲೇ ಬದ್ಧಪುಷ್ಪಮಾಲೋ ಮತಂಗವತ್ ॥</p>
<p class="Text">ವಾಲಿಯು ಬರುತ್ತಿರುವುದನ್ನು ಕಂಡು ಪ್ರಚಂಡ ಪರಾಕ್ರಮಿ ಸುಗ್ರೀವನು ಕೊರಳಲ್ಲಿ ಹೂಮಾಲೆಯನ್ನು ತೊಟ್ಟುಕೊಂಡು ಆನೆಯಂತೆ ಮೇಲೆರಗಿದನು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಮುಷ್ಟಿಭ್ಯಾಂ ತಾಡಯಾಮಾಸ ವಾಲಿನಂ ಸೋಽಪಿ ತಂ ತಥಾ ।</p>
<p class="Shlok">ಅಹನ್ವಾಲೀ ಚ ಸುಗ್ರೀವಂ ಸುಗ್ರೀವೋ ವಾಲಿನಂ ತಥಾ ॥</p>
<p class="Text">ವಾಲಿಯನ್ನು ಎರಡೂ ಕೈಗಳ ಮುಷ್ಟಿಗಳಿಂದ ಗುದ್ದಿದನು. ವಾಲಿಯು ಸುಗ್ರೀವನನ್ನು ಗುದ್ದಿದನು. ಹೀಗೆ ಸುಗ್ರೀವ ಮತ್ತು ವಾಲಿಯರಲ್ಲಿ, ಸುಗ್ರೀವನು ಪರಸ್ಪರ ಭಾರೀ ಮುಷ್ಟಿಯುದ್ಧ ನಡೆಯಿತು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ರಾಮಂ ವಿಲೋಕಯನ್ನೇವ ಸುಗ್ರೀವೋ ಯುಯುಧೇ ಯುಧಿ ।</p>
<p class="Shlok">ಇತ್ಯೇವಂ ಯುದ್ಧ್ಯಮಾನೌ ತೌ ದೃಷ್ಟ್ವಾ ರಾಮಃ ಪ್ರತಾಪವಾನ್ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಬಾಣಮಾದಾಯ ತೂಣೀರಾದೈನ್ದ್ರೇ ಧನುಷಿ ಸಂದಧೇ ।</p>
<p class="Shlok">ಆಕೃಷ್ಯ ಕರ್ಣಪರ್ಯಂತಮದೃಶ್ಯೋ ವೃಕ್ಷಶಂಡಗಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ನಿರೀಕ್ಷ್ಯ ವಾಲಿನಂ ಸಮ್ಯಗ್ ಲಕ್ಷ್ಯಂ ತದ್ ಧೃದಯಂ ಹರಿಃ ।</p>
<p class="Shlok">ಉತ್ಸಸರ್ಜಾಶನಿಸಮಂ ಮಹಾವೇಗಂ ಮಹಾಬಲಃ ॥</p>
<p class="Text">ಯುದ್ಧ ಮಾಡುವಾಗಲೂ ಸುಗ್ರೀವನ ದೃಷ್ಟಿ ಶ್ರೀರಾಮನ ಕಡೆಗೇ ಇತ್ತು. ಹೀಗೆ ಯುದ್ಧ ಮಾಡುತ್ತಿರುವ ಅವರಿಬ್ಬರನ್ನು ಕಂಡು ಪರಮ ಪ್ರತಾಪಶಾಲಿಯಾದ ಶ್ರೀರಘುನಾಥನು ಬತ್ತಳಿಕೆಯಿಂದ ಬಾಣವೊಂದನ್ನು ತೆಗೆದು ಇಂದ್ರಧನುಸ್ಸಿಗೆ ಹೂಡಿ ಮರದ ಮರೆಯಲ್ಲಿ ನಿಂತು ಆಕರ್ಣಾಂತವಾಗಿ ಸೆಳೆದು ವಾಲಿಯನ್ನು ನೋಡುತ್ತಾ ಸರಿಯಾಗಿ ಗುರಿಯಿಟ್ಟು ಮಹಾ ಬಲಶಾಲಿಯಾದ ಶ್ರೀಹರಿಯು ಸಿಡಿಲಿಗೆ ಸಮಾನವಾದ ವೇಗವುಳ್ಳ ಬಾಣವನ್ನು ಪ್ರಯೋಗಿಸಿದನು. ॥44-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಬಿಭೇದ ಸ ಶರೋ ವಕ್ಷೋ ವಾಲಿನಃ ಕಂಪಯನ್ಮಹೀಮ್ ।</p>
<p class="Shlok">ಉತ್ಪಪಾತ ಮಹಾಶಬ್ದಂ ಮುಂಚನ್ಸ ನಿಪಪಾತ ಹ ॥</p>
<p class="Text">ಆ ಬಾಣವು ಭೂಮಿಯನ್ನು ನಡುಗಿಸುತ್ತಾ ವಾಲಿಯ ಎದೆಯನ್ನು ಸೀಳಿತು. ಅವನು ಗಟ್ಟಿಯಾಗಿ ಕೂಗುತ್ತಾ ಮೇಲಕ್ಕೆ ನೆಗೆದು ನೆಲಕ್ಕೆ ಉರುಳಿದನು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ತದಾ ಮುಹೂರ್ತ್ತಂ ನಿಃಸಂಜ್ಞೋ ಭೂತ್ವಾ ಚೇತನಮಾಪ ಸಃ ।</p>
<p class="Shlok">ತತೋ ವಾಲೀ ದದರ್ಶಾಗ್ರೇ ರಾಮಂ ರಾಜೀವಲೋಚನಮ್ ।</p>
<p class="Shlok">ಧನುರಾಲಂಬ್ಯ ವಾಮೇನ ಹಸ್ತೇನಾನ್ಯೇನ ಸಾಯಕಮ್ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಬಿಭ್ರಾಣಂ ಚೀರವಸನಂ ಜಟಾಮುಕುಟಧಾರಿಣಮ್ ।</p>
<p class="Shlok">ವಿಶಾಲವಕ್ಷಸಂ ಭ್ರಾಜದ್ವನಮಾಲಾವಿಭೂಷಿತಮ್ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಪೀನಚಾರ್ವಾಯತಭುಜಂ ನವದೂರ್ವಾದಲಚ್ಛವಿಮ್ ।</p>
<p class="Shlok">ಸುಗ್ರೀವಲಕ್ಷ್ಮಣಾಭ್ಯಾಂ ಚ ಪಾರ್ಶ್ವಯೋಃ ಪರಿಸೇವಿತಮ್ ॥</p>
<p class="Text">ಆಗ ಮುಹೂರ್ತಕಾಲ ಜ್ಞಾನತಪ್ಪಿದ ವಾಲಿಯು ಮತ್ತೆ ಎಚ್ಚರಗೊಂಡು ಎದುರಿಗೆ ನಿಂತಿರುವ ಕಮಲನೇತ್ರನೂ, ಎಡಗೈಯಲ್ಲಿ ಧನುಸ್ಸನ್ನೂ, ಬಲಗೈಯಲ್ಲಿ ಬಾಣವನ್ನೂ ಧರಿಸಿರುವ, ನಾರು ಬಟ್ಟೆಯನ್ನುಟ್ಟು, ತಲೆಯ ಮೇಲೆ ಜಟೆಯ ಕಿರೀಟಧಾರಿಯಾದ, ಅಗಲವಾದ ಎದೆಯುಳ್ಳ, ವನಮಾಲೆಗಳಿಂದ ಅಲಂಕೃತನಾಗಿದ್ದನು. ಸುಂದರವಾದ ಭುಜಗಳು ದಷ್ಟ-ಪುಷ್ಟವಾಗಿದ್ದು ದೀರ್ಘವಾಗಿದ್ದುವು. ಶರೀರದ ಕಾಂತಿಯು ಹೊಸ ಗರಿಕೆಯ ಚಿಗುರಿನಂತೆ ಶ್ಯಾಮಲವರ್ಣವಾಗಿದ್ದು,  ಎರಡೂ ಕಡೆಗಳಲ್ಲಿ ಲಕ್ಷ್ಮಣ ಮತ್ತು ಸುಗ್ರೀವರಿಂದ ಸೇವಿತನಾದ ಶ್ರೀರಾಮನನ್ನು ಕಂಡನು. ॥48-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ವಿಲೋಕ್ಯ ಶನಕೈಃ ಪ್ರಾಹ ವಾಲೀ ರಾಮಂ ವಿಗರ್ಹಯನ್</p>
<p class="Shlok">ಕಿಂ ಮಯಾಪಕೃತಂ ರಾಮ ತವ ಯೇನ ಹತೋಸ್ಮ್ಯಹಮ್ ॥</p>
<p class="Text">ಶ್ರೀರಾಮಚಂದ್ರನನ್ನು ನೋಡಿದ ವಾಲಿಯು ಮೂದಲಿ ಸುತ್ತಾ ಮೆಲ್ಲನೆ ಹೇಳತೊಡಗಿದ -  ‘‘ಎಲೈ ರಾಮನೆ! ನೀನು ನನ್ನನ್ನು ಕೊಂದೆಯಲ್ಲ, ನಾನು ನಿನಗೆ ಮಾಡಿರುವ ಅಪರಾಧವಾದರೂ ಏನು? ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ರಾಜಧರ್ಮಮವಿಜ್ಞಾಯ ಗರ್ಹಿತಂ ಕರ್ಮ ತೇ ಕೃತಮ್ ।</p>
<p class="Shlok">ವೃಕ್ಷಶಂಡೇ ತಿರೋಭೂತ್ವಾ ತ್ಯಜತಾ ಮಯಿ ಸಾಯಕಮ್ ॥ </p>
<p class="Shlok-Number">(ಶ್ಲೋಕ-53)</p>
<p class="Shlok">ಯಶಃ ಕಿಂ ಲಪ್ಸ್ಯಸೇ ರಾಮ ಚೋರವತ್ಕೃತಸಂಗರಃ ।</p>
<p class="Shlok">ಯದಿ ಕ್ಷತ್ರಿಯದಾಯಾದೋ ಮನೋರ್ವಂಶಸಮುದ್ಭವಃ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಯುದ್ಧಂ ಕೃತ್ವಾ ಸಮಕ್ಷಂ ಮೇ ಪ್ರಾಪ್ಸ್ಯಸೇ ತತ್ಫಲಂ ತದಾ ।</p>
<p class="Shlok">ಸುಗ್ರೀವೇಣ ಕೃತಂ ಕಿಂ ತೇ ಮಯಾ ವಾ ನ ಕೃತಂ ಕಿಮು ॥</p>
<p class="Text">ರಾಜಧರ್ಮವನ್ನರಿಯದೆ ನೀನು ನಿಂದನೀಯ ಕೆಲಸ ಮಾಡಿರುವೆ. ಹೇ ರಾಮಾ! ನೀನು ಕಳ್ಳನಂತೆ ಮರದ ಮರೆಯಾಗಿನಿಂತು ನನ್ನ ಮೇಲೆ ಬಾಣ ಪ್ರಯೋಗಿಸಿದೆಯಲ್ಲ! ಇದರಿಂದ ಯಾವ ಕೀರ್ತಿ ಸಂಪಾದಿಸಿದೆ? ಮನುವಿನ ಕುಲದಲ್ಲಿ ಹುಟ್ಟಿದವನಾಗಿ ಕ್ಷತ್ರಿಯವಂಶಸ್ಥನಾಗಿದ್ದಲ್ಲಿ ಎದುರಿಗೆ ನಿಂತು ಯುದ್ಧ ಮಾಡಿದ್ದರೆ ಆ ಫಲ (ಯಶ ಅಥವಾ ಕೀರ್ತಿ) ಪಡೆಯುತ್ತಿದ್ದೆ. ಸುಗ್ರೀವನು ನಿನಗೆ ಮಾಡಿದ್ದಾದರೂ ಏನು? ನಾನು ಮಾಡದಿರುವುದು ಏನು? ॥52-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ರಾವಣೇನ ಹೃತಾ ಭಾರ್ಯಾ ತವ ರಾಮ ಮಹಾವನೇ ।</p>
<p class="Shlok">ಸುಗ್ರೀವಂ ಶರಣಂ ಯಾತಸ್ತದರ್ಥಮಿತಿ ಶುಶ್ರುಮ ॥</p>
<p class="Text">ಹೇ ರಾಮಾ! ದಂಡಕಾರಣ್ಯದಲ್ಲಿ ನಿನ್ನ ಹೆಂಡತಿಯನ್ನು ರಾವಣನು ಕದ್ದೊಯ್ದಿರುವನು. ಅವಳನ್ನು ಮತ್ತೆ ಪಡೆಯಲಿಕ್ಕಾಗಿ ಸುಗ್ರೀವನನ್ನು ಆಶ್ರಯಿಸಿರುವೆಯಂತೆ ಎಂದು ನಾನು ಕೇಳಿದ್ದೆ. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಬತ ರಾಮ ನ ಜಾನೀಷೇ ಮದ್ಬಲಂ ಲೋಕವಿಶ್ರುತಮ್ ।</p>
<p class="Shlok">ರಾವಣಂ ಸಕುಲಂ ಬದ್ಧ್ವಾ ಸಸೀತಂ ಲಂಕಯಾ ಸಹ ॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಆನಯಾಮಿ ಮುಹೂರ್ತ್ತಾರ್ದ್ಧಾದ್ಯದಿ ಚೇಚ್ಛಾಮಿ ರಾಘವ ।</p>
<p class="Shlok">ಧರ್ಮಿಷ್ಠ ಇತಿ ಲೋಕೇಽಸ್ಮಿನ್ ಕಥ್ಯಸೇ ರಘುನಂದನ  ॥</p>
<p class="Text">ಅಯ್ಯೊ! ಲೋಕ ಪ್ರಸಿದ್ಧವಾದ ನನ್ನ ಶಕ್ತಿಯನ್ನು ನೀನು ತಿಳಿಯದೆ ಹೋದೆಯಲ್ಲ! ಹೇ ರಾಘವಾ! ನಾನು ಮನಸ್ಸು ಮಾಡಿದ್ದರೆ ಕ್ಷಣಾರ್ಧದಲ್ಲಿ ಸೀತೆಯನ್ನು, ಲಂಕೆಯೊಡನೆ ರಾಕ್ಷಸಕುಲಸಹಿತ ರಾವಣನನ್ನೊಡಗೊಂಡು ಕಟ್ಟಿ ತರುತ್ತಿದ್ದೆ. ಹೇ ರಘುನಂದನಾ! ನೀನಾದರೋ ಈ ಲೋಕದಲ್ಲಿ ಧರ್ಮಿಷ್ಠನೆಂದು ಹೇಳಿಸಿಕೊಳ್ಳುವೆ. ॥56-57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ವಾನರಂ ವ್ಯಾಧವದ್ಧತ್ವಾ ಧರ್ಮಂ ಕಂ ಲಪ್ಸ್ಯಸೇ ವದ ।</p>
<p class="Shlok">ಅಭಕ್ಷ್ಯಂ ವಾನರಂ ಮಾಂಸಂ ಹತ್ವಾ ಮಾಂ ಕಿಂ ಕರಿಷ್ಯಸಿ ॥</p>
<p class="Text">ಆದರೆ ಬೇಡನಂತೆ ಒಂದು ಕಪಿಯನ್ನು ಕೊಂದ ನೀನು ಯಾವ ಧರ್ಮ(ಪುಣ್ಯ)ವನ್ನು ಪಡೆಯುವೆ? ಹೇಳು. ವಾನರ ಮಾಂಸವು ತಿನ್ನಲು ನಿಷೇಧವಿರುವಾಗ ನನ್ನನ್ನು ಕೊಂದಾದರೂ ಏನು ಮಾಡುವೆ?’’ ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಇತ್ಯೇವಂ ಬಹು ಭಾಷನ್ತಂ ವಾಲಿನಂ ರಾಘವೋಽಬ್ರವೀತ್ ।</p>
<p class="Shlok">ಧರ್ಮಸ್ಯ ಗೋಪ್ತಾ ಲೋಕೇಸ್ಮಿಂಶ್ಚರಾಮಿ ಸಶರಾಸನಃ ॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಅಧರ್ಮಕಾರಿಣಂ ಹತ್ವಾ ಸದ್ಧರ್ಮಂ ಪಾಲಯಾಮ್ಯಹಮ್ ।</p>
<p class="Shlok">ದುಹಿತಾ ಭಗಿನೀ ಭ್ರಾತುರ್ಭಾರ್ಯಾ ಚೈವ ತಥಾ ಸ್ನುಷಾ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಸಮಾ ಯೋ ರಮತೇ ತಾಸಾಮೇಕಾಮಪಿ ವಿಮೂಢಧೀಃ ।</p>
<p class="Shlok">ಪಾತಕೀ ಸ ತು ವಿಜ್ಞೇಯಃ ಸ ವಧ್ಯೋ ರಾಜಭಿಃ ಸದಾ ॥</p>
<p class="Text">ಹೀಗೆಲ್ಲ  ಅತಿಯಾಗಿ ಮಾತಾಡುತ್ತಿದ್ದ ವಾಲಿಯನ್ನು ಕುರಿತು ರಾಮನು ಇಂತೆಂದನು - ‘‘ಧರ್ಮವನ್ನು ಕಾಪಾಡಲಿಕ್ಕಾಗಿ ನಾನು ಈ ಲೋಕದಲ್ಲಿ ಧನುರ್ಧಾರಿಯಾಗಿ ಸಂಚರಿಸುತ್ತಾ ಅಧರ್ಮಿಗಳನ್ನು ನಾಶಗೊಳಿಸಿ ಸದ್ಧರ್ಮವನ್ನು ಪಾಲಿಸುತ್ತಿರುವೆನು. ಮಗಳು, ಸೋದರಿ, ಸೋದರನ ಪತ್ನೀ, ಸೊಸೆ ಈ ನಾಲ್ವರೂ ಸಮಾನರು. ಇವರಲ್ಲಿ ಯಾರೊಂದಿಗಾದರೂ ಮೂಢ ಬುದ್ಧಿಯಿಂದ ರಮಿಸಿದ್ದನಾದರೆ ಅವನನ್ನು ಪಾಪಿಯೆಂದೇ ತಿಳಿಯಬೇಕು. ಅಂಥವನನ್ನು ಕೊಲ್ಲುವುದು ರಾಜನಿಗೆ ಉಚಿತವಾಗಿದೆ. ॥59-61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ತ್ವಂ ತು ಭ್ರಾತುಃ ಕನಿಷ್ಠಸ್ಯ ಭಾರ್ಯಾಯಾಂ ರಮಸೇ ಬಲಾತ್ ।</p>
<p class="Shlok">ಅತೋ ಮಯಾ ಧರ್ಮವಿದಾ ಹತೋಽಸಿ ವನಗೋಚರ ॥</p>
<p class="Shlok-Number">(ಶ್ಲೋಕ-63)</p>
<p class="Shlok">ತ್ವಂ ಕಪಿತ್ವಾನ್ನ ಜಾನೀಷೇ ಮಹಾನ್ತೋ ವಿಚರಂತಿಯತ್ ।</p>
<p class="Shlok">ಲೋಕಂ ಪುನಾನಾಃ ಸಂಚಾರೈರತಸ್ತಾನ್ನಾತಿಭಾಷಯೇತ್ ॥</p>
<p class="Text">ನೀನಾದರೋ ಕಿರಿಯ ತಮ್ಮನ ಹೆಂಡತಿಯಲ್ಲಿ ಬಲಾತ್ಕಾರದಿಂದ ರಮಿಸಿರುವೆ. ಆದ್ದರಿಂದ ಎಲೈ ಕಾಡು ಪ್ರಾಣಿಯೆ! ಧರ್ಮಜ್ಞನಾದ ನನ್ನಿಂದ ಹತನಾಗಿರುವೆ. ಮಹಾಪುರುಷರು ಸದಾಕಾಲ ತಮ್ಮ ಆಚರಣೆಗಳಿಂದ ಲೋಕವನ್ನು ಪವಿತ್ರಗೊಳಿಸುತ್ತಾ ಸಂಚರಿಸುತ್ತಿರುತ್ತಾರೆ ಎಂಬುದನ್ನು ನೀನು ಕಪಿಯಾದ್ದರಿಂದ ತಿಳಿಯೆ. ಅದಕ್ಕಾಗಿ ಅವರನ್ನು ಹೀಗೆ ದೂಷಿಸಬಾರದು.’’ ॥62-63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ತಚ್ಛ್ರುತ್ವಾ ಭಯಸಂತ್ರಸ್ತೋ ಜ್ಞಾತ್ವಾ ರಾಮಂ ರಮಾಪತಿಮ್ ।</p>
<p class="Shlok">ವಾಲೀ ಪ್ರಣಮ್ಯ ರಭಸಾದ್ರಾಮಂ ವಚನಮಬ್ರವೀತ್ ॥</p>
<p class="Text">ಭಗವಂತನ ಈ ಮಾತುಗಳನ್ನು ಕೇಳಿ ಹೆದರಿದ ವಾಲಿಯು ರಾಮನನ್ನು ಸಾಕ್ಷಾತ್ ಲಕ್ಷ್ಮೀಪತಿಯಾದ ಶ್ರೀಹರಿಯೇ ಎಂದು ಅರಿತವನಾಗಿ ಕೂಡಲೇ ನಮಸ್ಕರಿಸಿ ಹೀಗೆಂದನು - ॥64॥<span class="char-style-override-9"></span></p>
<p class="Shlok-Number">(ಶ್ಲೋಕ-65)</p>
<p class="Shlok">ರಾಮ ರಾಮ ಮಹಾಭಾಗ ಜಾನೇ ತ್ವಾಂ ಪರಮೇಶ್ವರಮ್ ।</p>
<p class="Shlok">ಅಜಾನತಾ ಮಯಾ ಕಿಂಚಿದುಕ್ತಂ ತತ್ ಕ್ಷನ್ತುಮರ್ಹಸಿ ॥</p>
<p class="Text">‘‘ಹೇ ರಾಮ! ರಾಮಾ! ಮಹಾತ್ಮನೆ! ನೀನು ಸಾಕ್ಷಾತ್ ಪರಮೇಶ್ವರನೆಂದು ತಿಳಿದುಕೊಂಡೆ. ಅರಿಯದೆ ನಾನು ಆಡಿದ ಅಲ್ಪ ಮಾತುಗಳನ್ನು ನೀನು ಕ್ಷಮಿಸಿಬಿಡು. ॥65॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಸಾಕ್ಷಾತ್ತ್ವಚ್ಛರಘಾತೇನ ವಿಶೇಷೇಣ ತವಾಗ್ರತಃ ।</p>
<p class="Shlok">ತ್ಯಜಾಮ್ಯಸೂನ್ಮಹಾಯೋಗಿದುರ್ಲಭಂ ತವ ದರ್ಶನಮ್ ॥</p>
<p class="Text">ನೇರವಾಗಿ ನಿನ್ನ ಬಾಣ ಪ್ರಹಾರದಿಂದ ಹಾಗೂ ಹೆಚ್ಚಾಗಿ ನಿನ್ನ ಎದುರಿಗೇ ಈಗ ಪ್ರಾಣಬಿಡುವೆನು. ನಿನ್ನ ದರ್ಶನವು ಯೋಗಿಗಳಿಗೂ ದುರ್ಲಭವಾಗಿದೆ. ॥66॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಯನ್ನಾಮ ವಿವಶೋ ಗೃಹ್ಣನ್ ಮ್ರಿಯಮಾಣಃ ಪರಂ ಪದಮ್ ।</p>
<p class="Shlok">ಯಾತಿ ಸಾಕ್ಷಾತ್ಸ ಏವಾದ್ಯ ಮುಮೂರ್ಷೋರ್ಮೇ ಪುರಃ ಸ್ಥಿತಃ ॥</p>
<p class="Text">ಪರಾಧೀನನಾದಾಗಲೂ ನಿನ್ನ ನಾಮವನ್ನು  ನೆನೆಯುತ್ತಾ ಶರೀರವನ್ನು ಬಿಡುವವನು ಪರಮ ಪದವಿಯನ್ನೇ ಹೊಂದುವನು. ಅಂತಹ ಸಾಕ್ಷಾತ್ ಭಗವಂತನು ಸಾಯುತ್ತಿರುವ ನನ್ನ ಮುಂದೆ ಪ್ರತ್ಯಕ್ಷನಾಗಿರುವನು. ॥67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ದೇವ ಜಾನಾಮಿ ಪುರುಷಂ ತ್ವಾಂ ಶ್ರಿಯಂ ಜಾನಕೀಂ ಶುಭಾಮ್ ।</p>
<p class="Shlok">ರಾವಣಸ್ಯ ವಧಾರ್ಥಾಯ ಜಾತಂ ತ್ವಾಂ ಬ್ರಹ್ಮಣಾರ್ಥಿತಮ್ ॥</p>
<p class="Shlok-Number">(ಶ್ಲೋಕ-69)</p>
<p class="Shlok">ಅನುಜಾನೀಹಿ ಮಾಂ ರಾಮ ಯಾಂತಂ ತತ್ಪದಮುತ್ತಮಮ್ ।</p>
<p class="Shlok">ಮಮ ತುಲ್ಯಬಲೇ ಬಾಲೇ ಅಂಗದೇ ತ್ವಂ ದಯಾಂ ಕುರು ॥ </p>
<p class="Text">ಹೇ ದೇವಾ! ನೀನು ಸಾಕ್ಷಾತ್ ಪರಮಪುರುಷ ನಾರಾಯಣನೂ, ಶುಭಳಾದ ಸೀತೆಯು ಲಕ್ಷ್ಮೀದೇವಿಯೆಂದೂ ತಿಳಿದಿರುವೆನು. ಬ್ರಹ್ಮನಿಂದ ಪ್ರಾರ್ಥಿತನಾಗಿ ರಾವಣನ ಸಂಹಾರಕ್ಕಾಗಿ ನೀನು ಅವತರಿಸಿರುವವನು ಎಂದೂ ತಿಳಿದಿದ್ದೇನೆ. ಹೇ ರಾಮಾ! ಈಗ ನಾನು ನಿನ್ನ ಸರ್ವಶ್ರೇಷ್ಠ ಪರಮಪದವನ್ನು ಕುರಿತು ಹೋಗುತ್ತಿದ್ದೇನೆ. ನನಗೆ ಅಪ್ಪಣೆ ಕೊಡು. ನನ್ನ ಮಗ ಅಂಗದನು ನನ್ನಂತೆಯೇ ಬಲಶಾಲಿಯಾಗಿದ್ದಾನೆ. ಅವನ ಮೇಲೆ ದಯೆಯಿಡು. ॥68-69॥</p>
<p class="Shlok-Number">(ಶ್ಲೋಕ-70)</p>
<p class="Shlok">ವಿಶಲ್ಯಂ ಕುರು ಮೇ ರಾಮ ಹೃದಯಂ ಪಾಣಿನಾ ಸ್ಪೃಶನ್ ।</p>
<p class="Shlok">ತಥೇತಿ ಬಾಣಮುದ್ ಧೃತ್ಯ ರಾಮಃ ಪಸ್ಪರ್ಶ ಪಾಣಿನಾ ।</p>
<p class="Shlok">ತ್ಯಕ್ತ್ವಾ ತದ್ವಾನರಂ ದೇಹಮಮರೇಂದ್ರೋಭವತ್ಕ್ಷಣಾತ್ ॥</p>
<p class="Text">ಹೇ ರಾಮಾ! ನನ್ನ ಹೃದಯವನ್ನು ನಿನ್ನ ಕೈಯಿಂದ ಮುಟ್ಟಿ ಬಾಣವನ್ನು ಕಿತ್ತುಬಿಡು.’’ ಹಾಗೆಯೇ ಆಗಲೆಂದು ಹೇಳಿ ಶ್ರೀರಾಮನು ಅವನನ್ನು ಸ್ಪರ್ಶಿಸಿ ಆ ಬಾಣವನ್ನು ಕಿತ್ತೊಗೆದನು. ಅದನ್ನು ತೆಗೆಯುತ್ತಲೇ ವಾಲಿಯು ವಾನರ ಶರೀರವನ್ನು ಬಿಟ್ಟು ಇಂದ್ರರೂಪನಾದನು. ॥70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ವಾಲೀ ರಘೂತ್ತಮಶರಾಭಿಹತೋ ವಿಮೃಷ್ಟೋ </p>
<p class="Shlok">ರಾಮೇಣ ಶೀತಲಕರೇಣ ಸುಖಾಕರೇಣ ।</p>
<p class="Shlok">ಸದ್ಯೋ ವಿಮುಚ್ಯ ಕಪಿದೇಹಮನನ್ಯಲಭ್ಯಂ </p>
<p class="Shlok">ಪ್ರಾಪ್ತಂ ಪದಂ ಪರಮಹಂಸಗಣೈರ್ದುರಾಪಮ್ ॥</p>
<p class="Text">ಹೇ ಪಾರ್ವತಿ! ವಾಲಿಯು ಶ್ರೀರಾಮನ ಬಾಣದಿಂದ ಸತ್ತುಹೋದನು ಹಾಗೂ ಸುಖಕರನಾದ ರಾಮನ ಕೈಯಿಂದ ಶೀತಲವಾದ ಸ್ಪರ್ಶವೂ ದೊರೆಯಿತು. ಆದ್ದರಿಂದ ಅವನು ಕೂಡಲೇ ತನ್ನ ವಾನರ ದೇಹವನ್ನು ಬಿಟ್ಟು, ಪರಮಹಂಸರಿಗೂ ದುಃಸಾಧ್ಯವೆನಿಸಿದ ಹಾಗೂ ಸಾಮಾನ್ಯರಿಗೆ ಅಲಭ್ಯವಾದ ಪದವಿಯನ್ನು ಪಡೆದು ಕೊಂಡನು. ॥71॥</p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ದ್ವಿತೀಯಃ ಸರ್ಗಃ ॥2॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ಎರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-7-3">ಮೂರನೆಯ ಸರ್ಗ</p>
<p class="description">ತಾರೆಯ ವಿಲಾಪ, ಶ್ರೀರಾಮಚಂದ್ರನು ಅವಳನ್ನು ಸಮಾಧಾನ ಪಡಿಸುವುದು, ಸುಗ್ರೀವ ಪಟ್ಟಾಭಿಷೇಕ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ನಿಹತೇ ವಾಲಿನಿ ರಣೇ ರಾಮೇಣ ಪರಮಾತ್ಮನಾ ।</p>
<p class="Shlok">ದುದ್ರುವುರ್ವಾನರಾಃ ಸರ್ವೇ ಕಿಷ್ಕಿಂಧಾಂ ಭಯವಿಹ್ವಲಾಃ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ತಾರಾಮೂಚುರ್ಮಹಾಭಾಗೇ ಹತೋ ವಾಲೀ ರಣಾಜಿರೇ ।</p>
<p class="Shlok">ಅಂಗದಂ ಪರಿರಕ್ಷಾದ್ಯ ಮಂತ್ರಿಣಃ ಪರಿನೋದಯ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗಿರಿಜೆ! ಪರಮಾತ್ಮನಾದ ಶ್ರೀರಾಮನಿಂದ ಯುದ್ಧದಲ್ಲಿ ವಾಲಿಯು ಹತನಾದ ಮೇಲೆ ಭಯಚಕಿತರಾದ ಕಪಿಗಳೆಲ್ಲರೂ ಕಿಷ್ಕಿಂಧೆಗೆ ಓಡಿಹೋದರು. ತಾರೆಯನ್ನು ಕುರಿತು — ‘‘ಹೇ ಮಹಾಭಾಗಳೆ! ಯುದ್ಧರಂಗದಲ್ಲಿ ವಾಲಿಯು ಹತನಾದನು. ಈಗ ನೀವು ಅಂಗದನನ್ನು ಕಾಪಾಡಿಕೊಳ್ಳಿ. ಮಂತ್ರಿಗಳನ್ನು ಎಚ್ಚರಿಸಿರಿ. ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಚತುರ್ದ್ವಾರಕಪಾಟಾದೀನ್ ಬದ್ ಧ್ವಾ ರಕ್ಷಾಮಹೇ ಪುರೀಮ್ ।</p>
<p class="Shlok">ವಾನರಾಣಾಂ ತು ರಾಜಾನಮಂಗದಂ ಕುರು ಭಾಮಿನಿ ॥</p>
<p class="Text">ಹೇ ನಾರೀಮಣಿ! ನಾವು ಈಗ ನಾಲ್ಕು ಬಾಗಿಲುಗಳ ಕದಗಳನ್ನು ಮುಚ್ಚಿ ಈ ನಗರಿಯನ್ನು ಕಾಪಾಡುವೆವು. ಅಂಗದನನ್ನು ವಾನರರ ರಾಜನನ್ನಾಗಿಸಿರಿ’’ ಎಂದು ಹೇಳಿದರು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ನಿಹತಂ ವಾಲಿನಂ ಶ್ರುತ್ವಾ ತಾರಾ ಶೋಕವಿಮೂರ್ಚ್ಛಿತಾ ।</p>
<p class="Shlok">ಅತಾಡಯತ್ಸ್ವಪಾಣಿಭ್ಯಾಂ ಶಿರೋ ವಕ್ಷಶ್ಚ ಭೂರಿಶಃ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಕಿಮಂಗದೇನ ರಾಜ್ಯೇನ ನಗರೇಣ ಧನೇನ ವಾ ।</p>
<p class="Shlok">ಇದಾನೀಮೇವ ನಿಧನಂ ಯಾಸ್ಯಾಮಿ ಪತಿನಾ ಸಹ ॥</p>
<p class="Text">ವಾಲಿಯು ಸತ್ತಿರುವುದನ್ನು ಕೇಳಿ ತಾರೆಯು ದುಃಖದಿಂದ ಮೂರ್ಛಿತಳಾದಳು ಹಾಗೂ ತನ್ನ ಎರಡೂ ಕೈಗಳಿಂದ ತಲೆಯನ್ನು ಎದೆಯನ್ನು ಪುನಃ ಪುನಃ ಚಚ್ಚಿಕೊಂಡಳು. ಅಯ್ಯೋ! ಅಂಗದನಿಂದಾಗಲಿ, ರಾಜ್ಯ, ಹಣದಿಂದಾಗಲಿ ನನಗೆ ಆಗಬೇಕಾದ್ದೇನು? ನಾನು ಈಗಲೇ ಗಂಡನೊಂದಿಗೆ ಸಾಯುವೆನು. ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಇತ್ಯುಕ್ತ್ವಾ ತ್ವರಿತಾ ತತ್ರ ರುದತೀ ಮುಕ್ತಮೂರ್ಧಜಾ ।</p>
<p class="Shlok">ಯಯೌ ತಾರಾತಿಶೋಕಾರ್ತಾ ಯತ್ರ ಭರ್ತೃಕಲೇವರಮ್ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಪತಿತಂ ವಾಲಿನಂ ದೃಷ್ಟ್ವಾ ರಕ್ತೈಃ ಪಾಂಸುಭಿರಾವೃತಮ್ ।</p>
<p class="Shlok">ರುದತೀ ನಾಥನಾಥೇತಿ ಪತಿತಾ ತಸ್ಯ ಪಾದಯೋಃ ॥</p>
<p class="Text">ಹೀಗೆಂದು ಹೇಳುತ್ತಾ ಅಳುತ್ತಾ ತಲೆಗೆದರಿದವಳಾಗಿ ಅತಿಯಾದ ಸಂಕಟದಿಂದ ತನ್ನ ಗಂಡನ ಶರೀರ ಬಿದ್ದಲ್ಲಿಗೆ ಹೋದಳು. ಅಲ್ಲಿ ರಕ್ತದಿಂದಲೂ ಧೂಳಿನಿಂದಲೂ ಮೆತ್ತಿಕೊಂಡು ಬಿದ್ದಿರುವ ವಾಲಿಯನ್ನು ಕಂಡು ನಾಥಾ ! ನಾಥಾ ! ಎಂದು ಅಳುತ್ತಾ-ಕೂಗುತ್ತಾ ಅವನ ಕಾಲಿಗೆ ಬಿದ್ದಳು. ॥6-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಕರುಣಂ ವಿಲಪಂತೀ ಸಾ ದದರ್ಶ ರಘುನಂದನಮ್ ।</p>
<p class="Shlok">ರಾಮ ಮಾಂ ಜಹಿ ಬಾಣೇನ ಯೇನ ವಾಲೀ ಹತಸ್ತ್ವಯಾ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಗಚ್ಛಾಮಿ ಪತಿಸಾಲೋಕ್ಯಂ ಪತಿರ್ಮಾಮಭಿಕಾಂಕ್ಷತೇ ।</p>
<p class="Shlok">ಸ್ವರ್ಗೇಽಪಿ ನ ಸುಖಂ ತಸ್ಯ ಮಾಂ ವಿನಾ ರಘುನಂದನ ॥ </p>
<p class="Text">ಈ ಪ್ರಕಾರ ಕರುಣೆಯಿಂದ ಅಳುತ್ತಾ ಆಕೆಯು ಅಲ್ಲೇ ನಿಂತಿರುವ ಶ್ರೀರಾಮನನ್ನು ನೋಡಿ ಹೇಳುತ್ತಾಳೆ — ‘‘ರಾಮಾ! ಯಾವ ಬಾಣದಿಂದ ನೀನು ವಾಲಿಯನ್ನು ಕೊಂದಿರುವೆಯೋ, ಅದೇ ಬಾಣದಿಂದ ನನ್ನನ್ನು ಕೊಂದುಬಿಡು. ಅದರಿಂದ ನಾನೂ ಬೇಗನೇ ಪತಿಲೋಕಕ್ಕೆ ಹೋಗುವೆನು. ಏಕೆಂದರೆ ಅವರು ನನ್ನ ದಾರಿ ನೋಡುತ್ತಿರಬಹುದು. ಹೇ ರಘುನಂದನಾ ನನ್ನನ್ನು ಬಿಟ್ಟು ಅವರಿಗೆ ಸ್ವರ್ಗದಲ್ಲಿಯೂ ಸುಖಸಿಗಲಾರದು. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಪತ್ನೀವಿಯೋಗಜಂ ದುಃಖಮನುಭೂತಂ ತ್ವಯಾನಘ ।</p>
<p class="Shlok">ವಾಲಿನೇ ಮಾಂ ಪ್ರಯಚ್ಛಾಶು ಪತ್ನೀದಾನ ಫಲಂ ಭವೇತ್ ॥</p>
<p class="Text">ಎಲೈ ಪಾಪರಹಿತನೆ! ಹೆಂಡತಿಯ ಅಗಲುವಿಕೆಯ ದುಃಖವನ್ನು ನೀನು ಅನುಭವಿಸುತ್ತಿರುವೆ. ಅದರ ತೀವ್ರತೆಯ ಅರಿವು ನಿನಗಿರಬಹುದು. ಆದ್ದರಿಂದ ಬಹುಬೇಗನೇ ನನ್ನನ್ನು ವಾಲಿಯ ಬಳಿಗೆ ಕಳಿಸಿಕೊಡು. ಆಗ ನಿನಗೆ ಪತ್ನೀದಾನದ ಫಲ ಸಿಗಬಹುದು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಸುಗ್ರೀವ ತ್ವಂ ಸುಖಂ ರಾಜ್ಯಂ ದಾಪಿತಂ ವಾಲಿಘಾತಿನಾ ।</p>
<p class="Shlok">ರಾಮೇಣ ರುಮಯಾ ಸಾರ್ಧಂ ಭುಂಕ್ಷ್ವ ಸಾಪತ್ನವರ್ಜಿತಮ್ ॥</p>
<p class="Text">ಎಲೈ ಸುಗ್ರೀವನೆ! ವಾಲಿಸಂಹಾರಕನಾದ ರಾಮನಿಂದ ನಿನಗೆ ರಾಜ್ಯವು ದೊರಕಿದೆ. ನಿಷ್ಕಂಟಕವಾದ ರಾಜ್ಯವನ್ನು ರುಮೆಯಿಂದೊಡಗೂಡಿ ಸುಖದಿಂದ ಅನುಭವಿಸು.’’ ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಇತ್ಯೇವಂ ವಿಲಪಂತೀಂ ತಾಂ ತಾರಾಂ ರಾಮೋ ಮಹಾಮನಾಃ ।</p>
<p class="Shlok">ಸಾಂತ್ವಯಾಮಾಸ ದಯಯಾ ತತ್ತ್ವಜ್ಞಾನೋಪದೇಶತಃ ॥</p>
<p class="Text">ಹೀಗೆಂದು ವಿಲಾಪಿಸುತ್ತಿರುವ ತಾರೆಯನ್ನು ಮಹಾತ್ಮನಾದ ಶ್ರೀರಾಮನು ಕರುಣೆಯಿಂದ ತತ್ತ್ವೋಪದೇಶವನ್ನಿತ್ತು  ಸಮಾಧಾನ ಪಡಿಸಿದನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಕಿಂ ಭೀರು ಶೋಚಸಿ ವ್ಯರ್ಥಂ ಶೋಕಸ್ಯಾವಿಷಯಂ ಪತಿಮ್ ।</p>
<p class="Shlok">ಪತಿಸ್ತವಾಯಂ ದೇಹೋ ವಾ ಜೀವೋ ವಾ ವದ ತತ್ತ್ವತಃ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಪಂಚಾತ್ಮಕೋ ಜಡೋ ದೇಹಸ್ತ್ವಙ್ಮಾಂಸರುಧಿರಾಸ್ಥಿಮಾನ್ ।</p>
<p class="Shlok">ಕಾಲಕರ್ಮಗುಣೋತ್ಪನ್ನಃ ಸೋಽಪ್ಯಾಸ್ತೇಽದ್ಯಾಪಿ ತೇ ಪುರಃ ॥</p>
<p class="Text"><span class="char-style-override-3">ರಾಮನೆಂದನು —</span> ‘‘ಎಲೈ ಅಬಲೆಯೆ! ನಿನ್ನ ಪತಿಯು ಶೋಕಮಾಡಲು ಯೋಗ್ಯನಲ್ಲ, ನೀನು ಅವನ ಕುರಿತು ವ್ಯರ್ಥವಾಗಿ ಏಕೆ ಶೋಕಿಸುತ್ತಿರುವೆ? ನಿನ್ನ ಗಂಡನೆಂಬುವನು ದೇಹವೋ ಅಥವಾ ಜೀವನೋ ವಿಚಾರ ಮಾಡಿಹೇಳು. ಪಂಚಭೂತಾತ್ಮಕವಾದ, ಚರ್ಮ, ಮಾಂಸ, ರಕ್ತ, ಎಲುಬುಗಳಿಂದ ಕೂಡಿದ, ಕಾಲ-ಕರ್ಮ-ಗುಣಗಳಿಂದ ಹುಟ್ಟಿರುವ ಜಡವಾದ ದೇಹವೇ ನಿನ್ನ ಪತಿಯಾಗಿದ್ದರೆ ಅದು ಈಗಲೂ ನಿನ್ನ ಎದುರಿಗೇ ಇದೆ. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಮನ್ಯಸೇ ಜೀವಮಾತ್ಮಾನಂ ಜೀವಸ್ತರ್ಹಿ ನಿರಾಮಯಃ ।</p>
<p class="Shlok">ನ ಜಾಯತೇ ನ ಮ್ರಿಯತೇ ನ ತಿಷ್ಠತಿ ನ ಗಚ್ಛತಿ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ನ ಸ್ತ್ರೀ ಪುಮಾನ್ವಾಷಂಢೋ ವಾ ಜೀವಃ ಸರ್ವಗತೋಽವ್ಯಯಃ ।</p>
<p class="Shlok">ಏಕ ಏವಾದ್ವಿತೀಯೋಽಯಮಾಕಾಶವದಲೇಪಕಃ ।</p>
<p class="Shlok">ನಿತ್ಯೋ ಜ್ಞಾನಮಯಃ ಶುದ್ಧಃ ಸ ಕಥಂ ಶೋಕಮರ್ಹತಿ ॥</p>
<p class="Text">ಹಾಗಿಲ್ಲದೆ ಜೀವನೇ ನಿನ್ನ ಪತಿಯಾಗಿದ್ದರೆ, ಜೀವನು ದೋಷ ರಹಿತನು; ಹುಟ್ಟು-ಸಾವುಗಳಿಲ್ಲದವನು; ನಿಂತಿರುವುದಿಲ್ಲ, ಓಡಾಡುವುದಿಲ್ಲ; ಅವನು ಗಂಡಸಲ್ಲ, ಹೆಂಗಸಲ್ಲ, ನಪುಂಸಕನಲ್ಲ, ಅವನು ಸರ್ವಗತನೂ, ಅವ್ಯಯನೂ ಆಗಿರುವನು ಮತ್ತು  ಏಕನೂ, ಅದ್ವಿತೀಯನೂ, ಆಕಾಶದಂತೆ ನಿರ್ಲಿಪ್ತನೂ ಆಗಿರುವನು. ನಿತ್ಯನೂ, ಜ್ಞಾನಸ್ವರೂಪನೂ, ಶುದ್ಧನೂ ಆದ ಅವನ ಕುರಿತು ಶೋಕಿಸುವುದಾದರೂ ಏಕೆ?’’ ॥15-16॥</p>
<p class="Shlok-Number">(ಶ್ಲೋಕ-17)</p>
<p class="Uvach">ತಾರೋವಾಚ</p>
<p class="Shlok">ದೇಹೋಽಚಿತ್ಕಾಷ್ಠವದ್ರಾಮ ಜೀವೋ ನಿತ್ಯಶ್ಚಿದಾತ್ಮಕಃ ।</p>
<p class="Shlok">ಸುಖದುಃಖಾದಿಸಂಬಂಧಃ ಕಸ್ಯ ಸ್ಯಾದ್ರಾಮ ಮೇ ವದ ॥</p>
<p class="Text"><span class="char-style-override-3">ತಾರೆಯೆಂದಳು — </span>‘‘ಹೇ ರಾಮಾ! ಶರೀರವು ಕಟ್ಟಿಗೆಯಂತೆ ಜಡವು. ಜೀವನು ಚೇತನ ಸ್ವರೂಪನಾದ ನಿತ್ಯನು. ಹೀಗಿರುವಲ್ಲಿ ಸುಖದುಃಖಾದಿಗಳ ಸಂಬಂಧವು ಯಾರಿಗಾಗುತ್ತದೆ? ಎಂಬುದನ್ನು ನನಗೆ ಹೇಳು.’’ ॥17॥</p>
<p class="Shlok-Number">(ಶ್ಲೋಕ-18)</p>
<p class="Uvach">ಶ್ರೀರಾಮ ಉವಾಚ </p>
<p class="Shlok">ಅಹಂಕಾರಾದಿಸಂಬಂಧೋ ಯಾವದ್ದೇಹೇಂದ್ರಿಯೈಃ ಸಹ ।</p>
<p class="Shlok">ಸಂಸಾರಸ್ತಾವದೇವ ಸ್ಯಾದಾತ್ಮನಸ್ತ್ವವಿವೇಕಿನಃ ॥</p>
<p class="Text"><span class="char-style-override-3">ಶ್ರೀರಾಮನಿಂತೆಂದನು —</span> ‘‘ದೇಹೇಂದ್ರಿಯಗಳ ಜೊತೆಗೆ ‘ನಾನು ನನ್ನದು’ ಎಂಬ ಅಹಂಕಾರದ ಸಂಬಂಧವಿರುವ ತನಕ ಆತ್ಮ-ಅನಾತ್ಮದ ವಿವೇಕದಿಂದ ರಹಿತ ಜೀವಿಗೆ ಸುಖ-ದುಃಖಾದಿ ಭೋಗರೂಪೀ ಸಂಸಾರದೊಂದಿಗೆ ಸಂಬಂಧವಿರುತ್ತದೆ. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಮಿಥ್ಯಾರೋಪಿತಸಂಸಾರೋ ನ ಸ್ವಯಂ ವಿನಿವರ್ತತೇ ।</p>
<p class="Shlok">ವಿಷಯಾಂಧ್ಯಾಯಮಾನಸ್ಯ ಸ್ವಪ್ನೇ ಮಿಥ್ಯಾಗಮೋ ಯಥಾ ॥</p>
<p class="Text">ಈ ಸಂಸಾರವು ಆತ್ಮನಲ್ಲಿ ಮಿಥ್ಯೆಯಾಗಿಯೇ ಆರೋಪಿತವಾಗಿದೆ. ವಿಷಯಗಳನ್ನೇ ಚಿಂತಿಸುತ್ತಿರುವವನಿಗೆ ಕನಸಿನಲ್ಲಿ ಅನೇಕ ಪದಾರ್ಥಗಳು ಪ್ರತ್ಯಕ್ಷವಾಗಿ ಕಂಡಂತೆ (ಹಾಗೂ ಕನಸಿನಲ್ಲಿರುವವರೆಗೆ ಅವು ನಿಜವಾಗಿರುವಂತೆ) ಜ್ಞಾನವಾಗುವವರೆಗೂ ಇವು ಇರುತ್ತವೆ. ತನ್ನಿಂದ ತಾನೇ ನಿವೃತ್ತವಾಗುವುದಿಲ್ಲ. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಅನಾದ್ಯವಿದ್ಯಾಸಂಬಂಧಾತ್ತತ್ಕಾರ್ಯಾಹಂಕೃತೇಸ್ತಥಾ ।</p>
<p class="Shlok">ಸಂಸಾರೋಽಪಾರ್ಥಕೋಽಪಿ ಸ್ಯಾದ್ರಾಗದ್ವೇಷಾದಿಸಂಕುಲಃ ॥</p>
<p class="Text">ಅನಾದಿಯಾದ ಅವಿದ್ಯೆಯ ಸಂಬಂಧದಿಂದ ಹಾಗೂ ಅವಿದ್ಯೆಯ ಕಾರ್ಯವಾದ ಅಹಂಕಾರದ ನಿಮಿತ್ತ ರಾಗದ್ವೇಷಾದಿಗಳಿಂದ ಕಲುಷಿತವಾಗಿರುವ ಈ ಸಂಸಾರವು ಮಿಥ್ಯೆಯಾಗಿಯೇ ಇದೆ. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಮನ ಏವ ಹಿ ಸಂಸಾರೋ ಬಂಧಶ್ಚೈವ ಮನಃ ಶುಭೇ ।</p>
<p class="Shlok">ಆತ್ಮಾ ಮನಃ ಸಮಾನತ್ವಮೇತ್ಯ ತದ್ಗತಬಂಧಭಾಕ್ ॥</p>
<p class="Text">ಎಲೈ ಶುಭರೂಪಳೆ ! ಮನಸ್ಸೇ ಸಂಸಾರವಾಗಿದೆ, ಬಂಧನವೂ ಮನಸ್ಸೇ ಆಗಿದೆ. ಅನಾತ್ಮ ವಸ್ತುವಾದ ಮನಸ್ಸಿನೊಂದಿಗೆ ಆತ್ಮನು ಹೊಂದಿಕೊಂಡವನಾಗಿರುವಾಗ ಆ ಮನಸ್ಸಿನ ಬಂಧನದಿಂದ ತಾನೂ ಬದ್ಧನಾದಂತೆ ಕಂಡುಬರುವನು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಯಥಾ ವಿಶುದ್ಧಃ ಸ್ಫಟಿಕೋಽಲಕ್ತಕಾದಿಸಮೀಪಗಃ ।</p>
<p class="Shlok">ತತ್ತದ್ವರ್ಣಯುಗಾಭಾತಿ ವಸ್ತುತೋ ನಾಸ್ತಿ ರಂಜನಮ್ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಬುದ್ಧೀಂದ್ರಿಯಾದಿಸಾಮೀಪ್ಯಾದಾತ್ಮನಃ ಸಂಸೃತಿರ್ಬಲಾತ್ ।</p>
<p class="Shlok">ಆತ್ಮಾ ಸ್ವಲಿಂಗಂ ತು ಮನಃ ಪರಿಗೃಹ್ಯ ತದುದ್ಭವಾನ್ ॥ </p>
<p class="Shlok-Number">(ಶ್ಲೋಕ-24)</p>
<p class="Shlok">ಕಾಮಾನ್ ಜುಷನ್ ಗುಣೈರ್ಬದ್ಧಃ ಸಂಸಾರೇ ವರ್ತತೇಽವಶಃ ।</p>
<p class="Shlok">ಆದೌ ಮನೋಗುಣಾನ್ ಸೃಷ್ಟ್ವಾ ತತಃ ಕರ್ಮಾಣ್ಯನೇಕಧಾ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಶುಕ್ಲಲೋಹಿತಕೃಷ್ಣಾನಿ ಗತಯಸ್ತತ್ಸಮಾನತಃ ।</p>
<p class="Shlok">ಏವಂ ಕರ್ಮವಶಾಜ್ಜೀವೋ ಭ್ರಮತ್ಯಾಭೂತಸಂಪ್ಲವಮ್ ॥</p>
<p class="Text">ಸ್ವಚ್ಛವಾದ ಸ್ಫಟಿಕವು ಅರಗು ಮುಂತಾದ ಪದಾರ್ಥಗಳ ಸಮೀಪದಲ್ಲಿದ್ದಾಗ ಆಯಾ ಬಣ್ಣವನ್ನು ಹೊಂದುವಂತೆ ಕಾಣುತ್ತದೆ; ನಿಜವಾಗಿ ನೋಡಿದರೆ ಅದರಲ್ಲಿ ಕೆಂಪು ಬಣ್ಣ ಇರುವುದಿಲ್ಲ. ಹಾಗೆಯೇ ಬುದ್ಧಿ, ಇಂದ್ರಿಯಗಳೇ ಮುಂತಾದ ಉಪಾಧಿಗಳ ಸಂಬಂಧದಿಂದ ಆತ್ಮ ಬಲವಂತವಾಗಿ ಸಂಸಾರ ಚಕ್ರದಲ್ಲಿ ಸಿಲುಕುತ್ತಾನೆ. ಆತ್ಮನಾದರೋ ತನ್ನ ಉಪಾಧಿಯಾದ ಶರೀರ-ಮನಸ್ಸನ್ನು ಸ್ವೀಕರಿಸಿ ಆ ಮನಸ್ಸಿನಲ್ಲಿ ಹುಟ್ಟುವ ಕಾಮಾದಿಗಳನ್ನು ಅನುಭವಿಸುತ್ತಾ ಸತ್ತ್ವಾದಿಗುಣಗಳಿಂದ ಉಂಟಾದ ವಿಷಯಾದಿಗಳಲ್ಲಿ ಬದ್ಧನಾಗುತ್ತಾನೆ. ಅದರಿಂದ ಸಂಸಾರದಲ್ಲಿ ಪರಾಧೀನನಾಗಿ ಸುತ್ತುತ್ತಿರುತ್ತಾನೆ. ಮೊದಲು ಜೀವನು ರಾಗ-ದ್ವೇಷಾದಿ ಗುಣಗಳನ್ನು  ಇಟ್ಟುಕೊಂಡು ಅನಂತರ ಅವುಗಳ ಯೋಗದಿಂದ ನಾನಾ ಪ್ರಕಾರದ ಕರ್ಮಗಳನ್ನು ಮಾಡುತ್ತಾನೆ. ಆ ಕರ್ಮಗಳು ಶುಕ್ಲ (ಜಪ ಧ್ಯಾನಾದಿ), ಲೋಹಿತ (ಹಿಂಸಾಮಯ ಯಜ್ಞ-ಯಾಗಾದಿ), ಕೃಷ್ಣ  (ಮದ್ಯಪಾನಾದಿ ಪಾಪ ಕರ್ಮಗಳು) ಹೀಗೆ ಮೂರು ವಿಧದಿಂದಿರುತ್ತವೆ. ಆ ಕರ್ಮಗಳುನುಸಾರವೇ ಜೀವಿಯ ಗತಿಗಳು ಉಂಟಾಗುತ್ತವೆ. ಹೀಗೆ ಜೀವನು ಕರ್ಮವಶನಾಗಿ ಪ್ರಳಯಕಾಲದವರೆಗೂ ಹುಟ್ಟು-ಸಾವುಗಳಲ್ಲಿ ಸುತ್ತುತ್ತಿರುವನು. ॥22-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಸರ್ವೋಪಸಂಹೃತೌ ಜೀವೋ ವಾಸನಾಭಿಃ ಸ್ವಕರ್ಮಭಿಃ ।</p>
<p class="Shlok">ಅನಾದ್ಯವಿದ್ಯಾವಶಗಸ್ತಿಷ್ಠತ್ಯಭಿನಿವೇಶತಃ ॥</p>
<p class="Text">ಎಲ್ಲವೂ ಪ್ರಳಯವಾದಾಗಲೂ ಈ ಜೀವನು ತನ್ನ ಕರ್ಮವಾಸನೆಗಳಿಂದ ಅನಾದಿಯಾದ ಅವಿದ್ಯೆಗೆ ವಶನಾಗಿ ಅವ್ಯಕ್ತನಾಗಿದ್ದುಕೊಂಡಿರುವನು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಸೃಷ್ಟಿಕಾಲೇ ಪುನಃ ಪೂರ್ವವಾಸನಾಮಾನಸೈಃ ಸಹ ।</p>
<p class="Shlok">ಜಾಯತೇ ಪುನರಪ್ಯೇವಂ ಘಟೀಯಂತ್ರಮಿವಾವಶಃ ॥</p>
<p class="Text">ಬಳಿಕ  ಸೃಷ್ಟಿ ಕಾಲದಲ್ಲಿ ಹಿಂದಿನ ವಾಸನೆಗಳಿಂದ ಕೂಡಿದ ಮನಸ್ಸಿನೊಂದಿಗೆ ಪುನಃ ಕರ್ಮ ವಶನಾಗಿ ಘಟೀಯಂತ್ರವು (ಏತ) ಮೇಲಕ್ಕೂ, ಕೆಳಕ್ಕೂ ಓಡಾಡುವಂತೆ ಪುನಃ ಹುಟ್ಟುತ್ತಾನೆ. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಯದಾ ಪುಣ್ಯವಿಶೇಷೇಣ ಲಭತೇ ಸಂಗತಿಂ ಸತಾಮ್ ।</p>
<p class="Shlok">ಮದ್ಭಕ್ತಾನಾಂ ಸುಶಾಂತಾನಾಂ ತದಾ ಮದ್ವಿಷಯಾ ಮತಿಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಮತ್ಕಥಾಶ್ರವಣೇ ಶ್ರದ್ಧಾ ದುರ್ಲಭಾ ಜಾಯತೇ ತತಃ ।</p>
<p class="Shlok">ತತಃ ಸ್ವರೂಪವಿಜ್ಞಾನಮನಾಯಾಸೇನ ಜಾಯತೇ ॥</p>
<p class="Text">ಯಾವಾಗ ಪುಣ್ಯ ಬಲದಿಂದ ನನ್ನ ಭಕ್ತರಾದ, ಶಾಂತರಾದ ಸತ್ಪುರುಷರ ಸಂಗವನ್ನು ಹೊಂದುವನೋ, ಆಗ ನನ್ನ ವಿಷಯವಾದ ಬುದ್ಧಿಯುಂಟಾಗುವುದು. ಅನಂತರ ಪಾಪಿಗಳಿಗೆ ದುರ್ಲಭವಾದ ನನ್ನ ಕಥೆಯನ್ನು ಕೇಳುವುದರಲ್ಲಿ ಶ್ರದ್ಧೆ ಉಂಟಾಗುವುದು. ಅನಂತರ ಶ್ರಮವಿಲ್ಲದೆ ನನ್ನ ಸ್ವರೂಪ ಜ್ಞಾನ ಉಂಟಾಗುವುದು. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ತದಾಚಾರ್ಯ ಪ್ರಸಾದೇನ ವಾಕ್ಯಾರ್ಥಜ್ಞಾನತಃ ಕ್ಷಣಾತ್ ।</p>
<p class="Shlok">ದೇಹೇಂದ್ರಿಯಮನಃ ಪ್ರಾಣಾಹಂ ಕೃತಿಭ್ಯಃ ಪೃಥಕ್ ಸ್ಥಿತಮ್ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಸ್ವಾತ್ಮಾನುಭವತಃ ಸತ್ಯಮಾನಂದಾತ್ಮಾನಮದ್ವಯಮ್ ।</p>
<p class="Shlok">ಜ್ಞಾತ್ವಾ ಸದ್ಯೋ ಭವೇನ್ಮುಕ್ತಃ ಸತ್ಯಮೇವ ಮಯೋದಿತಮ್ ॥</p>
<p class="Text">ಆಗ ಗುರುವಿನ ಅನುಗ್ರಹದಿಂದ ಹಾಗೂ ವಾಕ್ಯಾರ್ಥ ಜ್ಞಾನದಿಂದ ಕ್ಷಣಮಾತ್ರ ದಲ್ಲಿ ದೇಹ, ಇಂದ್ರಿಯಗಳು, ಅಹಂಕಾರಗಳಿಂದ ವಿಲಕ್ಷಣನಾದ, ಸತ್ಯನಾದ, ಅದ್ವಿತೀಯನಾದ, ಆನಂದಾತ್ಮನನ್ನು ತನ್ನ ಅನುಭವದಿಂದ ಅರಿತುಕೊಂಡವನಾಗಿ ಕೂಡಲೇ ಮುಕ್ತನಾಗಿಬಿಡುವನು. ನಾನು ಈ ವಾಸ್ತವಿಕ ಸತ್ಯವನ್ನು ನಿನಗೆ ಹೇಳಿಬಿಟ್ಟಿರುವೆನು. ॥30-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಏವಂ ಮಯೋದಿತಂ ಸಮ್ಯಗಾಲೋಚಯತಿ ಯೋಽನಿಶಮ್ ।</p>
<p class="Shlok">ತಸ್ಯ ಸಂಸಾರದುಃಖಾನಿ ನ ಸ್ಪೃಶಂತಿ ಕದಾಚನ ॥</p>
<p class="Text">ನಾನು ಹೇಳಿರುವ ಈ ಪರಮಾರ್ಥ ಜ್ಞಾನವನ್ನು ಹಗಲು - ರಾತ್ರಿ ಮನನ ಮಾಡುವವನಿಗೆ ಎಂದೆಂದಿಗೂ ಸಂಸಾರ ದುಃಖಗಳು ಸೋಂಕುವುದಿಲ್ಲ. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತ್ವಮಪ್ಯೇತನ್ಮಯಾ ಪ್ರೋಕ್ತಮಾಲೋಚಯ ವಿಶುದ್ಧಧೀಃ ।</p>
<p class="Shlok">ನ ಸ್ಪೃಶ್ಯಸೇ ದುಃಖಜಾಲೈಃ ಕರ್ಮಬಂಧಾದ್ವಿಮೋಕ್ಷ್ಯಸೇ ॥</p>
<p class="Text">ನೀನು ಕೂಡ ಈಗ ನಾನು ಹೇಳಿದ್ದನ್ನು ಶುದ್ಧ ಚಿತ್ತದಿಂದ ಮನನ ಮಾಡು. ಆಗ ಯಾವುದೇ ದುಃಖ ಸಮೂಹಗಳು ನಿನಗೆ ಅಂಟಿಕೊಳ್ಳದೆ ಕರ್ಮಗಳ ಬಂಧನದಿಂದ ಬಿಡುಗಡೆ ಹೊಂದುವೆ. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಪೂರ್ವಜನ್ಮನಿ ತೇ ಸುಭ್ರು ಕೃತಾ ಮದ್ಭಕ್ತಿರುತ್ತಮಾ ।</p>
<p class="Shlok">ಅತಸ್ತವ ವಿಮೋಕ್ಷಾಯ ರೂಪಂ ಮೇ ದರ್ಶಿತಂ ಶುಭೇ ॥</p>
<p class="Text">ಎಲೈ ಶೋಭನವಾದ ಹುಬ್ಬುಳ್ಳವಳೆ! ನೀನು ಹಿಂದಿನ ಜನ್ಮದಲ್ಲಿ ನನ್ನ ಉತ್ತಮವಾದ ಭಕ್ತಿಯನ್ನು ಮಾಡಿರುವೆ. ಆದ್ದರಿಂದ ಹೇ ಸುಂದರಿ! ನಿನ್ನನ್ನು ಮುಕ್ತಗೊಳಿಸಲು ನಾನು ನನ್ನ ದರ್ಶನವನ್ನು ಕೊಟ್ಟಿರುವೆನು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಧ್ಯಾತ್ವಾ ಮದ್ರೂಪಮನಿಶಮಾಲೋಚಯ ಮಯೋದಿತಮ್ ।</p>
<p class="Shlok">ಪ್ರವಾಹಪತಿತಂ ಕಾರ್ಯಂ ಕುರ್ವತ್ಯಪಿ ನ ಲಿಪ್ಯಸೇ ॥</p>
<p class="Text">ನೀನು ಯಾವಾಗಲೂ ನನ್ನ ರೂಪವನ್ನು ಧ್ಯಾನಿಸುತ್ತಾ, ನನ್ನ ಉಪದೇಶವನ್ನು ಚಿಂತಿಸುತ್ತಿರು. ಹೀಗೆ ಮಾಡುವುದರಿಂದ ಕಾಲಪ್ರವಾಹದಲ್ಲಿ ಆಗಾಗ ಒದಗಿ ಬರುವ ಕರ್ಮಗಳನ್ನು ಮಾಡುತ್ತಿದ್ದರೂ ಅದರಿಂದ ನೀನು ಅಂಟಿಕೊಳ್ಳುವುದಿಲ್ಲ.’’ ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಶ್ರೀರಾಮೇಣೋದಿತಂ ಸರ್ವಂ ಶ್ರುತ್ವಾ ತಾರಾತಿವಿಸ್ಮಿತಾ ।</p>
<p class="Shlok">ದೇಹಾಭಿಮಾನಜಂ ಶೋಕಂ ತ್ಯಕ್ತ್ವಾ ನತ್ವಾ ರಘೂತ್ತಮಮ್ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಆತ್ಮಾನುಭವಸಂತುಷ್ಟಾ ಜೀವನ್ಮುಕ್ತಾ ಬಭೂವ ಹ ।</p>
<p class="Shlok">ಕ್ಷಣಸಂಗಮಮಾತ್ರೇಣ ರಾಮೇಣ ಪರಮಾತ್ಮನಾ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಅನಾದಿಬಂಧಂ ನಿರ್ಧೂಯ ಮುಕ್ತಾ ಸಾಪಿ ವಿಕಲ್ಮಷಾ ।</p>
<p class="Shlok">ಸುಗ್ರೀವೋಽಪಿ ಚ ತಚ್ಛ್ರುತ್ವಾ ರಾಮವಕ್ತ್ರಾ ತ್ಸಮೀರಿತಮ್ ॥ </p>
<p class="Shlok-Number">(ಶ್ಲೋಕ-39)</p>
<p class="Shlok">ಜಹಾವಜ್ಞಾನಮಖಿಲಂ ಸ್ವಸ್ಥಚಿತ್ತೋಽಭವತ್ತದಾ ।</p>
<p class="Shlok">ತತಃ ಸುಗ್ರೀವಮಾಹೇದಂ ರಾಮೋ ವಾನರಪುಂಗವಮ್ ॥</p>
<p class="Text">ಭಗವಾನ್ ಶ್ರೀರಾಮನ ಈ ಅದ್ಭುತ ಉಪದೇಶವನ್ನು ಕೇಳಿ ತಾರೆಯು ಆಶ್ಚರ್ಯಗೊಂಡವಳಾಗಿ ದೇಹಾಭಿಮಾನ ನಿಮಿತ್ತದಿಂದ ಉಂಟಾದ ಶೋಕವನ್ನು ಬಿಟ್ಟು ರಘೋತ್ತಮನಾದ ರಾಮನನ್ನು ನಮಸ್ಕರಿಸಿ ಆತ್ಮಾನುಭವದಿಂದ ತೃಪ್ತಳಾಗಿ ಜೀವನ್ಮುಕ್ತಳಾದಳು. ಪರಮಾತ್ಮನಾದ ಶ್ರೀರಾಮನ ಕ್ಷಣಮಾತ್ರದ ಸಂಸರ್ಗದಿಂದ ಅನಾದಿಯಾದ ಅವಿದ್ಯೆಯ ಬಂಧನ ವನ್ನು ಕೊಡವಿಕೊಂಡು ಪಾಪರಹಿತಳಾಗಿ ಬದುಕಿರುವಾಗಲೇ ಮುಕ್ತಳಾದಳು. ಭಗವಂತನ ಶ್ರೀಮುಖದಿಂದ ಹೊರಟ ಉಪ ದೇಶವನ್ನು ಕೇಳಿದ ಸುಗ್ರೀವನ ಅಜ್ಞಾನವೂ ಕೂಡ ಹೊರಟು ಹೋಯಿತು ಹಾಗೂ ಶಾಂತಚಿತ್ತನಾದನು. ಅನಂತರ ಶ್ರೀರಾಮನು ವಾನರಶ್ರೇಷ್ಠ ಸುಗ್ರೀವನನ್ನು ಕುರಿತು ಹೇಳಿದನು. ॥36-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಭ್ರಾತುರ್ಜ್ಯೇಷ್ಠಸ್ಯ ಪುತ್ರೇಣ ಯದ್ಯುಕ್ತಂ ಸಾಂಪರಾಯಿಕಮ್ ।</p>
<p class="Shlok">ಕುರು ಸರ್ವಂ ಯಥಾನ್ಯಾಯಂ ಸಂಸ್ಕಾರಾದಿ ಮಮಾಜ್ಞಯಾ ॥</p>
<p class="Text">‘‘ಹಿರಿಯಣ್ಣನಾದ ಮೃತವಾಲಿಗೆ ಮಗನ ಮೂಲಕ ಮಾಡಬೇಕಾದ ಯಾವ-ಯಾವ ಕರ್ಮಾಂತರಗಳುಂಟೋ ಅವೆಲ್ಲ ಸಂಸ್ಕಾರಗಳನ್ನು ನನ್ನ ಆಜ್ಞೆಯಂತೆ ಶಾಸ್ತ್ರಾನುಸಾರವಾಗಿ ಮಾಡು’’ ಎಂದನು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ತಥೇತಿ ಬಲಿಭಿರ್ಮುಖ್ಯೈರ್ವಾನರೈಃ ಪರಿಣೀಯ ತಮ್ ।</p>
<p class="Shlok">ವಾಲಿನಂ ಪುಷ್ಪಕೇ ಕ್ಷಿಪ್ತ್ವಾ ಸರ್ವರಾಜೋಪಚಾರಕೈಃ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಭೇರೀದುಂದುಭಿನಿರ್ಘೋಷೈರ್ಬ್ರಾಹ್ಮಣೈರ್ಮಂತ್ರಿಭಿಃ ಸಹ ।</p>
<p class="Shlok">ಯೂಥಪೈರ್ವಾನರೈಃ ಪೌರೈಸ್ತಾರಯಾ ಚಾಂಗದೇನ ಚ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಗತ್ವಾ ಚಕಾರ ತತ್ಸರ್ವಂ ಯಥಾಶಾಸ್ತ್ರಂ ಪ್ರಯತ್ನತಃ ।</p>
<p class="Shlok">ಸ್ನಾತ್ವಾ ಜಗಾಮ ರಾಮಸ್ಯ ಸಮೀಪಂ ಮಂತ್ರಿಭಿಃ ಸಹ ॥</p>
<p class="Text">ಹಾಗೆಯೇ ಆಗಲೆಂದು ಸುಗ್ರೀವನು ಪ್ರಮುಖ ವಾನರ ಮುಖ್ಯರೊಂದಿಗೆ, ಮಂತ್ರಿಗಳೂ, ಪೌರರೂ, ತಾರಾದೇವಿ, ಅಂಗದರಿಂದೊಡಗೂಡಿ ವಾಲಿಯ ಶವವನ್ನು ಹೂವಿನ ರಥದಲ್ಲಿರಿಸಿ ಸಮಸ್ತ ರಾಜೋಚಿತ ಉಪಚಾರಗಳಿಂದ ಭೇರಿ ನಗಾರಿಗಳ ಧ್ವನಿಗಳಿಂದಲೂ, ಬ್ರಾಹ್ಮಣರ ವೇದಘೋಷಗಳಿಂದಲೂ ಅಂತ್ಯಯಾತ್ರೆ ಮಾಡಿಸಿ ರಾಜ ಗೌರವದಿಂದ ಪ್ರಯತ್ನಪೂರ್ವಕ ಶಾಸ್ತ್ರಾನುಕೂಲ ಸಂಸ್ಕಾರಗಳನ್ನು ನೆರವೇರಿಸಿದನು. ಅನಂತರ ಸ್ನಾನಾದಿ ಗೈದು ಮಂತ್ರಿಗಳೊಡಗೂಡಿ ಶ್ರೀರಾಮನ ಸಮೀಪಕ್ಕೆ ಬಂದನು. ॥41-43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ನತ್ವಾ ರಾಮಸ್ಯ ಚರಣೌ ಸುಗ್ರೀವಃ ಪ್ರಾಹ ಹೃಷ್ಟಧೀಃ ।</p>
<p class="Shlok">ರಾಜ್ಯಂ ಪ್ರಶಾಧಿ ರಾಜೇಂದ್ರ ವಾನರಾಣಾಂ ಸಮೃದ್ಧಿಮತ್ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ದಾಸೋಽಹಂ ತೇ ಪಾದಪದ್ಮಂ ಸೇವೇ ಲಕ್ಷ್ಮಣವಚ್ಚಿರಮ್ ।</p>
<p class="Shlok">ಇತ್ಯುಕ್ತೋ ರಾಘವಃ ಪ್ರಾಹ ಸುಗ್ರೀವಂ ಸಸ್ಮಿತಂ ವಚಃ ॥ </p>
<p class="Text">ಅಲ್ಲಿಗೆ ಬಂದ ಸುಗ್ರೀವನು ಶ್ರೀರಾಮನ ಪಾದಗಳಿಗೆ ನಮಸ್ಕರಿಸಿ ಸಂತುಷ್ಟ ಬುದ್ಧಿಯುಳ್ಳ ಅವನು ಹೀಗೆಂದನು  ‘‘ಹೇ ರಾಜೇಂದ್ರಾ! ಸಮೃದ್ಧಿಪೂರ್ಣವಾದ ಈ ವಾನರ ರಾಜ್ಯವನ್ನು ನೀನೇ ಆಳಿಕೊಂಡಿರು. ನಾನು ನಿನ್ನ ದಾಸನಾಗಿದ್ದುಕೊಂಡು ಲಕ್ಷ್ಮಣನಂತೆ ಸದಾಕಾಲ ನಿನ್ನ ಪಾದಾರವಿಂದಗಳ ಸೇವೆ ಮಾಡಿಕೊಂಡಿರುವೆನು.’’ ಇದನ್ನು ಕೇಳಿದ ಶ್ರೀರಘುನಾಥನು ಸುಗ್ರೀವನಲ್ಲಿ ಮುಗುಳ್ನಗುತ್ತಾ ಹೀಗೆಂದನು - ॥44-45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ತ್ವಮೇವಾಹಂ ನ ಸಂದೇಹಃ ಶೀಘ್ರಂ ಗಚ್ಛ ಮಮಾಜ್ಞಯಾ ।</p>
<p class="Shlok">ಪುರರಾಜ್ಯಾಧಿಪತ್ಯೇ ತ್ವಂ ಸ್ವಾತ್ಮಾನಮಭಿಷೇಚಯ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ನಗರಂ ನ ಪ್ರವೇಕ್ಷ್ಯಾಮಿ ಚತುರ್ದಶ ಸಮಾಃ ಸಖೇ ।</p>
<p class="Shlok">ಆಗಮಿಷ್ಯತಿ ಮೇ ಭ್ರಾತಾ ಲಕ್ಷ್ಮಣಃ ಪತ್ತನಂ ತವ ॥</p>
<p class="Text">‘‘ಹೇ ಸುಗ್ರೀವಾ! ನಾನು-ನೀನು ಒಂದೇ ಆಗಿದ್ದೇವೆ, ಇದರಲ್ಲಿ ಸಂದೇಹವೇ ಇಲ್ಲ. ನನ್ನ ಅಪ್ಪಣೆಯಂತೆ ನೀನು ಬೇಗನೆ ಹೋಗಿ ಕಿಷ್ಕಿಂಧೆಯಲ್ಲಿ ಪಟ್ಟಾಭಿಷಿಕ್ತನಾಗಿ ರಾಜ್ಯವನ್ನು ಆಳು. ಹೇ ಸ್ನೇಹಿತನೆ! ನಾನು ಹದಿನಾಲ್ಕು ವರ್ಷಗಳಕಾಲ ಯಾವುದೇ ನಗರದಲ್ಲಿ  ಪ್ರವೇಶಿಸುವುದಿಲ್ಲ. ಅದಕ್ಕಾಗಿ ನನ್ನ ತಮ್ಮನಾದ ಲಕ್ಷ್ಮಣನು ನಿನ್ನ ಪಟ್ಟಾಭಿಷೇಕಕ್ಕಾಗಿ ಬರಲಿದ್ದಾನೆ. ॥46-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಅಂಗದಂ ಯೌವರಾಜ್ಯೇ ತ್ವಮಭಿಷೇಚಯ ಸಾದರಮ್ ।</p>
<p class="Shlok">ಅಹಂ ಸಮೀಪೇ ಶಿಖರೇ ಪರ್ವತಸ್ಯ ಸಹಾನುಜಃ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ವತ್ಸ್ಯಾಮಿ ವರ್ಷದಿವಸಾಂಸ್ತತಸ್ತ್ವಂ ಯತ್ನವಾನ್ ಭವ ।</p>
<p class="Shlok">ಕಿಂಚಿತ್ಕಾಲಂ ಪುರೇ ಸ್ಥಿತ್ವಾ ಸೀತಾಯಾಃ ಪರಿಮಾರ್ಗಣೇ ॥</p>
<p class="Text">ನೀನು ಅಂಗದನನ್ನು ಪ್ರೀತಿ ಪೂರ್ವಕವಾಗಿ ಯುವರಾಜನನ್ನಾಗಿಸು. ನಾನಾದರೋ ಇಲ್ಲೇ ಸಮೀಪದಲ್ಲಿರುವ ಪರ್ವತಶಿಖರದಲ್ಲಿ ಮಳೆಗಾಲ ಕಳೆಯುವವರೆಗೆ ಲಕ್ಷ್ಮಣನೊಡನೆ ವಾಸಮಾಡಿಕೊಂಡಿರುವೆ. ನೀನು ಕೆಲವು ಕಾಲ ಕಿಷ್ಕಿಂಧೆಯಲ್ಲಿದ್ದು ಅನಂತರ ಸೀತಾನ್ವೇಷಣೆಯ ಪ್ರಯತ್ನ ಮಾಡು.’’ ॥48-49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಸಾಷ್ಟಾಂಗಂ ಪ್ರಣಿಪತ್ಯಾಹ ಸುಗ್ರೀವೋ ರಾಮಪಾದಯೋಃ ।</p>
<p class="Shlok">ಯದಾಜ್ಞಾಪಯಸೇ ದೇವ ತತ್ತಥೈವ ಕರೋಮ್ಯಹಮ್ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಅನುಜ್ಞಾತಶ್ಚ ರಾಮೇಣ ಸುಗ್ರೀವಸ್ತು ಸಲಕ್ಷ್ಮಣಃ ।</p>
<p class="Shlok">ಗತ್ವಾ ಪುರಂ ತಥಾ ಚಕ್ರೇ ಯಥಾ ರಾಮೇಣ ಚೋದಿತಃ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಸುಗ್ರೀವೇಣ ಯಥಾನ್ಯಾಯಂ ಪೂಜಿತೋ ಲಕ್ಷ್ಮಣಸ್ತದಾ ।</p>
<p class="Shlok">ಆಗತ್ಯ ರಾಘವಂ ಶೀಘ್ರಂ ಪ್ರಣಿಪತ್ಯೋಪತಸ್ಥಿವಾನ್ ॥</p>
<p class="Text">ಸುಗ್ರೀವನು ರಾಮನ ಪಾದಗಳಿಗೆ ಸಾಷ್ಟಾಂಗನಮಸ್ಕಾರ ಮಾಡಿ ಹೀಗೆಂದನು — ‘‘ದೇವಾ! ನಿನ್ನ ಅಪ್ಪಣೆಯಂತೆ ಮಾಡುವೆನು. ಪುನಃ ರಾಮನನ್ನು ವಂದಿಸಿ ಅವನಿಂದ ಅಪ್ಪಣೆ ಪಡೆದು ಲಕ್ಷ್ಮಣನನ್ನು ಒಡಗೂಡಿ ಕಿಷ್ಕಿಂಧಾನಗರಿಗೆ ಹೋಗಿ ರಾಮನ ಪ್ರೇರಣೆಯಂತೆ ಎಲ್ಲವನ್ನು ನಡೆಸಿದನು. ಲಕ್ಷ್ಮಣನು ಸುಗ್ರೀವನಿಂದ ಯಥಾಯೋಗ್ಯ ಸತ್ಕಾರವನ್ನು ಹೊಂದಿ ಹಿಂದಿರುಗಿ ಬಂದು ಶ್ರೀರಾಮನ ಚರಣಗಳಲ್ಲಿ ವಂದಿಸಿಕೊಂಡು ಎಂದಿನಂತೆ ಅವನ ಸೇವೆಯಲ್ಲಿ ತತ್ಪರನಾದನು. ॥50-52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತತೋ ರಾಮೋ ಜಗಾಮಾಶು ಲಕ್ಷ್ಮಣೇನ ಸಮನ್ವಿತಃ ।</p>
<p class="Shlok">ಪ್ರವರ್ಷಣಗಿರೇರೂರ್ಧ್ವಂ ಶಿಖರಂ ಭೂರಿವಿಸ್ತರಮ್ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ತತ್ರೈಕಂ ಗಹ್ವರಂ ದೃಷ್ಟ್ವಾ ಸ್ಫಾಟಿಕಂ ದೀಪ್ತಿಮಚ್ಛುಭಮ್ ।</p>
<p class="Shlok">ವರ್ಷವಾತಾತಪಸಹಂ ಫಲಮೂಲಸಮೀಪಗಮ್ ।</p>
<p class="Shlok">ವಾಸಾಯ ರೋಚಯಾಮಾಸ ತತ್ರ ರಾಮಃ ಸಲಕ್ಷ್ಮಣಃ ॥</p>
<p class="Text">ಅನಂತರ ಶ್ರೀರಾಮಚಂದ್ರನು ಲಕ್ಷ್ಮಣನೊಡನೆ ಬೇಗನೆ ಪ್ರವರ್ಷಣ ಎಂಬ ಪರ್ವತದ ಮೇಲಿರುವ ವಿಶಾಲವಾದ ಜಾಗವುಳ್ಳ ಹಾಗೂ ಎತ್ತರವಾದ ಸ್ಥಳಕ್ಕೆ ಹೋಗಿ, ಸ್ಫಟಿಕಮಯ ವಾದ ಸ್ವಚ್ಛವಾದ, ಪ್ರಕಾಶಮಾನವಾಗಿರುವ ಒಂದು ಗುಹೆಯನ್ನು ನೋಡಿದನು. ಅದು ಮಳೆ-ಬಿಸಿಲು-ಗಾಳಿಗಳಿಂದ ರಕ್ಷಿಸಿಕೊಳ್ಳಲು ಸಮರ್ಥವಾಗಿತ್ತು. ಸುತ್ತಲೂ ಫಲ, ಪುಷ್ಪ, ಕಂದ, ಮೂಲಗಳು ಹೇರಳವಾಗಿದ್ದುವು. ಅದನ್ನು ನೋಡಿ ರಾಮಲಕ್ಷ್ಮಣರಿಬ್ಬರೂ ಅಲ್ಲೇ ವಾಸಿಸಲು ಇಷ್ಟಪಟ್ಟರು. ॥53-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ದಿವ್ಯಮೂಲ ಫಲಪುಷ್ಪ ಸಂಯುತೇ</p>
<p class="Shlok">ಮೌಕ್ತಿಕೋಪಮಜಲೌಘಪಲ್ವಲೇ ।</p>
<p class="Shlok">ಚಿತ್ರವರ್ಣಮೃಗಪಕ್ಷಿಶೋಭಿತೇ</p>
<p class="Shlok">ಪರ್ವತೇ ರಘುಕುಲೋತ್ತಮೋಽವಸತ್ ॥</p>
<p class="Text">ದಿವ್ಯವಾದ ಕಂದಮೂಲ ಫಲಗಳಿಂದಲೂ, ಮುತ್ತಿನಂತೆ ಸ್ವಚ್ಛವಾದ ಜಲಧಾರೆಗಳಿಂದಲೂ, ತಂಪಾದ ಭೂಮಿಯಿಂದಲೂ, ಚಿತ್ರ-ವಿಚಿತ್ರ ವರ್ಣಗಳಿಂದ ಕೂಡಿದ ಮೃಗ-ಪಕ್ಷಿಗಳಿಂದಲೂ ರಮಣೀಯವಾದ ಆ ಪರ್ವತದಲ್ಲಿ ರಘುಕುಲ ಶ್ರೇಷ್ಠನಾದ ರಾಮನು ವಾಸವಾಗಿದ್ದನು. ॥55॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ತೃತೀಯಃ ಸರ್ಗಃ ॥3॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ಮೂರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-7-4">ನಾಲ್ಕನೆಯ ಸರ್ಗ</p>
<p class="description">ಭಗವಾನ್ ಶ್ರೀರಾಮನು ಲಕ್ಷ್ಮಣನಿಗೆ ಕ್ರಿಯಾಯೋಗವನ್ನು ವರ್ಣಿಸುವುದು</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ತತ್ರ ವಾರ್ಷಿಕದಿನಾನಿ ರಾಘವೋ </p>
<p class="Shlok">ಲೀಲಯಾ ಮಣಿಗುಹಾಸು ಸಂಚರನ್ ।</p>
<p class="Shlok">ಪಕ್ವಮೂಲಫಲಭೋಗ ತೋಷಿತೋ </p>
<p class="Shlok">ಲಕ್ಷ್ಮಣೇನ ಸಹಿತೋಽವಸತ್ಸುಖಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ರಾಘವನು ಅಲ್ಲಿ ವರ್ಷಾಕಾಲದ ಸಮಯವನ್ನು ಲೀಲೆಯಿಂದ ಕಳೆಯುತ್ತಾ, ಮಣಿಮಯವಾದ ಗುಹೆಗಳಲ್ಲಿ ಓಡಾಡುತ್ತಾ, ಚೆನ್ನಾಗಿ ಮಾಗಿದ ಹಣ್ಣು-ಕಂದಮೂಲಗಳನ್ನು ತಿಂದು ಸಂತುಷ್ಟವಾಗಿ ಲಕ್ಷ್ಮಣನ ಸಹಿತನಾಗಿ ಸುಖವಾಗಿ ವಾಸಿಸುತ್ತಿದ್ದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ವಾತನುನ್ನಜಲಪೂರಿತಮೇಘಾ- </p>
<p class="Shlok">ನಂತರಸ್ತನಿತವೈದ್ಯುತಗರ್ಭಾನ್ ।</p>
<p class="Shlok">ವೀಕ್ಷ್ಯ ವಿಸ್ಮಯಮಗಾದ್ಗಜಯೂಥಾ - </p>
<p class="Shlok">ನ್ಯದ್ವದಾಹಿತಸುಕಾಂಚನಕಕ್ಷಾನ್ ॥</p>
<p class="Text">ಗಾಳಿಯಿಂದ ಪ್ರೇರಿತವಾದ ನೀರಿನಿಂದ ತುಂಬಿದ, ಮಿಂಚುಗಳ ಪ್ರಕಾಶದಿಂದ ಕೂಡಿಕೊಂಡು ಸಂಚರಿಸುತ್ತಿರುವ ಮೋಡಗಳನ್ನು ನೋಡಿ ಮದ್ದಾನೆಗಳ ಗುಂಪು ಚಿನ್ನದ ಜರಿಯ ವಸ್ತ್ರಗಳನ್ನು ಹೊದ್ದು ಅತ್ತಿತ್ತ ಸಂಚರಿಸುತ್ತಿರುವಂತೆ ಭಾವಿಸಿ ಶ್ರೀರಾಮನು ಆಶ್ಚರ್ಯಗೊಂಡನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ನವಘಾಸಂ ಸಮಾಸ್ವಾದ್ಯ ಹೃಷ್ಟಪುಷ್ಟಮೃಗದ್ವಿಜಾಃ ।</p>
<p class="Shlok">ಧಾವಂತಃ ಪರಿತೋ ರಾಮಂ ವೀಕ್ಷ್ಯ ವಿಸ್ಫಾರಿತೇಕ್ಷಣಾಃ ॥</p>
<p class="Text">ಹೊಸದಾದ ಎಳೆ ಹುಲ್ಲನ್ನು, ಆಹಾರಗಳನ್ನು ಸೇವಿಸಿ ಸಂತುಷ್ಟವಾದ ಹಾಗೂ ಕೊಬ್ಬಿದ ಪ್ರಾಣಿ ಪಕ್ಷಿಗಳು ಅತ್ತಿತ್ತ ಓಡಾಡುತ್ತಾ  ಶ್ರೀರಾಮನನ್ನು ಬಿಟ್ಟ ಕಣ್ಣುಗಳಿಂದ ನೋಡಿ ಸುತ್ತಲೂ ಅಲೆಯುತ್ತಿದ್ದುವು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ನ ಚಲಂತಿ ಸದಾಧ್ಯಾನನಿಷ್ಠಾ ಇವ ಮುನೀಶ್ವರಾಃ ।</p>
<p class="Shlok">ರಾಮಂ ಮಾನುಷರೂಪೇಣ ಗಿರಿಕಾನನಭೂಮಿಷು ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಚರಂತಂ ಪರಮಾತ್ಮಾನಂ ಜ್ಞಾತ್ವಾ ಸಿದ್ಧಗಣಾ ಭುವಿ ।</p>
<p class="Shlok">ಮೃಗಪಕ್ಷಿಗಣಾ ಭೂತ್ವಾ ರಾಮಮೇವಾನುಸೇವಿರೇ ॥</p>
<p class="Text">ಕೆಲವುಸಲ ಧ್ಯಾನನಿಷ್ಠರಾದ ಋಷಿಗಳಂತೆ ಮೃಗಗಳು ಬೆಟ್ಟ-ಗುಡ್ಡ, ಕಾಡು ಪ್ರದೇಶದಲ್ಲಿ  ಶ್ರೀರಾಮನನ್ನು ಕಂಡು ಅಲುಗಾಡದೆ ನಿಂತು ಬಿಡುತ್ತಿದ್ದುವು. ಈಗ ಪರಮಾತ್ಮಾ ಶ್ರೀರಾಮನು ಮನುಷ್ಯರೂಪದಿಂದ ಗಿರಿ-ಕಾನನದಲ್ಲಿ ಸಂಚರಿಸುವುದನ್ನು ತಿಳಿದು ಅನೇಕ ಸಿದ್ಧರುಗಳ ಗುಂಪುಗಳು ಮೃಗಪಕ್ಷಿಗಳ ರೂಪವನ್ನು ಧರಿಸಿ ಶ್ರೀರಾಮಚಂದ್ರನ ಸೇವೆಯಲ್ಲಿ ಇರ ತೊಡಗಿದರು. ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಸೌಮಿತ್ರಿರೇಕದಾ ರಾಮಮೇಕಾಂತೇ ಧ್ಯಾನತತ್ಪರಮ್ ।</p>
<p class="Shlok">ಸಮಾಧಿವಿರಮೇ ಭಕ್ತ್ಯಾ ಪ್ರಣಯಾದ್ವಿನಯಾನ್ವಿತಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಅಬ್ರವೀದ್ದೇವ ತೇ ವಾಕ್ಯಾತ್ಪೂರ್ವೋಕ್ತಾದ್ವಿಗತೋ ಮಮ ।</p>
<p class="Shlok">ಅನಾದ್ಯವಿದ್ಯಾಸಂಭೂತಃ ಸಂಶಯೋ ಹೃದಿ ಸಂಸ್ಥಿತಃ ॥</p>
<p class="Text">ಒಂದುದಿನ ಏಕಾಂತದಲ್ಲಿ ಧ್ಯಾನ ಮಾಡುತ್ತಾ  ಇರುವ ಭಗವಾನ್ ಶ್ರೀರಾಮನಲ್ಲಿ ಅವನು ಸಮಾಧಿಯಿಂದ ಬಹಿರ್ಮುಖನಾದಾಗ ಸುಮಿತ್ರಾನಂದನ ಲಕ್ಷ್ಮಣನು ಅತಿ ಪ್ರೇಮ-ಭಕ್ತಿಯಿಂದ ವಿನೀತನಾಗಿ ಕೇಳಿದನು  ‘‘ಹೇ ದೇವಾ! ಹಿಂದೆ ನೀನು ಹೇಳಿದ ಉಪದೇಶದಿಂದ ಅನಾದಿಯಾದ ಅವಿದ್ಯೆಯಿಂದುಂಟಾದ ಹೃದಯದಲ್ಲಿದ್ದ ನನ್ನ ಸಂಶಯವು ಪರಿಹಾರವಾಯಿತು. ॥6-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಇದಾನೀಂ ಶ್ರೋತುಮಿಚ್ಛಾಮಿ ಕ್ರಿಯಾಮಾರ್ಗೇಣ ರಾಘವ ।</p>
<p class="Shlok">ಭವದಾರಾಧನಂ ಲೋಕೇ ಯಥಾ ಕುರ್ವಂತಿ ಯೋಗಿನಃ ॥</p>
<p class="Text">ಈಗ ಎಲೈ ರಾಘವನೆ! ಕ್ರಿಯಾ ಮಾರ್ಗ(ಪೂಜಾಪದ್ಧತಿ)ದಿಂದ ಯೋಗಿಗಳು ನಿನ್ನ ಆರಾಧನೆಯನ್ನು ಹೇಗೆ ಮಾಡುವರೆಂಬುದನ್ನು ಕೇಳಲಿಚ್ಛಿಸುತ್ತೇನೆ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಇದಮೇವ ಸದಾ ಪ್ರಾಹುರ್ಯೋಗಿನೋ ಮುಕ್ತಿಸಾಧನಮ್ ।</p>
<p class="Shlok">ನಾರದೋಽಪಿ ತಥಾ ವ್ಯಾಸೋ ಬ್ರಹ್ಮಾ ಕಮಲಸಂಭವಃ ॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಬ್ರಹ್ಮಕ್ಷತ್ರಾದಿವರ್ಣಾನಾಮಾಶ್ರಮಾಣಾಂ ಚ ಮೋಕ್ಷದಮ್ ।</p>
<p class="Shlok">ಸ್ತ್ರೀಶೂದ್ರಾಣಾಂ ಚ ರಾಜೇಂದ್ರ ಸುಲಭಂ ಮುಕ್ತಿಸಾಧನಮ್ ।</p>
<p class="Shlok">ತವ ಭಕ್ತಾಯ ಮೇ ಭ್ರಾತ್ರೇ ಬ್ರೂಹಿ ಲೋಕೋಪಕಾರಕಮ್ ॥</p>
<p class="Text">ಎಲ್ಲ ಯೋಗಿಗಳು ಹಾಗೂ ದೇವರ್ಷಿ ನಾರದರು, ಮಹರ್ಷಿ ವ್ಯಾಸರು, ಕಮಲಸಂಭವ ಬ್ರಹ್ಮದೇವರೂ ಕೂಡ ಇದನ್ನು ಮುಕ್ತಿಯ ಸಾಧನೆಯೆಂದು ಹೇಳುತ್ತಾರೆ. ಹೇ ರಾಜರಾಜೇಶ್ವರ! ಬ್ರಾಹ್ಮಣ, ಕ್ಷತ್ರಿಯಾದಿ ವರ್ಣಗಳವರಿಗೂ, ಬ್ರಹ್ಮ ಚರ್ಯಾದಿ ಆಶ್ರಮಿಗಳಿಗೂ ಮೋಕ್ಷಕ್ಕೆ ಹಾದಿಯಾಗಿರುವ ಲೋಕೋಪಕಾರಕವಾದ ಈ ವಿಷಯವನ್ನು ನಿನ್ನ ಭಕ್ತನೂ, ಸೋದರನೂ ಆದ ನನಗೆ ಹೇಳುವವನಾಗು. ॥9-10॥</p>
<p class="Shlok-Number">(ಶ್ಲೋಕ-11)</p>
<p class="Uvach">ಶ್ರೀರಾಮ ಉವಾಚ </p>
<p class="Shlok">ಮಮ ಪೂಜಾವಿಧಾನಸ್ಯ ನಾಂತೋಽಸ್ತಿ ರಘುನಂದನ ।</p>
<p class="Shlok">ತಥಾಪಿ ವಕ್ಷ್ಯೇ ಸಂಕ್ಷೇಪಾದ್ಯಥಾವದನುಪೂರ್ವಶಃ ॥</p>
<p class="Text"><span class="char-style-override-3">ಶ್ರೀರಾಮಚಂದ್ರನು ಹೇಳಿದನು —</span> ‘‘ಎಲೈ ರಘುನಂದನ ಲಕ್ಷ್ಮಣಾ! ನನ್ನ ಪೂಜಾಕ್ರಮಗಳು ಲೆಕ್ಕವಿಲ್ಲದಷ್ಟು ಇರುವವು. ಅವುಗಳಿಗೆ ಕೊನೆಯೇ ಇಲ್ಲ. ಆದರೂ ಸಂಕ್ಷೇಪದಿಂದ  ಕ್ರಮವಾಗಿ ಇದ್ದದ್ದು ಇದ್ದಂತೆಯೇ ಹೇಳುವೆನು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಸ್ವಗೃಹ್ಯೋಕ್ತಪ್ರಕಾರೇಣ ದ್ವಿಜತ್ವಂ ಪ್ರಾಪ್ಯ ಮಾನವಃ ।</p>
<p class="Shlok">ಸಕಾಶಾತ್ಸದ್ಗುರೋರ್ಮಂತ್ರಂ ಲಬ್ಧ್ವಾ ಮದ್ಭಕ್ತಿಸಂಯುತಃ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ತೇನ ಸಂದರ್ಶಿತವಿಧಿರ್ಮಾಮೇವಾರಾಧಯೇತ್ಸುಧಿಃ ।</p>
<p class="Shlok">ಹೃದಯೇ ವಾನಲೇ ವಾರ್ಚೇತ್ಪ್ರತಿಮಾದೌ ವಿಭಾವಸೌ ॥</p>
<p class="Text">ಮನುಷ್ಯನು ತನ್ನ ಶಾಖೆಯ ಗೃಹ್ಯಸೂತ್ರವಿಧಿಗಳಿಗೆ ಅನುಗುಣವಾಗಿ ದ್ವಿಜತ್ವವನ್ನು (ಉಪನಯವನ್ನು) ಹೊಂದಿ ಸದ್ಗುರುವಿನಿಂದ ಮಂತ್ರೋಪದೇಶವನ್ನು ಪಡೆದು, ಭಕ್ತಿಯುಕ್ತನಾಗಿ, ತಿಳಿವಳಿಕೆಯುಳ್ಳವನಾಗಿ ಆ ಗುರುವು ತೋರಿಸಿಕೊಟ್ಟ ಮಾರ್ಗದಿಂದ ನನ್ನನ್ನೇ ಆರಾಧಿಸಬೇಕು. ಹೃದಯದಲ್ಲಾಗಲಿ ಅಥವಾ ಅಗ್ನಿ, ಪ್ರತಿಮಾದಿಗಳಲ್ಲಾಗಲಿ, ಸೂರ್ಯ, ಶಾಲಿಗ್ರಾಮದಲ್ಲಾಗಲಿ ನನ್ನನ್ನು ಬೇಸರವಿಲ್ಲದೆ ಪೂಜಿಸಬೇಕು. ॥12-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಶಾಲಗ್ರಾಮಶಿಲಾಯಾಂ ವಾ ಪೂಜಯೇನ್ಮಾಮತಂದ್ರಿತಃ ।</p>
<p class="Shlok">ಪ್ರಾತಃಸ್ನಾನಂ ಪ್ರಕುರ್ವೀತ ಪ್ರಥಮಂ ದೇಹಶುದ್ಧಯೇ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ವೇದತಂತ್ರೋದಿತೈರ್ಮಂತ್ರೈರ್ಮೃಲ್ಲೇಪನವಿಧಾನತಃ ।</p>
<p class="Shlok">ಸಂಧ್ಯಾದಿ ಕರ್ಮ ಯನ್ನಿತ್ಯಂ ತತ್ಕುರ್ಯಾದ್ವಿಧಿನಾ ಬುಧಃ ॥</p>
<p class="Text">ಬುದ್ಧಿ ವಂತನಾದ ಉಪಾಸಕನು ಮೊಟ್ಟಮೊದಲು ಶರೀರಶುದ್ಧಿಗಾಗಿ ವೇದಗಳಲ್ಲಿ ಅಥವಾ ಆಗಮಗಳಲ್ಲಿ ಹೇಳಿರುವ ಮಂತ್ರ ಪೂರ್ವಕವಾಗಿ ವಿಧಿವತ್ ಮೃತ್ತಿಕಾದಿಗಳನ್ನು ಶರೀರಕ್ಕೆ ಹಚ್ಚಿಕೊಂಡು ಪ್ರಾತಃಕಾಲದಲ್ಲಿ ಸ್ನಾನಮಾಡಬೇಕು. ಅನಂತರ ವಿಧಿಪೂರ್ವಕವಾಗಿ ಸಂಧ್ಯಾವಂದನೆಯೇ ಮುಂತಾದ ನಿತ್ಯಕರ್ಮಗಳನ್ನು ಮಾಡಬೇಕು. ॥14-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಸಂಕಲ್ಪಮಾದೌ ಕುರ್ವೀತ ಸಿದ್ಧ್ಯರ್ಥಂ ಕರ್ಮಣಾಂ ಸುಧೀಃ ।</p>
<p class="Shlok">ಸ್ವಗುರುಂ ಪೂಜಯೇದ್ಭಕ್ತ್ಯಾ ಮದ್ಬುದ್ಧ್ಯಾ ಪೂಜಕೋ ಮಮ ॥ </p>
<p class="Text">ನನ್ನನ್ನು ಪೂಜಿಸುವ ಬುದ್ಧಿವಂತನಾದ ಪುರುಷನು ಕರ್ಮಗಳ ಸಿದ್ಧಿಗಾಗಿ ಮೊದಲಿಗೆ ಸಂಕಲ್ಪ ಮಾಡಬೇಕು. ತನ್ನ  ಗುರುವನ್ನು ನಾನೇ ಎಂಬ ಬುದ್ಧಿಯಿಂದ ಭಕ್ತಿಯಿಂದ ಪೂಜಿಸಬೇಕು. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಶಿಲಾಯಾಂ ಸ್ನಪನಂ ಕುರ್ಯಾತ್ಪ್ರತಿಮಾಸು ಪ್ರಮಾರ್ಜನಮ್ ।</p>
<p class="Shlok">ಪ್ರಸಿದ್ಧೈರ್ಗಂಧಪುಷ್ಪಾದ್ಯೈರ್ಮತ್ಪೂಜಾ ಸಿದ್ಧಿದಾಯಿಕಾ ॥</p>
<p class="Text">ಸಾಲಿಗ್ರಾಮ ರೂಪೀ ಮೂರ್ತಿಯಾದರೆ ಅಭಿಷೇಕ ಮಾಡಬೇಕು.  ಪ್ರತಿಮೆಯಾದರೆ ನೀರನ್ನು ಪ್ರೋಕ್ಷಿಸಿ ಒರೆಸಿದರೂ ಸಾಕು. ಅನಂತರ ಉತ್ತಮ ಗಂಧ ಹಾಗೂ ಪ್ರಸಿದ್ಧ (ಸುಗಂಧಿತ) ಹೂವುಗಳಿಂದ ನನ್ನ ಪೂಜೆಯನ್ನು ಮಾಡಬೇಕು. ಅದು ಶೀಘ್ರವೇ ಸಿದ್ಧಿಪ್ರದವು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಅಮಾಯಿಕೋಽನುವೃತ್ತ್ಯಾ ಮಾಂ ಪೂಜಯೇನ್ನಿಯತವ್ರತಃ ।</p>
<p class="Shlok">ಪ್ರತಿಮಾದಿಷ್ವಲಂಕಾರಃ ಪ್ರಿಯೋ ಮೇ ಕುಲನಂದನ ॥</p>
<p class="Text">ಕಪಟವಿಲ್ಲದವನಾಗಿ ಗುರೂಪದೇಶ ಕ್ರಮದಿಂದ ನಿಯಮಬದ್ಧನಾಗಿ ನನ್ನನ್ನು ಅರ್ಚಿಸಬೇಕು. ಹೇ ಕುಲನಂದನ! ಪ್ರತಿಮಾದಿಗಳಿಗೆ ಮಾಡಿದ ಅಲಂಕಾರವು ನನಗೆ ತುಂಬಾ ಪ್ರೀತಿಕರವಾದುದು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಅಗ್ನೌ ಯಜೇತ ಹವಿಷಾ ಭಾಸ್ಕರೇ ಸ್ಥಂಡಿಲೇ ಯಜೇತ್ ।</p>
<p class="Shlok">ಭಕ್ತೇನೋಪಹೃತಂ ಪ್ರೀತ್ಯೈ ಶ್ರದ್ಧಯಾ ಮಮ ವಾರ್ಯಪಿ ॥</p>
<p class="Text">ಅಗ್ನಿಯಲ್ಲಿ  ಪೂಜಿಸುವಾಗ ಹವಿಸ್ಸಿನಿಂದ ಹೋಮ ಮಾಡಬೇಕು. ಸೂರ್ಯನಲ್ಲಿ  ಪೂಜಿಸುವಾಗ ಮಂಡಲವನ್ನು ರಚಿಸಿ ಅರ್ಚಿಸಬೇಕು. ಭಕ್ತನಾದವನು ಶ್ರದ್ಧೆಯಿಂದ ಅರ್ಪಿಸುವ ನೀರಾದರೂ ನನಗೆ ಪ್ರೀತಿಕರವು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಕಿಂ ಪುನರ್ಭಕ್ಷ್ಯಭೋಜ್ಯಾದಿ ಗಂಧಪುಷ್ಪಾಕ್ಷತಾದಿಕಮ್ ।</p>
<p class="Shlok">ಪೂಜಾದ್ರವ್ಯಾಣಿ ಸರ್ವಾಣಿ ಸಂಪಾದ್ಯೈವಂ ಸಮಾರಭೇತ್ ॥</p>
<p class="Text">ಹೀಗಿರುವಲ್ಲಿ ಗಂಧ, ಪುಷ್ಟ, ಅಕ್ಷತೆ, ಭಕ್ಷ್ಯ, ಭೋಜ್ಯಾದಿಗಳನ್ನು ಅರ್ಪಿಸಿದ್ದಲ್ಲಿ ಹೇಳುವುದೇನಿದೆ? ಹೀಗೆ ಎಲ್ಲಾ  ಪೂಜಾಸಾಮಗ್ರಿಗಳನ್ನು ಹೊಂದಿಸಿಕೊಂಡು ಪೂಜಾರಂಭ ಮಾಡಬೇಕು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಚೈಲಾಜಿನಕುಶೈಃ ಸಮ್ಯಗಾಸನಂ ಪರಿಕಲ್ಪಯೇತ್ ।</p>
<p class="Shlok">ತತ್ರೋಪವಿಶ್ಯ ದೇವಸ್ಯ ಸಮ್ಮುಖೇ ಶುದ್ಧಮಾನಸಃ ॥</p>
<p class="Text"> (ಈಗ ಹೇಗೆ ಪೂಜೆಮಾಡಬೇಕೆನ್ನುವುದನ್ನು ಹೇಳುತ್ತೇನೆ.) ಮೊದಲಿಗೆ ಕ್ರಮವಾಗಿ ದರ್ಭೆ, ಕೃಷ್ಣಾಜಿನ, ಬಟ್ಟೆ ಇವುಗಳನ್ನು ಹಾಸಿ ಚೆನ್ನಾದ ಆಸನವನ್ನು ಸಿದ್ಧಪಡಿಸಿಕೊಂಡು, ಅದರಲ್ಲಿ ಶುದ್ಧ ಮನಸ್ಕನಾಗಿ ಇಷ್ಟದೇವರ ಎದುರಿಗೆ ಕುಳಿತುಕೊಳ್ಳ ಬೇಕು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತತೋ ನ್ಯಾಸಂ ಪ್ರಕುರ್ವೀತ ಮಾತೃಕಾಬಹಿರಾಂತರಮ್ ।</p>
<p class="Shlok">ಕೇಶವಾದಿ ತತಃ ಕುರ್ಯಾತ್ತತ್ತ್ವನ್ಯಾಸಂ ತತಃ ಪರಮ್ ॥ </p>
<p class="Shlok-Number">(ಶ್ಲೋಕ-23)</p>
<p class="Shlok">ಮನ್ಮೂರ್ತಿಪಂಜರನ್ಯಾಸಂ ಮಂತ್ರನ್ಯಾಸಂ ತತೋ ನ್ಯಸೇತ್ ।</p>
<p class="Shlok">ಪ್ರತಿಮಾದಾವಪಿ ತಥಾ ಕುರ್ಯಾನ್ನಿತ್ಯಮತಂದ್ರಿತಃ ॥ </p>
<p class="Text">ಅನಂತರ ಬಹಿರ್ಮಾತೃಕಾ ಮತ್ತು ಅಂತರ್ಮಾತೃಕಾ ನ್ಯಾಸವನ್ನು ಮಾಡಿ ಕೇಶವಾದಿನಾಮಗಳಿಂದ ತತ್ತ್ವನ್ಯಾಸವನ್ನು ಮಾಡಿಕೊಳ್ಳಬೇಕು. ಅನಂತರ ವಿಷ್ಣುಪಂಜರ ರೀತಿಯಿಂದ ಮೂರ್ತಿನ್ಯಾಸವನ್ನು, ಮಂತ್ರನ್ಯಾಸವನ್ನು ಮಾಡಿಕೊಳ್ಳಬೇಕು. ನನ್ನ ಪ್ರತಿಮಾದಿಗಳಲ್ಲಿಯೂ ಬೇಸರವಿಲ್ಲದೆ ನ್ಯಾಸ ಮಾಡಬೇಕು. ॥22-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಕಲಶಂ ಸ್ವಪುರೋ ವಾಮೇ ಕ್ಷಿಪೇತ್ಪುಷ್ಪಾದಿ ದಕ್ಷಿಣೇ  ।</p>
<p class="Shlok">ಅರ್ಘ್ಯಪಾದ್ಯಪ್ರದಾನಾರ್ಥಂ ಮಧುಪರ್ಕಾರ್ಥಮೇವ ಚ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ತಥೈವಾಚಮನಾರ್ಥಂ ತು ನ್ಯಸೇತ್ಪಾತ್ರಚತುಷ್ಟಯಮ್ ।</p>
<p class="Shlok">ಹೃತ್ಪದ್ಮೇ ಭಾನುವಿಮಲೇ ಮತ್ಕಲಾಂ ಜೀವಸಂಜ್ಞಿತಾಮ್ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಧ್ಯಾಯೇತ್ಸ್ವದೇಹಮಖಿಲಂ ತಯಾ ವ್ಯಾಪ್ತಮರಿಂದಮ ।</p>
<p class="Shlok">ತಾಮೇವಾವಾಹಯೇನ್ನಿತ್ಯಂ ಪ್ರತಿಮಾದಿಷು ಮತ್ಕಲಾಮ್ ॥</p>
<p class="Text">ತನ್ನ ಮುಂಭಾಗದಲ್ಲಿ ಎಡಕ್ಕೆ ಕಲಶವನ್ನು ಸ್ಥಾಪಿಸಬೇಕು. ಬಲಕ್ಕೆ ಹೂವು ಮುಂತಾದುಗಳನ್ನು ಹಾಗೂ ಅರ್ಘ್ಯ, ಪಾದ್ಯ, ಮಧುಪರ್ಕ, ಆಚಮನಾದ್ಯುಪಚಾರಗಳಿಗೆ ಬೇರೆ-ಬೇರೆ ನಾಲ್ಕು ಪಾತ್ರೆಗಳನ್ನು ಇರಿಸಿಕೊಳ್ಳ ಬೇಕು. ಅನಂತರ ಸೂರ್ಯನಂತೆ ಸ್ವಚ್ಛವಾದ ಹೃದಯಕಮಲದಲ್ಲಿ ಜೀವನೆಂಬ ಹೆಸರಿನ ನನ್ನ ಕಲೆಯನ್ನು ಧ್ಯಾನಿಸಿ ಆ ಚೈತನ್ಯದಿಂದ ತನ್ನ ದೇಹವೆಲ್ಲವೂ ವ್ಯಾಪ್ತವಾಗಿದೆ ಎಂದು ಆ ಕಲೆಯನ್ನೇ ಪ್ರತಿಮಾದಿಗಳಲ್ಲಿಯೂ ಆವಾಹಿಸಬೇಕು. ॥24-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಪಾದ್ಯಾರ್ಘ್ಯಾಚಮನೀಯಾದ್ಯೈಃ ಸ್ನಾನವಸವಿಭೂಷಣೈಃ ।</p>
<p class="Shlok">ಯಾವಚ್ಛಕ್ಯೋಪಚಾರೈರ್ವಾ ತ್ವರ್ಚಯೇನ್ಮಾಮಮಾಯಯಾ ॥</p>
<p class="Text">ಮುಂದುವರೆದು ಪಾದ್ಯ, ಅರ್ಘ್ಯ, ಆಚಮನೀಯ, ಸ್ನಾನ, ವಸ್ತ್ರ, ಒಡವೆಗಳು ಮುಂತಾದವು ಸಾಧ್ಯವಾದಷ್ಟು ಉಪಚಾರ ಗಳಿಂದ ವಂಚನೆಯಿಲ್ಲದೆ ನನ್ನನ್ನು ಪೂಜಿಸಬೇಕು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ವಿಭವೇ ಸತಿ ಕರ್ಪೂರಕುಂಕುಮಾಗರುಚಂದನೈಃ ।</p>
<p class="Shlok">ಅರ್ಚಯೇನ್ಮಂತ್ರವನ್ನಿತ್ಯಂ ಸುಗಂಧ ಕುಸುಮೈಃ ಶುಭೈಃ ॥</p>
<p class="Text">ಒಂದು ವೇಳೆ ಸಂಪತ್ತು ಇದ್ದರೆ ಪ್ರತಿದಿನ ಕುಂಕುಮ (ಕೇಸರಿ), ಅಗರು, ಕರ್ಪೂರ, ಚಂದನ ಇತ್ಯಾದಿ ಸುಗಂಧ ದ್ರವ್ಯಗಳಿಂದಲೂ ಹಾಗೂ ಸುವಾಸನೆಯುಳ್ಳ ಹೂವುಗಳಿಂದ ಮಂತ್ರೋಚ್ಚಾರಣೆ ಮಾಡುತ್ತಾ  ನನ್ನ ಪೂಜೆ ಮಾಡಬೇಕು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ದಶಾವರಣಪೂಜಾಂ ವೈ ಹ್ಯಾಗಮೋಕ್ತಾಂ ಪ್ರಕಾರಯೇತ್ ।</p>
<p class="Shlok">ನೀರಾಜನೈರ್ಧೂಪದೀಪೈರ್ನೈವೇದ್ಯೈರ್ಬಹುವಿಸ್ತರೈಃ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಶ್ರದ್ಧಯೋಪಹರೇನ್ನಿತ್ಯಂ ಶ್ರದ್ಧಾಭುಗಹಮೀಶ್ವರಃ ।</p>
<p class="Shlok">ಹೋಮಂ ಕುರ್ಯಾತ್ಪ್ರಯತ್ನೇನ ವಿಧಿನಾ ಮಂತ್ರಕೋವಿದಃ ॥</p>
<p class="Text">ಆಗಮೋಕ್ತ ದಶಾವರಣ ಪೂಜೆಯನ್ನು ಮಾಡಿ, ಧೂಪ, ದೀಪ, ನೈವೇದ್ಯ, ಮಂಗಳಾರತಿ ಮುಂತಾದ ವಿಸ್ತಾರವಾದ ಅಂಗಗಳಿಂದ ಶ್ರದ್ಧೆಯಿಂದ ಉಪಚಾರಾದಿಗಳನ್ನು ಸಮರ್ಪಿಸಬೇಕು. ಈಶ್ವರನಾದ ನಾನು ಶ್ರದ್ಧೆಯನ್ನೇ ಸ್ವೀಕರಿಸುವವನು. ಮಂತ್ರ-ವಿಧಿಗಳನ್ನು ತಿಳಿದ ಸಾಧಕನು ಪ್ರಯತ್ನಪೂರ್ವಕ ಹೋಮ ಮಾಡಬೇಕು. ॥29-30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಅಗಸ್ತ್ಯೇನೋಕ್ತಮಾರ್ಗೇಣ ಕುಂಡೇನಾಗಮವಿತ್ತಮಃ ।</p>
<p class="Shlok">ಜುಹುಯಾನ್ಮೂಲಮಂತ್ರೇಣ ಪುಂಸೂಕ್ತೇನಾಥವಾ ಬುಧಃ ॥</p>
<p class="Text">ಅಗಸ್ತ್ಯರು ತಿಳಿಸಿರುವಂತೆ ಹೋಮ ಕುಂಡವನ್ನು ನಿರ್ಮಿಸಿ, ಮೂಲಮಂತ್ರದಿಂದಾಗಲಿ, ಪುರುಷಸೂಕ್ತ ಮಂತ್ರಗಳಿಂದಾಗಲಿ ವಿದ್ವಾಂಸನಾದವನು ಹೋಮ ಮಾಡಬೇಕು. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಅಥವೌಪಾಸನಾಗ್ನೌ ವಾ ಚರುಣಾ ಹವಿಷಾ ತಥಾ ।</p>
<p class="Shlok">ತಪ್ತಜಾಂಬೂನದಪ್ರಖ್ಯಂ ದಿವ್ಯಾಭರಣಭೂಷಿತಮ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಧ್ಯಾಯೇದನಲಮಧ್ಯಸ್ಥಂ ಹೋಮಕಾಲೇ ಸದಾ ಬುಧಃ ।</p>
<p class="Shlok">ಪಾರ್ಷದೇಭ್ಯೋ ಬಲಿಂ ದತ್ತ್ವಾ ಹೋಮಶೇಷಂ ಸಮಾಪಯೇತ್ ॥</p>
<p class="Text">ಅಥವಾ ತನ್ನ ನಿತ್ಯೌಪಾಸನಾಗ್ನಿಯಲ್ಲಿ ಚರು, ಆಜ್ಯವೇ ಮುಂತಾದ ಹವಿಸ್ಸುಗಳಿಂದ ಹೋಮ ಮಾಡಬಹುದು. ಹಾಗೆ ಹೋಮ ಮಾಡುವಾಗ ಅಗ್ನಿಯ ಮಧ್ಯದಲ್ಲಿ ಪುಟವಿಟ್ಟ ಚಿನ್ನದಂತೆ ಕಾಂತಿಯುಳ್ಳವನಾಗಿರುವ ಹಾಗೂ ದಿವ್ಯ ಆಭರಣಗಳಿಂದ ಅಲಂಕೃತನಾಗಿರುವ ಯಜ್ಞ ಪುರುಷನ ರೂಪದಲ್ಲಿ ನನ್ನ ಸ್ವರೂಪವನ್ನು ಚಿಂತಿಸಬೇಕು. ಅನಂತರ ದಿಕ್ಪಾಲಕರೇ ಆದಿ ಪಾರ್ಷದರಿಗೆ ಬಲಿಪ್ರದಾನ ವನ್ನರ್ಪಿಸಿ ಪೂರ್ಣಾಹುತಿಯೊಂದಿಗೆ ಹೋಮವನ್ನು ಪೂರೈಸಬೇಕು. ॥32-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ತತೋ ಜಪಂ ಪ್ರಕುರ್ವೀತ ಧ್ಯಾಯೇನ್ಮಾಂ ಯತವಾಕ್ ಸ್ಮರನ್ ।</p>
<p class="Shlok">ಮುಖವಾಸಂ ಚ ತಾಂಬೂಲಂ ದತ್ತ್ವಾ ಪ್ರೀತಿಸಮನ್ವಿತಃ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಮದರ್ಥೇ ನೃತ್ಯಗೀತಾದಿ ಸ್ತುತಿಪಾಠಾದಿ ಕಾರಯೇತ್ ।</p>
<p class="Shlok">ಪ್ರಣಮೇದ್ದಂಡವದ್ಭೂವೌ ಹೃದಯೇ ಮಾಂ ನಿಧಾಯ ಚ ॥</p>
<p class="Text">ಬಳಿಕ ಮೌನದಿಂದ ನನ್ನನ್ನೇ ಸ್ಮರಿಸುತ್ತಾ ಯಥಾಶಕ್ತಿ ಮಂತ್ರಜಪವನ್ನು ಮಾಡಬೇಕು. ಮತ್ತೆ ಮುಖವಾಸಕ್ಕಾಗಿ ಕರ್ಪೂರ ಯಾಲಕ್ಕಿಯಿಂದೊಡಗೂಡಿದ ತಾಂಬೂಲವನ್ನು ಅರ್ಪಿಸಬೇಕು. ನನಗಾಗಿ ನೃತ್ಯ, ಸಂಗೀತಾದಿ ಸ್ತೋತ್ರಪಾಠಗಳನ್ನು ನಡೆಸಬೇಕು. ಹೃದಯದಲ್ಲಿ ನನ್ನನ್ನು ಚಿಂತಿಸುತ್ತಾ ನೆಲದ   ಮೇಲೆ ದೀರ್ಘದಂಡ ನಮಸ್ಕಾರವನ್ನು ಮಾಡಬೇಕು. ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಶಿರಸ್ಯಾಧಾಯ ಮದ್ದತ್ತಂ ಪ್ರಸಾದಂ ಭಾವನಾಮಯಮ್ ।</p>
<p class="Shlok">ಪಾಣಿಭ್ಯಾಂ ಮತ್ಪದೇ ಮೂರ್ಧ್ನಿ ಗೃಹೀತ್ವಾ ಭಕ್ತಿಸಂಯುತಃ ॥</p>
<p class="Shlok-Number">(ಶ್ಲೋಕ-37) </p>
<p class="Shlok">ರಕ್ಷ ಮಾಂ ಘೋರಸಂಸಾರಾದಿತ್ಯುಕ್ತ್ವಾ ಪ್ರಣಮೇತ್ಸುಧೀಃ ।</p>
<p class="Shlok">ಉದ್ವಾಸಯೇದ್ಯಥಾಪೂರ್ವಂ ಪ್ರತ್ಯಗ್ ಜ್ಯೋತಿಷಿ ಸಂಸ್ಮರನ್ ॥</p>
<p class="Text">ಅನಂತರ ನಾನೇ ಕೊಟ್ಟ ಪ್ರಸಾದವೆಂದು ಭಾವಿಸಿ ನನಗರ್ಪಿತವಾದ ಹೂವನ್ನು ತಲೆಯ ಮೇಲಿಟ್ಟುಕೊಂಡು, ಎರಡೂ ಕೈಗಳಿಂದಲೂ ನನ್ನ ಪಾದಗಳನ್ನು ಮುಟ್ಟಿ ಶಿರವನ್ನಿಟ್ಟು ಭಕ್ತಿಯುಕ್ತವಾಗಿ ‘ಹೇ ಸ್ವಾಮಿ! ನನ್ನನ್ನು ಈ ಘೋರವಾದ ಸಂಸಾರದಿಂದ ಕಾಪಾಡು’ ಎಂದು ನಮಸ್ಕರಿಸಬೇಕು ಮತ್ತೆ ಹಿಂದಿನಂತೆಯೇ ಒಳಗಿನ ಆತ್ಮ ಜ್ಯೋತಿಯಲ್ಲಿ ನನ್ನನ್ನು ನೆನೆಯುತ್ತಾ ಒಂದಾಗಿಸಬೇಕು. ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಏವಮುಕ್ತಪ್ರಕಾರೇಣ ಪೂಜಯೇದ್ವಿಧಿವದ್ಯದಿ ।</p>
<p class="Shlok">ಇಹಾಮುತ್ರ ಚ ಸಂಸಿದ್ಧಿಂ ಪ್ರಾಪ್ನೋತಿ ಮದನುಗ್ರಹಾತ್ ॥</p>
<p class="Text">ಈ ರೀತಿಯಾಗಿ ಈವರೆಗೆ ಹೇಳಿದಂತೆ ವಿಧಿವತ್ತಾಗಿ ಪೂಜಿಸುವವನು ನನ್ನ ಅನುಗ್ರಹದಿಂದ ಇಹ-ಪರಗಳಲ್ಲಿ ಸಂಸಿದ್ಧಿಯನ್ನು ಪಡೆಯುವನು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಮದ್ಭಕ್ತೋ ಯದಿ ಮಾಮೇವಂ ಪೂಜಾಂ ಚೈವ ದಿನೇ ದಿನೇ ।</p>
<p class="Shlok">ಕರೋತಿ ಮಮ ಸಾರೂಪ್ಯಂ ಪ್ರಾಪ್ನೋತ್ಯೇವ ನ ಸಂಶಯಃ ॥</p>
<p class="Text">ನನ್ನ ಭಕ್ತನು ಹೀಗೆ ಪ್ರತಿದಿನವೂ ನನ್ನನ್ನು ಪೂಜಿಸಿದರೆ ನನ್ನ ಸಾರೂಪ್ಯ ಮುಕ್ತಿಯನ್ನೇ ಹೊಂದುವನು. ಈ ವಿಷಯದಲ್ಲಿ ಸಂಶಯವೇ ಇಲ್ಲ.’’ ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಇದಂ ರಹಸ್ಯಂ ಪರಮಂ ಚ ಪಾವನಂ </p>
<p class="Shlok">ಮಯೈವ ಸಾಕ್ಷಾತ್ಕಥಿತಂ ಸನಾತನಮ್ ।</p>
<p class="Shlok">ಪಠತ್ಯಜಸ್ರಂ ಯದಿ ವಾ ಶೃಣೋತಿ ಯಃ </p>
<p class="Shlok">ಸ ಸರ್ವಪೂಜಾ ಫಲಭಾಙ್ ನ ಸಂಶಯಃ ॥</p>
<p class="Text">ಇಂತಹ ರಹಸ್ಯವಾದ, ಪರಮಪವಿತ್ರವಾದ, ಸನಾತನವಾದ ಕ್ರಿಯಾಯೋಗವನ್ನು ನಾನೇ ಸಾಕ್ಷಾತ್ತಾಗಿ ಹೇಳಿರುವೆನು. ಇದನ್ನು ಪುನಃ-ಪುನಃ ಓದುವವನು, ಕೇಳುವವನು ಎಲ್ಲಾ ಪೂಜೆಗಳನ್ನು ಮಾಡಿದ ಫಲಕ್ಕೆ ಪಾತ್ರನಾಗುವನು. ಇದರಲ್ಲಿ ಸಂದೇಹವೇ ಬೇಡ. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಏವಂ ಪರಾತ್ಮಾ ಶ್ರೀರಾಮಃ ಕ್ರಿಯಾಯೋಗಮನುತ್ತಮಮ್ ।</p>
<p class="Shlok">ಪೃಷ್ಟಃ ಪ್ರಾಹ ಸ್ವಭಕ್ತಾಯ ಶೇಷಾಂಶಾಯ ಮಹಾತ್ಮನೇ ॥ </p>
<p class="Shlok-Number">(ಶ್ಲೋಕ-42)</p>
<p class="Shlok">ಪುನಃ ಪ್ರಾಕೃತವದ್ರಾಮೋ ಮಾಯಾಮಾಲಂಬ್ಯ ದುಃಖಿತಃ ।</p>
<p class="Shlok">ಹಾ ಸೀತೇತಿ ವದನ್ನೈವ ನಿದ್ರಾಂ ಲೇಭೇ ಕಥಂಚನ ॥</p>
<p class="Text">ಈ ಪ್ರಕಾರ ತನ್ನ ಭಕ್ತನಾದ ಆದಿಶೇಷನ ಅಂಶಸಂಭೂತ ಮಹಾತ್ಮಾ ಲಕ್ಷ್ಮಣನು ಕೇಳಿದಾಗ ಪರಮಾತ್ಮನಾದ ಶ್ರೀರಾಮಚಂದ್ರನು ಈ ಕ್ರಿಯಾ ಯೋಗವನ್ನು ಹೇಳಿದನು. ಮತ್ತೆ ಶ್ರೀರಾಮನು ಮಾಯೆ ಯನ್ನಾಶ್ರಯಿಸಿ ಸಾಮಾನ್ಯ ಮನುಷ್ಯನಂತೆ ದುಃಖಿತನಂತಾಗಿ ಹಾ ಸೀತೆ! ಜಾನಕಿ! ಎಂದು ಹೇಳುತ್ತಾ ಇಡೀ ರಾತ್ರಿಯನ್ನು ಕಳೆದನು. ಅವನಿಗೆ ನಿದ್ದೆಯೇ ಬಂದಿಲ್ಲ. ॥41-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಏತಸ್ಮಿನ್ನಂತರೇ ತತ್ರ ಕಿಷ್ಕಿಂಧಾಯಾಂ ಸುಬುದ್ಧಿಮಾನ್ ।</p>
<p class="Shlok">ಹನೂಮಾನ್ಪ್ರಾಹ ಸುಗ್ರೀವಮೇಕಾಂತೇ ಕಪಿನಾಯಕಮ್ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಶೃಣು ರಾಜನ್ಪ್ರವಕ್ಷ್ಯಾಮಿ ತವೈವ ಹಿತಮುತ್ತಮಮ್ ।</p>
<p class="Shlok">ರಾಮೇಣ ತೇ ಕೃತಃ ಪೂರ್ವಮುಪಕಾರೋ ಹ್ಯನುತ್ತಮಃ ॥</p>
<p class="Text">ಈ ನಡುವೆ ಪರಮ ಬುದ್ಧಿವಂತನಾದ ಹನುಮಂತನು ಕಿಷ್ಕಿಂಧೆಯಲ್ಲಿ ಕಪಿರಾಜನಾದ ಸುಗ್ರೀವನಿಗೆ ಏಕಾಂತದಲ್ಲಿ ಹೇಳುತ್ತಾನೆ  ‘‘ಎಲೈ ರಾಜನೆ ! ಕೇಳು ! ನಿನಗೆ ಹಿತವಾದ ಮಾತನ್ನು ಹೇಳುವೆನು. ನೋಡು ! ಶ್ರೀರಾಮಚಂದ್ರನು ಶ್ರೇಷ್ಠ ವಾದ ಎಷ್ಟು ದೊಡ್ಡ ಉಪಕಾರ ಮಾಡಿರುವನು. ॥43-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಕೃತಘ್ನವತ್ತ್ವಯಾ ನೂನಂ ವಿಸ್ಮೃತಃ ಪ್ರತಿಭಾತಿ ಮೇ ।</p>
<p class="Shlok">ತ್ವತ್ಕೃತೇ ನಿಹತೋ ವಾಲೀ ವೀರಃ ತ್ರೈಲೋಕ್ಯಸಮ್ಮತಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ರಾಜ್ಯೇ ಪ್ರತಿಷ್ಠಿತೋಽಸಿ ತ್ವಂ ತಾರಾಂ ಪ್ರಾಪ್ತೋಽಸಿ ದುರ್ಲಭಾಮ್ ।</p>
<p class="Shlok">ಸ ರಾಮಃ ಪರ್ವತಸ್ಯಾಗ್ರೇ ಭ್ರಾತ್ರಾ ಸಹ ವಸನ್ ಸುಧೀಃ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ತ್ವದಾಗಮನಮೇಕಾಗ್ರಮೀಕ್ಷತೇ ಕಾರ್ಯಗೌರವಾತ್ ।</p>
<p class="Shlok">ತ್ವಂ ತು ವಾನರಭಾವೇನ ಸ್ತ್ರೀಸಕ್ತೋ ನಾವಬುದ್ಧ್ಯಸೇ ॥</p>
<p class="Text">ಆದರೆ ನೀನು ಕೃತಘ್ನನಂತೆ ಮರೆತುಬಿಟ್ಟಿರುವೆಯೆಂದು ನನಗನಿಸುತ್ತದೆ. ನಿನಗಾಗಿ ತ್ರೈಲೋಕ್ಯವೀರನಾದ ವಾಲಿಯನ್ನು ಕೊಂದು, ನಿನಗೆ ಕಿಷ್ಕಿಂಧೆಯ ರಾಜ್ಯಾಭಿಷೇಕ ಮಾಡಿಸಿದನು ಹಾಗೂ ದುರ್ಲಭಳಾದ ತಾರೆಯು ದೊರಕಿರುವಳು. ಅಂತಹ ಬುದ್ಧಿಶಾಲಿಯಾದ ಶ್ರೀರಾಮನು ಬೆಟ್ಟದ ತುದಿಯಲ್ಲಿ ಸೊದರನೊಡನೆ ವಾಸಮಾಡಿಕೊಂಡಿರುವನು. ನಿರಂತರ ನಿನ್ನ ಬರುವಿಕೆಯನ್ನೇ ನಿರೀಕ್ಷಿಸುತ್ತಾ ತನ್ನ ಕಾರ್ಯಸಿದ್ಧಿಗಾಗಿ ಕಾಯುತ್ತಿರುವನು. ಆದರೆ ನೀನು ವಾನರ ಸ್ವಭಾವಕ್ಕನುಸಾರ ಸ್ತ್ರೀಲಂಪಟನಾಗಿ ಎಲ್ಲವನ್ನು ಮರೆತಿರುವೆ. ॥45-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಕರೋಮೀತಿ ಪ್ರತಿಜ್ಞಾಯ ಸೀತಾಯಾಃ ಪರಿಮಾರ್ಗಣಮ್ ।</p>
<p class="Shlok">ನ ಕರೋಷಿ ಕೃತಘ್ನಸ್ತ್ವಂ ಹನ್ಯಸೇ ವಾಲಿವದ್ ದ್ರುತಮ್  ॥</p>
<p class="Text">‘ಸೀತೆಯನ್ನು ಹುಡುಕುವ ಕೆಲಸವನ್ನು ನಾನು ಮಾಡುವೆ’ ಎಂದು ನೀನು ಪ್ರತಿಜ್ಞೆಯನ್ನು ಮಾಡಿಯೂ ಇಷ್ಟರವರೆಗೆ ಏನೂ ಮಾಡಲಿಲ್ಲ. ನೀನು ಉಪಕಾರ ಸ್ಮರಣೆಯಿಲ್ಲದವನು. ಬೇಗನೇ ನೀನೂ ವಾಲಿಯಂತೆ ಕಾಲವಶನಾಗುವೆ ಎಂದು ನನಗನಿಸುತ್ತದೆ. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಹನೂಮದ್ವಚನಂ ಶ್ರುತ್ವಾ ಸುಗ್ರೀವೋ ಭಯವಿಹ್ವಲಃ ।</p>
<p class="Shlok">ಪ್ರತ್ಯುವಾಚ ಹನೂಮಂತಂ ಸತ್ಯಮೇವ ತ್ವಯೋದಿತಮ್ ॥</p>
<p class="Text">ಹನುಮಂತನ ಮಾತನ್ನು ಕೇಳಿ ಭಯದಿಂದ ವಿಹ್ವಲನಾದ ಸುಗ್ರೀವನು ಹನುಮಂತನಲ್ಲಿ ಹೇಳುತ್ತಾನೆ — ‘‘ಹೇ ಮಾರುತಿ!  ನೀನು ಹೇಳಿರುವುದು ನಿಜವಾಗಿದೆ.’’ ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಶೀಘ್ರಂ ಕುರು ಮಮಾಜ್ಞಾಂ ತ್ವಂ ವಾನರಾಣಾಂ ತರಸ್ವಿನಾಮ್ ।</p>
<p class="Shlok">ಸಹಸ್ರಾಣಿ ದಶೆದಾನೀಂ ಪ್ರೇಷಯಾಶು ದಿಶೋ ದಶ  ॥</p>
<p class="Text">ಈಗ ನನ್ನ ಆಜ್ಞೆಯಂತೆ ನೀನು ವೇಗಶಾಲಿಗಳಾದ ಹತ್ತು ಸಾವಿರ ವಾನರ ವೀರರನ್ನು ಹತ್ತು ದಿಕ್ಕುಗಳಿಗೂ ಕಳಿಸು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಸಪ್ತದ್ವೀಪಗತಾನ್ ಸರ್ವಾನ್ ವಾನರಾನಾನಯಂತು ತೇ ।</p>
<p class="Shlok">ಪಕ್ಷಮಧ್ಯೇ ಸಮಾಯಾಂತು ಸರ್ವೇ ವಾನರಪುಂಗವಾಃ ॥ </p>
<p class="Text">ಅವರುಗಳು ಏಳೂ ದ್ವೀಪಗಳಲ್ಲಿರುವ ಎಲ್ಲಾ ಕಪಿಗಳನ್ನು ಕರೆತರಲಿ. ಎಲ್ಲಾ ವಾನರ ಶ್ರೇಷ್ಠರು ಒಂದು ಪಕ್ಷ (ಹದಿನೈದು ದಿನ)ದೊಳಗೆ ಇಲ್ಲಿ ಬಂದು ಸೇರಲಿ. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಯೇ ಪಕ್ಷಮತಿವರ್ತಂತೇ ತೇ ವಧ್ಯಾ ಮೇ ನ ಸಂಶಯಃ ।</p>
<p class="Shlok">ಇತ್ಯಾಜ್ಞಾಪ್ಯ ಹನೂಮಂತಂ ಸುಗ್ರೀವೋ ಗೃಹಮಾವಿಶತ್ ॥</p>
<p class="Text">ಈ ಅವಧಿಯನ್ನು ಮೀರುವವರು ನನ್ನ ಕೈಯಿಂದ ಹತರಾಗುವರು. ಇದರಲ್ಲಿ ಸಂದೇಹವೇ ಬೇಡ. ಹೀಗೆ ಹನುಮಂತನಿಗೆ ಆಜ್ಞಾಪಿಸಿ ಸುಗ್ರೀವನು ಅಂತಃಪುರವನ್ನು ಹೊಕ್ಕನು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಸುಗ್ರೀವಾಜ್ಞಾಂ ಪುರಸ್ಕೃತ್ಯ ಹನೂಮಾನ್ಮಂತ್ರಿಸತ್ತಮಃ ।</p>
<p class="Shlok">ತತ್ ಕ್ಷಣೇ ಪ್ರೇಷಯಾಮಾಸ ಹರೀಂದಶ ದಿಶಃ ಸುಧೀಃ ॥ </p>
<p class="Text">ಸುಗ್ರೀವನ ಅಪ್ಪಣೆಯನ್ನು ಮುಂದಿಟ್ಟುಕೊಂಡು ಮಂತ್ರಿಶೇಷ್ಠನಾದ, ಬುದ್ಧಿಶಾಲಿಯಾದ ಹನುಮಂತನು ಕೂಡಲೇ ಹತ್ತು  ದಿಕ್ಕುಗಳಿಗೆ ವಾನರ ವೀರರನ್ನು ಕಳಿಸಿದನು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಅಗಣಿತಗುಣಸತ್ತ್ವಾನ್ವಾಯುವೇಗಪ್ರಚಾರಾನ್</p>
<p class="Shlok">ವನಚರಗಣಮುಖ್ಯಾನ್ ಪರ್ವತಾಕಾರರೂಪಾನ್ ।</p>
<p class="Shlok">ಪವನಹಿತಕುಮಾರಃ ಪ್ರೇಷಯಾಮಾಸ ದೂತಾನ್</p>
<p class="Shlok">ಅತಿರಭಸತರಾತ್ಮಾ ದಾನಮಾನಾದಿತೃಪ್ತಾನ್ ॥</p>
<p class="Text">ಅಪರಿಮಿತವಾದ ಶಕ್ತಿಸಂಪನ್ನರೂ, ಗುಣಾಢ್ಯರೂ, ವಾಯುವಿನಂತೆ ವೇಗವುಳ್ಳವರೂ, ಪರ್ವತದಂತೆ ಭಾರೀ ಶರೀರವುಳ್ಳವರೂ ಆದ ವಾನರ ವೀರರನ್ನು ದಾನ-ಮಾನಗಳಿಂದ ತೃಪ್ತಿಪಡಿಸಿ, ಕಾಡಿನಲ್ಲಿ ಸಂಚರಿಸುವ ಗುಣವುಳ್ಳ ಕಪಿಗಳನ್ನು ರಾಮಕಾರ್ಯ ಧುರಂಧರನಾದ ಪವನನಂದನನು ಎಲ್ಲ ಕಡೆಗೆ ಕಳಿಸಿಕೊಟ್ಟನು. ॥54॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ಚತುರ್ಥಃ ಸರ್ಗಃ ॥4॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-7-5">ಐದನೆಯ ಸರ್ಗ</p>
<p class="description">ಭಗವಾನ್ ಶ್ರೀರಾಮನ ಶೋಕ ಮತ್ತು ಲಕ್ಷ್ಮಣನು ಕಿಷ್ಕಿಂಧೆಗೆ ಹೋಗುವುದು</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ರಾಮಸ್ತು ಪರ್ವತಸ್ಯಾಗ್ರೇ ಮಣಿಸಾನೌ ನಿಶಾಮುಖೇ ।</p>
<p class="Shlok">ಸೀತಾವಿರಹಜಂ ಶೋಕಮಸಹನ್ನಿದಮಬ್ರವೀತ್ ॥ </p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಗಿರಿಜೆ! ರಾಮನಾದರೋ ಪ್ರವರ್ಷಣ ಪರ್ವತದ ಮಣಿಮಯ ಶಿಖರದಲ್ಲಿ ಕುಳಿತು ಒಂದು ದಿನ ಸಂಜೆ ಸೀತೆಯ ವಿರಹದುಃಖವನ್ನು ತಾಳಲಾರದೆ ಹೀಗೆಂದನು — ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಪಶ್ಯ ಲಕ್ಷ್ಮಣ ಮೇ ಸೀತಾ ರಾಕ್ಷಸೇನ ಹೃತಾ ಬಲಾತ್ ।</p>
<p class="Shlok">ಮೃತಾಮೃತಾ ವಾ ನಿಶ್ಚೇತುಂ ನ ಜಾನೇಽದ್ಯಾಪಿ ಭಾಮಿನೀಮ್ ॥</p>
<p class="Text">‘‘ತಮ್ಮ ಲಕ್ಷ್ಮಣಾ! ನೋಡು, ರಾಕ್ಷಸನಿಂದ ಬಲಾತ್ಕಾರವಾಗಿ ಅಪಹೃತಳಾದ ಸೀತೆಯು ಬದುಕಿದ್ದಾಳೋ, ದೇಹವನ್ನು ಬಿಟ್ಟಿರುವಳೋ ಎಂಬುದನ್ನು ಈವರೆಗೂ ನಿಶ್ಚಯಿಸಲಾರದೆ ಇದ್ದೇವೆ. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಜೀವತೀತಿ ಮಮ ಬ್ರೂಯಾತ್ಕಶ್ಚಿದ್ವಾ ಪ್ರಿಯಕೃತ್ಸ ಮೇ ।</p>
<p class="Shlok">ಯದಿ ಜಾನಾಮಿ ತಾಂ ಸಾಧ್ವೀಂ ಜೀವಂತೀಂ ಯತ್ರ ಕುತ್ರ ವಾ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಹಠಾದೇವಾಹರಿಷ್ಯಾಮಿ ಸುಧಾಮಿವ ಪಯೋನಿಧೇಃ ।</p>
<p class="Shlok">ಪ್ರತಿಜ್ಞಾಂ ಶೃಣು ಮೇ ಭ್ರಾತರ್ಯೇನ ಮೇ ಜನಕಾತ್ಮಜಾ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ನೀತಾ ತಂ ಭಸ್ಮಸಾತ್ಕುರ್ಯಾಂ ಸಪುತ್ರಬಲವಾಹನಮ್ ।</p>
<p class="Shlok">ಹೇ ಸೀತೇ ಚಂದ್ರವದನೇ ವಸಂತೀ ರಾಕ್ಷಸಾಲಯೇ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ದುಃಖಾರ್ತ್ತಾ ಮಾಮಪಶ್ಯಂತೀ ಕಥಂ ಪ್ರಾಣಾನ್ ಧರಿಷ್ಯಸಿ ।</p>
<p class="Shlok">ಚಂದ್ರೋಪಿ ಭಾನುವದ್ಭಾತಿ ಮಮ ಚಂದ್ರಾನನಾಂ ವಿನಾ ॥</p>
<p class="Text">ಆಕೆಯನ್ನು ಕಂಡು ಬದುಕಿದ್ದಾಳೆ ಎಂದು ಯಾರಾದರು ನನಗೆ ಹೇಳಿದರೆ ಅವನು ನನಗೆ ದೊಡ್ಡ ಉಪಕಾರ ಮಾಡಿದಂತಾದೀತು. ಎಲ್ಲಿಯೇ ಆದರೂ ಪತಿವ್ರತೆಯಾದ ಸೀತೆಯು ಬದುಕಿದ್ದಾಳೆ ಎಂದು ನಾನು ತಿಳಿದರೆ, ಸಮುದ್ರದಿಂದ ಅಮೃತವನ್ನು ತೆಗೆದಂತೆ ಹೇಗಾದರಾಗಲಿ ಅವಳನ್ನು ಎತ್ತಿ ತರುವೆನು. ಸಹಭವ! ನನ್ನ ಪ್ರತಿಜ್ಞೆಯನ್ನು ಕೇಳು. ‘ಜನಕ ನಂದಿನಿಯಾದ ಸೀತೆಯನ್ನು ಕದ್ದುಕೊಂಡು ಹೋದ ದುಷ್ಟನನ್ನು ಪುತ್ರ, ಸೇನೆ-ವಾಹನಾದಿಗಳ ಸಹಿತ ಸುಟ್ಟು ಬಿಡುವೆನು.’ ಹೇ ಚಂದ್ರ ಮುಖಿಯಾದ ಸೀತಾ! ರಾಕ್ಷಸನ ಅರಮನೆಯಲ್ಲಿದ್ದುಕೊಂಡು ದುಃಖಿತಳಾಗಿ ನನ್ನನ್ನು ಕಾಣದೆ ಹೇಗೆ ಪ್ರಾಣಗಳನ್ನು ಧರಿಸಿಕೊಂಡಿದ್ದೀಯೆ? ಅಯ್ಯೊ! ಚಂದ್ರಾನನೆಯಾದ ಸೀತೆಯಿಲ್ಲದೆ ನನಗೆ ಚಂದ್ರನೂ ಸೂರ್ಯನಂತೆ ತಾಪದಾಯಕನಾಗಿ ಕಂಡುಬರುತ್ತಿದ್ದಾನೆ. ॥3-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಚಂದ್ರ ತ್ವಂ ಜಾನಕೀಂ ಸ್ಪೃಷ್ಟ್ವಾ ಕರೈರ್ಮಾಂ ಸ್ಪೃಶ ಶೀತಲೈಃ ।</p>
<p class="Shlok">ಸುಗ್ರೀವೋಽಪಿ ದಯಾಹೀನೋ ದುಃಖಿತಂ ಮಾಂ ನ ಪಶ್ಯತಿ ॥</p>
<p class="Text">ಎಲೈ ಚಂದ್ರನೆ! ನೀನು ಸೀತೆಯನ್ನು ಮುಟ್ಟಿ ಅನಂತರ ಅದೇ ಶೀತಲ ಕಿರಣಗಳಿಂದ ನನ್ನನ್ನು ಮುಟ್ಟಿಬಿಡು (ಅದರಿಂದ ನನಗೂ ಶೀತಲತೆ ಉಂಟಾದೀತು). ದಯೆಯಿಲ್ಲದ ಸುಗ್ರೀವನೂ ಕೂಡ ದುಃಖಿತನಾದ ನನ್ನ ಕಡೆಗೆ ತಿರುಗಿನೋಡುತ್ತಿಲ್ಲ. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ರಾಜ್ಯಂ ನಿಷ್ಕಂಟಕಂ ಪ್ರಾಪ್ಯ ಸ್ತ್ರೀಭಿಃ ಪರಿವೃತೋ ರಹಃ ।</p>
<p class="Shlok">ಕೃತನಘೋ ದೃಶ್ಯತೇ ವ್ಯಕ್ತಂ ಪಾನಾಸಕ್ತೋಽತಿಕಾಮುಕಃ ॥</p>
<p class="Text">ಅಯ್ಯೊ! ಶತ್ರುರಹಿತವಾದ ರಾಜ್ಯವನ್ನು ಪಡೆದುಕೊಂಡ ಅವನು ಏಕಾಂತದಲ್ಲಿ ಸ್ತ್ರೀಯರೊಡಗೂಡಿ ಅತಿಕಾಮುಕನಾಗಿ ಪಾನಮತ್ತನಾಗಿ ಕೃತಘ್ನನಂತೆ ಕಂಡು ಬರುತ್ತಿದ್ದಾನೆ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ನಾಯಾತಿ ಶರದಂ ಪಶ್ಯನ್ನಪಿ ಮಾರ್ಗಯಿತುಂ ಪ್ರಿಯಾಮ್ ।</p>
<p class="Shlok">ಪೂರ್ವೋಪಕಾರಿಣಂ ದುಷ್ಟಃ ಕೃತನಘೋ ವಿಸ್ಮೃತೋ ಹಿ ಮಾಮ್ ॥</p>
<p class="Text">ಶರತ್ಕಾಲವು ಬಂದಿರುವುದನ್ನು ತಿಳಿದರೂ ಕೂಡ ನನ್ನ ಪ್ರಿಯಳಾದ ಸೀತೆಯನ್ನು ಹುಡುಕಲು ಇನ್ನೂ ಬಂದಿಲ್ಲವಲ್ಲ. ಹಿಂದೆ ಉಪಕಾರ ಮಾಡಿದ ನನ್ನನ್ನು ಆ ದುಷ್ಟನು ಮರೆತೇ ಬಿಟ್ಟನಲ್ಲ. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಹನ್ಮಿ ಸುಗ್ರೀವಮಪ್ಯೇವಂ ಸಪುರಂ ಸಹಬಾಂಧವಮ್ ।</p>
<p class="Shlok">ವಾಲೀ ಯಥಾ ಹತೋ ಮೇಽದ್ಯ ಸುಗ್ರೀವೋಽಪಿ ತಥಾ ಭವೇತ್ ॥</p>
<p class="Text">ವಾಲಿಯನ್ನು ನಾನು ಸಂಹರಿಸಿದಂತೆ ನಗರ ಸಹಿತ ಬಂಧು-ಬಾಂಧವರೊಡನೆ ಸುಗ್ರೀವನನ್ನು ನಾಶಮಾಡಿ ಬಿಡುವೆ. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಇತಿ ರುಷ್ಟಂ ಸಮಾಲೋಕ್ಯ ರಾಘವಂ ಲಕ್ಷ್ಮಣೋಽಬ್ರವೀತ್ ।</p>
<p class="Shlok">ಇದಾನೀಮೇವ ಗತ್ವಾಹಂ ಸುಗ್ರೀವಂ ದುಷ್ಟಮಾನಸಮ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಮಾಮಾಜ್ಞಾಪಯ ಹತ್ವಾ ತಮಾಯಾಸ್ಯೇ ರಾಮ ತೇಽನ್ತಿಕಮ್ ।</p>
<p class="Shlok">ಇತ್ಯುಕ್ತ್ವಾ ಧನುರಾದಾಯ ಸ್ವಯಂ ತೂಣೀರಮೇವ ಚ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಗಂತುಮಭ್ಯುದ್ಯತಂ ವೀಕ್ಷ್ಯ ರಾಮೋ ಲಕ್ಷ್ಮಣಮಬ್ರವೀತ್ ।</p>
<p class="Shlok">ನ ಹಂತವ್ಯಸ್ತ್ವಯಾ ವತ್ಸ ಸುಗ್ರೀವೋ ಮೇ ಪ್ರಿಯಃ ಸಖಾ ॥</p>
<p class="Text">ಹೀಗೆ ಕುಪಿತನಾದ ಶ್ರೀರಾಮನನ್ನು ನೋಡಿದ ಲಕ್ಷ್ಮಣನು ‘‘ಅಣ್ಣಾ! ನನಗೆ ಅಪ್ಪಣೆ ಕೊಡು. ನಾನು ಈಗಲೇ ಹೋಗಿ ದುಷ್ಟ ಚಿತ್ತನಾದ ಸುಗ್ರೀವನನ್ನು ಕೊಂದು ಬರುವೆನು.’’ ಹೀಗೆಂದು ಹೇಳಿ ಧನುರ್ಬಾಣಗಳನ್ನು ಎತ್ತಿಕೊಂಡು  ಹೊರಟು ಸಿದ್ಧನಾದ ಲಕ್ಷ್ಮಣನನ್ನು ಸಂತೈಸುತ್ತಾ ಶ್ರೀರಾಮನಿಂತೆಂದನು - ತಮ್ಮಾ! ಸುಗ್ರೀವನು ನನಗೆ ಪ್ರಿಯ ಸ್ನೇಹಿತನು. ಅವನನ್ನು ಕೊಲ್ಲಬಾರದು. ॥11-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಕಿಂತು ಭೀಷಯ ಸುಗ್ರೀವಂ ವಾಲಿವತ್ತ್ವಂ ಹನಿಷ್ಯಸೇ ।</p>
<p class="Shlok">ಇತ್ಯುಕ್ತ್ವಾ ಶೀಘ್ರಮಾದಾಯ ಸುಗ್ರೀವಪ್ರತಿಭಾಷಿತಮ್ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಆಗತ್ಯ ಪಶ್ಚಾದ್ಯತ್ಕಾರ್ಯಂ ತತ್ಕರಿಷ್ಯಾಮ್ಯಸಂಶಯಮ್ ।</p>
<p class="Shlok">ತಥೇತಿ ಲಕ್ಷ್ಮಣೋಽಗಚ್ಛತ್ತ್ವರಿತೋ ಭೀಮವಿಕ್ರಮಃ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಕಿಷ್ಮಿಂಧಾಂ ಪ್ರತಿ ಕೋಪೇನ ನಿರ್ದಹನ್ನಿವ ವಾನರಾನ್ ।</p>
<p class="Shlok">ಸರ್ವಜ್ಞೋ ನಿತ್ಯಲಕ್ಷ್ಮೀಕೋ ವಿಜ್ಞಾನಾತ್ಮಾಪಿ ರಾಘವಃ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಸೀತಾಮನುಶುಶೋಚಾರ್ತ್ತಃ ಪ್ರಾಕೃತಃ ಪ್ರಾಕೃತಾಮಿವ ।</p>
<p class="Shlok">ಬುದ್ಧ್ಯಾದಿಸಾಕ್ಷಿಣಸ್ತಸ್ಯ ಮಾಯಾಕಾರ್ಯಾತಿವರ್ತಿನಃ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ರಾಗಾದಿರಹಿತಸ್ಯಾಸ್ಯ ತತ್ಕಾರ್ಯಂ ಕಥಮುದ್ಭವೇತ್ ।</p>
<p class="Shlok">ಬ್ರಹ್ಮಣೋಕ್ತಮೃತಂ ಕರ್ತುಂ ರಾಜ್ಞೋ ದಶರಥಸ್ಯ ಹಿ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತಪಸಃ ಫಲದಾನಾಯ ಜಾತೋ ಮಾನುಷವೇಷಧೃಕ್ ।</p>
<p class="Shlok">ಮಾಯಯಾ ಮೋಹಿತಾಃ ಸರ್ವೇ ಜನಾ ಅಜ್ಞಾನಸಂಯುತಾಃ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಕಥಮೇಷಾಂ ಭವೇನ್ಮೋಕ್ಷ ಇತಿ ವಿಷ್ಣುರ್ವಿಚಿಂತಯನ್ ।</p>
<p class="Shlok">ಕಥಾಂ ಪ್ರಥಯಿತುಂ ಲೋಕೇ ಸರ್ವಲೋಕಮಲಾಪಹಾಮ್ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ರಾಮಾಯಣಾಭಿಧಾಂ ರಾಮೋ ಭೂತ್ವಾ ಮಾನುಷಚೇಷ್ಟಕಃ ।</p>
<p class="Shlok">ಕ್ರೋಧಂ ಮೋಹಂ ಚ ಕಾಮಂ ಚ ವ್ಯವಹಾರಾರ್ಥಸಿದ್ಧಯೇ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತತ್ತತ್ಕಾಲೋಚಿತಂ ಗೃಹ್ಣನ್ ಮೋಹಯತ್ಯವಶಾಃ ಪ್ರಜಾಃ ।</p>
<p class="Shlok">ಅನುರಕ್ತ ಇವಾಶೇಷಗುಣೇಷು ಗುಣವರ್ಜಿತಃ ॥</p>
<p class="Text">ಆದರೆ ‘ವಾಲಿಯಂತೆ ನೀನೂ ಸಾಯುವೆ’ ಎಂದು ಹೆದರಿಸು. ಹೀಗೆ ಹೇಳಿ ಅವನ ಪ್ರತ್ಯುತ್ತರವನ್ನು ಪಡೆದು ಬೇಗನೇ ಬಂದು ಬಿಡು. ನೀನು ಬಂದನಂತರ ಏನು ಮಾಡಬೇಕೋ ಅದನ್ನು ನಿಃಸಂಶಯನಾಗಿ ಮಾಡುವೆನು. ಹಾಗೇ ಆಗಲೆಂದು ಕೂಡಲೇ ಭಯಂಕರ ಪರಾಕ್ರಮಿಯಾದ ಲಕ್ಷ್ಮಣನು ಕಪಿಗಳೆಲ್ಲವನ್ನು ಸುಡುವವನಂತೆ ಕೋಪದಿಂದ ವೇಗವಾಗಿ ಕಿಷ್ಕಿಂಧೆಯ ಕಡೆಗೆ ಹೊರಟನು. ಶ್ರೀರಘುನಾಥನು ಸರ್ವಜ್ಞನೂ, ನಿತ್ಯಲಕ್ಷ್ಮಿ ಯುಕ್ತನೂ, ವಿಜ್ಞಾನಸ್ವರೂಪನೂ ಆಗಿದ್ದರೂ ಸಾಮಾನ್ಯ ಮನುಷ್ಯನು ತನ್ನವಳ ವಿಯೋಗದಿಂದ ಶೋಕಿಸುತ್ತಿರುವ ಪ್ರಾಕೃತ ಪುರುಷನಂತೆ ಸೀತಾದೇವಿಯ ಕುರಿತು ದುಃಖ ಪಡುತ್ತಿದ್ದನು. ಆ ಪ್ರಭುವು ಬುದ್ಧ್ಯಾದಿಗಳಿಗೆ ಸಾಕ್ಷಿಯೂ, ಮಾಯೆಯ ಕಾರ್ಯಗಳಿಂದ ಅತೀತನೂ, ರಾಗ-ದ್ವೇಷಾದಿ ವಿಕಾರಗಳಿಂದ ರಹಿತನೂ ಆಗಿರುವಾಗ ಈ ವಿಕಾರಗಳ ಕಾರ್ಯರೂಪೀ ಶೋಕವು ಅವನಿಗೆ ಹೇಗಾಗಬಲ್ಲದು? ಅವನಾದರೋ ಬ್ರಹ್ಮನ ವಾಣಿಯನ್ನು ಸತ್ಯವಾಗಿಸಲು, ಮಹಾರಾಜಾ ದಶರಥನ ತಪಸ್ಸಿನ ಫಲವನ್ನು ಕೊಡುವುದಕ್ಕೂ ಮನುಷ್ಯವೇಷದಿಂದ ಅವತರಿಸಿರುವನು. ಅಜ್ಞಾನದಿಂದೊಡ ಗೂಡಿದ ಜನರು ಮಾಯಾ ಮೋಹಿತರಾಗಿರುವರು. ಇವರುಗಳಿಗೆ ಮೋಕ್ಷವು ಹೇಗೆ ಉಂಟಾದೀತು? ಎಂದು ಭಗವಾನ್ ವಿಷ್ಣುವು ಚಿಂತಿಸಿದವನಾಗಿ ಸಕಲ ಲೋಕಗಳ ದೋಷಗಳನ್ನು ಕಳೆಯುವಂತಹ ರಾಮಾಯಣವೆಂಬ ಕಥೆಯನ್ನು ಪ್ರಸಿದ್ಧಿ ಗೊಳಿಸುವುದಕ್ಕಾಗಿ ರಾಮನಾಗಿ ಅವತರಿಸಿ ಮನುಷ್ಯರಂತೆ ಕಾರ್ಯಗಳನ್ನು ಮಾಡುತ್ತಾ, ವ್ಯವಹಾರದ ಪ್ರಯೋಜನಗಳ ಸಿದ್ಧಿಗಾಗಿ ಕ್ರೋಧ, ಮೋಹ, ಕಾಮಾದಿ ವಿಕಾರಗಳನ್ನು ಆಯಾಕಾಲಕ್ಕೆ ತಕ್ಕಂತೆ ಸ್ವೀಕರಿಸಿ, ಅಸ್ವತಂತ್ರರಾದ ಜನರನ್ನು ತನ್ನ ಲೀಲೆಗಳಿಂದ ಮೋಹಗೊಳಿಸುತ್ತಿರುವನು. ಆದರೆ ಎಲ್ಲ ಗುಣಗಳೊಡನೆ ಕೂಡಿದವನಂತೆ ಕಂಡುಬಂದರೂ ನಿಜವಾಗಿ ಅವೆಲ್ಲವುಗಳಿಂದ ರಹಿತನಾಗಿರುವನು. ॥14-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ವಿಜ್ಞಾನಮೂರ್ತಿರ್ವಿಜ್ಞಾನಶಕ್ತಿಃ ಸಾಕ್ಷ್ಯಗುಣಾನ್ವಿತಃ ।</p>
<p class="Shlok">ಅತಃ ಕಾಮಾದಿಭಿರ್ನಿತ್ಯಮವಿಲಿಪ್ತೋ ಯಥಾ ನಭಃ ॥</p>
<p class="Text">ಅವನು ವಿಜ್ಞಾನಮೂರ್ತಿಯೂ, ವಿಜ್ಞಾನಶಕ್ತಿಯೂ ಆಗಿ ಸಾಕ್ಷಿಯಾಗಿರುವನು. ಗುಣಗಳ ಸಂಬಂಧವಿಲ್ಲದವನಾಗಿರುವನು. ಆದ್ದರಿಂದ ಕಾಮಾದಿಗಳಿಂದ ಯಾವಾಗಲೂ ಅಂಟಿಕೊಳ್ಳದೆ, ಆಕಾಶದಂತೆ ಸದಾ ನಿರ್ಲಿಪ್ತನಾಗಿರುವನು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ವಿಂದಂತಿ ಮುನಯಃ ಕೇಚಿಜ್ಜಾನಂತಿ ಜನಕಾದಯಃ ।</p>
<p class="Shlok">ತದ್ಭಕ್ತಾ ನಿರ್ಮಲಾತ್ಮಾನಃ ಸಮ್ಯಗ್ ಜಾನಂತಿ ನಿತ್ಯದಾ ।</p>
<p class="Shlok">ಭಕ್ತಚಿತ್ತಾನುಸಾರೇಣ ಜಾಯತೇ ಭಗವಾನಜಃ ॥</p>
<p class="Text">ಕೆಲವು ಮುನಿಗಳೂ, ಜನಕಾದಿ ಜ್ಞಾನಿಗಳೂ ಅವನನ್ನು ಬಲ್ಲವರಾಗಿದ್ದಾರೆ. ನಿರ್ಮಲ ಚಿತ್ತರಾದ ಅವನ ಭಕ್ತರು ಯಾವಾಗಲೂ ಅವನನ್ನು ಚೆನ್ನಾಗಿ ಬಲ್ಲವರಾಗಿರುವರು. ಅಜನಾದ ಭಗವಂತನು ಭಕ್ತರ ಮನೋಭೀಷ್ಟಗಳಿಗೆ ಅನುಗುಣವಾಗಿ ಅವತರಿಸುವನು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಲಕ್ಷ್ಮಣೋಽಪಿ ತದಾ ಗತ್ವಾ ಕಿಷ್ಕಿಂಧಾನಗರಾಂತಿಕಮ್ ।</p>
<p class="Shlok">ಜ್ಯಾಘೋಷಮಕರೋತ್ತೀವ್ರಂ ಭೀಷಯನ್ ಸರ್ವವಾನರಾನ್ ॥</p>
<p class="Text">ಇತ್ತ  ಲಕ್ಷ್ಮಣನು ಕಿಷ್ಕಿಂಧಾನಗರಿಯ ಬಳಿಗೆ ಬಂದು ಎಲ್ಲ ವಾನರರನ್ನು ಹೆದರಿಸುವಂತೆ ತನ್ನ ಧನುಸ್ಸಿನ ಹಗ್ಗದಿಂದ ಭಯಂಕರ ಧ್ವನಿಯನ್ನು ಉಂಟುಮಾಡಿದನು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ತಂ ದೃಷ್ಟ್ವಾ ಪ್ರಾಕೃತಾಸ್ತತ್ರ ವಾನರಾ ವಪ್ರಮೂರ್ಧನಿ ।</p>
<p class="Shlok">ಚಕ್ರುಃ ಕಿಲಕಿಲಾಶಬ್ದಂ ಧೃತಪಾಷಾಣಪಾದಪಾಃ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ತಾನ್ದೃಷ್ಟ್ವಾ ಕ್ರೋಧತಾಮ್ರಾಕ್ಷೋ ವಾನರಾನ್ ಲಕ್ಷ್ಮಣಸ್ತದಾ ।</p>
<p class="Shlok">ನಿರ್ಮೂಲಾನ್ ಕರ್ತುಮುದ್ಯುಕ್ತೋ ಧನುರಾನಮ್ಯ ವೀರ್ಯಾವಾನ್ ॥</p>
<p class="Text">ಆಗ ಕಾಡುಕಪಿಗಳಾದ ಆ ವಾನರರು ಅವನನ್ನು ಕಂಡು ಬೆಟ್ಟದ ತಪ್ಪಲು ಪ್ರದೇಶಗಳಲ್ಲೆಲ್ಲ ಕಿರುಚುತ್ತಾ ಕೂಗುತ್ತಾ ಕಲ್ಲುಗಳನ್ನು, ಮರಗಳನ್ನು ಎತ್ತಿಕೊಂಡರು. ಆ ಕಪಿಗಳನ್ನು ಕಂಡು ಕೋಪದಿಂದ ಕೆಂಪೇರಿದ ಕಣ್ಣುಗಳುಳ್ಳ ವೀರನಾದ ಲಕ್ಷ್ಮಣನು ಧನುಸ್ಸನ್ನು ಮೇಲಕ್ಕೆತ್ತಿ ಅವರನ್ನೆಲ್ಲ ನಾಶಗೊಳಿಸಲು ಹೊರಟನು. ॥26-27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ತತಃ ಶೀಘ್ರಂ ಸಮಾಪ್ಲುತ್ಯ ಜ್ಞಾತ್ವಾ ಲಕ್ಷ್ಮಣಮಾಗತಮ್ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ನಿವಾರ್ಯ ವಾನರಾನ್ ಸರ್ವಾನಂಗದೋ ಮಂತ್ರಿಸತ್ತಮಃ ।</p>
<p class="Shlok">ಗತ್ವಾ ಲಕ್ಷ್ಮಣಸಾಮೀಪ್ಯಂ ಪ್ರಣನಾಮ ಸ ದಂಡವತ್ ॥</p>
<p class="Text">ಆಗ ಲಕ್ಷ್ಮಣನು ಬಂದಿರುವುದನ್ನು ತಿಳಿದ ಮಂತ್ರಿಶೇಷ್ಠನಾದ ಅಂಗದನು ಬೇಗನೆ ಹಾರಿ ಬಂದು ಎಲ್ಲ ಕಪಿಗಳನ್ನು ತಡೆದು ನಿಲ್ಲಿಸಿ ತಾನು ಲಕ್ಷ್ಮಣನ ಬಳಿಗೆ ಹೋಗಿ ದಂಡವತ್ ಪ್ರಣಾಮವನ್ನು ಮಾಡಿದನು. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ತತೋಽಂಗದಂ ಪರಿಷ್ವಜ್ಯ ಲಕ್ಷ್ಮಣಃ ಪ್ರಿಯವರ್ಧನಃ ।</p>
<p class="Shlok">ಉವಾಚ ವತ್ಸ ಗಚ್ಛ ತ್ವಂ ಪಿತೃವ್ಯಾಯ ನಿವೇದಯ ॥ </p>
<p class="Shlok-Number">(ಶ್ಲೋಕ-31)</p>
<p class="Shlok">ಮಾಮಾಗತಂ ರಾಘವೇಣ ಚೋದಿತಂ ರೌದ್ರಮೂರ್ತಿನಾ ।</p>
<p class="Shlok">ತಥೇತಿ ತ್ವರಿತಂ ಗತ್ವಾ ಸುಗ್ರೀವಾಯ ನ್ಯವೇದಯತ್ ॥</p>
<p class="Text">ಅನಂತರ ಪ್ರಿಯವರ್ಧನ ಲಕ್ಷ್ಮಣನು ಅಂಗದನನ್ನು ಬಿಗಿದಪ್ಪಿಕೊಂಡು — ‘‘ಮಗು! ಶ್ರೀರಾಮಚಂದ್ರನು ಬಹಳ ಕೋಪಗೊಂಡಿರುವನು, ಅವನ ಪ್ರೇರಣೆಯಿಂದ ನಾನು ಬಂದಿರುವೆನು ಎಂದು ನಿನ್ನ ಚಿಕ್ಕಪ್ಪನಿಗೆ ಹೋಗಿ ಹೇಳು’’ ಎಂದು ತಿಳಿಸಿದನು. ಸರಿ ಹಾಗೆ ಆಗಲೆಂದು ಅಂಗದನು ಸುಗ್ರೀವನ ಬಳಿಗೆ ಬಂದು ಹೇಳುತ್ತಾನೆ — ॥30-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಲಕ್ಷ್ಮಣಃ ಕ್ರೋಧತಾಮ್ರಾಕ್ಷಃ ಪುರದ್ವಾರಿಬಹಿಃ ಸ್ಥಿತಃ ।</p>
<p class="Shlok">ತಚ್ಛ್ರುತ್ವಾತೀವ ಸಂತ್ರಸ್ತಃ ಸುಗ್ರೀವೋ ವಾನರೇಶ್ವರಃ ॥</p>
<p class="Text">‘ರಾಜಾ! ಕೋಪದಿಂದ ಕೆಂಪಾದ ಕಣ್ಣುಳ್ಳ ಲಕ್ಷ್ಮಣನು ಪಟ್ಟಣದ ಹೊರಭಾಗದಲ್ಲಿ  ನಿಂತಿರುವನು’ ಎಂದು ತಿಳಿಸಿದನು. ವಾನರೇಶ್ವರನಾದ ಸುಗ್ರೀವನು ಇದನ್ನು ಕೇಳಿ ಅತೀವ ಭಯಗೊಂಡನು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಆಹೂಯ ಮಂತ್ರಿಣಾಂ ಶ್ರೇಷ್ಠಂ ಹನೂಮಂತಮಥಾಬ್ರವೀತ್ ।</p>
<p class="Shlok">ಗಚ್ಛ ತ್ವಮಂಗದೇನಾಶು ಲಕ್ಷ್ಮಣಂ ವಿನಯಾನ್ವಿತಃ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಸಾಂತ್ವಯನ್ಕೋಪಿತಂ ವೀರಂ ಶನೈರಾನಯ ಸಾದರಮ್ ।</p>
<p class="Shlok">ಪ್ರೇಷಯಿತ್ವಾ ಹನೂಮಂತಂ ತಾರಾಮಾಹ ಕಪೀಶ್ವರಃ ॥</p>
<p class="Text">ಹಾಗೂ ಮಂತ್ರಿಶ್ರೇಷ್ಠನಾದ ಹನುಮಂತನನ್ನು ಕರೆದು ಹೇಳಿದನು — ‘ನೀನು ಅಂಗದನೊಡನೆ ವಿನೀತನಾಗಿ ಲಕ್ಷ್ಮಣನ ಬಳಿಗೆ ಹೋಗಿ ಕೋಪಗೊಂಡಿರುವ ವೀರನಾದ ಅವನನ್ನು ಸಮಾಧಾನಗೊಳಿಸಿ ಮೆಲ್ಲನೆ ಆದರಪೂರ್ವಕವಾಗಿ ಇಲ್ಲಿಗೆ ಕರೆದುಕೊಂಡು ಬಾ.’’ ಹೀಗೆ ಹನುಮಂತನನ್ನು ಲಕ್ಷ್ಮಣನ ಬಳಿಗೆ ಕಳಿಸಿ, ಕಪಿರಾಜನು ತಾರೆಯ ಬಳಿ ಹೇಳುತ್ತಾನೆ — ॥33-34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ತ್ವಂ ಗಚ್ಛ ಸಾಂತ್ವಯಂತೀ ತಂ ಲಕ್ಷ್ಮಣಂ ಮೃದುಭಾಷಿತೈಃ ।</p>
<p class="Shlok">ಶಾಂತಮಂತಃಪುರಂ ನೀತ್ವಾ ಪಶ್ಚಾದ್ದರ್ಶಯ ಮೇಽನಘೇ ॥</p>
<p class="Text">‘‘ಎಲೈ ಪಾಪರಹಿತಳೆ! ನೀನು ಹೋಗಿ ಆ ವೀರವರನಾದ ಲಕ್ಷ್ಮಣನನ್ನು ಮೃದು-ಮಧುರ ಮಾತುಗಳಿಂದ ಸಮಾಧಾನ ಗೊಳಿಸಿ, ಅವನು ಶಾಂತನಾದ ಮೇಲೆ ಅಂತಃಪುರಕ್ಕೆ ನನ್ನ ಬಳಿಗೆ ಕರೆದುಕೊಂಡು ಬಾ.’’ ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಭವತ್ವಿತಿ ತತಸ್ತಾರಾ ಮಧ್ಯಕಕ್ಷಂ ಸಮಾವಿಶತ್ ।</p>
<p class="Shlok">ಹನೂಮಾನಂಗದೇನೈವ ಸಹಿತೋ ಲಕ್ಷ್ಮಣಾಂತಿಕಮ್ ॥ </p>
<p class="Shlok-Number">(ಶ್ಲೋಕ-37)</p>
<p class="Shlok">ಗತ್ವಾ ನನಾಮ ಶಿರಸಾ ಭಕ್ತ್ಯಾ ಸ್ವಾಗತಮಬ್ರವೀತ್ ।</p>
<p class="Shlok">ಏಹಿ ವೀರ ಮಹಾಭಾಗ ಭವದ್ ಗೃಹಮಶಂಕಿತಮ್ ॥ </p>
<p class="Text">ಇದನ್ನು ಕೇಳಿದ ತಾರೆಯು ಹಾಗೆಯೇ ಆಗಲೆಂದು ಅರಮನೆಯ ಮಧ್ಯದ ಅಂಗಳಕ್ಕೆ ಬಂದಳು. ಇತ್ತ ಹನುಮಂತನು ಅಂಗದನೊಡಗೂಡಿ ಲಕ್ಷ್ಮಣನ ಸಮೀಪಕ್ಕೆ ಹೋಗಿ ಭಕ್ತಿಯಿಂದ ತಲೆಬಾಗಿ ನಮಸ್ಕರಿಸಿ ಸ್ವಾಗತವನ್ನು ಕೋರಿದನು. ‘‘ಹೇ ಮಹಾಭಾಗ ವೀರನೆ! ಇದೆಲ್ಲ ನಿನ್ನದೇ ಆಗಿದೆ. ನಿಃಸಂಶಯನಾಗಿ ಆಗಮಿಸಬೇಕು. ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಪ್ರವಿಶ್ಯ ರಾಜದಾರಾದೀನ್ ದೃಷ್ಟ್ವಾ ಸುಗ್ರೀವಮೇವ ಚ ।</p>
<p class="Shlok">ಯದಾಜ್ಞಾಪಯಸೇ ಪಶ್ಚಾತ್ತತ್ಸರ್ವಂ ಕರವಾಣಿ ಭೋಃ ॥</p>
<p class="Text">ಅರಮನೆಯೊಳಗೆ ಬಂದು ರಾಜಸ್ತ್ರೀಯರೇ ಮುಂತಾದವ ರೊಂದಿಗೆ ಮತ್ತು ಸುಗ್ರೀವನೊಂದಿಗೆ ಭೇಟಿಯಾಗಿ ಅನಂತರ ಏನು ಆಜ್ಞಾಪಿಸುವಿಯೋ ಅದೆಲ್ಲವನ್ನು ನೆರವೇರಿಸಿಕೊಡುವೆವು.’’ ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಇತ್ಯುಕ್ತ್ವಾ ಲಕ್ಷ್ಮಣಂ ಭಕ್ತ್ಯಾ ಕರೇ ಗೃಹ್ಯ ಸ ಮಾರುತಿಃ ।</p>
<p class="Shlok">ಆನಯಾಮಾಸ ನಗರಮಧ್ಯಾದ್ರಾಜಗೃಹಂ ಪ್ರತಿ ॥</p>
<p class="Text">ಹೀಗೆಂದು ಹೇಳಿ ಮಾರುತಿಯು ಭಕ್ತಿಯಿಂದ ಲಕ್ಷ್ಮಣನ ಕೈ ಹಿಡಿದುಕೊಂಡು ನಗರದ ಮಧ್ಯಭಾಗದಿಂದ ಅರಮನೆಗೆ ಕರೆತಂದನು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಪಶ್ಯಂಸ್ತತ್ರ ಮಹಾಸೌಧಾನ್ ಯೂಥಪಾನಾಂ ಸಮಂತತಃ ।</p>
<p class="Shlok">ಜಗಾಮ ಭವನಂ ರಾಜ್ಞಃ ಸುರೇಂದ್ರಭವನೋಪಮಮ್ ॥</p>
<p class="Text">ಆಗ ಲಕ್ಷ್ಮಣನು ಮಾರ್ಗದಲ್ಲಿ ಎಲ್ಲ ಕಡೆಗಳಲ್ಲಿ ದೊಡ್ಡ-ದೊಡ್ಡ ಸೇನಾಪತಿ ವಾನರರ ಸೌಧಗಳನ್ನು ನೋಡುತ್ತಾ ದೇವೇಂದ್ರನ ಅರಮನೆಯಂತಿದ್ದ ರಾಜಭವನವನ್ನು ಹೊಕ್ಕನು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಮಧ್ಯಕಕ್ಷೇ ಗತಾ ತತ್ರ ತಾರಾ ತಾರಾಧಿಪಾನನಾ ।</p>
<p class="Shlok">ಸರ್ವಾಭರಣಸಂಪನ್ನಾ ಮಂದರಕ್ತಾಂತಲೋಚನಾ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಉವಾಚ ಲಕ್ಷ್ಮಣಂ ನತ್ವಾ ಸ್ಮಿತಪೂರ್ವಾಭಿಭಾಷಿಣೀ ।</p>
<p class="Shlok">ಏಹಿ ದೇವರ ಭದ್ರಂ ತೇ ಸಾಧುಸ್ತ್ವಂ ಭಕ್ತವತ್ಸಲಃ ॥</p>
<p class="Text">ಅಲ್ಲಿ ನಡುವಿನ ಭಾಗದಲ್ಲಿ ಚಂದ್ರನಂತೆ ಮುಖವುಳ್ಳ, ಸರ್ವಾಭರಣ ಭೂಷಿತಳಾಗಿ ಕಣ್ಣುಗಳು ಸ್ವಲ್ಪ ಕೆಂಪಾಗಿದ್ದ ತಾರೆಯು ಲಕ್ಷ್ಮಣನನ್ನು ಇದಿರ್ಗೊಂಡು ನಮಸ್ಕರಿಸಿ ಮುಗುಳು ನಗೆಯಿಂದ ಕೂಡಿದ ಮಾತುಗಳಿಂದ- ‘‘ಎಲೈ ಮೈದುನನೆ! ಬಾ; ನಿನಗೆ ಮಂಗಳವಾಗಲಿ. ನೀನು ಭಕ್ತವತ್ಸಲನೂ, ಸತ್ಪುರುಷನೂ ಆಗಿರುವೆ. ॥41-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಕಿಮರ್ಥಂ ಕೋಪಮಾಕಾರ್ಷೀರ್ಭಕ್ತೇ ಭೃತ್ಯೇ ಕಪೀಶ್ವರೇ ।</p>
<p class="Shlok">ಬಹುಕಾಲಮನಾಶ್ವಾಸಂ ದುಃಖಮೇವಾನುಭೂತವಾನ್ ॥</p>
<p class="Text">ನಿಮ್ಮ ಭಕ್ತನೂ, ಸೇವಕನೂ ಆದ ಕಪಿರಾಜ ಸುಗ್ರೀವನ ವಿಷಯಕ್ಕೆ ಏಕೆ ಕೋಪಿಸಿಕೊಂಡಿರುವೆ? ಅವನಾದರೋ ಬಹಳಕಾಲ ಯಾವುದೇ ಆಸರೆ ದೊರೆಯದೆ ದುಃಖವೇ ದುಃಖವನ್ನು ಅನುಭವಿಸಿದನು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಇದಾನೀಂ ಬಹುದುಃಖೌಘಾದ್ಭವದ್ಭಿರಭಿರಕ್ಷಿತಃ ।</p>
<p class="Shlok">ಭವತ್ಪ್ರಸಾದಾತ್ಸುಗ್ರೀವಃ ಪ್ರಾಪ್ತಸೌಖ್ಯೋ ಮಹಾಮತಿಃ ॥</p>
<p class="Text">ಈಗ ನೀವೇ ಅವನನ್ನು ಅನೇಕ ಕಷ್ಟಗಳಿಂದ ಪಾರಾಗಿಸಿದ್ದೀರಿ. ನಿಮ್ಮಗಳ ಕೃಪೆಯಿಂದಲೇ ಮಹಾಬುದ್ಧಿಶಾಲಿಯಾದ ಸುಗ್ರೀವನು ಸೌಖ್ಯವನ್ನು ಪಡೆದುಕೊಂಡಿರುವನು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಕಾಮಾಸಕ್ತೋ ರಘುಪತೇಃ ಸೇವಾರ್ಥಂ ನಾಗತೋ ಹರಿಃ ।</p>
<p class="Shlok">ಆಗಮಿಷ್ಯಂತಿ ಹರಯೋ ನಾನಾದೇಶಗತಾಃ ಪ್ರಭೋ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಪ್ರೇಷಿತೋ ದಶಸಾಹಸ್ರಾ ಹರಯೋ ರಘುಸತ್ತಮ ।</p>
<p class="Shlok">ಆನೇತುಂ ವಾನರಾನ್ ದಿಗ್ಭ್ಯೋ ಮಹಾಪರ್ವತಸನ್ನಿಭಾನ್ ॥</p>
<p class="Text">ಆದ್ದರಿಂದ ಕಾಮಾಸಕ್ತನಾದ ಅವನು ಶ್ರೀರಾಮನ ಸೇವೆಗೆ ಇನ್ನೂ ಬರಲಾಗಲಿಲ್ಲ. ಒಡೆಯಾ! ಈಗಾಗಲೇ ಅನೇಕ ದೇಶಗಳಿಗೆ ಹೋಗಿರುವ ಕಪಿಗಳೆಲ್ಲರೂ ಬರಲಿದ್ದಾರೆ. ಹೇ ರಘುಶ್ರೇಷ್ಠನೆ! ಹತ್ತು ಸಾವಿರ ಕಪಿವೀರರು ಎಲ್ಲ ಮೂಲೆ ಮೂಲೆಗಳಿಂದ ಬೆಟ್ಟದಂತೆ ಮಹಾಕಾಯವುಳ್ಳ ಕಪಿಗಳನ್ನು ಕರೆತಲು ಕಳುಹಿಸಲಾಗಿದೆ. ॥45-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಸುಗ್ರೀವಃ ಸ್ವಯಮಾಗತ್ಯ ಸರ್ವವಾನರಯೂಥಪೈಃ ।</p>
<p class="Shlok">ವಧಯಿಷ್ಯತಿ ದೈತ್ಯೌಘಾನ್ ರಾವಣಂ ಚ ಹನಿಷ್ಯತಿ ॥ </p>
<p class="Shlok-Number">(ಶ್ಲೋಕ-48)</p>
<p class="Shlok">ತ್ವಯೈವ ಸಹಿತೋಽದ್ಯೈವ ಗಂತಾ ವಾನರಪುಂಗವಃ ।</p>
<p class="Shlok">ಪಶ್ಯಾಂತರ್ಭವನಂ ತತ್ರ ಪುತ್ರದಾರಸುಹೃದ್ ವೃತಮ್ ॥ </p>
<p class="Shlok-Number">(ಶ್ಲೋಕ-49)</p>
<p class="Shlok">ದೃಷ್ಟ್ವಾ ಸುಗ್ರೀವಮಭಯಂ ದತ್ತ್ವಾ ನಯ ಸಹೈವ ತೇ ।</p>
<p class="Shlok">ತಾರಾಯಾ ವಚನಂ ಶ್ರುತ್ವಾ ಕೃಶಕ್ರೋಧೋಽಥ ಲಕ್ಷ್ಮಣಃ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಜಗಾಮಾಂತಃಪುರಂ ಯತ್ರ ಸುಗ್ರೀವೋ ವಾನರೇಶ್ವರಃ ।</p>
<p class="Shlok">ರುಮಾಮಾಲಿಂಗ್ಯ ಸುಗ್ರೀವಃ ಪರ್ಯಂಕೇ ಪರ್ಯವಸ್ಥಿತಃ ॥</p>
<p class="Text">ಸುಗ್ರೀವನು ವಾನರ ಸೈನ್ಯದೊಂದಿಗೆ ತಾನೇ ಬಂದು ರಾಕ್ಷಸರ ಸಮೂಹವನ್ನೆಲ್ಲ ಕೊಂದು, ರಾವಣನನ್ನೂ ನಾಶಗೊಳಿಸುತ್ತಾನೆ. ಆ ವಾನರ ಶ್ರೇಷ್ಠನು ಈಗಲೇ ನಿನ್ನೊಡನೆಯೇ ಶ್ರೀರಾಮನ ಬಳಿಗೆ ಬರಲಿದ್ದಾನೆ. ಇದೋ, ಒಳಗೆ ನಡೆ. ಅಂತಃಪುರದೊಳಗೆ ಪತ್ನೀ-ಪುತ್ರರೊಂದಿಗೆ ಕೂಡಿ ಇರುವ ಸುಗ್ರೀವನನ್ನು ನೋಡು. ಅವನನ್ನು ಕಂಡು ಅಭಯವನ್ನು ನೀಡಿ ನಿನ್ನೊಡನೆಯೇ ಕರೆದುಕೊಂಡು ಹೋಗು.’’ ತಾರೆಯ ಮಾತುಗಳನ್ನು ಕೇಳಿದ ಲಕ್ಷ್ಮಣನ ಕೋಪವು ಶಾಂತವಾಯಿತು ಹಾಗೂ ವಾನರೇಶ್ವರನಾದ ಸುಗ್ರೀವನಿರುವ ಅಂತಃಪುರವನ್ನು ಪ್ರವೇಶಿಸಿದನು. ಅಲ್ಲಿ ಸುಗ್ರೀವನು ರುಮೆಯನ್ನು ಆಲಂಗಿಸಿಕೊಂಡು ಮಂಚದ ಮೇಲೆ ಬಿದ್ದುಕೊಂಡಿದ್ದನು. ॥47-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ದೃಷ್ಟ್ವಾ ಲಕ್ಷ್ಮಣಮತ್ಯರ್ಥಮುತ್ಪಪಾತಾತಿಭೀತವತ್ ।</p>
<p class="Shlok">ತಂ ದೃಷ್ಟ್ವಾ ಲಕ್ಷ್ಮಣಃ ಕ್ರುದ್ಧೋ ಮದವಿಹ್ವಲಿತೇಕ್ಷಣಮ್ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಸುಗ್ರೀವಂ ಪ್ರಾಹ ದುರ್ವೃತ್ತ ವಿಸ್ಮೃತೋಽಸಿ ರಘೂತ್ತಮಮ್ ।</p>
<p class="Shlok">ವಾಲೀ ಯೇನ ಹತೋ ವೀರಃ ಸ ಬಾಣೋಽದ್ಯ ಪ್ರತೀಕ್ಷತೇ ॥</p>
<p class="Text">ಲಕ್ಷ್ಮಣನನ್ನು ಕಂಡೊಡನೆ ಅತಿಯಾಗಿ ಹೆದರಿಕೊಂಡು ನೆಗೆದು ನಿಂತುಕೊಂಡನು. ಮದದಿಂದ ಮಬ್ಬಾದ ಕಣ್ಣುಳ್ಳ ಅವನನ್ನು ಕಂಡು ಕುಪಿತನಾದ ಲಕ್ಷ್ಮಣನು — ‘‘ಎಲೈ ಕೆಟ್ಟನಡತೆಯುಳ್ಳವನೆ! ನೀನು ರಾಮನನ್ನು ಮರೆತುಬಿಟ್ಟೆಯಾ? ಯಾವ ಬಾಣದಿಂದ ವಾಲಿಯು ಕೊಲ್ಲಲ್ಪಟ್ಟನೋ ಅದು ನಿನ್ನನ್ನು ನಿರೀಕ್ಷಿಸುತ್ತಿದೆ. ॥51-52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತ್ವ ಮೇವ ವಾಲಿನೋ ಮಾರ್ಗಂ ಗಮಿಷ್ಯಸಿ ಮಯಾ ಹತಃ ।</p>
<p class="Shlok">ಏವಮತ್ಯಂತಪರುಷಂ ವದಂತಂ ಲಕ್ಷ್ಮಣಂ ತದಾ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಉವಾಚ ಹನುಮಾನ್ ವೀರಃ ತಥಮೇವಂ ಪ್ರಭಾಷಸೇ ।</p>
<p class="Shlok">ತ್ವತ್ತೋಽಧಿಕತರೋ ರಾಮೇ ಭಕ್ತೋಽಯಂ ವಾನರಾಧಿಪಃ ॥</p>
<p class="Text">ನೀನೂ ಕೂಡ ನನ್ನಿಂದ ಹತನಾಗಿ ವಾಲಿಯ ದಾರಿಯನ್ನೇ ಹಿಡಿಯುವೆ.’’ ಹೀಗೆ ಬಹಳ ಕಠೋರವಾಗಿ ನುಡಿಯುತ್ತಿರುವ ಲಕ್ಷ್ಮಣನನ್ನು ಕಂಡು ಹನುಮಂತನು — ‘‘ಹೇ ವೀರನೆ! ಹೀಗೇಕೆ ಮಾತನಾಡುತ್ತಿರುವೆ? ಈ ಕಪಿರಾಜನು ಶ್ರೀರಾಮನಲ್ಲಿ ನಿನಗಿಂತಲೂ ಹೆಚ್ಚಿನ ಭಕ್ತನಾಗಿರುವನು. ॥53-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ರಾಮಕಾರ್ಯಾರ್ಥಮನಿಶಂ ಜಾಗರ್ತಿ ನ ತು ವಿಸ್ಮೃತಃ ।</p>
<p class="Shlok">ಆಗತಾಃ ಪರಿತಃ ಪಶ್ಯ ವಾನರಾಃ ಕೋಟಿಶಃ ಪ್ರಭೋ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಗಮಿಷ್ಯಂತ್ಯಚಿರೇಣೈವ ಸೀತಾಯಾಃ ಪರಿಮಾರ್ಗಣಮ್ ।</p>
<p class="Shlok">ಸಾಧಯಿಷ್ಯತಿ ಸುಗ್ರೀವೋ ರಾಮಕಾರ್ಯಮಶೇಷತಃ ॥</p>
<p class="Text">ಶ್ರೀರಾಮನ ಸೇವೆಗಾಗಿ ಹಗಲೂ ರಾತ್ರಿ ಎಚ್ಚೆತ್ತಿದ್ದು, ಎಂದಿಗೂ ಮರೆತಿಲ್ಲ. ಪ್ರಭುವೆ! ಇದೋ, ಕೊಟಿಗಟ್ಟಲೆ ಕಪಿಗಳು ಎಲ್ಲ ಕಡೆಗಳಿಂದ ಆಗಮಿಸುತ್ತಿದ್ದಾರೆ. ಇವರೆಲ್ಲರೂ ಸೀತೆಯನ್ನು ಹುಡುಕಲು ಶೀಘ್ರವಾಗಿ ಹೋಗಲಿದ್ದಾರೆ. ರಾಮನ ಎಲ್ಲ ಕೆಲಸ ಕಾರ್ಯಗಳನ್ನು ಸುಗ್ರೀವನು ನೆರವೇರಿಸಿಕೊಡಲಿದ್ದಾನೆ’’ ಎಂದು ಹೇಳಿದನು. ॥55-56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಶ್ರುತ್ವಾ ಹನುಮತೋ ವಾಕ್ಯಂ ಸೌಮಿತ್ರಿರ್ಲಜ್ಜಿತೋಽಭವತ್ ।</p>
<p class="Shlok">ಸುಗ್ರೀವೋಽಪ್ಯರ್ಘ್ಯಪಾದ್ಯಾದ್ಯೈರ್ಲಕ್ಷ್ಮಣಂ ಸಮಪೂಜಯತ್ ॥</p>
<p class="Text">ಹನುಮಂತನ ಮಾತನ್ನು ಕೇಳಿ ಲಕ್ಷ್ಮಣನು ನಾಚಿಕೊಂಡು ಸುಮ್ಮನಾದನು. ಸುಗ್ರೀವನೂ ಅರ್ಘ್ಯಪಾದ್ಯಾದ್ಯುಪಚಾರಗಳಿಂದ ಲಕ್ಷ್ಮಣನನ್ನು ಪೂಜಿಸಿದನು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಆಲಿಂಗ್ಯ ಪ್ರಾಹ ರಾಮಸ್ಯ ದಾಸೋಽಹಂ ತೇನ ರಕ್ಷಿತಃ ।</p>
<p class="Shlok">ರಾಮಃ ಸ್ವತೇಜಸಾ ಲೋಕಾನ್ ಕ್ಷಣಾರ್ದ್ಧೇನೈವ ಜೇಷ್ಯತಿ ॥</p>
<p class="Text">ಹಾಗೂ ಅವನನ್ನು ಆಲಿಂಗಿಸಿಕೊಂಡು ಹೇಳಿದನು — ‘‘ನಾನಾದರೋ ಶ್ರೀರಾಮನ ದಾಸನಾಗಿದ್ದೇನೆ. ಅವನಿಂದ ರಕ್ಷಿತನಾಗಿದ್ದೇನೆ. ರಾಮನಾದರೋ ತನ್ನ ತೇಜಸ್ಸಿನಿಂದ ಕ್ಷಣಾರ್ಧದಲ್ಲಿ ಸಕಲಲೋಕಗಳನ್ನು ಜಯಿಸಬಲ್ಲನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಸಹಾಯಮಾತ್ರ ಮೇವಾಹಂ ವಾನರೈಃ ಸಹಿತಃ ಪ್ರಭೋ ।</p>
<p class="Shlok">ಸೌಮಿತ್ರಿರಪಿ ಸುಗ್ರೀವಂ ಪ್ರಾಹ ಕಿಂಚಿನ್ಮಯೋದಿತಮ್ ॥</p>
<p class="Shlok-Number">(ಶ್ಲೋಕ-60)</p>
<p class="Shlok">ತತ್ ಕ್ಷಮಸ್ವ ಮಹಾಭಾಗ ಪ್ರಣಯಾದ್ಭಾಷಿತಂ ಮಯಾ ।</p>
<p class="Shlok">ಗಚ್ಛಾಮೋಽದ್ಯೈವ ಸುಗ್ರೀವ ರಾಮಸ್ತಿಷ್ಠತಿ ಕಾನನೇ  ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಏಕ ಏವಾತಿದುಃಖಾರ್ತ್ತೋ ಜಾನಕೀವಿರಹಾತ್ಪ್ರಭುಃ ।</p>
<p class="Shlok">ತಥೇತಿ ರಥಮಾರುಹ್ಯ ಲಕ್ಷ್ಮಣೇನ ಸಮನ್ವಿತಃ ॥</p>
<p class="Shlok-Number">(ಶ್ಲೋಕ-62)</p>
<p class="Shlok">ವಾನರೈಃ ಸಹಿತೋ ರಾಜಾ ರಾಮಮೇವಾನ್ವಪದ್ಯತ ॥</p>
<p class="Text">ಒಡೆಯಾ! ನಾನಾದರೋ ನನ್ನ ಸೈನ್ಯದೊಂದಿಗೆ ಕೇವಲ ಸಹಾಯಕನಾಗಿದ್ದೇನೆ. ನನ್ನಿಂದ ಅವನ ಯಾವ ಕಾರ್ಯಸಿದ್ಧವಾಗಬಹುದು? ಅವನು ಸರ್ವಸಮರ್ಥನಾಗಿದ್ದಾನೆ. ಆಗ ಲಕ್ಷ್ಮಣನು ಸುಗ್ರೀವನಿಗೆ ಹೇಳುತ್ತಾನೆ — ‘‘ಎಲೈ ಮಹಾಭಾಗನೆ! ನಾನು ನಿನಗೆ ಹುಸಿಕೋಪದಿಂದ ಆಡಿದ ಅನುಚಿತ ಮಾತುಗಳನ್ನು ಕ್ಷಮಿಸಿ ಬಿಡು. ಸುಗ್ರೀವಾ! ಭಗವಾನ್ ಶ್ರೀರಾಮನು ಓರ್ವನೇ ಸೀತಾವಿರಹದಿಂದ ದುಃಖಿತನಾಗಿ ಬೆಟ್ಟದಲ್ಲಿ ಇರುವನು. ನಾವು ಈಗಲೇ ಅಲ್ಲಿಗೆ ಹೋಗೋಣ.’’ ಆಗ ವಾನರರಾಜನಾದ ಸುಗ್ರೀವನು ಹಾಗೆಯೇ ಆಗಲೆಂದು ಒಪ್ಪಿ ಲಕ್ಷ್ಮಣನೊಡಗೂಡಿ ರಥವನ್ನೇರಿ ಕಪಿಗಳ ಸಮೇತ ಶ್ರೀರಾಮಚಂದ್ರನ ಬಳಿಗೆ ಹೊರಟನು. ॥59-62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಭೇರಿಮೃದಂಗೈರ್ಬಹುಋಕ್ಷವಾನರೈಃ </p>
<p class="Shlok">ಶ್ವೇತಾತಪತ್ರೈರ್ವ್ಯಜನೈಶ್ಚ ಶೋಭಿತಃ ।</p>
<p class="Shlok">ನೀಲಾಂಗದಾದ್ಯೈರ್ಹನುಮತ್ಪ್ರಧಾನೈಃ </p>
<p class="Shlok">ಸಮಾವೃತೋ ರಾಘವಮಭ್ಯಗಾದ್ಧರಿಃ ॥</p>
<p class="Text">ಜೊತೆಗೆ ಭೇರಿ, ಮೃದಂಗಾದಿ ವಾದ್ಯ ಧ್ವನಿಗಳಿಂದಲೂ, ಅನೇಕ ಮಂದಿ ಕಪಿ, ಕರಡಿಗಳಿಂದಲೂ, ರಾಜಮರ್ಯಾದೆಗಳಾದ ಶ್ವೇತಚ್ಛತ್ರ, ಚಾಮರಗಳಿಂದ ಶೋಭಿಸುತ್ತಾ  ನೀಲ, ಅಂಗದ, ಹನುಮಂತ ಮುಂತಾದ ಪ್ರಧಾನ ವಾನರ ವೀರರಿಂದೊಡಗೂಡಿ ಸುಗ್ರೀವನು ಶ್ರೀರಾಮನ ಬಳಿಗೆ ಬಂದನು. ॥63॥ </p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ಪಂಚಮಃ ಸರ್ಗಃ ॥5॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ಐದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-7-6">ಆರನೆಯ  ಸರ್ಗ</p>
<p class="description">ಸೀತಾನ್ವೇಷಣೆ, ವಾನರರ ಗುಹಾಪ್ರವೇಶ ಹಾಗೂ ಸ್ವಯಂಪ್ರಭೆಯ ಚರಿತ್ರೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ದೃಷ್ಟ್ವಾ ರಾಮಂ ಸಮಾಸೀನಂ ಗುಹಾದ್ವಾರಿ ಶಿಲಾತಲೇ ।</p>
<p class="Shlok">ಚೈಲಾಜಿನಧರಂ ಶ್ಯಾಮಂ ಜಟಾಮೌಲಿವಿರಾಜಿತಮ್ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ವಿಶಾಲನಯನಂ ಶಾಂತಂ ಸ್ಮಿತಚಾರುಮುಖಾಂಬುಜಮ್ ।</p>
<p class="Shlok">ಸೀತಾವಿರಹಸಂತಪ್ತಂ ಪಶ್ಯಂತಂ ಮೃಗಪಕ್ಷಿಣಃ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ರಥಾದ್ದೂರಾತ್ಸಮುತ್ಪತ್ಯ ವೇಗಾತ್ಸುಗ್ರೀವಲಕ್ಷ್ಮಣೌ ।</p>
<p class="Shlok">ರಾಮಸ್ಯ ಪಾದಯೋರಗ್ರೇ ಪೇತತುರ್ಭಕ್ತಿಸಂಯುತೌ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಗುಹೆಯ ಬಾಗಿಲಲ್ಲಿ ಕಲ್ಲಿನ ಮೇಲೆ ಕುಳಿತಿರುವ, ನಾರುಮಡಿ, ಜಿಂಕೆಯ ಚರ್ಮವನ್ನು ಧರಿಸಿರುವ, ಜಟಾಮುಕುಟದಿಂದ ಶೋಭಿಸುವ, ನೀಲವರ್ಣನಾದ, ವಿಶಾಲನೇತ್ರನಾದ, ಶಾಂತನಾದ, ಮುಗಳುನಗೆಯಿಂದ ಕೂಡಿದ, ಕಮಲದಂತಹ ಮುಖವುಳ್ಳ, ಸೀತಾ ವಿರಹ ವ್ಯಥೆಯಿಂದ ಬಳಲಿದ, ಮೃಗಪಕ್ಷಿಗಳನ್ನು ನೋಡುತ್ತಿರುವ ಶ್ರೀರಾಮಚಂದ್ರನನ್ನು ದೂರದಿಂದಲೇ ಕಂಡ ಸುಗ್ರೀವ-ಲಕ್ಷ್ಮಣರಿಬ್ಬರೂ ಕೂಡಲೇ ರಥದಿಂದ ಕೆಳಗೆ ನೆಗೆದು ವೇಗವಾಗಿ ಓಡಿಬಂದು ಭಕ್ತಿ ಸಮನ್ವಿತರಾಗಿ ಶ್ರೀರಾಮನ ಚರಣಗಳಲ್ಲಿ ವಂದಿಸಿಕೊಂಡರು. ॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ರಾಮಃ ಸುಗ್ರೀವಮಾಲಿಂಗ್ಯ ಪೃಷ್ಟ್ವಾನಾಮಯಮಂತಿಕೇ ।</p>
<p class="Shlok">ಸ್ಥಾಪಯಿತ್ವಾ ಯಥಾನ್ಯಾಯಂ ಪೂಜಯಾಮಾಸ ಧರ್ಮವಿತ್ ॥</p>
<p class="Text">ಧರ್ಮಜ್ಞನಾದ ಶ್ರೀರಘುವರನು ಸುಗ್ರೀವನನ್ನು ತಬ್ಬಿಕೊಂಡು ಯೋಗ ಕ್ಷೇಮ ವನ್ನು ವಿಚಾರಿಸಿದನು. ಬಳಿಕ ರಾಜಯೋಗ್ಯವಾಗಿ ಅವನನ್ನು ಸತ್ಕರಿಸಿದನು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ತತೋಽಬ್ರವೀದ್ರಘುಶ್ರೇಷ್ಠಂ ಸುಗ್ರೀವೋ ಭಕ್ತಿನಮ್ರಧೀಃ ।</p>
<p class="Shlok">ದೇವ ಪಶ್ಯ ಸಮಾಯಾಂತೀಂ ವಾನರಾಣಾಂ ಮಹಾಚಮೂಮ್ ॥</p>
<p class="Text">ಸುಗ್ರೀವನು ಭಕ್ತಿವಶನಾಗಿ, ಅತಿವಿನಯದಿಂದ ಕೂಡಿ ಶ್ರೀರಾಮನಲ್ಲಿ ಹೇಳಿದನು ‘‘ಸ್ವಾಮಿ! ಇದೋ ಬರುತ್ತಿರುವ ವಾನರರ ದೊಡ್ಡ ಸೇನೆಯನ್ನು ನೋಡು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಕುಲಾಚಲಾದ್ರಿಸಂಭೂತಾ ಮೇರುಮಂದರಸನ್ನಿಭಾಃ ।</p>
<p class="Shlok">ನಾನಾದ್ವೀಪಸರಿಚ್ಛೈಲವಾಸಿನಃ ಪರ್ವತೋಪಮಾಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಅಸಂಖ್ಯಾತಾಃ ಸಮಾಯಾಂತಿ ಹರಯಃ ಕಾಮರೂಪಿಣಃ ।</p>
<p class="Shlok">ಸರ್ವೇ ದೇವಾಂಶಸಂಭೂತಾಃ ಸರ್ವೇ ಯುದ್ಧವಿಶಾರದಾಃ ॥</p>
<p class="Text">ಹಿಮಾಲಯಾದಿ ಕುಲಪರ್ವತಗಳಲ್ಲಿ ಹುಟ್ಟಿ ಬೆಳೆದಿರುವ ಮೇರು, ಮಂದರ ಪರ್ವತಗಳಿಗೆ ಸಮಾನರಾದ, ಅನೇಕ ದ್ವೀಪಗಳಲ್ಲಿಯೂ, ನದಿಯ ದಡಗಳಲ್ಲಿಯೂ, ಪರ್ವತ ಗಳಲ್ಲಿಯೂ ವಾಸವಾಗಿರುವ, ಪರ್ವತಾಕಾರ ಶರೀರವುಳ್ಳ, ಬಯಸಿದ ರೂಪವನ್ನು ತಳೆಯಬಲ್ಲ ಅಸಂಖ್ಯಾತ ಕಪಿಗಳು ಬರುತ್ತಿರುವರು. ಇವರೆಲ್ಲರೂ ದೈವಾಂಶಸಂಭೂತರೂ ಹಾಗೂ ಯುದ್ಧ ಮಾಡುವುದರಲ್ಲಿ ಹೆಚ್ಚಿನ ಕುಶಲಿಗಳೂ ಆಗಿದ್ದಾರೆ. ॥6-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಅತ್ರ ಕೇಚಿದ್ಗಜಬಲಾಃ ಕೇಚಿದ್ದಶಗಜೋಪಮಾಃ ।</p>
<p class="Shlok">ಗಜಾಯುತಬಲಾಃ ಕೇಚಿದನ್ಯೇಮಿತಬಲಾಃ ಪ್ರಭೋ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಕೇಚಿದಂಜನಕೂಟಾಭಾಃ ಕೇಚಿತ್ಕನಕಸನ್ನಿಭಾಃ ।</p>
<p class="Shlok">ಕೇಚಿದ್ರಕ್ತಾಂತವದನಾ ದೀರ್ಘವಾಲಾಸ್ತಥಾಪರೇ ॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಶುದ್ಧಸ್ಫಟಿಕಸಂಕಾಶಾಃ ಕೇಚಿದ್ರಾಕ್ಷಸಸನ್ನಿಭಾಃ ।</p>
<p class="Shlok">ಗರ್ಜಂತಃ ಪರಿತೋ ಯಾಂತಿ ವಾನರಾ ಯುದ್ಧಕಾಂಕ್ಷಿಣಃ ॥</p>
<p class="Text">ಸ್ವಾಮಿ! ಇವರಲ್ಲಿ ಕೆಲವರು ಒಂದು ಆನೆಯ ಬಲವುಳ್ಳವರು, ಕೆಲವರು ಹತ್ತು ಆನೆಗಳ ಬಲವುಳ್ಳವರು, ಕೆಲವರು ಸಾವಿರ, ಹತ್ತು ಸಾವಿರ ಆನೆಗಳ ಬಲವುಳ್ಳವರಾಗಿದ್ದಾರೆ. ಇನ್ನು ಕೆಲವರು ಎಣಿಸಲಾರದಷ್ಟು ಆನೆಗಳ ಬಲವುಳ್ಳವರಾಗಿದ್ದಾರೆ. ಕೆಲವರು ಅಂಜನ (ಕಾಡಿಗೆ) ಗಿರಿಯಂತೆ ಕಪ್ಪಾಗಿರುವವರು, ಕೆಲವು ಹೊನ್ನಿನಂತೆ ಹೊಳ ಪುಳ್ಳವರು, ಕೆಲವರು ಕೆಂಪಾದ ಮುಖವುಳ್ಳವರು, ಕೆಲವರು ಉದ್ದವಾದ ಬಾಲ ಉಳ್ಳವರು, ಕೆಲವರು ಉದ್ದವಾದ ಕೂದಲುಳ್ಳವರು, ಕೆಲವರು ಸ್ವಚ್ಛವಾದ ಸ್ಫಟಿಕದಂತೆ ಕಾಂತಿಯುಳ್ಳವರು, ಕೆಲವರು ರಾಕ್ಷಸರಂತೆ ಭಯಂಕರ ರೂಪುಳ್ಳವರೂ ಇದ್ದಾರೆ. ಯುದ್ಧಾಕಾಂಕ್ಷಿಗಳಾದ ಈ ಕಪಿ ವೀರರರು ಘರ್ಜಿಸುತ್ತಾ ಅತ್ತ-ಇತ್ತ ತಿರುಗಾಡುತ್ತಿರುವರು. ॥8-10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ತ್ವದಾಜ್ಞಾಕಾರಿಣಃ ಸರ್ವೇ ಫಲಮೂಲಾಶನಾಃ ಪ್ರಭೋ ।</p>
<p class="Shlok">ಋಕ್ಷಾಣಾಮಧಿಪೋ ವೀರೋ ಜಾಂಬವಾನ್ನಾಮ ಬುದ್ಧಿಮಾನ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಏಷ ಮೇ ಮಂತ್ರಿಣಾಂ ಶ್ರೇಷ್ಠಃ ಕೋಟಿಭಲ್ಲೂಕವೃಂದಪಃ ।</p>
<p class="Shlok">ಹನೂಮಾನೇಷ ವಿಖ್ಯಾತೋ ಮಹಾಸತ್ತ್ವಪರಾಕ್ರಮಃ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ವಾಯುಪುತ್ರೋಽತಿತೇಜಸ್ವೀ ಮಂತ್ರೀ ಬುದ್ಧಿಮತಾಂ ವರಃ ।</p>
<p class="Shlok">ನಲೋ ನೀಲಶ್ಚ ಗವಯೋ ಗವಾಕ್ಷೋ ಗಂಧಮಾದನಃ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಶರಭೋ ಮೈಂದವ ಶ್ಚೈವ ಗಜಃ ಪನಸ ಏವ ಚ ।</p>
<p class="Shlok">ಬಲೀಮುಖೋ ದಧಿಮುಖಃ ಸುಷೇಣಸ್ತಾರ ಏವ ಚ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಕೇಸರೀ ಚ ಮಹಾಸತ್ತ್ವಃ ಪಿತಾ ಹನುಮತೋ ಬಲೀ ।</p>
<p class="Shlok">ಏತೇ ತೇ ಯೂಥಪಾ ರಾಮ ಪ್ರಾಧಾನ್ಯೇನ ಮಯೋದಿತಾಃ ॥</p>
<p class="Text">ಹೇ ಪ್ರಭು! ಫಲಮೂಲಾದಿ ಆಹಾರವಾಗಿ ಉಳ್ಳ ಇವರೆಲ್ಲರೂ ನಿನ್ನ ಅಪ್ಪಣೆಯನ್ನು ನೆರವೇರಿಸುವರು. (ಇವರ ನಿರ್ವಾಹಕ್ಕಾಗಿ ನೀನು ಏನೂ ಚಿಂತಿಸಬೇಕಾಗಿಲ್ಲ.) ಇವನು ಬುದ್ಧಿವಂತನೂ, ಕೋಟಿ ಕರಡಿಗಳ ಗುಂಪಿಗೆ ಒಡೆಯನೂ ತುಂಬಾ ಹಿರಿಯನೂ ಆದ ನನ್ನ ಮಂತ್ರಿ ಶ್ರೇಷ್ಠನಾದ ಜಾಂಬವಂತನೆಂಬುವನು. ಇವನು ಮಹಾಬಲ ಪರಾಕ್ರಮಿಯೂ, ವಾಯುಪುತ್ರನೂ, ಅತ್ಯಂತ ತೇಜಸ್ವಿಯೂ, ಬುದ್ಧಿವಂತರಲ್ಲಿ ಅಗ್ರಗಣ್ಯನೂ, ನನಗೆ ಪ್ರಧಾನ ಮಂತ್ರಿಯೂ ಆದ ಹನುಮಂತನೆಂಬುವನು. ಇವರಲ್ಲದೆ, ರಾಮಾ! ಇನ್ನು ನಳ, ನೀಲ, ಗವಯ, ಗವಾಕ್ಷ, ಗಂಧಮಾದನ, ಶರಭ, ಮೈಂದ, ದ್ವಿವಿದ, ಗಜ, ಪನಸ, ಬಲೀಮುಖ, ದಧಿಮುಖ, ಸುಷೇಣ, ತಾರ, ಹನುಮಂತನ ತಂದೆ ಮಹಾಬಲಿಷ್ಠನಾದ ಕೇಸರಿ, ಮುಂತಾದವರೆಲ್ಲರೂ ಯೂಥ ಪತಿಗಳಾಗಿದ್ದಾರೆ. ಇವರಲ್ಲದೆ ಇನ್ನೂ ಅನೇಕ ಸೇನಾಪತಿಗಳೂ ಇದ್ದಾರೆ. ಮುಖ್ಯ-ಮುಖ್ಯಸ್ಥರ ಹೆಸರನ್ನು ಮಾತ್ರ ಹೇಳಿರುವೆನು. ॥11-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಮಹಾತ್ಮಾನೋ ಮಹಾವೀರ್ಯಾಃ ಶಕ್ರತುಲ್ಯಪರಾಕ್ರಮಾಃ ।</p>
<p class="Shlok">ಏತೇ ಪ್ರತ್ಯೇಕತಃ ಕೋಟಿ ಕೋಟಿವಾನರಯೂಥಪಾಃ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ತವಾಜ್ಞಾಕಾರಿಣಃ ಸರ್ವೇ ಸರ್ವೇ ದೇವಾಂಶಸಂಭವಾಃ ।</p>
<p class="Shlok">ಏಷ ವಾಲಿಸುತಃ ಶ್ರೀಮಾನಂಗದೋ ನಾಮ ವಿಶ್ರುತಃ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ವಾಲಿತುಲ್ಯಬಲೋ ವೀರೋ ರಾಕ್ಷಸಾನಾಂ ಬಲಾಂತಕಃ ।</p>
<p class="Shlok">ಏತೇ ಚಾನ್ಯೇ ಚ ಬಹವಸ್ತ್ವದರ್ಥೇ ತ್ಯಕ್ತಜೀವಿತಾಃ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಯೋದ್ಧಾರಃ ಪರ್ವತಾಗ್ರೈಶ್ಚ ನಿಪುಣಾಃ ಶತ್ರುಘಾತನೇ ।</p>
<p class="Shlok">ಆಜ್ಞಾಪಯ ರಘುಶ್ರೇಷ್ಠ ಸರ್ವೇ ತೇ ವಶವರ್ತಿನಃ ॥</p>
<p class="Text">ಇವರೆಲ್ಲರೂ ಮಹಾಕಾಯವುಳ್ಳರೂ, ಮಹಾತ್ಮರೂ, ಮಹಾವೀರ್ಯ ಶಾಲಿಗಳೂ, ದೇವೇಂದ್ರನಿಗೆ ಸಮವಾದ ಪರಾಕ್ರಮವುಳ್ಳವರೂ ಆಗಿದ್ದು, ಇವರಲ್ಲಿ ಪ್ರತಿಯೊಬ್ಬರೂ ಕೋಟಿ ಕೋಟಿ ಕಪಿಗಳ ಗುಂಪಿಗೆ ಒಡೆಯರಾಗಿರುವರು. ಎಲ್ಲರೂ ದೈವಾಂಶ ಸಂಭೂತರಾಗಿದ್ದು, ನಿನ್ನ ಅಪ್ಪಣೆಯನ್ನು ನಡೆಸುವವರಾಗಿದ್ದಾರೆ. ಇವನು ವಾಲಿಪುತ್ರ ಅಂಗದನೆಂಬ ಪ್ರಸಿದ್ಧನಾದ ಕಪಿಯು. ಇವನು ವಾಲಿಗೆ ಸಮನಾಗಿ ಬಲವುಳ್ಳವನೂ, ರಾಕ್ಷಸರ ಬಲವನ್ನು ನಾಶಮಾಡುವವನೂ ಆಗಿದ್ದಾನೆ. ಇವರಲ್ಲದೆ ಇನ್ನೂ ಅನೇಕ ಕಪಿಗಳು ನಿನಗಾಗಿ ಪ್ರಾಣಕೊಡಲೂ ಸಿದ್ಧರಿರುತ್ತಾರೆ. ಇವರೆಲ್ಲ ಪರ್ವತ ಶಿಖರಗಳಿಂದ ಯುದ್ಧ ಮಾಡಿ ಶತ್ರುಗಳನ್ನು ನಾಶಗೊಳಿಸುವುದರಲ್ಲಿ ನಿಪುಣರಾಗಿರುವರು. ರಘುಶ್ರೇಷ್ಠನೆ! ಇವರೆಲ್ಲರೂ ನಿನ್ನ ಆಜ್ಞಾಧಾರಕರಾಗಿದ್ದಾರೆ. ಇವರಿಗೆ ಅಪ್ಪಣೆಮಾಡು.’’ ॥16-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ರಾಮಃ ಸುಗ್ರೀವಮಾಲಿಂಗ್ಯ ಹರ್ಷಪೂರ್ಣಾಶ್ರುಲೋಚನಃ ।</p>
<p class="Shlok">ಪ್ರಾಹ ಸುಗ್ರೀವ ಜಾನಾಸಿ ಸರ್ವಂ ತ್ವಂ ಕಾರ್ಯಗೌರವಮ್ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಮಾರ್ಗಣಾರ್ಥಂ ಹಿ ಜಾನಕ್ಯಾ ನಿಯುಂಕ್ಷ್ವ ಯದಿ ರೋಚತೇ ।</p>
<p class="Shlok">ಶ್ರುತ್ವಾ ರಾಮಸ್ಯ ವಚನಂ ಸುಗ್ರೀವಃ ಪ್ರೀತಮಾನಸಃ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಪ್ರೇಷಯಾಮಾಸ ಬಲಿನೋ ವಾನರಾನ್ ವಾನರರ್ಷಭಃ ।</p>
<p class="Shlok">ದಿಕ್ಷು ಸರ್ವಾಸು ವಿವಿಧಾನ್ವಾನರಾನ್ ಪ್ರೇಷ್ಯ ಸತ್ವರಮ್ ॥ </p>
<p class="Shlok-Number">(ಶ್ಲೋಕ-23)</p>
<p class="Shlok">ದಕ್ಷಿಣಾಂ ದಿಶಮತ್ಯರ್ಥಂ ಪ್ರಯತ್ನೇನ ಮಹಾಬಲಾನ್ ।</p>
<p class="Shlok">ಯುವರಾಜಂ ಜಾಂಬವಂತಂ ಹನೂಮಂತಂ ಮಹಾಬಲಮ್ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ನಲಂ ಸುಷೇಣಂ ಶರಭಂ ಮೈಂದಂ ದ್ವಿವಿದಮೇವ ಚ ।</p>
<p class="Shlok">ಪ್ರೇಷಯಾಮಾಸ ಸುಗ್ರೀವೋ ವಚನಂ ಚೇದಮಬ್ರವೀತ್ ॥</p>
<p class="Text">ಆಗ ಸಂತೋಷದಿಂದ ಉಂಟಾದ ಕಣ್ಣೀರಿನಿಂದ ಶ್ರೀರಾಮನು ಸುಗ್ರೀವನನ್ನು ಆಲಿಂಗಿಸಿಕೊಂಡು ಇಂತೆಂದನು  ‘‘ಸುಗ್ರೀವನೆ! ನೀನು ಎಲ್ಲ ಕಾರ್ಯಗಳ ಜವಾಬ್ದಾರಿಯನ್ನು ಬಲ್ಲವನು. ನಿನಗೆ ಸರಿಯೆನಿಸಿದರೆ ಸೀತಾದೇವಿಯನ್ನು ಹುಡುಕುವುದಕ್ಕಾಗಿ ಕಪಿಗಳನ್ನು ಗೊತ್ತು ಮಾಡಿ, ನೀನೇ ಅಪ್ಪಣೆ ಮಾಡು.’’ ಶ್ರೀರಾಮನ ಮಾತನ್ನು ಕೇಳಿದ ವಾನರ ಶ್ರೇಷ್ಠನಾದ ಸುಗ್ರೀವನು ಸಂತುಷ್ಟ-ಮನಸ್ಕನಾಗಿ ಕಪಿಗಳನ್ನು ಕಳುಹಿಸಲು ಅಪ್ಪಣೆ ಮಾಡಿದನು. ಎಲ್ಲ ದಿಕ್ಕುಗಳಿಗೂ ಜಾಗ್ರತೆಯಾಗಿ ಕಪಿವೀರರನ್ನು ಕಳಿಸಿಕೊಟ್ಟು, ವಿಶೇಷವಾಗಿ ದಕ್ಷಿಣ ದಿಕ್ಕಿಗೆ ಹೆಚ್ಚಿನ ಪ್ರಯತ್ನ ಮಾಡುವಂತಹ ಮಹಾಬಲಿಷ್ಠರಾದ ಜಾಂಬವಂತ, ಯುವರಾಜ ಅಂಗದ, ಮಹಾಬಲಶಾಲಿಯಾದ ಹನುಮಂತ, ನಲ, ಸುಷೇಣ, ಶರಭ, ಮೈಂದ, ದ್ವಿವಿದ ಇವರುಗಳನ್ನು ನೇಮಿಸಿ ಹೇಳಿದನು— ॥20-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ವಿಚಿನ್ವಂತು ಪ್ರಯತ್ನೇನ ಭವಂತೋ ಜಾನಕೀಂ ಶುಭಾಮ್ ।</p>
<p class="Shlok">ಮಾಸಾದರ್ವಾಙ್ನಿವರ್ತಧ್ವಂ ಮಚ್ಛಾಸನಪುರಃ ಸರಾಃ ॥ </p>
<p class="Shlok-Number">(ಶ್ಲೋಕ-26)</p>
<p class="Shlok">ಸೀತಾಮದೃಷ್ಟ್ವಾ ಯದಿ ವೋ ಮಾಸಾದೂರ್ಧ್ವಂ ದಿನಂ ಭವೇತ್ ।</p>
<p class="Shlok">ತದಾ ಪ್ರಾಣಾಂತಿಕಂ ದಂಡಂ ಮತ್ತಃ ಪ್ರಾಪ್ಸ್ಯಥ ವಾನರಾಃ ॥</p>
<p class="Text">‘‘ನೀವುಗಳು ಪ್ರಯತ್ನಮಾಡಿ ಶುಭಲಕ್ಷಣಳಾದ ಸೀತೆಯನ್ನು ಹುಡುಕಿರಿ. ನನ್ನ ಆಜ್ಞೆಯನ್ನು ಗೌರವಿಸಿ ಒಂದು ತಿಂಗಳೊಳಗಾಗಿ ಹಿಂದಕ್ಕೆ ಬನ್ನಿ. ಸೀತೆಯನ್ನು ಕಾಣದೆ ಒಂದು ತಿಂಗಳು ಕಾಲ ಮೀರಿದ ಮೇಲೆ ಒಂದು ದಿನವಾದರೂ ತಡವಾಗಿ ಹಿಂದಿರುಗಿದರೆ ಎಲೈ ಕಪಿಗಳೇ! ನೀವು ಪ್ರಾಣವನ್ನು ತೆರುವ ದಂಡವನ್ನು ಅನುಭವಿಸಬೇಕಾದೀತು.’’ ॥25-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಇತಿ ಪ್ರಸ್ಥಾಪ್ಯ ಸುಗ್ರೀವೋ ವಾನರಾನ್ ಭೀಮವಿಕ್ರಮಾನ್ ।</p>
<p class="Shlok">ರಾಮಸ್ಯ ಪಾರ್ಶ್ವೇ ಶ್ರೀರಾಮಂ ನತ್ವಾ ಚೋಪವಿವೇಶ ಸಃ ॥</p>
<p class="Text">ಆ ಮಹಾಪರಾಕ್ರಮಿ ವಾನರವೀರರನ್ನು ಕಳಿಸಿಕೊಟ್ಟು, ಸುಗ್ರೀವನು ಶ್ರೀರಾಮನ ಬಳಿಗೆ ಬಂದು ನಮಸ್ಕರಿಸಿ ಕುಳಿತುಕೊಂಡನು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಗಚ್ಛಂತಂ ಮಾರುತಿಂ ದೃಷ್ಟ್ವಾ ರಾಮೋ ವಚನಮಬ್ರವೀತ್ ।</p>
<p class="Shlok">ಅಭಿಜ್ಞಾನಾರ್ಥಮೇತನ್ಮೇ ಹ್ಯಂಗುಲೀಯಕಮುತ್ತಮಮ್ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಮನ್ನಾಮಾಕ್ಷರಸಂಯುಕ್ತಂ ಸೀತಾಯೈ ದೀಯತಾಂ ರಹಃ ।</p>
<p class="Shlok">ಅಸ್ಮಿನ್ ಕಾರ್ಯೇ ಪ್ರಮಾಣಂ ಹಿ ತ್ವಮೇವ ಕಪಿಸತ್ತಮ ।</p>
<p class="Shlok">ಜಾನಾಮಿ ಸತ್ತ್ವಂ ತೇ ಸರ್ವಂ ಗಚ್ಛ ಪಂಥಾಃ ಶುಭಸ್ತವ  ॥</p>
<p class="Text">ಹೊರಡುತ್ತಿರುವ ಹನುಮಂತನನ್ನು ಕಂಡು ಶ್ರೀರಾಮನು ಹೇಳಿದನು — ‘‘ಹೇ ಕಪಿಶ್ರೇಷ್ಠನೆ! ನನ್ನ ನಾಮಾಂಕಿತ ಈ ಉಂಗುರವನ್ನು ಗುರುತಿಗಾಗಿ ಸೀತಾದೇವಿಗೆ ರಹಸ್ಯದಲ್ಲಿ  ಕೊಡು. ಮಾರುತಿ! ಈ ಕೆಲಸದಲ್ಲಿ ನೀನು ಮಾತ್ರವೇ ನಂಬಿಕೆಗೆ ಅರ್ಹನು. ಏಕೆಂದರೆ, ನಿನ್ನ ಬಲ ಪರಾಕ್ರಮಗಳನ್ನು ನಾನು ಚೆನ್ನಾಗಿ ಬಲ್ಲೆನು. ನೀವು ಹೊರಡಿರಿ. ನಿಮಗೆ ದಾರಿಯು ಸುಗಮವಾಗಲಿ.’’ ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಏವಂ ಕಪೀನಾಂ ರಾಜ್ಞಾ ತೇ ವಿಸೃಷ್ಟಾಃ ಪರಿಮಾರ್ಗಣೇ ।</p>
<p class="Shlok">ಸೀತಾಯಾ ಅಂಗದಮುಖಾ ಬಭ್ರಮುಸ್ತತ್ರ ತತ್ರ ಹ ॥</p>
<p class="Text">ಹೀಗೆ ಕಪಿರಾಜನಿಂದ ಬೀಳ್ಕೊಂಡು ಅಂಗದಾದಿ ವಾನರರು ಸೀತಾದೇವಿಯನ್ನು ಹುಡುಕ್ತಾ ಅಲ್ಲಲ್ಲಿ ಅಲೆಯುತ್ತಿದ್ದರು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಭ್ರಮಂತೋ ವಿಂಧ್ಯಗಹನೇ ದದೃಶುಃ ಪರ್ವತೋಪಮಮ್ ।</p>
<p class="Shlok">ರಾಕ್ಷಸಂ ಭೀಷಣಾಕಾರಂ ಭಕ್ಷಯಂತಂ ಮೃಗಾನ್ ಗಜಾನ್ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ರಾವಣೋಽಯಮಿತಿ ಜ್ಞಾತ್ವಾ ಕೇಚಿದ್ವಾನರಪುಂಗವಾಃ ।</p>
<p class="Shlok">ಜಘ್ನುಃ ಕಿಲಕಿಲಾಶಬ್ದಂ ಮುಂಚಂತೋ ಮುಷ್ಟಿಭಿಃ ಕ್ಷಣಾತ್ ॥</p>
<p class="Text">ವಿಂಧ್ಯಪರ್ವತದ ದಟ್ಟವಾದ ಕಾಡಿನಲ್ಲಿ ಅಡ್ಡಾಡುತ್ತಿರುವಾಗ ಪರ್ವತದಂತೆ ದೇಹವುಳ್ಳ ಭಯಂಕರ ರಾಕ್ಷಸನೋರ್ವನು ಆನೆ ಮುಂತಾದ ಪ್ರಾಣಿಗಳನ್ನು ಹಿಡಿಹಿಡಿದು ತಿನ್ನುತ್ತಿರುವುದನ್ನು ಕಂಡರು. ಕೆಲವು ವಾನರಶ್ರೇಷ್ಠರು ಈತನೇ ರಾವಣನೆಂದು ಭಾವಿಸಿ ಕಿಲಕಿಲನೆ ಶಬ್ದ ಮಾಡುತ್ತಾ ಕ್ಷಣಮಾತ್ರದಲ್ಲಿ ತಮ್ಮ ಮುಷ್ಟಿಗಳಿಂದ ಗುದ್ದಿಕೊಂದುಬಿಟ್ಟರು. ॥31-32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ನಾಯಂ ರಾವಣ ಇತ್ಯುಕ್ತ್ವಾ ಯಯುರನ್ಯನ್ಮಹದ್ವನಮ್ ।</p>
<p class="Shlok">ತೃಷಾರ್ತಾಃ ಸಲಿಲಂ ತತ್ರ ನಾವಿಂದನ್ ಹರಿಪುಂಗವಾಃ ॥</p>
<p class="Text">ಇಷ್ಟು ಸುಲಭವಾಗಿ ಸತ್ತಿರುವುದನ್ನು ತಿಳಿದು ಈತನು ರಾವಣನಲ್ಲವೆಂದು ತಿಳಿದು ಮತ್ತೊಂದು ಕಾಡಿಗೆ ಹೊರಟರು. ಅಲ್ಲಿ  ಎಲ್ಲಿಯೂ ನೀರು ದೊರೆಯದ ಕಾರಣ ಕಪಿಗಳೆಲ್ಲರೂ ಬಾಯಾರಿ ಬಸವಳಿದರು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ವಿಭ್ರಮಂತೋ ಮಹಾರಣ್ಯೇ ಶುಷ್ಕಕಂಠೋಷ್ಠತಾಲುಕಾಃ</p>
<p class="Shlok">ದದೃಶುರ್ಗಹ್ವರಂ ತತ್ರ ತೃಣಗುಲ್ಮಾವೃತಂ ಮಹತ್ ॥</p>
<p class="Text">ಆ ಗೊಂಡಾರಣ್ಯದಲ್ಲಿ ತಿರುಗುತ್ತಾ ಗಂಟಲು, ನಾಲಿಗೆ, ತುಟಿ ಒಣಗಿಹೋಯಿತು. ಆಗ ಅವರು ಅಲ್ಲಿ ಗಿಡ-ಹುಲ್ಲು ಪೊದೆಯಿಂದ ಮುಚ್ಚಿರುವ ಗುಹೆಯೊಂದನ್ನು ನೋಡಿದರು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಆರ್ದ್ರಪಕ್ಷಾನ್ ಕ್ರೌಂಚಹಂಸಾನ್ನಿಃಸೃತಾಂದದೃಶುಸ್ತತಃ ।</p>
<p class="Shlok">ಅತ್ರಾಸ್ತೇ ಸಲಿಲಂ ನೂನಂ ಪ್ರವಿಶಾಮೋ ಮಹಾಗುಹಾಮ್ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಇತ್ಯುಕ್ತ್ವಾ ಹನುಮಾನಗ್ರೇ ಪ್ರವಿವೇಶ ತಮನ್ವಯುಃ ।</p>
<p class="Shlok">ಸರ್ವೇ ಪರಸ್ಪರಂ ಧೃತ್ವಾ ಬಾಹೂನ್ಬಾಹುಭಿರುತ್ಸುಕಾಃ ॥ </p>
<p class="Text">ಆ ಗುಹೆಯಿಂದ ಒದ್ದೆಯಾದ ರೆಕ್ಕೆಗಳುಳ್ಳ ಕ್ರೌಂಚ-ಹಂಸ ಮುಂತಾದ ಪಕ್ಷಿಗಳು ಹೊರಗೆ ಬರುವುದನ್ನು ಕಂಡರು. ಇದರೊಳಗೆ ಖಂಡಿತವಾಗಿ ನೀರು ಇದೆ. ಈ ದೊಡ್ಡ ಗುಹೆಯೊಳಗೆ ಹೋಗೋಣ ಎಂದು ಹೇಳಿಕೊಂಡು ಹನುಮಂತನು ಮುಂದಾಗಿ ಒಳಹೊಕ್ಕನು, ಉಳಿದವರು ಅವನನ್ನು ಹಿಂಬಾಲಿಸಿದರು. ಪರಸ್ಪರ ತೋಳುಗಳನ್ನು ಹಿಡಿದುಕೊಂಡು ಕುತೂಹಲದಿಂದ ಮುಂದುವರೆದರು. ॥35-36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಅಂಧಕಾರೇ ಮಹದ್ದೂರಂ ಗತ್ವಾಪಶ್ಯನ್ ಕಪೀಶ್ವರಾಃ ।</p>
<p class="Shlok">ಜಲಾಶಯಾನ್ಮಣಿನಿಭತೋಯಾನ್ ಕಲ್ಪದ್ರುಮೋಪಮಾನ್ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ವೃಕ್ಷಾನ್ ಪಕ್ವಲೈರ್ನಮ್ರಾನ್ಮಧುದ್ರೋಣಸಮನ್ವಿತಾನ್ ।</p>
<p class="Shlok">ಗೃಹಾನ್ ಸರ್ವಗುಣೋಪೇತಾನ್ ಮಣಿವಸಾದಿಪೂರಿತಾನ್ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ದಿವ್ಯಭಕ್ಷ್ಯಾನ್ನಸಹಿತಾನ್ಮಾನುಷೈಃ ಪರಿವರ್ಜಿತಾನ್ ।</p>
<p class="Shlok">ವಿಸ್ಮಿತಾಸ್ತತ್ರ ಭವನೇ ದಿವ್ಯೇ ಕನಕವಿಷ್ಟರೇ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಪ್ರಭಯಾ ದೀಪ್ಯಮಾನಾಂ ತು ದದೃಶುಃ ಸ್ತ್ರೀಯಮೇಕಕಾಮ್ ।</p>
<p class="Shlok">ಧ್ಯಾಯಂತೀಂ ಚೀರವಸನಾಂ ಯೋಗಿನೀಂ ಯೋಗಮಾಸ್ಥಿತಾಮ್ ॥</p>
<p class="Text">ಹೀಗೆ ಕತ್ತಲೆಯಲ್ಲೇ ಬಹಳ ದೂರ ಹೋದ ಬಳಿಕ ಆ ಕಪಿಶ್ರೇಷ್ಠರು ಸ್ಫಟಿಕದಂತೆ ಸ್ವಚ್ಛವಾದ ನೀರು ತುಂಬಿರುವ ಸರೋವರಗಳನ್ನು, ಕಲ್ಪವೃಕ್ಷದಂತೆ ಮಧುರ ಫಲ ಭಾರದಿಂದ ಬಾಗಿದ ಕೊಂಬೆಗಳುಳ್ಳ ವೃಕ್ಷಗಳನ್ನೂ, ತುಂಬಿತುಳುಕುತ್ತಿರುವ ಜೇನುಗೂಡುಗಳನ್ನೂ, ಒಡವೆ ವಸಗಳಿಂದ ಕೂಡಿದ, ದಿವ್ಯವಾದ ತಿಂಡಿ-ತಿನಿಸುಗಳಿಂದ ಸಮೃದ್ಧವಾದ, ನಿರ್ಜನವಾದ ಭವನವನ್ನು ಕಂಡರು. ಅದರಲ್ಲಿನ ಒಂದು ಭವನದಲ್ಲಿ ಓರ್ವ ಸುಂದರಿಯು ಸುವರ್ಣಸಿಂಹಾಸನದ ಮೇಲೆ ಕುಳಿತು ಯೋಗಾಭ್ಯಾಸದಲ್ಲಿ ನಿರತಳಾಗಿರುವುದನ್ನು ಆಶ್ಚರ್ಯ ಚಕಿತರಾಗಿ ನೋಡುತ್ತಾರೆ. ॥37-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಪ್ರಣೇಮುಸ್ತಾಂ ಮಹಾಭಾಗಾಂ ಭಕ್ತ್ಯಾ ಭೀತ್ಯಾ ಚ ವಾನರಾಃ ।</p>
<p class="Shlok">ದೃಷ್ಟ್ವಾ ತಾನ್ವಾನರಾಂದೇವೀ ಪ್ರಾಹ ಯೂಯಂ ಕಿಮಾಗತಾಃ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಕುತೋ ವಾ ಕಸ್ಯ ದೂತಾ ವಾ ಮತ್ಸ್ಥಾನಂ ಕಿಂ ಪ್ರಧರ್ಷಥ ।</p>
<p class="Shlok">ತಚ್ಛ್ರುತ್ವಾ ಹನುಮಾನಾಹ ಶೃಣು ವಕ್ಷ್ಯಾಮಿ ದೇವಿ ತೇ ॥</p>
<p class="Text">ಆ ಮಹಾಭಾಗಳಾದ ಯುವತಿಯನ್ನು ಕಂಡು ವಾನರರೆಲ್ಲರೂ ಭಯಭಕ್ತಿಯಿಂದ ನಮಸ್ಕಾರಮಾಡಿದರು. ಕಪಿಗಳನ್ನು ನೋಡಿದ ಆಕೆಯು  ‘‘ನೀವು ಯಾರು? ಏಕೆ ಬಂದಿರುವಿರಿ? ಎಲ್ಲಿಂದ ಬಂದಿದ್ದೀರಿ? ನೀವು ಯಾರ ಸೇವಕರು? ನನ್ನ ಈ ಸ್ಥಾನವನ್ನು ಏಕೆ ಆಕ್ರಮಿಸಿದ್ದೀರಿ?’’ ಎಂದು ಕೇಳಿದಳು. ಅದನ್ನು ಕೇಳಿದ ಹನುಮಂತನು ‘‘ದೇವಿ! ನಾನು ನಿಮಗೆ ಎಲ್ಲ ವೃತ್ತಾಂತವನ್ನು ಹೇಳುವೆನು — ॥41-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಅಯೋಧ್ಯಾಧಿಪತಿಃ ಶ್ರೀಮಾನ್ ರಾಜಾ ದಶರಥಃ ಪ್ರಭುಃ ।</p>
<p class="Shlok">ತಸ್ಯ ಪುತ್ರೋ ಮಹಾಭಾಗೋ ಜ್ಯೇಷ್ಠೋ ರಾಮ ಇತಿ ಶ್ರುತಃ ॥</p>
<p class="Text">ಪರಮ ಐಶ್ಚರ್ಯಸಂಪನ್ನ ಮಹಾರಾಜಾ ದಶರಥನು ಅಯೋಧ್ಯೆಗೆ ಒಡೆಯರಾಗಿದ್ದರು. ಅವರ ಮಹಾಭಾಗ್ಯಶಾಲಿ ಹಿರಿಯ ಪುತ್ರ ರಾಮನೆಂದು ಪ್ರಸಿದ್ಧನಾಗಿರುವನು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಪಿತುರಾಜ್ಞಾಂ ಪುರಸ್ಕೃತ್ಯ ಸಭಾರ್ಯಃ ಸಾನುಜೋ ವನಮ್ ।</p>
<p class="Shlok">ಗತಸ್ತತ್ರ ಹೃತಾ ಭಾರ್ಯಾ ತಸ್ಯ ಸಾಧ್ವೀ ದುರಾತ್ಮನಾ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ರಾವಣೇನ ತತೋ ರಾಮಃ ಸುಗ್ರೀವಂ ಸಾನುಜೋ ಯಯೌ ।</p>
<p class="Shlok">ಸುಗ್ರೀವೋ ಮಿತ್ರಭಾವೇನ ರಾಮಸ್ಯ ಪ್ರಿಯವಲ್ಲಭಾಮ್ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಮೃಗಯಧ್ವಮಿತಿ ಪ್ರಾಹ ತತೋ ವಯಮುಪಾಗತಾಃ ।</p>
<p class="Shlok">ತತೋ ವನಂ ವಿಚಿನ್ವಂತೋ ಜಾನಕೀಂ ಜಲಕಾಂಕ್ಷಿಣಃ ॥ </p>
<p class="Shlok-Number">(ಶ್ಲೋಕ-47)</p>
<p class="Shlok">ಪ್ರವಿಷ್ಟಾ ಗಹ್ವರಂ ಘೋರಂ ದೈವಾದತ್ರ ಸಮಾಗತಾಃ ।</p>
<p class="Shlok">ತ್ವಂ ವಾ ಕಿಮರ್ಥಮತ್ರಾಸಿ ಕಾ ವಾ ತ್ವಂ ವದ ನಃ ಶುಭೇ ॥</p>
<p class="Text">ಅವನು ತಂದೆಯ ಆಜ್ಞೆಯನ್ನು ಪಾಲಿಸಲು ತನ್ನ ಪತ್ನೀ ಮತ್ತು ತಮ್ಮನೊಡಗೂಡಿ ದಂಡಕಾರಣ್ಯಕ್ಕೆ ಬಂದಿದ್ದನು. ಅಲ್ಲಿ ಪತಿವ್ರತೆಯಾದ ಅವನ ಪತ್ನಿಯನ್ನು ದುರಾತ್ಮನಾದ ರಾವಣನು ಕದ್ದುಕೊಂಡು ಹೋದನು. ಅನಂತರ ರಾಮನು ಸಹೋದರನೊಂದಿಗೆ ಪತ್ನಿಯನ್ನು ಹುಡುಕುತ್ತಾ ಸುಗ್ರೀವನ ಬಳಿಗೆ ಬಂದನು. ಸುಗ್ರೀವನಿಗೆ ಅವನೊಂದಿಗೆ ಮಿತ್ರಭಾವ ಉಂಟಾದ್ದರಿಂದ ನಮಗೆ ರಾಮನ ಪತ್ನಿಯನ್ನು ಹುಡುಕಿ ತನ್ನಿ ಎಂದು ಆಜ್ಞಾಪಿಸಿದನು. ಆದ್ದರಿಂದ ರಾಮಸೇವಕರಾದ ನಾವು ಇಲ್ಲಿಗೆ ಬಂದೆವು. ಇಲ್ಲಿ ಕಾಡಿನಲ್ಲಿ ಸೀತೆಯನ್ನು ಹುಡುಕುತ್ತಿರುವಾಗ ನೀರಿನ ಬಯಕೆಯಿಂದ ಭಯಂಕರವೂ ಗಹನವೂ ಆದ ಗುಹೆಯನ್ನು ಹೊಕ್ಕು ದೈವಯೋಗದಿಂದ ಇಲ್ಲಿಗೆ ಬಂದೆವು. ಹೇ ಶುಭಳೆ! ನೀನು ಏತಕ್ಕಾಗಿ ಇಲ್ಲಿರುವೆ? ನೀನು ಯಾರು? ನನಗೆ ಹೇಳು’’ ಎಂದನು. ॥44-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಯೋಗಿನೀ ಚ ತಥಾ ದೃಷ್ಟ್ವಾ ವಾನರಾನ್ ಪ್ರಾಹ ಹೃಷ್ಟಧೀಃ ।</p>
<p class="Shlok">ಯಥೇಷ್ಟಂ ಫಲಮೂಲಾನಿ ಜಗ್ಧ್ವಾ ಪೀತ್ವಾಮೃತಂ ಪಯಃ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಆಗಚ್ಛತ ತತೋ ವಕ್ಷ್ಯೇ ಮಮ ವೃತ್ತಾಂತಮಾದಿತಃ ।</p>
<p class="Shlok">ತಥೇತಿ ಭುಕ್ತ್ವಾ ಪೀತ್ವಾ ಚ ಹೃಷ್ಟಾಸ್ತೇ ಸರ್ವವಾನರಾಃ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ದೇವ್ಯಾಃ ಸಮೀಪಂ ಗತ್ವಾ ತೇ ಬದ್ಧಾಂಜಲಿಪುಟಾಃ ಸ್ಥಿತಾಃ ।</p>
<p class="Shlok">ತತಃ ಪ್ರಾಹ ಹನೂಮಂತಂ ಯೋಗಿನೀ ದಿವ್ಯದರ್ಶನಾ ॥</p>
<p class="Text">ಇದೆಲ್ಲವನ್ನು ಕಂಡು ಆ ಯೋಗಿನಿಗೆ ತುಂಬಾ ಸಂತೋಷ ಉಂಟಾಗಿ ವಾನರರೊಂದಿಗೆ ಹೇಳಿದಳು  ‘‘ಮೊಟ್ಟಮೊದಲು ನೀವು ಇಷ್ಟ ಬಂದಷ್ಟು ಹಣ್ಣು-ಗೆಡ್ಡೆಗಳನ್ನು ತಿಂದು, ಅಮೃತ ಸಮಾನವಾದ ನೀರನ್ನು ಕುಡಿದು ಬನ್ನಿ. ಅನಂತರ ನನ್ನ ಕಥೆಯನ್ನು ಪ್ರಾರಂಭದಿಂದ ಹೇಳುವೆನು.’’ ಆಗ ಆ ಎಲ್ಲ ವಾನರರು ಹಾಗೆಯೇ ಆಗಲೆಂದು ಹೇಳಿ ಯಥೇಷ್ಟವಾಗಿ ಹಣ್ಣು-ಗೆಡ್ಡೆಗಳನ್ನು ತಿಂದು, ನೀರು ಕುಡಿದು ಸಂತುಷ್ಟರಾಗಿ, ಅವರೆಲ್ಲರೂ ಆ ದೇವಿಯ ಬಳಿಗೆ ಬಂದು ಕೈ ಜೋಡಿಸಿಕೊಂಡು ನಿಂತುಕೊಂಡರು. ಅನಂತರ ಆ ದಿವ್ಯದೃಷ್ಟಿಯುಳ್ಳ ಯೋಗಿನಿಯು ಹನುಮಂತನ ಬಳಿ ಹೇಳುತ್ತಾಳೆ. ॥48-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಹೇಮಾ ನಾಮ ಪುರಾ ದಿವ್ಯರೂಪಿಣೀ ವಿಶ್ವಕರ್ಮಣಃ ।</p>
<p class="Shlok">ಪುತ್ರೀ ಮಹೇಶಂ ನೃತ್ಯೇನ ತೋಷಯಾಮಾಸ ಭಾಮಿನೀ ॥</p>
<p class="Text">‘‘ವಿಶ್ವಕರ್ಮನ ಮಗಳು ದಿವ್ಯಸುಂದರಿಯಾದ ಹೇಮಾ ಎಂಬ ಸ್ತ್ರೀಯು ಹಿಂದೆ ಈಶ್ವರನನ್ನು ತನ್ನ ನಾಟ್ಯದಿಂದ ಸಂತೋಷಗೊಳಿಸಿದಳು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತುಷ್ಟೋ ಮಹೇಶಃ ಪ್ರದದಾವಿದಂ ದಿವ್ಯಪುರಂ ಮಹತ್ ।</p>
<p class="Shlok">ಅತ್ರ ಸ್ಥಿತಾ ಸಾ ಸುದತೀ ವರ್ಷಾಣಾಮಯುತಾಯುತಮ್ ॥</p>
<p class="Text">ಪ್ರಸನ್ನನಾದ ಶಿವನು ದೊಡ್ಡದಾದ ದಿವ್ಯವಾದ ಈ ಪುರವನ್ನು ಅವಳಿಗೆ ಅನುಗ್ರಹಿಸಿದನು. ಇಲ್ಲಿ ಆ ಸುದತಿಯು ಅನೇಕ ಸಾವಿರ ವರ್ಷಗಳ ಕಾಲ ಇರುತ್ತಿದ್ದಳು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತಸ್ಯಾ ಅಹಂ ಸಖೀ ವಿಷ್ಣುತತ್ಪರಾ ಮೋಕ್ಷಕಾಂಕ್ಷಿಣೀ ।</p>
<p class="Shlok">ನಾಮ್ನಾ ಸ್ವಯಂಪ್ರಭಾ ದಿವ್ಯಗಂಧರ್ವತನಯಾ ಪುರಾ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಗಚ್ಛಂತಿ ಬ್ರಹ್ಮಲೋಕಂ ಸಾ ಮಾಮಾಹೇದಂ ತಪಶ್ಚರ ।</p>
<p class="Shlok">ಅತ್ರೈವ ನಿವಸಂತೀ ತ್ವಂ ಸರ್ವಪ್ರಾಣಿ ವಿವರ್ಜಿತೇ ॥</p>
<p class="Text">ನಾನು ಅವಳ ಸ್ನೇಹಿತೆ ದಿವ್ಯ ಹೆಸರಿನ ಗಂಧರ್ವನ ಮಗಳು. ನನ್ನ ಹೆಸರು ಸ್ವಯಂಪ್ರಭೆ. ನನಗೆ ಮೋಕ್ಷದ ಇಚ್ಛೆ ಇದ್ದು ಸದಾಕಾಲ ನಾನು ಭಗವಾನ್ ವಿಷ್ಣುವಿನ ಉಪಾಸನೆಯಲ್ಲಿ ತತ್ಪರಳಾಗಿದ್ದೇನೆ. ಹಿಂದೆ ಆಕೆಯು ಬ್ರಹ್ಮಲೋಕಕ್ಕೆ ಹೊರಟಾಗ ಅವಳು ನನಗೆ ಹೇಳಿದಳು — ‘ನೀನು ಎಲ್ಲ ಪ್ರಕಾರದ ಪ್ರಾಣಿಗಳಿಂದ ರಹಿತವಾದ ಈ ಸ್ಥಾನದಲ್ಲಿದ್ದುಕೊಂಡು ತಪಸ್ಸನ್ನಾಚರಿಸುತ್ತಿರು. ॥ 53-54 ॥</p>
<p class="Shlok-Number">(ಶ್ಲೋಕ-55)</p>
<p class="Shlok">ತ್ರೇತಾ ಯುಗೇ ದಾಶರಥಿರ್ಭೂತ್ವಾ ನಾರಾಯಣೋವ್ಯಯಃ ।</p>
<p class="Shlok">ಭೂಭಾರಹರಣಾರ್ಥಾಯ ವಿಚರಿಷ್ಯತಿ ಕಾನನೇ ॥</p>
<p class="Text">ಅವ್ಯಯನಾದ ನಾರಾಯಣನು ತ್ರೇತಾಯುಗದಲ್ಲಿ ದಶರಥನ ಮಗನಾಗಿ ಅವತರಿಸಿ, ಭೂಭಾರವನ್ನು ಕಳೆಯುವುದಕ್ಕಾಗಿ ಕಾಡಿನಲ್ಲಿ ಸಂಚರಿಸುವನು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಮಾರ್ಗಂತೋ ವಾನರಾಸ್ತಸ್ಯ ಭಾರ್ಯಾಮಾಯಾಂತಿ ತೇ ಗುಹಾಮ್ ।</p>
<p class="Shlok">ಪೂಜಯಿತ್ವಾಥ ತಾನ್ ನತ್ವಾ ರಾಮಂ ಸ್ತುತ್ವಾ ಪ್ರಯತ್ನತಃ ॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಯಾತಾಸಿ ಭವನಂ ವಿಷ್ಣೋರ್ಯೋಗಿಗಮ್ಯಂ ಸನಾತನಮ್ ।</p>
<p class="Shlok">ಇತೋಽಹಂ ಗಂತುಮಿಚ್ಛಾಮಿ ರಾಮಂ ದ್ರಷ್ಟುಂ ತ್ವರಾನ್ವಿತಾ ॥</p>
<p class="Text">ಅವನ ಪತ್ನಿಯನ್ನು ಹುಡುಕುತ್ತಾ ಕೆಲವು ಕಪಿಗಳು ನಿನ್ನ ಗುಹೆಗೆ ಬರುವರು. ಅವರೆಲ್ಲರನ್ನು ಚೆನ್ನಾಗಿ ಸತ್ಕರಿಸಿ ನೀನು ಶ್ರೀರಾಮಚಂದ್ರನ ಬಳಿಗೆ ಹೋಗಿ ಪ್ರಯತ್ನಪೂರ್ವಕ ವಂದಿಸಿ, ಸೋತ್ರವನ್ನು ಮಾಡಿ, ಅನಂತರ ಯೋಗಿಗಳು ಮಾತ್ರ ಪ್ರವೇಶಿಸುವಂತಹ ಸನಾತನವಾದ ವಿಷ್ಣುವಿನ ವೈಕುಂಠಮಂದಿರವನ್ನು ಪಡೆಯುವೆ’ ಎಂದಳು. ಆದ್ದರಿಂದ ಈಗ ನಾನು ಬೇಗನೇ ಭಗವಾನ್ ಶ್ರೀರಾಮನ ದರ್ಶನಕ್ಕಾಗಿ ಹೊಗಲಿಚ್ಛಿಸುತ್ತಿದ್ದೇನೆ. ॥56-57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಯೂಯಂ ಪಿದಧ್ವಮಕ್ಷೀಣಿ ಗಮಿಷ್ಯಥ ಬಹಿರ್ಗುಹಾಮ್ ।</p>
<p class="Shlok">ತಥೈವ ಚಕ್ರುಸ್ತೇ ವೇಗಾದ್ಗತಾಃ ಪೂರ್ವಸ್ಥಿತಂ ವನಮ್ ॥</p>
<p class="Text">ನೀವೆಲ್ಲರೂ ತಮ್ಮ-ತಮ್ಮ ಕಣ್ಣುಗಳನ್ನು ಮುಚ್ಚಿಕೊಳ್ಳಿರಿ. ಈಗಲೇ ಗುಹೆಯ ಹೊರಗೆ ಹೋಗಲಿರುವಿರಿ’’ ಎಂದು ಹೇಳಿದಳು. ಅವರೆಲ್ಲರೂ ಹಾಗೆಯೇ ಮಾಡಿದರು. ಬಹುಬೇಗನೇ ಹಿಂದೆ ತಾವಿದ್ದ ಕಾಡಿಗೆ ಬಂದು ಸೇರಿದರು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಸಾಪಿ ತ್ಯಕ್ತ್ವಾ ಗುಹಾಂ ಶೀಘ್ರಂ ಯಯೌ ರಾಘವಸನ್ನಿಧಿಮ್ ।</p>
<p class="Shlok">ತತ್ರ ರಾಮಂ ಸಸುಗ್ರೀವಂ ಲಕ್ಷ್ಮಣಂ ಚ ದದರ್ಶ ಹ ॥</p>
<p class="Text">ಇತ್ತ ಆ ಯೋಗಿನಿ ಸ್ವಯಂಪ್ರಭೆಯೂ ಆ ಗುಹೆಯನ್ನು ಬಿಟ್ಟು ನೇರವಾಗಿ ಶ್ರೀರಾಮನ ಬಳಿಗೆ ಬಂದು ಅಲ್ಲಿ ಸುಗ್ರೀವ ಹಾಗೂ ಲಕ್ಷ್ಮಣನೊಡನೆ ಇರುವ ಶ್ರೀರಾಮಚಂದ್ರನ ದರ್ಶನವನ್ನು ಪಡೆದಳು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಕೃತ್ವಾ ಪ್ರದಕ್ಷಿಣಂ ರಾಮಂ ಪ್ರಣಮ್ಯ ಬಹುಶಃ ಸುಧೀಃ ।</p>
<p class="Shlok">ಆಹ ಗದ್ಗದಯಾ ವಾಚಾ ರೋಮಾಂಚಿತತನೂರುಹಾ ॥ </p>
<p class="Text">ಬುದ್ಧಿವಂತಳಾದ ಅವಳು ಶ್ರೀರಾಮನಿಗೆ ಪ್ರದಕ್ಷಿಣೆ ಬಂದು ಪದೇ-ಪದೇ ಅವನನ್ನು ನಮಸ್ಕರಿಸುತ್ತಾ, ಪುಳಕಿತ ಶರೀರೆಯಾಗಿ ಗದ್ಗದ ವಾಣಿಯಿಂದ ಅವನಲ್ಲಿ ಪ್ರಾರ್ಥಿಸಿದಳು. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ದಾಸೀ ತವಾಹಂ ರಾಜೇಂದ್ರ ದರ್ಶನಾರ್ಥಮಿಹಾಗತಾ ।</p>
<p class="Shlok">ಬಹುವರ್ಷಸಹಸ್ರಾಣಿ ತಪ್ತಂ ಮೇ ದುಶ್ಚರಂ ತಪಃ ॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಗುಹಾಯಾಂ ದರ್ಶನಾರ್ಥಂ ತೇ ಫಲಿತಂ ಮೇದ್ಯ ತತ್ತಪಃ ।</p>
<p class="Shlok">ಅದ್ಯ ಹಿ ತ್ವಾಂ ನಮಸ್ಯಾಮಿ ಮಾಯಾಯಾಃ ಪರತಃ ಸ್ಥಿತಮ್ ॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಸರ್ವಭೂತೇಷು ಚಾಲಕ್ಷ್ಯಂ ಬಹಿರಂತರವಸ್ಥಿತಮ್ ।</p>
<p class="Shlok">ಯೋಗಮಾಯಾಜವನಿಕಾಚ್ಛನ್ನೋ ಮಾನುಷವಿಗ್ರಹಃ ॥</p>
<p class="Shlok-Number">(ಶ್ಲೋಕ-64)</p>
<p class="Shlok">ನ ಲಕ್ಷ್ಯಸೇಜ್ಞಾನದೃಶಾಂ ಶೈಲೂಷ ಇವ ರೂಪಧೃಕ್ ।</p>
<p class="Shlok">ಮಹಾಭಾಗವತಾನಾಂ ತ್ವಂ ಭಕ್ತಿಯೋಗ ವಿಧಿಸ್ತಯಾ ॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಅವತೀರ್ಣೋಽಸಿ ಭಗವನ್ ಕಥಂ ಜಾನಾಮಿ ತಾಮಸೀ ।</p>
<p class="Shlok">ಲೋಕೇ ಜಾನಾತು ಯಃ ಕಶ್ಚಿತ್ತವ ತತ್ತ್ವಂ ರಘೂತ್ತಮ ॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಮಮೈತದೇವ ರೂಪಂ ತೇ ಸದಾ ಭಾತು ಹೃದಾಲಯೇ ।</p>
<p class="Shlok">ರಾಮ ತೇ ಪಾದಯುಗಲಂ ದರ್ಶಿತಂ ಮೋಕ್ಷದರ್ಶನಮ್ ॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಅದರ್ಶನಂ ಭಾವಾರ್ಣಾನಾಂ ಸನ್ಮಾರ್ಗಪರಿದರ್ಶನಮ್ ।</p>
<p class="Shlok">ಧನಪುತ್ರಕಲತ್ರಾದಿವಿಭೂತಿಪರಿದರ್ಪಿತಃ ।</p>
<p class="Shlok">ಅಕಿಂಚನಧನಂ ತ್ವಾದ್ಯ ನಾಭಿಧಾತುಂ ಜನೋಽರ್ಹತಿ ॥ </p>
<p class="Text">‘‘ಹೇ ರಾಜೇಂದ್ರನೆ! ನಿನ್ನ ದಾಸಿಯಾದ ನಾನು ನಿನ್ನ ದರ್ಶನಕ್ಕಾಗಿ ಇಲ್ಲಿಗೆ ಬಂದಿರುವೆನು. ನಿನ್ನ ದರ್ಶನಕ್ಕಾಗಿಯೇ ಗುಹೆಯಲ್ಲಿದ್ದುಕೊಂಡು ಸಾವಿರಾರು ವರ್ಷ ತಪಸ್ಸನ್ನಾಚರಿಸಿದೆ. ಈಗ ನನ್ನ ತಪಸ್ಸು ಸಾರ್ಥಕವಾಯಿತು. ಮಾಯೆಯಿಂದ ಆಚೆ ಇರುವ ಹಾಗೂ ಎಲ್ಲ ಪ್ರಾಣಿಗಳಲ್ಲಿಯೂ ಗೂಢನಾಗಿದ್ದು ಕೊಂಡಿರುವ, ಒಳಗೂ-ಹೊರಗೂ ಎಲ್ಲೆಡೆಗಳಲ್ಲಿ ವ್ಯಾಪ್ತನಾಗಿರುವ ನಿನ್ನನ್ನು ನಾನು ಈಗ ವಂದಿಸುತ್ತೇನೆ. ಎಂತಹ ಶುಭಗಳಿಗೆ ಇದು! ನೀನು ತನ್ನ ಶುದ್ಧಸ್ವರೂಪವನ್ನು ಯೋಗಮಾಯೆಯಿಂದ ಆವರಿಸಿಕೊಂಡು ಮನುಷ್ಯರೂಪದಿಂದ ಪ್ರಕಟನಾಗಿರುವೆ. ನಟನಂತೆ ವೇಷಧಾರಿಯಾದ ನೀನು ಅಜ್ಞಾನಿಗಳ ಕಣ್ಣಿಗೆ ಕಂಡು ಬರುವವನಲ್ಲ. ಹೇ ಭಗವಂತಾ! ನೀನು ಮಹಾಭಾಗವತರುಗಳಿಗೆ ಭಕ್ತಿಯೋಗವನ್ನು ಉಪದೇಶಿಸುವುದಕ್ಕಾಗಿ ಅವತರಿಸಿರುವೆ. ತಾಮಸ ಗುಣ ವಿಶಿಷ್ಟಳಾದ ನಾನು ಹೇಗೆ ತಾನೇ ನಿನ್ನನ್ನು ತಿಳಿಯಬಲ್ಲೆ? ಹೇ ರಘುಶ್ರೇಷ್ಠನೆ! ಲೋಕದಲ್ಲಿ ಯಾರಾದರೂ ನಿನ್ನ ಪರಮ ತತ್ತ್ವವನ್ನು ಬೇಕಾದರೆ ಕಂಡುಕೊಳ್ಳಲಿ. ನನಗಾದರೋ ಎದುರಿಗಿರುವ ಈ ರೂಪವೇ ಸದಾಕಾಲ ಹೃದಯ ಮಂದಿರದಲ್ಲಿ ವಿರಾಜಮಾನವಾಗಿರಲಿ. ಹೇ ರಾಮಾ! ಈ ದುಸ್ತರ ಸಂಸಾರವನ್ನು ಕಳೆಯತಕ್ಕಂತಹ ಮೋಕ್ಷದಾಯಕ ನಿನ್ನ ಚರಣಕಮಲಗಳ ದರ್ಶನ ಇಂದು ನನಗೆ ಲಭಿಸಿದೆ. ಈ ಚರಣ ಕಮಲಗಳು ಸನ್ಮಾರ್ಗವನ್ನು ತೋರುವಂತಹವುಗಳು. ‘‘ಹೇ ಆದಿಪುರುಷಾ! ಧನ, ಪುತ್ರ, ಪತ್ನೀ, ವೈಭವ ಮುಂತಾದ ಮದದಿಂದ ಉತ್ಮತ್ತನಾದ ಮನುಷ್ಯನು ನಿನ್ನನ್ನು ಸ್ತುತಿಸಲಾರನು; ಏಕೆಂದರೆ ನೀನಾದರೋ ಅಕಿಂಚನರ (ಪ್ರಪಂಚದಲ್ಲಿ ಅನಾಸಕ್ತರ) ಸರ್ವಸ್ವನಾಗಿರುವೆ. ॥61-67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ನಿವೃತ್ತಗುಣಮಾರ್ಗಾಯ ನಿಷ್ಕಿಂಚನಧನಾಯ ತೇ ॥</p>
<p class="Shlok-Number">(ಶ್ಲೋಕ-69)</p>
<p class="Shlok">ನಮಃ ಸ್ವಾತ್ಮಾಭಿರಾಮಾಯ ನಿರ್ಗುಣಾಯ ಗುಣಾತ್ಮನೇ ।</p>
<p class="Shlok">ಕಾಲರೂಪಿಣಮೀಶಾನಮಾದಿಮಧ್ಯಾಂತವರ್ಜಿತಮ್ ॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಸಮಂ ಚರಂತಂ ಸರ್ವತ್ರ ಮನ್ಯೇ ತ್ವಾಂ ಪುರುಷಂ ಪರಮ್ ।</p>
<p class="Shlok">ದೇವ ತೇ ಚೇಷ್ಟಿತಂ ಕಶ್ಚಿನ್ನ ವೇದ ನೃವಿಡಂಬನಮ್ ॥</p>
<p class="Shlok-Number">(ಶ್ಲೋಕ-71)</p>
<p class="Shlok">ನ ತೇಽಸ್ತಿ ಕಶ್ಚಿದ್ದಯಿತೋ ದ್ವೇಷ್ಯೋ ವಾಪರ ಏವ ಚ  ।</p>
<p class="Shlok">ತ್ವನ್ಮಾಯಾಪಿಹಿತಾತ್ಮಾನಸ್ತ್ವಾಂ ಪಶ್ಯಂತಿ ತಥಾವಿಧಮ್ ॥</p>
<p class="Text">ಒಡೆಯಾ! ನಿನಗೆ ಪ್ರಿಯರಾದರೂ, ಅಪ್ರಿಯರಾದವರೂ ಯಾರೂ ಇಲ್ಲ. ನಿನ್ನ ಮಾಯೆಯಿಂದ ಮೋಹಿತರಾದವರು ನಿನ್ನನ್ನು ಶತ್ರು, ಮಿತ್ರನೆಂಬ ಭಾವದಿಂದ ನೋಡುತ್ತಾರೆ.॥71॥</p>
<p class="Shlok-Number">(ಶ್ಲೋಕ-72)</p>
<p class="Shlok">ಅಜಸ್ಯಾಕರ್ತುರೀಶಸ್ಯ ದೇವತಿರ್ಯಙ್ನರಾದಿಷು ।</p>
<p class="Shlok">ಜನ್ಮಕರ್ಮಾದಿಕಂ ಯದ್ಯತ್ತದತ್ಯಂತವಿಡಂಬನಮ್ ॥ </p>
<p class="Text">ಜನ್ಮರಹಿತನೂ, ಅಕರ್ತೃವೂ, ಎಲ್ಲಕ್ಕೂ ಒಡೆಯನಾಗಿದ್ದರೂ ನೀನು ದೇವತೆಗಳು, ಮನುಷ್ಯರು, ಪಶು-ಪ್ರಾಣಿಗಳಲ್ಲಿ ಹುಟ್ಟಿದವನಂತೆ ನಟಿಸುತ್ತಾ ಜನ್ಮ-ಕರ್ಮಾದಿ ಲೀಲೆಗಳನ್ನು ತೋರ್ಪಡಿಸುತ್ತಿರುವುದು ಹೆಚ್ಚಿನ ಆಶ್ಚರ್ಯದ ವಿಷಯವಾಗಿದೆ.॥72॥</p>
<p class="Shlok-Number">(ಶ್ಲೋಕ-73)</p>
<p class="Shlok">ತ್ವಾಮಾಹುರಕ್ಷರಂ ಜಾತಂ ಕಥಾಶ್ರವಣಸಿದ್ಧಯೇ ।</p>
<p class="Shlok">ಕೇಚಿತ್ಕೋಸಲರಾಜಸ್ಯ ತಪಸಃ ಫಲಸಿದ್ಧಯೇ ॥</p>
<p class="Shlok-Number">(ಶ್ಲೋಕ-74)</p>
<p class="Shlok">ಕೌಸಲ್ಯಯಾ ಪ್ರಾರ್ಥ್ಯಮಾನಂ ಜಾತಮಾಹುಃ ಪರೇ ಜನಾಃ ।</p>
<p class="Shlok">ದುಷ್ಟರಾಕ್ಷಸಭೂಭಾರಹರಣಾಯಾರ್ಥಿತೋ ವಿಭುಃ ॥</p>
<p class="Shlok-Number">(ಶ್ಲೋಕ-75)</p>
<p class="Shlok">ಬ್ರಾಹ್ಮಣಾ ನರರೂಪೇಣ ಜಾತೋಽಯಮಿತಿ ಕೇಚನ ।</p>
<p class="Shlok">ಶೃಣ್ವಂತಿ ಗಾಯಂತಿ ಚ ಯೇ ಕಥಾಸ್ತೇ ರಘುನಂದನ ॥</p>
<p class="Shlok-Number">(ಶ್ಲೋಕ-76)</p>
<p class="Shlok">ಪಶ್ಯಂತಿ ತವ ಪಾದಾಬ್ಜಂ ಭವಾರ್ಣವಸುತಾರಣಮ್ ।</p>
<p class="Shlok">ತ್ವನ್ಮಾಯಾಗುಣಬದ್ಧಾಹಂ ವ್ಯತಿರಿಕ್ತಂ ಗುಣಾಶ್ರಯಮ್ ॥</p>
<p class="Shlok-Number">(ಶ್ಲೋಕ-77)</p>
<p class="Shlok">ಕಥಂ ತ್ವಾಂ ದೇವ ಜಾನೀಯಾಂ ಸ್ತೋತುಂ ವಾವಿಷಯಂ ವಿಭುಮ್ ।</p>
<p class="Shlok">ನಮಸ್ಯಾಮಿ ರಘುಶ್ರೇಷ್ಠಂ ಬಾಣಾಸನಶರಾನ್ವಿತಮ್ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ಸುಗ್ರೀವಾದಿಭಿರನ್ವಿತಮ್ ॥</p>
<p class="Text">‘‘ನಿನ್ನ ಕಥೆಯನ್ನು ಕೇಳಿ ಉದ್ಧಾರವಾಗಲೆಂದು ಕೃಪೆಯಿಂದ ನಾಶರಹಿತನಾದ ನೀನು ಕೋಸಲರಾಜನಾದ ದಶರಥನ ತಪಸ್ಸಿನ ಫಲಸಿದ್ಧಿಗಾಗಿ ಅವತರಿಸಿರುವೆ ಎಂದು ಕೆಲವರು ಹೇಳುವರು. ಮತ್ತೆ ಕೆಲವು ಜನರು ಕೌಸಲ್ಯೆಯ ಪ್ರಾರ್ಥನೆಗನುಗುಣವಾಗಿ ಹುಟ್ಟಿರುವೆ ಎಂದು ಹೇಳುತ್ತಾರೆ. ಇನ್ನೂ ಕೆಲವರು ಬ್ರಹ್ಮದೇವರ ಪ್ರಾರ್ಥನೆಯಂತೆ ಭೂಭಾರವನ್ನು ಕಳೆಯುವುದಕ್ಕಾಗಿ, ದುಷ್ಟರಾದ ರಾಕ್ಷಸರನ್ನು ಕೊಲ್ಲುವುದಕ್ಕಾಗಿ, ಸರ್ವವ್ಯಾಪಕನಾಗಿದ್ದರೂ ಕೂಡ ಮನುಷ್ಯ ರೂಪದಿಂದ ಅವತರಿಸುವೆ ಎಂದು ಹೇಳುತ್ತಾರೆ. ಹೇ ರಘುನಂದನಾ! ನಿನ್ನ ಕಥೆಯನ್ನು ಕೇಳುವವರೂ, ಹಾಡುವವರೂ ಸಂಸಾರವೆಂಬ ಸಮುದ್ರವನ್ನು ಸುಲಭವಾಗಿ ದಾಟಿಸುವಂತಹ ನಿನ್ನ ಪಾದಾರವಿಂದಗಳನ್ನು ಕಂಡುಕೊಳ್ಳುವರು. ದೇವಾ! ನಿನ್ನ ಮಾಯಾಗುಣಗಳಿಗೆ ವಶಳಾದ ನಾನು, ಗುಣಗಳಿಂದ ಬೇರೆಯಾಗಿರುವವನೂ, ಗುಣಾಶ್ರಯನೂ ಆಗಿರುವ ನಿನ್ನನ್ನು ಹೇಗೆ ತಿಳಿದುಕೊಳ್ಳಲಿ? ಹಾಗೆಯೇ ವಾಣಿಯ ಅವಿಷಯನಾದ ವ್ಯಾಪಕನಾದ ನಿನ್ನನ್ನು ಹೇಗೆ ತಾನೇ ಸ್ತುತಿಸಬಲ್ಲೆನು? ಆದ್ದರಿಂದ ಸೋದರನಾದ ಲಕ್ಷ್ಮಣನೊಂದಿಗೆ ಹಾಗೂ ಸುಗ್ರೀವಾದಿ ಪಾರ್ಷದರೊಂದಿಗೆ ಧನುರ್ಬಾಣ ಧಾರಿಯಾದ ರಘುಶ್ರೇಷ್ಠ ನಾದ ನಿನ್ನನ್ನು ನಮಸ್ಕರಿಸುತ್ತೇನೆ.’’ ॥73-77॥</p>
<p class="Shlok-Number">(ಶ್ಲೋಕ-78)</p>
<p class="Shlok">ಏವಂ ಸ್ತುತೋ ರಘುಶ್ರೇಷ್ಠಃ ಪ್ರಸನ್ನಃ ಪ್ರಣತಾಘಹೃತ್ ।</p>
<p class="Shlok">ಉವಾಚ ಯೋಗಿನೀಂ ಭಕ್ತಾಂ ಕಿಂ ತೇ ಮನಸಿ ಕಾಂಕ್ಷಿತಮ್ ॥ </p>
<p class="Text">ಈ ಪ್ರಕಾರ ಸ್ತೋತ್ರಮಾಡಿದುದರಿಂದ ನಮಸ್ಕರಿಸಿದವರ ಪಾಪಗಳನ್ನು ಕಳೆಯುವ ರಘುಶ್ರೇಷ್ಠನಾದ ಶ್ರೀರಾಮನು ಅನನ್ಯ ಭಕ್ತಳಾದ ಯೋಗಿನಿಯನ್ನು ಕುರಿತು — ‘‘ನಿನ್ನ ಮನಸ್ಸಿನ ಬಯಕೆಯೇನು?’’ ಎಂದು ಕೇಳಿದನು. ॥78॥</p>
<p class="Shlok-Number">(ಶ್ಲೋಕ-79)</p>
<p class="Shlok">ಸಾ ಪ್ರಾಹ ರಾಘವಂ ಭಕ್ತ್ಯಾ ಭಕ್ತಿಂ ತೇ ಭಕ್ತವತ್ಸಲ ।</p>
<p class="Shlok">ಯತ್ರ ಕುತ್ರಾಪಿ ಜಾತಾಯಾ ನಿಶ್ಚಲಾಂ ದೇಹಿ ಮೇ ಪ್ರಭೋ ॥</p>
<p class="Text">ಸ್ವಯಂಪ್ರಭೆಯು ಭಕ್ತಿಯಿಂದ ರಾಮನಲ್ಲಿ ಹೇಳುತ್ತಾಳೆ — ‘‘ಹೇ ಭಕ್ತವತ್ಸಲ ಪ್ರಭು! ನಾನು ಎಲ್ಲೇ ಹುಟ್ಟಿದರೂ ನಿನ್ನ ನಿಶ್ಚಲವಾದ ಭಕ್ತಿಯನ್ನು ಮಾತ್ರ ದಯಪಾಲಿಸು. ॥79॥</p>
<p class="Shlok-Number">(ಶ್ಲೋಕ-80)</p>
<p class="Shlok">ತ್ವ ದ್ಭಕ್ತೇಷು ಸದಾ ಸಂಗೋ ಭೂಯಾನ್ಮೇ ಪ್ರಾಕೃತೇಷು ನ ।</p>
<p class="Shlok">ಜಿಹ್ವಾ ಮೇ ರಾಮರಾಮೇತಿ ಭಕ್ತ್ಯಾ ವದತು ಸರ್ವದಾ ॥</p>
<p class="Text">ಪ್ರತಿಯೊಂದು ಜನ್ಮದಲ್ಲಿಯೂ ನನಗೆ ನಿನ್ನ ಭಕ್ತರೊಡನೆ ಸಂಗವು ದೊರೆಯಲಿ. ಸಂಸಾರಿಗಳೊಂದಿಗೆ ಸಂಗವಾಗದಿರಲಿ. ಯಾವಾಗಲೂ ನನ್ನ ನಾಲಿಗೆಯು ಭಕ್ತಿಯಿಂದ ರಾಮ-ರಾಮ ಎಂದು ಹೇಳುತ್ತಿರಲಿ. ॥80॥</p>
<p class="Shlok-Number">(ಶ್ಲೋಕ-81)</p>
<p class="Shlok">ಮಾನಸಂ ಶ್ಯಾಮಲಂ ರೂಪಂ ಸೀತಾಲಕ್ಷ್ಮಣಸಂಯುತಮ್ ।</p>
<p class="Shlok">ಧನುರ್ಬಾಣಧರಂ ಪೀತವಾಸಸಂ ಮುಕುಟೋಜ್ಜ್ವಲಮ್ ॥</p>
<p class="Shlok-Number">(ಶ್ಲೋಕ-82)</p>
<p class="Shlok">ಅಂಗದೈರ್ನೂಪುರೈರ್ಮುಕ್ತಾಹಾರೈಃ ಕೌಸ್ತುಭಕುಂಡಲೈಃ ।</p>
<p class="Shlok">ಭಾಂತಂ ಸ್ಮರತು ಮೇ ರಾಮ ವರಂ ನಾನ್ಯಂ ವೃಣೇ ಪ್ರಭೋ ॥</p>
<p class="Text">ಹೇ ರಾಮಾ! ನನ್ನ ಮನಸ್ಸು ನೀಲಮೇಘ ಶ್ಯಾಮನಾದ, ಸೀತಾ ಲಕ್ಷ್ಮಣರೊಡಗೂಡಿದ, ಧನುರ್ಬಾಣಗಳನ್ನು ಧರಿಸಿರುವ, ಪೀತಾಂಬರಧಾರಿಯಾದ, ಕಿರೀಟದಿಂದ ವಿರಾಜಮಾನವಾದ ಹಾಗೂ ತೊಳುಬಂದಿ, ನೂಪುರ, ಮುತ್ತಿನಹಾರಗಳಿಂದಲೂ, ಕೌಸ್ತುಭರತ್ನದಿಂದಲೂ, ಕರ್ಣಕುಂಡಲಗಳಿಂದಲೂ ಶೋಭಾಯಮಾನವಾದ ನಿನ್ನ ರೂಪವನ್ನು ನೆನೆಯುತ್ತಿರಲಿ. ಹೇ ಒಡೆಯಾ! ಇದಲ್ಲದೆ ನಾನು ಬೇರೇನೂ ವರವನ್ನು ಬೇಡುವುದಿಲ್ಲ.’’ ॥81-82॥</p>
<p class="Shlok-Number">(ಶ್ಲೋಕ-83)</p>
<p class="Uvach">ಶ್ರೀರಾಮ ಉವಾಚ </p>
<p class="Shlok">ಭವತ್ವೇವಂ ಮಹಾಭಾಗೇ ಗಚ್ಛ ತ್ವಂ ಬದರೀವನಮ್ ।</p>
<p class="Shlok">ತತ್ರೈವ ಮಾಂ ಸ್ಮರಂತೀ ತ್ವಂ ತ್ಯಕ್ತ್ವೇದಂ ಭೂತಪಂಚಕಮ್ ।</p>
<p class="Shlok">ಮಾಮೇವ ಪರಮಾತ್ಮಾನಮಚಿರಾತ್ಪ್ರತಿಪದ್ಯಸೇ ॥ </p>
<p class="Text"><span class="char-style-override-3">ಶ್ರೀರಾಮಚಂದ್ರನಿಂತೆಂದನು —</span> ಎಲೈ ಮಹಾಭಾಗಳೆ! ಹಾಗೆಯೇ ಆಗಲಿ. ನೀನು ಬದರಿಕಾಶ್ರಮಕ್ಕೆ ಹೋಗು. ಅಲ್ಲಿದ್ದುಕೊಂಡು ನನ್ನನ್ನು ಧ್ಯಾನಿಸುತ್ತಾ ಈ ಪಾಂಚಭೌತಿಕ ಶರೀರವನ್ನು ತ್ಯಜಿಸಿ ಕೂಡಲೇ ಪರಮಾತ್ಮನಾದ ನನ್ನನ್ನು ಪಡೆಯುವೆ.’’ ॥83॥</p>
<p class="Shlok-Number">(ಶ್ಲೋಕ-84)</p>
<p class="Shlok">ಶ್ರುತ್ವಾ ರಘೂತ್ತಮವಚೋಮೃತಸಾರಕಲ್ಪಂ </p>
<p class="Shlok">ಗತ್ವಾ ತದೈವ ಬದರೀತರುಷಂಡಜುಷ್ಟಮ್ ।</p>
<p class="Shlok">ತೀರ್ಥಂ ತದಾ ರಘುಪತಿಂ ಮನಸಾ ಸ್ಮರಂತೀ </p>
<p class="Shlok">ತ್ಯಕ್ತ್ವಾ ಕಲೇವರಮವಾಪ ಪರಂ ಪದಂ ಸಾ ॥</p>
<p class="Text">ರಘುಶ್ರೇಷ್ಠನ ಅಮೃತದಂತಿರುವ ಮಧುರವಚನವನ್ನು ಕೇಳಿ ಸ್ವಯಂಪ್ರಭೆಯು ಆಗಲೇ ಬದರೀ ಮರಗಳಿಂದ ಕೂಡಿದ ಪುಣ್ಯ ಕ್ಷೇತ್ರವಾದ ಬದರಿಕಾಶ್ರಮಕ್ಕೆ ಹೋಗಿ ಅಲ್ಲಿ ಅಂತಃಕರಣದಲ್ಲಿ  ಶ್ರೀರಾಮನನ್ನು ಧ್ಯಾನಿಸುತ್ತಾ ಇದ್ದು, ಕೊನೆಯಲ್ಲಿ ಶರೀರವನ್ನು ತ್ಯಜಿಸಿ ಪರಮಪದವನ್ನು ಪಡೆದಳು. ॥84॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ಷಷ್ಠಃ ಸರ್ಗಃ ॥6॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ಆರನೆಯ ಸರ್ಗವು ಮುಗಿಯಿತು. <span></span></p>


<p class="Page-Break"> </p>
<p class="Sub-Heading" id="toc_marker-7-7">ಏಳನೆಯ ಸರ್ಗ</p>
<p class="description">ವಾನರರ ಪ್ರಾಯೋಪವೇಶನ ಮತ್ತು ಸಂಪಾತಿಯ ಭೇಟಿ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಅಥ ತತ್ರ ಸಮಾಸೀನಾ ವೃಕ್ಷಷಂಡೇಷು ವಾನರಾಃ ।</p>
<p class="Shlok">ಚಿಂತಯಂತೋ ವಿಮುಹ್ಯಂತಃ ಸೀತಾಮಾರ್ಗಣಕರ್ಶಿತಾಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಇತ್ತ ಸೀತಾದೇವಿಯನ್ನು ಹುಡುಕುತ್ತಾ ಬಳಲಿದ ವಾನರರು ಮರದ ಮೇಲೆ ಕುಳಿತುಕೊಂಡು, ಸೀತೆಯು ದೊರೆಯದಿರುವಾಗ ಪರವಶರಾಗಿ ಚಿಂತಿಸುತ್ತಾ ಇದ್ದರು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ತತ್ರೋವಾಚಾಂಗದಃ ಕಾಂಶ್ಚಿದ್ವಾನರಾನ್ ವಾನರರ್ಷಭಃ ।</p>
<p class="Shlok">ಭ್ರಮತಾಂ ಗಹ್ವರೇಸ್ಮಾಕಂ ಮಾಸೋ ನೂನಂ ಗತೋಭವತ್ ॥</p>
<p class="Text">ಆಗ ವಾನರ ಶ್ರೇಷ್ಠನಾದ ಅಂಗದನು ಕೆಲವು ಕಪಿಗಳೊಂದಿಗೆ ಹೇಳುತ್ತಾನೆ - ‘‘ದಟ್ಟವಾದ ಕಾಡಿನಲ್ಲಿ ಅಲೆಯುತ್ತಿದ್ದ ನಮಗೆ ಒಂದು ತಿಂಗಳ ಕಾಲ ನಿಜವಾಗಿಯೂ ಕಳೆದು ಹೋಯಿತು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಸೀತಾ ನಾಧಿಗತಾಸ್ಮಾಭಿರ್ನ ಕೃತಂ ರಾಜಶಾಸನಮ್ ।</p>
<p class="Shlok">ಯದಿ ಗಚ್ಛಾಮ ಕಿಷ್ಕಿಂಧಾಂ ಸುಗ್ರೀವೋಸ್ಮಾನ್ ಹನಿಷ್ಯತಿ ॥</p>
<p class="Text">ಆದರೆ ಇಷ್ಟರವರೆಗೆ ನಮಗೆ ಸೀತೆಯು ದೊರೆಯಲಿಲ್ಲ. ವಾನರರಾಜ ಸುಗ್ರೀವನ ಆಜ್ಞೆಯನ್ನು ನಮ್ಮಿಂದ ಪಾಲಿಸಲಾಗಲಿಲ್ಲ. ನಾವು ಈಗ ಕಿಷ್ಕಿಂಧೆಗೆ ಹಿಂದಿರುಗಿ ಹೋದರೆ ಸುಗ್ರೀವನು ನಮ್ಮನ್ನು ಖಂಡಿತವಾಗಿ ಕೊಂದುಬಿಡುವನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ವಿಶೇಷತಃ ಶತ್ರುಸುತಂ ಮಾಂ ಮಿಷಾನ್ನಿಹನಿಷ್ಯತಿ ।</p>
<p class="Shlok">ಮಯಿ ತಸ್ಯ ಕುತಃ ಪ್ರೀತಿರಹಂ ರಾಮೇಣ ರಕ್ಷಿತಃ ॥</p>
<p class="Text">ವಿಶೇಷವಾಗಿ ಶತ್ರುವಿನ ಮಗನಾದ ನನ್ನನ್ನು ಇದೇ ನೆಪವೊಡ್ಡಿಕೊಂದು ಬಿಡುತ್ತಾನೆ. ಏಕೆಂದರೆ, ನನ್ನಲ್ಲಿ ಅವನಿಗೆ ಪ್ರೀತಿಯಾದರೂ ಹೇಗೆ ಇದ್ದೀತು? ನಾನಾದರೋ ಶ್ರೀರಾಮನಿಂದ ರಕ್ಷಿತನಾದವನು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಇದಾನೀಂ ರಾಮಕಾರ್ಯಂ ಮೇ ನ ಕೃತಂ ತನ್ಮಿಷಂ ಭವೇತ್ ।</p>
<p class="Shlok">ತಸ್ಯ ಮದ್ಧನನೇ ನೂನಂ ಸುಗ್ರೀವಸ್ಯ ದುರಾತ್ಮನಃ ॥</p>
<p class="Text">ಈಗಲಾದರೋ ನಾನು ರಾಮಕಾರ್ಯವನ್ನು ನೆರವೇರಿಸಿರುವುದಿಲ್ಲ. ದುರಾತ್ಮನಾದ ಸುಗ್ರೀವನಿಗೆ ನನ್ನನ್ನು ಕೊಲ್ಲುವುದಕ್ಕೆ ಖಂಡಿತವಾಗಿಯೂ ಇದೇ ನೆಪವಾಗಬಹುದು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಮಾತೃಕಲ್ಪಾಂ ಭ್ರಾತೃಭಾರ್ಯಾಂ ಪಾಪಾತ್ಮಾನುಭವತ್ಯಸೌ ।</p>
<p class="Shlok">ನ ಗಚ್ಛೇಯಮತಃ ಪಾರ್ಶ್ವಂ ತಸ್ಯ ವಾನರ ಪುಂಗವಾಃ ॥</p>
<p class="Text">ಆ ಪಾಪಾತ್ಮನಾದರೋ ತಾಯಿಗೆ ಸಮಾನಳಾದ ಅಣ್ಣನ ಹೆಂಡತಿಯನ್ನು ಅನುಭವಿಸುತ್ತಿರುವನು. ಎಲೈ ವಾನರಶ್ರೇಷ್ಠರೆ! ಆದ್ದರಿಂದ ನಾನು ಅವನ ಬಳಿಗೆ ಹೋಗುವುದಿಲ್ಲ. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ತ್ಯಕ್ಷ್ಯಾಮಿ ಜೀವಿತಂ ಚಾತ್ರ ಯೇನ ಕೇನಾಪಿ ಮೃತ್ಯುನಾ ।</p>
<p class="Shlok">ಇತ್ಯಶ್ರುನಯನಂ ಕೇಚಿದ್ದೃಷ್ಟ್ವಾ ವಾನರಪುಂಗವಾಃ ॥</p>
<p class="Text">ಯಾವುದಾದರೂ ಉಪಾಯದಿಂದ ನಾನು ಇಲ್ಲೇ ನನ್ನ ಜೀವನವನ್ನು ಮುಗಿಸಿ ಬಿಡುವೆನು.’’ ಹೀಗೆ ಕಣ್ಣೀರಿನಿಂದ ಕೂಡಿದ ಅಂಗದನನ್ನು ಕಂಡು ಕೆಲವು ವಾನರಶ್ರೇಷ್ಠರು ದುಃಖಿತರಾಗಿ ತಾವೂ ಕಣ್ಣೀರು ಸುರಿಸುತ್ತಾ ಯುವರಾಜನಲ್ಲಿ ಹೇಳುತ್ತಾರೆ- ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ವ್ಯಥಿತಾಃ ಸಾಶ್ರುನಯನಾ ಯುವರಾಜಮಥಾಬ್ರುವನ್ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಕಿಮರ್ಥಂ ತವ ಶೋಕೋತ್ರ ವಯಂ ತೇ ಪ್ರಾಣರಕ್ಷಕಾಃ ।</p>
<p class="Shlok">ಭವಾಮೋ ನಿವಸಾಮೋತ್ರ ಗುಹಾಯಾಂ ಭಯವರ್ಜಿತಾಃ ॥</p>
<p class="Text">‘‘ಅಂಗದಾ! ನೀನು ಇಷ್ಟೊಂದು ಶೋಕ ಏಕೆ ಮಾಡುತ್ತಿರುವೆ? ನಿನ್ನ ಪ್ರಾಣಗಳನ್ನು ನಾವು ಕಾಪಾಡುತ್ತೇವೆ ಹಾಗೂ ನಾವೆಲ್ಲರೂ ಇಲ್ಲಿಯೇ ಗುಹೆಯಲ್ಲಿ ನಿರ್ಭಯರಾಗಿ ಇದ್ದು ಬಿಡೋಣ. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಸರ್ವಸೌಭಾಗ್ಯಸಹಿತಂ ಪುರಂ ದೇವಪುರೋಪಮಮ್ ।</p>
<p class="Shlok">ಶನೈಃ ಪರಸ್ಪರಂ ವಾಕ್ಯಂ ವದತಾಂ ಮಾರುತಾತ್ಮಜಃ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಶ್ರುತ್ವಾಂಗದಂ ಸಮಾಲಿಂಗ್ಯ ಪ್ರೋವಾಚ ನಯಕೋವಿದಃ ।</p>
<p class="Shlok">ವಿಚಾರ್ಯತೇ ಕಿಮರ್ಥಂ ತೇ ದುರ್ವಿಚಾರೋ ನ ಯುಜ್ಯತೇ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ರಾಜ್ಞೋತ್ಯಂತಪ್ರಿಯಸ್ತ್ವಂ ಹಿ ತಾರಾಪುತ್ರೋಽತಿವಲ್ಲಭಃ ।</p>
<p class="Shlok">ರಾಮಸ್ಯ ಲಕ್ಷ್ಮಣಾತ್ ಪ್ರೀತಿಃ ತ್ವಯಿ ನಿತ್ಯಂ ಪ್ರವರ್ಧತೇ ॥</p>
<p class="Text">ಈ ಗುಹಾನಗರಿಯು ಎಲ್ಲ ಸುಖ-ಸೌಭಾಗ್ಯಗಳಿಂದ ಕೂಡಿದ್ದು ಅಮರಾವತಿಯಂತೆ ಇದೆ. ಹೀಗೆ ಪರಸ್ಪರಮಾತನಾಡಿಕೊಳ್ಳುತ್ತಿದ್ದುದನ್ನು ಕೇಳಿದ ನೀತಿ ನಿಪುಣನಾದ ಮರುತಾತ್ಮಜ ಹನುಮಂತನು ಅಂಗದನ ಬಳಿಗೆ ಬಂದು ಅವನನ್ನು ಬಿಗಿದಪ್ಪಿಕೊಂಡು ಹೇಳಿದನು  ‘‘ಯುವರಾಜಾ! ನೀನು ಹೀಗೇಕೆ ಚಿಂತಿಸುತ್ತಿರುವೆ? ಕೆಟ್ಟವಿಚಾರಗಳನ್ನು ಮನಸ್ಸಿಗೆ ತರುವುದು ಉಚಿತವಲ್ಲ. ನೀನು ತಾರಾದೇವಿಯ ಮುದ್ದಿನ ಮಗನಾಗಿದ್ದು, ಮಹಾರಾಜಾ ಸುಗ್ರೀವನಿಗೂ ಹೆಚ್ಚಿನ ಪ್ರೇಮಪಾತ್ರನಾಗಿರುವೆ. ಶ್ರೀರಾಮನಿಗೆ ತಮ್ಮನಾದ ಲಕ್ಷ್ಮಣನಿಗಿಂತಲೂ ಹೆಚ್ಚಾದ ಪ್ರೀತಿಯು ನಿನ್ನಲ್ಲಿ ಬೆಳೆದಿದೆ. ॥10-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಅತೋ ನ ರಾಘವಾದ್ಭೀತಿಸ್ತವ ರಾಜ್ಞೋ ವಿಶೇಷತಃ ।</p>
<p class="Shlok">ಅಹಂ ತವ ಹಿತೇ ಸಕ್ತೋ ವತ್ಸ ನಾನ್ಯಂ ವಿಚಾರಯ ॥</p>
<p class="Text">ಆದ್ದರಿಂದ ನಿನಗೆ ರಾಮನಿಂದ ಅಥವಾ ಹೆಚ್ಚಾಗಿ ರಾಜನಾದ ಸುಗ್ರೀವನಿಂದ ಯಾವ ಹೆದರಿಕೆಯೂ ಇರಬಾರದು. ಮಗು! ನಾನೂ ಕೂಡ ಎಲ್ಲ ಪ್ರಕಾರದ ನಿನ್ನ ಹಿತದಲ್ಲಿ ತತ್ಪರನಾಗಿದ್ದೇನೆ. ಆದ್ದರಿಂದ ನೀನು ಅಂತಿಂತಹ ಚಿಂತೆಯನ್ನು ಮಾಡಬೇಡ. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಗುಹಾವಾಸಶ್ಚ ನಿರ್ಭೇದ್ಯ ಇತ್ಯುಕ್ತಂ ವಾನರೈಸ್ತು ಯತ್ ।</p>
<p class="Shlok">ತದೇತದ್ರಾಮಬಾಣಾನಾಮಭೇದ್ಯಂ ಕಿಂ ಜಗತಯೇ ॥</p>
<p class="Text">ಗುಹೆಯಲ್ಲಿ ವಾಸವಾಗಿದ್ದಲ್ಲಿ ಯಾರೂ ಭೇದಿಸಲಾರರು ಎಂದು ಈ ವಾನರರು ಹೇಳಿದರಲ್ಲ! ಇದು ಸರಿಯಲ್ಲ. ರಾಮನ ಬಾಣಗಳಿಗೆ ಅಭೇದ್ಯವಾಗಿರುವುದು ಈ ಮೂರು ಲೋಕಗಳಲ್ಲಿ ಏನಿದ್ದೀತು? ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಯೇ ತ್ವಾಂ ದುರ್ಬೋಧಯಂತ್ಯೇತೇ ವಾನರಾ ವಾನರರ್ಷಭ ।</p>
<p class="Shlok">ಪುತ್ರದಾರಾದಿಕಂ ತ್ಯಕ್ತ್ವಾ ಕಥಂ ಸ್ಥಾಸ್ಯಂತಿ ತೇ ತ್ವಯಾ ॥</p>
<p class="Text">ಎಲೈ ವಾನರ ಶ್ರೇಷ್ಠನೆ! ಯಾವ ಈ ಕಪಿಗಳು ನಿನಗೆ ದುರ್ಬೋಧನೆಯನ್ನು ಮಾಡುತ್ತಿರುವರೋ ಅವರುಗಳು ತಮ್ಮ ಹೆಂಡಿರು ಮಕ್ಕಳನ್ನು ಬಿಟ್ಟು ಹೇಗೆ ತಾನೆ ನಿನ್ನೊಡನೆ ಇರುವರು? ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಅನ್ಯದ್ ಗುಹ್ಯತಮಂ ವಕ್ಷ್ಯೇ ರಹಸ್ಯಂ ಶ್ರುಣು ಮೇ ಸುತ ।</p>
<p class="Shlok">ರಾಮೋ ನ ಮಾನುಷೋ ದೇವಃ ಸಾಕ್ಷಾನ್ನಾರಾಯಣೋಽವ್ಯಯಃ ॥</p>
<p class="Text">ಇದಲ್ಲದೆ ‘‘ಮಗು! ಮತ್ತೊಂದು ಗುಪ್ತವಾದ ರಹಸ್ಯತಮವಾದ ವಿಚಾರವನ್ನು ಹೇಳುವೆನು ಕೇಳು - ಶ್ರೀರಾಮನು ಸಾಮಾನ್ಯ ಮನುಷ್ಯನಲ್ಲ; ಅವನು ಅವ್ಯಯನಾದ ಸಾಕ್ಷಾತ್ ಶ್ರೀಮನ್ನಾರಾಯಣನೇ ಆಗಿದ್ದಾನೆ. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಸೀತಾ ಭಗವತೀ ಮಾಯಾ ಜನಸಮ್ಮೋಹಕಾರಿಣೀ ।</p>
<p class="Shlok">ಲಕ್ಷ್ಮಣೋ ಭುವನಾಧಾರಃ ಸಾಕ್ಷಾಚ್ಛೇಷಃ ಫಣೀಶ್ವರಃ ॥</p>
<p class="Text">ಜಗಜ್ಜನನಿ ಶ್ರೀಸೀತಾದೇವಿಯು ಜನರನ್ನು ಮೋಹಗೊಳಿಸುವ ಮಾಯೆಯೇ ಆಗಿದ್ದಾಳೆ. ಲಕ್ಷ್ಮಣನಾದರೋ ಪ್ರಪಂಚಕ್ಕೆ ಆಧಾರನಾದ ಫಣಿರಾಜನಾದ ಸಾಕ್ಷಾತ್ ಆದಿಶೇಷನೇ ಆಗಿರುವನು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಬ್ರಹ್ಮಣಾ ಪ್ರಾರ್ಥಿತಾಃ ಸರ್ವೇ ರಕ್ಷೋಗಣವಿನಾಶನೇ ।</p>
<p class="Shlok">ಮಾಯಾಮಾನುಷಭಾವೇನ ಜಾತಾ ಲೋಕೈಕರಕ್ಷಕಾಃ ॥</p>
<p class="Text">ಇವರೆಲ್ಲ ಬ್ರಹ್ಮದೇವರ ಪ್ರಾರ್ಥನೆಯಂತೆ ರಾಕ್ಷಸರನ್ನು ನಾಶಗೊಳಿಸುವುದಕ್ಕಾಗಿ ಮಾಯೆಯಿಂದ ಮನುಷ್ಯ ಭಾವವನ್ನು ಹೊಂದಿ ಅವತರಿಸಿರುವರು. ಇವರಲ್ಲಿ ಒಬ್ಬೊಬ್ಬರೂ ತ್ರಿಲೋಕಗಳನ್ನು ಕಾಪಾಡಲು ಸಮರ್ಥರಾಗಿದ್ದಾರೆ. ॥18॥<span class="char-style-override-9"></span></p>
<p class="Shlok-Number">(ಶ್ಲೋಕ-19)</p>
<p class="Shlok">ವಯಂ ಚ ಪಾರ್ಷದಾಃ ಸರ್ವೇ ವಿಷ್ಣೋರ್ವೈಕುಂಠವಾಸಿನಃ ।</p>
<p class="Shlok">ಮನುಷ್ಯಭಾವಮಾಪನ್ನೇ ಸ್ವೇಚ್ಛಯಾ ಪರಮಾತ್ಮನಿ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ವಯಂ ವಾನರರೂಪೇಣ ಜಾತಾಸ್ತಸ್ಯೈವ ಮಾಯಯಾ ।</p>
<p class="Shlok">ವಯಂ ತು ತಪಸಾ ಪೂರ್ವಮಾರಾಧ್ಯ ಜಗತಾಂ ಪತಿಮ್ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ತೇನೈವಾನುಗೃಹೀತಾಃ ಸ್ಮಃ ಪಾರ್ಷದತ್ವಮುಪಾಗತಾಃ ।</p>
<p class="Shlok">ಇದಾನೀಮಪಿ ತಸ್ಯೈವ ಸೇವಾಂ ಕೃತ್ವೈವ ಮಾಯಯಾ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಪುನರ್ವೈಕುಂಠಮಾಸಾದ್ಯ ಸುಖಂ ಸ್ಥಾಸ್ಯಾಮಹೇ ವಯಮ್ ।</p>
<p class="Shlok">ಇತ್ಯಂಗದಮಥಾಶ್ವಾಸ್ಯ ಗತಾ ವಿಂಧ್ಯಂ ಮಹಾಚಲಮ್  ॥</p>
<p class="Text">ನಾವೆಲ್ಲರೂ ವೈಕುಂಠವಾಸಿಯಾದ ಭಗವಾನ್ ಶ್ರೀವಿಷ್ಣುವಿನ ಪಾರ್ಷದರು (ಸೇವಕರು). ಭಗವಂತನು ತನ್ನ ಇಚ್ಛೆಗನುಗುಣವಾಗಿ ಮನುಷ್ಯನಾಗಿ ಅವತರಿಸಲಾಗಿ, ಅವನ ಮಾಯೆಯಿಂದಲೇ ನಾವು ಕಪಿಗಳ ರೂಪದಿಂದ ಹುಟ್ಟಿರುತ್ತೇವೆ. ನಾವಾದರೋ ಹಿಂದೆ ತಪಸ್ಸಿನಿಂದ ಜಗತ್ಪತಿಯಾದ ವಿಷ್ಣುವನ್ನು ಆರಾಧಿಸಿ ಅವನ ಪ್ರಸಾದದಿಂದಲೇ ಪಾರ್ಷದರಾದವರು. ಈಗಲೂ ಕೂಡ ನಾವು ಮಾಯಾ ಪ್ರೇರಣೆಯಿಂದ ಅವನ ಲೀಲೆಯಲ್ಲಿ ಭಾಗಿಗಳಾಗಿ ಅವನ ಸೇವೆಯನ್ನೇ ಮಾಡಿ ಪುನಃ ವೈಕುಂಠವನ್ನು ಸೇರಿ ಅವನೊಂದಿಗೆ ಸುಖವಾಗಿರೋಣ.’’ ಹೀಗೆಂದು ಅಂಗದನನ್ನು ಸಮಾಧಾನಗೊಳಿಸಿ ಅವರೆಲ್ಲರೂ ವಿಂಧ್ಯಪರ್ವತಕ್ಕೆ ಹೋದರು. ॥19-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ವಿಚಿನ್ವಂತೋಽಥ ಶನಕೈರ್ಜಾನಕೀಂ ದಕ್ಷಿಣಾಂಬುಧೇಃ ।</p>
<p class="Shlok">ತೀರೇ ಮಹೇಂದ್ರಾಖ್ಯಗಿರೇಃ ಪವಿತ್ರಂ ಪಾದಮಾಯಯುಃ ॥</p>
<p class="Text">ಮತ್ತೆ ನಿಧಾನವಾಗಿ ಸೀತಾದೇವಿಯನ್ನು ಹುಡುಕುತ್ತಾ ದಕ್ಷಿಣ ಸಮುದ್ರ ತೀರದಲ್ಲಿರುವ ಪವಿತ್ರವಾದ ಮಹೇಂದ್ರ ಪರ್ವತದ ತಪ್ಪಲಿಗೆ ಬಂದು ತಲುಪಿದರು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ದೃಷ್ಟ್ವಾ ಸಮುದ್ರಂ ದುಷ್ಪಾರಮಗಾಧಂ ಭಯವರ್ಧನಮ್ ।</p>
<p class="Shlok">ವಾನರಾ ಭಯಸಂತ್ರಸ್ತಾಃ ಕಿಂ ಕುರ್ಮ ಇತಿ ವಾದಿನಃ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ನಿಷೇದುರುದಧೇಸ್ತೀರೇ ಸರ್ವೇ ಚಿಂತಾಸಮನ್ವಿತಾಃ ।</p>
<p class="Shlok">ಮಂತ್ರಯಾಮಾಸುರನ್ಯೋನ್ಯಮಂಗದಾದ್ಯಾ ಮಹಾಬಲಾಃ ॥</p>
<p class="Text">ಅಲ್ಲಿಗೆ ತಲುಪುತ್ತಲೇ ಅಪಾರವೂ, ಅಗಾಧವೂ ಆದ ಭಯವನ್ನುಂಟುಮಾಡುವಂತಹ, ದಾಟಲಸಾಧ್ಯವಾದ  ಸಮುದ್ರ ವನ್ನು ಕಂಡು ಕಪಿಗಳೆಲ್ಲ ಭಯದಿಂದ ನಡುಗಿಹೋಗಿ ಮುಂದೇನು ಮಾಡುವುದು ಎಂದು ಯೋಚಿಸುತ್ತಾ  ಅಂಗದಾದಿ ಎಲ್ಲ ಮಹಾಪರಾಕ್ರಮಿ ವಾನರರು ಚಿಂತಾಕ್ರಾಂತರಾಗಿ ಸಮುದ್ರ ದಡದಲ್ಲಿ ಕುಳಿತು ಬಿಟ್ಟರು. ॥24-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಭ್ರಮತೋ ಮೇ ವನೇ ಮಾಸೋ ಗತೋಽತ್ರೈವ ಗುಹಾಂತರೇ ।</p>
<p class="Shlok">ನ ದೃಷ್ಟೋ ರಾವಣೋ ವಾದ್ಯ ಸೀತಾ ವಾ ಜನಕಾತ್ಮಜಾ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಸುಗ್ರೀವಸ್ತೀಕ್ಷ್ಣದಂಡೋಽಸ್ಮಾನ್ನಿಹಂತ್ಯೇವ ನ ಸಂಶಯಃ ।</p>
<p class="Shlok">ಸುಗ್ರೀವವಧತೋಽಸ್ಮಾಕಂ ಶ್ರೇಯಃ ಪ್ರಾಯೋಪವೇಶನಮ್ ॥</p>
<p class="Text">ಅಯ್ಯೋ! ಕಾಡಿನಲ್ಲಿ ಅಲೆಯುತ್ತಾ-ಅಲೆಯುತ್ತಾ ಒಂದು ತಿಂಗಳಾದರೋ ಗುಹೆಯೊಳಗೆ ಕಳೆದುಹೋಯಿತು. ಆದರೆ ರಾವಣನನ್ನಾಗಲಿ, ಜನಕನಂದಿನಿ ಸೀತೆಯನ್ನಾಗಲಿ ನಮ್ಮಿಂದ ನೋಡಲಾಗಲಿಲ್ಲ. ತೀಕ್ಷ್ಣವಾದ ಶಿಕ್ಷೆಯನ್ನು ಕೊಡುವ ಸುಗ್ರೀವನು ನಮ್ಮನ್ನು ಖಂಡಿತವಾಗಿ ಕೊಂದು ಬಿಡುವನು. ಇದರಲ್ಲಿ ಸಂಶಯವೇ ಇಲ್ಲ. ಆದ್ದರಿಂದ ಸುಗ್ರೀವನಿಂದ ಸಾಯುವುದಕ್ಕಿಂತ ಪ್ರಾಯೋಪ ವೇಶದಿಂದ (ಉಪವಾಸವಿದ್ದು) ಸಾಯುವುದೇ ಶ್ರೇಯಸ್ಕರವಾದುದು. ॥26-27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಇತಿ ನಿಶ್ಚಿತ್ಯ ತತ್ರೈವ ದರ್ಭಾನಾಸ್ತೀರ್ಯ ಸರ್ವತಃ ।</p>
<p class="Shlok">ಉಪಾವಿವೇಶುಸ್ತೇ ಸರ್ವೇ ಮರಣೇ ಕೃತನಿಶ್ಚಯಾಃ ॥</p>
<p class="Text">ಹೀಗೆಂದು ನಿಶ್ಚಯಿಸಿಕೊಂಡು ಅಲ್ಲಿಯೇ ಸುತ್ತಲೂ ದರ್ಭೆಗಳನ್ನು ಹಾಸಿ ಅವರೆಲ್ಲರೂ ಸಾಯಲು ಕುಳಿತು ಬಿಟ್ಟರು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಏತಸ್ಮಿನ್ನಂತರೇ ತತ್ರ ಮಹೇಂದ್ರಾದ್ರಿಗುಹಾಂತರಾತ್ ।</p>
<p class="Shlok">ನಿರ್ಗತ್ಯ ಶನಕೈರಾಗಾದ್ ಗೃಧ್ರಃ ಪರ್ವತಸನ್ನಿಭಃ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ದೃಷ್ಟ್ವಾ ಪ್ರಾಯೋಪವೇಶೇನ ಸ್ಥಿತಾನ್ವಾನರಪುಂಗವಾನ್ ।</p>
<p class="Shlok">ಉವಾಚ ಶನಕೈರ್ಗೃಧ್ರಃ ಪ್ರಾಪ್ತೋ ಭಕ್ಷ್ಯೋಽದ್ಯ ಮೇ ಬಹುಃ ॥</p>
<p class="Text">ಆಗಲೇ ಮಹೇಂದ್ರಪರ್ವತದ ಗುಹೆಯೊಂದರಿಂದ ಬೆಟ್ಟದಂತಹ ಭಾರೀ ದೊಡ್ಡದಾದ ಒಂದು ಹದ್ದು ಮೆಲ್ಲನೆ ಹೊರ ಬಂದು, ಪ್ರಾಯೋಪವೇಶಕ್ಕಾಗಿ ಕುಳಿತಿದ್ದ ವಾನರ ಶ್ರೇಷ್ಠರನ್ನು ಕಂಡು ಮೆಲ್ಲನೆ ಹೀಗೆಂದಿತು  ‘‘ಆಹಾ! ಈಗ ನನಗೆ ಸಮೃದ್ಧಿಯಾಗಿ ಆಹಾರವು ದೊರಕಿತು. ॥29-30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಏಕೈಕಶಃ ಕ್ರಮಾತ್ಸರ್ವಾನ್ ಭಕ್ಷಯಾಮಿ ದಿನೇ ದಿನೇ ।</p>
<p class="Shlok">ಶ್ರುತ್ವಾ ತದ್ ಗೃಧ್ರವಚನಂ ವಾನರಾ ಭೀತಮಾನಸಾಃ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಭಕ್ಷಯಿಷ್ಯತಿ ನಃ ಸರ್ವಾನಸೌ ಗೃಧ್ರೋ ನ ಸಂಶಯಃ ।</p>
<p class="Shlok">ರಾಮಕಾರ್ಯಂ ಚ ನಾಸ್ಮಾಭಿಃ ಕೃತಂ ಕಿಂಚಿದ್ಧರೀಶ್ವರಾಃ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಸುಗ್ರೀವಸ್ಯಾಪಿ ಚ ಹಿತಂ ನ ಕೃತಂ ಸ್ವಾತ್ಮನಾಮಪಿ ।</p>
<p class="Shlok">ವೃಥಾನೇನ ವಧಂ ಪ್ರಾಪ್ತಾ ಗಚ್ಛಾಮೋ ಯಮಸಾದನಮ್ ॥</p>
<p class="Text">ಒಂದೊಂದೇ ಕಪಿಯನ್ನು ಕ್ರಮವಾಗಿ ಪ್ರತಿದಿನವೂ ತಿಂದು ಬಿಡುವೆನು.’’ ಕಪಿಗಳೆಲ್ಲ ಆ ಹದ್ದಿನ ಮಾತನ್ನು ಕೇಳಿ ಬೆದರಿದವರಾಗಿ ‘‘ಅಯ್ಯೋ! ಈ ಹದ್ದು ನಮ್ಮೆಲ್ಲರನ್ನು ತಿಂದುಹಾಕಲಿದೆ. ಈ ಬಗ್ಗೆ ಸಂಶಯವೇ ಇಲ್ಲ. ಕಪಿಶ್ರೇಷ್ಠರೇ! ನಾವು ಶ್ರೀರಾಮನ ಕಾರ್ಯವನ್ನು ನೆರವೇರಿಸಿದಂತಾಗಲಿಲ್ಲ, ನಮ್ಮವರಿಗೆ ಹಿತವನ್ನುಂಟುಮಾಡಲಾಗಲಿಲ್ಲ. ಸುಗ್ರೀವನಿಗೂ ಏನೂ ಉಪಕಾರ ಮಾಡಲಾಗಲಿಲ್ಲ. ವ್ಯರ್ಥವಾಗಿ ಈ ಹದ್ದಿನಿಂದ ಸಾವನ್ನಪ್ಪಿ ಯಮಲೋಕಕ್ಕೆ ಹೋಗುತ್ತಿದ್ದೇವೆ’’ ಎಂದು ಹೇಳತೊಡಗಿದರು. ॥31-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಅಹೋ ಜಟಾಯುಃಧರ್ಮಾತ್ಮಾ ರಾಮಸ್ಯಾರ್ಥೇ ಮೃತಃ ಸುಧೀಃ ।</p>
<p class="Shlok">ಮೋಕ್ಷಂ ಪ್ರಾಪ ದುರಾವಾಪಂ ಯೋಗಿನಾಮಪ್ಯರಿಂದಮಃ ॥</p>
<p class="Text">ಆಹಾ! ಧರ್ಮಾತ್ಮನಾದ ಹಾಗೂ ಬುದ್ಧಿವಂತನಾದ ಜಟಾಯುವು ರಾಮ ಕಾರ್ಯಕ್ಕಾಗಿ ಪ್ರಾಣವನ್ನೇ ಬಿಟ್ಟನು. ಯೋಗಿಗಳಿಗೂ ದುರ್ಲಭವಾದ ಮುಕ್ತಿಯನ್ನು ಶತ್ರುನಾಶಕನಾದ ಅವನು ಪಡೆದುಕೊಂಡನು. ಅವನ ಬಾಳು ಧನ್ಯವಾಯಿತು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಸಂಪಾತಿಸ್ತು ತದಾ ವಾಕ್ಯಂ ಶ್ರುತ್ವಾ ವಾನರಭಾಷಿತಮ್ ।</p>
<p class="Shlok">ಕೇ ವಾ ಯೂಯಂ ಮಮ ಭ್ರಾತುಃ ಕರ್ಣಪೀಯೂಷಸನ್ನಿಭಮ್ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಜಟಾಯುರಿತಿ ನಾಮಾದ್ಯ ವ್ಯಾಹರಂತಃ ಪರಸ್ಪರಮ್ ।</p>
<p class="Shlok">ಉಚ್ಯತಾಂ ವೋ ಭಯಂ ಮಾ ಭೂನ್ಮತ್ತಃ ಪ್ಲವಗಸತ್ತಮಾಃ ॥</p>
<p class="Text">ವಾನರರು ಆಡುತ್ತಿದ್ದ ಈ ಮಾತನ್ನು ಕೇಳಿದ ಸಂಪಾತಿಯು ‘‘ಎಲೈ ಕಪಿಗಳಿರಾ! ನೀವು ಯಾರು? ಕಿವಿಗೆ ಅಮೃತಪ್ರಾಯವಾದ ನನ್ನ ಸೋದರನಾದ ಜಟಾಯುವಿನ ಹೆಸರನ್ನು ಒಬ್ಬರಿಗೊಬ್ಬರು ಹೇಳುತ್ತಿದ್ದಿರಲ್ಲ! ನಿಮಗೆ ನನ್ನ ಕಡೆಯಿಂದ ಯಾವ ಭಯವೂ ಬೇಡ. ನಿಮ್ಮ ವೃತ್ತಾಂತವನ್ನು ಹೇಳಿರಿ’’ ಎಂದು ಕೇಳಿದನು. ॥35-36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ತಮುವಾಚಾಂಗದಃ ಶ್ರೀಮಾನುತ್ಥಿತೋ ಗೃಧ್ರಸನ್ನಿಧೌ ।</p>
<p class="Shlok">ರಾಮೋ ದಾಶರಥಿಃ ಶ್ರೀಮಾನ್ ಲಕ್ಷ್ಮಣೇನ ಸಮನ್ವಿತಃ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಸೀತಯಾ ಭಾರ್ಯಯಾ ಸಾರ್ಧಂ ವಿಚಚಾರ ಮಹಾವನೇ ।</p>
<p class="Shlok">ತಸ್ಯ ಸೀತಾ ಹೃತಾ ಸಾಧ್ವೀ ರಾವಣೇನ ದುರಾತ್ಮನಾ ॥</p>
<p class="Text">ಆಗ ಶ್ರೀಮಾನ್ ಅಂಗದನು ಎದ್ದು ಆ ಹದ್ದಿನ ಬಳಿಗೆ ಹೋಗಿ ಹೇಳಿದನು  ‘‘ದಶರಥನ ಪುತ್ರನಾದ ಶ್ರೀರಾಮ ಚಂದ್ರನು ತಮ್ಮನಾದ ಲಕ್ಷ್ಮಣ ಮತ್ತು ಪತ್ನಿಯಾದ ಸೀತೆಯಿಂದೊಡಗೂಡಿ ಘೋರವಾದ ದಂಡಕಾರಣ್ಯದಲ್ಲಿ ಸಂಚರಿಸುತ್ತಿದ್ದನು. ಅಲ್ಲಿ ಅವನ ಪತ್ನಿಯಾದ ಪತಿವ್ರತೆ ಸೀತೆಯನ್ನು ದುರಾತ್ಮನಾದ ರಾವಣನು ಅಪಹರಿಸಿಕೊಂಡು ಹೋದನು. ॥37-38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಮೃಗಯಾಂ ನಿರ್ಗತೇ ರಾಮೇ ಲಕ್ಷ್ಮಣೇ ಚ ಹೃತಾ ಬಲಾತ್ ।</p>
<p class="Shlok">ರಾಮರಾಮೇತಿ ಕ್ರೋಶಂತೀ ಶ್ರುತ್ವಾ ಗೃಧ್ರಃ ಪ್ರತಾಪವಾನ್ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಜಟಾಯುರ್ನಾಮ ಪಕ್ಷೀಂದ್ರೋ ಯುದ್ಧಂ ಕೃತ್ವಾ ಸುದಾರುಣಮ್ ।</p>
<p class="Shlok">ರಾವಣೇನ ಹತೋ ವೀರೋ ರಾಘವಾರ್ಥಂ ಮಹಾಬಲಃ ॥</p>
<p class="Text">ಶ್ರೀರಾಮನೂ, ಲಕ್ಷ್ಮಣನೂ ಬೇಟೆಗಾಗಿ ಹೊರಗೆ ಹೋಗಿದ್ದಾಗ ಬಲವಂತವಾಗಿ ಆಕೆಯನ್ನು ಅಪಹರಿಸಿದನು. ಆಗ ಅವಳು ಹಾ ರಾಮಾ! ರಾಮಾ! ಎಂದು ಅಳುತ್ತಿದ್ದಳು. ಅವಳ ಅಳುವನ್ನು ಕೇಳಿದ ಮಹಾಪ್ರತಾಪಶಾಲಿ ಗೃಧ್ರರಾಜ ಜಟಾಯುವೆಂಬ ಪಕ್ಷಿಶ್ರೇಷ್ಠನು ರಘುನಾಥನಿಗಾಗಿ ರಾವಣನೊಡನೆ ಭಯಂಕರ ಯುದ್ಧ ಮಾಡಿದನು. ಆದರೆ ಕೊನೆಗೆ ಅವನು ಮಹಾಬಲಶಾಲಿಯಾದ ರಾವಣನಿಂದ ಹತನಾದನು. ॥39-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ರಾಮೇಣ ದಗ್ಧೋ ರಾಮಸ್ಯ ಸಾಯುಜ್ಯಮಗಮತ್ ಕ್ಷಣಾತ್ ।</p>
<p class="Shlok">ರಾಮಃ ಸುಗ್ರೀವಮಾಸಾದ್ಯ ಸಖ್ಯಂ ಕೃತ್ವಾಗ್ನಿಸಾಕ್ಷಿಕಮ್ ॥</p>
<p class="Text">ಮತ್ತೆ ಸ್ವತಃ ಶ್ರೀರಾಮ ಚಂದ್ರನು ಅವನ ಅಗ್ನಿಸಂಸ್ಕಾರ ಮಾಡಿದನು. ಅವನು ಆಗಲೇ ಭಗವಾನ್ ಶ್ರೀರಾಮನಲ್ಲಿ ಲೀನನಾಗಿ ಸಾಯುಜ್ಯ ಮೋಕ್ಷವನ್ನು ಪಡೆದುಕೊಂಡನು. ಅನಂತರ ಶ್ರೀರಘುನಾಥನು ಸುಗ್ರೀವನ ಬಳಿಸಾರಿ ಅಗ್ನಿಸಾಕ್ಷಿಯಾಗಿ ಮೈತ್ರಿ ಮಾಡಿಕೊಂಡನು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಸುಗ್ರೀವಚೋದಿತೋ ಹತ್ವಾ ವಾಲಿನಂ ಸುದುರಾಸದಮ್ ।</p>
<p class="Shlok">ರಾಜ್ಯಂ ದದೌ ವಾನರಾಣಾಂ ಸುಗ್ರೀವಾಯ ಮಹಾಬಲಃ ॥</p>
<p class="Text">ಬಳಿಕ ಸುಗ್ರೀವನಿಂದ ಪ್ರೇರಿತನಾಗಿ ಮಹಾಪರಾಕ್ರಮಿಯಾದ ವಾಲಿಯನ್ನು ಕೊಂದು ವಾನರರ ರಾಜ್ಯವನ್ನು ಸುಗ್ರೀವನಿಗೆ ಕೊಡಿಸಿದನು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಸುಗ್ರೀವಃ ಪ್ರೇಷಯಾಮಾಸ ಸೀತಾಯಾಃ ಪರಿಮಾರ್ಗಣೇ ।</p>
<p class="Shlok">ಅಸ್ಮಾನ್ವಾನರವೃಂದಾನ್ವೈ ಮಹಾಸತ್ತ್ವಾನ್ಮಹಾಬಲಃ ॥</p>
<p class="Text">ಮಹಾಬಲಿಷ್ಠನಾದ ಸುಗ್ರೀವನು ಸೀತೆಯನ್ನು ಹುಡುಕುವುದಕ್ಕಾಗಿ ನಮ್ಮಂತಹ ಅನೇಕ ಮಹಾಪರಾಕ್ರಮಿ ವಾನರರನ್ನು ಕಳಿಸಿರುವನು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಮಾಸಾದರ್ವಾಙ್ ನಿವರ್ತಧ್ವಂ ನೋಚೇತ್ಪ್ರಾಣಾನ್ ಹರಾಮಿ ವಃ ।</p>
<p class="Shlok">ಇತ್ಯಾಜ್ಞಯಾ ಭ್ರಮಂತೋಽಸ್ಮಿನ್ವನೇ ಗಹ್ವರಮಧ್ಯಗಾಃ ॥</p>
<p class="Text">‘ಒಂದು ತಿಂಗಳೊಳಗೆ ಸೀತೆಯನ್ನು ಹುಡುಕಿ ಹಿಂದಿರುಗಬೇಕು. ಹಾಗಿಲ್ಲವಾದರೆ ನಿಮ್ಮ ಪ್ರಾಣಗಳನ್ನು ತೆಗೆದುಬಿಡುವೆನು’ ಎಂದು ಸುಗ್ರೀವನ ಆಜ್ಞೆಯಂತೆ ಹೊರಟು ದಟ್ಟವಾದ ಕಾಡಿನಲ್ಲಿ ಸಂಚರಿಸುತ್ತಿರುವಾಗ ತಿಂಗಳೊಂದು ಕಳೆದುಹೋದುದೇ ತಿಳಿಯದೆ ಹೋದೆವು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಗತೋ ಮಾಸೋ ನ ಜಾನೀಮಃ ಸೀತಾಂ ವಾ ರಾವಣಂ ಚ ವಾ ।</p>
<p class="Shlok">ಮರ್ತುಂ ಪ್ರಾಯೋಪವಿಷ್ಟಾಃ ಸ್ಮಸ್ತೀರೇ ಲವಣವಾರಿಧೇಃ ॥</p>
<p class="Text"> ತಿಂಗಳು ಕಳೆದುಹೋದರೂ ಸೀತೆಯನ್ನಾಗಲೀ, ರಾವಣನನ್ನಾಗಲೀ ನಮ್ಮಿಂದ ಹುಡುಕಲಾಗಲಿಲ್ಲ. ಆದ್ದರಿಂದ ನಾವು ಸಾಯುವ ಉದ್ದೇಶದಿಂದ ಉಪವಾಸದಿಂದ ಸಮುದ್ರ ತೀರದಲ್ಲಿ ಕುಳಿತಿದ್ದೇವೆ. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಯದಿ ಜಾನಾಸಿ ಹೇ ಪಕ್ಷಿನ್ಸೀತಾಂ ಕಥಯ ನಃ ಶುಭಾಮ್ ।</p>
<p class="Shlok">ಅಂಗದಸ್ಯ ವಚಃ ಶ್ರುತ್ವಾ ಸಂಪಾತಿರ್ಹೃಷ್ಟಮಾನಸಃ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಉವಾಚ ಮತ್ಪ್ರಿಯೋ ಭ್ರಾತಾ ಜಟಾಯುಃ ಪ್ಲವಗೇಶ್ವರಾಃ ।</p>
<p class="Shlok">ಬಹುವರ್ಷಸಹಸ್ರಾಂತೇ ಭ್ರಾತೃವಾರ್ತಾ ಶ್ರುತಾ ಮಯಾ ॥</p>
<p class="Text">ಹೇ ಪಕ್ಷಿಯೆ! ನೀನೇನಾದರೂ ಶುಭಲಕ್ಷಣಳಾದ ಸೀತೆಯನ್ನು ಬಲ್ಲೆಯಾದರೆ ಹೇಳು.’’ ಅಂಗದನ ಈ ಮಾತನ್ನು ಕೇಳಿ ಸಂಪಾತಿಯು ಸಂತುಷ್ಟ ಮನಸ್ಕನಾಗಿ ಹೀಗೆಂದನು — ‘‘ಹೇ ಕಪೀಶ್ವರರೇ! ಜಟಾಯುವು ನನ್ನ ಪ್ರೀತಿಯ ಸಹೋದರನು. ಅನೇಕ ಸಾವಿರ ವರ್ಷಗಳ ಅನಂತರ ಸೋದರನ ಸುದ್ದಿಯನ್ನು ಕೇಳುತ್ತಿದ್ದೇನೆ. ॥46-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ವಾಕ್ಸಾಹಾಯ್ಯಂ ಕರಿಷ್ಯೇಹಂ ಭವತಾಂ ಪ್ಲವಗೇಶ್ವರಾಃ ।</p>
<p class="Shlok">ಭ್ರಾತುಃ ಸಲಿಲದಾನಾಯ ನಯಧ್ವಂ ಮಾಂ ಜಲಾಂತಿಕಮ್ ॥</p>
<p class="Text">ಎಲೈ ಕಪಿಗಳೆ! ನಾನು ನಿಮಗೆ ಮಾತಿನ ಸಹಾಯವನ್ನು ಮಾಡಬಲ್ಲೆನು. ಸೋದರನಿಗೆ ತರ್ಪಣ ಕೊಡುವುದಕ್ಕಾಗಿ ನನ್ನನ್ನು ನೀರಿನ ಸಮೀಪಕ್ಕೆ ಕರೆದೊಯ್ಯಿರಿ. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಪಶ್ಚಾ ತ್ಸರ್ವಂ ಶುಭಂ ವಕ್ಷ್ಯೇ ಭವತಾಂ ಕಾರ್ಯಸಿದ್ಧಯೇ ।</p>
<p class="Shlok">ತಥೇತಿ ನಿನ್ಯುಸ್ತೇ ತೀರಂ ಸಮುದ್ರಸ್ಯ ವಿಹಂಗಮಮ್ ॥</p>
<p class="Text">ಅನಂತರ ನಿಮ್ಮ ಕಾರ್ಯಸಿದ್ಧಿಗೆ ತಕ್ಕ ಎಲ್ಲ ಶುಭಸಮಾಚಾರವನ್ನು ಹೇಳಲಿರುವನು.’’ ಹಾಗೆಯೇ ಆಗಲೆಂದು ಅವರುಗಳು ಸಂಪಾತಿಯನ್ನು ಸಮುದ್ರತೀರಕ್ಕೆ ಕೊಂಡುಹೋದರು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಸೋಽಪಿ ತತ್ಸಲಿಲೇ ಸ್ನಾತ್ವಾ ಭ್ರಾತುರ್ದತ್ತ್ವಾ ಜಲಾಂಜಲಿಮ್ ।</p>
<p class="Shlok">ಪುನಃ ಸ್ವಸ್ಥಾನಮಾಸಾದ್ಯ ಸ್ಥಿತೋ ನೀತೋ ಹರೀಶ್ವರೈಃ ।</p>
<p class="Shlok">ಸಂಪಾತಿಃ ಕಥಯಾಮಾಸ ವಾನರಾನ್ಪರಿಹರ್ಷಯನ್ ॥</p>
<p class="Text">ಅವನು ಅಲ್ಲಿಗೆ ಹೋಗಿ ನೀರಿನಲ್ಲಿ ಸ್ನಾನಮಾಡಿ ಸೋದರನಿಗೆ ಜಲ ತರ್ಪಣವನ್ನು ಕೊಟ್ಟು ಮತ್ತೆ ವಾನರರು ಪುನಃ ಹಿಂದಿನ ಜಾಗಕ್ಕೆ ತಂದಿರಿಸಿದರು. ಅಲ್ಲಿ ಕುಳಿತುಕೊಂಡು ಸಂಪಾತಿಯು ಕಪಿಗಳನ್ನು ಸಂತೋಷ ಪಡಿಸುತ್ತಾ ಹೀಗೆ ಹೇಳಿದನು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಲಂಕಾ ನಾಮ ನಗರ್ಯಾಸ್ತೇ ತ್ರಿಕೂಟಗಿರಿಮೂರ್ಧನಿ ।</p>
<p class="Shlok">ತತ್ರಾಶೋಕವನೇ ಸೀತಾ ರಾಕ್ಷಸೀಭಿಃ ಸುರಕ್ಷಿತಾ ॥</p>
<p class="Text">ತ್ರಿಕೂಟ ಪರ್ವತದ ಶಿಖರದಲ್ಲಿ ಲಂಕೆ ಎಂಬ ಒಂದು ನಗರವಿದೆ. ಅಲ್ಲಿ ಅಶೋಕವನದಲ್ಲಿ ಸೀತೆಯು ರಾಕ್ಷಸಿಯರ ಕಾವಲಿನಲ್ಲಿ ಇದ್ದಾಳೆ. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಸಮುದ್ರಮಧ್ಯೇ ಸಾ ಲಂಕಾ ಶತಯೋಜನದೂರತಃ ।</p>
<p class="Shlok">ದೃಶ್ಯತೇ ಮೇ ನ ಸಂದೇಹಃ ಸೀತಾ ಚ ಪರಿದೃಶ್ಯತೇ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಗೃಧ್ರತ್ವಾದ್ದೂರದೃಷ್ಟಿರ್ಮೇ ನಾತ್ರ ಸಂಶಯಿತುಂ ಕ್ಷಮಮ್ ।</p>
<p class="Shlok">ಶತಯೋಜನವಿಸ್ತೀರ್ಣಂ ಸಮುದ್ರಂ ಯಸ್ತು ಲಂಘಯೇತ್ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಸ ಏವ ಜಾನಕೀಂ ದೃಷ್ಟ್ವಾ ಪುನರಾಯಾಸ್ಯತಿ ಧ್ರುವಮ್ ।</p>
<p class="Shlok">ಅಹಮೇವ ದುರಾತ್ಮಾನಂ ರಾವಣಂ ಹಂತು ಮುತ್ಸಹೇ ।</p>
<p class="Shlok">ಭ್ರಾತುರ್ಹಂತಾರಮೇಕಾಕೀ ಕಿಂತು ಪಕ್ಷವಿವರ್ಜಿತಃ ॥</p>
<p class="Text">ಆ ಲಂಕೆಯಾದರೋ ಸಮುದ್ರ ಮಧ್ಯದಲ್ಲಿ ಇಲ್ಲಿಂದ ನೂರು ಯೋಜನ ದೂರದಲ್ಲಿದೆ. ನನಗೆ ಇಲ್ಲಿಂದಲೇ ಸೀತೆಯಿರುವುದು ಕಂಡುಬರುತ್ತಿದೆ, ಇದರಲ್ಲಿ ಸಂಶಯವೇ ಇಲ್ಲ. ಗೃಧ್ರನಾದ ಕಾರಣ ಸ್ವಭಾವದಿಂದಲೇ ನನಗೆ ದೂರದೃಷ್ಟಿ ಇದೆ. ಈ ವಿಷಯದಲ್ಲಿ ಅನುಮಾನಿಸುವುದು ಸರಿಯಿಲ್ಲ. ಆದರೆ ನೂರು ಯೋಜನಗಳಷ್ಟು ವಿಸ್ತಾರವಾದ ಈ ಸಮುದ್ರವನ್ನು ದಾಟಬಲ್ಲವನೇ ಸೀತೆಯನ್ನು ಕಂಡು ಹಿಂದಿರುಗಿ ಬರಬಲ್ಲನು. ಇದು ನಿಶ್ಚಿತವು. ನನ್ನ ಸೋದರನನ್ನು ಕೊಂದಿರುವ ದುರಾತ್ಮನಾದ ರಾವಣನನ್ನು ಕೊಲ್ಲಲು ನಾನೊಬ್ಬನೇ ಸಮರ್ಥನಾಗಿದ್ದೇನೆ. ಆದರೇನು ಮಾಡಲಿ. ಈಗ ನನಗೆ ರೆಕ್ಕೆಗಳೇ ಇಲ್ಲವಲ್ಲ! ॥52-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಯತಧ್ವಮತಿಯತ್ನೇನ ಲಂಘಿತುಂ ಸರಿತಾಂ ಪತಿಮ್ ।</p>
<p class="Shlok">ತತೋ ಹಂತಾ ರಘುಶ್ರೇಷ್ಠೋ ರಾವಣಂ ರಾಕ್ಷಸಾಧಿಪಮ್ ॥</p>
<p class="Text">ನೀವುಗಳು ಚೆನ್ನಾಗಿ ಪ್ರಯತ್ನಿಸಿ ಸಮುದ್ರವನ್ನು ಹಾರಲು ಕಾರ್ಯಪ್ರವೃತ್ತರಾಗಿರಿ. ಅನಂತರ ರಘುಶ್ರೇಷ್ಠನಾದ ರಾಮನು ರಾಕ್ಷಸಾಧಿಪನಾದ ರಾವಣನನ್ನು ಕೊಂದು ಬಿಡುವನು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಉಲ್ಲಂಘ್ಯ ಸಿಂಧುಂ ಶತಯೋಜನಾಯತಂ </p>
<p class="Shlok">ಲಂಕಾಂ ಪ್ರವಿಶ್ಯಾಥ ವಿದೇಹಕನ್ಯಕಾಮ್ ।</p>
<p class="Shlok">ದೃಷ್ಟ್ವಾ ಸಮಾಭಾಷ್ಯ ಚ ವಾರಿಧಿಂ ಪುನಃ</p>
<p class="Shlok">ತರ್ತುಂ ಸಮರ್ಥಃ ಕತಮೋ ವಿಚಾರ್ಯತಾಮ್ ॥</p>
<p class="Text">ನೂರು ಯೋಜನಗಳ ವಿಸ್ತಾರವಾದ ಸಮುದ್ರವನ್ನು ದಾಟಿ ಲಂಕೆಯನ್ನು ಪ್ರವೇಶಿಸಿ ವಿದೇಹ ರಾಜನ ಮಗಳಾದ ಸೀತೆಯನ್ನು ಕಂಡು ಮಾತನಾಡಿಸಿ ಮತ್ತೊಮ್ಮೆ ಸಮುದ್ರವನ್ನು ದಾಟಿ ಬರಲು ನಿಮ್ಮಲ್ಲಿ ಯಾರು  ಸಮರ್ಥರೆಂದು  ವಿಚಾರ  ಮಾಡಿರಿ. ॥56॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ಸಪ್ತಮಃ ಸರ್ಗಃ ॥7॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ಏಳನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-7-8"> ಎಂಟನೆಯ ಸರ್ಗ</p>
<p class="description">ಸಂಪಾತಿಯ ಆತ್ಮಕಥೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಅಥ ತೇ ಕೌತುಕಾವಿಷ್ಟಾಃ ಸಂಪಾತಿಂ ಸರ್ವವಾನರಾಃ ।</p>
<p class="Shlok">ಪಪ್ರಚ್ಛುರ್ಭಗವನ್ ಬ್ರೂಹಿ ಸ್ವಮುದಂತಂ ತ್ವಮಾದಿತಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗಿರಿಜೆ! ಅನಂತರ ಕುತೂಹಲಾವಿಷ್ಟರಾದ ಎಲ್ಲ ಕಪಿಗಳು ಸಂಪಾತಿಯನ್ನು ಕುರಿತು ಪೂಜ್ಯನೆ! ನೀನು ನಿನ್ನ ವೃತ್ತಾಂತವನ್ನು ಪ್ರಾರಂಭದಿಂದಲೂ ಹೇಳು ಎಂದು ಕೇಳಿದರು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಸಂಪಾತಿಃ ಕಥಯಾಮಾಸ ಸ್ವವೃತ್ತಾಂತಂ ಪುರಾ ಕೃತಮ್ ।</p>
<p class="Shlok">ಅಹಂ ಪುರಾ ಜಟಾಯುಶ್ಚ ಭ್ರಾತರೌ ರೂಢಯೌವನೌ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಬಲೇನ ದರ್ಪಿತಾವಾವಾಂ ಬಲಜಿಜ್ಞಾಸಯಾ ಖಗೌ ।</p>
<p class="Shlok">ಸೂರ್ಯಮಂಡಲಪರ್ಯಂತಂ ಗಂತುಮುತ್ಪತಿತೌ ಮದಾತ್ ॥</p>
<p class="Text">ಆಗ ಸಂಪಾತಿಯು ತಾನು ಹಿಂದೆ ಮಾಡಿದುದೆಲ್ಲವನ್ನು ಹೇಳತೊಡಗಿದನು ನಾನು ಹಾಗೂ ಜಟಾಯುವು ಸಹೋದರರು. ಯೌವನದ ಮದಾವಿಷ್ಟರಾಗಿ ಬಲದಿಂದ ಕೊಬ್ಬಿ ಯಾರು ಹೆಚ್ಚು ಬಲಿಷ್ಠರೆಂಬುದನ್ನು ನಿರ್ಣಯಿಸಲೋಸುಗ ಸೂರ್ಯಮಂಡಲದವರೆಗೂ ಹೋಗಲೂ ಮೇಲೆ ಹಾರಿದೆವು. ॥2-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಬಹುಯೋಜನಸಾಹಸ್ರಂ ಗತೌ ತತ್ರ ಪ್ರತಾಪಿತಃ ।</p>
<p class="Shlok">ಜಟಾಯುಸ್ತಂ ಪರಿತ್ರಾತುಂ ಪಕ್ಷೈರಾಚ್ಛಾದ್ಯ ಮೋಹತಃ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಸ್ಥಿತೋಽಹಂ ರಶ್ಮಿಭಿರ್ದಗ್ಧಪಕ್ಷೋಽಸ್ಮಿನ್ವಿಂಧ್ಯಮೂರ್ಧನಿ ।</p>
<p class="Shlok">ಪತಿತೋ ದೂರಪತನಾನ್ಮೂರ್ಚ್ಛಿತೋಽಹಂ ಕಪೀಶ್ವರಾಃ ॥</p>
<p class="Text">ನಾವಿಬ್ಬರೂ ಸಾವಿರಾರು ಯೋಜನಗಳ ದೂರ ಹೋದಾಗ ಜಟಾಯುವು ಸೂರ್ಯಕಿರಣಗಳಿಂದ ಸುಡುತ್ತಿರುವಾಗ ನಾನು ಅವನನ್ನು ಕಾಪಾಡಲು ಅವಿವೇಕದಿಂದ (ಮುಂದಿನ ಪರಿಣಾಮವನ್ನರಿಯದೆ) ಅವನಿಂದ ಮೇಲೇರಿ ನನ್ನ ರೆಕ್ಕೆಗಳಿಂದ ಅವನನ್ನು ಮುಚ್ಚಿಬಿಟ್ಟೆ. ಆಗ ಪ್ರಖರ ಸೂರ್ಯಕಿರಣಗಳಿಂದ ನನ್ನ ರೆಕ್ಕೆಗಳು ಸುಟ್ಟುಹೋಗಿ ಈ ವಿಂಧ್ಯಪರ್ವತದ ತಪ್ಪಲಿನಲ್ಲಿ ಬಿದ್ದು ಬಿಟ್ಟೆ. ಬಹಳ ಎತ್ತರದಿಂದ ಬಿದ್ದ ಕಾರಣ ಮೂರ್ಛಿತನಾದೆ. ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ದಿನತ್ರಯಾತ್ಪುನಃ ಪ್ರಾಣಸಹಿತೋ ದಗ್ಧಪಕ್ಷಕಃ ।</p>
<p class="Shlok">ದೇಶಂ ವಾ ಗಿರಿಕೂಟಾನ್ವಾ ನ ಜಾನೇ ಭ್ರಾಂತಮಾನಸಃ ॥</p>
<p class="Text">ಎಲೈ ಕಪಿಶ್ರೇಷ್ಠರೆ ! ಮೂರು ದಿನಗಳ ಬಳಿಕ ಮೂರ್ಛೆತಿಳಿದೆದ್ದು ಎಚ್ಚರಗೊಂಡಾಗ ಸುಟ್ಟ ರೆಕ್ಕೆಗಳ ನಾನು ಭ್ರಾಂತನಾಗಿ ಇದು ಯಾವ ಪರ್ವತ ಶಿಖರ, ಯಾವ ದೇಶ ಅರಿಯದೆ ಹೋದೆನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಶನೈರುನ್ಮೀಲ್ಯ ನಯನೇ ದೃಷ್ಟ್ವಾ ತತ್ರಾಶ್ರಮಂ ಶುಭಮ್ ।</p>
<p class="Shlok">ಶನೈಃ ಶನೈರಾಶ್ರಮಸ್ಯ ಸಮೀಪಂ ಗತವಾನಹಮ್ ॥</p>
<p class="Text">ಮೆಲ್ಲನೆ ಕಣ್ಣು ತೆರೆದು ನೋಡಲಾಗಿ ಅಲ್ಲಿ ಒಂದು ಸುಂದರ ಆಶ್ರಮವು ಗೋಚರಿಸಿತು. ನಾನು ನಿಧಾನವಾಗಿ ಕಷ್ಟಪಟ್ಟು ಆಶ್ರಮದ ಸಮೀಪಕ್ಕೆ ಹೋದೆನು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಚಂದ್ರಮಾ ನಾಮ ಮುನಿರಾಡ್ ದೃಷ್ಟ್ವಾ ಮಾಂ ವಿಸ್ಮಿತೋಽವದತ್ ।</p>
<p class="Shlok">ಸಂಪಾತೇ ಕಿಮಿದಂ ತೇಽದ್ಯ ವಿರೂಪಂ ಕೇನ ವಾ ಕೃತಮ್ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಜಾನಾಮಿ ತ್ವಾಮಹಂ ಪೂರ್ವಮತ್ಯಂತಂ ಬಲವಾನಸಿ ।</p>
<p class="Shlok">ದಗ್ಧೌ ಕಿಮರ್ಥಂ ತೇ ಪಕ್ಷೌ ಕಥ್ಯತಾಂ ಯದಿ ಮನ್ಯಸೇ ॥</p>
<p class="Text">ಅಲ್ಲಿದ್ದ ಚಂದ್ರಮನೆಂಬ ಓರ್ವ ಮುನಿಶ್ರೇಷ್ಠರು ನನ್ನನ್ನು ಕಂಡು ಆಶ್ಚರ್ಯಭರಿತರಾಗಿ - ‘‘ಎಲೈ ಸಂಪಾತಿಯೆ! ಇದೇನು? ನಿನ್ನ ಈ ರೀತಿಯ ವಿಕೃತ ರೂಪ ಯಾರಿಂದ ಉಂಟಾಯಿತು? ನಾನಾದರೋ ನಿನ್ನನ್ನು ಮೊದಲಿನಿಂದಲೂ ಬಲ್ಲೆನು. ನೀನು ಬಹಳ ಬಲಿಷ್ಠನಾಗಿದ್ದೆಯಲ್ಲ? ನಿನ್ನ ರೆಕ್ಕೆಗಳು ಹೇಗೆ ಸುಟ್ಟು ಹೋದುವು? ಹೇಳಲೂ ಯಾವುದೇ ಸಂಕೋಚವಿಲ್ಲದಿದ್ದರೆ ಹೇಳು’’ ಎಂದರು. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತತಃ ಸ್ವಚೇಷ್ಟಿತಂ ಸರ್ವಂ ಕಥಯಿತ್ವಾತಿದುಃಖಿತಃ ।</p>
<p class="Shlok">ಅಬ್ರವಂ ಮುನಿಶಾರ್ದೂಲಂ ದಹ್ಯೇಽಹಂ ದಾವವಹ್ನಿನಾ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಕಥಂ ಧಾರಯಿತುಂ ಶಕ್ತೋ ವಿಪಕ್ಷೋ ಜೀವಿತಂ ಪ್ರಭೋ ।</p>
<p class="Shlok">ಇತ್ಯುಕ್ತೋಽಥ ಮುನಿರ್ವೀಕ್ಷ್ಯ ಮಾಂ ದಯಾರ್ದ್ರವಿಲೋಚನಃ ॥</p>
<p class="Text">ಅನಂತರ ನನ್ನ ಕಾರ್ಯಗಳೆಲ್ಲವನ್ನು ಅವರಿಗೆ ತಿಳಿಸಿ ಬಹಳ ದುಃಖಗೊಂಡು ಅವರ ಬಳಿ ಹೇಳಿದೆ  ‘‘ಸ್ವಾಮಿ! ನಾನು ಕಾಡ್ಗಿಚ್ಚಿನಲ್ಲಿ ಬಿದ್ದು ಸತ್ತು ಹೋಗುವೆ; ಏಕೆಂದರೆ ರೆಕ್ಕೆಗಳಿಲ್ಲದೆ ಹೇಗೆ ಜೀವನ ಸಾಗಿಸಲಿ?’’ ನನ್ನ ಮಾತನ್ನು ಕೇಳಿ  ಮುನೀಶ್ವರರು ಕರುಣಾಪೂರ್ಣವಾದ ದೃಷ್ಟಿಯಿಂದ ನನ್ನನ್ನು ನೋಡಿ ಹೇಳತೊಡಗಿದರು. ॥10-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಶೃಣು ವತ್ಸ ವಚೋ ಮೇಽದ್ಯ ಶ್ರುತ್ವಾ ಕುರು ಯಥೇಪ್ಸಿತಮ್ ।</p>
<p class="Shlok">ದೇಹಮೂಲಮಿದಂ ದುಃಖಂ ದೇಹಃ ಕರ್ಮಸಮುದ್ಭವಃ ॥</p>
<p class="Text">‘‘ಮಗು! ಮೊದಲು ನಾನು ಹೇಳುವುದನ್ನು ಕೇಳು. ಬಳಿಕ ನಿನಗೆ ಇಷ್ಟಬಂದಂತೆ ಮಾಡು. ಈ ಎಲ್ಲ ದುಃಖಕ್ಕೆ ಕಾರಣವು ಶರೀರವೇ ಆಗಿದೆ. ಅದಾದರೋ ಕರ್ಮಜನ್ಯವಾದುದು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಕರ್ಮ ಪ್ರವರ್ತತೇ ದೇಹೇಹಂಬುದ್ಧ್ಯಾ ಪುರುಷಸ್ಯ ಹಿ ।</p>
<p class="Shlok">ಅಹಂಕಾರಸ್ತ್ವನಾದಿಃ ಸ್ಯಾದವಿದ್ಯಾಸಂಭವೋ ಜಡಃ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಚಿಚ್ಛಾಯಯಾ ಸದಾ ಯುಕ್ತಸ್ತಪ್ತಾಯಃ ಪಿಂಡವತ್ಸದಾ ।</p>
<p class="Shlok">ತೇನ ದೇಹಸ್ಯ ತಾದಾತ್ಮ್ಯಾದ್ದೇಹಶ್ಚೇತನವಾನ್ಭವೇತ್ ॥</p>
<p class="Text">ಪುರುಷನಿಗೆ ದೇಹದಲ್ಲಿ ‘ನಾನು’ ಎಂಬ ಬುದ್ಧಿ ಉಂಟಾದಾಗ ಕರ್ಮದ ಪ್ರವೃತ್ತಿ ಉಂಟಾಗುತ್ತದೆ. ಅನಾದಿಯಾದ ಅವಿದ್ಯೆಯಿಂದ ಹುಟ್ಟಿದ ಈ ಅಹಂಕಾರವು ಜಡವಾಗಿದೆ. ಬೆಂಕಿಯಿಂದ ಕಾಯಿಸಿದ ಕಬ್ಬಿಣದ ಚೆಂಡಿನಂತೆ ಈ ಅಹಂಕಾರವು ಚಿತ್ ವಸ್ತುವಿನ ಆಭಾಸದಿಂದ ಕೂಡಿರುತ್ತದೆ. ಆ ಚಿದಾಭಾಸ ವಿಶಿಷ್ಟ ಅಹಂಕಾರವು ದೇಹದೊಂದಿಗೆ ತಾದಾತ್ಮ್ಯವಾದ ಕಾರಣ ದೇಹವು ಚೇತನವೆನಿಸುತ್ತದೆ. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ದೇಹೋಽಹಮಿತಿ ಬುದ್ಧಿಃ ಸ್ಯಾದಾತ್ಮನೋಽಹಂತಕೃತೇರ್ಬಲಾತ್ ।</p>
<p class="Shlok">ತನ್ಮೂಲ ಏಷ ಸಂಸಾರಃ ಸುಖದುಃಖಾದಿಸಾಧಕಃ ॥</p>
<p class="Text">ಅಹಂಕಾರದ ಕಾರಣವೇ ಆತ್ಮನಲ್ಲಿ ‘ನಾನು ದೇಹನಾಗಿದ್ದೇನೆ’ ಎಂಬ ಬುದ್ಧಿ ಉಂಟಾಗುವುದು. ಸುಖ-ದುಃಖಾದಿಗಳಿಗೆ ಆಶ್ರಯವಾಗಿರುವ ಈ ಸಂಸಾರವೆಲ್ಲವೂ ಅಹಂಕಾರ-ದೇಹತಾದಾತ್ಮ್ಯದಿಂದಲೇ ಆಗಿರುವುದು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಆತ್ಮನೋ ನಿರ್ವಿಕಾರಸ್ಯ ಮಿಥ್ಯಾ ತಾದಾತ್ಮ್ಯತಃ ಸದಾ ।</p>
<p class="Shlok">ದೇಹೋಽಹಂ ಕರ್ಮಕರ್ತಾಹಮಿತಿ ಸಂಕಲ್ಪ್ಯ ಸರ್ವದಾ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಜೀವಃ ಕರೋತಿ ಕರ್ಮಾಣಿ ತತ್ಫಲೈರ್ಬಧ್ಯತೇವಶಃ ।</p>
<p class="Shlok">ಊರ್ಧ್ವಾಧೋ ಭ್ರಮತೇ ನಿತ್ಯಂ ಪಾಪಪುಣ್ಯಾತ್ಮಕಃ ಸ್ವಯಮ್ ॥</p>
<p class="Text">ನಿರ್ವಿಕಾರನಾದ ಆತ್ಮನಿಗೆ ದೇಹಾದಿಗಳೊಡನೆ ಈ ಮಿಥ್ಯಾ ತಾದಾತ್ಮ್ಯದಿಂದಲೇ ಜೀವಿಯು ಯಾವಾಗಲೂ ‘ನಾನು ದೇಹವು; ನಾನು ಕರ್ಮಮಾಡುವವನು’ ಎಂದು ಸಂಕಲ್ಪಿಸಿಕೊಂಡು ಜೀವನು ಕರ್ಮಗಳನ್ನು ಮಾಡುವನು. ಅನಂತರ ಆ ಕರ್ಮ ಫಲಗಳಿಗೆ ವಿವಶನಾಗಿ ಬಂಧಿತನಾಗುತ್ತಾನೆ. ಈ ಪ್ರಕಾರ ಪಾಪ-ಪುಣ್ಯಗಳ ಕರ್ತೃವಾಗಿದ್ದರ ಫಲವಾಗಿ ಯಾವಾಗಲೂ ಉಚ್ಚ-ನೀಚ ಯೋನಿಗಳಲ್ಲಿ ಸಂಚರಿಸುತ್ತಿರುತ್ತಾನೆ. ॥16-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಕೃತಂ ಮಯಾಧಿಕಂ ಪುಣ್ಯಂ ಯಜ್ಞದಾನಾದಿ ನಿಶ್ಚಿತಮ್ ।</p>
<p class="Shlok">ಸ್ವರ್ಗಂ ಗತ್ವಾ ಸುಖಂ ಭೋಕ್ಷ್ಯ ಇತಿ ಸಂಕಲ್ಪವಾನ್ಭವೇತ್ ॥</p>
<p class="Text">‘ನಾನು ನಿಶ್ಚಯವಾಗಿ ಯಜ್ಞ, ದಾನನಾದಿ ರೂಪವಾದ ಹೆಚ್ಚಿನ ಪುಣ್ಯವನ್ನು ಮಾಡಿರುವೆನು. ಆದ್ದರಿಂದ ಸ್ವರ್ಗಕ್ಕೆ ಹೋಗಿ ಸುಖವನ್ನು ಅನುಭವಿಸುವೆನು’ ಎಂದು ಸಂಕಲ್ಪ ಮಾಡತೊಡಗುತ್ತಾನೆ. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತಥೈವಾಧ್ಯಾಸತಸ್ತತ್ರ ಚಿರಂ ಭುಕ್ತ್ವಾ ಸುಖಂ ಮಹತ್ ।</p>
<p class="Shlok">ಕ್ಷೀಣಪುಣ್ಯಃ ಪತತ್ಯರ್ವಾಗ್ ಆನಿಚ್ಛನ್ಕರ್ಮಚೋದಿತಃ ॥</p>
<p class="Text">ಇಂತಹ ಅಧ್ಯಾಸ ಎಂದರೆ ತಪ್ಪು ತಿಳಿವಳಿಕೆಯಿಂದ ಸ್ವರ್ಗದಲ್ಲಿ ಹೆಚ್ಚಿನ ಸುಖವನ್ನು ಬಹುಕಾಲ ಅನುಭವಿಸಿ ಪುಣ್ಯವು ಕ್ಷೀಣವಾದಾಗ ಜೀವನು ಕರ್ಮಪ್ರೇರಿತನಾಗಿ ತಾನು ಬಯಸದಿದ್ದರೂ ತಲೆಕೆಳಗಾಗಿ ಬೀಳುವನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಪತಿತ್ವಾ ಮಂಡಲೇ ಚೆಂದೋಸ್ತತೋ ನೀಹಾರಸಂಯುತಃ ।</p>
<p class="Shlok">ಭೂಮೌ ಪತಿತ್ವಾ ವ್ರೀಹ್ಯಾದೌ ತತ್ರ ಸ್ಥಿತ್ವಾ ಚಿರಂ ಪುನಃ ॥</p>
<p class="Text">ಹಾಗೆ ಬೀಳುವಾಗ ಮೊದಲಿಗೆ ಚಂದ್ರಮಂಡಲವನ್ನು ಸೇರಿ, ಅಲ್ಲಿ ಹಿಮವಾಗಿ ಹನಿಯರೂಪದಿಂದ ಭೂಮಿಗೆ ಬಿದ್ದು, ಭತ್ತವೇ ಮುಂತಾದ ಧಾನ್ಯಗಳಲ್ಲಿ ಬಹಳ ಕಾಲ ಇರುತ್ತದೆ. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಭೂತ್ವಾ ಚತುರ್ವಿಧಂ ಭೋಜ್ಯಂ ಪುರುಷೈರ್ಭುಜ್ಯತೇ ತತಃ ।</p>
<p class="Shlok">ರೇತೋ ಭೂತ್ವಾ ಪುನಸ್ತೇನ ಋತೌ ಸ್ತ್ರೀಯೋನಿಸಿಂಚಿತಃ ॥</p>
<p class="Text">ಮತ್ತೆ ಅವನು ಭಕ್ಷ್ಯ, ಭೋಜ್ಯ, ಲೇಹ್ಯ, ಚೋಷ್ಯ ಎಂಬ ನಾಲ್ಕು ವಿಧವಾದ ತಿನ್ನುವ ಪದಾರ್ಥಗಳಾಗಿ ಪುರುಷನಿಂದ ಭಕ್ಷಿಸಲ್ಪಡುವನು. ಗಂಡಸಿನ ಶರೀರದಲ್ಲಿ ರೇತಸ್ಸಾಗಿ ಪರಿವರ್ತನೆ ಹೊಂದಿ ಋತುಮತಿಯಾದ ಸ್ತ್ರೀಯ ಯೋನಿಯಲ್ಲಿ ಸುರಿಯಲ್ಪಡುತ್ತಾನೆ. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಯೋನಿರಕ್ತೇನ ಸಂಯುಕ್ತಂ ಜರಾಯುಪರಿವೇಷ್ಟಿತಮ್ ।</p>
<p class="Shlok">ದಿನೇನೈಕೇನ ಕಲಲಂ ಭೂತ್ವಾ ರೂಢತ್ವಮಾಪ್ನುಯಾತ್ ॥</p>
<p class="Text">ಯೋನಿಯಲ್ಲಿರುವ ರಜದೊಂದಿಗೆ ಬೆರೆತು ಗರ್ಭವನ್ನು ಆವರಿಸಿರುವ ಕೋಶದಲ್ಲಿ ಒಂದು ದಿನದಲ್ಲಿ ಕಲಲ (ಕೆಸರಿನಂಥ) ರೂಪವನ್ನು ಹೊಂದುವನು. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ತತ್ಪುನಃ ಪಂಚರಾತ್ರೇಣ ಬುದ್ ಬುದಾಕಾರತಾಮಿಯಾತ್ ।</p>
<p class="Shlok">ಸಪ್ತರಾತ್ರೇಣ ತದಪಿ ಮಾಂಸಪೇಶಿತ್ವಮಾಪ್ನುಯಾತ್ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಪಕ್ಷಮಾತ್ರೇಣ ಸಾ ಪೇಶೀ ರುಧಿರೇಣ ಪರಿಪ್ಲುತಾ ।</p>
<p class="Shlok">ತಸ್ಯಾ ಏವಾಂಕುರೋತ್ಪತ್ತಿಃ ಪಂಚವಿಂಶತಿರಾತ್ರಿಷು ॥</p>
<p class="Text">ಅದು ಮತ್ತೆ ಐದು ರಾತ್ರಿಗಳು ಕಳೆಯಲಾಗಿ ನೀರಿನ ಗುಳ್ಳೆಯ ಆಕಾರವನ್ನು ಪಡೆಯುವನು. ಏಳು ರಾತ್ರಿಗಳಿಗೆ ಅದು ಮಾಂಸದ ಮುದ್ದೆಯಾಗುವುದು. ಹದಿನೈದು ದಿನಗಳಿಗೆ ಆ ಪಿಂಡವು ರಕ್ತದೊಡಗೂಡಿ ಇಪ್ಪತ್ತೈದು ರಾತ್ರಿಗಳೊಳಗೆ ಮೊಳಕೆಯಾಗುವುದು. ॥23-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಗ್ರೀವಾ ಶಿರಶ್ಚ ಸ್ಕಂಧಶ್ಚ ಪೃಷ್ಠವಂಶಸ್ತಥೋದರಮ್ ।</p>
<p class="Shlok">ಪಂಚಧಾಂಗಾನಿ ಚೈಕೈಕಂ ಜಾಯಂತೇ ಮಾಸತಃ ಕ್ರಮಾತ್ ॥ </p>
<p class="Text">ಒಂದು ತಿಂಗಳೊಳಗೆ ಕತ್ತು, ತಲೆ, ಹೆಗಲು, ಬೆನ್ನಿನಹುರಿ, ಹೊಟ್ಟೆ ಹೀಗೆ ಐದು ವಿಧವಾದ ಅಂಗಗಳು ಕ್ರಮವಾಗಿ ಹುಟ್ಟುವವು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಪಾಣಿಪಾದೌ ತಥಾ ಪಾರ್ಶ್ವಃ ಕಟಿರ್ಜಾನು ತಥೈವ ಚ ।</p>
<p class="Shlok">ಮಾಸದ್ವಯಾತ್ಪ್ರಜಾಯಂತೇ ಕ್ರಮೇಣೈವ ನ ಚಾನ್ಯಥಾ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ತ್ರಿಭಿರ್ಮಾಸೈಃ ಪ್ರಜಾಯಂತೇ ಅಂಗಾನಾಂ ಸಂಧಯಃ ಕ್ರಮಾತ್ ।</p>
<p class="Shlok">ಸರ್ವಾಂಗುಲ್ಯಃ ಪ್ರಜಾಯಂತೇ ಕ್ರಮಾನ್ಮಾಸಚತುಷ್ಟಯೇ ॥</p>
<p class="Text">ಅನಂತರ ಕೈ, ಕಾಲು, ಪಕ್ಕೆಗಳು, ಸೊಂಟ, ಮಂಡಿ ಇವು ಕ್ರಮ ತಪ್ಪದೆ ಎರಡು ತಿಂಗಳುಗಳಿಗೆ ಮೂಡುವುವು. ಇದೇ ಕ್ರಮದಿಂದ ಮೂರು ತಿಂಗಳಲ್ಲಿ ಶರೀರದ ಕೀಲುಗಳು, ನಾಲ್ಕು ತಿಂಗಳಿಗೆ ಕೈ ಕಾಲುಗಳ ಬೆರಳುಗಳು ಉಂಟಾಗುವುವು. ॥26-27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ನಾಸಾ ಕರ್ಣೌಚ ನೇತ್ರೇ ಚ ಜಾಯಂತೇ ಪಂಚಮಾಸತಃ ।</p>
<p class="Shlok">ದಂತಪಂಕ್ತಿರ್ನಖಾ ಗುಹ್ಯಂ ಪಂಚಮೇ ಜಾಯತೇ ತಥಾ ॥</p>
<p class="Text">ಮೂಗು, ಕಿವಿ, ಕಣ್ಣು ಇವು ಐದನೆಯ ತಿಂಗಳಲ್ಲಿಯೂ, ಹಲ್ಲಿನ ಸಾಲು (ವಸಡು)ಗಳು, ಉಗುರು, ಗುಹ್ಯೇಂದ್ರಿಯವೂ ಕೂಡ ಆಗಲೇ ಉಂಟಾಗುವುದು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಅರ್ವಾಕ್ ಷಣ್ಮಾಸತಶ್ಛಿದ್ರಂ ಕರ್ಣಯೋರ್ಭವತಿ ಸ್ಫುಟಮ್ ।</p>
<p class="Shlok">ಪಾಯುರ್ಮೇಢಮುಪಸ್ಥಂ ಚ ನಾಭಿಶ್ಚಾಪಿ ಭವೇನ್ನೃಣಾಮ್ ॥</p>
<p class="Text">ಆರನೇ ತಿಂಗಳಿನ ಮೊದಲಿಗೇ ಕಿವಿಯ ರಂಧ್ರಗಳು ಸ್ಫುಟವಾಗಿ ರೂಪುಗೊಳ್ಳುವುವು. ಹಾಗೂ ಗುದ, ಸ್ತ್ರೀ-ಪುರುಷ ಭೇದದಿಂದ ಯೋನಿ ಅಥವಾ ಲಿಂಗ ಮತ್ತು ಹೊಕ್ಕಳು ಅಭಿವ್ಯಕ್ತವಾಗುವವು. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಸಪ್ತಮೇ ಮಾಸಿ ರೋಮಾಣಿ ಶಿರಃ ಕೇಶಾಸ್ತಥೈವ ಚ ।</p>
<p class="Shlok">ವಿಭಕ್ತಾವಯವತ್ವಂ ಚ ಸರ್ವಂ ಸಂಪದ್ಯತೇಽಷ್ಟಮೇ ॥</p>
<p class="Text">ಏಳನೆಯ ತಿಂಗಳಿನಲ್ಲಿ ತಲೆಯ ಕೂದಲುಗಳು, ಮೈಗೂದಲು ಉಂಟಾಗಿ ಎಲ್ಲ ಅವಯವಗಳೂ ಬಿಡಿ-ಬಿಡಿಯಾಗಿ ಕಾಣಿಸಿಕೊಂಡು, ಎಂಟನೆಯ ತಿಂಗಳಿಗೆ ಪೂರ್ಣಶರೀರ ಸಿದ್ಧವಾಗುವುದು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಜಠರೇ ವರ್ಧತೇ ಗರ್ಭಃ ಸಿಯಾ ಏವಂ ವಿಹಂಗಮ ।</p>
<p class="Shlok">ಪಂಚಮೇ ಮಾಸಿ ಚೈತನ್ಯಂ ಜೀವಃ ಪ್ರಾಪ್ನೋತಿ ಸರ್ವಶಃ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ನಾಭಿಸೂತ್ರಾಲ್ಪರಂಧ್ರೇಣ ಮಾತೃಭುಕ್ತಾನ್ನಸಾರತಃ ।</p>
<p class="Shlok">ವರ್ಧತೇ ಗರ್ಭಗಃ ಪಿಂಡೋ ನ ಮ್ರಿಯೇತ ಸ್ವಕರ್ಮತಃ ॥</p>
<p class="Text">ಎಲೈ ಪಕ್ಷಿಯೆ! ಹೀಗೆ ಸ್ತ್ರೀಯ ಹೊಟ್ಟೆಯಲ್ಲಿ ಗರ್ಭವು ಬೆಳೆಯುತ್ತದೆ. ತಾಯಿಯು ಮಾಡುವ ಊಟದ ಅನ್ನಸಾರದಿಂದ ಹೊಕ್ಕುಳಬಳ್ಳಿಯ ರಂಧ್ರದ ಮೂಲಕ ಐದನೆಯ ತಿಂಗಳಿನಲ್ಲಿ ಜೀವನು ಎಲ್ಲ ರೀತಿಯಿಂದಲೂ ಚೈತನ್ಯವನ್ನು ಪಡೆಯುತ್ತಾನೆ. ಗರ್ಭದಲ್ಲಿರುವ ಪಿಂಡವು ತನ್ನ ಕರ್ಮಾನುಗುಣವಾಗಿ ಸಾಯದೇ ಬೆಳೆಯುತ್ತದೆ. ॥31-32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಸ್ಮೃತ್ವಾ ಸರ್ವಾಣಿ ಜನ್ಮಾನಿ ಪೂರ್ವಕರ್ಮಾಣಿ ಸರ್ವಶಃ ।</p>
<p class="Shlok">ಜಠರಾನಲತಪ್ತೋಽಯಮಿದಂ ವಚನಮಬ್ರವೀತ್ ॥</p>
<p class="Text">ಆಗ ಹಿಂದಿನ ಜನ್ಮಗಳಲ್ಲಿ ಮಾಡಿದ ಎಲ್ಲ ಪೂರ್ವಕರ್ಮದ ಸ್ಮರಣೆ ಉಂಟಾಗುವುದು. ಜಠರಾಗ್ನಿಯ ತಾಪದಿಂದ ದುಃಖಿತನಾದ ಜೀವಿಯು ಹೀಗೆನ್ನುವನು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ನಾನಾಯೋನಿಸಹಸ್ರೇಷು ಜಾಯಮಾನೋಽನುಭೂತವಾನ್ ।</p>
<p class="Shlok">ಪುತ್ರದಾರಾದಿಸಂಬಂಧಂ ಕೋಟಿಶಃ ಪಶುಬಾಂಧವಾನ್ ॥</p>
<p class="Text">‘ಮೊದಲು ಅನೇಕ ಸಾವಿರ ಯೋನಿಗಳಲ್ಲಿ ಹುಟ್ಟಿ ನಾನು ಮಗು, ಹೆಂಡತಿ, ಪಶುಗಳು, ಬಂಧುಗಳು ಹೀಗೆ ಕೋಟಿ ಗಟ್ಟಲೆ ಜನರ ಸಂಬಂಧವನ್ನು ಅನುಭವಿಸಿದೆನು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಕುಟುಂಬಭರಣಾಸಕ್ತ್ಯಾ ನ್ಯಾಯಾನ್ಯಾಯೈರ್ಧನಾರ್ಜನಮ್ ।</p>
<p class="Shlok">ಕೃತಂ ನಾಕರವಂ ವಿಷ್ಣುಚಿಂತಾಂ ಸ್ವಪ್ನೇಽಪಿ ದುರ್ಭಗಃ ॥</p>
<p class="Text">ನ್ಯಾಯವೋ, ಅನ್ಯಾಯವೋ, ಕುಟುಂಬವನ್ನು ಕಾಪಾಡುವ ಆಸೆಯಿಂದ ಹಣವನ್ನು ಸಂಪಾದಿಸಿದೆನು. ಪಾಪಿಯಾದ ನಾನು ಕನಸಿನಲ್ಲಿಯೂ ವಿಷ್ಣುವಿನ ಸ್ಮರಣೆಯನ್ನು ಮಾಡದೆ ಹೋದೆನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಇದಾನೀಂ ತತ್ಫಲಂ ಭುಂಜೇ ಗರ್ಭದುಃಖಂ ಮಹತ್ತರಮ್ ।</p>
<p class="Shlok">ಅಶಾತ್ವತೇ ಶಾಶ್ವತವದ್ದೇಹೇ ತೃಷ್ಣಾಸಮನ್ವಿತಃ ॥</p>
<p class="Text">ಆ ವಿಷ್ಣುವನ್ನು ಮರೆತ್ತಿದ್ದರ ಫಲವಾಗಿ ಈಗ ಬಹಳ ದಾರುಣವಾದ ಗರ್ಭವಾಸ ದುಃಖವನ್ನು ಅನುಭವಿಸುತ್ತಿರುವೆನು. ಅನಿತ್ಯವಾದ ಈ ದೇಹದಲ್ಲಿ  ನಿತ್ಯವೆಂಬ ಭಾವನೆಯಿಂದ ಕೂಡಿ ಆಸೆಗೆ ಒಳಗಾಗಿ ಮೋಸಹೋದೆನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಅಕಾರ್ಯಾಣ್ಯೇವ ಕೃತವಾನ್ನ ಕೃತಂ ಹಿತಮಾತ್ಮನಃ ।</p>
<p class="Shlok">ಇತ್ಯೇವಂ ಬಹುಧಾ ದುಃಖಮನುಭೂಯ ಸ್ವಕರ್ಮತಃ ॥</p>
<p class="Text">ಮಾಡಬಾರದ್ದನ್ನೇ ಮಾಡಿದೆನು. ನನ್ನ ಹಿತಕ್ಕೆ ತಕ್ಕುದಾದುದನ್ನು ಮಾಡಲಿಲ್ಲ. ಆದ್ದರಿಂದ ತನ್ನ ಕರ್ಮಾನುಸಾರ ನಾನು ಈ ರೀತಿಯಾಗಿ ಬಹಳ ದುಃಖವನ್ನು ಅನುಭವಿಸಿದೆನು. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಕದಾ ನಿಷ್ಕ್ರಮಣಂ ಮೇ ಸ್ಯಾದ್ಗರ್ಭಾನ್ನಿರಯಸನ್ನಿಭಾತ್ ।</p>
<p class="Shlok">ಇತ ಊರ್ಧ್ವಂ ನಿತ್ಯಮಹಂ ವಿಷ್ಣುಮೇವಾನುಪೂಜಯೇ ॥</p>
<p class="Text"> ನರಕ ಸದೃಶವಾದ ಈ ಗರ್ಭದಿಂದ ನನಗೆ ಯಾವಾಗ ಬಿಡುಗಡೆಯಾದೀತು? ಇನ್ನು ಮುಂದೆ ನಾನು ಯಾವಾಗಲೂ ವಿಷ್ಣುವನ್ನೇ ಪೂಜಿಸುವೆನು’, ಎಂದು ಚಿಂತಿಸುವನು. ॥38॥ </p>
<p class="Shlok-Number">(ಶ್ಲೋಕ-39)</p>
<p class="Shlok">ಇತ್ಯಾದಿ ಚಿಂತಯನ್ ಜೀವೋ ಯೋನಿಯಂತ್ರಪ್ರಪೀಡಿತಃ ।</p>
<p class="Shlok">ಜಾಯಮಾನೋಽತಿದುಃಖೇನ ನರಕಾತ್ಪಾತಕೀ ಯಥಾ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಪೂತಿವ್ರಣಾನ್ನಿಪತಿತಃ ಕೃಮಿರೇಷ ಇವಾಪರಃ ।</p>
<p class="Shlok">ತತೋ ಬಾಲ್ಯಾದಿದುಃಖಾನಿ ಸರ್ವ ಏವಂ ವಿಭುಂಜತೇ ॥</p>
<p class="Text">ಹೀಗೆಲ್ಲ ಯೋಚಿಸುತ್ತಾ ಜೀವನು ಬಹಳ ಕಷ್ಟದಿಂದ ಪಾಪಿಯು ನರಕದಿಂದ ಹಿಂದಿರುಗುವಂತೆ  ಯೋನಿಯೆಂಬ ಯಂತ್ರದಿಂದ ಹಿಂಸಿಸಲ್ಪಟ್ಟವನಾಗಿ  ಕೀವು ತುಂಬಿದ ಹುಣ್ಣಿನಿಂದ ಕ್ರಿಮಿಯು ಹೊರಬರುವಂತೆ ಜನ್ಮವನ್ನು ಪಡೆಯುವನು. ಅನಂತರ ಬಾಲ್ಯವೇ ಮುಂತಾದ ದುಃಖಗಳನ್ನು ಭೋಗಿಸಬೇಕಾಗುತ್ತವೆ. ಈ ಪ್ರಕಾರ ಎಲ್ಲ ದೇಹಧಾರಿಗಳಿಗೆ ಕಷ್ಟ ಭೋಗಿಸಬೇಕಾಗುತ್ತದೆ. ॥39-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ತ್ವಯಾ ಚೈವಾನುಭೂತಾನಿ ಸರ್ವತ್ರ ವಿದಿತಾನಿ ಚ ।</p>
<p class="Shlok">ನ ವರ್ಣಿತಾನಿ ಮೇ ಗೃಧ್ರ ಯೌವನಾದಿಷು ಸರ್ವತಃ ॥</p>
<p class="Text">‘‘ಎಲೈ ಹದ್ದೆ! ಎಲ್ಲರಿಗೆ ಗೊತ್ತಿರುವ ಯೌವನಾದಿ ದುಃಖಗಳನ್ನು ನೀನೂ ಅನುಭವಿಸಿಯೇ ಇರುವೆ; ಆದ್ದರಿಂದ ನಾನು ವರ್ಣಿಸಲಿಲ್ಲ. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಏವಂ ದೇಹೋಽಹಮಿತ್ಯಸ್ಮಾದಭ್ಯಾಸಾನ್ನಿರಯಾದಿಕಮ್ ।</p>
<p class="Shlok">ಗರ್ಭವಾಸಾದಿದುಃಖಾನಿ ಭವಂತ್ಯಭಿನಿವೇಶತಃ ॥</p>
<p class="Text">ಹೀಗೆ ‘ದೇಹವೇ  ನಾನು’ ಎಂಬ ಅಭ್ಯಾಸದ ತಪ್ಪು ತಿಳಿವಳಿಕೆಯ ದೇಹಾಭಿಮಾನದಿಂದ ನರಕಗಳೂ, ಗರ್ಭವಾಸಾದಿ ಅನೇಕ ದುಃಖಗಳೂ ಸಂಭವಿಸುತ್ತವೆ. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ತಸ್ಮಾದ್ದೇಹದ್ವಯಾದನ್ಯಮಾತ್ಮಾನಂ ಪ್ರಕೃತೇಃ ಪರಮ್ ।</p>
<p class="Shlok">ಜ್ಞಾತ್ವಾ ದೇಹಾದಿಮಮತಾಂ ತ್ಯಕ್ತ್ವಾತ್ಮಜ್ಞಾನವಾನ್ ಭವೇತ್ ॥</p>
<p class="Text">ಆದ್ದರಿಂದ ಸ್ಥೂಲ-ಸೂಕ್ಷ್ಮ ಈ ಎರಡೂ ದೇಹಗಳಿಗಿಂತ ವಿಲಕ್ಷಣನಾದ, ಪ್ರಕೃತಿಯನ್ನು ಮೀರಿದ ಆತ್ಮನನ್ನು ಅರಿತುಕೊಂಡು ದೇಹಾದಿಗಳಲ್ಲಿ ನಾನೆಂಬ ಬುದ್ಧಿಯನ್ನು ತ್ಯಾಗಮಾಡಿ ಆತ್ಮಜ್ಞಾನಿಯಾಗಬೇಕು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಜಾಗ್ರದಾದಿವಿನಿರ್ಮುಕ್ತಂ ಸತ್ಯಜ್ಞಾನಾದಿಲಕ್ಷಣಮ್ ।</p>
<p class="Shlok">ಶುದ್ಧಂ ಬುದ್ಧಂ ಸದಾ ಶಾಂತಮಾತ್ಮಾನಮವಧಾರಯೇತ್ ॥</p>
<p class="Text">ಎಚ್ಚರವೇ ಮುಂತಾದ ಅವಸ್ಥೆಗಳನ್ನು ಮೀರಿದ, ಸತ್ಯ ಜ್ಞಾನಾದಿ ರೂಪನಾದ ಹಾಗೂ ಸದಾ ಶುದ್ಧನೂ, ಬುದ್ಧನೂ, ಶಾಂತನೂ ಆದ ಆತ್ಮನನ್ನು ಅರಿತು ನಿಶ್ಚಿಯಿಸಿಕೊಳ್ಳಬೇಕು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಚಿದಾತ್ಮನಿ ಪರಿಜ್ಞಾತೇ ನಷ್ಟೇ ಮೋಹೇಽಜ್ಞಸಂಭವೇ ।</p>
<p class="Shlok">ದೇಹಃ ಪತತು ವಾರಬ್ಧಕರ್ಮವೇಗೇನ ತಿಷ್ಠತು ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಯೋಗಿನೋ ನ ಹಿ ದುಃಖಂ ವಾ ಸುಖಂ ವಾಜ್ಞಾನಸಂಭವಮ್ ।</p>
<p class="Shlok">ತಸ್ಮಾದ್ದೇಹೇನ ಸಹಿತೋ ಯಾವತ್ಪ್ರಾರಬ್ಧಸಂಕ್ಷಯಃ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ತಾವತ್ತಿಷ್ಠ ಸುಖೇನ ತ್ವಂ ಧೃತಕಂಚುಕಸರ್ಪವತ್ ।</p>
<p class="Shlok">ಅನ್ಯದ್ವಕ್ಷ್ಯಾಮಿ ತೇ ಪಕ್ಷಿನ್ ಶೃಣು ಮೇ ಪರಮಂ ಹಿತಮ್ ॥</p>
<p class="Text">ಚಿದ್ರೂಪನಾದ ಆತ್ಮನ ಜ್ಞಾನ ಉಂಟಾದಾಗ ಅಜ್ಞಾನಜನಿತ ಮೋಹವು ನಾಶವಾಗುವುದು. ಆಗ ಈ ಶರೀರವು ಪ್ರಾರಬ್ಧ ಕರ್ಮದ ವೇಗದಿಂದ ಇರಲಿ, ಅಥವಾ ಬಿದ್ದು ಹೋಗಲಿ; ಯೋಗಿಯಾದವನಿಗೆ ಅಜ್ಞಾನ ನಿಮಿತ್ತವಾದ ಸುಖ-ದುಃಖಗಳಿರುವುದಿಲ್ಲ. ಆದ್ದರಿಂದ ನೀನು ಪ್ರಾರಬ್ಧವು ಕಳೆಯುವವರೆಗೆ ಪೊರೆರಹಿತವಾದ ಹಾವು ಇರುವಂತೆ ಸುಖವಾಗಿ ದೇಹವನ್ನು ಧರಿಸಿಕೊಂಡಿರು. ‘‘ಎಲೈ ಪಕ್ಷಿಯೆ! ನಿನ್ನ ಪರಮ ಹಿತದ ಇನ್ನೊಂದು ಮಾತು ಹೇಳುತ್ತೇನೆ ಕೇಳು - ॥45-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ತ್ರೇತಾಯುಗೇ ದಾಶರಥಿರ್ಭೂತ್ವಾ ನಾರಾಯಣೋಽವ್ಯಯಃ ।</p>
<p class="Shlok">ರಾವಣಸ್ಯ ವಧಾರ್ಥಾಯ ದಂಡಕಾನಾಗಮಿಷ್ಯತಿ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಸೀತಯಾ ಭಾರ್ಯಯಾ ಸಾರ್ಧಂ ಲಕ್ಷ್ಮಣೇನ ಸಮನ್ವಿತಃ ।</p>
<p class="Shlok">ತತ್ರಾಶ್ರಮೇ ಜನಕಜಾಂ ಭ್ರಾತೃಭ್ಯಾಂ ರಹಿತೇ ವನೇ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ರಾವಣಶ್ಚೋರವನ್ನೀತ್ವಾ ಲಂಕಾಯಾಂ ಸ್ಥಾಪಯಿಷ್ಯತಿ ।</p>
<p class="Shlok">ತಸ್ಯಾಃ ಸುಗ್ರೀವನಿರ್ದೇಶಾದ್ವಾನರಾಃ ಪರಿಮಾರ್ಗಣೇ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಆಗಮಿಷ್ಯಂತಿ ಜಲಧೇಸ್ತೀರಂ ತತ್ರ ಸಮಾಗಮಃ ।</p>
<p class="Shlok">ತ್ವಯಾ ತೈಃ ಕಾರಣವಶಾದ್ಭವಿಷ್ಯತಿ ನ ಸಂಶಯಃ ॥</p>
<p class="Text">ತ್ರೇತಾ ಯುಗದಲ್ಲಿ ಅವ್ಯಯನಾದ ನಾರಾಯಣನು ದಶರಥನಿಗೆ ಮಗನಾದ ರಾಮನಾಗಿ ಅವತರಿಸಿ ರಾವಣನ ವಧೆಗಾಗಿ ದಂಡಕಾರಣ್ಯಕ್ಕೆ ಪತ್ನಿಯಾದ ಸೀತೆ ಹಾಗೂ ತಮ್ಮನಾದ ಲಕ್ಷ್ಮಣನೊಡಗೂಡಿ ಬರಲಿರುವನು. ಅಲ್ಲಿ ಆಶ್ರಮದಲ್ಲಿ ಸಹೋದರರಿಬ್ಬರೂ ಇಲ್ಲದಿದ್ದಾಗ, ಜನಕ ಪುತ್ರಿಯಾದ ಸೀತೆಯನ್ನು ರಾವಣನು ಕಳ್ಳನಂತೆ ಅಪಹರಿಸಿಕೊಂಡು ಹೋಗಿ ಲಂಕೆಯಲ್ಲಿಡುವನು. ಆಕೆಯನ್ನು ಹುಡುಕು ವುದಕ್ಕಾಗಿ ಸುಗ್ರೀವನ ಆಜ್ಞೆಯಂತೆ ಕಪಿಗಳು ಸಮುದ್ರತೀರಕ್ಕೆ ಬರಲಿರುವರು. ಅಲ್ಲಿ ಕಾರಣಾಂತರಗಳಿಂದ ಅವರೊಡನೆ ನಿನಗೆ ಸಮಾಗಮವಾಗುವುದು. ಈ ಬಗ್ಗೆ ಸಂಶಯವಿಲ್ಲ. ॥48-51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತದಾ ಸೀತಾಸ್ಥಿತಿಂ ತೇಭ್ಯಃ ಕಥಯಸ್ವ ಯಥಾರ್ಥತಃ ।</p>
<p class="Shlok">ತದೈವ ತವ ಪಕ್ಷೌ ದ್ವಾವುತ್ಪತ್ಸ್ಯೇತೇ ಪುನರ್ನವೌ ॥</p>
<p class="Text">ಆಗ ನೀನು ಸೀತೆಯ ಇರುವಿಕೆಯನ್ನು ಇದ್ದದ್ದು ಇದ್ದ ಹಾಗೆ ಅವರಿಗೆ ಹೇಳು. ಸರಿ, ಆಗಲೇ ನಿನಗೆ ಸುಟ್ಟು ಹೋದ ರೆಕ್ಕೆಗಳು ಪುನಃ ಹೊಸದಾಗಿ ಹುಟ್ಟಿ ಕೊಳ್ಳುವುವು.’’ ॥52॥</p>
<p class="Shlok-Number">(ಶ್ಲೋಕ-53)</p>
<p class="Uvach">ಸಂಪಾತಿರುವಾಚ </p>
<p class="Shlok">ಬೋಧಯಾಮಾಸ ಮಾಂ ಚಂದ್ರನಾಮಾ ಮುನಿಕುಲೇಶ್ವರಃ ।</p>
<p class="Shlok">ಪಶ್ಯಂತು ಪಕ್ಷೌ ಮೇ ಜಾತೌ ನೂತನಾವತಿಕೋಮಲೌ ॥ </p>
<p class="Text"><span class="char-style-override-3">ಸಂಪಾತಿ ಇಂತೆಂದನು —</span> ವಾನರಶ್ರೇಷ್ಠರೆ! ಈ ಪ್ರಕಾರ ನನಗೆ ಚಂದ್ರನೆಂಬ ಮುನಿಶ್ರೇಷ್ಠರು ಉಪದೇಶಿಸಿರುವರು. ಇದರಿಂದ ನಾನು ಶಾಂತನಾಗಿ ಈ ಸಮಯವನ್ನು ಕಾಯುತ್ತಿದ್ದೆ. ಇದೋ, ನೋಡಿರಿ ; ನನಗೆ ಹೊಸತಾದ ಬಹುಕೋಮಲವಾದ ಎರಡೂ ರೆಕ್ಕೆಗಳು ಹುಟ್ಟಿಕೊಂಡಿವೆ. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಸ್ವಸ್ತಿ ವೋಽಸ್ತು ಗಮಿಷ್ಯಾಮಿ ಸೀತಾಂ ದ್ರಕ್ಷ್ಯಥ ನಿಶ್ಚಯಮ್ ।</p>
<p class="Shlok">ಯತ್ನಂ ಕುರುಧ್ವಂ ದುರ್ಲಂಘ್ಯ ಸಮುದ್ರಸ್ಯ ವಿಲಂಘನೆ ॥</p>
<p class="Text">ನಿಮಗೆಲ್ಲ ಮಂಗಳವಾಗಲಿ. ಸೀತೆಯನ್ನು ನೀವು ಖಂಡಿತವಾಗಿ ಕಾಣುವಿರಿ. ದಾಟಲಸಾಧ್ಯವಾದ ಈ ಸಮುದ್ರವನ್ನು ದಾಟಿ ಹೋಗಲು ಪ್ರಯತ್ನಿಸಿರಿ. ನಾನು ಹೋಗಿ ಬರುತ್ತೇನೆ. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಯನ್ನಾಮಸ್ಮೃತಿಮಾತ್ರತೋಽಪರಿಮಿತಂ ಸಂಸಾರವಾರಾಂನಿಧಿಂ</p>
<p class="Shlok">ತೀರ್ತ್ವಾ ಗಚ್ಛತಿ ದುರ್ಜನೋಽಪಿ ಪರಮಂ ವಿಷ್ಣೋಃ ಪದಂ ಶಾಶ್ವತಮ್ ।</p>
<p class="Shlok">ತಸ್ಯೈವ ಸ್ಥಿತಿಕಾರಿಣಸ್ತ್ರಿಜಗತಾಂ ರಾಮಸ್ಯ ಭಕ್ತಾಃ ಪ್ರಿಯಾ</p>
<p class="Shlok">ಯೂಯಂ ಕಿಂ ನ ಸಮುದ್ರಮಾತ್ರತರಣೇ ಶಕ್ತಾಃ ಕಥಂ ವಾನರಾಃ ॥</p>
<p class="Text">ಹೇ ವಾನರರೆ! ದುಷ್ಟನಾದವನೂ ಕೂಡ ಯಾರ ನಾಮವನ್ನು ನೆನೆಸಿಕೊಂಡ ಮಾತ್ರದಿಂದ ಸಂಸಾರವೆಂಬ ಸಮುದ್ರವನ್ನು ದಾಟಿ ಶಾಶ್ವತವಾದ ಹಾಗೂ ಪರಮ ವಿಷ್ಣುವಿನ ಸ್ಥಾನವನ್ನು ಹೊಂದಬಲ್ಲನೋ, ಅಂತಹ ಮೂರು ಜಗತ್ತುಗಳ ಸ್ಥಿತಿಕಾರಕನೂ ಆದ ಶ್ರೀರಾಮನ ಪ್ರಿಯ ಭಕ್ತರಾದ ನಿಮಗೆ ಕೇವಲ ನೀರಿನ ಸಮುದ್ರವನ್ನು ದಾಟುವುದರಲ್ಲಿ ಶಕ್ತರಾಗದೆ ಹೋಗಲು ಹೇಗೆ ಸಾಧ್ಯವಾದೀತು? ॥55॥</p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ಅಷ್ಟಮಃ ಸರ್ಗಃ ॥8॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ಎಂಟನೆಯ ಸರ್ಗವು ಮುಗಿಯಿತು. <span></span></p>
<p class="Shlok"> </p>
<p class="Sub-Heading" id="toc_marker-7-9"> ಒಂಭತ್ತನೆಯ ಸರ್ಗ</p>
<p class="description">ಸಮುದ್ರೋಲ್ಲಂಘನದ ಮಂತ್ರಾಲೋಚನೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಗತೇ ವಿಹಾಯಸಾ ಗೃಧ್ರರಾಜೇ ವಾನರಪುಂಗವಾಃ ।</p>
<p class="Shlok">ಹರ್ಷೇಣ ಮಹತಾವಿಷ್ಟಾಃ ಸೀತಾದರ್ಶನಲಾಲಸಾಃ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಉಚುಃ ಸಮುದ್ರಂ ಪಶ್ಯಂತೋ ನಕ್ರಚಕ್ರಭಯಂಕರಮ್ ।</p>
<p class="Shlok">ತರಂಗಾದಿಭಿರುನ್ನದ್ಧಮಾಕಾಶಮಿವ ದುರ್ಗ್ರಹಮ್ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಪರಸ್ಪರಮವೋಚನ್ವೈ ಕಥಮೇನಂ ತರಾಮಹೇ ।</p>
<p class="Shlok">ಉವಾಚ ಚಾಂಗದಸ್ತತ್ರ ಶೃಣುಧ್ವಂ ವಾನರೋತ್ತಮಾಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಗೃಧ್ರರಾಜನಾದ ಸಂಪಾತಿಯು ಆಕಾಶ ಮಾರ್ಗದಿಂದ ಹಾರಿ ಹೋಗಲಾಗಿ, ಸೀತೆಯನ್ನು ನೋಡಬೇಕೆಂದು ತವಕಿಸುವಂಥ ಕಪಿಗಳು ಬಹಳ ಸಂತೋಷದಿಂದ ಕೂಡಿದವರಾಗಿ ಸಮುದ್ರದ ಕಡೆಗೆ ನೋಡುತ್ತಾ ಹೀಗೆಂದರು ಮೊಸಳೆಗಳು, ನೀರಿನ ಸುಳಿಗಳು, ಹೆದ್ದೆರೆಗಳಿಂದ ಕೂಡಿದ ಎದ್ದು ಕುಣಿಯುತ್ತಿರುವಂತೆ ಕಂಡು ಬರುವ ಹಾಗೂ ಆಕಾಶದಂತೆ ಅಳತೆಗೆ ಸಿಗದ ಈ ಸಮುದ್ರವನ್ನು ನಾವು ಹೇಗೆ ದಾಟಬಲ್ಲೆವು? ಹೀಗೆ ಪರಸ್ಪರ ಮಾತನಾಡಿಕೊಂಡರು. ಆಗ ಅಂಗದನು ಹೇಳಿದನು — ‘‘ಎಲೈ ವಾನರಶ್ರೇಷ್ಠರೆ! ನನ್ನ ಮಾತನ್ನು ಕೇಳಿರಿ. ॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಭವಂತೋಽತ್ಯಂತಬಲಿನಃ ಶೂರಾಶ್ಚ ಕೃತವಿಕ್ರಮಾಃ ।</p>
<p class="Shlok">ಕೋ ವಾತ್ರ ವಾರಿಧಿಂ ತೀರ್ತ್ವಾ ರಾಜಕಾರ್ಯಂ ಕರಿಷ್ಯತಿ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಏತೇಷಾಂ ವಾನರಾಣಾಂ ಸ ಪ್ರಾಣದಾತಾ ನ ಸಂಶಯಃ ।</p>
<p class="Shlok">ತದುತ್ತಿಷ್ಠತು ಮೇ ಶೀಘ್ರಂ ಪುರತೋ ಯೋ ಮಹಾಬಲಃ ॥</p>
<p class="Text">ನೀವುಗಳು ಹೆಚ್ಚಿನ ಬಲಿಷ್ಠರೂ, ಶೂರರೂ, ಪರಾಕ್ರಮಿಗಳೂ ಆಗಿರುವಿರಿ. ನಿಮ್ಮಗಳ ನಡುವೆ ಯಾರು ಸಮುದ್ರವನ್ನು ದಾಟಿ ರಾಜ ಕಾರ್ಯವನ್ನು ಮಾಡಬಲ್ಲನೋ ಅವನು ಈ ಎಲ್ಲ ಕಪಿಗಳಿಗೂ ಪ್ರಾಣದಾನವನ್ನು ಮಾಡುವವನಾಗುವನು. ಆದ್ದರಿಂದ ಯಾರು ಬಹಳ ಬಲಿಷ್ಠನೋ ಅವನು ಮೇಲಕ್ಕೆದ್ದು ನನ್ನೆದುರಿಗೆ ಬಂದು ನಿಲ್ಲಲಿ. ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ವಾನರಾಣಾಂ ಚ ಸರ್ವೇಷಾಂ ರಾಮಸುಗ್ರೀವಯೋರಪಿ ।</p>
<p class="Shlok">ಸ ಏವ ಪಾಲಕೋ ಭೂಯಾನ್ನಾತ್ರ ಕಾರ್ಯಾ ವಿಚಾರಣಾ ॥</p>
<p class="Text">ಅವನೇ ಎಲ್ಲ ಕಪಿಗಳನ್ನೂ ಹಾಗೂ ರಾಮ-ಸುಗ್ರೀವರನ್ನೂ ಕಾಪಾಡುವವನಾಗುವನು. ಈ ವಿಷಯದಲ್ಲಿ ಭಿನ್ನಾಭಿಪ್ರಾಯ ವಿರುವುದಿಲ್ಲ.’’ ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಇತ್ಯುಕ್ತೇ ಯುವರಾಜೇನ ತೂಷ್ಣೀಂ ವಾನರಸೈನಿಕಾಃ ।</p>
<p class="Shlok">ಆಸನ್ನೋಚುಃ ಕಿಂಚಿದಪಿ ಪರಸ್ಪರವಿಲೋಕಿನಃ ॥</p>
<p class="Text">ಯುವರಾಜ ಅಂಗದನು ಈ ರೀತಿಯಾಗಿ ನುಡಿಯಲಾಗಿ, ವಾನರ ಸೈನಿಕರೆಲ್ಲರೂ ಸುಮ್ಮನಾಗಿಬಿಟ್ಟರು. ಯಾರ ಬಾಯಿಯಿಂದಲೂ ಒಂದು ಶಬ್ದವೂ ಹೊರಡಲಿಲ್ಲ. ಕೇವಲ ಒಬ್ಬರ ಮುಖವನ್ನು ಮತ್ತೊಬ್ಬರು ನೋಡುತ್ತಾ ಕುಳಿತರು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Uvach">ಅಂಗದ ಉವಾಚ </p>
<p class="Shlok">ಉಚ್ಯತಾಂ ವೈ ಬಲಂ ಸರ್ವೈಃ ಪ್ರತ್ಯೇಕಂ ಕಾರ್ಯಸಿದ್ಧಯೇ ।</p>
<p class="Shlok">ಕೇನ ವಾ ಸಾಧ್ಯತೇ ಕಾರ್ಯಂ ಜಾನೀಮಸ್ತದನಂತರಮ್ ॥</p>
<p class="Text"><span class="char-style-override-3">ಅಂಗದನು ಇಂತೆಂದನು —</span> ಸರಿ, ಈ ಕಾರ್ಯವನ್ನು ಮಾಡುವುದಕ್ಕಾಗಿ ಎಲ್ಲರೂ ತಮ್ಮ-ತಮ್ಮ ಶಕ್ತಿಯನ್ನು ವರ್ಣಿಸಿರಿ. ಆಗ ಈ ಕಾರ್ಯವನ್ನು ಯಾರು ಮಾಡುವರು ಎಂಬುದು ತಿಳಿದೀತು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಅಂಗದಸ್ಯ ವಚಃ ಶ್ರುತ್ವಾ ಪ್ರೋಚುರ್ವೀರಾ ಬಲಂ ಪೃಥಕ್ ।</p>
<p class="Shlok">ಯೋಜನಾನಾಂ ದಶಾರಭ್ಯ ದಶೋತ್ತರಗುಣಂ ಜಗುಃ ॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಶತಾದರ್ವಾಗ್ಜಾಂಬವಾಂಸ್ತು ಪ್ರಾಹ ಮಧ್ಯೆ ವನೌಕಸಾಮ್ ।</p>
<p class="Shlok">ಪುರಾ ತ್ರಿವಿಕ್ರಮೇ ದೇವೇ ಪಾದಂ ಭೂಮಾನಲಕ್ಷಣಮ್ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ತ್ರಿಃಸಪ್ತಕೃತ್ವೋಽಹಮಗಾಂ ಪ್ರದಕ್ಷಿಣವಿಧಾನತಃ ।</p>
<p class="Shlok">ಇದಾನೀಂ ವಾರ್ಧಕಗ್ರಸ್ತೋ ನ ಶಕ್ನೋಮಿ ವಿಲಂಘಿತುಮ್ ॥</p>
<p class="Text">ಅಂಗದನ ಮಾತನ್ನು ಕೇಳಿ ಆ ವೀರರೆಲ್ಲರೂ ತಮ್ಮ-ತಮ್ಮ ಬಲವನ್ನು ಬೇರೆ-ಬೇರೆಯಾಗಿ ಹೇಳತೊಡಗಿದರು. ಹತ್ತು ಯೋಜನಗಳಿಂದಾರಂಭಿಸಿ ಹತ್ತು ಹತ್ತರಂತೆಯೇ ಏರಿಸುತ್ತಾ  ನೂರಕ್ಕಿಂತ ಕಡಿಮೆಯೇ ಹೇಳಿದರು. ಕೊನೆಗೆ ಆ ಎಲ್ಲ ವಾನರರಲ್ಲಿ ಜಾಂಬವಂತರು ಹೀಗೆಂದರು  ‘‘ಹಿಂದೆ ಭಗವಂತನು ತ್ರಿವಿಕ್ರಮಾವತಾರಮಾಡಿ ವ್ಯಾಪಕವಾದ ಭೂಮಿಯನ್ನೆಲ್ಲ ತನ್ನ ಪಾದದಿಂದ ಅಳತೆಮಾಡಿದನಲ್ಲವೆ? ಅಂಥ ಭೂಮಿಯನ್ನು ವಿಷ್ಣುಪಾದ ಸಹಿತ ನಾನು ಇಪ್ಪತ್ತೊಂದು ಬಾರಿ ಪ್ರದಕ್ಷಿಣೆ ಮಾಡಿರುವೆನು. ಈಗಲಾದರೋ ಮುದಿತನದಿಂದ ಬಳಲಿರುವುದರಿಂದ ಹಿಂದಿನಂತೆ ಹಾರಲಾರೆನು. ॥9-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಅಂಗದೋಽಪ್ಯಾಹ ಮೇ ಗಂತುಂ ಶಕ್ಯಂ ಪಾರಂ ಮಹೋದಧೇಃ ।</p>
<p class="Shlok">ಪುನರ್ಲಂಘನಸಾಮರ್ಥ್ಯಂ ನ ಜಾನಾಮ್ಯಸ್ತಿ ವಾ ನ ವಾ ॥</p>
<p class="Text"><span class="char-style-override-3">ಅಂಗದನೂ ಹೇಳಿದನು —</span> ‘‘ನನಗೆ ಸಮುದ್ರದ ಆಚೆಗೆ ಹೋಗಲು ಶಕ್ತಿಯೇನೋ ಇದೆ. ಆದರೆ ಮತ್ತೆ ಹಿಂದಿರುಗಿ ಹಾರಿ ಬರುವಷ್ಟು ಶಕ್ತಿಯು ಇದೆಯೋ ಇಲ್ಲವೋ ಹೇಳಲಾರೆನು.’’ ॥12॥ </p>
<p class="Shlok-Number">(ಶ್ಲೋಕ-13)</p>
<p class="Shlok">ತಮಾಹ ಜಾಂಬವಾನ್ವೀರಸ್ತ್ವಂ ರಾಜಾ ನೋ ನಿಯಾಮಕಃ ।</p>
<p class="Shlok">ನ ಯುಕ್ತಂ ತ್ವಾಂ ನಿಯೋಕ್ತುಂ ಮೇ ತ್ವಂ ಸಮರ್ಥೋಽಸಿ ಯದ್ಯಪಿ ॥</p>
<p class="Text">ಆಗ ವೀರನಾದ ಜಾಂಬವಂತನು ಅವನಲ್ಲಿ ಹೇಳಿದನು — ‘‘ಮಗು ಅಂಗದ! ಈ ಕಾರ್ಯವನ್ನು ಮಾಡಲು ನೀನು ಸಮರ್ಥನಾಗಿದ್ದರೂ ನಿನ್ನನ್ನು ಈ ಕಾರ್ಯಕ್ಕಾಗಿ ಕಳಿಸುವುದು ಯುಕ್ತವಲ್ಲ; ಏಕೆಂದರೆ ನೀನು ನಮಗೆ ನಾಯಕನೂ, ನಿಯಾಮಕನೂ ಆಗಿರುವೆ.’’ ॥13॥</p>
<p class="Shlok-Number">(ಶ್ಲೋಕ-14)</p>
<p class="Uvach">ಅಂಗದ ಉವಾಚ </p>
<p class="Shlok">ಏವಂ ಚೇತ್ಪೂರ್ವವತ್ಸರ್ವೇ ಸ್ವಪ್ಸ್ಯಾಮೋ ದರ್ಭವಿಷ್ಟರೇ ।</p>
<p class="Shlok">ಕೇನಾಪಿ ನ ಕೃತಂ ಕಾರ್ಯಂ ಜೀವಿತುಂ ಚ ನ ಶಕ್ಯತೇ ॥</p>
<p class="Text"><span class="char-style-override-3">ಅಂಗದನು ಹೇಳಿದನು —</span> ‘‘ಹೀಗಾದರೆ ನಾವೆಲ್ಲರೂ ಹಿಂದಿನಂತೆ ದರ್ಭಾಸನದಲ್ಲಿ ಮಲಗಿ ಪ್ರಾಯೋಪವೇಶವನ್ನೇ ಮುಂದುವರಿಸೋಣ ; ಏಕೆಂದರೆ, ಯಾರಿಂದಲೂ ಕಾರ್ಯವು ಸಾಧ್ಯವಾಗದೆ ಹೋದರೆ ಬದುಕಲು ಸಾಧ್ಯವಾಗುವುದಿಲ್ಲ.’’ ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ತಮಾಹ ಜಾಂಬವಾನ್ವೀರೋ ದರ್ಶಯಿಷ್ಯಾಮಿ ತೇ ಸುತ ।</p>
<p class="Shlok">ಯೇನಾಸ್ಮಾಕಂ ಕಾರ್ಯಸಿದ್ಧಿರ್ಭವಿಷ್ಯತ್ಯಚಿರೇಣ ಚ ॥</p>
<p class="Text">ಆಗ ವೀರನಾದ ಜಾಂಬವಂತನು ‘‘ಮಗು! ನಮ್ಮ ಕೆಲಸವು ಬೇಗನೇ ಸಿದ್ಧಿಯಾಗಿಸುವಂತಹ ವೀರನನ್ನು ತೋರಿಸುತ್ತೇನೆ’’ ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಇತ್ಯುಕ್ತ್ವಾ ಜಾಂಬವಾನ್ಪ್ರಾಹ ಹನೂಮಂತಮವಸ್ಥಿತಮ್ ।</p>
<p class="Shlok">ಹನೂಮನ್ಕಿಂ ರಹಸ್ತೂಷ್ಣೀಂ ಸ್ಥೀಯತೇ ಕಾರ್ಯಗೌರವೇ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಪ್ರಾಪ್ತೇಽಜ್ಞೇನೇವ ಸಾಮರ್ಥ್ಯಂ ದರ್ಶಯಾದ್ಯ ಮಹಾಬಲ ।</p>
<p class="Shlok">ತ್ವಂ ಸಾಕ್ಷಾದ್ವಾಯುತನಯೋ ವಾಯುತುಲ್ಯಪರಾಕ್ರಮಃ ॥</p>
<p class="Text">ಎಂದು ಹೇಳುತ್ತಾ  ಅಲ್ಲೇ ಕುಳಿತಿದ್ದ ಹನುಮಂತನನ್ನು ಕುರಿತು ಹೇಳುತ್ತಾನೆ — ‘‘ಹೇ ಹನುಮಂತನೆ! ಹೆಚ್ಚಿನ ಕಾರ್ಯ ಸಾಧನೆಯ ಸಮಯವು ಬಂದಿರುವಾಗ ಏನೂ ತಿಳಿಯದವನಂತೆ ಏಕಾಂತದಲ್ಲಿ ಸುಮ್ಮನೆ ಏಕೆ ಕುಳಿತಿರುವೆ? ಹೇ ಮಹಾಬಲನೆ! ನೀನಾದರೋ ಸಾಕ್ಷಾತ್ ವಾಯುದೇವರ ಪುತ್ರನಾಗಿರುವೆ. ವಾಯುವಿಗೆ ಸಮಾನವಾದ ಬಲವುಳ್ಳವನು. ಆದ್ದರಿಂದ ಇಂದು ನಿನ್ನ ಸಾಮರ್ಥ್ಯವನ್ನು ತೋರಿಸು. ॥16-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ರಾಮಕಾರ್ಯಾರ್ಥಮೇವ ತ್ವಂ ಜನಿತೋಽಸಿ ಮಹಾತ್ಮನಾ ।</p>
<p class="Shlok">ಜಾತಮಾತ್ರೇಣ ತೇ ಪೂರ್ವಂ ದೃಷ್ಟ್ವೋದ್ಯಂತಂ ವಿಭಾವಸುಮ್ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಪಕ್ವಂ ಫಲಂ ಜಿಘೃಕ್ಷಾಮೀತ್ಯುತ್ ಪ್ಲುತಂ ಬಾಲಚೇಷ್ಟಯಾ ।</p>
<p class="Shlok">ಯೋಜನಾನಾಂ ಪಂಚಶತಂ ಪತಿತೋಽಸಿ ತತೋ ಭುವಿ ॥</p>
<p class="Text">ಮಹಾತ್ಮನಾದ ವಾಯುದೇವರಿಂದ ಶ್ರೀರಾಮನ ಕಾರ್ಯಕ್ಕಾಗಿಯೇ ಸೃಷ್ಟಿಸಲ್ಪಟ್ಟಿರುವೆ. ಹಿಂದೆ ನೀನು ಹುಟ್ಟಿದ ಕೂಡಲೇ ಆಗ ತಾನೇ ಉದಯಿಸುತ್ತಿರುವ ಸೂರ್ಯನನ್ನು ಕಂಡು ಹುಡುಗಾಟಿಕೆಯ ಚೇಷ್ಟೆಗೆ ತಕ್ಕಂತೆ ಹಣ್ಣಾದ ಫಲವನ್ನು ಹಿಡಿದುಕೊಳ್ಳುವೆನೆಂದು ಐದುನೂರು ಯೋಜನಗಳ ಎತ್ತರಕ್ಕೆ ನೆಗೆದು ಭೂಮಿಯ ಮೇಲೆ ಬಿದ್ದಿದ್ದೆ. ॥18-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಅತಸ್ತ್ವದ್ಬಲಮಾಹಾತ್ಮ್ಯಂ ಕೋ ವಾ ಶಕ್ನೋತಿ ವರ್ಣಿತುಮ್ ।</p>
<p class="Shlok">ಉತ್ತಿಷ್ಠ ಕುರು ರಾಮಸ್ಯ ಕಾರ್ಯಂ ನಃ ಪಾಹಿ ಸುವ್ರತ ॥</p>
<p class="Text">ಆದ್ದರಿಂದ ನಿನ್ನ ಬಲದ ಮಹಿಮೆಯನ್ನು ಯಾರು ವರ್ಣಿಸಬಲ್ಲರು? ಎಲೈ ಸುವ್ರತನೆ! ಎದ್ದೇಳು. ರಾಮಕಾರ್ಯವನ್ನು ಮಾಡುವವನಾಗು ಹಾಗೂ ನಮ್ಮನ್ನು ಕಾಪಾಡು.’’ ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಶ್ರುತ್ವಾ ಜಾಂಬವತೋ ವಾಕ್ಯಂ ಹನೂಮಾನತಿಹರ್ಷಿತಃ ।</p>
<p class="Shlok">ಚಕಾರ ನಾದಂ ಸಿಂಹಸ್ಯ ಬ್ರಹ್ಮಾಂಡಂ ಸ್ಫೋಟಯನ್ನಿವ ॥</p>
<p class="Text">ಹೀಗೆಂದ ಜಾಂಬವಂತನ ಮಾತನ್ನು ಕೇಳಿ ಬಹಳ ಸಂತೋಷಗೊಂಡ ಹನುಮಂತನು ಬ್ರಹ್ಮಾಂಡವೇ ಸಿಡಿಯುವಂತಹ ಸಿಂಹನಾದವನ್ನು ಮಾಡಿದನು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಬಭೂವ ಪರ್ವತಾಕಾರಸ್ತ್ರಿವಿಕ್ರಮ ಇವಾಪರಃ ।</p>
<p class="Shlok">ಲಂಘಯಿತ್ವಾ ಜಲನಿಧಿಂ ಕೃತ್ವಾ ಲಂಕಾಂ ಚ ಭಸ್ಮಸಾತ್ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ರಾವಣಂ ಸಕುಲಂ ಹತ್ವಾನೇಷ್ಯೇ ಜನಕನಂದಿನೀಮ್ ।</p>
<p class="Shlok">ಯದ್ವಾ ಬಧ್ವಾ ಗಲೇ ರಜ್ಜ್ವಾ ರಾವಣಂ ವಾಮಪಾಣಿನಾ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಲಂಕಾ ಸಪರ್ವತಾಂ ಧೃತ್ವಾ ರಾಮಸ್ಯಾಗ್ರೇ ಕ್ಷಿಪಾಮ್ಯಹಮ್ ।</p>
<p class="Shlok">ಯದ್ವಾ ದೃಷ್ಟೈವ ಯಾಸ್ಯಾಮಿ ಜಾನಕೀಂ ಶುಭಲಕ್ಷಣಾಮ್ ॥</p>
<p class="Text">ಮತ್ತೊಬ್ಬ ತ್ರಿವಿಕ್ರಮನಂತೆ ಪರ್ವತಾಕಾರವಾಗಿ ಬೆಳೆದನು ಹಾಗೂ  ‘‘ಎಲೈ ವಾನರರೆ! ನಾನು ಸಮುದ್ರವನ್ನು ದಾಟಿ ಲಂಕೆಯನ್ನು ಸುಟ್ಟು ಬೂದಿ ಮಾಡಿ, ರಾಕ್ಷಸಕುಲಸಹಿತ ರಾವಣನನ್ನು ಕೊಂದು ಸೀತೆಯನ್ನು ತಂದು ಬಿಡುವೆನು. ಅಥವಾ ರಾವಣನ ಕತ್ತಿಗೆ ಹಗ್ಗ ಬಿಗಿದು ತ್ರಿಕೂಟ ಸಹಿತ ಲಂಕೆಯನ್ನು ಕಿತ್ತು ಎಡಕೈಯಿಂದ ಎತ್ತಿಕೊಂಡು ಶ್ರೀರಾಮನ ಎದುರಿಗೆ ಇಡುವೆನು. ಅಥವಾ ಶುಭಲಕ್ಷಣಳಾದ ಸೀತೆಯನ್ನು ಕಂಡೇ ಹಿಂದಿರುಗಿ ಬರುವೆನು’’ ಎಂದು ಗರ್ಜಿಸಿದನು. ॥22-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಶ್ರುತ್ವಾ ಹನುಮತೋ ವಾಕ್ಯಂ ಜಾಂಬವಾನಿದಮಬ್ರವೀತ್ ।</p>
<p class="Shlok">ದೃಷ್ಟೈವಾಗಚ್ಛ ಭದ್ರಂ ತೇ ಜೀವಂತೀಂ ಜಾನಕೀಂ ಶುಭಾಮ್ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಪಶ್ಚಾದ್ರಾಮೇಣ ಸಹಿತೋ ದರ್ಶಯಿಷ್ಯಸಿ ಪೌರುಷಮ್ ।</p>
<p class="Shlok">ಕಲ್ಯಾಣಂ ಭವತಾದ್ಭದ್ರ ಗಚ್ಛತಸ್ತೇ ವಿಹಾಯಸಾ ॥</p>
<p class="Text">ಹನುಮಂತನ ವಚನಗಳನ್ನು ಕೇಳಿ ಜಾಂಬವಂತನಿಂತೆಂದನು — ‘‘ಹೇ ವೀರಾ! ನಿನಗೆ ಮಂಗಳವಾಗಲಿ. ನೀನು ಕೇವಲ ಶುಭಳಾದ ಜೀವಂತಳಾದ ಸೀತೆಯನ್ನು ಕಂಡೇ ಹಿಂದಿರುಗಿ ಬಾ. ಅನಂತರ ರಾಮನೊಡಗೂಡಿ ನಿನ್ನ ಪರಾಕ್ರಮವನ್ನು ತೋರಿಸುವೆಯಂತೆ. ಆಕಾಶ ಮಾರ್ಗದಿಂದ ಹೋಗುವ ಮಂಗಳ ಸ್ವರೂಪನಾದ ನಿನಗೆ ಶುಭವಾಗಲಿ. ॥25-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಗಚ್ಛಂತಂ ರಾಮಕಾರ್ಯಾರ್ಥಂ ವಾಯುಸ್ತ್ವಾಮನುಗಚ್ಛತು ।</p>
<p class="Shlok">ಇತ್ಯಾಶೀರ್ಭಿಃ ಸಮಾಮಂತ್ರ್ಯ ವಿಸೃಷ್ಟಃ ಪ್ಲವಗಾಧಿಪೈಃ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಮಹೇಂದ್ರಾದ್ರಿಶಿರೋ ಗತ್ವಾ ಬಭೂವಾದ್ಭುತದರ್ಶನಃ ॥</p>
<p class="Text">ರಾಮ ಕಾರ್ಯಕ್ಕಾಗಿ ಹೊರಟಿರುವ ನಿನ್ನನ್ನು ವಾಯುದೇವರು ಹಿಂಬಾಲಿಸಲಿ.’’ ಈ ಪ್ರಕಾರ ಆಶೀರ್ವಾದಗಳಿಂದ ಹರಸಲ್ಪಟ್ಟು ಕಪಿಮುಖ್ಯರಿಂದ ಬೀಳ್ಕೊಂಡ ಹನುಮಂತನು ಮಹೇಂದ್ರ ಪರ್ವತದ ಶಿಖರವನ್ನೇರಿ ಅದ್ಭುತ ರೂಪವನ್ನು ಧರಿಸಿದನು. ॥27-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಮಹಾನಗೇಂದ್ರಪ್ರತಿಮೋ ಮಹಾತ್ಮಾ</p>
<p class="Shlok">ಸುವರ್ಣವರ್ಣೋರುಣಚಾರುವಕ್ತ್ರಃ ।</p>
<p class="Shlok">ಮಹಾಫಣೀಂದ್ರಾಭಸುದೀರ್ಘಬಾಹುಃ</p>
<p class="Shlok">ವಾತಾತ್ಮಜೋಽದೃಶ್ಯತ ಸರ್ವಭೂತೈಃ ॥</p>
<p class="Text">ಮಹಾತ್ಮನಾದ ವಾಯುಪುತ್ರನು ಆಗ ದೊಡ್ಡ ಪರ್ವತಕ್ಕೆ ಸಮನಾದ ಆಕಾರವುಳ್ಳವನಾಗಿ, ಹೊಂಬಣ್ಣದಿಂದ ಕೂಡಿದ, ಕೆಂಪಾದ ಕಣ್ಣುಗಳುಳ್ಳ, ಸುಂದರ ಮುಖವುಳ್ಳವನೂ, ದೊಡ್ಡ ಹಾವಿನಂತಿರುವ ಉದ್ದವಾದ ಭುಜಗಳುಳ್ಳವನೂ ಆಗಿ ಎಲ್ಲ ಪ್ರಾಣಿಗಳಿಗೂ ಕಾಣಿಸಿಕೊಂಡನು. ॥29॥</p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಕಿಷ್ಕಿಂಧಾಕಾಂಡೇ ನವಮಃ ಸರ್ಗಃ ॥9॥</p>
<p class="ChapterEnd"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಕಿಷ್ಕಿಂಧಾಕಾಂಡದಲ್ಲಿ ಒಂಭತ್ತನೆಯ ಸರ್ಗವು ಮುಗಿಯಿತು. </p>
<p class="ChapterEnd">ಕಿಷ್ಕಿಂಧಾಕಾಂಡವು ಮುಗಿಯಿತು.</p>


<p class="Page-Break">॥ ಶ್ರೀರಾಮಚಂದ್ರ ಪರಬ್ರಹ್ಮಣೇ ನಮಃ ॥</p>
<p class="Chapter-Heading" id="toc_marker-8">ಸುಂದರಕಾಂಡ</p>
<p class="Sub-Heading" id="toc_marker-8-1">ಮೊದಲನೆಯ ಸರ್ಗ</p>
<p class="description">ಹನುಮಂತನ ಸಮುದ್ರೋಲ್ಲಂಘನ ಮತ್ತು ಲಂಕಾ ಪ್ರವೇಶ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಶತಯೋಜನವಿಸ್ತೀರ್ಣಂ ಸಮುದ್ರಂ ಮಕರಾಲಯಮ್ ।</p>
<p class="Shlok">ಲಿಲಂಘಯಿಷುರಾನಂದಸಂದೋಹೋ ಮಾರುತಾತ್ಮಜಃ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಧ್ಯಾತ್ವಾ ರಾಮಂ ಪರಾತ್ಮಾನಮಿದಂ ವಚನಮಬ್ರವೀತ್ ।</p>
<p class="Shlok">ಪಶ್ಯಂತು ವಾನರಾಃ ಸರ್ವೇ ಗಚ್ಛಂತಂ ಮಾಂ ವಿಹಾಯಸಾ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಅಮೋಘಂ ರಾಮನಿರ್ಮುಕ್ತಂ ಮಹಾಬಾಣಮಿವಾಖಿಲಾಃ ।</p>
<p class="Shlok">ಪಶ್ಯಾಮ್ಯದ್ಯೈವ ರಾಮಸ್ಯ ಪತ್ನೀಂ ಜನಕನಂದಿನೀಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗೌರಿ! ಆನಂದ ಘನ ಮಾರುತಾತ್ಮಜನು ನೂರು ಯೋಜನ ಅಗಲವಾದ, ಮೊಸಳೆಗಳೇ ಮುಂತಾದ ಕ್ರೂರ ಜಲ ಜಂತುಗಳಿಂದ ತುಂಬಿರುವ ಸಮುದ್ರವನ್ನು ದಾಟಲು ಉದ್ಯುಕ್ತನಾಗಿ ಪರಮಾತ್ಮನಾದ ಶ್ರೀರಾಮನನ್ನು ಧ್ಯಾನಿಸುತ್ತಾ ಹೀಗೆಂದನು - ‘‘ಎಲೈ ವಾನರರಿರಾ! ಇದೋ ನೀವೆಲ್ಲ ನೋಡಿರಿ; ರಾಮನು ಬಿಟ್ಟ ಅಮೋಘ ಬಾಣದಂತೆ ಆಕಾಶಮಾರ್ಗದಿಂದ ಹೋಗುತ್ತೇನೆ. ನಾನು ಇಂದೇ ರಾಮಪತ್ನಿಯಾದ ಜಾನಕಿಯನ್ನು ಕಾಣುವೆನು.॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಕೃತಾರ್ಥೋಽಹಂ ಕೃತಾರ್ಥೋಽಹಂ ಪುನಃ ಪಶ್ಯಾಮಿ ರಾಘವಮ್ ।</p>
<p class="Shlok">ಪ್ರಾಣಪ್ರಯಾಣಸಮಯೇ ಯಸ್ಯ ನಾಮ ಸಕೃತ್ ಸ್ಮರನ್ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ನರಸ್ತೀರ್ತ್ವಾ ಭವಾಂಭೋಧಿಮಪಾರಂ ಯಾತಿ ತತ್ಪದಮ್ ।</p>
<p class="Shlok">ಕಿಂ ಪುನಸ್ತಸ್ಯ ದೂತೋಹಂ ತದಂಗಾಂಗುಲಿಮುದ್ರಿಕಃ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ತಮೇವ ಹೃದಯೇಧ್ಯಾತ್ವಾ ಲಂಘಯಾಮ್ಯಲ್ಪವಾರಿಧಿಮ್ ।</p>
<p class="Shlok">ಇತ್ಯುಕ್ತ್ವಾ  ಹನುಮಾನ್ಬಾಹೂ ಪ್ರಸಾರ್ಯಾಯತವಾಲಧಿಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಋಜುಗ್ರೀವೋರ್ಧ್ವದೃಷ್ಟಿಃ ಸನ್ನಾಕುಂಚಿತಪದದ್ವಯಃ ।</p>
<p class="Shlok">ದಕ್ಷಿಣಾಭಿಮುಖಸ್ತೂರ್ಣಂ ಪುಪ್ಲುವೇಽನಿಲವಿಕ್ರಮಃ ॥</p>
<p class="Text">ನಿಶ್ಚಯವಾಗಿ ಕಾರ್ಯಸಿದ್ಧಿಯನ್ನು ಹೊಂದಿ ಕೃತಕೃತ್ಯನಾಗಿ ನಾನು ಪುನಃ ಶ್ರೀರಾಮನನ್ನು ಸಂದರ್ಶಿಸುವೆನು. ಪ್ರಾಣ-ಪ್ರಯಾಣದ ಸಮಯದಲ್ಲಿ ಯಾರ ನಾಮವನ್ನು ಒಮ್ಮೆ ಸ್ಮರಿಸಿದರೂ ಮನುಷ್ಯನು ಅಪಾರ ಸಂಸಾರ ಸಮುದ್ರವನ್ನು ದಾಟಿ ಆ ಭಗವಂತನ ಪರಮಧಾಮಕ್ಕೆ ಹೋಗುವನೋ ಅಂತಹ ರಾಮನ ಸೇವಕನೂ, ಅವನ ನಾಮಾಂಕಿತ ಉಂಗುರವುಳ್ಳ ನಾನು ಅವನನ್ನೇ ಚಿಂತಿಸುತ್ತಾ ಅಲ್ಪವಾದ ಈ ಸಮುದ್ರವನ್ನು ದಾಟುವುದರಲ್ಲಿ ಯಾವ ದೊಡ್ಡ ಮಾತಿದೆ?’’ ಹೀಗೆಂದು ಹೇಳಿ ಹನುಮಂತನು ತೋಳುಗಳನ್ನು ಚಾಚಿ, ಬಾಲವನ್ನು ಬಿಚ್ಚಿಕೊಂಡು, ಕತ್ತನ್ನು ನೇರವಾಗಿಸಿ, ದೃಷ್ಟಿಯನ್ನು ಮೇಲಕ್ಕೆ ಬೀರಿ, ಎರಡೂ ಕಾಲುಗಳನ್ನು ಮಡಚಿಕೊಂಡು ದಕ್ಷಿಣ ದಿಕ್ಕಿಗೆ ಇದಿರಾಗಿ ವೇಗವಾಗಿ ವಾಯುವಿನಂತೆ ಪರಾಕ್ರಮದಿಂದ ಹಾರಿದನು. ॥4-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಆಕಾಶಾತ್ತ್ವರಿತಂ ದೇವೈರ್ವೀಕ್ಷ್ಯಮಾಣೋ ಜಗಾಮ ಸಃ ।</p>
<p class="Shlok">ದೃಷ್ಟ್ವಾನಿಲಸುತಂ ದೇವಾ ಗಚ್ಛಂತಂ ವಾಯುವೇಗತಃ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಪರೀಕ್ಷಣಾರ್ಥಂ ಸತ್ತ್ವಸ್ಯ ವಾನರಸ್ಯೇದಮಬ್ರುವನ್ ।</p>
<p class="Shlok">ಗಚ್ಛತ್ಯೇಷ ಮಹಾಸತ್ತ್ವೋ ವಾನರೋ ವಾಯುವಿಕ್ರಮಃ ॥</p>
<p class="Text">ಆಗ ಅವನು ದೇವತೆಗಳು ನೋಡು-ನೋಡುತ್ತಿರುವಂತೆ ಆಕಾಶಮಾರ್ಗದಿಂದ ಬಹಳ ತೀವ್ರಗತಿಯಿಂದ ಹೋಗುತ್ತಿದ್ದನು. ವಾಯುವೇಗದಿಂದ ಹಾರುತ್ತಿದ್ದ ಪವನಪುತ್ರ ಹನುಮಂತನನ್ನು ನೋಡಿದ ದೇವತೆಗಳು ಪರಸ್ಪರ ಮಾತನಾಡಿಕೊಳ್ಳುತ್ತಿದ್ದಾರೆ ‘‘ಈ ಬಲಶಾಲಿಯಾದ ವಾಯುವಿನಂತೆ ಪರಾಕ್ರಮವುಳ್ಳ ವಾನರನು ಲಂಕೆಗೆ ಹೊರಟಿರುವನು. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಲಂಕಾಂ ಪ್ರವೇಷ್ಟುಂ ಶಕ್ತೋ ವಾ ನ ವಾ ಜಾನೀಮಹೇ ಬಲಮ್ ।</p>
<p class="Shlok">ಏವಂ ವಿಚಾರ್ಯ ನಾಗಾನಾಂ ಮಾತರಂ ಸುರಸಾಭಿಧಾಮ್ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಅಬ್ರವೀದ್ದೇವತಾವೃಂದಃ ಕೌತೂಹಲಸಮನ್ವಿತಃ ।</p>
<p class="Shlok">ಗಚ್ಛ ತ್ವಂ ವಾನರೇಂದ್ರಸ್ಯ ಕಿಂಚಿದ್ವಿಘ್ನಂ ಸಮಾಚರ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಜ್ಞಾತ್ವಾ ತಸ್ಯ ಬಲಂ ಬುದ್ಧಿಂ ಪುನರೇಹಿ ತ್ವರಾನ್ವಿತಾ ।</p>
<p class="Shlok">ಇತ್ಯುಕ್ತಾ ಸಾ ಯಯೌ ಶೀಘ್ರಂ ಹನುಮದ್ವಿಘ್ನಕಾರಣಾತ್ ॥</p>
<p class="Text">ಆದರೆ ಲಂಕೆಯನ್ನು ಪ್ರವೇಶಿಸುವನೋ ಇಲ್ಲವೋ ಎಂಬುದನ್ನು ಪರೀಕ್ಷಿಸೋಣ’’ ಎಂದುಕೊಂಡು ಕುತೂಹಲಾವಿಷ್ಟರಾದ ದೇವತೆಗಳು ನಾಗಮಾತೆಯಾದ ಸುರಸೆಯ ಬಳಿ ಹೀಗೆಂದರು  ‘‘ನೀನು ಈಗಲೇ ಹೋಗಿ ವಾನರಶ್ರೇಷ್ಠನ ಮಾರ್ಗದಲ್ಲಿ  ಅಡ್ಡಿಯನ್ನುಂಟುಮಾಡಿ, ಅವನ ಬಲವನ್ನೂ, ಬುದ್ಧಿಯನ್ನೂ ತಿಳಿದುಕೊಂಡು ಜಾಗ್ರತೆಯಾಗಿ ಬಂದು ಬಿಡು.’’ ದೇವತೆಗಳ ಮಾತನ್ನು ಕೇಳಿದ ಸುರಸೆಯು ಹನುಮಂತನಿಗೆ ವಿಘ್ನವನ್ನೊಡ್ಡಲು ಹೊರಟಳು. ॥10-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಆವೃತ್ಯ ಮಾರ್ಗಂ ಪುರತಃ ಸ್ಥಿತ್ವಾ ವಾನರಮಬ್ರವೀತ್ ।</p>
<p class="Shlok">ಏಹಿ ಮೇ ವದನಂ ಶೀಘ್ರಂ ಪ್ರವಿಶಸ್ವ ಮಹಾಮತೇ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ದೇವೈಸ್ತ್ವಂ ಕಲ್ಪಿತೋ ಭಕ್ಷ್ಯಃ ಕ್ಷುಧಾಸಂಪೀಡಿತಾತ್ಮನಃ ।</p>
<p class="Shlok">ತಾಮಾಹ ಹನುಮಾನ್ಮಾತರಹಂ ರಾಮಸ್ಯ ಶಾಸನಾತ್ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಗಚ್ಛಾಮಿ ಜಾನಕೀಂ ದ್ರಷ್ಟುಂ ಪುನರಾಗಮ್ಯ ಸತ್ವರಃ ।</p>
<p class="Shlok">ರಾಮಾಯ ಕುಶಲಂ ತಸ್ಯಾಃ ಕಥಯಿತ್ವಾ ತ್ವದಾನನಮ್ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ನಿವೇಕ್ಷ್ಯೇ ದೇಹಿ ಮೇ ಮಾರ್ಗಂ ಸುರಸಾಯೈ ನಮೋಽಸ್ತುತೇ ।</p>
<p class="Shlok">ಇತ್ಯುಕ್ತಾ ಪುನರೇವಾಹ ಸುರಸಾ ಕ್ಷುಧಿತಾಸ್ಮ್ಯಹಮ್ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಪ್ರವಿಶ್ಯ ಗಚ್ಛ ಮೇ ವಕ್ತ್ರಂ ನೋ ಚೇತ್ತ್ವಾಂ ಭಕ್ಷಯಾಮ್ಯಹಮ್ ।</p>
<p class="Shlok">ಇತ್ಯುಕ್ತೋ ಹನುಮಾನಾಹ ಮುಖಂ ಶೀಘ್ರಂ ವಿದಾರಯ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಪ್ರವಿಶ್ಯ ವದನಂ ತೇಽದ್ಯ ಗಚ್ಛಾಮಿ ತ್ವರಯಾನ್ವಿತಃ ।</p>
<p class="Shlok">ಇತ್ಯುಕ್ತ್ವಾ ಯೋಜನಾಯಾಮದೇಹೋ ಭೂತ್ವಾಪುರಃ ಸ್ಥಿತಃ ॥</p>
<p class="Text">ಸುರಸೆಯು ಅವನ ದಾರಿಯನ್ನು ಅಡ್ಡಗಟ್ಟಿ ಮುಂದೆ ನಿಂತು ಹೇಳಿದಳು — ‘‘ಎಲೈ ಬುದ್ಧಿಶಾಲಿಯೆ! ಬೇಗನೇ ನನ್ನ ಬಾಯೊಳಗೆ ಪ್ರವೇಶಿಸು. ಹಸಿವಿನಿಂದ ಬಳಲಿದ ನನಗೆ ದೇವತೆಗಳಿಂದಲೇ ನೀನು ಆಹಾರವಾಗಿ ದೊರಕಿರುವೆ.’’ ಆಗ ಹನುಮಂತನು ಆಕೆಯ ಬಳಿ  ‘‘ತಾಯೆ! ನಾನು ಶ್ರೀರಾಮನ ಅಪ್ಪಣೆಯಂತೆ ಸೀತೆಯನ್ನು ಕಾಣುವುದಕ್ಕಾಗಿ ಹೋಗುತ್ತಿರುವೆನು. ಬೇಗನೇ ಹಿಂದಿರುಗಿ ಬಂದು ರಾಮನಿಗೆ ಆಕೆಯ ಕುಶಲವನ್ನು ತಿಳಿಸಿದ ಬಳಿಕ ನಿನ್ನ ಬಾಯನ್ನು ಪ್ರವೇಶಿಸುವೆನು.’’ ಈಗ ನನಗೆ ದಾರಿ ಬಿಡು, ನಿನಗೆ ನಮಸ್ಕಾರವಿರಲಿ ಎಂದು ಹೇಳಿದಾಗ, ಸುರಸೆಯು - ‘‘ನಾನು ತುಂಬಾ ಹಸಿದಿರುವೆನು. ಆದ್ದರಿಂದ ನನ್ನ ಬಾಯನ್ನು ಒಮ್ಮೆ ಪ್ರವೇಶಿಸಿ ಮತ್ತೆ ಮುನ್ನಡೆ, ಹಾಗಿಲ್ಲವಾದರೆ ನಿನ್ನನ್ನು ತಿಂದು ಹಾಕುವೆನು’’ ಎಂದು ಹೇಳಿದಳು. ಆಗ ಹನುಮಂತನು  ‘‘ಸರಿ, ಹಾಗಾದರೆ ಬೇಗನೇ ಬಾಯಿತೆರೆ. ನಿನ್ನ ಬಾಯನ್ನು ಹೊಕ್ಕು ಬೇಗನೇ ಹೊರಡುವೆನು’’, ಎಂದು ಹೇಳಿ ಒಂದು ಯೋಜನದಷ್ಟು ವಿಸ್ತಾರವಾಗಿ ಶರೀರವನ್ನು ಬೆಳೆಸಿಕೊಂಡು ಎದುರಿಗೆ ನಿಂತುಕೊಂಡನು. ॥13-18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ದೃಷ್ಟ್ವಾ ಹನೂಮತೋ ರೂಪಂ ಸುರಸಾ ಪಂಚಯೋಜನಮ್ ।</p>
<p class="Shlok">ಮುಖಂ ಚಕಾರ ಹನುಮಾನ್ ದ್ವಿಗುಣಂ ರೂಪಮಾದಧತ್ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ತತಶ್ಚಕಾರ ಸುರಸಾ ಯೋಜನಾನಾಂ ಚ ವಿಂಶತಿಮ್ ।</p>
<p class="Shlok">ವಕಂ ಚಕಾರ ಹನೂಮಾಂ ಸಿಂಶದ್ಯೋಜನ ಸಮ್ಮಿತಮ್ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ತತಶ್ಚಕಾರ ಸುರಸಾ ಪಂಚಾಶದ್ಯೋಜನಾಯತಮ್ ।</p>
<p class="Shlok">ವಕಂ ತದಾ ಹನೂಮಾಂಸ್ತು ಬಭೂವಾಂಗುಷ್ಠಸನ್ನಿಭಃ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಪ್ರವಿಶ್ಯ ವದನಂ ತಸ್ಯಾಃ ಪುನರೇತ್ಯ ಪುರಃ ಸ್ಥಿತಃ ।</p>
<p class="Shlok">ಪ್ರವಿಷ್ಟೋ ನಿರ್ಗತೋಽಹಂ ತೇ ವದನಂ ದೇವಿ ತೇ ನಮಃ ॥</p>
<p class="Text">ಸುರಸೆಯು ಹನುಮಂತನ ರೂಪವನ್ನು ಕಂಡು ತನ್ನ ಬಾಯನ್ನು ಐದು ಯೋಜನದಷ್ಟು ಅಗಲವಾಗಿಸಿದಳು. ಆಗ ಹನುಮಂತನು ಅದಕ್ಕೆ ಎರಡರಷ್ಟು  ದೊಡ್ಡದಾದ ರೂಪವನ್ನು ಧರಿಸಿದನು. ಸುರಸೆಯು ಇಪ್ಪತ್ತು ಯೋಜನ ದಗಲವಾಗಿ ಬಾಯನ್ನು ತೆರೆದಳು. ಆಗ ಹನುಮಂತನು ಮೂವತ್ತು ಯೋಜನದಷ್ಟು ಶರೀರವುಳ್ಳವನಾದನು. ಅನಂತರ ಸುರಸೆಯು ಐವತ್ತು ಯೋಜನಗಳಷ್ಟು ಮುಖವನ್ನು ಅಗಲವಾಗಿ ಹಿಗ್ಗಿಸಿದಳು. ಅಷ್ಟರಲ್ಲಿ ಹನುಮತನು ಹೆಬ್ಬೆರಳಿನ  ಗಾತ್ರದಷ್ಟು ಸಣ್ಣವನಾಗಿ ಆಕೆಯ ಬಾಯೊಳಗೆ ಹೊಕ್ಕು ಪುನಃ ಹೊರ ಬಂದು ಎದುರಿಗೆ ನಿಂತುಕೊಂಡು ‘‘ಎಲೈ ದೇವಿಯೆ! ನಿನ್ನ ಬಾಯನ್ನು ಪ್ರವೇಶಿಸಿ ಹೊರಬಂದಿರುವೆ. ನಿನಗೆ ನಮಸ್ಕಾರವಿರಲಿ.’’ ॥19-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಏವಂ ವದಂತಂ ದೃಷ್ಟ್ವಾ ಸಾ ಹನೂಮಂತಮಥಾಬ್ರವೀತ್ ।</p>
<p class="Shlok">ಗಚ್ಛ ಸಾಧಯ ರಾಮಸ್ಯ ಕಾರ್ಯಂ ಬುದ್ಧಿಮತಾಂ  ವರ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ದೇವೈಃ ಸಂಪ್ರೇಷಿತಾಹಂ ತೇ ಬಲಂ ಜಿಜ್ಞಾಸುಭಿಃ ಕಪೇ ।</p>
<p class="Shlok">ದೃಷ್ಟ್ವಾ ಸೀತಾಂ ಪುನರ್ಗತ್ವಾ ರಾಮಂ ದ್ರಕ್ಷ್ಯಸಿ ಗಚ್ಛ ಭೋಃ ॥</p>
<p class="Text">ಹೀಗೆ ಹೇಳುತ್ತಿದ್ದ ಆ ಹನುಮಂತನನ್ನು ಕಂಡು ಸುರಸೆಯು - ‘‘ಎಲೈ ಬುದ್ಧಿವಂತರಲ್ಲಿ ಶ್ರೇಷ್ಠನೆ! ರಾಮಕಾರ್ಯವನ್ನು ಸಾಧಿಸುವವನಾಗು ; ಇನ್ನು ಹೊರಡು. ಎಲೈ ಕಪಿಯೆ ! ನಿನ್ನ ಬಲವನ್ನು ತಿಳಿಯುವುದಕ್ಕಾಗಿ ದೇವತೆಗಳಿಂದ ಕಳುಹಿಸಲ್ಪಟ್ಟವಳು ನಾನು. ನೀನು ನಿಶ್ಚಯವಾಗಿ ಸೀತೆಯನ್ನು ಕಂಡು ಹಿಂದಿರುಗಿ ಬಂದು ರಾಮನನ್ನು ಕಾಣಲಿರುವೆ’’ ಎಂದು ಹೇಳಿದಳು. ॥23-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಇತ್ಯುಕ್ತ್ವಾ ಸಾ ಯಯೌ ದೇವಲೋಕಂ ವಾಯುಸುತಃ ಪುನಃ ।</p>
<p class="Shlok">ಜಗಾಮ ವಾಯುಮಾರ್ಗೇಣ ಗರುತ್ಮಾನಿವ ಪಕ್ಷಿರಾಟ್ ॥</p>
<p class="Text">ಹೀಗೆ ಹೇಳಿ ಸುರಸೆಯು ದೇವಲೋಕಕ್ಕೆ ಹೊರಟು ಹೋದಳು. ಮತ್ತೆ ಮಾರುತಿಯು ವಾಯುಮಾರ್ಗದಿಂದ ಪಕ್ಷಿ ಶ್ರೇಷ್ಠನಾದ ಗರುಡನಂತೆ ಹೊರಟನು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಸಮುದ್ರೋಽಪ್ಯಾಹ ಮೈನಾಕಂ ಮಣಿಕಾಂಚನಪರ್ವತಮ್ ।</p>
<p class="Shlok">ಗಚ್ಛತ್ಯೇಷ ಮಹಾಸತ್ತ್ವೋ ಹನೂಮಾನ್ಮಾರುತಾತ್ಮಜಃ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ರಾಮಸ್ಯ ಕಾರ್ಯಸಿದ್ಧ್ಯರ್ಥಂ ತಸ್ಯ ತ್ವಂ ಸಚಿವೋ ಭವ ।</p>
<p class="Shlok">ಸಗರೈರ್ವರ್ದ್ಧಿತೋ ಯಸ್ಮಾತ್ಪುರಾಹಂ ಸಾಗರೋಭವಮ್ ॥</p>
<p class="Text">ಆಗ ಸಮುದ್ರರಾಜನು ಹೊನ್ನು-ರತ್ನಮಯವಾದ ಮೈನಾಕ ಪರ್ವತವನ್ನು ಕುರಿತು ‘‘ಇದೋ, ಮಹಾಶಕ್ತಿಶಾಲಿಯಾದ ಪವನ ಪುತ್ರ ಹನುಮಂತನು ಶ್ರೀರಾಮನ ಕಾರ್ಯಸಾಧನೆಗಾಗಿ ಹೋಗುತ್ತಿರುವನು. ನೀನು ಅವನಿಗೆ ಸಹಾಯ ಮಾಡು. ಸಗರ ಪುತ್ರರಿಂದ ಹಿಂದೆ ಬೆಳೆದಿರುವ ನಾನು ಸಾಗರವೆನಿಸಿದೆನು. ॥26-27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ತಸ್ಯಾನ್ವಯೇ ಬಭೂವಾಸೌ ರಾಮೋ ದಾಶರಥಿಃ ಪ್ರಭುಃ ।</p>
<p class="Shlok">ತಸ್ಯ  ಕಾರ್ಯಾರ್ಥಸಿದ್ಧ್ಯರ್ಥಂ ಗಚ್ಛತ್ಯೇಷ ಮಹಾಕಪಿಃ ॥</p>
<p class="Text">ಆ ಸಗರನ ವಂಶದಲ್ಲೇ ದಶರಥ ಪುತ್ರನಾದ ಭಗವಾನ್ ಶ್ರೀರಾಮನು ಪ್ರಕಟನಾಗಿರುವನು. ಅವನ ಕೆಲಸ ಕ್ಕಾಗಿಯೇ ಈ ಮಹಾಕಪಿಯು ಪ್ರಯಾಣಮಾಡುತ್ತಿರುವನು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ತ್ವ ಮುತ್ತಿಷ್ಠ ಜಲಾತ್ತೂರ್ಣಂ ತ್ವಯಿ ವಿಶ್ರಮ್ಯ ಗಚ್ಛತು ।</p>
<p class="Shlok">ಸ ತಥೇತಿ ಪ್ರಾದುರಭೂಜ್ಜಲಮಧ್ಯಾನ್ಮಹೋನ್ನತಃ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ನಾನಾಮಣಿಮಯೈಃ ಶೃಂಗೈಸ್ತಸ್ಯೋಪರಿ ನರಾಕೃತಿಃ ।</p>
<p class="Shlok">ಪ್ರಾಹ ಯಾಂತಂ ಹನೂಮಂತಂ ಮೈನಾಕೋಹಂ ಮಹಾಕಪೇ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಸಮುದ್ರೇಣ ಸಮಾದಿಷ್ಟಸ್ತ್ವದ್ವಿಶ್ರಾಮಾಯ ಮಾರುತೇ ।</p>
<p class="Shlok">ಆಗಚ್ಛಾಮೃತಕಲ್ಪಾನಿ ಜಗ್ಧ್ವಾ  ಪಕ್ವಫಲಾನಿ ಮೇ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ವಿಶ್ರಮ್ಯಾತ್ರ ಕ್ಷಣಂ ಪಶ್ಚಾದ್ಗಮಿಷ್ಯಸಿ ಯಥಾಸುಖಮ್ ।</p>
<p class="Shlok">ಏವಮುಕ್ತೋಽಥ ತಂ ಪ್ರಾಹ ಹನೂಮಾನ್ಮಾರುತಾತ್ಮಜಃ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಗಚ್ಛತೋ ರಾಮಕಾರ್ಯಾಥಂ ಭಕ್ಷಣಂ ಮೇ ಕಥಂ ಭವೇತ್ ।</p>
<p class="Shlok">ವಿಶ್ರಾಮೋ ವಾ ಕಥಂ ಮೇ ಸ್ಯಾದ್ಗಂತವ್ಯಂ ತ್ವರಿತಂ ಮಯಾ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಇತ್ಯುಕ್ತ್ವಾ  ಸ್ಪೃಷ್ಟಶಿಖರಃ ಕರಾಗ್ರೇಣ ಯಯೌ ಕಪಿಃ ।</p>
<p class="Shlok">ಕಿಂಚಿದ್ದೂರಂ ಗತಸ್ಯಾಸ್ಯ ಛಾಯಾಂ ಛಾಯಾಗ್ರಹೋಽಗ್ರಹೀತ್ ॥</p>
<p class="Text">ನೀನು ಬೇಗನೇ ನೀರಿನಿಂದ ಮೇಲೇಳು. ನಿನ್ನಲ್ಲಿ ಅವನು ಸ್ವಲ್ಪ ವಿಶ್ರಾಂತಿಯನ್ನು ಪಡೆದು ಮುಂದಕ್ಕೆ ಹೋಗಲಿ’’ ಎಂದು ಹೇಳಿದನು. ಆಗ ಮೈನಾಕವು ಹಾಗೇ ಆಗಲೆಂದು ನೀರಿನ ಮಧ್ಯದಿಂದ ಎತ್ತರವಾಗಿ, ನಾನಾ ಮಣಿಮಯ ಶಿಖರದಮೇಲೆ ಮನುಷ್ಯಾಕಾರನಾಗಿ ನಿಂತುಕೊಂಡು ಹೋಗುತ್ತಿರುವ ಹನುಮಂತನನ್ನು ಕುರಿತು — ‘‘ಎಲೈ ಮಹಾಕಪಿಯೆ! ನಾನು ಮೈನಾಕನು. ಮಾರುತಿಯೆ! ನಿನ್ನ ವಿಶ್ರಾಂತಿಗಾಗಿ ಸಮುದ್ರರಾಜನಿಂದ ಅಪ್ಪಣೆ ಪಡೆದಿರುವೆನು. ಇಲ್ಲಿ ಇಳಿದು ಸಲ್ಪಕಾಲ ತಂಗಿ ಅಮೃತಸಮಾನವಾದ ಪಕ್ವವಾದ ಹಣ್ಣುಗಳನ್ನು ತಿಂದು ನನ್ನಲ್ಲಿ ವಿಶ್ರಾಂತಿಯನ್ನು ಪಡೆದು ಬಳಿಕ ಸುಖವಾಗಿ ಹೋಗುವೆಯಂತೆ’’ ಎಂದು ಹೇಳಿದನು. ಮೈನಾಕನು ಹೀಗೆ ನುಡಿದಾಗ ಪವನಪುತ್ರ ಹನುಮಂತನು  ‘‘ಅಯ್ಯಾ! ರಾಮನ ಕಾರ್ಯಕ್ಕಾಗಿ ಹೊರಟಿರುವ ನನಗೆ ತಿನ್ನುವುದಾಗಲಿ, ವಿಶ್ರಾಂತಿ ಪಡೆಯುವುದಾಗಲಿ, ಹೇಗೆ ಯೋಗ್ಯವಾದೀತು? ನನಗೆ ಬೇಗನೇ ಹೋಗಬೇಕಾಗಿದೆ’’ ಎಂದು ಹೇಳಿ ಕಪಿಶ್ರೇಷ್ಠನು ಕೈಯಿಂದ ಮೈನಾಕವನ್ನು ಮುಟ್ಟಿ, ಅವನನ್ನು ಮನ್ನಿಸಿ ಮುಂದಕ್ಕೆ ನಡೆದನು. ಸ್ವಲ್ಪ ದೂರ ಹೋದಬಳಿಕ ಅವನ ನೆರಳನ್ನು ಒಂದು ಛಾಯಾಗ್ರಹಿಯು ಹಿಡಿದುಕೊಂಡಳು. ॥29-34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಸಿಂಹಿಕಾ ನಾಮ ಸಾ ಘೋರಾ ಜಲಮಧ್ಯೇ ಸ್ಥಿತಾ ಸದಾ ।</p>
<p class="Shlok">ಆಕಾಶಗಾಮಿನಾಂ ಛಾಯಾಮಾಕ್ರಮ್ಯಾಕೃಷ್ಯ ಭಕ್ಷಯೇತ್  ॥</p>
<p class="Text">ಅವಳು ಸಿಂಹಿಕೆಯೆಂಬ ಘೋರರಾಕ್ಷಸಿಯಾಗಿದ್ದು, ಸದಾಕಾಲ ನೀರಿನಲ್ಲೇ ಇದ್ದು, ಆಕಾಶಮಾರ್ಗದಲ್ಲಿ ಸಂಚರಿಸುವ ಪ್ರಾಣಿಗಳ ನೆರಳನ್ನು ಹಿಡಿದೆಳೆದು ತಿಂದುಬಿಡುತ್ತಿದ್ದಳು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ತಯಾ ಗೃಹೀತೋ ಹನುಮಾಂಶ್ಚಿಂತಯಾಮಾಸ ವೀರ್ಯವಾನ್ ।</p>
<p class="Shlok">ಕೇನೇದಂ ಮೇ ಕೃತಂ ವೇಗರೋಧನಂ ವಿಘ್ನಕಾರಿಣಾ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ದೃಶ್ಯತೇ ನೈವ ಕೋಽಪ್ಯತ್ರ ವಿಸ್ಮಯೋ ಮೇ ಪ್ರಜಾಯತೇ ।</p>
<p class="Shlok">ಏವಂ ವಿಚಿಂತ್ಯ ಹನೂಮಾನಧೋ ದೃಷ್ಟಿಂ ಪ್ರಸಾರಯತ್ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ತತ್ರ ದೃಷ್ಟ್ವಾ ಮಹಾಕಾಯಾಂ ಸಿಂಹಿಕಾಂ ಘೋರರೂಪಿಣೀಮ್ ।</p>
<p class="Shlok">ಪಪಾತ ಸಲಿಲೇ ತೂರ್ಣಂ ಪದ್ ಭ್ಯಾಮೇವಾಹನದ್ರುಷಾ ॥</p>
<p class="Text">ಆ ಸಿಂಹಿಕೆಯು ಹಿಡಿದುಕೊಂಡಾಗ ಪರಾಕ್ರಮಶಾಲಿಯಾದ ಹನುಮಂತನು ‘ವಿಘ್ನವನ್ನುಂಟುಮಾಡಿ ನನ್ನ ವೇಗವನ್ನು ಯಾರು ತಡೆದಿರುವರು? ಇಲ್ಲಾದರೋ ಯಾರೂ ಕಾಣಿಸುತ್ತಿಲ್ಲ! ನನಗೆ ಆಶ್ಚರ್ಯವಾಗುತ್ತಿದೆ’ ಎಂದು ಆಲೋಚಿಸತೊಡಗಿದನು. ಹೀಗೆ ಆಲೋಚಿಸುತ್ತಾ ತನ್ನ ದೃಷ್ಟಿಯನ್ನು ಕೆಳಚಾಚಿದನು. ಅಲ್ಲಿ ಮಹಾಭಯಂಕರಳಾದ ದೊಡ್ಡ ಶರೀರದ ಸಿಂಹಿಕಾ ರಾಕ್ಷಸಿಯನ್ನು ಕಂಡು ವೇಗವಾಗಿ ನೀರಿನೊಳಗೆ ಧುಮುಕಿ ಕೋಪದಿಂದ ಅವಳನ್ನು ಕಾಲಿನಿಂದಲೇ ಒದ್ದು ಕೊಂದುಬಿಟ್ಟನು. ॥36-38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಪುನರುತ್ಪ್ಲುತ್ಯ ಹನುಮಾನ್ದಕ್ಷಿಣಾಭಿಮುಖೋ ಯಯೌ ।</p>
<p class="Shlok">ತತೋ ದಕ್ಷಿಣಮಾಸಾದ್ಯ ಕೂಲಂ ನಾನಾಫಲದ್ರುಮಮ್ ॥</p>
<p class="Text">ಮತ್ತೆ ಮೇಲಕ್ಕೆ ನೆಗೆದು ದಕ್ಷಿಣಾಭಿಮುಖನಾಗಿ ಹೊರಟನು. ಮುಂದೆ ಸಮುದ್ರದ ದಕ್ಷಿಣ ತೀರವನ್ನು ತಲುಪಿದನು. ಅಲ್ಲಿ ಅನೇಕ ಪ್ರಕಾರದ ಲಗಳಿಂದ ತುಂಬಿದ ವೃಕ್ಷಗಳಿದ್ದವು. ॥ 39 ॥ </p>
<p class="Shlok-Number">(ಶ್ಲೋಕ-40)</p>
<p class="Shlok">ನಾನಾಪಕ್ಷಿಮೃಗಾಕೀರ್ಣಂ ನಾನಾಪುಷ್ಪಲತಾವೃತಮ್ ।</p>
<p class="Shlok">ತತೋ ದದರ್ಶ ನಗರಂ ತ್ರಿಕೂಟಾಚಲ ಮೂರ್ಧನಿ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಪ್ರಾಕಾರೈರ್ಬಹುಭಿರ್ಯುಕ್ತಂ ಪರಿಖಾಭಿಶ್ಚ  ಸರ್ವತಃ ।</p>
<p class="Shlok">ಪ್ರವೇಕ್ಷ್ಯಾಮಿ ಕಥಂ ಲಂಕಾಮಿತಿ ಚಿಂತಾಪರೋಭವತ್ ॥</p>
<p class="Text">ಹಾಗೂ ವಿಧ-ವಿಧವಾದ ಮೃಗ-ಪಕ್ಷಿಗಳಿಂದ ತುಂಬಿದ್ದ, ನಾನಾ ವಿಧವಾದ ಹೂವು-ಬಳ್ಳಿಗಳಿಂದ ಆವೃತವಾಗಿದ್ದ ತ್ರಿಕೂಟ ಪರ್ವತದಲ್ಲಿ ನೆಲೆಸಿದ, ಸುತ್ತಲೂ ಅನೇಕ ಕೋಟೆಗಳಿಂದಲೂ, ಕಂದಕಗಳಿಂದಲೂ ಕೂಡಿದ ಲಂಕಾಪುರಿಯನ್ನು ನೋಡಿದನು. ಅದನ್ನು ಕಂಡು ಈ ಲಂಕೆಯನ್ನು ಹೇಗೆ ಪ್ರವೇಶಿಸಬಹುದು? ಎಂದು ಯೋಚಿಸ ತೊಡಗಿದನು. ॥40-41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ರಾತ್ರೌ ವೇಕ್ಷ್ಯಾಮಿ ಸೂಕ್ಷ್ಮೋಽಹಂ ಲಂಕಾಂ ರಾವಣಪಾಲಿತಾಮ್ ।</p>
<p class="Shlok">ಏವಂ ವಿಚಿಂತ್ಯ ತತ್ರೈವ ಸ್ಥಿತ್ವಾ ಲಂಕಾಂ ಜಗಾಮ ಸಃ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಧೃತ್ವಾ  ಸೂಕ್ಷ್ಮಂ ವಪುರ್ದ್ವಾರಂ ಪ್ರವಿವೇಶ ಪ್ರತಾಪವಾನ್ ।</p>
<p class="Shlok">ತತ್ರ ಲಂಕಾಪುರೀ ಸಾಕ್ಷಾದ್ರಾಕ್ಷಸೀವೇಷಧಾರಿಣೀ ॥</p>
<p class="Text">ನಾನು ರಾತ್ರಿಯಲ್ಲಿ ಸೂಕ್ಷ್ಮ ರೂಪನಾಗಿ ರಾವಣನು ಆಳುತ್ತಿರುವ ಲಂಕೆಯನ್ನು ಪ್ರವೇಶಿಸುವೆನು ಎಂದು ಯೋಚಿಸಿ ಅಲ್ಲೇ ಉಳಿದುಕೊಂಡನು. ಸಂಜೆಯಾಗುತ್ತಲೇ ಲಂಕೆಯ ಕಡೆಗೆ ಹೊರಟನು. ಸೂಕ್ಷ್ಮವಾದ ಶರೀರವನ್ನು ಧರಿಸಿ ಪ್ರತಾಪಶಾಲಿಯಾದ ಹನುಮಂತನು ಲಂಕೆಯ ಮಹಾದ್ವಾರವನ್ನು ಪ್ರವೇಶಿಸುತ್ತಿರುವಂತೆ ಅಲ್ಲಿ ರಾಕ್ಷಸಿಯ ವೇಷವನ್ನು ಧರಿಸಿದ್ದ ಲಂಕಾಧಿದೇವತೆಯು ನಿಂತಿದ್ದಳು. ॥42-43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಪ್ರವಿಶಂತಂ ಹನೂಮಂತಂ ದೃಷ್ಟ್ವಾ ಲಂಕಾ ವ್ಯತರ್ಜಯತ್ ।</p>
<p class="Shlok">ಕಸ್ತ್ವಂ  ವಾನರರೂಪೇಣ ಮಾಮನಾದೃತ್ಯ ಲಂಕಿನೀಮ್ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಪ್ರವಿಶ್ಯ ಚೋರವದ್ರಾತ್ರೌ ಕಿಂ ಭವಾನ್ಕರ್ತುಮಿಚ್ಛತಿ ।</p>
<p class="Shlok">ಇತ್ಯುಕ್ತ್ವಾ ರೋಷತಾಮ್ರಾಕ್ಷೀ ಪಾದೇನಾಭಿಜಘಾನ ತಮ್ ॥</p>
<p class="Text">ಒಳಗೆ ಪ್ರವೇಶಿಸುತ್ತಿದ್ದ  ಹನುಮಂತನನ್ನು ತಡೆದು ಹೀಗೆಂದು ಗದರಿಸಿದಳು — ‘‘ಯಾರೋ ನೀನು? ನನ್ನನ್ನು ತಿರಸ್ಕರಿಸಿ ಕಪಿಯ ವೇಷದಿಂದ ಕಳ್ಳನಂತೆ ರಾತ್ರಿಯಲ್ಲಿ ಒಳಹೊಕ್ಕು ಏನು ಮಾಡಬೇಕೆಂದಿರುವೆ?’’ ಹೀಗೆ ಹೇಳುತ್ತಾ ಕೋಪದಿಂದ ಕಣ್ಣು ಕೆಂಪಾಗಿಸಿ ಕಾಲಿನಿಂದ ಒದ್ದುಬಿಟ್ಟಳು. ॥44-45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಹನುಮಾನಪಿ  ತಾಂ  ವಾಮಮುಷ್ಟಿನಾವಜ್ಞಯಾಹನತ್ ।</p>
<p class="Shlok">ತದೈವ ಪತಿತಾ ಭೂವೌ ರಕ್ತಮುದ್ವಮತೀ ಭೃಶಮ್ ॥ </p>
<p class="Text">ಹನುಮಂತನು ಆಕೆಯನ್ನು ಇವಳು ಸೀಯೆಂದು ಕನಿಕರದಿಂದ ಎಡಗೈಮುಷ್ಟಿಯಿಂದ ಗುದ್ದಿದನು. ಅಷ್ಟುಮಾತ್ರಕ್ಕೆ ಅವಳು ರಕ್ತವನ್ನು ಕಾರುತ್ತಾ ನೆಲದ ಮೇಲೆ ಬಿದ್ದಳು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಉತ್ಥಾಯ  ಪ್ರಾಹ ಸಾ ಲಂಕಾ ಹನೂಮಂತಂ ಮಹಾಬಲಮ್ ।</p>
<p class="Shlok">ಹನೂಮನ್ ಗಚ್ಛ ಭದ್ರಂ ತೇ ಜಿತಾ ಲಂಕಾ ತ್ವಯಾನಘ ॥</p>
<p class="Text">ಮತ್ತೆ ಸ್ವಲ್ಪ ಹೊತ್ತಿನಲ್ಲೇ ಮೇಲೆದ್ದು ಆ ಲಂಕಿಣಿಯು ಮಹಾ ಬಲಶಾಲಿಯಾದ ಹನುಮಂತನನ್ನು ಕುರಿತು  ‘‘ಎಲೈ ಕಪಿಯೆ! ನಿನಗೆ ಮಂಗಳವಾಗಲಿ! ಪಾಪ ರಹಿತನೆ! ನೀನು ಲಂಕೆಯನ್ನು ಗೆದ್ದಿರುವೆ. ನೀನು ಮುಂದಕ್ಕೆ ಹೋಗು’’ ಎಂದಳು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಪುರಾಹಂ ಬ್ರಹ್ಮಣಾ ಪ್ರೋಕ್ತಾ ಹ್ಯಷ್ಟಾವಿಂಶತಿಪರ್ಯಯೇ ।</p>
<p class="Shlok">ತ್ರೇತಾಯುಗೇ ದಾಶರಥೀ ರಾಮೋ ನಾರಾಯಣೋಽವ್ಯಯಃ  ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಜನಿಷ್ಯತೇ ಯೋಗಮಾಯಾ ಸೀತಾ ಜನಕವೇಶ್ಮನಿ ।</p>
<p class="Shlok">ಭೂಭಾರಹರಣಾರ್ಥಾಯ ಪ್ರಾರ್ಥಿತೋಽಯಂ ಮಯಾ ಕ್ವಚಿತ್  ॥</p>
<p class="Text">ಹಿಂದೆ ಬ್ರಹ್ಮದೇವರು ನನಗೆ ಹೇಳಿದ್ದರು — ‘‘ಭೂಮಿಯ ಭಾರವನ್ನು ಇಳಿಸಲೋಸುಗ ನಾನು ಪ್ರಾರ್ಥಿಸಿದಂತೆ ಇಪ್ಪತ್ತೆಂಟನೇ ಚತುರ್ಯುಗದ ತ್ರೇತಾಯುಗದಲ್ಲಿ ಅವಿನಾಶಿಯಾದ ಭಗವಾನ್ ನಾರಾಯಣನು ದಶರಥನ ಮಗನಾಗಿ ಶ್ರೀರಾಮ ರೂಪದಿಂದ ಅವತರಿಸುವನು. ಅವನ ಯೋಗಮಾಯೆಯು ಮಹಾರಾಜಾ ಜನಕನ ಮನೆಯಲ್ಲಿ ಸೀತೆಯಾಗಿ ಪ್ರಕಟಳಾಗುವಳು. ॥48-49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಸಭಾರ್ಯೋ ರಾಘವೋ ಭ್ರಾತ್ರಾ ಗಮಿಷ್ಯತಿ ಮಹಾವನಮ್ ।</p>
<p class="Shlok">ತತ್ರ ಸೀತಾಂ ಮಹಾಮಾಯಾಂ  ರಾವಣೋಪಹರಿಷ್ಯತಿ  ॥ </p>
<p class="Text">ಆ ರಾಮಚಂದ್ರನು ತಮ್ಮ ಲಕ್ಷ್ಮಣ, ಪತ್ನಿ ಸೀತೆಯೊಂದಿಗೆ ಮಹಾವನ ದಂಡಕಾರಣ್ಯಕ್ಕೆ ತೆರಳುವನು. ಅಲ್ಲಿ ಮಹಾಮಾಯೆಯಾದ ಸೀತೆಯನ್ನು ರಾವಣನು ಅಪಹರಿಸುವನು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಪಶ್ಚಾದ್ರಾಮೇಣ ಸಾಚಿವ್ಯಂ ಸುಗ್ರೀವಸ್ಯ ಭವಿಷ್ಯತಿ ।</p>
<p class="Shlok">ಸುಗ್ರೀವೋ ಜಾನಕೀಂ ದ್ರಷ್ಟುಂ ವಾನರಾನ್ಪ್ರೇಷಯಿಷ್ಯತಿ  ॥</p>
<p class="Text">ಅನಂತರ ರಾಮನೊಡನೆ ಸುಗ್ರೀವನಿಗೆ ಸ್ನೇಹವಾಗುವುದು. ಸುಗ್ರೀವನು ಸೀತೆಯನ್ನು ಹುಡುಕುವುದಕ್ಕಾಗಿ  ವಾನರರನ್ನು ಕಳಿಸುವನು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತತ್ರೈಕೋ ವಾನರೋ ರಾತ್ರಾವಾಗಮಿಷ್ಯತಿ ತೇಂತಿಕಮ್ ।</p>
<p class="Shlok">ತ್ವಯಾ ಚ ಭರ್ತ್ಸಿತಃ ಸೋಪಿ ತ್ವಾಂ ಹನಿಷ್ಯತಿ ಮುಷ್ಟಿನಾ  ॥</p>
<p class="Text">ಅದರಲ್ಲಿನ ಓರ್ವ ವಾನರನು ರಾತ್ರಿಯಲ್ಲಿ ನೀನಿದ್ದಲ್ಲಿಗೆ ಬರುವನು. ನೀನು ಗದರಿಸಿದಾಗ ಆ ವಾನರನು ನಿನ್ನನ್ನು ಮುಷ್ಟಿಯಿಂದ ಗುದ್ದುವನು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತೇನಾಹತಾ ತ್ವಂ ವ್ಯಥಿತಾ ಭವಿಷ್ಯಸಿ ಯದಾನಘೇ ।</p>
<p class="Shlok">ತದೈವ ರಾವಣಸ್ಯಾಂತೋ ಭವಿಷ್ಯತಿ ನ ಸಂಶಯಃ  ॥</p>
<p class="Text">ಹೇ ಪಾಪರಹಿತಳೆ! ಅವನು ಹೊಡೆದಾಗ ನೀನು ಕಳೆಗುಂದಿ ಸೋಲುವೆಯೋ ಆಗಲೇ ರಾವಣನ ನಾಶವಾಗಲಿದೆ. ಈ ವಿಷಯದಲ್ಲಿ ಸಂಶಯವಿಲ್ಲ.’’ ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ತಸ್ಮಾತ್ತ್ವಯಾ ಜಿತಾ ಲಂಕಾ ಜಿತಂ ಸರ್ವಂ ತ್ವಯಾನಘ ।</p>
<p class="Shlok">ರಾವಣಾಂತಃಪುರವರೇ ಕ್ರೀಡಾಕಾನನಮುತ್ತಮಮ್  ॥</p>
<p class="Text">ಆದ್ದರಿಂದ ಹೇ ಪಾಪರಹಿತ ಹನುಮಂತನೆ! ನೀನು (ನನ್ನನ್ನು) ಲಂಕೆಯನ್ನು ಗೆದ್ದಿರುವೆ. ಇದರಿಂದ ನೀನು ಎಲ್ಲರನ್ನು ಗೆದ್ದಂತಾಯಿತು. ರಾವಣನ ಅಂತಃಪುರದ ನಡುವೆ ಒಂದು ಉತ್ತಮ ಕ್ರೀಡಾವನ ಇದೆ. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ತನ್ಮಧ್ಯೇಽಶೋಕವನಿಕಾ ದಿವ್ಯಪಾದಪಸಂಕುಲಾ ।</p>
<p class="Shlok">ಅಸ್ತಿ ತಸ್ಯಾಂ ಮಹಾವೃಕ್ಷಃ ಶಿಂಶಪಾ ನಾಮ ಮಧ್ಯಗಃ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ತತ್ರಾಸ್ತೇ ಜಾನಕೀ ಘೋರರಾಕ್ಷಸೀಭಿಃ ಸುರಕ್ಷಿತಾ ।</p>
<p class="Shlok">ದೃಷ್ಟೈವ ಗಚ್ಛ ತ್ವರಿತಂ ರಾಘವಾಯ ನಿವೇದಯ  ॥</p>
<p class="Text">ಅದರಲ್ಲಿ ದಿವ್ಯವೃಕ್ಷಗಳಿಂದ ನಿಬಿಡವಾದ ಅಶೋಕವಾಟಿಕೆ ಇದೆ. ಅದರಲ್ಲಿ ಶಿಂಶಪಾ ಎಂಬ ಒಂದು ದೊಡ್ಡ ವೃಕ್ಷವಿದೆ. ಅಲ್ಲಿ ಭಯಂಕರರಾದ ರಾಕ್ಷಸಿಯರು ಕಾಯುತ್ತಿದ್ದು ಸೀತೆಯು ಇರುವಳು. ಆಕೆಯನ್ನು ಕಂಡು ಕೂಡಲೇ ಹೊರಟು ನೀನು ರಾಮನಿಗೆ ತಿಳಿಸು. ॥55-56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಧನ್ಯಾಹಮಪ್ಯದ್ಯ ಚಿರಾಯ ರಾಘವ -</p>
<p class="Shlok">ಸ್ಮೃತಿರ್ಮಮಾಸೀದ್ಭವಪಾಶಮೋಚನೀ ।</p>
<p class="Shlok">ತದ್ಭಕ್ತಸಂಗೋಪ್ಯತಿದುರ್ಲಭೋ ಮಮ </p>
<p class="Shlok">ಪ್ರಸೀದತಾಂ ದಾಶರಥಿಃ ಸದಾ ಹೃದಿ ॥ </p>
<p class="Text">ನಾನು ಈಗ ಧನ್ಯಳಾದೆನು. ಬಹಳ ಕಾಲದ ಅನಂತರ ಸಂಸಾರಬಂಧವನ್ನೇ ನಾಶಗೊಳಿಸುವ ಶ್ರೀರಾಮನ ನೆನಪು ದೊರಕಿತು. ಅವನ ಭಕ್ತನ ದುರ್ಲಭವಾದ ಸಂಗವು ಪ್ರಾಪ್ತವಾಯಿತು. ನನ್ನ ಹೃದಯದಲ್ಲಿ ದಶರಥನಂದನ ಶ್ರೀರಾಮನು ಪ್ರಸನ್ನನಾಗಿ ವಾಸಿಸಲಿ’’ ಎಂದು ಪ್ರಾರ್ಥಿಸಿದಳು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಉಲ್ಲಂಘಿತೇಽಬ್ಧೌ  ಪವನಾತ್ಮಜೇನ </p>
<p class="Shlok">ಧರಾಸುತಾಯಾಶ್ಚ ದಶಾನನಸ್ಯ ।</p>
<p class="Shlok">ಪುಸ್ಫೋರ ವಾಮಾಕ್ಷಿ ಭುಜಶ್ಚ ತೀವ್ರಂ </p>
<p class="Shlok">ರಾಮಸ್ಯ ದಕ್ಷಾಂಗಮತೀಂದ್ರಿಯಸ್ಯ ॥</p>
<p class="Text">ಪವನನಂದನ ಹನುಮಂತನು ಸಮುದ್ರವನ್ನು ದಾಟುತ್ತಲೇ ಭೂಜಾತೆಯಾದ ಸೀತೆಯ ಮತ್ತು ರಾವಣನ ಎಡಗಣ್ಣು ಹಾಗೂ ಎಡಭುಜಗಳು ಅದುರಿದವು. ಇಂದ್ರಿಯ ಗೋಚರನಲ್ಲದ ರಾಮನ ಬಲಭಾಗವು ಜೋರಾಗಿ ಅದುರಿತು. ॥58॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಸುಂದರಕಾಂಡೇ ಪ್ರಥಮಃ ಸರ್ಗಃ ॥1॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಸುಂದರಕಾಂಡದಲ್ಲಿ ಮೊದಲನೆಯ ಸರ್ಗವು ಮುಗಿಯಿತು. <span></span></p>


<p class="Page-Break"> </p>
<p class="Sub-Heading" id="toc_marker-8-2">ಎರಡನೆಯ ಸರ್ಗ</p>
<p class="description">ಹನುಮಂತನ ಅಶೋಕವನ ಪ್ರವೇಶ ಹಾಗೂ ರಾವಣನು ಸೀತೆಗೆ ಭಯವನ್ನುಂಟು ಮಾಡುವುದು</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ತತೋ ಜಗಾಮ ಹನುಮಾನ್ ಲಂಕಾಂ ಪರಮಶೋಭನಾಮ್ ।</p>
<p class="Shlok">ರಾತ್ರೌ ಸೂಕ್ಷ್ಮತನುರ್ಭೂತ್ವಾ ಬಭ್ರಾಮ ಪರಿತಃ ಪುರೀಮ್  ॥</p>
<p class="Text"><span class="char-style-override-3">ಶ್ರೀಮಹಾದೇನಿಂತೆಂದನು —</span> ಎಲೈ ಪಾರ್ವತಿ! ಅನಂತರ ಹನುಮಂತನು ಪರಮ ಸುಂದರವಾದ ಲಂಕಾಪುರವನ್ನು ಪ್ರವೇಶಿಸಿದನು. ರಾತ್ರೆಯಲ್ಲಿ ಸೂಕ್ಷ್ಮವಾದ ಶರೀರವನ್ನು ಧರಿಸಿ ನಗರದ ಎಲ್ಲೆಡೆ ಸಂಚರಿಸಿದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಸೀತಾನ್ವೇಷಣ ಕಾರ್ಯಾರ್ಥೀ ಪ್ರವಿವೇಶ ನೃಪಾಲಯಮ್ ।</p>
<p class="Shlok">ತತ್ರ ಸರ್ವಪ್ರದೇಶೇಷು ವಿವಿಚ್ಯ ಹನುಮಾನ್ಕಪಿಃ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ನಾಪಶ್ಯತ್ ಜಾನಕೀಂ ಸ್ಮೃತ್ವಾ ತತೋ ಲಂಕಾಭಿಭಾಷಿತಮ್ ।</p>
<p class="Shlok">ಜಗಾಮ ಹನುಮಾನ್ ಶೀಘ್ರಮಶೋಕವನಿಕಾಂ ಶುಭಾಮ್ ॥</p>
<p class="Text">ಸೀತಾದೇವಿಯನ್ನು ಹುಡುಕುವುದಕ್ಕಾಗಿ ಅವನು ರಾಜಮಂದಿರವನ್ನು ಹೊಕ್ಕನು. ಅಲ್ಲಿ ಎಲ್ಲ ಕಡೆ ಹುಡುಕಿದರೂ ಹನುಮಂತನಿಗೆ ಸೀತೆಯು ಕಾಣಸಿಗದಾಗ, ಲಂಕಿಣಿಯು ಹೇಳಿದ್ದ ಮಾತನ್ನು ನೆನೆದುಕೊಂಡು ಬೇಗನೇ ಶುಭವಾದ ಅಶೋಕವನಕ್ಕೆ ಹೋದನು. ॥2-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಸುರಪಾದಪಸಂಬಾಧಾಂ ರತ್ನಸೋಪಾನವಾಪಿಕಾಮ್ ।</p>
<p class="Shlok">ನಾನಾಪಕ್ಷಿಮೃಗಾಕೀರ್ಣಾಂ ಸ್ವರ್ಣಪ್ರಾಸಾದಶೋಭಿತಾಮ್ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಫಲೈರಾನಮ್ರಶಾಖಾಗ್ರಪಾದಪೈಃ ಪರಿವಾರಿತಾಮ್ ।</p>
<p class="Shlok">ವಿಚಿನ್ವನ್ ಜಾನಕೀಂ ತತ್ರ ಪ್ರತಿವೃಕ್ಷಂ ಮರುತ್ಸುತಃ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ದದರ್ಶಾಭ್ರಂಲಿಹಂ ತತ್ರ ಚೈತ್ಯಪ್ರಾಸಾದಮುತ್ತಮಮ್ ।</p>
<p class="Shlok">ದೃಷ್ಟ್ವಾ ವಿಸ್ಮಯಮಾಪನ್ನೋ ಮಣಿಸ್ತಂಭಶತಾನ್ವಿತಮ್ ॥</p>
<p class="Text">ದೇವಲೋಕದ ವೃಕ್ಷಗಳ ಸಮೂಹಗಳಿಂದಲೂ, ರತ್ನಮಯವಾದ ಮೆಟ್ಟಿಲುಗಳುಳ್ಳ ಸುಂದರ ಸರೋವರಗಳಿಂದಲೂ, ಇರುವ ಅನೇಕ ಮೃಗಪಕ್ಷಿಗಳಿಂದ ತುಂಬಿದ, ಅಲ್ಲಲ್ಲಿ ಚಿನ್ನದ ಉಪ್ಪರಿಗೆಗಳಿಂದ  ರಮಣೀಯವಾಗಿರುವ, ರಸಭರಿತ ಹಣ್ಣುಗಳ ಭಾರದಿಂದ ಭೂಸ್ಪರ್ಶ ಮಾಡಿರುವ  ಕೊಂಬೆಗಳುಳ್ಳ ಮರಗಳಿಂದ ತುಂಬಿರುವ ಆ ವನದಲ್ಲಿ ಒಂದೊಂದು ಮರವನ್ನೂ ಕಣ್ಣಲ್ಲಿ ಕಣ್ಣಿಟ್ಟು ಹುಡುಕುತ್ತಾ, ಸೀತೆಯನ್ನು ಅನ್ವೇಷಣೆ ಮಾಡುತ್ತಿರುವ ವಾಯುಪುತ್ರನು ಅತಿ ಎತ್ತರವಾದ ಆಕಾಶವನ್ನೇ ಮುಟ್ಟುವಂತಿರುವ ಅತಿ ಸುಂದರವಾದ ದೇವಾಲಯವನ್ನು ಕಂಡನು. ನೂರಾರು ರತ್ನಮಯ ಕಂಬಗಳಿಂದ ಕೂಡಿದ ಆ ದೇವಾಲಯವನ್ನು ನೋಡಿ ಆಶ್ಚರ್ಯಗೊಂಡನು. ॥4-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಸಮತೀತ್ಯ ಪುನರ್ಗತ್ವಾ ಕಿಂಚಿದ್ದೂರಂ ಸ ಮಾರುತಿಃ ।</p>
<p class="Shlok">ದದರ್ಶ ಶಿಂಶಪಾವೃಕ್ಷಮತ್ಯಂತನಿವಿಡಚ್ಛದಮ್ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಅದೃಷ್ಟಾತಪಮಾಕೀರ್ಣಂ ಸ್ವರ್ಣವರ್ಣವಿಹಂಗಮಮ್ ।</p>
<p class="Shlok">ತನ್ಮೂಲೇ ರಾಕ್ಷಸೀಮಧ್ಯೇ ಸ್ಥಿತಾಂ ಜನಕನಂದಿನೀಮ್ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ದದರ್ಶ ಹನುಮಾನ್ ವೀರೋ ದೇವತಾಮಿವ ಭೂತಲೇ ।</p>
<p class="Shlok">ಏಕವೇಣೀಂ ಕೃಶಾಂ ದೀನಾಂ ಮಲಿನಾಂಬರಧಾರಿಣೀಮ್ ॥</p>
<p class="Text">ಅದನ್ನು ದಾಟಿ ಸ್ವಲ್ಪದೂರ ಮುಂದೆ ಹೋಗುತ್ತಿರುವಂತೆ ದಟ್ಟವಾಗಿ ಎಲೆಗಳಿಂದ ಹರಡಿಕೊಂಡಿದ್ದ, ಬುಡದಲ್ಲಿ ಎಂದೂ ಬಿಸಿಲನ್ನೇ ಕಾಣದಿರುವ, ಬಂಗಾರದ ಬಣ್ಣದ ಹಕ್ಕಿಗಳಿಂದ ತುಂಬಿದ ಶಿಂಶಪಾ ವೃಕ್ಷವನ್ನು ಕಂಡನು. ಅದರ ಬುಡದಲ್ಲಿ ಭೂಲೋಕದ ದೇವತೆಯೋ ಎಂಬಂತಿರುವ ರಾಕ್ಷಸಿಯರ ಮಧ್ಯದಲ್ಲಿ ಕುಳಿತ್ತಿದ್ದ ಸೀತೆಯನ್ನು ವೀರನಾದ ಹನುಮಂತನು ನೋಡಿದನು. ಆಕೆಯ ಕೂದಲು ಜಟೆಗಟ್ಟಿ ಒಂದೇ ಜಡೆಯಾಗಿತ್ತು, ಅತ್ಯಂತ ದುರ್ಬಲಳಾದ ದೈನ್ಯದಿಂದ ಕೂಡಿದವಳಾಗಿ, ಮಾಸಿದ ಬಟ್ಟೆಯನ್ನು ಧರಿಸಿದ್ದಳು. ॥7-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಭೂಮೌ ಶಯಾನಾಂ ಶೋಚಂತೀಂ ರಾಮರಾಮೇತಿ ಭಾಷಿಣೀಮ್ ।</p>
<p class="Shlok">ತ್ರಾತಾರಂ ನಾಧಿಗಚ್ಛಂತೀಮುಪವಾಸ ಕೃಶಾಂ ಶುಭಾಮ್ ॥</p>
<p class="Text">ಇಂತಹ ಸ್ಥಿತಿಯಲ್ಲಿ ನೆಲದ ಮೇಲೆ ಕುಳಿತಿದ್ದು ದುಃಖಿಸುತ್ತಾ ರಾಮಾ! ರಾಮಾ! ಎಂದು ಉಚ್ಚರಿಸುತ್ತಿದ್ದಳು. ತನ್ನನ್ನು ಕಾಪಾಡುವವರು ಯಾರೂ ಇಲ್ಲದೆ ಉಪವಾಸದಿಂದ ಬಳಲಿದವಳಾಗಿದ್ದಳು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಶಾಖಾಂತಚ್ಛದಮಧ್ಯಸ್ಥೋ ದದರ್ಶ ಕಪಿಕುಂಜರಃ ।</p>
<p class="Shlok">ಕೃತಾರ್ಥೋಽಹಂ ಕೃತಾರ್ಥೋಽಹಂ ದೃಷ್ಟ್ವಾ ಜನಕನಂದಿನೀಮ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಮಯೈವ ಸಾಧಿತಂ ಕಾರ್ಯಂ ರಾಮಸ್ಯ ಪರಮಾತ್ಮನಃ ।</p>
<p class="Shlok">ತತಃ ಕಿಲಕಿಲಾಶಬ್ದೋ ಬಭೂವಾಂತಃಪುರಾದ್ಬಹಿಃ ॥</p>
<p class="Text">ಕಪಿಶ್ರೇಷ್ಠ ಹನುಮಂತನು ಮರದ ಎಲೆಗಳ ನಡುವೆ ಕುಳಿತುಕೊಂಡು ಜಾನಕಿಯನ್ನು ದರ್ಶಿಸಿ, ಆಹಾ! ಸೀತಾಮಾತೆಯನ್ನು ಇಂದು ಕಂಡು ನಾನು ಕೃತಾರ್ಥನಾದೆ, ಕೃತಕೃತ್ಯನಾದೆ. ಪರಮಾತ್ಮನಾದ ಶ್ರೀರಾಮನ ಕಾರ್ಯವು ನನ್ನಿಂದಲೇ ನೆರವೇರಿದಂತಾಯಿತು ಎಂದು ಮನಸ್ಸಿನಲ್ಲೇ ಅಂದುಕೊಂಡನು. ಆಗಲೇ ಅಂತಃಪುರದ ಹೊರಭಾಗದಲ್ಲಿ ಕಿಲ-ಕಿಲ ಎಂಬ ಗಲಾಟೆ ಕೇಳಿಬಂತು. ॥11-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಕಿಮೇತದಿತಿ ಸಂಲ್ಲೀನೋ ವೃಕ್ಷಪತ್ರೇಷು ಮಾರುತಿಃ ।</p>
<p class="Shlok">ಆಯಾಂತಂ ರಾವಣಂ ತತ್ರ ಸ್ತ್ರೀಜನೈಃ ಪರಿವಾರಿತಮ್ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ದಶಾಸ್ಯಂ ವಿಂಶತಿಭುಜಂ ನೀಲಾಂಜನಚಯೋಪಮಮ್ ।</p>
<p class="Shlok">ದೃಷ್ಟ್ವಾ ವಿಸ್ಮಯಮಾಪನ್ನಃ ಪತ್ರಷಂಡೇಷ್ವಲೀಯತ ॥</p>
<p class="Text">ಇದೇನಿರಬಹುದು? ಎಂದು ಮಾರುತಿಯು ಯೋಚಿಸುತ್ತಾ, ಎಲೆಗಳ ಮರೆಯಲ್ಲಿ ಅಡಗಿಕೊಂಡನು. ಸ್ತ್ರೀಯರಿಂದ ಸುತ್ತುವರಿದು, ಹತ್ತು ತಲೆಗಳಿದ್ದು, ಇಪ್ಪತ್ತು ತೋಳುಗಳುಳ್ಳ, ಕಾಡಿಗೆಯ ಬೆಟ್ಟದಂತೆ ಕಾಂತಿಯ ಶರೀರವುಳ್ಳ ರಾವಣನು ಬರುತ್ತಿರುವುದನ್ನು ಕಂಡು ಹನುಮಂತನು ಆಶ್ಚರ್ಯಗೊಂಡವನಾಗಿ ಎಲೆಗಳ ಮರೆಯಲ್ಲಿ ಸೇರಿಕೊಂಡನು. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ರಾವಣೋ ರಾಘವೇಣಾಶು ಮರಣಂ ಮೇ ಕಥಂ ಭವೇತ್ ।</p>
<p class="Shlok">ಸೀತಾರ್ಥಮಪಿ ನಾಯಾತಿ ರಾಮಃ ಕಿಂ ಕಾರಣಂ ಭವೇತ್ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಇತ್ಯೇವಂ ಚಿಂತಯನ್ನಿತ್ಯಂ ರಾಮಮೇವ ಸದಾ ಹೃದಿ ।</p>
<p class="Shlok">ತಸ್ಮಿನ್ದಿನೇಽಪರರಾತ್ರೌ ರಾವಣೋ ರಾಕ್ಷಸಾಧಿಪಃ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಸ್ವಪ್ನೇ ರಾಮೇಣ ಸನ್ದಿಷ್ಟಃ ಕಶ್ಚಿದಾಗತ್ಯ ವಾನರಃ ।</p>
<p class="Shlok">ಕಾಮರೂಪಧರಃ ಸೂಕ್ಷ್ಮೋ ವೃಕ್ಷಾಗ್ರಸ್ಥೋಽನುಪಶ್ಯತಿ ॥</p>
<p class="Text">ರಾವಣನಾದರೋ ಅಯ್ಯೋ! ಶ್ರೀರಾಮನಿಂದ ಬಹುಬೇಗನೆ ನನಗೆ ಮರಣವು ಎಂದು ಉಂಟಾಗಬಹುದು? ಸೀತೆ ಗೋಸ್ಕರವಾಗಿಯಾದರೂ ರಾಮನು ಬರಲಿಲ್ಲವಲ್ಲ! ಕಾರಣವೇನಿರಬಹುದು? ಹೀಗೆಂದು ಯಾವಾಗಲೂ ಹೃದಯದಲ್ಲಿ ರಾಮನನ್ನೇ ಚಿಂತಿಸುತ್ತಿದ್ದನು. ಅಂದು ರಾಕ್ಷಸಾಧಿಪನಾದ ರಾವಣನು ರಾತ್ರಿಯ ಕೊನೆಯ ಭಾಗದಲ್ಲಿ (ಬೆಳಗಿನ ಜಾವಕ್ಕೆ) ಕನಸೊಂದನ್ನು ಕಂಡನು. ಅದರಲ್ಲಿ ರಾಮನಿಂದ ಸಂದೇಶವನ್ನು ಹೊತ್ತು ತಂದಿದ್ದ ಇಚ್ಛಾರೂಪಧಾರಿಯಾದ ವಾನರನೋರ್ವನು ಲಂಕೆಗೆ ಬಂದು ಸೂಕ್ಷ್ಮರೂಪದಿಂದ ಮರದ ತುದಿಯಲ್ಲಿ ಕುಳಿತು ನೋಡುತ್ತಿರುವನು. ॥15-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಇತಿ ದೃಷ್ಟ್ವಾದ್ಭುತಂ ಸ್ವಪ್ನಂ ಸ್ವಾತ್ಮನ್ಯೇವಾನುಚಿಂತ್ಯ ಸಃ ।</p>
<p class="Shlok">ಸ್ವಪ್ನಃ ಕದಾಚಿತ್ಸತ್ಯಃ  ಸ್ಯಾದೇವಂ ತತ್ರ  ಕರೋಮ್ಯಹಮ್ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಜಾನಕೀಂ ವಾಕ್ಶರೈರ್ವಿದ್ಧ್ವಾ ದುಃಖಿತಾಂ ನಿತರಾಮಹಮ್ ।</p>
<p class="Shlok">ಕರೋಮಿ ದೃಷ್ಟ್ವಾ ರಾಮಾಯ ನಿವೇದಯತು ವಾನರಃ ॥</p>
<p class="Text">ಇಂತಹ ಅದ್ಭುತ ಕನಸನ್ನು ಕಂಡ ಅವನು ‘ಕೆಲವು ಸ್ವಪ್ನಗಳು ನಿಜವಾಗುತ್ತವೆ’ ಎಂದು ಮನಸ್ಸಿನಲ್ಲಿ ಯೋಚಿಸಿದನು. ‘ಆದ್ದರಿಂದ ಈಗಲೇ ಅಶೋಕವನಕ್ಕೆ ಹೋಗಿ ದುಃಖಿತಳಾದ ಸೀತೆಯನ್ನು ಕಟುವಾದ ವಾಗ್ಬಾಣಗಳಿಂದ ಚೆನ್ನಾಗಿ ಹಿಂಸಿಸಿ ಪೀಡಿಸುವೆನು. ಕಪಿಯು ಇದನ್ನು ಕಂಡು ರಾಮನಲ್ಲಿಗೆ ಹೋಗಿ ಹೇಳಲಿ.’ ॥18-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಇತ್ಯೇವಂ ಚಿಂತಯನ್ಸೀತಾಸಮೀಪಮಗಮದ್ ದ್ರುತಮ್ ।</p>
<p class="Shlok">ನೂಪುರಾಣಾಂ ಕಿಂಕಿಣೀನಾಂ ಶ್ರುತ್ವಾ ಶಿಂಜಿತಮಂಗನಾ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಸೀತಾ ಭೀತಾ ಲೀಯಮಾನಾ ಸ್ವಾತ್ಮನ್ಯೇವ ಸುಮಧ್ಯಮಾ ।</p>
<p class="Shlok">ಅಧೋಮುಖ್ಯಶ್ರುನಯನಾ ಸ್ಥಿತಾ ರಾಮಾರ್ಪಿತಾಂತರಾ ॥</p>
<p class="Text">ಹೀಗೆಂದು ಆಲೋಚಿಸುತ್ತಾ ಲಗುಬಗೆಯಿಂದ ಸೀತೆಯ ಬಳಿಗೆ ಬಂದನು. ಕಾಲುಗೆಜ್ಜೆಗಳ ಹಾಗೂ ಬಳೆಗಳ ಧ್ವನಿಯನ್ನು ಕೇಳಿದ ಸುಂದರ ನಡುವಿನ ಸೀತಾದೇವಿಯು ಹೆದರಿದವಳಾಗಿ  ನಡುಗುತ್ತಾ  ತನ್ನಲ್ಲಿಯೇ ತಾನು ಮುದುರಿಕೊಂಡಳು. ತಲೆ ತಗ್ಗಿಸಿದವಳಾಗಿ ಕಣ್ಣೀರ ಸುರಿಸುತ್ತಾ ಅಂತರಂಗವನ್ನು ಶ್ರೀರಾಮನಿಗೆ ಸಮರ್ಪಿಸಿಕೊಂಡು ಕುಳಿತಿದ್ದಳು. ॥20-21॥ </p>
<p class="Shlok-Number">(ಶ್ಲೋಕ-22)</p>
<p class="Shlok">ರಾವಣೋಽಪಿ ತದಾ ಸೀತಾಮಾಲೋಕ್ಯಾಹ ಸುಮಧ್ಯಮೇ ।</p>
<p class="Shlok">ಮಾಂ ದೃಷ್ಟ್ವಾ ಕಿಂ ವೃಥಾ ಸುಭ್ರು ಸ್ವಾತ್ಮನ್ಯೇವ ವಿಲೀಯಸೇ ॥</p>
<p class="Text">ರಾವಣನು ಸೀತೆಯನ್ನು ಕಂಡು ‘‘ಎಲೈ ಸುಂದರೀ! ನೀನು ನನ್ನನ್ನು ಕಂಡು ಏತಕ್ಕಾಗಿ ವ್ಯರ್ಥವಾಗಿ ಮುದುರಿಕೊಂಡಿರುವೆ? ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ರಾಮೋ ವನಚರಾಣಾಂ ಹಿ ಮಧ್ಯೇ ತಿಷ್ಠತಿ ಸಾನುಜಃ ।</p>
<p class="Shlok">ಕದಾಚಿದ್ದೃಶ್ಯತೇ ಕೈಶ್ಚಿತ್ಕದಾಚಿನ್ನೈವ ದೃಶ್ಯತೇ ॥</p>
<p class="Text">ಈಗ ರಾಮನು ತಮ್ಮನೊಡನೆ ಕಾಡುಜನರ ನಡುವೆ ವಾಸಿಸುತ್ತಿರುವನು. ಕೆಲವು ಸಲ ಅವನು ಕಾಣಿಸಿಕೊಳ್ಳುತ್ತಾನೆ, ಮತ್ತೆ ಕೆಲವು ಸಲ ಕಾಣಿಸಿಕೊಳ್ಳುವುದಿಲ್ಲ. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಮಯಾ ತು ಬಹುಧಾ ಲೋಕಾಃ ಪ್ರೇಷಿತಾಸ್ತಸ್ಯ ದರ್ಶನೇ ।</p>
<p class="Shlok">ನ ಪಶ್ಯಂತಿ ಪ್ರಯತ್ನೇನ ವೀಕ್ಷಮಾಣಾಃ ಸಮಂತತಃ ॥</p>
<p class="Text">ನಾನಾದರೋ ಅವನನ್ನು ಹುಡುಕಲು ಅನೇಕ ಜನರನ್ನು ಕಳಿಸಿರುವೆನು. ಪ್ರಯತ್ನಪೂರ್ವಕವಾಗಿ ಹುಡುಕುತ್ತಿದ್ದರೂ ಎಲ್ಲಿಯೂ ಅವನು ಅವರಿಗೆ ಕಂಡು ಬರಲಿಲ್ಲ. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಕಿಂ ಕರಿಷ್ಯಸಿ ರಾಮೇಣ ನಿಃಸ್ಪೃಹೇಣ ಸದಾ ತ್ವಯಿ ।</p>
<p class="Shlok">ತ್ವಯಾ ಸದಾಲಿಂಗಿತೋಽಪಿ ಸಮೀಪಸ್ಥೋಽಪಿ ಸರ್ವದಾ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಹೃದಯೇಸ್ಯ ನ ಚ ಸ್ನೇಹಸ್ತ್ವಯಿ ರಾಮಸ್ಯ ಜಾಯತೇ ।</p>
<p class="Shlok">ತ್ವತ್ಕೃತಾನ್ ಸರ್ವಭೋಗಾಂಶ್ಚ ತ್ವದ್ ಗುಣಾನಪಿ ರಾಘವಃ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಭುಂಜಾನೋಽಪಿ ನ ಜಾನಾತಿ ಕೃತಘ್ನೋ ನಿರ್ಗುಣೋಧಮಃ ।</p>
<p class="Shlok">ತ್ವಮಾನೀತಾ ಮಯಾ ಸಾಧ್ವೀ ದುಃಖಶೋಕ ಸಮಾಕುಲಾ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಇದಾನೀಮಪಿ ನಾಯಾತಿ ಭಕ್ತಿಹೀನಃ ಕಥಂ ವ್ರಜೇತ್ ।</p>
<p class="Shlok">ನಿಃಸತ್ತ್ವೋ ನಿರ್ಮಮೋ ಮಾನೀ ಮೂಢಃ ಪಂಡಿತಮಾನವಾನ್  ॥</p>
<p class="Text">ಯಾವಾಗಲೂ ನಿನ್ನಲ್ಲಿ ಪ್ರೀತಿಯೇ ಇಲ್ಲದಿರುವ ರಾಮನನ್ನು ಕಟ್ಟಿಕೊಂಡು ಏನು ಮಾಡುವೆ? ಅವನು ಸದಾಕಾಲ ನಿನ್ನ ಹತ್ತಿರವೇ ಇದ್ದಾಗಲೂ ನೀನು ಆಲಿಂಗಿಸಿಕೊಂಡಾಗಲೂ ಅವನ ಹೃದಯದಲ್ಲಿ ನಿನ್ನ ಬಗೆಗೆ ಪ್ರೀತಿಯು ಹುಟ್ಟುವುದಿಲ್ಲ. ರಾಮನು ನಿನ್ನಿಂದ ಪಡೆದ ಭೋಗಗಳ ಬಗ್ಗೆಯಾಗಲಿ, ನಿನ್ನ ಗುಣಗಳ ಬಗ್ಗೆಯಾಗಲಿ, ಕೃತಘ್ನನೂ, ಗುಣಹೀನನೂ, ಅಧಮನೂ, ಆದ ಅವನು ಎಂದೂ ನೆನೆಸಿಕೊಳ್ಳುವುದಿಲ್ಲ. ನೋಡು, ಪತಿವ್ರತೆಯಾದ ನಿನ್ನನ್ನು ನಾನು ಕದ್ದು ತಂದಾಗಲೂ, ಸುಶೀಲೆಯೂ ಆಗಿದ್ದು, ದುಃಖ-ಶೋಕಾದಿಗಳಿಂದ ವ್ಯಾಕುಲಳಾಗಿದ್ದರೂ ಅವನು ಇಷ್ಟರವರೆಗೆ ಬಂದೇ ಇಲ್ಲ; ನಿನ್ನಲ್ಲಿ ಪ್ರೇಮವೇ ಇಲ್ಲದಿರುವಾಗ ಬರುವುದಾದರೂ ಹೇಗೆ? ಅವನು ಪೂರ್ಣವಾಗಿ ಅಸಮರ್ಥನೂ, ಮಮತಾ ಶೂನ್ಯನೂ, ಅಭಿಮಾನಿ, ಮೂರ್ಖ ಮತ್ತು ತನ್ನನ್ನು ದೊಡ್ಡ ಬುದ್ಧಿವಂತನೆಂದು ತಿಳಿಯುವನು. ॥25-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ನರಾಧಮಂ ತ್ವದ್ವಿಮುಖಂ ಕಿಂ ಕರಿಷ್ಯಸಿ ಭಾಮಿನಿ ।</p>
<p class="Shlok">ತ್ವಯ್ಯತೀವ ಸಮಾಸಕ್ತಂ ಮಾಂ ಭಜಸ್ವಾಸುರೋತ್ತಮಮ್ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ದೇವಗಂಧರ್ವನಾಗಾನಾಂ ಯಕ್ಷಕಿನ್ನರಯೋಷಿತಾಮ್ ।</p>
<p class="Shlok">ಭವಿಷ್ಯಸಿ ನಿಯೋಕ್ತ್ರೀ ತ್ವಂ ಯದಿ ಮಾಂ ಪ್ರತಿಪದ್ಯಸೇ ॥</p>
<p class="Text">ಎಲೈ ಭಾಮಿನಿಯೆ! ನಿನ್ನ ವಿಷಯದಲ್ಲಿ ಪರಾಙ್ಮುಖನಾದ ಆ ನರಾಧಮನನ್ನು ಕಟ್ಟಿಕೊಂಡು ಏನು ಮಾಡುವೆ?<span class="char-style-override-5">* </span>ಇದಕ್ಕೆ ಬದಲಾಗಿ ನಿನ್ನಲ್ಲಿ ಅತಿಯಾದ ಪ್ರೀತಿಯುಳ್ಳ ರಾಕ್ಷಸ ಶ್ರೇಷ್ಠನಾದ ನನ್ನನ್ನು ಭಜಿಸುವವಳಾಗು. ನೀನು ನನ್ನನ್ನು ಸೇರುವೆಯಾದರೆ ದೇವ, ಗಂಧರ್ವ, ಯಕ್ಷ, ಕಿನ್ನರ ಸ್ತ್ರೀಯರೆಲ್ಲರಿಗೆ ಒಡತಿಯಾಗುವೆ.’’ ॥29-30॥</p>
<p class="Footnotes"><span class="char-style-override-6">* </span>ಇಲ್ಲಿ 23ರಿಂದ 28ನೇ ಶ್ಲೋಕದವರೆಗೆ ರಾವಣನು ಗೂಢಭಾವದಿಂದ ನಿಂದಿಸುವ ನೆಪದಲ್ಲಿ ಭಗವಾನ್ ರಾಮನ ಸ್ತುತಿ ಮಾಡಿದ್ದಾನೆ. ಇವುಗಳ ತಾತ್ಪರ್ಯ ಹೀಗಿದೆ ರಾಮನು ತನ್ನ ಸಹೋದರನ ಸಹಿತ ವನವಾಸೀ ತಪಸ್ವಿಗಳ ಜೊತೆಯಲ್ಲಿರುತ್ತಾನೆ. ಆತನು ಅವರಲ್ಲಿ ಕೆಲವರಿಗೆ (ಧ್ಯಾನ-ಧಾರಣಾದಿಗಳ ಮೂಲಕ) ಒಮ್ಮೆ ಕಾಣಿಸುತ್ತಾನೆ. ಮತ್ತು ಒಮ್ಮೆ (ಧ್ಯಾನ-ಧಾರಣಾದಿಗಳಿಂದಲೂ ಸಹ) ಕಂಡುಬರುವುದಿಲ್ಲ. ॥23॥ ನಾನು ಆತನ ಸಾಕ್ಷಾತ್ಕಾರ ಮಾಡಿಕೊಳ್ಳುವುದಕ್ಕಾಗಿ ಅನೇಕಸಾರಿ ನನ್ನ ಇಂದ್ರಿಯಗಳನ್ನು ಆಕಡೆ ತೊಡಗಿಸಿದ್ದೇನೆ, ಆದರೆ ಬಹಳವಾಗಿ ಪ್ರಯತ್ನಮಾಡಿದರೂ ಸಹ ನನಗೆ ಆತನ ಸಾಕ್ಷಾತ್ಕಾರವುಂಟಾಗಲಿಲ್ಲ. ॥24॥ (ನೀನು ಸಾಕ್ಷಾತ್ ಯೋಗಮಾಯೆ, ಪರಬ್ರಹ್ಮರೂಪೀ ರಾಮನೊಡನೆ ಸದಾ ನಿನ್ನ ಸಹವಾಸ ಮತ್ತು ಆತನೊಡನೆ ತಾದಾತ್ಮ್ಯವೂ ಸಹ ಉಂಟು.) ಆದರೂ ಸಹ ಅವನು ಯಾವಾಗಲೂ ನಿಃಸ್ಪೃಹ ಮತ್ತು ಸಂಗರಹಿತನು ಮತ್ತು ಉದಾಸೀನನಾಗಿದ್ದಾನೆ. ॥25॥ ನಿಃಸ್ಪೃಹ ಮತ್ತು ಸಂಗರಹಿತನಾದುದರಿಂದ ಪರಬ್ರಹ್ಮರೂಪೀ ರಾಮನಿಗೆ ಮಾಯಾರೂಪಿಣಿಯಾದ ನಿನ್ನಿಂದ ಬಂಧನವೂ ಸಹ ಉಂಟಾಗುವುದಿಲ್ಲ ಮತ್ತು ಅವನು ನಿನ್ನ (ಮಾಯೆಯ) ಗುಣ ಅಥವಾ ಭೋಗಗಳಲ್ಲಿ ಸಿಕ್ಕಿಬೀಳುವುದಿಲ್ಲ. ॥26॥ ಸಾಂಖ್ಯವಾದಿಗಳು (ಉಪಚಾರದಿಂದ) ಅವನನ್ನು ಭೋಕ್ತಾ ಎಂದೂ ಸಹ ಹೇಳುತ್ತಾರೆ. ಆದಾಗ್ಯೂ ಅವರ ಮತಾನುಸಾರ <span class="char-style-override-3">‘ಜಹಾತ್ಯೇನಾಂ ಭುಕ್ತಭೋಗಾಮಜೋನ್ಯಃ’</span> ಈ ಶ್ರುತಿಯ ಅನುಸಾರ ಅವನು ಭೋಗಿಸಿದ ಭೋಗಗಳಲ್ಲಿ ಲಿಪ್ತನಾಗದ ಕಾರಣ, ಅವನಲ್ಲಿ ಕರ್ತೃತ್ವ-ಭೋಕ್ತೃತವದ ಅಭಿಮಾನ ಇರುವುದಿಲ್ಲ. ಹೀಗೆಯೇ ಅವನಿಂದ ಮಾಡಲಾದ ಕರ್ಮಗಳು ಅಂತ್ಯವಾಗುತ್ತವೆ. ಅದಕ್ಕಾಗಿ ಅವನು ಕೃತಘ್ನನಾಗಿದ್ದಾನೆ. (ಮಾಡಿದ ಕರ್ಮಗಳನ್ನು ನಾಶಮಾಡುವವ), ನಿರ್ಗುಣ (ಸತ್ತ್ವ, ರಜ, ತಮಗಳಿಂದ ರಹಿತ) ಮತ್ತು ಅಧಮ (<span class="char-style-override-3">ನ ಧಮತಿ ಶಬ್ದ ವಿಷಯೋ ಭವತಿ  </span>ಯಾವುದು ಶಬ್ದಕ್ಕೆ ವಿಷಯವಲ್ಲವೋ ಅರ್ಥಾತ್ ಅಶಬ್ದ) ಕೂಡಾ ಆಗಿದ್ದಾನೆ. ॥27॥ ಅವನಿಗೆ ಮಾಯೆಯ ಮೇಲೆ ಪ್ರೀತಿಯಿಲ್ಲ. ಆದುದರಿಂದ ಅವನು ಈ ತನಕ ಬರಲಿಲ್ಲ. ಇದರಿಂದ ರಾವಣನು ತನ್ನನ್ನು ಲಕ್ಷ್ಯವಾಗಿಟ್ಟುಕೊಂಡು ಹೇಳುತ್ತಾನೆ ಅವನು ಈಗಲೂ ಸಹ ನನ್ನ ಹೃದಯಕ್ಕೆ ಬರುವುದಿಲ್ಲ. ಏಕೆಂದರೆ ಭಕ್ತಿಹೀನನಾದ್ದರಿಂದ ನನ್ನ ಹೃದಯ ಅವನವರೆಗೆ ಹೇಗೆ ತಲುಪಬಲ್ಲದು? ಅವನು ನಿರ್ಗುಣ, ಮಮತಾರಹಿತ, ನಿರಭಿಮಾನಿ, ಮೂಢ (ಮ್=ಶಿವಃ +ಉಃ = ಬ್ರಹ್ಮಾ ತಾಭ್ಯಾಮ್ ಊಥಃ ಧ್ಯಾನವಿಷಯನ್ನೀತಃ ಅರ್ಥಾತ್ ಶಿವ ಮತ್ತು ಬ್ರಹ್ಮನ ಧ್ಯೇಯ) ಮತ್ತು ವಿದ್ವಾಂಸರಲ್ಲಿ ಸನ್ಮಾನಿತನು. ॥28॥ ನರಾಧಮ (<span class="char-style-override-3">ನರಾಃ ಅಧಮಾಃ ಯಸ್ಮಾತ್ ಸ ನರಾಧಮಃ </span>ಮನುಷ್ಯ ಯಾದುದರಿಂದ ಅಧಮನು ಅರ್ಥಾತ್ ಪುರುಷೋತ್ತಮ), ವಿಮುಖ  (ಮಾಯಾ-ಪರಾಙ್ಮುಖ).</p>
<p class="Shlok-Number">(ಶ್ಲೋಕ-31)</p>
<p class="Shlok">ರಾವಣಸ್ಯ ವಚಃ ಶ್ರುತ್ವಾ ಸೀತಾಮರ್ಷಸಮನ್ವಿತಾ ।</p>
<p class="Shlok">ಉವಾಚಾಧೋಮುಖೀ ಭೂತ್ವಾ ನಿಧಾಯ ತೃಣಮಂತರೇ ॥</p>
<p class="Text">ರಾವಣನ ಮಾತನ್ನು ಕೇಳಿದ ಸೀತೆಯು ಕೋಪದಿಂದ ಕೂಡಿದವಳಾಗಿ ತಲೆ ತಗ್ಗಿಸಿಕೊಂಡು ಒಂದು ಹುಲ್ಲು ಕಡ್ಡಿಯನ್ನು ಅಡ್ಡಲಾಗಿಟ್ಟು<span class="char-style-override-5">*</span> - ಹೀಗೆ ನುಡಿದಳು. ॥31॥</p>
<p class="Footnotes"><span class="char-style-override-6">*</span> ಪತಿವ್ರತಾ ಸ್ತ್ರೀಯು ಪರ-ಪುರುಷನೊಡನೆ ಪ್ರತ್ಯಕ್ಷವಾಗಿ ವಾರ್ತಾಲಾಪ ಮಾಡಬಾರದು. ಯಾವುದಾದರೂ ಅನಿವಾರ್ಯ ಪ್ರಸಂಗ ಬಂದೊದಗಿದರೂ ಸಹ ಯಾವುದಾದರೂ ಜಡ ವಸ್ತುವನ್ನೇ ಮಧ್ಯದಲ್ಲಿ ಇಟ್ಟುಕೊಳ್ಳಬೇಕು. ಈ ನಿಯಮ ಪ್ರಕಾರವೇ ಸೀತೆಯು ಮಧ್ಯದಲ್ಲಿ ಕಡ್ಡಿಯನ್ನು ಇಟ್ಟಿದ್ದಳು.</p>
<p class="Shlok-Number">(ಶ್ಲೋಕ-32)</p>
<p class="Shlok">ರಾಘವಾದ್ಬಿಭ್ಯತಾ ನೂನಂ ಭಿಕ್ಷುರೂಪಂ ತ್ವಯಾ ಧೃತಮ್ ।</p>
<p class="Shlok">ರಹಿತೇ ರಾಘವಾಭ್ಯಾಂ ತ್ವಂ ಶುನೀವ ಹವಿರಧ್ವರೇ  ॥ </p>
<p class="Shlok-Number">(ಶ್ಲೋಕ-33)</p>
<p class="Shlok">ಹೃತವಾನಸಿ ಮಾಂ ನೀಚ ತತ್ಫಲಂ ಪ್ರಾಪ್ಸ್ಯಸೇಚಿರಾತ್ ।</p>
<p class="Shlok">ಯದಾ ರಾಮಶರಾಘಾತವಿದಾರಿತವಪುರ್ಭವಾನ್  ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಜ್ಞಾಸ್ಯಸೇಽಮಾನುಷಂ ರಾಮಂ ಗಮಿಷ್ಯಸಿ ಯಮಾಂತಿಕಮ್ ।</p>
<p class="Shlok">ಸಮುದ್ರಂ ಶೋಷಯಿತ್ವಾ ವಾ ಶರೈರ್ಬಧ್ವಾಥ ವಾರಿಧಿಮ್ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಹಂತುಂ ತ್ವಾಂ ಸಮರೇ ರಾಮೋ ಲಕ್ಷ್ಮಣೇನ ಸಮನ್ವಿತಃ ।</p>
<p class="Shlok">ಆಗಮಿಷ್ಯತ್ಯಸಂದೇಹೋ ದ್ರಕ್ಷ್ಯಸೇ ರಾಕ್ಷಸಾಧಮ ॥</p>
<p class="Text">‘‘ಎಲೈ ನೀಚನೆ! ನೀನು ಶ್ರೀರಾಮಚಂದ್ರನಿಗೆ ಹೆದರಿ ಸಂನ್ಯಾಸಿಯ ವೇಶವನ್ನು ಧರಿಸಿ ರಘುವಂಶೀಯರಾದ ರಾಮ-ಲಕ್ಷ್ಮಣರು ಇಲ್ಲದಿದ್ದಾಗ ಯಜ್ಞಶಾಲೆಯಿಂದ ಹವಿಸ್ಸನ್ನು ಕದ್ದುಕೊಂಡು ಹೋಗುವ ನಾಯಿಯಂತೆ ನನ್ನನ್ನು ಅಪಹರಿಸಿಕೊಂಡು ಬಂದಿ ರುವೆ. ಸದ್ಯದಲ್ಲೇ ಅದರ ಲವನ್ನು ಹೊಂದಲಿರುವೆ. ಇದರಲ್ಲಿ ಸಂಶಯವೇ ಇಲ್ಲ. ಭಗವಾನ್ ಶ್ರಿರಾಮನ ಬಾಣಾಘಾತಕ್ಕೆ ಶರೀರವು ವಿದೀರ್ಣವಾಗಿ ಯಮಲೋಕಕ್ಕೆ ಹೋಗುವಾಗ ನೀನು ರಾಮನು ಮನುಷ್ಯನಲ್ಲ ಎಂಬುದನ್ನು ಅರಿಯುವೆ. ಎಲೈ ರಾಕ್ಷಸಾಧಮನೆ! ಯುದ್ಧದಲ್ಲಿ ನಿನ್ನನ್ನು ಕೊಲ್ಲುವುದಕ್ಕಾಗಿ ಲಕ್ಷ್ಮಣ ಸಹಿತನಾದ ಶ್ರೀರಾಮನು ಸಮುದ್ರವನ್ನು ಒಣಗಿಸಿ ಯಾಗಲಿ, ಅಥವಾ ಸಮುದ್ರಕ್ಕೆ ಶರಸೇತುವನ್ನು ಬಿಗಿದು ಆಗಲಿ ಇಲ್ಲಿಗೆ ಬರುತ್ತಾನೆ. ಇದರಲ್ಲಿ ಸಂದೇಹವೇ ಇಲ್ಲ. ॥32-35॥ </p>
<p class="Shlok-Number">(ಶ್ಲೋಕ-36)</p>
<p class="Shlok">ತ್ವಾಂ ಸಪುತ್ರಂ ಸಹಬಲಂ ಹತ್ವಾ ನೇಷ್ಯತಿ ಮಾಂ ಪುರಮ್ ।</p>
<p class="Shlok">ಶ್ರುತ್ವಾ ರಕ್ಷಃ ಪತಿಃ ಕ್ರುದ್ಧೋ ಜಾನಕ್ಯಾಃ ಪರುಷಾಕ್ಷರಮ್ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ವಾಕ್ಯಂ ಕ್ರೋಧಸಮಾವಿಷ್ಟಃ ಖಡ್ಗಮುದ್ಯಮ್ಯ ಸತ್ವರಃ ।</p>
<p class="Shlok">ಹಂತುಂ ಜನಕರಾಜಸ್ಯ ತನಯಾಂ ತಾಮ್ರಲೋಚನಃ ॥</p>
<p class="Text">ಪುತ್ರ, ಪರಿವಾರ, ಸೈನ್ಯಬಲ ಸಹಿತ ನಿನ್ನನ್ನು ಕೊಂದು ನನ್ನನ್ನು ಅಯೋಧ್ಯೆಗೆ ಕೊಂಡೊಯ್ಯುವನು. ಜಾನಕಿಯ ಕಠೋರವಾದ ಮಾತುಗಳನ್ನು ಕೇಳಿ ರಾಕ್ಷಸಾಧಿಪ ರಾವಣನು ಕುಪಿತನಾಗಿ ಕೆಂಗಣ್ಣುಗಳಿಂದ ಒಡಗೊಂಡು ಕೂಡಲೇ ಖಡ್ಗವನ್ನು ಹಿರಿದು ಜನಕರಾಜನ ಮಗಳಾದ ಸೀತೆಯನ್ನು ಕೊಲ್ಲಲು ಮುಂದಾದನು. ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಮಂದೋದರೀ ನಿವಾರ್ಯಾಹ ಪತಿಂ ಪತಿಹಿತೇ ರತಾ ।</p>
<p class="Shlok">ತ್ಯಜೈನಾಂ ಮಾನುಷೀಂ ದೀನಾಂ ದುಃಖಿತಾಂ ಕೃಪಣಾಂ ಕೃಶಾಮ್ ॥</p>
<p class="Text">ಪತಿಯ ಹಿತದಲ್ಲಿ ನಿರತಳಾದ ಮಹಾರಾಣಿ ಮಂಡೋದರಿಯು ಆಗ ಪತಿಯನ್ನು ತಡೆದು, ‘‘ಸ್ವಾಮಿ! ಮನುಷ್ಯಳೂ, ದೀನಳೂ, ದುಃಖಿತಳೂ, ಬಳಲಿದವಳೂ, ಕ್ಷೀಣಕಾಯಳೂ ಆದ ಈಕೆಯನ್ನು ಬಿಟ್ಟು ಬಿಡಿರಿ. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ದೇವಗಂಧರ್ವನಾಗಾನಾಂ ಬಹ್ವ್ಯಃ ಸಂತಿ ವರಾಂಗನಾಃ ।</p>
<p class="Shlok">ತ್ವಾಮೇವ   ವರಯಂತ್ಯುಚ್ಚೈರ್ಮದಮತ್ತವಿಲೋಚನಾಃ  ॥</p>
<p class="Text">ದೇವಗಂಧರ್ವನಾಗ ಕನ್ಯೆಯರಲ್ಲಿ ಸುಂದರಿ ಯರಾದ ಅನೇಕರು ಮದದಿಂದ ಕೊಬ್ಬಿದ ದೃಷ್ಟಿಯುಳ್ಳವರು ನಿನ್ನನ್ನೇ ವರಿಸಲು ಬಯಸುತ್ತಿರುವರು’’ ಎಂದು ನುಡಿದಳು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ತತೋಽಬ್ರವೀದ್ದಶಗ್ರೀವೋ ರಾಕ್ಷಸೀರ್ವಿಕೃತಾನನಾಃ ।</p>
<p class="Shlok">ಯಥಾ ಮೇ ವಶಗಾ ಸೀತಾ ಭವಿಷ್ಯತಿ ಸಕಾಮನಾ ।</p>
<p class="Shlok">ತಥಾ ಯತಧ್ವಂ ತ್ವರಿತಂ ತರ್ಜನಾದರಣಾದಿಭಿಃ ॥</p>
<p class="Text">ಆಗ ರಾವಣನು ವಿಕಾರವಾದ ಮುಖವುಳ್ಳ ರಾಕ್ಷಸಿಯರನ್ನು ಕರೆದು ಹೇಳಿದನು — ‘‘ಎಲೈ ನಿಶಾಚರಿಯರೆ! ನೀವೆಲ್ಲ  ಈಗಿನಿಂದಲೇ ಭಯವನ್ನು ತೋರಿಸಿಯೋ, ಆದರವನ್ನು ತೋರಿಸಿಯೋ, ಯಾವರೀತಿಯಿಂದಲಾದರೂ ಸೀತೆಯು ತನ್ನ ಇಚ್ಛೆಯಿಂದ ನನ್ನವಳಾಗುವಂತೆ ಪ್ರಯತ್ನಿಸಿರಿ. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ದ್ವಿಮಾಸಾಭ್ಯಂತರೇ ಸೀತಾ ಯದಿ ಮೇ ವಶಗಾ ಭವೇತ್ ।</p>
<p class="Shlok">ತದಾ ಸರ್ವಸುಖೋಪೇತಾ ರಾಜ್ಯಂ ಭೋಕ್ಷ್ಯತಿ ಸಾ ಮಯಾ ॥</p>
<p class="Text">ಇನ್ನು ಎರಡು ತಿಂಗಳೊಳಗೆ ಸೀತೆಯು ನನಗೆ ಅಧೀನಳಾದಲ್ಲಿ ಆಗ ಎಲ್ಲ ಸುಖಗಳಿಂದ ಕೂಡಿದ ರಾಜ್ಯವನ್ನು ಅನುಭವಿಸಲಿರುವಳು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಯದಿ ಮಾಸದ್ವಯಾದೂರ್ಧ್ವಂ ಮಚ್ಛಯ್ಯಾಂ ನಾಭಿನಂದತಿ ।</p>
<p class="Shlok">ತದಾ  ಮೇ  ಪ್ರಾತರಾಶಾಯ  ಹತ್ವಾ  ಕುರುತ ಮಾನುಷೀಮ್ ॥</p>
<p class="Text">ಒಂದು ವೇಳೆ ಎರಡು ತಿಂಗಳು ಕಳೆದ ಅನಂತರವೂ ಆಕೆಯು ನನ್ನನ್ನು ವರಿಸದೇ ಹೋದರೆ, ಆಗ ಆಕೆಯನ್ನು ಕೊಂದು ನನ್ನ ಬೆಳಗಿನ ಉಪಹಾರಕ್ಕಾಗಿ ಸಿದ್ಧಗೊಳಿಸಿರಿ. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಇತ್ಯುಕ್ತ್ವಾ ಪ್ರಯಯೌ ಸ್ತ್ರೀಭೀ ರಾವಣೋಽಂತಃಪುರಾಲಯಮ್ ।</p>
<p class="Shlok">ರಾಕ್ಷ ಸ್ಯೋ ಜಾನಕೀಮೇತ್ಯ ಭೀಷಯಂತ್ಯಃ ಸ್ವತರ್ಜನೈಃ ॥</p>
<p class="Text">ಹೀಗೆಂದು ಹೇಳಿ ರಾವಣನು ಸ್ತ್ರೀಯರೊಡಗೂಡಿ ಅಂತಃಪುರಕ್ಕೆ ಹೊರಟು ಹೋದನು. ರಾಕ್ಷಸಿಯರು ಸೀತೆಯ ಬಳಿಗೆ ಬಂದು ತಮ್ಮ-ತಮ್ಮ ಉಪಾಯಗಳಿಂದ ಗದರಿಸುತ್ತಾ ಭಯವನ್ನು ತೋರತೊಡಗಿದರು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ತತ್ರೈಕಾ ಜಾನಕೀಮಾಹ ಯೌವನಂ ತೇ ವೃಥಾ ಗತಮ್ ।</p>
<p class="Shlok">ರಾವಣೇನ ಸಮಾಸಾದ್ಯ ಸಫಲಂ ತು ಭವಿಷ್ಯತಿ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಅಪರಾ ಚಾಹ ಕೋಪೇನ ಕಿಂ ವಿಲಂಬೇನ ಜಾನಕಿ ।</p>
<p class="Shlok">ಇದಾನೀಂ ಛೇದ್ಯತಾಮಂಗ ವಿಭಜ್ಯ ಚ ಪೃಥಕ್ ಪೃಥಕ್ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಅನ್ಯಾ ತು ಖಡ್ಗಮುದ್ಯಮ್ಯ ಜಾನಕೀಂ ಹಂತುಮುದ್ಯತಾ ।</p>
<p class="Shlok">ಅನ್ಯಾ  ಕರಾಲವದನಾ  ವಿದಾರ್ಯಾಸ್ಯಮಭೀಷಯತ್ ॥</p>
<p class="Text">ಅವರುಗಳಲ್ಲೊಬ್ಬಳು — ‘‘ಎಲೈ ಜಾನಕಿ! ನಿನ್ನ ಯೌವನವು ವ್ಯರ್ಥವಾಗುತ್ತಾ ಇದೆ. ಈಗಲಾದರೂ ರಾವಣನೊಡಗೂಡಿದರೆ ಸಫಲವಾದೀತು’’ ಎಂದು ಹೇಳಿದರೆ, ಮತ್ತೊಬ್ಬಳು ‘‘ಜಾನಕಿ! ನಮ್ಮ ಮಾತನ್ನು ಒಪ್ಪಿಕೊಳ್ಳಲು ತಡವೇಕೆ ಮಾಡುತ್ತಿರುವೆ? ಈಗಲೇ ಇವಳ ಶರೀರವನ್ನು ತುಂಡು-ತುಂಡು ಮಾಡಿಬಿಡೋಣ.’’ ಮತ್ತೊಬ್ಬಳು ಕತ್ತಿಯನ್ನೆತ್ತಿಕೊಂಡು ಸೀತೆಯನ್ನು ಕೊಲ್ಲಲು ಮುಂದಾದಳು. ಭಯಂಕರವಾದ ಮುಖವುಳ್ಳ ಇನ್ನೊಬ್ಬಳು ತನ್ನ ವಿಕರಾಳವಾದ ಬಾಯನ್ನು ತೆರೆದು ಸೀತೆಯನ್ನು ಹೆದರಿಸಿದಳು. ॥44-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಏವಂ ತಾಂ ಭೀಷಯಂತೀಸ್ತಾ ರಾಕ್ಷಸೀರ್ವಿಕೃತಾನನಾಃ ।</p>
<p class="Shlok">ನಿವಾರ್ಯ ತ್ರಿಜಟಾ ವೃದ್ಧಾ ರಾಕ್ಷಸೀ ವಾಕ್ಯಮಬ್ರವೀತ್ ॥ </p>
<p class="Text">ಹೀಗೆ ಆಕೆಯನ್ನು ಗದರಿಸುತ್ತಿದ್ದ ವಿಕಾರಮುಖಿಯರಾದ ರಾಕ್ಷಸಿಯರನ್ನು ತಡೆದು ಜ್ಞಾನ ವೃದ್ಧಳಾದ ತ್ರಿಜಟೆಯೆಂಬ ರಾಕ್ಷಸಿಯು ಹೀಗೆಂದಳು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಶೃಣುಧ್ವಂ ದುಷ್ಟರಾಕ್ಷಸ್ಯೋ ಮದ್ವಾಕ್ಯಂ ವೋ ಹಿತಂ ಭವೇತ್ ॥ </p>
<p class="Shlok-Number">(ಶ್ಲೋಕ-49)</p>
<p class="Shlok">ನ ಭೀಷಯಧ್ವಂ ರುದತೀಂ ನಮಸ್ಕುರುತ ಜಾನಕೀಮ್ ।</p>
<p class="Shlok">ಇದಾನೀಮೇವ  ಮೇ  ಸ್ವಪ್ನೇ ರಾಮಃ ಕಮಲಲೋಚನಃ ॥ </p>
<p class="Shlok-Number">(ಶ್ಲೋಕ-50)</p>
<p class="Shlok">ಆರುಹ್ಯೈರಾವತಂ ಶುಭ್ರಂ ಲಕ್ಷ್ಮಣೇನ ಸಮಾಗತಃ ।</p>
<p class="Shlok">ದಗ್ಧ್ವಾ ಲಂಕಾಪುರೀಂ ಸರ್ವಾಂ ಹತ್ವಾ ರಾವಣಮಾಹವೇ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಆರೋಪ್ಯ ಜಾನಕೀಂ ಸ್ವಾಂಕೇ ಸ್ಥಿತೋ ದೃಷ್ಟೋಽಗಮೂರ್ಧನಿ ।</p>
<p class="Shlok">ರಾವಣೋ ಗೋಮಯಹ್ರದೇ ತೈಲಾಭ್ಯಕ್ತೋ ದಿಗಂಬರಃ ॥ </p>
<p class="Shlok-Number">(ಶ್ಲೋಕ-52)</p>
<p class="Shlok">ಅಗಾಹತ್ಪುತ್ರಪೌತ್ರೈಶ್ಚ ಕೃತ್ವಾ ವದನಮಾಲಿಕಾಮ್ ।</p>
<p class="Shlok">ವಿಭೀಷಣಸ್ತು ರಾಮಸ್ಯ ಸನ್ನಿಧೌ ಹೃಷ್ಟಮಾನಸಃ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಸೇವಾಂ ಕರೋತಿ ರಾಮಸ್ಯ ಪಾದಯೋರ್ಭಕ್ತಿಸಂಯುತಃ ।</p>
<p class="Shlok">ಸರ್ವಥಾ ರಾವಣಂ ರಾಮೋ ಹತ್ವಾ ಸಕುಲಮಂಜಸಾ ॥ </p>
<p class="Shlok-Number">(ಶ್ಲೋಕ-54)</p>
<p class="Shlok">ವಿಭೀಷಣಾಯಾಧಿಪತ್ಯಂ ದತ್ತ್ವಾ ಸೀತಾಂ ಶುಭಾನನಾಮ್ ।</p>
<p class="Shlok">ಅಂಕೇ ನಿಧಾಯ ಸ್ವಪುರೀಂ ಗಮಿಷ್ಯತಿ ನ ಸಂಶಯಃ ॥ </p>
<p class="Text"> ‘‘ಎಲೈ ದುಷ್ಟರಾದ ರಾಕ್ಷಸಿಯರೆ! ನನ್ನ ಮಾತನ್ನು ಕೇಳಿರಿ. ಇದರಿಂದ ನಿಮಗೆ ಒಳ್ಳೆಯದಾದೀತು. ಅಳುತ್ತಿರುವ ಸೀತೆಯನ್ನು ಗದರಿಸ ಬೇಡಿರಿ. ಆಕೆಗೆ ನಮಸ್ಕಾರ ಮಾಡಿರಿ. ಇದೇ ತಾನೇ ನಾನೊಂದು ಕನಸು ಕಂಡೆನು. ಅದರಲ್ಲಿ ಕಮಲ ಲೋಚನನಾದ ಶ್ರೀರಾಮನು ಲಕ್ಷ್ಮಣನೊಡಗೂಡಿ ಶುಭ್ರವಾದ ಐರಾವತವನ್ನು ಏರಿ ಲಂಕೆಗೆ ಬಂದು, ಲಂಕಾನಗರಿಯನ್ನು ಸುಟ್ಟು, ಯುದ್ಧದಲ್ಲಿ ರಾವಣ ನನ್ನು ಕೊಂದು ಸೀತೆಯನ್ನು ತೊಡೆಯಮೇಲೆ ಕುಳ್ಳಿರಿಸಿ ಕೊಂಡು ಪರ್ವತದ ಶಿಖರದಲ್ಲಿ ಕುಳಿತಿರುವಂತೆ ಕಂಡೆನು. ರಾವಣನು ಸಗಣಿಯ ಹೊಂಡದಲ್ಲಿ  ಮೈಗೆ ಎಣ್ಣೆಯನ್ನು ಸವರಿಕೊಂಡು ನಗ್ನನಾಗಿ, ಕತ್ತಿನಲ್ಲಿ ರುಂಡಮಾಲೆಯನ್ನು ಧರಿಸಿಕೊಂಡು, ಮಕ್ಕಳು ಮೊಮ್ಮಕ್ಕಳೊಂದಿಗೆ ಮುಳುಗಿದ್ದನು. ವಿಭೀಷಣನಾದರೋ ರಾಮನ ಹತ್ತಿರದಲ್ಲಿ ಸಂತೋಷ ಚಿತ್ತವುಳ್ಳವನಾಗಿ ಭಕ್ತಿಯಿಂದ ಕೂಡಿ ರಾಮನ ಪಾದಗಳ ಸೇವೆಯನ್ನು ಮಾಡುತ್ತಿದ್ದನು. ಎಲ್ಲ ರೀತಿಯಿಂದಲೂ ರಾಮನು ರಾವಣನನ್ನು ವಂಶಸಮೇತನಾಗಿ ಕೊಂದು ಕೂಡಲೇ ವಿಭೀಷಣನಿಗೆ ರಾಜ್ಯದ ಅಧಿಕಾರವನ್ನು  ದಯಪಾಲಿಸಿ ಶುಭ ಮುಖಿಯಾದ ಸೀತೆಯನ್ನು ತನ್ನ ತೊಡೆಯಮೇಲೆ ಕುಳ್ಳಿರಿಸಿಕೊಂಡು ತನ್ನ ಊರಿಗೆ ಹೊರಡುವನು. ಈ ಬಗ್ಗೆ ಸಂಶಯವೇ ಇಲ್ಲ.’’ ॥48-54॥<span class="char-style-override-7"></span></p>
<p class="Shlok-Number">(ಶ್ಲೋಕ-55)</p>
<p class="Shlok">ತ್ರಿಜಟಾಯಾ ವಚಃ ಶ್ರುತ್ವಾ ಭೀತಾಸ್ತಾ ರಾಕ್ಷಸಸ್ತ್ರಿಯಃ ।</p>
<p class="Shlok">ತೂಷ್ಣೀಮಾಸಂಸ್ತತ್ರ ತತ್ರ ನಿದ್ರಾವಶಮುಪಾಗತಾಃ ॥</p>
<p class="Text">ತ್ರಿಜಟೆಯು ಆಡಿದ ಮಾತನ್ನು ಕೇಳಿ ಹೆದರಿದ ಆ ರಾಕ್ಷಸ ಸ್ತ್ರೀಯರು ಸುಮ್ಮನಾದರು ಹಾಗೂ ಅಲ್ಲಲ್ಲೇ ನಿದ್ರಾಪರವಶರಾಗಿ ಮಲಗಿದರು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ತರ್ಜಿತಾ ರಾಕ್ಷಸೀಭಿಃ ಸಾ ಸೀತಾ ಭೀತಾತಿವಿಹ್ವಲಾ </p>
<p class="Shlok">ತ್ರಾತಾರಂ ನಾಧಿಗಚ್ಛಂತೀ ದುಃಖೇನ ಪರಿಮೂರ್ಚ್ಛಿತಾ  ॥</p>
<p class="Text">ರಾಕ್ಷಸಿಯರು ಹೆದರಿಸಿದಾಗ ಸೀತೆಯು ಬಹಳ ಭಯದಿಂದ ವಿಹ್ವಲಳಾಗಿ ತನ್ನನ್ನು ಕಾಪಾಡುವವರಿಲ್ಲದೆ ದುಃಖದಿಂದ ಎಚ್ಚರತಪ್ಪಿದಳು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಅಶ್ರುಭಿಃ ಪೂರ್ಣನಯನಾ ಚಿಂತಯಂತೀದಮಬ್ರವೀತ್ ।</p>
<p class="Shlok">ಪ್ರಭಾತೇ ಭಕ್ಷಯಿಷ್ಯಂತಿ ರಾಕ್ಷಸ್ಯೋ  ಮಾಂ  ನ  ಸಂಶಯಃ ।</p>
<p class="Shlok">ಇದಾನೀಮೇವ ಮರಣಂ ಕೇನೋಪಾಯೇನ ಮೇ ಭವೇತ್  ॥</p>
<p class="Text">ಮತ್ತೆ ಕಣ್ಣೀರು ತುಂಬಿಕೊಂಡು ಹೆಚ್ಚಾಗಿ ಚಿಂತಿಸುತ್ತಾ ಹೀಗೆಂದಳು — ‘‘ಬೆಳಗಾಗುತ್ತಲೇ ರಾಕ್ಷಸ್ತ್ರೀಯರು ನನ್ನನ್ನು ತಿಂದು ಬಿಡುವರು. ಇದರ ಬಗ್ಗೆ ಸಂದೇಹವೇ ಇಲ್ಲ. ಈಗಾಗಲೇ ನನಗೆ ಯಾವ ಉಪಾಯದಿಂದ ಸಾವು ಬಂದೀತು? ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಏವಂ ಸುದುಃಖೇನ ಪರಿಪ್ಲುತಾ ಸಾ </p>
<p class="Shlok">ವಿಮುಕ್ತಕಂಠಂ ರುದತೀ ಚಿರಾಯ ।</p>
<p class="Shlok">ಆಲಂಬ್ಯ ಶಾಖಾಂ ಕೃತನಿಶ್ಚಯಾ ಮೃತೌ</p>
<p class="Shlok">ನ ಜಾನತೀ ಕಂಚಿದುಪಾಯಮಂಗನಾ ॥</p>
<p class="Text">ಈ ಪ್ರಕಾರ ಸಾಯುವ ನಿಶ್ಚಯ ಮಾಡಿಯೂ ಯಾವುದೇ ಸಾಧನವು ಕಾಣದಿದ್ದಾಗ ಸೀತೆಯು ಮರದ ಕೊಂಬೆಯನ್ನು ಆಶ್ರಯಿಸಿ, ಅತ್ಯಂತ ದುಃಖದಿಂದ ಬಹಳ ಕಾಲ ಅಳುತ್ತಾ ಇದ್ದಳು. ॥58॥</p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಸುಂದರಕಾಂಡೇ ದ್ವಿತೀಯಃ ಸರ್ಗಃ ॥2॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಸುಂದರಕಾಂಡದಲ್ಲಿ ಎರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-8-3">ಮೂರನೆಯ ಸರ್ಗ</p>
<p class="description">ಜಾನಕಿಯ ಭೇಟಿ, ಅಶೋಕಾವನ ವಿಧ್ವಂಸ, ಬ್ರಹ್ಮಪಾಶ ಬಂಧನ<span class="char-style-override-12"></span></p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಉದ್ಬಂಧನೇನ ವಾ ಮೋಕ್ಷ್ಯೇ ಶರೀರಂ  ರಾಘವಂ  ವಿನಾ ।</p>
<p class="Shlok">ಜೀವಿತೇನ ಫಲಂ ಕಿಂ ಸ್ಯಾನ್ಮಮ ರಕ್ಷೋಽಧಿಮಧ್ಯತಃ ॥<span class="char-style-override-4"></span></p>
<p class="Shlok-Number">(ಶ್ಲೋಕ-2)</p>
<p class="Shlok">ದೀರ್ಘಾ ವೇಣೀ ಮಮಾತ್ಯರ್ಥಮುದ್ಬಂಧಾಯ ಭವಿಷ್ಯತಿ ।</p>
<p class="Shlok">ಏವಂ ನಿಶ್ಚಿತಬುದ್ಧಿಂ ತಾಂ ಮರಣಾಯಾಥ ಜಾನಕೀಮ್ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ವಿಲೋಕ್ಯ ಹನುಮಾನ್ಕಿಂಚಿದ್ವಿಚಾರ್ಯೈತದಭಾಷತ ।</p>
<p class="Shlok">ಶನೈಃ ಶನೈಃ ಸೂಕ್ಷ್ಮರೂಪೋ ಜಾನಕ್ಯಾಃ ಶ್ರೋತ್ರಗಂ ವಚಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈ ಪಾರ್ವತಿ! ದುಃಖಿಸುತ್ತಿರುವ ಸೀತೆಯು ‘ನೇಣು ಹಾಕಿಕೊಂಡಾದರೂ ಈ ದೇಹ ತ್ಯಾಗ ಮಾಡಿಬಿಡುವೆನು. ಈ ರಾಕ್ಷಸರ ನಡುವೆ ಶ್ರೀರಾಮನಿಲ್ಲದೇ ಬದುಕಿದ್ದಾದರೂ ನನಗೆ ಫಲವೇನಿದೆ? ನನ್ನ ನೀಳವಾದ ಈ ಜಡೆಯೇ ನೇಣುಹಾಕಿಕೊಳ್ಳಲು ಸಾಕಾಗುವಷ್ಟಿದೆ.’ ಹೀಗೆಂದು ಸಾಯಲು ನಿಶ್ಚಯಿಸಿದ ಸೀತೆಯನ್ನು ಕಂಡ ಸೂಕ್ಷ್ಮರೂಪಧಾರಿಯಾದ ಹನುಮಂತನು ಮನಸ್ಸಿನಲ್ಲಿಯೇ ಯೋಚಿಸಿ, ಸೀತಾದೇವಿಗೆ ಕೇಳಿಸುವಷ್ಟು ಮೆಲ್ಲ-ಮೆಲ್ಲನೆ ಶ್ರೀರಾಮಕಥೆಯನ್ನು ಹೇಳತೊಡಗಿದನು ॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಇಕ್ಷ್ವಾಕುವಂಶಸಂಭೂತೋ ರಾಜಾ ದಶರಥೋ ಮಹಾನ್ ।</p>
<p class="Shlok">ಅಯೋಧ್ಯಾಧಿಪತಿಸ್ತಸ್ಯ ಚತ್ವಾರೋ ಲೋಕವಿಶ್ರುತಾಃ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಪುತ್ರಾ ದೇವಸಮಾಃ ಸರ್ವೇ ಲಕ್ಷಣೈರುಪಲಕ್ಷಿತಾಃ ।</p>
<p class="Shlok">ರಾಮಶ್ಚ  ಲಕ್ಷ್ಮಣಶ್ಚೈವ ಭರತಶ್ಚೈವ ಶತ್ರುಹಾ ॥</p>
<p class="Text">‘‘ಇಕ್ಷ್ವಾಕುವಂಶದಲ್ಲಿ ಹುಟ್ಟಿದ ಮಹಾತ್ಮನಾದ ರಾಜಾ ದಶರಥನು ಅಯೋಧ್ಯೆಗೆ ಒಡೆಯನಾಗಿದ್ದನು. ಅವನಿಗೆ ಲೋಕಪ್ರಸಿದ್ಧರಾದ, ದೇವತೆಗಳಿಗೆ ಸಮಾನರಾದ, ರೂಪ ಲಕ್ಷಣ ಸಂಪನ್ನರಾದ ರಾಮ, ಲಕ್ಷ್ಮಣ, ಭರತ, ಶತ್ರುಘ್ನರೆಂಬ ನಾಲ್ವರು ಪುತ್ರರಿದ್ದರು. ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಜ್ಯೇಷ್ಠೋ ರಾಮಃ ಪಿತುರ್ವಾಕ್ಯಾದ್ದಂಡಕಾರಣ್ಯಮಾಗತಃ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ಸೀತಯಾ ಭಾರ್ಯಯಾ ಸಹ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಉವಾಸ ಗೌತಮೀತೀರೇ ಪಂಚವಟ್ಯಾಂ ಮಹಾಮನಾಃ ।</p>
<p class="Shlok">ತತ್ರ ನೀತಾ ಮಹಾಭಾಗಾ ಸೀತಾ ಜನಕನಂದಿನೀ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ರಹಿತೇ ರಾಮಚಂದ್ರೇಣ ರಾವಣೇನ ದುರಾತ್ಮನಾ ।</p>
<p class="Shlok">ತತೋ ರಾಮೋಽತಿದುಃಖಾರ್ತೋ ಮಾರ್ಗಮಾಣೋಽಥ ಜಾನಕೀಮ್ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಜಟಾಯುಷಂ ಪಕ್ಷಿರಾಜಮಪಶ್ಯತ್ಪತಿತಂ ಭುವಿ ।</p>
<p class="Shlok">ತಸ್ಮೈ ದತ್ತ್ವಾ ದಿವಂ ಶೀಘ್ರಮ್ ಋಷ್ಯಮೂಕಮುಪಾಗಮತ್ ॥</p>
<p class="Text">ಅವರಲ್ಲಿ ಹಿರಿಯವನಾದ ಶ್ರೀರಾಮನು ಪಿತೃವಾಕ್ಯ ಪರಿಪಾಲನೆಗಾಗಿ ಪತ್ನೀ ಸೀತೆ ಮತ್ತು ತಮ್ಮನಾದ ಲಕ್ಷ್ಮಣನೊಡಗೂಡಿ ದಂಡಕಾರಣ್ಯಕ್ಕೆ ಹೋದನು. ಆ ಮಹಾತ್ಮನು ಅಲ್ಲಿ ಗೌತಮೀ  ನದಿಯ ದಡದಲ್ಲಿರುವ ಪಂಚವಟಿಯಲ್ಲಿ  ಆಶ್ರಮವನ್ನು ರಚಿಸಿಕೊಂಡು ವಾಸವಾಗಿದ್ದನು. ಒಮ್ಮೆ ಆಶ್ರಮದಲ್ಲಿ ರಾಮ ಲಕ್ಷ್ಮಣರಿಲ್ಲದಿರುವಾಗ ಮಹಾಭಾಗಳಾದ ಜನಕನ ಮಗಳಾದ  ಸೀತೆಯನ್ನು ದುರಾತ್ಮನಾದ ರಾವಣನು ಕದ್ದುಕೊಂಡು ಹೋದನು. ಅನಂತರ ಶ್ರೀರಾಮನು ಬಹಳ ದುಃಖದಿಂದ ಬಳಲಿದವನಾಗಿ ಸೀತೆಯನ್ನು ಎಲ್ಲೆಡೆ ಹುಡುಕುತ್ತಿರುವಾಗ ಗಾಯಾಳುವಾಗಿ ನೆಲದ ಮೇಲೆ ಬಿದ್ದಿರುವ ಪಕ್ಷಿರಾಜ ಜಟಾಯುವನ್ನು ಕಂಡನು. ಅವನಿಗೆ ಬೇಗನೇ ಸ್ವರ್ಗಲೋಕವನ್ನು ಅನುಗ್ರಹಿಸಿ ಋಷ್ಯಮೂಕ ಪರ್ವತಕ್ಕೆ ಬಂದನು. ॥6-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಸುಗ್ರೀವೇಣ ಕೃತಾ ಮೈತ್ರಿ ರಾಮಸ್ಯ ವಿದಿತಾತ್ಮನಃ ।</p>
<p class="Shlok">ತದ್ಭಾರ್ಯಾಹಾರಿಣಂ ಹತ್ವಾ ವಾಲಿನಂ ರಘುನಂದನಃ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ರಾಜ್ಯೇಽಭಿಷಿಚ್ಯ ಸುಗ್ರೀವಂ ಮಿತ್ರಕಾರ್ಯಂ ಚಕಾರ ಸಃ ।</p>
<p class="Shlok">ಸುಗ್ರೀವಸ್ತು ಸಮಾನಾಪ್ಯ ವಾನರಾನ್ವಾನರಪ್ರಭುಃ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಪ್ರೇಷಯಾಮಾಸ ಪರಿತೋ ವಾನರಾನ್ಪರಿಮಾರ್ಗಣೇ ।</p>
<p class="Shlok">ಸೀತಾಯಾಸ್ತತ್ರ ಚೈಕೋಽಹಂ ಸುಗ್ರೀವ ಸಚಿವೋ ಹರಿಃ ॥ </p>
<p class="Shlok-Number">(ಶ್ಲೋಕ-13)</p>
<p class="Shlok">ಸಂಪಾತಿವಚನಾಚ್ಛೀಘ್ರಮುಲ್ಲಂಘ್ಯ ಶತಯೋಜನಮ್ ।</p>
<p class="Shlok">ಸಮುದ್ರಂ ನಗರೀಂ ಲಂಕಾಂ ವಿಚಿನ್ವನ್ ಜಾನಕೀಂ ಶುಭಾಮ್ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಶನೈರಶೋಕವನಿಕಾಂ  ವಿಚಿನ್ವಙ್  ಶಿಂಶಪಾತರುಮ್  ।</p>
<p class="Shlok">ಅದ್ರಾಕ್ಷಂ  ಜಾನಕೀಮತ್ರ  ಶೋಚಂತೀಂ ದುಃಖಸಂಪ್ಲುತಾಮ್ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ರಾಮಸ್ಯ ಮಹಿಷೀಂ ದೇವೀಂ ಕೃತಕೃತ್ಯೋಽಹಮಾಗತಃ ।</p>
<p class="Shlok">ಇತ್ಯುಕ್ತ್ವೋಪರರಾಮಾಥ ಮಾರುತಿರ್ಬುದ್ಧಿಮತ್ತರಃ ॥</p>
<p class="Text">ಅಲ್ಲಿ ಆತ್ಮಜ್ಞನಾದ ಶ್ರೀರಾಮನು ಸುಗ್ರೀವನೊಡನೆ ಅಗ್ನಿಸಾಕ್ಷಿಯಾಗಿ ಸ್ನೇಹವನ್ನು ಬೆಳೆಸಿದನು. ಸುಗ್ರೀವನ ಹೆಂಡತಿಯನ್ನು ಅಪಹರಿಸಿದ ದುಷ್ಟ ವಾಲಿಯನ್ನು ಸಂಹರಿಸಿ ಸುಗ್ರೀವನಿಗೆ ರಾಜ್ಯಕ್ಕೆ ಪಟ್ಟಾಭಿಷೇಕ ಮಾಡಿಸಿದನು. ಈ ಪ್ರಕಾರ ಶ್ರೀರಾಮನು ಮಿತ್ರಕಾರ್ಯವನ್ನು ನೆರವೇರಿಸಿಕೊಟ್ಟನು. ವಾನರ ರಾಜನಾದ ಸುಗ್ರೀವನು ಎಲ್ಲೆಡೆ ಇರುವ ವಾನರರನ್ನು ಕರೆಸಿ ಎಲ್ಲೆಡೆಗಳಲ್ಲಿ ಸೀತೆಯನ್ನು ಹುಡುಕುವುದಕ್ಕಾಗಿ ಕಳಿಸಿದನು. ಅವರಲ್ಲೊಬ್ಬನಾದ ಸುಗ್ರೀವನ ಮಂತ್ರಿಯಾದ ನಾನು ಸಂಪಾತಿಯ ಮಾತಿನಂತೆ ನೂರುಯೋಜನ ಅಗಲವಾದ ಸಮುದ್ರವನ್ನು ನೆಗೆದು ಲಂಕಾಪುರಿಯನ್ನು ಪ್ರವೇಶಿಸಿದೆನು. ಲಂಕೆಯಲ್ಲಿ ಎಲ್ಲೆಡೆ ಶುಭಳಾದ ಜಾನಕಿಯನ್ನು ಹುಡುಕುತ್ತಾ  ಹುಡುಕುತ್ತಾ ಮೆಲ್ಲನೆ ಅಶೋಕವನವನ್ನು ಹೊಕ್ಕೆನು. ಇಲ್ಲಿ ಶಿಂಶಪಾ ವೃಕ್ಷದ ಬುಡದಲ್ಲಿ ಅಳುತ್ತಾ ದುಃಖದಲ್ಲಿ ಮುಳುಗಿದ್ದ ರಾಮಚಂದ್ರನ ಪತ್ನಿಯಾದ ಸೀತಾದೇವಿಯನ್ನು ಕಂಡು ನಾನು ಕೃತಾರ್ಥನಾದೆ’’ ಬುದ್ಧಿವಂತರಲ್ಲಿ ಹಿರಿಯವನಾದ ಮಾರುತಿಯು ಹೀಗೆ ಹೇಳಿ ಸುಮ್ಮನಾದನು. ॥10-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಸೀತಾ ಕ್ರಮೇಣ ತತ್ಸರ್ವಂ ಶ್ರುತ್ವಾ ವಿಸ್ಮಯಮಾಯಯೌ ।</p>
<p class="Shlok">ಕಿಮಿದಂ ಮೇ ಶ್ರುತಂ ವ್ಯೋಮ್ನಿ ವಾಯುನಾ ಸಮುದೀರಿತಮ್ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಸ್ವಪ್ನೋ ವಾ ಮೇ ಮನೋಭ್ರಾಂತಿರ್ಯದಿ ವಾ ಸತ್ಯಮೇವ ತತ್ ।</p>
<p class="Shlok">ನಿದ್ರಾ ಮೇ ನಾಸ್ತಿ ದುಃಖೇನ ಜಾನಾಮ್ಯೇತತ್ಕುತೋ ಭ್ರಮಃ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಯೇನ ಮೇ ಕರ್ಣಪೀಯೂಷಂ ವಚನಂ ಸಮುದೀರಿತಮ್ ।</p>
<p class="Shlok">ಸ ದೃಶ್ಯತಾಂ  ಮಹಾಭಾಗಃ ಪ್ರಿಯವಾದೀ ಮಮಾಗ್ರತಃ ॥</p>
<p class="Text">ಸೀತಾದೇವಿಯು ಕ್ರಮವಾಗಿ ಅದೆಲ್ಲವನ್ನು ಕೇಳಿ ಆಶ್ಚರ್ಯಗೊಂಡಳು. ‘ಆಕಾಶದಿಂದ ಕೇಳಿದ ಶಬ್ದವನ್ನು ವಾಯುವೇ ಉಚ್ಚರಿಸಿತೇ? ಇದೇನಿರಬಹುದು?’ ಎಂದುಕೊಂಡಳು. ಇದು ನನ್ನ ಕನಸೋ! ಅಥವಾ ಮನಸ್ಸಿನ ಭ್ರಮೆಯೋ! ಇಲ್ಲವೇ ಇದು ನಿಜವೇ ಆಗಿದ್ದಿತೊ! ಆದರೆ ದುಃಖದಿಂದ ನನಗೆ ನಿದ್ದೆಯೇ ಬರುವುದಿಲ್ಲ. ಭ್ರಮೆಯೂ ಅಲ್ಲ. ಏಕೆಂದರೆ ನಾನು ಚೆನ್ನಾಗಿ ಅರಿಯುತ್ತಿದ್ದೇನೆ. ಆದ್ದರಿಂದ ಇದು ನಿಜವೆ! ನನ್ನ ಕಿವಿಗೆ ಇಂಪಾದ ಅಮೃತೋಪಮವಾದ ಇದನ್ನು ಹೇಳಿದ ಪ್ರಿಯವಾದಿಯಾದ ಆ ಮಹಾನುಭಾವನು ನನ್ನೆದುರಿಗೆ ಕಾಣಿಸಿಕೊಳ್ಳಲಿ. ॥16-18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಶ್ರುತ್ವಾ  ತಜ್ಜಾನಕೀವಾಕ್ಯಂ ಹನುಮಾನ್ಪತ್ರಷಂಡತಃ ।</p>
<p class="Shlok">ಅವತೀರ್ಯ ಶನೈಃ ಸೀತಾಪುರತಃ ಸಮವಸ್ಥಿತಃ  ॥</p>
<p class="Text">ಸೀತೆಯು ಆಡಿದ ಮಾತನ್ನು ಕೇಳಿ ಹನುಮಂತನು ಎಲೆಗಳ ಮಧ್ಯದಿಂದ ಕೆಳಗಿಳಿದು ಮೆಲ್ಲಗೆ ಸೀತೆಯ ಮುಂದೆ ಬಂದುನಿಂತನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಕಲವಿಂಕಪ್ರಮಾಣಾಂಗೋ ರಕ್ತಾಸ್ಯಃ ಪೀತವಾನರಃ ।</p>
<p class="Shlok">ನನಾಮ ಶನಕೈಃ ಸೀತಾಂ ಪ್ರಾಂಜಲಿಃ ಪುರತಃ ಸ್ಥಿತಃ ॥</p>
<p class="Text">ಗುಬ್ಬಚ್ಚಿಯ ಪ್ರಮಾಣದ ಶರೀರ ಉಳ್ಳವನಾಗಿ, ಕೆಂಪಾದ ಮುಖದಿಂದಲೂ, ಹಳದಿಯ ವರ್ಣದಿಂದಲೂ ಕೂಡಿದ ಆ ಕಪಿಯು ಮೆಲ್ಲನೆ ಸೀತೆಯ ಮುಂಭಾಗದಲ್ಲಿ ನಿಂತು ಕೈಜೋಡಿಸಿ ನಮಸ್ಕರಿಸಿದನು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ದೃಷ್ಟ್ವಾ ತಂ ಜಾನಕೀ ಭೀತಾ ರಾವಣೋಯ ಮುಪಾಗತಃ ।</p>
<p class="Shlok">ಮಾಂ ಮೋಹಯಿತುಮಾಯಾತೋ ಮಾಯಯಾ ವಾನರಾಕೃತಿಃ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಇತ್ಯೇವಂ ಚಿಂತಯಿತ್ವಾ ಸಾ ತೂಷ್ಣೀಮಾಸೀದಧೋಮುಖೀ ।</p>
<p class="Shlok">ಪುನರಪ್ಯಾಹ ತಾಂ ಸೀತಾಂ ದೇವಿ ಯತ್ತ್ವಂ ವಿಶಂಕಸೇ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ನಾಹಂ ತಥಾವಿಧೋ ಮಾತಸ್ತ್ಯಜ ಶಂಕಾಂ ಮಯಿ ಸ್ಥಿತಾಮ್ ।</p>
<p class="Shlok">ದಾಸೋಹಂ ಕೋಸಲೇಂದ್ರಸ್ಯ ರಾಮಸ್ಯ ಪರಮಾತ್ಮನಃ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಸಚಿವೋಹಂ ಹರೀಂದ್ರಸ್ಯ ಸುಗ್ರೀವಸ್ಯ ಶುಭಪ್ರದೇ ।</p>
<p class="Shlok">ವಾಯೋಃ ಪುತ್ರೋಹಮಖಿಲಪ್ರಾಣಭೂತಸ್ಯ ಶೋಭನೇ ॥</p>
<p class="Text">ಅವನನ್ನು ಕಂಡು ಹೆದರಿದ ಸೀತೆಯು ರಾವಣನೇ ಕಪಿಯ ವೇಷದಿಂದ ನನ್ನನ್ನು ಮೋಸಗೊಳಿಸಲು ಬಂದಿರುವನೆಂದು ಚಿಂತಿಸುತ್ತಾ ತಲೆ ತಗ್ಗಿಸಿಕೊಂಡು ಸುಮ್ಮನೆ ಕುಳಿತುಬಿಟ್ಟಳು. ಆಗ ಹನುಮಂತನು ಸೀತೆಯ ಬಳಿ ಮತ್ತೆ ಹೇಳಿದನು  ‘‘ದೇವಿ! ನೀನು ಯಾವ ಸಂಶಯವನ್ನು ಹೊಂದಿರುವೆಯೋ ಅಂತಹವನು ನಾನಲ್ಲ. ತಾಯೆ! ನನ್ನ ವಿಷಯದಲ್ಲಿರುವ ಸಂಶಯವನ್ನೂ ಬಿಟ್ಟು ಬಿಡು. ಹೇ ಶುಭಪ್ರದಳೆ! ನಾನು ಕೊಸಲೇಂದ್ರನಾದ ಪರಮಾತ್ಮ ಶ್ರೀರಾಮನ ದಾಸನಾಗಿದ್ದು, ಕಪಿಶ್ರೇಷ್ಠನಾದ ಸುಗ್ರೀವನ ಮಂತ್ರಿಯು. ನಾನು ಎಲ್ಲ ಪ್ರಾಣಿಗಳಿಗೆ ಪ್ರಾಣ ಸ್ವರೂಪನಾದ ವಾಯುದೇವರ ಪುತ್ರನಾಗಿರುವೆನು.’’ ॥21-24॥ <span class="char-style-override-12"></span></p>
<p class="Shlok-Number">(ಶ್ಲೋಕ-25)</p>
<p class="Shlok">ತಚ್ಛ್ರುತ್ವಾ ಜಾನಕೀ ಪ್ರಾಹ ಹನೂಮಂತಂ ಕೃತಾಂಜಲಿಮ್ ।</p>
<p class="Shlok">ವಾನರಾಣಾಂ ಮನುಷ್ಯಾಣಾಂ ಸಂಗತಿರ್ಘಟತೇ ಕಥಮ್ ॥ </p>
<p class="Shlok-Number">(ಶ್ಲೋಕ-26)</p>
<p class="Shlok">ಯಥಾ ತ್ವಂ ರಾಮಚಂದ್ರಸ್ಯ ದಾಸೋಽಹಮಿತಿ ಭಾಷಸೇ ।</p>
<p class="Shlok">ತಾಮಾಹ ಮಾರುತಿಃ ಪ್ರೀತೋ ಜಾನಕೀಂ ಪುರತಃ ಸ್ಥಿತಃ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಋಷ್ಯಮೂಕಮಗಾದ್ರಾಮಃ ಶಬರ್ಯಾ ನೋದಿತಃ ಸುಧೀಃ ।</p>
<p class="Shlok">ಸುಗ್ರೀವೋ ಋಷ್ಯಮೂಕಸ್ಥೋ ದೃಷ್ಟವಾನ್ ರಾಮಲಕ್ಷ್ಮಣೌ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಭೀತೋ ಮಾಂ ಪ್ರೇಷಯಾಮಾಸ ಜ್ಞಾತುಂ ರಾಮಸ್ಯ ಹೃದ್ಗತಮ್ ।</p>
<p class="Shlok">ಬ್ರಹ್ಮಚಾರಿವಪುರ್ಧೃತ್ವಾ  ಗತೋಹಂ ರಾಮಸನ್ನಿಧಿಮ್ ॥ </p>
<p class="Text">ಆ ಮಾತನ್ನು ಕೇಳಿ ಸೀತಾದೇವಿಯು ಕೈ ಮುಗಿದು ನಿಂತಿರುವ ಹನುಮಂತನನ್ನು ಕುರಿತು ‘‘ಎಲೈ ವಾನರನೇ! ನೀನು ಶ್ರೀರಾಮನ ಸೇವಕನೆಂದು ಹೇಳಿಕೊಂಡೆಯಲ್ಲ, ಕಪಿಗಳಿಗೂ ಮನುಷ್ಯರಿಗೂ ಸ್ನೇಹವು ಹೇಗಾಗಬಲ್ಲುದು?’’ ಎಂದು ಕೇಳಿದಳು. ಆಗ ಎದುರಿಗೆ ನಿಂತಿರುವ ಹನುಮಂತನು ಸುಪ್ರೀತನಾಗಿ ಸೀತೆಯ ಬಳಿ ಹೇಳುತ್ತಾನೆ — ‘‘ಅಮ್ಮಾ! ಬುದ್ಧಿಶಾಲಿಯಾದ ಶ್ರೀರಾಮನು ಶಬರಿಯ ಪ್ರೇರಣೆಯಂತೆ ಋಷ್ಯಮೂಕ ಪರ್ವತಕ್ಕೆ ಬಂದನು. ಋಷ್ಯಮೂಕದಲ್ಲಿದ್ದ ಸುಗ್ರೀವನು ರಾಮ-ಲಕ್ಷ್ಮಣರನ್ನು ಕಂಡು ಹೆದರಿದವನಾಗಿ ರಾಮನ ಮನಸ್ಸನ್ನು ಅರಿತುಕೊಳ್ಳಲು ನನ್ನನ್ನು ಕಳಿಸಿದನು. ನಾನು ಬ್ರಹ್ಮಚಾರಿಯ ವೇಷವನ್ನು ಧರಿಸಿ ಶ್ರೀರಾಮನ ಸನ್ನಿಧಿಗೆ ಬಂದೆನು. ॥25-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಜ್ಞಾತ್ವಾ ರಾಮಸ್ಯ ಸದ್ಭಾವಂ ಸ್ಕಂಧೋಪರಿ ನಿಧಾಯ ತೌ ।</p>
<p class="Shlok">ನೀತ್ವಾ ಸುಗ್ರೀವಸಾಮೀಪ್ಯಂ ಸಖ್ಯಂ ಚಾಕರವಂ ತಯೋಃ ॥</p>
<p class="Text">ಶ್ರೀರಾಮನ ಸದಭಿಪ್ರಾಯವನ್ನು  ಅರಿತವನಾಗಿ ರಾಮ-ಲಕ್ಷ್ಮಣರಿಬ್ಬರನ್ನು ಹೆಗಲ ಮೇಲೆ ಕೂರಿಸಿಕೊಂಡು ಸುಗ್ರೀವನ ಬಳಿಗೆ ಕರೆದೊಯ್ದು ಅವರಿಬ್ಬರಿಗೂ ಸ್ನೇಹವನ್ನು ಮಾಡಿಸಿದೆನು. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಸುಗ್ರೀವಸ್ಯ ಹೃತಾ ಭಾರ್ಯಾ ವಾಲಿನಾ ತಂ ರಘೂತ್ತಮಃ ।</p>
<p class="Shlok">ಜಘಾನೈಕೇನ ಬಾಣೇನ ತತೋ ರಾಜ್ಯೇಽಭ್ಯಷೇಚಯತ್ ॥ </p>
<p class="Shlok-Number">(ಶ್ಲೋಕ-31)</p>
<p class="Shlok">ಸುಗ್ರೀವಂ ವಾನರಾಣಾಂ ಸ ಪ್ರೇಷಯಾಮಾಸ ವಾನರಾನ್ ।</p>
<p class="Shlok">ದಿಗ್ಭ್ಯೋ ಮಹಾಬಲಾನ್ವೀರಾನ್ ಭವತ್ಯಾಃ ಪರಿಮಾರ್ಗಣೇ ॥</p>
<p class="Text">ವಾಲಿಯು ಸುಗ್ರೀವನ ಪತ್ನಿಯನ್ನು ಅಪಹರಿಸಿ, ರಾಜ್ಯಭ್ರಷ್ಟನನ್ನಾಗಿಸಿದ್ದನು. ಶ್ರೀರಘುನಾಥನು ವಾಲಿಯನ್ನು ಒಂದೇ ಬಾಣದಿಂದ ಕೊಂದು ಸುಗ್ರೀವನಿಗೆ ರಾಜ್ಯಾಭಿಷೇಕವನ್ನು ಮಾಡಿದನು. ಆಗ ಸುಗ್ರೀವನು ನಿಮ್ಮನ್ನು ಹುಡುಕುವುದಕ್ಕಾಗಿ ಮಹಾಬಲಶಾಲಿಗಳೂ, ವೀರರೂ ಆದ ವಾನರರನ್ನು ಎಲ್ಲ ದಿಕ್ಕುಗಳಿಗೆ ಕಳಿಸಿಕೊಟ್ಟನು. ॥30-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಗಚ್ಚಂತಂ ರಾಘವೋ ದೃಷ್ಟ್ವಾ ಮಾಮಭಾಷತ ಸಾದರಮ್ ॥</p>
<p class="Text">ಹೊರಡಡುತ್ತಿದ್ದ ನನ್ನನ್ನು ಕಂಡು ಶ್ರೀರಾಮದೇವರು ಆದರದಿಂದ ಹೇಳಿದರು — ‘ಹೇ ಪವನನಂದನಾ! ನನ್ನ ಎಲ್ಲ ಕಾರ್ಯಗಳೂ ನಿನ್ನ ಮೇಲೆ ಅವಲಂಬಿತವಾಗಿವೆ. ಸೀತಾದೇವಿಗೆ ನನ್ನ ಮತ್ತು ಲಕ್ಷ್ಮಣನ ಕುಶಲವಾರ್ತೆಯನ್ನು ಹೇಳು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತ್ವಯಿ ಕಾರ್ಯಮಶೇಷಂ ಮೇ ಸ್ಥಿತಂ ಮಾರುತನಂದನ ।</p>
<p class="Shlok">ಬ್ರೂಹಿ ಮೇ ಕುಶಲಂ ಸರ್ವಂ ಸೀತಾಯೈ ಲಕ್ಷ್ಮಣಸ್ಯ ಚ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಅಂಗುಲೀಯಕಮೇತನ್ಮೇ ಪರಿಜ್ಞಾನಾರ್ಥಮುತ್ತಮಮ್ ।</p>
<p class="Shlok">ಸೀತಾಯೈ ದೀಯತಾಂ ಸಾಧು ಮನ್ನಾಮಾಕ್ಷರಮುದ್ರಿತಮ್ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಇತ್ಯುಕ್ತ್ವಾ  ಪ್ರದದೌ ಮಹ್ಯಂ ಕರಾಗ್ರಾದಂಗುಲೀಯಕಮ್ ।</p>
<p class="Shlok">ಪ್ರಯತ್ನೇನ ಮಯಾನೀತಂ ದೇವಿ ಪಶ್ಯಾಂಗುಲೀಯಕಮ್ ॥</p>
<p class="Text">ಇದೋ ನನ್ನ ನೆನಪಿಗಾಗಿ ಈ ಉತ್ತಮವಾದ ನನ್ನ ಹೆಸರಿನ ಅಕ್ಷರಮುದ್ರೆಯುಳ್ಳ ಉಂಗುರವನ್ನು  ಸೀತೆಗೆ ಎಚ್ಚರಿಕೆಯಿಂದ ಕೊಡು’ ಎಂದು ಹೇಳಿ, ತನ್ನ ಬೆರಳಿನಿಂದ ಉಂಗುರವನ್ನು ತೆಗೆದು ನನಗೆ ಕೊಟ್ಟನು. ನಾನು ಅದನ್ನು ಬಹಳ ಎಚ್ಚರಿಕೆಯಿಂದ ತಂದಿರುವೆನು. ದೇವಿ! ನೀವು ಈ ಉಂಗುರವನ್ನು ನೋಡಿರಿ’ ॥33-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಇತ್ಯುಕ್ತ್ವಾ ಪ್ರದದೌ ದೇವ್ಯೈ ಮುದ್ರಿಕಾಂ ಮಾರುತಾತ್ಮಜಃ ।</p>
<p class="Shlok">ನಮಸ್ಕೃತ್ಯ ಸ್ಥಿತೋ ದೂರಾದ್ಬದ್ಧಾಂಜಲಿಪುಟೋ ಹರಿಃ ॥</p>
<p class="Text">ಎಂದು ಹೇಳಿ ಮಾರುತಿಯು ಮುದ್ರೆಯುಂಗುರವನ್ನು ಸೀತಾದೇವಿಗೆ ಅರ್ಪಿಸಿ ನಮಸ್ಕಾರ ಮಾಡಿ ಕೈ ಮುಗಿದು ದೂರದಲ್ಲಿ ನಿಂತು ಕೊಂಡನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ದೃಷ್ಟ್ವಾ ಸೀತಾ ಪ್ರಮುದಿತಾ ರಾಮನಾಮಾಂಕಿತಾಂ ತದಾ ।</p>
<p class="Shlok">ಮುದ್ರಿಕಾಂ ಶಿರಸಾ ಧೃತ್ವಾ ಸ್ರವದಾನಂದನೇತ್ರಜಾ ॥</p>
<p class="Text">ರಾಮನಾಮಾಂಕಿತವಾಗಿದ್ದ ಆ ಮುದ್ರೆಯುಂಗುರವನ್ನು ಕಂಡು ಸೀತೆಯು ಆನಂದಬಾಷ್ಪಗಳನ್ನು ಸುರಿಸುತ್ತಾ  ತಲೆಯಮೇಲಿಟ್ಟುಕೊಂಡಳು. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಕಪೇ ಮೇ ಪ್ರಾಣದಾತಾ ತ್ವಂ ಬುದ್ಧಿಮಾನಸಿ ರಾಘವೇ ।</p>
<p class="Shlok">ಭಕ್ತೋಽಸಿ ಪ್ರಿಯಕಾರೀ ತ್ವಂ ವಿಶ್ವಾಸೋಽಸ್ತಿ ತವೈವ ಹಿ ॥ </p>
<p class="Shlok-Number">(ಶ್ಲೋಕ-39)</p>
<p class="Shlok">ನೋ ಚೇನ್ಮತ್ಸನ್ನಿಧಿಂ ಚಾನ್ಯಂ ಪುರುಷಂ ಪ್ರೇಷಯೇತ್ಕಥಮ್ ।</p>
<p class="Shlok">ಹನೂಮನ್ದೃಷ್ಟಮಖಿಲಂ ಮಮ ದುಃಖಾದಿಕಂ ತ್ವಯಾ ॥</p>
<p class="Text">ಅನಂತರ ‘‘ಹೇ ಕಪಿವರ್ಯನೆ! ನೀನೇ ನನಗೆ ಪ್ರಾಣದಾತನಾಗಿರುವೆ. ನೀನು ಬಹಳ ಬುದ್ಧಿವಂತನಾಗಿದ್ದು, ಶ್ರೀರಾಮನಲ್ಲಿ ಭಕ್ತಿಯುಳ್ಳವನಾಗಿರುವೆ. ಆತನಿಗೆ ಪ್ರಿಯವಾದದ್ದನ್ನು ಮಾಡುವವನೂ ಅವನ ವಿಶ್ವಾಸಪಾತ್ರನಾಗಿರುವೆ. ಹಾಗಲ್ಲವಾದರೆ ನನ್ನ ಬಳಿಗೆ ಬೇರೊಬ್ಬ ಪುರುಷನನ್ನಾದರೂ ರಾಮನು ಹೇಗೆ ಕಳುಹಿಸಿಕೊಡುತ್ತಿದ್ದನು? ಎಲೈ ಹನುಮಂತನೆ! ನನ್ನ ಎಲ್ಲ ವಿಪತ್ತುಗಳನ್ನು ನೀನು ಕಣ್ಣಾರೆ ಕಂಡಿರುವೆ. ॥38-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಸರ್ವಂ ಕಥಯ ರಾಮಾಯ ಯಥಾ ಮೇ ಜಾಯತೇ ದಯಾ ।</p>
<p class="Shlok">ಮಾಸದ್ವಯಾವಧಿ ಪ್ರಾಣಾಃ ಸ್ಥಾಸ್ಯಂತಿ ಮಮ ಸತ್ತಮ ॥</p>
<p class="Text">ನನ್ನ ಈ ಎಲ್ಲ ಕಷ್ಟಗಳನ್ನು ರಾಮನಿಗೆ ನನ್ನ ಮೇಲೆ ಅವನಿಗೆ ದಯೆ ಉಂಟಾಗುವಂತೆ ಹೇಳುವವನಾಗು. ಎಲೈ ಶ್ರೇಷ್ಠನೆ! ಇನ್ನು ಎರಡು ತಿಂಗಳುಗಳ ಕಾಲ ಮಾತ್ರವೇ ನನ್ನ ಪ್ರಾಣಗಳು ಇರುವುವು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ನಾಗಮಿಷ್ಯತಿ ಚೇದ್ರಾಮೋ ಭಕ್ಷಯಿಷ್ಯತಿ ಮಾಂ ಖಲಃ ।</p>
<p class="Shlok">ಅತಃ ಶೀಘ್ರಂ ಕಪೀಂದ್ರೇಣ ಸುಗ್ರೀವೇಣ ಸಮನ್ವಿತಃ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ವಾನರಾನೀಕಪೈಃ ಸಾರ್ಧಂ ಹತ್ವಾ  ರಾವಣಮಾಹವೇ ।</p>
<p class="Shlok">ಸಪುತ್ರಂ ಸಬಲಂ ರಾಮೋ ಯದಿ ಮಾಂ ಮೋಚಯೇತ್ಪ್ರಭುಃ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ತತ್ತಸ್ಯ ಸದೃಶಂ ವೀರ್ಯಂ ವೀರ ವರ್ಣಯ ವರ್ಣಿತಮ್ ।</p>
<p class="Shlok">ಯಥಾ ಮಾಂ ತಾರಯೇದ್ರಾಮೋ ಹತ್ವಾ ಶೀಘ್ರಂ ದಶಾನನಮ್ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ತಥಾ ಯತಸ್ವ  ಹನುಮನ್ವಾಚಾ ಧರ್ಮಮವಾಪ್ನುಹಿ ।</p>
<p class="Shlok">ಹನೂಮಾನಪಿ ತಾಮಾಹ ದೇವಿ ದೃಷ್ಟೋ ಯಥಾ ಮಯಾ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ರಾಮಃ ಸಲಕ್ಷ್ಮಣಃ ಶೀಘ್ರಮಾಗಮಿಷ್ಯತಿ ಸಾಯುಧಃ ।</p>
<p class="Shlok">ಸುಗ್ರೀವೇಣ ಸಸೈನ್ಯೇನ ಹತ್ವಾ ದಶಮುಖಂ ಬಲಾತ್ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಸಮಾನೇಷ್ಯತಿ ದೇವಿ ತ್ವಾಮಯೋಧ್ಯಾಂ ನಾತ್ರ ಸಂಶಯಃ ।</p>
<p class="Shlok">ತಮಾಹ ಜಾನಕೀ ರಾಮಃ ಕಥಂ ವಾರಿಧಿಮಾತತಮ್ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ತೀರ್ತ್ವಾಯಾಸ್ಯತ್ಯಮೇಯಾತ್ಮಾ ವಾನರಾನೀಕಪೈಃ ಸಹ ।</p>
<p class="Shlok">ಹನೂಮಾನಾಹ ಮೇ ಸ್ಕಂಧಾವಾರುಹ್ಯ ಪುರುಷರ್ಷಭೌ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಆಯಾಸ್ಯತಃ ಸಸೈನ್ಯಶ್ಚ ಸುಗ್ರೀವೋ ವಾನರೇಶ್ವರಃ ।</p>
<p class="Shlok">ವಿಹಾಯಸಾ ಕ್ಷಣೇನೈವ  ತೀರ್ತ್ವಾ ವಾರಿಧಿಮಾತತಮ್ ॥ </p>
<p class="Shlok-Number">(ಶ್ಲೋಕ-49)</p>
<p class="Shlok">ನಿರ್ದಹಿಷ್ಯತಿ ರಕ್ಷೌಘಾಂಸ್ತ್ವತ್ಕೃತೇ ನಾತ್ರ ಸಂಶಯಃ ।</p>
<p class="Shlok">ಅನುಜ್ಞಾಂ ದೇಹಿ ಮೇ ದೇವಿ ಗಚ್ಛಾಮಿ ತ್ವರಯಾನ್ವಿತಃ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ದ್ರಷ್ಟುಂ ರಾಮಂ ಸಹ ಭ್ರಾತ್ರಾ ತ್ವರಯಾಮಿ ತವಾಂತಿಕಮ್ ।</p>
<p class="Shlok">ದೇವಿ ಕಿಂಚಿದಭಿಜ್ಞಾನಂ ದೇಹಿ ಮೇ ಯೇನ ರಾಘವಃ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ವಿಶ್ವಸೇನ್ಮಾಂ ಪ್ರಯತ್ನೇನ ತತೋ ಗಂತಾ ಸಮುತ್ಸುಕಃ ।</p>
<p class="Shlok">ತತಃ ಕಿಂಚಿದ್ವಿಚಾರ್ಯಾಥ ಸೀತಾ ಕಮಲಲೋಚನಾ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ವಿಮುಚ್ಯ ಕೇಶಪಾಶಾಂತೇ ಸ್ಥಿತಂ ಚೂಡಾಮಣಿಂ ದದೌ ।</p>
<p class="Shlok">ಅನೇನ ವಿಶ್ವಸೇದ್ರಾಮಸ್ತ್ವಾಂ ಕಪೀಂದ್ರ ಸಲಕ್ಷ್ಮಣಃ ॥</p>
<p class="Text">ರಾಮನು ಅಷ್ಟರಲ್ಲಿ ಬರದೇಹೋದರೆ ಆ ಪಾಪಿಯು ನನ್ನನ್ನು ತಿಂದು ಬಿಡುವನು. ಆದ್ದರಿಂದ ಜಾಗ್ರತೆಯಾಗಿ ಕಪಿಶ್ರೇಷ್ಠನಾದ ಸುಗ್ರೀವನೊಡಗೂಡಿ, ವಾನರಸೈನ್ಯ ಸಹಿತ ಇಲ್ಲಿಗೆ ಬಂದು ಶ್ರೀರಾಮನು ಯುದ್ಧದಲ್ಲಿ ಪುತ್ರ-ಬಲ ಸಹಿತನಾದ ರಾವಣನನ್ನು ಕೊಂದು ಆ ಪ್ರಭುವು ನನ್ನನ್ನು ಬಿಡಿಸಿದ್ದೇ ಆದರೆ, ಅದು ಅವನ ಶಕ್ತಿಪರಾಕ್ರಮಗಳಿಗೆ ತಕ್ಕುದಾದೀತು. ಎಲೈ ವೀರನೆ! ಈಗ ನಾನು ವಿವರಿಸಿದುದನ್ನು ರಾಮನಿಗೆ ವರ್ಣಿಸಿಹೇಳು. ರಾಮನು ಬೇಗನೆ ರಾವಣನನ್ನು ಕೊಂದು ಹೇಗೆ ನನ್ನನ್ನು ಕಾಪಾಡುವನೋ ಹಾಗೇ ನೀನೂ ಪ್ರಯತ್ನಮಾಡು. ಎಲೈ ಹನುಮಂತನೆ! ನನಗೆ ನೀನು ವಾಕ್ ಸಹಾಯವನ್ನು ಮಾಡಿ ಪುಣ್ಯಕಟ್ಟಿಕೊ.’’ ಆಗ ಹನುಮಂತನು ಕೂಡ ಆಕೆಯನ್ನು ಕುರಿತು - ‘‘ಅಮ್ಮಾ! ನಾನು ಕಂಡಿರುವುದೆಲ್ಲವನ್ನು ಶ್ರೀರಾಮನಿಗೆ ತಿಳಿಸುವೆನು. ಶ್ರೀರಾಮನು ಆಯುಧ ಸಮೇತನಾಗಿ ಲಕ್ಷ್ಮಣನೊಡಗೂಡಿ ಬೇಗನೇ ಬರಲಿದ್ದಾನೆ. ಸೇನಾಸಮೇತನಾಗಿ ಸುಗ್ರೀವನ ಸಹಾಯದಿಂದ ದಶಮುಖ ರಾವಣನನ್ನು ಕೊಂದು, ನಿನ್ನನ್ನು ಅಯೋಧ್ಯೆಗೆ ಕರೆದೊಯ್ಯುವನು. ಹೇ ದೇವಿ! ಈ ವಿಷಯದಲ್ಲಿ ಸಂಶಯವೇ ಇಲ್ಲ’’ ಎಂದು ಹೇಳಿದನು. ಆಗ ಸೀತಾದೇವಿಯು ಹನುಮಂತನ ಬಳಿ ಕೇಳುತ್ತಾಳೆ - ‘‘ಭಗವಾನ್ ಶ್ರೀರಾಮನು ಅಮೇಯಾತ್ಮಾ ಆಗಿದ್ದಾನೆ.(ಅವನ ಶರೀರದ ಯಾವುದೇ ಅಳತೆ ಇಲ್ಲ. ಅವನು ಸರ್ವವ್ಯಾಪಕನಾಗಿದ್ದಾನೆ.) ಆದರೆ ವಿಸ್ತಾರವಾಗಿ ಹರಡಿಕೊಂಡಿರುವ ಸಮುದ್ರವನ್ನು ದಾಟಿಕೊಂಡು ವಾನರ ಸೈನ್ಯದೊಡನೆ ಬರುವುದಾದರೂ ಹೇಗ?’’ ಆಗ ಹನುಮಂತನೆಂದನು - ‘‘ಪುರುಷಶ್ರೇಷ್ಠರಾದ ಆ ರಾಮ-ಲಕ್ಷ್ಮಣರಿಬ್ಬರೂ ನನ್ನ ಹೆಗಲನ್ನೇರಿ ಬರಲಿರುವರು. ವಾನರೇಶ್ವರನಾದ ಸುಗ್ರೀವನು ಸೇನಾ ಸಮೇತನಾಗಿ ವಿಶಾಲ ಸಮುದ್ರವನ್ನು ಕ್ಷಣಮಾತ್ರದಲ್ಲಿ ಆಕಾಶ ಮಾರ್ಗದಿಂದ ಹಾರಿಕೊಂಡು ಲಂಕೆಗೆ ಬಂದು ನಿನ್ನ ನಿಮಿತ್ತವಾಗಿಯೇ ರಾಕ್ಷಸರ ಗುಂಪನ್ನು ಸುಟ್ಟು ಬೂದಿ ಮಾಡುವನು. ಈ ವಿಷಯದಲ್ಲಿ ಸಂಶಯವೇ ಇಲ್ಲ. ಎಲೈ ದೇವಿಯೆ! ನನಗೆ ಅಪ್ಪಣೆಯನ್ನು ಕೊಡು. ಬೇಗನೇ ರಾಮನಲ್ಲಿಗೆ ಹೊರಡುವೆನು ಹಾಗೂ ಸಹೋದರನೊಡನೆ ರಾಮನನ್ನು ನಿನ್ನ ಬಳಿಗೆ ಬರಲು ಅವಸರ ಪಡಿಸುವೆನು. ದೇವಿ! ಪ್ರಯತ್ನಪೂರ್ವಕವಾಗಿ ನಾನು ನಿಮ್ಮನ್ನು ಸಂದರ್ಶಿಸಿದುದನ್ನು ಶ್ರೀರಾಮನು ನಂಬುವುದಕ್ಕಾಗಿ ಏನಾದರೊಂದು ಗುರುತನ್ನು ಕೊಡು. ಅದನ್ನೆತ್ತಿಕೊಂಡು ಉತ್ಸುಕನಾಗಿ ಹೊರಡಲನುವಾಗುವೆನು.’’ ಕಮಲಲೋಚನೆಯಾದ ಸೀತೆಯು ಸ್ವಲ್ಪ ಆಲೋಚಿಸಿ ತನ್ನ ಮುಡಿಯಲ್ಲಿದ್ದ ಚೂಡಾಮಣಿ ಎಂಬ ರತ್ನವನ್ನು ತೆಗೆದು ಹನುಮಂತನಿಗೆ ಕೊಟ್ಟಳು. ಹೇ ಕಪೀಂದ್ರನೆ! ಇದರಿಂದ ಲಕ್ಷ್ಮಣ ಸಹಿತನಾದ ಶ್ರೀರಾಮನು ನಿನ್ನನ್ನು ನಂಬುವನು. ॥41-52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಅಭಿಜ್ಞಾನಾರ್ಥಮನ್ಯಚ್ಛ  ವದಾಮಿ ತವ ಸುವ್ರತ ।</p>
<p class="Shlok">ಚಿತ್ರಕೂಟಗಿರೌ ಪೂರ್ವಮೇಕದಾ ರಹಸಿ ಸ್ಥಿತಃ ।</p>
<p class="Shlok">ಮದಂಕೇ ಶಿರ ಆಧಾಯ ನಿದ್ರಾತಿ ರಘುನಂದನಃ ॥</p>
<p class="Text">ಹೇ ಸುವ್ರತನೆ! ಗುರುತಿಗಾಗಿ ಮತ್ತೊಂದು ವಿಷಯವನ್ನು ನಿನಗೆ ಹೇಳುವೆನು. ಒಮ್ಮೆ ಚಿತ್ರಕೂಟ ಪರ್ವತದಲ್ಲಿ ಶ್ರೀರಾಮನು ಏಕಾಂತದಲ್ಲಿ ನನ್ನ ತೊಡೆಯಮೇಲೆ ತಲೆಯ ನ್ನಿಟ್ಟುಕೊಂಡು ಮಲಗಿದ್ದನು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಐಂದ್ರಃ ಕಾಕಸ್ತದಾಗತ್ಯ ನಖೈಸ್ತುಂಡೇನ ಚಾಸಕೃತ್ ।</p>
<p class="Shlok">ಮತ್ಪಾದಾಂಗುಷ್ಠಮಾರಕ್ತಂ ವಿದದಾರಾಮಿಷಾಶಯಾ ॥</p>
<p class="Text">ಆಗ ಇಂದ್ರ ಪುತ್ರ ಜಯಂತನು ಕಾಗೆಯರೂಪದಿಂದ ಬಂದು ಕಾಲಿನಿಂದ ಹಾಗೂ ಕೊಕ್ಕಿನಿಂದ ಬಾರಿ-ಬಾರಿಗೂ ಕೆಂಪಾದ ನನ್ನ ಕಾಲಿನ ಹೆಬ್ಬೆರಳನ್ನು ಮಾಂಸದ ಆಸೆಯಿಂದ ಗಾಯಗೊಳಿಸಿದನು. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ತತೋ ರಾಮಃ ಪ್ರಬುದ್ ಧ್ಯಾಥ ದೃಷ್ಟ್ವಾ ಪಾದಂ ಕೃತವ್ರಣಮ್ ।</p>
<p class="Shlok">ಕೇನ ಭದ್ರೇ ಕೃತಂ ಚೈತದ್ವಿಪ್ರಿಯಂ ಮೇ ದುರಾತ್ಮನಾ ॥</p>
<p class="Text">ಅನಂತರ ಶ್ರೀರಾಮನು ಎಚ್ಚೆತ್ತು ಗಾಯಗೊಂಡಿರುವ ನನ್ನ ಕಾಲನ್ನು ನೋಡಿ ‘ಎಲೈ ಭದ್ರೆ! ನನಗೆ ಅಪ್ರಿಯವಾದ ಈ ಕೆಲಸವನ್ನು ಯಾರು ಮಾಡಿದರು?’ ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಇತ್ಯುಕ್ತ್ವಾ  ಪುರತೋಽಪಶ್ಯದ್ವಾಯಸಂ ಮಾಂ ಪುನಃ ಪುನಃ ।</p>
<p class="Shlok">ಅಭಿದ್ರವಂತಂ ರಕ್ತಾಕ್ತನಖತುಂಡಂ ಚುಕೋಪ ಹ ॥ </p>
<p class="Text">ಹೀಗೆನ್ನುತ್ತಾ ಎದುರಿಗೆ ಇದ್ದ ಕಾಗೆಯನ್ನು ನನ್ನನ್ನು ಪುನಃ-ಪುನಃ ನೋಡಿದನು. ರಕ್ತದಿಂದ ಕೂಡಿದ ಉಗುರು ಮತ್ತು ಕೊಕ್ಕುಳ್ಳ ಕಾಗೆಯು ತಪ್ಪಿಸಿಕೊಂಡು ಓಡುತ್ತಿರಲು ಅತೀವ ಕೋಪಗೊಂಡನು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ತೃಣಮೇಕಮುಪಾದಾಯ ದಿವ್ಯಾಸ್ತ್ರೇಣಾಭಿಯೋಜ್ಯ ತತ್ ।</p>
<p class="Shlok">ಚಿಕ್ಷೇಪ ಲೀಲಯಾ ರಾಮೋ ವಾಯಸೋಪರಿ ತಜ್ಜ್ವಲತ್ ॥ </p>
<p class="Shlok-Number">(ಶ್ಲೋಕ-58)</p>
<p class="Shlok">ಅಭ್ಯದ್ರವದ್ವಾಯಸಶ್ಚ  ಭೀತೋ ಲೋಕಾನ್ ಭ್ರಮನ್ಪುನಃ ।</p>
<p class="Shlok">ಇಂದ್ರಬ್ರಹ್ಮಾದಿಭಿಶ್ಚಾಪಿ ನ ಶಕ್ಯೋ ರಕ್ಷಿತುಂ ತದಾ ॥</p>
<p class="Shlok-Number">(ಶ್ಲೋಕ-59)</p>
<p class="Shlok">ರಾಮಸ್ಯ ಪಾದಯೋರಗ್ರೇ ಪತದ್ಭೀತ್ಯಾ ದಯಾನಿಧೇಃ ।</p>
<p class="Shlok">ಶರಣಾಗತಮಾಲೋಕ್ಯ ರಾಮಸ್ತಮಿದಮಬ್ರವೀತ್ ॥</p>
<p class="Text">ಶ್ರೀರಾಮನು ಕೂಡಲೇ ಒಂದು ಹುಲ್ಲು ಕಡ್ಡಿಯನ್ನು ಎತ್ತಿಕೊಂಡು ದಿವ್ಯಾಸದಿಂದ ಅದನ್ನು ಅಭಿಮಂತ್ರಿಸಿ ಲೀಲಾಮಾತ್ರದಿಂದ ಪ್ರಜ್ವಲಿತವಾದ ಅದನ್ನು ಕಾಗೆಯ ಮೇಲೆ ಪ್ರಯೋಗಿಸಿದನು. ಆಗ ಆ ಕಾಗೆಯು ಭಯಗೊಂಡು ಎಲ್ಲ ಲೋಕಗಳನ್ನು ಅಲೆದು ಇಂದ್ರ-ಬ್ರಹ್ಮ ಮುಂತಾದವರಿಂದಲೂ ರಕ್ಷಿಸಿಕೊಳ್ಳಲು ಅಸಮರ್ಥನಾದಾಗ ಮತ್ತೆ ಹೆದರಿಕೊಂಡೇ ದಯಾನಿಧಿಯಾದ  ರಾಮನ ಪಾದಗಳಲ್ಲಿ ಬಿದ್ದುಕೊಂಡಿತು. ಶರಣಾಗತನಾದ ಅವನನ್ನು ನೋಡಿದ ಶ್ರೀರಾಮಚಂದ್ರನು ಅವನಲ್ಲಿ ಹೇಳಿದನು ॥57-59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಅಮೋಘಮೇತದಸ್ತ್ರಂ ಮೇ ದತ್ತೆತ್ತೈಕಾಕ್ಷಮಿತೋ ವ್ರಜ ।</p>
<p class="Shlok">ಸವ್ಯಂ ದತ್ತ್ವಾ ಗತಃ ಕಾಕ ಏವಂ ಪೌರುಷವಾನಪಿ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಉಪೇಕ್ಷತೇ ಕಿಮರ್ಥಂ ಮಾಮಿದಾನೀಂ ಸೋಽಪಿ ರಾಘವಃ ।</p>
<p class="Shlok">ಹನೂಮಾನಪಿ ತಾಮಾಹ ಶ್ರುತ್ವಾ ಸೀತಾನುಭಾಷಿತಮ್ ॥</p>
<p class="Shlok-Number">(ಶ್ಲೋಕ-62)</p>
<p class="Shlok">ದೇವಿ ತ್ವಾಂ ಯದಿ ಜಾನಾತಿ ಸ್ಥಿತಾಮತ್ರ ರಘೂತ್ತಮಃ ।</p>
<p class="Shlok">ಕರಿಷ್ಯತಿ ಕ್ಷಣಾದ್ಭಸ್ಮ ಲಂಕಾಂ ರಾಕ್ಷಸಮಂಡಿತಾಮ್  ॥</p>
<p class="Text">‘ನನ್ನ ಅಸವು ವ್ಯರ್ಥವಾಗತಕ್ಕದ್ದಲ್ಲ. ಇದು ಅಮೋಘವಾದುದು. ಇದಕ್ಕೆ ನಿನ್ನ ಒಂದು ಕಣ್ಣನ್ನು ಕೊಟ್ಟು ಇಲ್ಲಿಂದ ಹೊರಟು ಹೋಗು.’ ಆಗ ಕಾಗೆಯು ಎಡಗಣ್ಣನ್ನು ನೀಡಿ ಹೊರಟು ಹೋಯಿತು. ಇಂತಹ ಪೌರುಷವುಳ್ಳವನಾಗಿದ್ದರೂ ಶ್ರೀರಾಮನು ಏತಕ್ಕಾಗಿ ನನ್ನನ್ನು ಇನ್ನೂ ಉಪೇಕ್ಷಿಸುತ್ತಿರುವನು?’’ ಸೀತೆಯು ಆಡಿದ ಮಾತನ್ನು ಕೇಳಿದ ಹನುಮಂತನು ‘‘ದೇವಿ! ಶ್ರೀರಾಮನು ನೀನು ಇಲ್ಲಿರುವುದನ್ನು ತಿಳಿಯುತ್ತಲೇ ಒಂದು ಕ್ಷಣದಲ್ಲಿ ರಾಕ್ಷಸರಿಂದ ಅಲಂಕೃತವಾದ ಈ ಲಂಕೆಯನ್ನು ಸುಟ್ಟು ಬೂದಿ ಮಾಡಿಬಿಡುವನು ಎಂದು ಹೇಳಿದನು. ॥60-62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಜಾನಕೀ ಪ್ರಾಹ ತಂ ವತ್ಸ ಕಥಂ ತ್ವಂ ಯೋತ್ಸ್ಯಸೇಸುರೈಃ ।</p>
<p class="Shlok">ಅತಿಸೂಕ್ಷ್ಮವಪುಃ ಸರ್ವೇ ವಾನರಾಶ್ಚ ಭವಾದೃಶಾಃ  ॥</p>
<p class="Text">ಆಗ ಜಾನಕಿಯು ಕೇಳುತ್ತಾಳೆ - ‘‘ಮಗೂ! ನೀನು ರಾಕ್ಷಸರೊಡನೆ ಹೇಗೆ ಯುದ್ಧಮಾಡುವೆ? ಇಷ್ಟೊಂದು ಸಣ್ಣ  ಶರೀರ ದವನಾಗಿರುವಿಯಲ್ಲ! ಎಲ್ಲ ಕಪಿಗಳೂ ಕೂಡ ನಿನ್ನಂತೆ ಇರಬಹುದಲ್ಲ!’’ ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಶ್ರುತ್ವಾ ತದ್ವಚನಂ ದೇವ್ಯೈ ಪೂರ್ವರೂಪಮದರ್ಶಯತ್ ।</p>
<p class="Shlok">ಮೇರುಮಂದರಸಂಕಾಶಂ ರಕ್ಷೋಗಣವಿಭೀಷಣಮ್  ॥</p>
<p class="Text">ಜಾನಕೀದೇವಿಯ ಮಾತನ್ನು ಕೇಳಿ ಹನುಮಂತನು ಆಕೆಗೆ ತನ್ನ ಹಿಂದಿನ ರೂಪವನ್ನು ಎಂದರೆ, ಮೇರು-ಮಂದರ ಪರ್ವತಗಳಿಗೆ ಸಮಾನವಾದ ವಿಶಾಲವಾದ ಹಾಗೂ ರಾಕ್ಷಸರ ಸಮೂಹಕ್ಕೆ ಭಯವನ್ನುಂಟು ಮಾಡುವಂತಹ ಬೃಹತ್ ರೂಪವನ್ನು ತೋರಿದನು. ॥64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ದೃಷ್ಟ್ವಾ ಸೀತಾ ಹನೂಮಂತಂ ಮಹಾಪರ್ವತಸನ್ನಿಭಮ್ ।</p>
<p class="Shlok">ಹರ್ಷೇಣ ಮಹತಾವಿಷ್ಟಾ  ಪ್ರಾಹ ತಂ ಕಪಿಕುಂಜರಮ್  ॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಸಮರ್ಥೋಸಿ ಮಹಾಸತ್ತ್ವ ದ್ರಕ್ಷ್ಯಂತಿ ತ್ವಾಂ ಮಹಾಬಲಮ್ ।</p>
<p class="Shlok">ರಾಕ್ಷಸ್ಯಸ್ತೇ ಶುಭಃ ಪಂಥಾ ಗಚ್ಛ ರಾಮಾಂತಿಕಂ ದ್ರುತಮ್ ॥</p>
<p class="Text">ಸೀತೆಯು ಮಹಾಪರ್ವತದಂತಿರುವ ಆ ಹನುಮಂತನನ್ನು ಕಂಡು ಬಹಳವಾದ ಸಂತೋಷದಿಂದ ಕೂಡಿದವಳಾಗಿ ಆ ಕಪಿಶ್ರೇಷ್ಠನನ್ನು ಕುರಿತು ‘‘ಹೇ ಬಲಾಢ್ಯನೆ! ನೀನು ಮಹಾಸಾಮರ್ಥ್ಯಶಾಲಿಯಾಗಿರುವೆ. ರಾಕ್ಷಸಿಯರು ನೀನು ಮಹಾಬಲಶಾಲಿಯೆಂಬುದನ್ನು ಕಂಡುಕೊಳ್ಳುವರು. ನೀನು ಬೇಗನೆ ರಾಮಚಂದ್ರನ ಬಳಿಗೆ ಹೋಗು. ನಿನ್ನ ದಾರಿಯು ಶುಭವಾಗಲಿ’’ ಎಂದು ಹರಸಿದಳು. ॥65-66॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಬುಭುಕ್ಷಿತಃ ಕಪಿಃ ಪ್ರಾಹ ದರ್ಶನಾತ್ಪಾರಣಂ ಮಮ ।</p>
<p class="Shlok">ಭವಿಷ್ಯತಿ ಫಲೈಃ ಸರ್ವೈಸ್ತವ ದೃಷ್ಟೌ ಸ್ಥಿತೈರ್ಹಿ ಮೇ ॥</p>
<p class="Shlok-Number">(ಶ್ಲೋಕ-68)</p>
<p class="Shlok">ತಥೇತ್ಯುಕ್ತಃ ಸಜಾನಕ್ಯಾ ಭಕ್ಷಯಿತ್ವಾ ಫಲಂ ಕಪಿಃ ।</p>
<p class="Shlok">ತತಃ ಪ್ರಸ್ಥಾಪಿತೋಽಗಚ್ಛಜ್ಜಾನಕೀಂ ಪ್ರಣಿಪತ್ಯ ಸಃ ।</p>
<p class="Shlok">ಕಿಂಚಿದ್ದೂರಮಥೋ ಗತ್ವಾ ಸ್ವಾತ್ಮನ್ಯೇವಾನ್ವಚಿಂತಯತ್ ॥</p>
<p class="Text">ಹನುಮಂತನು- ‘‘ಅಮ್ಮಾ! ನಿನ್ನ ದರ್ಶನ ಪಡೆದುಕೊಂಡೆ. ನನಗೆ ಹಸಿವೆಯಾಗಿದೆ. ಈಗ ನಿನ್ನ ಮುಂದೆ ಬಿಟ್ಟಿರುವ ಈ ಹಣ್ಣುಗಳಿಂದ ನಾನು ಪಾರಣೆ ಮಾಡಿಕೊಳ್ಳಲೇ?’’ ಎಂದು ಕೇಳಿದಾಗ, ಸೀತೆಯು ಹಾಗೆಯೇ ಆಗಲಿ ಎಂದು ಹೇಳಿದಳು. ಹೀಗೆ ಜಾನಕಿಯಿಂದ ಅಪ್ಪಣೆ ಪಡೆದ ಕಪಿಪುಂಗವನು ಹಣ್ಣುಗಳನ್ನು ತಿಂದು, ಬಳಿಕ ಸೀತೆಗೆ ನಮಸ್ಕಾರ ಮಾಡಿ ಅವಳಿಂದ ಬೀಳ್ಕೊಂಡು ಹೊರಟನು. ಸ್ವಲ್ಪ ದೂರ ಹೋಗುತ್ತಲೇ ತನ್ನಲ್ಲೇ ಯೋಚಿಸತೊಡಗಿದನು. ॥67-68॥</p>
<p class="Shlok-Number">(ಶ್ಲೋಕ-69)</p>
<p class="Shlok">ಕಾರ್ಯಾರ್ಥಮಾಗತೋ ದೂತಃ ಸ್ವಾಮಿಕಾರ್ಯಾವಿರೋಧತಃ ।</p>
<p class="Shlok">ಅನ್ಯತ್ಕಿಂಚಿದಸಂಪಾದ್ಯ ಗಚ್ಛತ್ಯಧಮ ಏವ ಸಃ ॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಅತೋಽಹಂ ಕಿಂಚಿದನ್ಯಚ್ಚ ಕೃತ್ವಾ ದೃಷ್ಟ್ವಾಥ ರಾವಣಮ್ ।</p>
<p class="Shlok">ಸಂಭಾಷ್ಯ ಚ ತತೋ ರಾಮದರ್ಶನಾರ್ಥಂ ವ್ರಜಾಮ್ಯಹಮ್ ॥</p>
<p class="Text">ಕಾರ್ಯ ಸಾಧನೆಗಾಗಿ ಬಂದಿರುವ ಸೇವಕನು ಯಜಮಾನನ ಕಾರ್ಯದಲ್ಲಿ ಬೇರೆ ಯಾವುದೇ ವಿರೋಧವಿಲ್ಲದಂತಹ ಬೇರೆ ಏನನ್ನಾದರೂ ಸಾಧಿಸದೇ ಹಾಗೆಯೇ ಹೋದರೆ ಅವನು ಕೀಳಾದವನೇ ಸರಿ. ಆದ್ದರಿಂದ ನಾನು ಇನ್ನೇನಾದರೂ ಬೇರೆ ಕೆಲಸ ಮಾಡಿ ರಾವಣನನ್ನು ಕಂಡು ಮಾತನಾಡಿ ಅನಂತರ ಶ್ರೀರಾಮನ ದರ್ಶನಕ್ಕೆ ಹೊರಡುವೆನು.’’ ॥69-70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ಇತಿ ನಿಶ್ಚಿತ್ಯ ಮನಸಾ ವೃಕ್ಷಷಂಡಾನ್ಮಹಾಬಲಃ ।</p>
<p class="Shlok">ಉತ್ಪಾಟ್ಯಾಶೋಕವನಿಕಾಂ ನಿರ್ವೃಕ್ಷಾಮಕರೋತ್ ಕ್ಷಣಾತ್ ॥</p>
<p class="Shlok-Number">(ಶ್ಲೋಕ-72)</p>
<p class="Shlok">ಸೀತಾಶ್ರಯನಗಂ ತ್ಯಕ್ತ್ವಾ ವನಂ ಶೂನ್ಯಂ ಚಕಾರ ಸಃ ।</p>
<p class="Shlok">ಉತ್ಪಾಟಯಂತಂ ವಿಪಿನಂ ದೃಷ್ಟ್ವಾ ರಾಕ್ಷಸಯೋಷಿತಃ ॥</p>
<p class="Shlok-Number">(ಶ್ಲೋಕ-73)</p>
<p class="Shlok">ಅಪೃಚ್ಛಞ ಜಾನಕೀಂ ಕೋಽಸೌ ವಾನರಾಕೃತಿರುದ್ಭಟಃ ॥</p>
<p class="Text">ಹೀಗೆಂದು ಮನಸ್ಸಿನಲ್ಲಿ ನಿಶ್ಚಯಿಸಿ ಮಹಾಬಲಶಾಲಿಯಾದ ಹನುಮಂತನು ಅಶೋಕವನದ ಮರಗಳನ್ನೆಲ್ಲ ಬುಡ ಸಹಿತ ಕಿತ್ತುಹಾಕಿ ಕ್ಷಣಮಾತ್ರದಲ್ಲಿ ಬೋಳಾಗಿಸಿದನು. ಆದರೆ ಸೀತೆಯು ಕುಳಿತಿದ್ದ ಶಿಂಶಪಾವೃಕ್ಷ ಒಂದನ್ನು ಉಳಿಸಿ ಉಳಿದುದನ್ನು ಒಂದೂ ಬಿಡದೆ ಬರಿದು ಮಾಡಿದನು. ಹೀಗೆ ಮರಗಳನ್ನು ಕಿತ್ತೆಸೆಯುತ್ತಿರುವ ಕಪಿಯನ್ನು ಕಂಡು ರಾಕ್ಷಸಿಯರು ಸೀತೆಯ ಬಳಿ ‘‘ಈ ವಾನರಾಕೃತಿಯ ಉದ್ಧಟ ವ್ಯಕ್ತಿ ಯಾರು?’’ ಎಂದು ಕೇಳಿದರು. ॥71-73॥</p>
<p class="Shlok-Number">(ಶ್ಲೋಕ-74)</p>
<p class="Uvach">ಜಾನಕ್ಯುವಾಚ </p>
<p class="Shlok">ಭವತ್ಯ ಏವ ಜಾನಂತಿ ಮಾಯಾಂ ರಾಕ್ಷಸನಿರ್ಮಿತಾಮ್ ।</p>
<p class="Shlok">ನಾಹಮೇನಂ ವಿಜಾನಾಮಿ ದುಃಖಶೋಕಸಮಾಕುಲಾ  ॥</p>
<p class="Text">ಜಾನಕಿಯಿಂತೆಂದಳು — ‘‘ರಾಕ್ಷಸರು ಹರಡಿರುವ ಈ ಮಾಯೆಯನ್ನು ನೀವೇ ಬಲ್ಲಿರಿ. ದುಃಖದಿಂದಲೂ, ಶೋಕದಿಂದಲೂ ಬಳಲುತ್ತಿರುವ ನಾನು ಏನು ಬಲ್ಲೆನು?’’ ॥74॥ </p>
<p class="Shlok-Number">(ಶ್ಲೋಕ-75)</p>
<p class="Shlok">ಇತ್ಯುಕ್ತಾಸ್ತ್ವರಿತಂ ಗತ್ವಾ  ರಾಕ್ಷಸ್ಯೋ ಭಯಪೀಡಿತಾಃ ।</p>
<p class="Shlok">ಹನೂಮತಾ ಕೃತಂ ಸರ್ವಂ ರಾವಣಾಯ ನ್ಯವೇದಯನ್  ॥</p>
<p class="Text">ಸೀತೆಯು ಹೀಗೆನ್ನಲು ಭಯದಿಂದ ನಡುಗಿದ ರಾಕ್ಷಸ ಸ್ತ್ರೀಯರು ಲಗುಬಗೆಯಿಂದ ರಾವಣನ ಬಳಿಗೆ ಹೋಗಿ ಹನುಮಂತನು ಮಾಡಿದ ಎಲ್ಲ ಕೃತ್ಯಗಳನ್ನು ಹೇಳತೊಡಗಿದರು. ॥75॥</p>
<p class="Shlok-Number">(ಶ್ಲೋಕ-76)</p>
<p class="Shlok">ದೇವ ಕಶ್ಚಿನ್ಮಹಾಸತ್ತ್ವೋ ವಾನರಾಕೃತಿದೇಹಭೃತ್ ।</p>
<p class="Shlok">ಸೀತಯಾ ಸಹ ಸಂಭಾಷ್ಯ ಹ್ಯಶೋಕವನಿಕಾಂ ಕ್ಷಣಾತ್ ।</p>
<p class="Shlok">ಉತ್ಪಾಟ್ಯ ಚೈತ್ಯಪ್ರಾಸಾದಂ ಬಭಂಜಾಮಿತವಿಕ್ರಮಃ ॥</p>
<p class="Shlok-Number">(ಶ್ಲೋಕ-77)</p>
<p class="Shlok">ಪ್ರಾಸಾದರಕ್ಷಿಣಃ ಸರ್ವಾನ್ಹತ್ವಾ  ತತ್ರೈವ ತಸ್ಥಿವಾನ್  ।</p>
<p class="Shlok">ತಚ್ಛ್ರುತ್ವಾ ತೂರ್ಣಮುತ್ಥಾಯ ವನಭಂಗಂ ಮಹಾಪ್ರಿಯಮ್ ॥</p>
<p class="Shlok-Number">(ಶ್ಲೋಕ-78)</p>
<p class="Shlok">ಕಿಂಕರಾನ್ಪ್ರೇಷಯಾಮಾಸ ನಿಯುತಂ ರಾಕ್ಷಸಾಧಿಪಃ ।</p>
<p class="Shlok">ನಿಭಗ್ನಚೈತ್ಯಪ್ರಾಸಾದಪ್ರಥಮಾಂತರಸಂಸ್ಥಿತಃ ॥</p>
<p class="Shlok-Number">(ಶ್ಲೋಕ-79)</p>
<p class="Shlok">ಹನುಮಾನ್ಪರ್ವತಾಕಾರೋ ಲೋಹಸ್ತಂಭಕೃತಾಯುಧಃ ।</p>
<p class="Shlok">ಕಿಂಚಿಲ್ಲಾಂಗೂಲಚಲನೋ ರಕ್ತಾಸ್ಯೋ ಭೀಷಣಾಕೃತಿಃ ॥</p>
<p class="Text">‘‘ಒಡೆಯಾ! ಕಪಿಯ ಆಕಾರವನ್ನು ಧರಿಸಿದ ಭಾರೀ ದೊಡ್ಡ ಶರೀರವುಳ್ಳ ಒಂದು ಪ್ರಾಣಿಯು  ಸೀತೆಯೊಡನೆ ಮಾತನಾಡಿ, ಕ್ಷಣಮಾತ್ರದಲ್ಲಿ ಅಶೋಕವನವನ್ನು ಕಿತ್ತೆಸೆಯಿತು. ಆ ಮಹಾ ಪರಾಕ್ರಮಿಯು ಮಂದಿರವನ್ನು ಮುರಿದು ಹಾಕಿ ಅಲ್ಲಿ ರಕ್ಷಕರಾಗಿದ್ದ ಎಲ್ಲ ರಾಕ್ಷಸರನ್ನು ಕೊಂದು ಇನ್ನೂ ಅಲ್ಲಿಯೇ ಕುಳಿತಿರುವನು. ರಾಕ್ಷಸಾಧಿಪನಾದ ರಾವಣನು ತನಗೆ ಬಹಳ ಅಪ್ರಿಯವಾದ ವನಭಂಗದ ಸುದ್ದಿಯನ್ನು ಕೇಳಿ ದಿಗ್ಗನೇ ಎದ್ದು ಹತ್ತು ಲಕ್ಷ ಕಿಂಕರರೆಂಬ ರಾಕ್ಷಸರನ್ನು ಕಳಿಸಿದನು. ಇತ್ತ ಹನುಮಂತನು ಮುರಿದ ಮಂದಿರದ ಲೋಹಸ್ತಂಭವನ್ನೇ ಆಯುಧವನ್ನಾಗಿ ಧರಿಸಿಕೊಂಡು, ಭಗ್ನಗೊಂಡ ಮಂದಿರದ ಮುಂಭಾಗದಲ್ಲಿ  ಕುಳಿತು, ಬಾಲವನ್ನು ಆಡಿಸುತ್ತಾ, ಕೆಂಪಾದ ಮುಖದಿಂದ ಭಯಂಕರವಾದ ರೂಪವನ್ನು ಧರಿಸಿಕೊಂಡಿದ್ದನು. ॥76-79॥</p>
<p class="Shlok-Number">(ಶ್ಲೋಕ-80)</p>
<p class="Shlok">ಆಪತಂತಂ ಮಹಾಸಂಘಂ ರಾಕ್ಷಸಾನಾಂ ದದರ್ಶ ಸಃ ।</p>
<p class="Shlok">ಚಕಾರ ಸಿಂಹನಾದಂ ಚ ಶ್ರುತ್ವಾ ತೇ ಮುಮುಹುರ್ಭೃಶಮ್ ॥</p>
<p class="Text">ತನ್ನೆಡೆಗೆ ಬರುತ್ತಿರುವ ರಾಕ್ಷಸ ಸಮೂಹವನ್ನು ಕಂಡು ಹನುಮಂತನು ಘೋರವಾದ ಸಿಂಹನಾದವನ್ನು ಮಾಡಿದನು. ಇದನ್ನು ಕೇಳಿದ ಅವರೆಲ್ಲರೂ ಸ್ತಬ್ಧರಾದರು. ॥80॥</p>
<p class="Shlok-Number">(ಶ್ಲೋಕ-81)</p>
<p class="Shlok">ಹನೂಮಂತಮಥೋ ದೃಷ್ಟ್ವಾ ರಾಕ್ಷಸಾ ಭೀಷಣಾಕೃತಿಮ್ ।</p>
<p class="Shlok">ನಿರ್ಜಘ್ನುರ್ವಿವಿಧಾಸೌಘೈಃ ಸರ್ವರಾಕ್ಷಸಘಾತಿನಮ್ ॥</p>
<p class="Text">ಅನಂತರ ಎಲ್ಲ ರಾಕ್ಷಸರನ್ನು ಕೊಲ್ಲುವಂತಹ ಭಯಂಕರಾಕೃತಿಯ ಹನುಮಂತನನ್ನು ಕಂಡು ರಾಕ್ಷಸರು ನಾನಾವಿಧವಾದ ಅಸ್ತ್ರಗಳ ಸಮೂಹದಿಂದ ಅವನನ್ನು ಹೊಡೆಯ ತೊಡಗಿದರು. ॥81॥</p>
<p class="Shlok-Number">(ಶ್ಲೋಕ-82)</p>
<p class="Shlok">ತತ ಉತ್ಥಾಯ ಹನುಮಾನ್ಮುದ್ಗರೇಣ ಸಮಂತತಃ ।</p>
<p class="Shlok">ನಿಷ್ಪಿಪೇಷ ಕ್ಷಣಾದೇವ ಮಶಕಾನಿವ ಯೂಥಪಃ ॥</p>
<p class="Text">ಅನಂತರ ಆನೆಯು ಸೊಳ್ಳೆಗಳನ್ನು ಮಸೆದು ಹಾಕುವಂತೆ ಹನುಮಂತನು ಮೇಲಕ್ಕೆದ್ದು ಮುದ್ಗರದಿಂದ ಕ್ಷಣಮಾತ್ರದಲ್ಲಿ ಸುತ್ತಲೂ ಇದ್ದ ರಾಕ್ಷಸರನ್ನು ಬಡಿದು ಕೊಂದು ಹಾಕಿದನು. ॥82॥</p>
<p class="Shlok-Number">(ಶ್ಲೋಕ-83)</p>
<p class="Shlok">ನಿಹತಾಂಕಿಂಕರಾನ್ ಶ್ರುತ್ವಾ ರಾವಣಃ ಕ್ರೊಧಮೂರ್ಚ್ಛಿತಃ ।</p>
<p class="Shlok">ಪಂಚ ಸೇನಾಪತೀಂಸ್ತತ್ರ ಪ್ರೇಷಯಾಮಾಸ ದುರ್ಮದಾನ್ ॥</p>
<p class="Text">ತಮ್ಮ ಸೈನ್ಯವು ಸತ್ತುಹೋದ ವಾರ್ತೆಯನ್ನು ಕೇಳಿ ರಾವಣನು ಸಿಟ್ಟಿನಿಂದ ಹುಚ್ಚನಂತಾಗಿ ಮದಗರ್ವಿತರಾದ ಐದು ಜನ ಸೇನಾಪತಿಗಳನ್ನು ಸೈನ್ಯದೊಂದಿಗೆ ಕಳಿಸಿದನು. ॥83॥</p>
<p class="Shlok-Number">(ಶ್ಲೋಕ-84)</p>
<p class="Shlok">ಹನೂಮಾನಪಿ ತಾನ್ಸರ್ವಾಂಲ್ಲೋಹಸ್ತಂಭೇನ ಚಾಹನತ್ ।</p>
<p class="Shlok">ತತಃ  ಕ್ರುದ್ಧೋ ಮಂತ್ರಿಸುತಾನ್ಪ್ರೇಷಯಾಮಾಸ ಸಪ್ತ ಸಃ ॥</p>
<p class="Text">ಹನುಮಂತನು ಅವರೆಲ್ಲರನ್ನು ಲೋಹಸ್ತಂಭದಿಂದ ಹೊಡೆದುಕೊಂದನು. ಅನಂತರ ಕುಪಿತನಾದ ರಾವಣನು ಏಳು ಜನ ಮಂತ್ರಿ ಪುತ್ರರನ್ನು ಯುದ್ಧಕ್ಕೆ ಕಳಿಸಿದನು. ॥84॥</p>
<p class="Shlok-Number">(ಶ್ಲೋಕ-85)</p>
<p class="Shlok">ಆಗತಾನಪಿ ತಾನ್ಸರ್ವಾನ್ಪೂರ್ವವದ್ವಾನರೇಶ್ವರಃ ।</p>
<p class="Shlok">ಕ್ಷಣಾನ್ನಿಃಶೇಷತೋ ಹತ್ವಾ  ಲೋಹಸ್ತಂಭೇನ ಮಾರುತಿಃ ॥</p>
<p class="Text">ವಾನರಾಧೀಶ ಪವನನಂದನನು ಹಿಂದಿನವರಂತೆ ಎಲ್ಲರನ್ನು ಲೋಹಸ್ತಂಭದಿಂದ ಕ್ಷಣಮಾತ್ರದಲ್ಲಿ ಒಬ್ಬರನ್ನೂ ಉಳಿಸದೆ ಕೊಂದುಹಾಕಿದನು. ॥85॥</p>
<p class="Shlok-Number">(ಶ್ಲೋಕ-86)</p>
<p class="Shlok">ಪೂರ್ವಸ್ಥಾನಮುಪಾಶ್ರಿತ್ಯ ಪ್ರತೀಕ್ಷನ್ ರಾಕ್ಷಸಾನ್ ಸ್ಥಿತಃ ।</p>
<p class="Shlok">ತತೋ ಜಗಾಮ ಬಲವಾನ್ಕೂಮಾರೋಕ್ಷಃ ಪ್ರತಾಪವಾನ್ ॥</p>
<p class="Text">ಮತ್ತೆ ತನ್ನ ಹಿಂದಿನ ಜಾಗಕ್ಕೆ ಬಂದು ಕುಳಿತು ರಾಕ್ಷಸರ ಬರವನ್ನು ಕಾಯುತ್ತಿದ್ದನು. ಆಗ ಪ್ರತಾಪಶಾಲಿಯೂ, ಬಲಿಷ್ಠನೂ ಆದ ರಾವಣನ ಮಗ  ಅಕ್ಷಕುಮಾರನು ಬಂದನು. ॥86॥ <span class="char-style-override-12"></span></p>
<p class="Shlok-Number">(ಶ್ಲೋಕ-87)</p>
<p class="Shlok">ತಮುತ್ಪಪಾತ ಹನುಮಾನ್ ದೃಷ್ಟ್ವಾಕಾಶೇ ಸಮುದ್ಗರಃ ।</p>
<p class="Shlok">ಗಗನಾತ್ತ್ವರಿತೋ ಮೂರ್ಧ್ನಿ ಮುದ್ಗರೇಣ ವ್ಯತಾಡಯತ್ ॥ </p>
<p class="Shlok-Number">(ಶ್ಲೋಕ-88)</p>
<p class="Shlok">ಹತ್ವಾ ತಮಕ್ಷಂ ನಿಃಶೇಷಂ ಬಲಂ ಸರ್ವಂ ಚಕಾರ ಸಃ ॥</p>
<p class="Text">ಅವನನ್ನು ಕಂಡು ಹನುಮಂತನು ಮುದ್ಗರವೆಂಬ ಆಯುಧಸಹಿತನಾಗಿ  ಆಕಾಶಕ್ಕೆ ನೆಗೆದನು. ವೇಗವಾಗಿ ಆಕಾಶದಿಂದಲೇ ಕೆಳಕ್ಕೆ ಮುದ್ಗ ರಾಯುಧದಿಂದ ರಾಕ್ಷಸನ ತಲೆಯ ಮೇಲೆ ಹೊಡೆದನು. ಹೀಗೆ ಅಕ್ಷಕುಮಾರನನ್ನು ಕೊಂದು ರಾಕ್ಷಸಸೈನ್ಯವನ್ನೆಲ್ಲವನ್ನು ಸ್ವಲ್ಪವೂ ಉಳಿಯದಂತೆ ನಾಶಮಾಡಿದನು. ॥87-88॥</p>
<p class="Shlok-Number">(ಶ್ಲೋಕ-89)</p>
<p class="Shlok">ತತಃ ಶ್ರುತ್ವಾ ಕುಮಾರಸ್ಯ ವಧಂ ರಾಕ್ಷಸಪುಂಗವಃ ।</p>
<p class="Shlok">ಕ್ರೋಧೇನ ಮಹತಾವಿಷ್ಟ ಇಂದ್ರಜೇತಾರಮಬ್ರವೀತ್ ॥</p>
<p class="Shlok-Number">(ಶ್ಲೋಕ-90)</p>
<p class="Shlok">ಪುತ್ರ ಗಚ್ಛಾಮ್ಯಹಂ ತತ್ರ ಯತ್ರಾಸ್ತೇ ಪುತ್ರಹಾ ರಿಪುಃ ।</p>
<p class="Shlok">ಹತ್ವಾ ತಮಥವಾ ಬದ್ಧ್ವಾ ಆನಯಿಷ್ಯಾಮಿ ತೇಂತಕಮ್ ॥</p>
<p class="Text">ರಾಜಕುಮಾರ ಅಕ್ಷನ ವಧೆಯ ವೃತ್ತಾಂತವನ್ನು ಕೇಳಿ ರಾಕ್ಷಸ ಶ್ರೇಷ್ಠನಾದ ರಾವಣನು ಬಹಳ ಕೋಪಾವಿಷ್ಟನಾಗಿ ಇಂದ್ರಜಿತು ವನ್ನು ಕುರಿತು - ‘‘ಮಗನೆ! ನನ್ನ ಮಗನನ್ನು ಕೊಂದ ಆ ಶತ್ರುವು ಇರುವಲ್ಲಿಗೆ ನಾನೇ ಹೋಗಿ ಅವನನ್ನು ಕೊಂದು ಅಥವಾ ಕಟ್ಟಿಕೊಂಡು ನಿನ್ನ ಬಳಿಗೆ ತರುವೆನು’’ ಎಂದನು. ॥89-90॥</p>
<p class="Shlok-Number">(ಶ್ಲೋಕ-91)</p>
<p class="Shlok">ಇಂದ್ರಜಿತ್ಪಿತರಂ ಪ್ರಾಹ ತ್ಯಜ ಶೋಕಂ ಮಹಾಮತೇ ।</p>
<p class="Shlok">ಮಯಿ ಸ್ಥಿತೇ ಕಿಮರ್ಥಂ ತ್ವಂ ಭಾಷಸೇ ದುಃಖಿತಂ ವಚಃ ॥</p>
<p class="Text">ಆಗ ಇಂದ್ರಜಿತ್ತು ತಂದೆಯ ಬಳಿ ಹೇಳುತ್ತಾನೆ - ‘‘ಎಲೈ ಬುದ್ಧಿಶಾಲಿಯೆ! ಶೋಕವನ್ನು ಬಿಡು. ನಾನು ಇರುವಾಗಲೇ ನೀನು ದುಃಖದಿಂದ ಕೂಡಿದ ಮಾತನ್ನು ಏಕೆ ಆಡುವೆ? ॥91॥</p>
<p class="Shlok-Number">(ಶ್ಲೋಕ-92)</p>
<p class="Shlok">ಬದ್ ಧ್ವಾನೇಷ್ಯೇ ದ್ರುತಂ ತಾತ ವಾನರಂ ಬ್ರಹ್ಮಪಾಶತಃ ।</p>
<p class="Shlok">ಇತ್ಯುಕ್ತ್ವಾ ರಥಮಾರುಹ್ಯ ರಾಕ್ಷಸೈರ್ಬಹುಭಿರ್ವೃತಃ ॥</p>
<p class="Shlok-Number">(ಶ್ಲೋಕ-93)</p>
<p class="Shlok">ಜಗಾಮ ವಾಯುಪುತ್ರಸ್ಯ ಸಮೀಪಂ ವೀರವಿಕ್ರಮಃ ।</p>
<p class="Shlok">ತತೋಽತಿಗರ್ಜಿತಂ ಶ್ರುತ್ವಾ  ಸ್ತಂಭಮುದ್ಯಮ್ಯ ವೀರ್ಯವಾನ್ ॥</p>
<p class="Shlok-Number">(ಶ್ಲೋಕ-94)</p>
<p class="Shlok">ಉತ್ಪಪಾತ ನಭೋದೇಶಂ ಗರುತ್ಮಾನಿವ ಮಾರುತಿಃ ।</p>
<p class="Shlok">ತತೋ ಭ್ರಮಂತಂ ನಭಸಿ ಹನೂಮಂತಂ ಶಿಲೀಮುಖೈಃ ॥</p>
<p class="Shlok-Number">(ಶ್ಲೋಕ-95)</p>
<p class="Shlok">ವಿದ್ ಧ್ವಾ ತಸ್ಯ ಶಿರೋಭಾಗಮಿಷುಭಿಶ್ಚಾಷ್ಟಭಿಃ ಪುನಃ ।</p>
<p class="Shlok">ಹೃದಯಂ ಪಾದಯುಗಲಂ ಷಡ್ ಭಿರೇಕೇನ ವಾಲಧಿಮ್ ॥</p>
<p class="Shlok-Number">(ಶ್ಲೋಕ-96)</p>
<p class="Shlok">ಭೇದಯಿತ್ವಾ ತತೋ ಘೋರಂ ಸಿಂಹನಾದಮಥಾಕರೋತ್ ।</p>
<p class="Shlok">ತತೋಽತಿಹರ್ಷಾದ್ಧನುಮಾನ್ ಸ್ತಂಭಮುದ್ಯಮ್ಯ ವೀರ್ಯವಾನ್  ॥</p>
<p class="Shlok-Number">(ಶ್ಲೋಕ-97)</p>
<p class="Shlok">ಜಘಾನ ಸಾರಥಿಂ ಸಾಶ್ವಂ ರಥಂ ಚಾಚೂರ್ಣಯತ್ ಕ್ಷಣಾತ್ ।</p>
<p class="Shlok">ತತೋಽನ್ಯಂ ರಥಮಾದಾಯ  ಮೇಘನಾದೋ ಮಹಾಬಲಃ  ॥</p>
<p class="Shlok-Number">(ಶ್ಲೋಕ-98)</p>
<p class="Shlok">ಶೀಘ್ರಂ ಬ್ರಹ್ಮಾಸಮಾದಾಯ ಬದ್ ಧ್ವಾ ವಾನರಪುಂಗವಮ್ ।</p>
<p class="Shlok">ನಿನಾಯ ನಿಕಟಂ ರಾಜ್ಞೋ ರಾವಣಸ್ಯ ಮಹಾಬಲಃ ॥</p>
<p class="Text">‘‘ಅಪ್ಪಾ! ನಾನು ಆ ಕಪಿಯನ್ನು ಬ್ರಹ್ಮಾಸ್ತ್ರದಿಂದ ಕಟ್ಟಿ ತರುತ್ತೇನೆ’’ ಹೀಗೆಂದು ಹೇಳಿ ಮಹಾಪರಾಕ್ರಮಿ, ವೀರನಾದ ಅವನು ರಥವನ್ನೇರಿ ಅನೇಕ ರಾಕ್ಷಸರೊಡನೆ ಪವನ ಪುತ್ರ ಹನುಮಂತನ ಬಳಿಗೆ ಬಂದನು. ಆಗ ಹೆಚ್ಚಿನ ಗರ್ಜನೆಯನ್ನು ಕೇಳಿದ ವೀರನಾದ ಹನುಮಂತನು ಲೋಹಸ್ತಂಭವನ್ನು ಕೈಗೆತ್ತಿಕೊಂಡು ಗರುಡನಂತೆ ಆಕಾಶಕ್ಕೆ ನೆಗೆದನು. ಹಾಗೆ ಆಕಾಶದಲ್ಲಿ ಹಾರಾಡುತ್ತಿದ್ದ ಹನುಮಂತನ ತಲೆಯ ಭಾಗಕ್ಕೆ ಎಂಟು ಬಾಣಗಳನ್ನು ಹೊಡೆದು ಆರು ಬಾಣಗಳನ್ನು ಎದೆಗೆ ಮತ್ತು ಎರಡು ಕಾಲುಗಳಿಗೆ ಹೊಡೆದು, ಒಂದು ಬಾಣವನ್ನು ಬಾಲಕ್ಕೆ ಹೊಡೆದು ಇಂದ್ರಜಿತುವು ಘಟ್ಟಿಯಾಗಿ ಸಿಂಹನಾದ ಮಾಡಿದನು. ಆಗ ಹೆಚ್ಚಿನ ಸಂತೋಷದಿಂದ ವೀರ್ಯಶಾಲಿಯಾದ ಹನುಮಂತನು ಲೋಹಸ್ತಂಭವನ್ನೆತ್ತಿಕೊಂಡು ಒಂದೇ ಕ್ಷಣದಲ್ಲಿ ಇಂದ್ರಜಿತುವಿನ ಸಾರಥಿಯನ್ನು ಕುದುರೆಗಳನ್ನು ಕೊಂದು, ರಥವನ್ನು ಪುಡಿಮಾಡಿದನು. ಆಗ ಮೇಘನಾದನು ಬೇರೊಂದು ರಥವನ್ನೇರಿ ಕೂಡಲೇ ಬ್ರಹ್ಮಾಸ್ತ್ರದಿಂದ ವಾನರಶ್ರೇಷ್ಠ ಹನುಮಂತನನ್ನು ಬಂಧಿಸಿ ರಾಜನಾದ ರಾವಣನ ಬಳಿಗೆ ಕರೆದೊಯ್ದನು. ॥92-98॥</p>
<p class="Shlok-Number">(ಶ್ಲೋಕ-99)</p>
<p class="Shlok">ಯಸ್ಯ ನಾಮ ಸತತಂ ಜಪಂತಿ </p>
<p class="Shlok">ಯೇಽಜ್ಞಾನ ಕರ್ಮಕೃತಬಂಧನಂ ಕ್ಷಣಾತ್ ।</p>
<p class="Shlok">ಸದ್ಯ ಏವ ಪರಿಮುಚ್ಯ ತತ್ಪದಂ </p>
<p class="Shlok">ಯಾಂತಿ ಕೋಟಿರವಿಭಾಸುರಂ ಶಿವಮ್ ॥</p>
<p class="Shlok-Number">(ಶ್ಲೋಕ-100)</p>
<p class="Shlok">ತಸ್ಯೈವ ರಾಮಸ್ಯ ಪದಾಂಬುಜಂ ಸದಾ </p>
<p class="Shlok">ಹೃತ್ಪದ್ಮಮಧ್ಯೇ  ಸುನಿಧಾಯ   ಮಾರುತಿಃ ।</p>
<p class="Shlok">ಸದೈವ ನಿರ್ಮುಕ್ತಸಮಸ್ತಬಂಧನಃ </p>
<p class="Shlok">ಕಿಂ ತಸ್ಯ ಪಾಶೈರಿತರೈಶ್ಚ ಬಂಧನೈಃ ॥</p>
<p class="Text">ಶ್ರೀರಾಮನ ನಾಮವನ್ನು ಸದಾಕಾಲವೂ ಜಪಿಸುತ್ತಿರುವಂಥವರು ಕ್ಷಣಮಾತ್ರದಲ್ಲಿ ಅಜ್ಞಾನದಿಂದ ಉಂಟಾದ ಬಂಧನವನ್ನು ಬಿಡಿಸಿಕೊಂಡು ಕೋಟಿಸೂರ್ಯ ಪ್ರಕಾಶಮಾನವಾದ ಮಂಗಳಕರವಾದ ಅವನ ಪದವಿಯನ್ನು ಸೇರುವರು. ಅಂತಹ ಶ್ರೀರಾಮನ ಪಾದಾರವಿಂದಗಳನ್ನು ಸದಾಕಾಲ ಹೃದಯ ಕಮಲದಲ್ಲಿ ದೃಢವಾಗಿರಿಸಿಕೊಂಡ ಮಾರುತಿಯು ಎಲ್ಲ ಬಂಧನಗಳಿಂದ ಬಿಡುಗಡೆ ಹೊಂದಿದನು. ಅಂಥವನಿಗೆ ಪಾಶಗಳಿಂದಾಗಲಿ, ಇತರ ಬಂಧನಗಳಿಂದಾಗಲಿ ಏನಾದೀತು? ॥99-100॥</p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಸುಂದರಕಾಂಡೇ ತೃತೀಯಃ ಸರ್ಗಃ ॥3॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಸುಂದರಕಾಂಡದಲ್ಲಿ ಮೂರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-8-4">ನಾಲ್ಕನೆಯ ಸರ್ಗ</p>
<p class="description">ಹನುಮಂತ ರಾವಣರ ಸಂವಾದ ಹಾಗೂ ಲಂಕಾದಹನ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಯಾಂತಂ ಕಪೀಂದ್ರಂ ಧೃತಪಾಶಬಂಧನಂ </p>
<p class="Shlok">ವಿಲೋಕ ಯಂತಂ ನಗರಂ ವಿಭೀತವತ್ ।</p>
<p class="Shlok">ಅತಾಡಯನ್ಮುಷ್ಟಿತಲೈಃ ಸುಕೋಪನಾಃ </p>
<p class="Shlok">ಪೌರಾಃ ಸಮಂತಾದನುಯಾಂತ ಈಕ್ಷಿತುಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗಿರಿಜೆ! ಬ್ರಹ್ಮಪಾಶದಿಂದ ಬಂಧಿತನಾಗಿ ನಗರವನ್ನು ನೋಡುತ್ತಾ ಹೋಗುತ್ತಿರುವ, ಹೆದರಿದವನಂತೆ ಕಂಡು ಬರುವ ಹನುಮಂತನನ್ನು ನೋಡಲು ಸುತ್ತಲೂ ನೆರೆದಿದ್ದ ಪೌರಜನರು ಕೋಪಾವಿಷ್ಟರಾಗಿ  ಮುಷ್ಟಿಗಳಿಂದ ಅವನನ್ನು ಗುದ್ದುತ್ತಿದ್ದರು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಬ್ರಹ್ಮಾಸ್ತ್ರಮೇನಂ ಕ್ಷಣಮಾತ್ರ ಸಂಗಮಂ </p>
<p class="Shlok">ಕೃತ್ವಾ  ಗತಂ ಬ್ರಹ್ಮವರೇಣ ಸತ್ವರಮ್ ।</p>
<p class="Shlok">ಜ್ಞಾತ್ವಾ  ಹನೂಮಾನಪಿ ಲ್ಗುರಜ್ಜುಭಿ -</p>
<p class="Shlok">ರ್ಧೃತೋ ಯಯೌ ಕಾರ್ಯವಿಶೇಷಗೌರವಾತ್ ॥</p>
<p class="Text">ಬ್ರಹ್ಮದೇವರ ವರಪ್ರದಾನದಂತೆ ಬ್ರಹ್ಮಾಸ್ತ್ರವು ಹನುಮಂತನನ್ನು ಒಂದು ಕ್ಷಣಕಾಲ ಮಾತ್ರ ಸ್ಪರ್ಶಿಸಿ ಹೊರಟು ಹೋಯಿತು. ಇದನ್ನು ತಿಳಿದಿದ್ದರೂ ಅವನು ನಿರ್ಬಲವಾದ ಹಗ್ಗಗಳಿಂದ ಬಂಧಿತನಾಗಿದ್ದು ಮುಂದೆ ವಿಶೇಷ ಕಾರ್ಯವನ್ನು ಸಾಧಿಸುವುದಕ್ಕಾಗಿ ರಾವಣನ ಸಭೆಗೆ ಹೋದನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಸಭಾಂತರಸ್ಥಸ್ಯ ಚ ರಾವಣಸ್ಯ ತಂ </p>
<p class="Shlok">ಪುರೋ ನಿಧಾಯಾಹ ಬಲಾರಿಜಿತ್ತದಾ ।</p>
<p class="Shlok">ಬದ್ಧೋ ಮಯಾ ಬ್ರಹ್ಮವರೇಣ ವಾನರಃ</p>
<p class="Shlok">ಸಮಾಗತೋಽನೇನ ಹತಾ ಮಹಾಸುರಾಃ ॥</p>
<p class="Text">ಇಂದ್ರಜಿತನು ಹನುಮಂತನನ್ನು ಸಭಾಮಧ್ಯದಲ್ಲಿ ರಾವಣನ ಎದುರು ನಿಲ್ಲಿಸಿ ಹೇಳುತ್ತಾನೆ - ‘‘ಅಪ್ಪಾ! ಈ ವಾನರನನ್ನು ಬ್ರಹ್ಮಪಾಶದಿಂದ ಬಂಧಿಸಿ ನಾನು ತಂದಿರುವೆನು. ಇವನು ದೊಡ್ಡ - ದೊಡ್ಡ ರಾಕ್ಷಸರನ್ನು ಕೊಂದಿರುವನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಯದ್ಯುಕ್ತಮತ್ರಾರ್ಯ ವಿಚಾರ್ಯ ಮಂತ್ರಿಭಿ-</p>
<p class="Shlok">ರ್ವಿಧೀಯತಾಮೇಷ ನ ಲೌಕಿಕೋ ಹರಿಃ ।</p>
<p class="Shlok">ತತೋ ವಿಲೋಕ್ಯಾಹ ಸ ರಾಕ್ಷಸೇಶ್ವರಃ </p>
<p class="Shlok">ಪ್ರಹಸ್ತಮಗ್ರೇ ಸ್ಥಿತಮಂಜನಾದ್ರಿಭಮ್ ॥</p>
<p class="Text">ಮಹಾರಾಜಾ! ಈಗ ಏನು ಮಾಡಬೇಕೆಂಬುದನ್ನು ಮಂತ್ರಿಗಳೊಡನೆ ಸಮಾಲೋಚನೆ ನಡೆಸಿ ಅನಂತರ ಅದರಂತೆ ಮಾಡಿರಿ. ಇವನು ಸಾಮಾನ್ಯ ಕಪಿ ಯಂತೂ ಅಲ್ಲ. ಆಗ ರಾಕ್ಷಸೇಶ್ವರನಾದ ರಾವಣನು ಇದುರಿಗೆ ಕುಳಿತಿದ್ದ ಕಾಡಿಗೆಯ ಪರ್ವತದಂತಿರುವ  ಪ್ರಹಸ್ತನನ್ನು ನೋಡಿ ಹೀಗೆಂದನು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಪ್ರಹಸ್ತ ಪೃಚ್ಛೈನಮಸೌ ಕಿಮಾಗತಃ </p>
<p class="Shlok">ಕಿಮತ್ರ ಕಾರ್ಯಂ ಕುತ ಏವ ವಾನರಃ ।</p>
<p class="Shlok">ವನಂ ಕಿಮರ್ಥಂ ಸಕಲಂ ವಿನಾಶಿತಂ </p>
<p class="Shlok">ಹತಾಃ  ಕಿಮರ್ಥಂ  ಮಮ ರಾಕ್ಷಸಾ ಬಲಾತ್ ॥</p>
<p class="Text">‘‘ಎಲೈ ಪ್ರಹಸ್ತನೆ! ಈತನನ್ನು ಕೇಳು. ಇವನು ಇಲ್ಲಿಗೆ ಏಕೆ ಬಂದನು? ಎಲ್ಲಿಂದ ಬಂದನು? ಇವನಿಗೆ ಇಲ್ಲಿ ಕೆಲಸವಾದರೂ ಏನು? ಈ ಕಪಿಯು ಅಶೋಕವನವನ್ನು ಏತಕ್ಕಾಗಿ ನಾಶ ಮಾಡಿದನು? ನಮ್ಮ ಕಡೆಯ ರಾಕ್ಷಸರನ್ನು ಏಕೆ ಕೊಂದನು?’’ ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ತತಃ ಪ್ರಹಸ್ತೋ ಹನುಮಂತಮಾದರಾತ್ </p>
<p class="Shlok">ಪಪ್ರಚ್ಛ  ಕೇನ  ಪ್ರಹಿತೋಽಸಿ ವಾನರ ।</p>
<p class="Shlok">ಭಯಂ ಚ ತೇ ಮಾಸ್ತು ವಿಮೋಕ್ಷ್ಯಸೇ ಮಯಾ </p>
<p class="Shlok">ಸತ್ಯಂ ವದಸ್ವಾಖಿಲರಾಜಸನ್ನಿಧೌ ॥</p>
<p class="Text">ಆಗ ಪ್ರಹಸ್ತನು ಹನುಮಂತನನ್ನು ಆದರದಿಂದ ಕೇಳಿದನು - ‘‘ಎಲೈ ಕಪಿಯೇ! ನಿನ್ನನ್ನು ಯಾರು ಕಳಿಸಿರುವರು? ನೀನು ಭಯ ಪಡಬೇಡ. ರಾಜೇಶ್ವರನ ಮುಂದೆ ಎಲ್ಲ ಮಾತುಗಳನ್ನು ಸತ್ಯವಾಗಿ ಹೇಳು. ನಾನು ನಿನ್ನನ್ನು ಬಿಡುಗಡೆ ಮಾಡುವೆನು ।।6।।</p>
<p class="Shlok-Number">(ಶ್ಲೋಕ-7)</p>
<p class="Shlok">ತತೋಽತಿಹರ್ಷಾತ್ಪವನಾತ್ಮಜೋ ರಿಪುಂ </p>
<p class="Shlok">ನಿರೀಕ್ಷ್ಯ ಲೋಕತ್ರಯಕಂಟಕಾಸುರಮ್ ।</p>
<p class="Shlok">ವಕ್ತುಂ ಪ್ರಚಕ್ರೇ ರಘುನಾಥಸತ್ಕಥಾಂ </p>
<p class="Shlok">ಕ್ರಮೇಣ ರಾಮಂ ಮನಸಾ ಸ್ಮರನ್ಮುಹುಃ ॥</p>
<p class="Text">ಅನಂತರ ಬಹಳ ಸಂತೋಷದಿಂದ ಮಾರುತಿಯು ಮೂರು ಲೋಕಗಳಿಗೂ ಕಂಟಕನಾಗಿರುವ ತನ್ನ ಶತ್ರುವಾದ ರಾವಣನನ್ನು ನೋಡುತ್ತಾ, ಮನಸ್ಸಿನಲ್ಲಿ ಶ್ರೀರಾಮಚಂದ್ರನನ್ನು ಮತ್ತೆ-ಮತ್ತೆ ಧ್ಯಾನಿಸುತ್ತಾ ಕ್ರಮವಾಗಿ ಶ್ರೀರಾಮನ ಸತ್ಕಥೆಯನ್ನು ಹೇಳತೊಡಗಿದನು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಶೃಣು ಸ್ಫುಟಂ ದೇವಗಣಾದ್ಯಮಿತ್ರ ಹೇ</p>
<p class="Shlok">ರಾಮಸ್ಯ ದೂತೋಽಹಮಶೇಷಹೃತ್ಸ್ಥಿತೇಃ </p>
<p class="Shlok">ಯಸ್ಯಾಖಿಲೇಶಸ್ಯ ಹೃತಾಧುನಾ ತ್ವಯಾ</p>
<p class="Shlok">ಭಾರ್ಯಾ ಸ್ವನಾಶಾಯ ಶುನೇವ ಸದ್ಧವಿಃ ॥</p>
<p class="Text">‘‘ಎಲೈ ದೇವಗಣಗಳ ಶತ್ರುವೆ! ನೀನು ಚೆನ್ನಾಗಿ ಕೇಳು. ನಾಯಿಯು ಪವಿತ್ರವಾದ ಹವಿಸ್ಸನ್ನು ಅಪಹರಿಸುವಂತೆ ನೀನು ನಿನ್ನ  ನಾಶಕ್ಕಾಗಿ ಅಖಿಲೇಶ್ವರನಾದ ರಾಮನ ಪತ್ನಿಯನ್ನು  ಕದ್ದು ತಂದಿರುವೆಯಲ್ಲ! ಆ ಸರ್ವಾಂತರ್ಯಾಮಿ ಭಗವಾನ್ ಶ್ರೀರಾಮನ ದೂತನು ನಾನಾಗಿದ್ದೇನೆ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಸ ರಾಘವೋಽಭ್ಯೇತ್ಯ ಮತಂಗಪರ್ವತಂ </p>
<p class="Shlok">ಸುಗ್ರೀವಮೈತ್ರೀಮನಲಸ್ಯ ಸನ್ನಿಧೌ ।</p>
<p class="Shlok">ಕೃತ್ವೈಕಬಾಣೇನ ನಿಹತ್ಯ ವಾಲಿನಂ </p>
<p class="Shlok">ಸುಗ್ರೀವಮೇವಾಧಿಪತಿಂ ಚಕಾರ ತಮ್ ॥</p>
<p class="Text">ಆ ರಘುನಾಥನು ಮತಂಗ ಪರ್ವತಕ್ಕೆ ಬಂದು ಅಗ್ನಿದೇವರ ಸನ್ನಿಧಿಯಲ್ಲಿ ಸುಗ್ರೀವನೊಡನೆ ಸ್ನೇಹವನ್ನು ಬೆಳೆಸಿ, ಒಂದೇ ಬಾಣದಿಂದ ವಾಲಿಯನ್ನು ಕೊಂದು ಸುಗ್ರೀವನನ್ನು ವಾನರ ರಾಜ್ಯಕ್ಕೆ ಒಡೆಯನನ್ನಾಗಿಸಿದನು.॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಸ ವಾನರಾಣಾಮಧಿಪೋ ಮಹಾಬಲೀ </p>
<p class="Shlok">ಮಹಾಬಲೈರ್ವಾನರಯೂಥಕೋಟಿಭಿಃ ।</p>
<p class="Shlok">ರಾಮೇಣ ಸಾರ್ಧಂ ಸಹ ಲಕ್ಷ್ಮಣೇನ ಭೋಃ</p>
<p class="Shlok">ಪ್ರವರ್ಷಣೇಮರ್ಷಯುತೋವತಿಷ್ಠತೇ ॥</p>
<p class="Text">ಎಲೈ ರಾಕ್ಷಸರಾಜನೆ!  ಕಪಿಗಳೊಡೆಯನಾದ ಮಹಾಬಲಶಾಲಿಯಾದ ಆತನು ಕೋಟಿಗಟ್ಟಲೆ ಕಪಿಗಳ ಗುಂಪಿನೊಡನೆ ರಾಮ ಲಕ್ಷ್ಮಣರಿಂದೊಡಗೂಡಿ ಈಗ ಪ್ರವರ್ಷಣ ಪರ್ವತದಲ್ಲಿ ಕುಪಿತನಾಗಿದ್ದುಕೊಂಡಿರುವನು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಸಂಚೋದಿತಾಸ್ತೇನ ಮಹಾಹರೀಶ್ವರಾ </p>
<p class="Shlok">ಧರಾಸುತಾಂ ಮಾರ್ಗಯಿತುಂ ದಿಶೋ ದಶ ।</p>
<p class="Shlok">ತತ್ರಾಹಮೇಕಃ ಪವನಾತ್ಮಜಃ ಕಪಿಃ</p>
<p class="Shlok">ಸೀತಾಂ ವಿಚಿನ್ವಂಛನಕೈಃ ಸಮಾಗತಃ ॥</p>
<p class="Text">ಅವನು ಸೀತಾದೇವಿಯನ್ನು ಹುಡುಕುವುದಕ್ಕಾಗಿ ಹತ್ತು ದಿಕ್ಕುಗಳಿಗೂ ಮಹಾಕಪಿಗಳನ್ನು ಕಳಿಸಿರುವನು. ಅವರಲ್ಲಿ ಒಬ್ಬನಾದ ನಾನು ವಾಯುಪುತ್ರನಾಗಿದ್ದೇನೆ. ಸೀತೆಯನ್ನು ಹುಡುಕುತ್ತಾ ಹುಡುಕುತ್ತಾ ಮೆಲ್ಲಗೆ ಇಲ್ಲಿಗೆ ಬಂದಿರುವೆನು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ದೃಷ್ಟಾ ಮಯಾ ಪದ್ಮಪಲಾಶಲೋಚನಾ</p>
<p class="Shlok">ಸೀತಾ ಕಪಿತ್ವಾದ್ವಿಪಿನಂ ವಿನಾಶಿತಮ್ ।</p>
<p class="Shlok">ದೃಷ್ಟ್ವಾ ತತೋಽಹಂ ರಭಸಾ ಸಮಾಗತಾನ್ </p>
<p class="Shlok">ಮಾಂಹಂತುಕಾಮಾನ್ ಧೃತಚಾಪಸಾಯಕಾನ್ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಮಯಾ ಹತಾಸ್ತೇ ಪರಿರಕ್ಷಿತುಂ ವಪುಃ </p>
<p class="Shlok">ಪ್ರಿಯೋ ಹಿ ದೇಹೋಽಖಿಲದೇಹಿನಾಂ ಪ್ರಭೋ ।</p>
<p class="Shlok">ಬ್ರಹ್ಮಾಸ್ತ್ರಪಾಶೇನ ನಿಬಧ್ಯ ಮಾಂ ತತಃ </p>
<p class="Shlok">ಸಮಾಗಮನ್ಮೇಘನಿನಾದನಾಮಕಃ ॥</p>
<p class="Text">ನಾನು ಕಮಲದಳಲೋಚನೆಯಾದ ಸೀತಾಮಾತೆಯನ್ನು ದರ್ಶಿಸಿರುವೆನು. ಕಪಿಯ ಸ್ವಭಾವಕ್ಕನು ಗುಣವಾಗಿ ಅಶೋಕವನವನ್ನು ಧ್ವಂಸಗೊಳಿಸಿರುವೆನು. ಅನಂತರ ಧನುರ್ಬಾಣಗಳನ್ನು ಧರಿಸಿ ನನ್ನನ್ನು ಕೊಲ್ಲಲು ನುಗ್ಗಿ ಬಂದ ರಾಕ್ಷಸರನ್ನು ನನ್ನ ಶರೀರವನ್ನು ಕಾಪಾಡಿಕೊಳ್ಳಲು ಕೊಂದುಹಾಕಿದೆನು. ಏಕೆಂದರೆ ಎಲೈ ರಾಜನೆ ! ತನ್ನ ಶರೀರವು ಎಲ್ಲ ದೇಹಧಾರಿಗಳಿಗೆ ಪ್ರಿಯವಾಗಿರುತ್ತದೆ. ಮತ್ತೆ ಈ ಮೇಘನಾದನೆಂಬುವನು ನನ್ನನ್ನು ಬ್ರಹ್ಮಾಸ ಪಾಶದಿಂದ ಕಟ್ಟಿ ಇಲ್ಲಿಗೆ ತಂದಿರುವನು. ॥12-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಸ್ಪೃಷ್ಟೈವ ಮಾಂ ಬ್ರಹ್ಮವರಪ್ರಭಾವತ -</p>
<p class="Shlok">ಸ್ತ್ಯಕ್ತ್ಯಾ ಗತಂ ಸರ್ವಮವೈಮಿ ರಾವಣ ।</p>
<p class="Shlok">ತಥಾಪ್ಯಹಂ ಬದ್ಧ ಇವಾಗತೋ ಹಿತಂ </p>
<p class="Shlok">ಪ್ರವಕ್ತುಕಾಮಃ ಕರುಣಾರಸಾರ್ದ್ರಧೀಃ ॥</p>
<p class="Text">ರಾವಣಾ! ಬ್ರಹ್ಮನ ವರದಿಂದ ಅದು ನನ್ನನ್ನು ಸ್ಪರ್ಶಿಸುತ್ತಲೇ ಹೊರಟು ಹೋಯಿತು. ಇದನ್ನು ನಾನು ತಿಳಿದಿದ್ದರೂ ಬಂಧಿತನಂತೆ ಇಲ್ಲಿಗೆ ಬಂದಿರುತ್ತೇನೆ; ಏಕೆಂದರೆ ಕರುಣೆಯಿಂದ ಕರಗಿದ ಮನಸ್ಸುಳ್ಳವನಾಗಿ ನಿನಗೆ ಹಿತದ ಮಾತುಗಳನ್ನು ಹೇಳಲಿಕ್ಕಾಗಿ ಬಂದಿರುವೆನು. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ವಿಚಾರ್ಯ ಲೋಕಸ್ಯ ವಿವೇಕತೋ ಗತಿಂ </p>
<p class="Shlok">ನ  ರಾಕ್ಷಸೀಂ ಬುದ್ಧಿಮುಪೈಹಿ ರಾವಣ ।</p>
<p class="Shlok">ದೈವೀಂ ಗತಿಂ ಸಂಸೃತಿಮೋಕ್ಷಹೈತುಕೀಂ </p>
<p class="Shlok">ಸಮಾಶ್ರಯಾತ್ಯಂತಹಿತಾಯ ದೇಹಿನಃ  ॥</p>
<p class="Text">ಎಲೈ ರಾವಣಾ! ನೀನು ವಿವೇಕದಿಂದ ಲೋಕವ್ಯವಹಾರಸ್ಥಿತಿಯನ್ನು ವಿಚಾರ ಮಾಡಿ ರಾಕ್ಷಸ ಬುದ್ಧಿಯನ್ನು ಕೈಬಿಡು. ದೇಹಿಯಾದವನಿಗೆ ಅತ್ಯಂತ ಹಿತವಾದ, ಸಂಸಾರ ಬಂಧನದಿಂದ ಬಿಡುಗಡೆ ಮಾಡಿಸುವಂತಹ ದೈವೀಸಂಪತ್ತಿನ ಹಾದಿಯನ್ನು ಆಶ್ರಯಿಸು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ತ್ವಂ ಬ್ರಹ್ಮಣೋ ಹ್ಯುತ್ತಮವಂಶಸಂಭವಃ</p>
<p class="Shlok">ಪೌಲಸ್ತ್ಯಪುತ್ರೋಽಸಿ ಕುಬೇರಬಾಂಧವಃ ।</p>
<p class="Shlok">ದೇಹಾತ್ಮಬುದ್ಧ್ಯಾಪಿ ಚ ಪಶ್ಯ ರಾಕ್ಷಸೋ </p>
<p class="Shlok">ನಾಸ್ಯಾತ್ಮಬುದ್ಧ್ಯಾ ಕಿಮು ರಾಕ್ಷಸೋ ನಹಿ  ॥</p>
<p class="Text">ನೀನಾದರೋ ಪುಲಸ್ತ್ಯಬ್ರಹ್ಮನ ಉತ್ತಮ ವಂಶದಲ್ಲಿ ಪೌಲಸ್ತ್ಯನ ಮಗನಾಗಿ ಹುಟ್ಟಿದವನಾಗಿ ಕುಬೇರನ ಬಂಧುವಾಗಿರುವೆ. ದೇಹಾತ್ಮ ಬುದ್ಧಿಯಿಂದ ನೋಡಿದರೂ ನೀನು ರಾಕ್ಷಸನಲ್ಲ. ಇನ್ನು ಆತ್ಮಬುದ್ಧಿಯಿಂದ ರಾಕ್ಷಸನಲ್ಲವೆಂಬುದನ್ನು ಹೇಳುವುದೇನಿದೆ? ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಶರೀರಬುದ್ಧೀಂದ್ರಿಯದುಃಖಸಂತತಿ -</p>
<p class="Shlok">ರ್ನತೇ ನ  ಚ  ತ್ವಂ ತವ  ನಿರ್ವಿಕಾರತಃ ।</p>
<p class="Shlok">ಅಜ್ಞಾನಹೇತೋಶ್ಚ ತಥೈವ ಸಂತತೇ-</p>
<p class="Shlok">ರಸತ್ತ್ವಮಸ್ಯಾಃ ಸ್ವಪತೋ ಹಿ ದೃಶ್ಯವತ್  ॥</p>
<p class="Text">ನೀನು ನಿಜವಾಗಿ ಯಾರಾಗಿರುವೆ ಎಂಬುದನ್ನು ಹೇಳುವೆನು ಕೇಳು ನಿನ್ನ ಆತ್ಮನು ನಿರ್ವಿಕಾರವಾಗಿರುವುದರಿಂದ ಶರೀರ-ಮನ-ಬುದ್ಧಿ-ಇಂದ್ರಿಯಗಳ ಸಂಪರ್ಕದಿಂದ ಆಗುವ ದುಃಖವು ನಿನಗಲ್ಲ. ಅವು ನೀನಲ್ಲ. ಅಜ್ಞಾನದಿಂದ ಈ ದುಃಖ ಸಂತತಿಯು, ನಿದ್ರಿಸುತ್ತಿರುವವನಿಗೆ ತೋರುವ ಸ್ವಪ್ನ ದೃಶ್ಯಗಳು ಮಿಥ್ಯೆಯಾಗಿರುವಂತೆ ಅಸತ್ ಆಗಿವೆ. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಇದಂ ತು  ಸತ್ಯಂ ತವ ನಾಸ್ತಿ ವಿಕ್ರಿಯಾ </p>
<p class="Shlok">ವಿಕಾರಹೇತುರ್ನ  ಚ  ತೇಽದ್ವಯತ್ವತಃ ।</p>
<p class="Shlok">ಯಥಾ ನಭಃ ಸರ್ವಗತಂ ನ  ಲಿಪ್ಯತೇ </p>
<p class="Shlok">ತಥಾ ಭವಾಂದೇಹಗತೋಽಪಿ ಸೂಕ್ಷ್ಮಕಃ ।</p>
<p class="Shlok">ದೇಹೇಂದ್ರಿಯಪ್ರಾಣಶರೀರಸಂಗತ-   </p>
<p class="Shlok">ಸ್ತ್ವಾತ್ಮೇತಿ ಬುದ್ ಧ್ವಾಖಿಲಬಂಧಭಾಗ್ಭವೇತ್ ॥</p>
<p class="Text">ನಿನ್ನ ಆತ್ಮಸ್ವರೂಪದಲ್ಲಿ  ಯಾವುದೇ ವಿಕಾರವಿಲ್ಲವೆಂಬುದು ಸತ್ಯವಾಗಿದೆ. ನೀನು ಅದ್ವಯನಾಗಿರುವುದರಿಂದ ವಿಕಾರಕ್ಕೆ ಕಾರಣವೂ ಇಲ್ಲ. ಸರ್ವಗತನಾಗಿದ್ದರೂ ಆಕಾಶವು ಹೇಗೆ ಯಾವುದಕ್ಕೂ ಅಂಟಿಕೊಳ್ಳುವುದಿಲ್ಲವೋ, ಹಾಗೆಯೇ ನೀನು ದೇಹದಲ್ಲಿದ್ದರೂ ಸೂಕ್ಷ್ಮನೂ, ಅಸಂಗನೂ ಆಗಿರುವೆ. ದೇಹ, ಇಂದ್ರಿಯಗಳು, ಪ್ರಾಣ, ಶರೀರ ಇವುಗಳಲ್ಲಿ ಸಂಬಂಧವನ್ನು ಹೊಂದಿದವನು ಆತ್ಮನೆಂದು ತಿಳಿದೆಯಾದರೆ ಎಲ್ಲ ವಿಧವಾದ ಬಂಧನಗಳಿಗೆ ಕಾರಣನಾಗುವೆ. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಚಿನ್ಮಾತ್ರಮೇವಾಹಮಜೋಽಹಮಕ್ಷರೋ </p>
<p class="Shlok">ಹ್ಯಾನಂದಭಾವೋಽಹಮಿತಿ  ಪ್ರಮುಚ್ಯತೇ ।</p>
<p class="Shlok">ದೇಹೋಽಪ್ಯನಾತ್ಮಾ  ಪೃಥಿವೀವಿಕಾರಜೋ</p>
<p class="Shlok">ನ ಪ್ರಾಣ ಆತ್ಮಾನಿಲ ಏಷ ಏವ ಸಃ ॥</p>
<p class="Text">ಆದರೆ ನಾನು ಚಿನ್ಮಾತ್ರನೂ, ಅಜನೂ, ಅಕ್ಷರನೂ, ಆನಂದ ರೂಪನೂ ಎಂದು ತಿಳಿದೆಯಾದರೆ ಬಿಡುಗಡೆಯನ್ನು ಹೊಂದುವೆ. ಪೃಥ್ವಿಯ ಕಾರ್ಯವಾದ್ದರಿಂದ ದೇಹವು ಅನಾತ್ಮವೇ ಆಗಿದೆ. ಪ್ರಾಣವೆಂಬುದು ಕೇವಲ ಗಾಳಿಯಾದ್ದರಿಂದ ಅದೂ ಆತ್ಮವಲ್ಲ. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಮನೋಽಪ್ಯಹಂಕಾರವಿಕಾರ ಏವ ನೋ </p>
<p class="Shlok">ನ ಚಾಪಿ ಬುದ್ಧಿಃ ಪ್ರಕೃತೇರ್ವಿಕಾರಜಾ ।</p>
<p class="Shlok">ಆತ್ಮಾ ಚಿದಾನಂದಮಯೋಽವಿಕಾರವಾನ್</p>
<p class="Shlok">ದೇಹಾದಿಸಂಘಾದ್ವ್ಯತಿರಿಕ್ತ ಈಶ್ವರಃ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ನಿರಂಜನೋ ಮುಕ್ತ ಉಪಾಧಿತಃ ಸದಾ</p>
<p class="Shlok">ಜ್ಞಾತ್ವೈವಮಾತ್ಮಾನಮಿತೋ ವಿಮುಚ್ಯತೇ ।</p>
<p class="Shlok">ಅತೋಽಹಮಾತ್ಯಂತಿಕಮೋಕ್ಷಸಾಧನಂ </p>
<p class="Shlok">ವಕ್ಷ್ಯೇ ಶೃಣುಷ್ವಾವಹಿತೋ ಮಹಾಮತೇ ॥</p>
<p class="Text">ಮನಸ್ಸು ಕೂಡ ಅಹಂಕಾರದ ವಿಕಾರವೇ ಆದ್ದರಿಂದ ಆತ್ಮವಲ್ಲ. ಪ್ರಕೃತಿಯ ವಿಕಾರವಾದ ಬುದ್ಧಿಯೂ ಆತ್ಮವಲ್ಲ. ಆತ್ಮನಾದರೋ ಚಿದಾನಂದಸ್ವರೂಪನೂ, ಅವಿಕಾರಿಯೂ, ದೇಹಾದಿ ಸಂಘಾತಗಳಿಂದ ಬೇರೆಯಾದವನೂ, ಎಲ್ಲಕ್ಕೂ ಒಡೆಯನೂ, ನಿರ್ಮಲನೂ, ಉಪಾಧಿಗಳಿಂದ ಮುಕ್ತನೂ ಆಗಿರುವನು. ಹೀಗೆ ಆತ್ಮವನ್ನು ಅರಿತುಕೊಂಡವನು ಈ ಸಂಸಾರದಿಂದ ಮುಕ್ತನಾಗುವನು. ಆದ್ದರಿಂದ ಹೇ ಬುದ್ಧಿಶಾಲಿಯೆ! ನಾನು ನಿನಗೆ ಹೆಚ್ಚಿನ ಮೋಕ್ಷಸಾಧನೆಯನ್ನು ಹೇಳುವೆನು. ಮನಸ್ಸಿಟ್ಟು ಕೇಳು. ॥20-21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ವಿಷ್ಣೋರ್ಹಿ ಭಕ್ತಿಃ ಸುವಿಶೋಧನಂ ಧಿಯ-</p>
<p class="Shlok">ಸ್ತತೋ ಭವೇಜ್ಜ್ಞಾನಮತೀವ ನಿರ್ಮಲಮ್ ।</p>
<p class="Shlok">ವಿಶುದ್ಧತತ್ತ್ವಾನುಭವೋ ಭವೇತ್ತತಃ </p>
<p class="Shlok">ಸಮ್ಯಗ್ವಿದಿತ್ವಾ ಪರಮಂ ಪದಂ ವ್ರಜೇತ್ ॥</p>
<p class="Text">ಭಗವಾನ್ ವಿಷ್ಣುವಿನ ಭಕ್ತಿಯು ಬುದ್ಧಿಯನ್ನು ಅತ್ಯಂತ ಶುದ್ಧವಾಗಿಸುವಂತಹುದು. ಅದರಿಂದ ಅತ್ಯಂತ ನಿರ್ಮಲವಾದ ಆತ್ಮಜ್ಞಾನ ಉಂಟಾಗುತ್ತದೆ. ಆತ್ಮಜ್ಞಾನದಿಂದ ಶುದ್ಧ ಆತ್ಮತತ್ತ್ವದ ಅನುಭವವು ಆಗುವುದು ಹಾಗೂ ಅದರಿಂದ ದೃಢವಾದ ಬೋಧ ಉಂಟಾದ್ದರಿಂದ ಮನುಷ್ಯನು ಪರಮ ಪದವನ್ನು ಪಡೆದುಕೊಳ್ಳುತ್ತಾನೆ. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಅತೋ ಭಜಸ್ವಾದ್ಯ ಹರಿಂ ರಮಾಪತಿಂ </p>
<p class="Shlok">ರಾಮಂ ಪುರಾಣಂ ಪ್ರಕೃತೇಃ ಪರಂ ವಿಭುಮ್ ।</p>
<p class="Shlok">ವಿಸೃಜ್ಯ ವೌರ್ಖ್ಯಂ ಹೃದಿ ಶತ್ರುಭಾವನಾಂ</p>
<p class="Shlok">ಭಜಸ್ವ  ರಾಮಂ ಶರಣಾಗತಪ್ರಿಯಮ್ ।</p>
<p class="Shlok">ಸೀತಾಂ  ಪುರಸ್ಕೃತ್ಯ ಸಪುತ್ರಬಾಂಧವೋ </p>
<p class="Shlok">ರಾಮಂ ನಮಸ್ಕೃತ್ಯ ವಿಮುಚ್ಯಸೇ ಭಯಾತ್ ॥</p>
<p class="Text">ಅದಕ್ಕಾಗಿ ನೀನು ಪ್ರಕೃತಿಗೆ ಪರನಾದ ರಮಾಪತಿಯೂ, ಪುರಾಣ ಪುರುಷನೂ, ಸರ್ವವ್ಯಾಪಕ ಆದಿನಾರಾಯಣ ಶ್ರೀಹರಿಯಾದ ಭಗವಾನ್ ಶ್ರೀರಾಮನನ್ನು  ಭಜಿಸು. ಹೃದಯದಲ್ಲಿರುವ ಶತ್ರುಭಾವನೆ ಯನ್ನು, ಮೂರ್ಖತನವನ್ನು ಕೈಬಿಟ್ಟು, ಶರಣಾಗತ ಪ್ರಿಯನಾದ ರಾಮನನ್ನು ಸೇವಿಸು. ಸೀತಾದೇವಿಯನ್ನು ಮುಂದಿಟ್ಟುಕೊಂಡು ಪುತ್ರ-ಬಂಧುವರ್ಗ ಸಹಿತನಾಗಿ ಶ್ರೀರಾಮನಲ್ಲಿ ಶರಣಾಗಿ ನಮಸ್ಕರಿಸಿದರೆ ನೀನು ಭಯದಿಂದ ಬಿಡುಗಡೆ ಹೊಂದುವೆ. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ರಾಮಂ ಪರಾತ್ಮಾನಮಭಾವಯಂಜನೋ</p>
<p class="Shlok">ಭಕ್ತ್ಯಾ ಹೃದಿಸ್ಥಂ ಸುಖರೂಪಮದ್ವಯಮ್ ।</p>
<p class="Shlok">ಕಥಂ ಪರಂ ತೀರಮವಾಪ್ನುಯಾಜ್ಜನೋ </p>
<p class="Shlok">ಭವಾಂಬುಧೇರ್ದುಃಖತರಂಗಮಾಲಿನಃ ॥</p>
<p class="Text">ತನ್ನ ಹೃದಯದಲ್ಲಿದ್ದ ಅದ್ವಿತೀಯ ಸುಖಸ್ವರೂಪನೂ ಆಗಿರುವ ಪರಮಾತ್ಮನಾದ ಶ್ರೀರಾಮನನ್ನು ಭಕ್ತಿಪೂರ್ವಕವಾಗಿ ಚಿಂತಿಸದೇ ಜೀವನು ದುಃಖವೆಂಬ ಅಲೆಗಳ ಮಾಲೆಗಳಿಂದ ಕೂಡಿದ ಸಂಸಾರ ಸಮುದ್ರವನ್ನು ಹೇಗೆ ದಾಟಬಲ್ಲನು? ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ನೋ ಚೇತ್ತ್ವಮಜ್ಞಾನಮಯೇನ ವಹ್ನಿನಾ </p>
<p class="Shlok">ಜ್ಜಲಂತಮಾತ್ಮಾನಮರಕ್ಷಿತಾರಿವತ್ ।</p>
<p class="Shlok">ನಯಸ್ಯಧೋಽಧಃ ಸ್ವಕೃತೈಶ್ಚ ಪಾತಕೈ- </p>
<p class="Shlok">ರ್ವಿಮೋಕ್ಷಶಂಕಾ ನ ಚ ತೇ ಭವಿಷ್ಯತಿ ॥</p>
<p class="Text">ನೀನು ಭಗವಾನ್ ಶ್ರೀರಾಮನ ಭಜನೆಮಾಡದಿದ್ದರೆ, ಅಜ್ಞಾನರೂಪೀ ಬೆಂಕಿಯಿಂದ ಬೇಯುತ್ತಾ ತಾನೇ-ತನ್ನ ಶತ್ರುವಿನಂತೆ ಕಾಪಾಡಿಕೊಳ್ಳದೆ ಇರುವೆ. ಅದರಿಂದ ತಾನು ಮಾಡಿದ ಪಾಪಗಳಿಂದ ತನ್ನನ್ನು ತುಳಿದು ಕೊಂಡವನಾಗಿ ಅಧೋಗತಿಯನ್ನು ಹೊಂದುವೆ. ಬಿಡುಗಡೆಯನ್ನು ಹೊಂದುವ ಆಸೆಯು ನಿನ್ನಲ್ಲಿ ಉಳಿಯಲಾರದು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಶ್ರುತ್ವಾಮೃತಾಸ್ವಾದಸಮಾನಭಾಷಿತಂ    </p>
<p class="Shlok">ತದ್ವಾಯುಸೂನೋರ್ದಶಕಂಧರೋಸುರಃ ।</p>
<p class="Shlok">ಅಮೃಷ್ಯಮಾಣೋಽತಿರುಷಾ ಕಪೀಶ್ವರಂ </p>
<p class="Shlok">ಜಗಾದ ರಕ್ತಾಂತವಿಲೋಚನೋ ಜ್ವಲನ್ ॥</p>
<p class="Text">ಪವನನಂದನನ ಈ ಅಮೃತರಸದಂತೆ ಮಧುರವಾದ ಮಾತನ್ನು ಕೇಳಿ ದಶಕಂಠರಾವಣನು ಅದನ್ನು ಸಹಿಸಲಾರದೆ ಹೆಚ್ಚಿನ ಕೋಪದಿಂದ ಮನಸ್ಸಿನಲ್ಲೇ ಕುದಿಯುತ್ತಾ ಕೆಂಪಾಗಿ ಉರಿಯುತ್ತಿರುವ ಕಣ್ಣುಗಳಿಂದ ಕಪೀಶ್ವರ ಹನುಮಂತನಲ್ಲಿ ಹೇಳುತ್ತಾನೆ. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಕಥಂ ಮಮಾಗ್ರೇ ವಿಲಪಸ್ಯಭೀತವತ್</p>
<p class="Shlok">ಪ್ಲವಂಗಮಾನಾಮಧಮೋಽಸಿ ದುಷ್ಟಧೀಃ ।</p>
<p class="Shlok">ಕ ಏಷ ರಾಮಃ ಕತಮೋ ವನೇಚರೋ </p>
<p class="Shlok">ನಿಹನ್ಮಿ ಸುಗ್ರೀವಯುತಂ ನರಾಧಮಮ್ ॥</p>
<p class="Text">‘‘ಎಲೈ ದುಷ್ಟಬುದ್ಧೆ ! ನೀನು ವಾನರರೆಲ್ಲರಲ್ಲಿ ಅಧಮನಾಗಿರುವೆ. ನನ್ನ ಎದುರು ಸ್ವಲ್ಪವೂ ಹೆದರದೆ ಏನು ಹರಟುತ್ತಿರುವೆ? ಈ ರಾಮನು ಮತ್ತು ಕಾಡಾಡಿಯಾದ ಸುಗ್ರೀವನು ನನಗೆ ಯಾವ ಲೆಕ್ಕ? ನರಾಧಮನಾದ ಅವನನ್ನು ಸುಗ್ರೀವನೊಡನೆ ಕೊಂದುಬಿಡುವೆನು. ॥27॥<span class="char-style-override-9"></span></p>
<p class="Shlok-Number">(ಶ್ಲೋಕ-28)</p>
<p class="Shlok">ತ್ವಾಂ ಚಾದ್ಯ ಹತ್ವಾ ಜನಕಾತ್ಮಜಾಂ ತತೋ </p>
<p class="Shlok">ನಿಹನ್ಮಿ ರಾಮಂ ಸಹಲಕ್ಷ್ಮಣಂ ತತಃ ।</p>
<p class="Shlok">ಸುಗ್ರೀವಮಗ್ರೇ ಬಲಿನಂ ಕಪೀಶ್ವರಂ </p>
<p class="Shlok">ಸವಾನರಂ ಹನ್ಮ್ಯಚಿರೇಣ ವಾನರ ।</p>
<p class="Shlok">ಶ್ರುತ್ವಾ ದಶಗ್ರೀವವಚಃ ಸ ಮಾರುತಿ-</p>
<p class="Shlok">ರ್ವಿವೃದ್ಧಕೋಪೇನ ದಹನ್ನಿವಾಸುರಮ್ ॥</p>
<p class="Text">ಎಲೈ ವಾನರಾ! ಮೊದಲು ನಿನ್ನನ್ನು ಕೊಂದು, ಅನಂತರ ಸೀತೆಯನ್ನು, ಬಳಿಕ ಲಕ್ಷ್ಮಣಸಹಿತನಾದ ರಾಮನನ್ನು ಕೊಲ್ಲುವೆನು. ಕೊನೆಗೆ ಕಪೀಶ್ವರನಾದ ಸುಗ್ರೀವನನ್ನು ಅವನ ದೊಡ್ಡ ಸೇನೆಯೊಂದಿಗೆ ಸಂಹರಿಸಲಿರುವೆನು.’’ ರಾವಣನ ಮಾತನ್ನು ಕೇಳಿ ಕೆರಳಿದ ಮಾರುತಿಯು ಕೋಪದಿಂದ ರಾಕ್ಷಸನನ್ನು ಸುಡುವಂತೆ ನೋಡುತ್ತಾ ಹೇಳುತ್ತಾನೆ. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ನ  ಮೇ ಸಮಾ ರಾವಣಕೋಟಯೋಽಧಮ</p>
<p class="Shlok">ರಾಮಸ್ಯ ದಾಸೋಽಹಮಪಾರವಿಕ್ರಮಃ ।</p>
<p class="Shlok">ಶ್ರುತ್ವಾತಿಕೋಪೇನ ಹನೂಮತೋ ವಚೋ </p>
<p class="Shlok">ದಶಾನನೋ ರಾಕ್ಷಸಮೇವಮಬ್ರವೀತ್ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಪಾರ್ಶ್ವೇ ಸ್ಥಿತಂ ಮಾರಯ ಖಂಡಶಃ ಕಪಿಂ </p>
<p class="Shlok">ಪಶ್ಯಂತು ಸರ್ವೇಽಸುರಮಿತ್ರಬಾಂಧವಾಃ ।</p>
<p class="Shlok">ನಿವಾರಯಾಮಾಸ ತತೋ ವಿಭೀಷಣೋ </p>
<p class="Shlok">ಮಹಾಸುರಂ ಸಾಯುಧಮುದ್ಯತಂ ವಧೇ ।</p>
<p class="Shlok">ರಾಜನ್ವಧಾರ್ಹೋ ನ  ಭವೇತ್ಕಥಂಚನ </p>
<p class="Shlok">ಪ್ರತಾಪಯುಕ್ತೈಃ ಪರರಾಜವಾನರಃ ॥</p>
<p class="Text">‘‘ಎಲೈ ಅಧಮನೆ! ನಾನು ರಾಮನ ದಾಸನು. ಅಳೆಯಲಾರದ ಪರಾಕ್ರಮವುಳ್ಳವನು. ನೀನೊಬ್ಬ ರಾವಣ ಬಿಡು! ಕೋಟಿ ರಾವಣರೂ ನನಗೆ ಸರಿಸಾಟಿಯಾಗಲಾರರು. ಹನುಮಂತನ ಮಾತನ್ನು ಕೇಳಿದ ರಾವಣನು ಹೆಚ್ಚಿನ ಕೋಪದಿಂದ ಕೂಡಿ ಬಳಿಯಲ್ಲಿದ್ದ ರಾಕ್ಷಸರಿಗೆ ಹೇಳುತ್ತಾನೆ ‘‘ಈ ಕಪಿಯನ್ನು ತುಂಡು-ತುಂಡಾಗಿ ಕತ್ತರಿಸಿಹಾಕಿರಿ. ರಾಕ್ಷಸ ಬಂಧು-ಮಿತ್ರರೆಲ್ಲರೂ ನೋಡಲಿ. ಆಗ ವಿಭೀಷಣನು ಆಯುಧ ಸಮೇತನಾಗಿ ಕಪಿಯನ್ನು ಕೊಲ್ಲಲು ಹೊರಟಿರುವ ರಾಕ್ಷಸರನ್ನು ತಡೆದು, ರಾಜನೆ! ಪ್ರತಾಪಶಾಲಿಗಳಾದ ನಾವು ಪರರಾಜರ ಕಡೆಯ ಈ ವಾನರ ದೂತನನ್ನು ಯಾವ ರೀತಿಯಿಂದಲೂ ಕೊಲ್ಲಬಾರದು. ॥29-30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಹತೇಽಸ್ಮಿನ್ವಾನರೇ ದೂತೇ ವಾರ್ತಾಂ ಕೋ ವಾ ನಿವೇದಯೇತ್ ।</p>
<p class="Shlok">ರಾಮಾಯ ತ್ವಂ ಯಮುದ್ದಿಶ್ಯ ವಧಾಯ ಸಮುಪಸ್ಥಿತಃ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಅತೋ ವಧಸಮಂ ಕಿಂಚಿದನ್ಯಚ್ಚಿಂತಯ ವಾನರೇ ।</p>
<p class="Shlok">ಸಚಿಹ್ನೋ ಗಚ್ಛತು ಹರಿರ್ಯಂ ದೃಷ್ಟ್ವಾಯಾಸ್ಯತಿ ದ್ರುತಮ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ರಾಮಃ ಸುಗ್ರೀವಸಹಿತಸ್ತತೋ ಯುದ್ಧಂ ಭವೇತ್ತವ ।</p>
<p class="Shlok">ವಿಭೀಷಣವಚಃ ಶ್ರುತ್ವಾ ರಾವಣೋಽಪ್ಯೇತದಬ್ರವೀತ್ ॥</p>
<p class="Text">ನೀನು ಕೊಲ್ಲಲು ಹೊರಟಿರುವ ಈ ದೂತನಾದ ಕಪಿಯನ್ನು ವಧಿಸಿದರೆ ರಾಮನಿಗೆ ಸುದ್ದಿಯನ್ನಾದರೂ ತಿಳಿಸುವವನು ಯಾರು? ಆದ್ದರಿಂದ ವಧೆಗೆ ಸಮಾನವಾದ ಬೇರೊಂದು ಶಿಕ್ಷೆಯನ್ನು ಕಪಿಗೆ ಕೊಡಲು ನಿಶ್ಚಯಿಸು. ಆ ಗುರುತನ್ನು ನೋಡಿ ಸುಗ್ರೀವ ಸಹಿತನಾದ ರಾಮನೆಂಬ ಶತ್ರುವು ಬೇಗನೇ ನಮ್ಮ ಮೇಲೆ ದಂಡೆತ್ತಿ ಬರುವಂತಹ ಗುರುತಿನೊಡನೆ ಈ ಕಪಿಯು ಹೋಗಲಿ. ಮತ್ತೆ ನಿನಗೆ ಯುದ್ಧ ಮಾಡುವ ಸಂದರ್ಭವು ಒದಗಲಿದೆ’’ ಎಂದನು. ವಿಭೀಷಣನ ಮಾತನ್ನು ಕೇಳಿದ ರಾವಣನು ಹೀಗೆಂದನು - ॥31-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ವಾನರಾಣಾಂ ಹಿ ಲಾಂಗೂಲೇ ಮಹಾಮಾನೋ ಭವೇತ್ಕಿಲ ।</p>
<p class="Shlok">ಅತೋ ವಸ್ತ್ರಾದಿಭಿಃ ಪುಚ್ಛಂ ವೇಷ್ಟಯಿತ್ವಾ ಪ್ರಯತ್ನತಃ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ವಹ್ನಿನಾ ಯೋಜಯಿತ್ವೈನಂ ಭ್ರಾಮಯಿತ್ವಾ ಪುರೇಽಭಿತಃ ।</p>
<p class="Shlok">ವಿಸರ್ಜಯತ ಪಶ್ಯಂತು ಸರ್ವೇ ವಾನರಯೂಥಪಾಃ ॥</p>
<p class="Text">‘‘ಕಪಿಗಳಿಗೆ ಯಾವಾಗಲೂ ತಮ್ಮ ಬಾಲದಲ್ಲಿ ಅಭಿಮಾನವಿರುವುದು. ಆದ್ದರಿಂದ ಇದರ ಬಾಲಕ್ಕೆ ಬಟ್ಟೆಯೇ ಮುಂತಾದು ವನ್ನು ಚೆನ್ನಾಗಿ ಸುತ್ತಿ ಬೆಂಕಿಯಿಟ್ಟು ಊರಲ್ಲೆಲ್ಲ ತಿರುಗಾಡಿಸಿ ಬಿಟ್ಟುಬಿಡಿರಿ. ಇದರಿಂದ ಎಲ್ಲ ವಾನರ ವೀರರು ಇವನ ದುರ್ದೆಶೆಯನ್ನು ನೋಡಲಿ.’’ ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ತಥೇತಿ ಶಣಪಟ್ಟೈಶ್ಚ ವಸ್ತ್ರೈರನ್ಯೈರನೇಕಶಃ ।</p>
<p class="Shlok">ತೈಲಾಕ್ತೈರ್ವೇಷ್ಟಯಾಮಾಸುರ್ಲಾಂಗಲೂಲಂ ಮಾರುತೇರ್ದೃಢಮ್ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಪುಚ್ಛಾಗ್ರೇ ಕಿಂಚಿದನಲಂ ದೀಪಯಿತ್ವಾಥ ರಾಕ್ಷಸಾಃ ।</p>
<p class="Shlok">ರಜ್ಜುಭಿಃ ಸುದೃಢಂ ಬದ್ಧ್ವಾ ಧೃತ್ವಾ ತಂ ಬಲಿನೋಽಸುರಾಃ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಸಮಂತಾದ್ ಭ್ರಾಮಯಾಮಾಸುಶ್ಚೋರೋಽಯಮಿತಿ ವಾದಿನಃ ।</p>
<p class="Shlok">ತೂರ್ಯಘೋಷೈರ್ಘೋಷಯಂತಸ್ತಾಡಯಂತೋ ಮುಹುರ್ಮುಹುಃ ॥</p>
<p class="Text">ಹಾಗೆಯೇ ಆಗಲೆಂದು ರಾಕ್ಷಸರು ಹನುಂತನ ಬಾಲಕ್ಕೆ ಎಣ್ಣೆಯಲ್ಲಿ ಅದ್ದಿದ ಸೆಣಬಿನ ಬಟ್ಟೆಗಳು ಹಾಗೂ ಇತರ ಬಟ್ಟೆಗಳನ್ನು ಬಲವಾಗಿಸುತ್ತಿದರು. ಬಳಿಕ ಬಾಲದ ತುದಿಗೆ ಬೆಂಕಿಯನ್ನು ಹೊತ್ತಿಸಿ, ಬಲವಾದ ಹಗ್ಗಗಳಿಂದ ಮಹಾಬಲಿ ಹನುಮಂತನನ್ನು ಬಿಗಿದು ಕಟ್ಟಿ ಹಿಡಿದುಕೊಂಡು ‘ಇವನು ಕಳ್ಳನು’ ಎಂದು ಕಿರುಚುತ್ತಾ, ಅನೇಕ ವಾದ್ಯಗಳನ್ನು ಬಾರಿಸುತ್ತಾ ಮತ್ತೆ-ಮತ್ತೆ ಅವನಿಗೆ ಥಳಿಸುತ್ತಾ ಊರಿನಲ್ಲೆಲ್ಲ ಅಲೆದಾಡಿಸಿದರು. ॥36-38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಹನೂಮತಾಪಿ ತತ್ಸರ್ವಂ ಸೋಢಂ ಕಿಂಚಿಚ್ಚಿಕೀರ್ಷುಣಾ ।</p>
<p class="Shlok">ಗತ್ವಾ ತು ಪಶ್ಚಿಮದ್ವಾರಸಮೀಪಂ ತತ್ರ ಮಾರುತಿಃ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಸೂಕ್ಷ್ಮೋ ಬಭೂವ ಬಂಧೇಭ್ಯೋ ನಿಃಸೃತಃ ಪುನರಪ್ಯಸೌ ।</p>
<p class="Shlok">ಬಭೂವ ಪರ್ವತಾಕಾರಸ್ತತ ಉತ್ ಪ್ಲುತ್ಯಗೋಪುರಮ್ ॥</p>
<p class="Text">ಹನುಮಂತನು ಏನೋ ಕಾರ್ಯವನ್ನು ಮಾಡುವ ಇಚ್ಛೆಯಿಂದ ಅದೆಲ್ಲವನ್ನೂ ಸಹಿಸಿಕೊಂಡನು. ಪಶ್ಚಿಮದ ಬಾಗಿಲಿನ ಒಳಗೆ ಬರುತ್ತಲೇ ಮಾರುತಿಯು ಚಿಕ್ಕ ಆಕಾರವನ್ನು ಹೊಂದಿ ಕಟ್ಟುಗಳಿಂದ ಬಿಡಿಸಿಕೊಂಡನು. ಮತ್ತೆ ಪರ್ವತಾಕಾರವನ್ನು ತಳೆದು ಅಲ್ಲಿಂದ ನೆಗೆದು ಗೋಪುರವನ್ನು ಹತ್ತಿ ಕುಳಿತನು. ॥39-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ತತ್ರೈಕಂ ಸ್ತಂಭಮಾದಾಯ ಹತ್ವಾ ತಾನ್ ರಕ್ಷಿಣಃ ಕ್ಷಣಾತ್ ।</p>
<p class="Shlok">ವಿಚಾರ್ಯ ಕಾರ್ಯಶೇಷಂ ಸ  ಪ್ರಾಸಾದಾಗ್ರಾದ್ ಗೃಹಾದ್ ಗೃಹಮ್ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಉತ್ ಪ್ಲುತ್ಯೋತ್ ಪ್ಲುತ್ಯ ಸಂದೀಪ್ತಪುಚ್ಛೇನ ಮಹತಾ ಕಪಿಃ ।</p>
<p class="Shlok">ದದಾಹ ಲಂಕಾಮಖಿಲಾಂ ಸಾಟ್ಟಪ್ರಾಸಾದ ತೋರಣಾಮ್ ॥</p>
<p class="Text">ಕಬ್ಬಿಣದ ಸ್ತಂಭವೊಂದನ್ನು ಕಿತ್ತು ಅದರಿಂದ ಕಾವಲುಗಾರರಾದ ರಾಕ್ಷಸರೆಲ್ಲರನ್ನು ಕ್ಷಣಮಾತ್ರದಲ್ಲಿ ಕೊಂದು ಹಾಕಿದನು. ಉಳಿದಿರುವ ಕಾರ್ಯವನ್ನು ಚಿಂತಿಸುತ್ತಾ ಉಪ್ಪರಿಗೆಯ ಮೇಲಿನಿಂದಲೇ ಮನೆಯಿಂದ ಮನೆಗೆ ನೆಗೆದು ಹತ್ತಿ ಉರಿಯುತ್ತಿರುವ ಬಾಲದ ಬೆಂಕಿಯಿಂದ ಮಹಡಿ-ಉಪ್ಪರಿಗೆಗಳಿಂದ ಕೂಡಿದ ಇಡೀ ಲಂಕೆಗೆ ಬೆಂಕಿಯಿಟ್ಟನು. ॥41-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಹಾ ತಾತ ಪುತ್ರ ನಾಥೇತಿ ಕ್ರಂದಮಾನಾಃ ಸಮಂತತಃ ।</p>
<p class="Shlok">ವ್ಯಾಪ್ತಾಃ ಪ್ರಾಸಾದಶಿಖರೇಽಪ್ಯಾರೂಢಾದೈತ್ಯಯೋಷಿತಃ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ದೇವತಾ ಇವ ದೃಶ್ಯಂತೇ ಪತಂತ್ಯಃ ಪಾವಕೇಽಖಿಲಾಃ ।</p>
<p class="Shlok">ವಿಭೀಷಣಗೃಹಂ ತ್ಯಕ್ತ್ವಾ ಸರ್ವಂ ಭಸ್ಮೀಕೃತಂ ಪುರಮ್ ॥ </p>
<p class="Text">‘‘ಅಯ್ಯೋ! ಅಪ್ಪಾ! ನಾಥಾ! ಮಗನೆ!’’ ಎಂದು ಅಳುತ್ತಾ ಸುತ್ತಲೂ ಹರಡಿದ ರಾಕ್ಷಸಸ್ತ್ರೀಯರು ಉಪ್ಪರಿಗೆಯನ್ನು ಏರುತ್ತಿದ್ದು,  ಉರಿಯುವ ಮನೆಯಲ್ಲಿ ಬೆಂಕಿಗೆ ಬೀಳುತ್ತಿರುವುದು ದೇವತೆಗಳಂತೆ ಕಂಡು ಬರುತ್ತಿದ್ದರು. ವಿಭೀಷಣನ ಮನೆಯೊಂದನ್ನು ಬಿಟ್ಟು ಎಲ್ಲ ಲಂಕಾನಗರಿಯನ್ನು ಸುಟ್ಟು ಬೂದಿಮಾಡಿದನು. ॥43-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ತತ ಉತ್ ಪ್ಲುತ್ಯ ಜಲಧೌ ಹನೂಮಾನ್ಮಾರುತಾತ್ಮಜಃ ।</p>
<p class="Shlok">ಲಾಂಗೂಲಂ ಮಜ್ಜಯಿತ್ವಾಂತಃ ಸ್ವಸ್ಥಚಿತ್ತೋಬಭೂವ ಸಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ವಾಯೋಃ ಪ್ರಿಯಸಖಿತ್ವಾಚ್ಚ ಸೀತಯಾ ಪ್ರಾರ್ಥಿತೋಽನಲಃ ।</p>
<p class="Shlok">ನ ದದಾಹ ಹರೇಃ ಪುಚ್ಛಂ ಬಭೂವಾತ್ಯಂತಶೀತಲಃ ॥</p>
<p class="Text">ಬಳಿಕ ವಾಯುಪುತ್ರ ಹನುಮಂತನು ಹಾರಿ ಸಮುದ್ರದಲ್ಲಿ ಬಿದ್ದು ತನ್ನ ಬಾಲದ ಬೆಂಕಿಯನ್ನು ನಂದಿಸಿ ಸಮಾಧಾನಚಿತ್ತನಾದನು. ಸೀತೆಯ ಪ್ರಾರ್ಥನೆಯಿಂದ ಮತ್ತು ವಾಯುದೇವರಿಗೆ ಪರಮಮಿತ್ರನಾದ್ದರಿಂದ ಅಗ್ನಿಯು ಕಪಿಯ ಬಾಲವನ್ನು ಸುಡಲಿಲ್ಲ. ಅದು ಬಹಳ ತಂಪೆನಿಸಿತ್ತು. ॥45-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಯನ್ನಾಮಸಂಸ್ಮರಣಧೂತಸಮಸ್ತಪಾಪಾಃ</p>
<p class="Shlok">ತಾಪತ್ರಯಾನಲಮಪೀಹ ತರಂತಿ ಸದ್ಯಃ ।</p>
<p class="Shlok">ತಸ್ಯೈವ ಕಿಂ ರಘುವರಸ್ಯ ವಿಶಿಷ್ಟದೂತಃ </p>
<p class="Shlok">ಸಂತಪ್ಯತೇ ಕಥಮಸೌ ಪ್ರಕೃತಾನಲೇನ ॥</p>
<p class="Text">ಯಾರ ನಾಮಸ್ಮರಣೆಯಿಂದ ಮನುಷ್ಯನು ಸಮಸ್ತ ಪಾಪ ಗಳಿಂದ ಬಿಡುಗೆಹೊಂದಿ ಕೂಡಲೇ ತಾಪತ್ರಯವೆಂಬ ಬೆಂಕಿಯಿಂದ ಕೂಡ ದಾಟಿಬಿಡುವರೋ, ಅಂತಹ ರಘುವರನ ವಿಶಿಷ್ಟ ದೂತನಾದ ಹನುಮಂತನಿಗೆ ಪ್ರಾಕೃತವಾದ ಈ ಬೆಂಕಿಯು ಹೇಗೆ ಸುಡಬಲ್ಲುದು? ॥ 47 ॥</p>
<p class="ChapterEnd">ಇತಿ  ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಸುಂದರಕಾಂಡೇ ಚತುರ್ಥಃ ಸರ್ಗಃ ॥4॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಸುಂದರಕಾಂಡದಲ್ಲಿ ನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-8-5">ಐದನೆಯ  ಸರ್ಗ</p>
<p class="description">ಹನುಮಂತನು ಸೀತೆಯಿಂದ ಬೀಳ್ಕೊಂಡು ಶ್ರೀರಾಮಚಂದ್ರನಿಗೆ ಅವಳ ಸಂದೇಶವನ್ನು ಹೇಳುವುದು</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ತತಃ ಸೀತಾಂ ನಮಸ್ಕೃತ್ಯ ಹನೂಮಾನಬ್ರವೀದ್ವಚಃ ।</p>
<p class="Shlok">ಆಜ್ಞಾಪಯತು ಮಾಂ ದೇವಿ ಭವತೀ ರಾಮಸನ್ನಿಧಿಮ್ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಗಚ್ಛಾಮಿ ರಾಮಸ್ತ್ವಾಂ ದ್ರಷ್ಟುಮಾಗಮಿಷ್ಯತಿ ಸಾನುಜಃ ।</p>
<p class="Shlok">ಇತ್ಯುಕ್ತ್ವಾ ತ್ರಿಃಪರಿಕ್ರಮ್ಯ ಜಾನಕೀಂ ಮಾರುತಾತ್ಮಜಃ ॥ </p>
<p class="Shlok-Number">(ಶ್ಲೋಕ-3)</p>
<p class="Shlok">ಪ್ರಣಮ್ಯ ಪ್ರಸ್ಥಿತೋ ಗಂತುಮಿದಂ ವಚನಮಬ್ರವೀತ್ ।</p>
<p class="Shlok">ದೇವಿ ಗಚ್ಛಾಮಿ ಭದ್ರಂ  ತೇ ತೂರ್ಣಂ ದ್ರಕ್ಷ್ಯಸಿ ರಾಘವಮ್ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಲಕ್ಷ್ಮಣಂ ಚ ಸಸುಗ್ರೀವಂ ವಾನರಾಯುತಕೋಟಿಭಿಃ ।</p>
<p class="Shlok">ತತಃ  ಪ್ರಾಹ ಹನೂಮಂತಂ ಜಾನಕೀ ದುಃಖಕರ್ಶಿತಾ ॥ </p>
<p class="Shlok-Number">(ಶ್ಲೋಕ-5)</p>
<p class="Shlok">ತ್ವಾಂ ದೃಷ್ಟ್ವಾ ವಿಸ್ಮೃತಂ ದುಃಖಮಿದಾನೀಂ ತ್ವಂ ಗಮಿಷ್ಯಸಿ ।</p>
<p class="Shlok">ಇತಃ ಪರಂ ಕಥಂ ವರ್ತೇ ರಾಮವಾರ್ತಾಶ್ರುತಿಂ ವಿನಾ ॥ </p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಅನಂತರ ಹನುಮಂತನು ಸೀತೆಯ ಬಳಿಗೆ ಬಂದು ನಮಸ್ಕರಿಸಿ ‘ದೇವಿಯೆ! ಶ್ರೀರಾಮನ ಸನ್ನಿಧಿಗೆ ಹೋಗಲು ನನಗೆ ಅಪ್ಪಣೆ ಕೊಡು. ನಾನು ಹೊರಡುವೆನು. ಸೋದರನೊಡಗೂಡಿ ಶ್ರೀರಾಮಚಂದ್ರನು ಬೇಗನೇ ನಿನ್ನನ್ನು ನೋಡಲು ಬರಲಿದ್ದಾನೆ.’ ಹೀಗೆಂದು ಹೇಳಿ ಸೀತೆಯನ್ನು ಮೂರು ಬಾರಿ ಪ್ರದಕ್ಷಿಣೆಮಾಡಿ ಮಾರುತಿಯು ಮತ್ತೆ ಹೊರಡಲನುವಾದನು. ಸ್ವಲ್ಪ ದೂರ ಹೋಗಿ ಪುನಃ ಸೀತೆಯ ಬಳಿಗೆ ಬಂದು ‘‘ಹೇ ದೇವಿ! ನಾನು ಹೋಗುವೆನು. ನಿನಗೆ ಮಂಗಳವಾಗಲಿ. ಭಗವಾನ್ ಶ್ರೀರಾಮನನ್ನು ಹತ್ತುಸಾವಿರ ಕೋಟಿ ವಾನರರ ಸಹಿತ ಸುಗ್ರೀವ ಮತ್ತು ಲಕ್ಷ್ಮಣರನ್ನು ಬೇಗನೇ ಕಾಣಲಿರುವೆ.’’ ಅನಂತರ ದುಃಖದಿಂದ ಬಳಲಿದ ಸೀತಾದೇವಿಯು ಹನುಮಂತನನ್ನು ಕುರಿತು ‘‘ಮಗೂ! ನಿನ್ನನ್ನು ನೋಡಿ ನನ್ನ ದುಃಖವನ್ನು ಮರೆತಿದ್ದೆ. ಈಗಲಾದರೋ ನೀನು ಹೊರಟಿರುವೆ. ಇನ್ನು ಮುಂದೆ ನಾನು ಶ್ರೀರಾಮನ ವೃತ್ತಾಂತವನ್ನು ಕೇಳದೆ ಹೇಗೆ ಇರಲಿ?’’ ॥1-5॥</p>
<p class="Shlok-Number">(ಶ್ಲೋಕ-6)</p>
<p class="Uvach">ಮಾರುತ್ಯುವಾಚ </p>
<p class="Shlok">ಯದ್ಯೇವಂ ದೇವಿ ಮೇ ಸ್ಕಂಧಮಾರೋಹ ಕ್ಷಣಮಾತ್ರತಃ ।</p>
<p class="Shlok">ರಾಮೇಣ ಯೋಜಯಿಷ್ಯಾಮಿ ಮನ್ಯಸೇ ಯದಿ ಜಾನಕಿ ॥</p>
<p class="Text"><span class="char-style-override-3">ಮಾರುತಿಯು ಇಂತೆಂದನು —</span> ‘‘ಹೇ ದೇವಿ! ಹಾಗಾದರೆ ನೀನು ನನ್ನ ಹೆಗಲನ್ನೇರು. ನೀನು ಬಯಸುವೆಯಾದರೆ ತಾಯಿ ಜಾನಕಿಯೆ! ನಿನ್ನನ್ನು ನಾನು ಕ್ಷಣಮಾತ್ರದಲ್ಲಿ ಶ್ರೀರಾಮನೊಡನೆ ಸೇರಿಸಿ ಬಿಡುವೆನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Uvach">ಸೀತೋವಾಚ</p>
<p class="Shlok">ರಾಮಃ ಸಾಗರಮಾಶೋಷ್ಯ ಬದ್ ಧ್ವಾ ವಾ ಶರಪಂಜರೈಃ ।</p>
<p class="Shlok">ಆಗತ್ಯ ವಾನರೈಃ ಸಾರ್ಧಂ ಹತ್ವಾ ರಾವಣಮಾಹವೇ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಮಾಂ ನಯೇದ್ಯದಿ ರಾಮಸ್ಯ ಕೀರ್ತಿರ್ಭವತಿ ಶಾಶ್ವತೀ ।</p>
<p class="Shlok">ಅತೋ ಗಚ್ಛ ಕಥಂ ಚಾಪಿ ಪ್ರಾಣಾನ್ಸಂಧಾರಯಾಮ್ಯಹಮ್ ॥</p>
<p class="Text"><span class="char-style-override-3">ಸೀತೆಯಿಂತೆಂದಳು —</span> ಶ್ರೀರಾಮಚಂದ್ರನು ಸಮುದ್ರವನ್ನು ಒಣಗಿಸಿಯೋ ಅಥವಾ ಬಾಣಗಳ ಪಂಜರದಿಂದ ಸೇತುವನ್ನು ಬಿಗಿದು ಕಪಿಗಳೊಡಗೂಡಿ ಇಲ್ಲಿಗೆ ಬಂದು ಯುದ್ಧದಲ್ಲಿ ರಾವಣನನ್ನು ಕೊಂದು, ನನ್ನನ್ನು ಕರೆದೊಯ್ದನಾದರೆ ಆಗ ರಾಮನಿಗೆ ಶಾಶ್ವತವಾದ ಕೀರ್ತಿಯುಂಟಾಗುವುದು. ಆದ್ದರಿಂದ ನೀನು ಹೊರಡು. ನಾನು ಹೇಗಾದರೂ ಪ್ರಾಣಗಳನ್ನು ಧರಿಸಿಕೊಂಡಿರುವೆನು. ॥7-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಇತಿ ಪ್ರಸ್ಥಾಪಿತೋ ವೀರಃ ಸೀತಯಾ ಪ್ರಣಿಪತ್ಯ ತಾಮ್ ।</p>
<p class="Shlok">ಜಗಾಮ ಪರ್ವತಸ್ಯಾಗ್ರೇ ಗಂತುಂ ಪಾರಂ ಮಹೋದಧೇಃ ॥</p>
<p class="Text">ಈ ಪ್ರಕಾರ ಸೀತೆಯಿಂದ ಬೀಳ್ಕೊಂಡ ವೀರನಾದ ಹನುಮಂತನು ಆಕೆಗೆ ವಂದಿಸಿ, ಸಮುದ್ರವನ್ನು ದಾಟುವುದಕ್ಕಾಗಿ ಪರ್ವತ ಶಿಖರವನ್ನು ಏರಿದನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತತ್ರ ಗತ್ವಾ  ಮಹಾಸತ್ತ್ವಃ ಪಾದಾಭ್ಯಾಂ ಪೀಡಯನ್ ಗಿರಿಮ್ ।</p>
<p class="Shlok">ಜಗಾಮ ವಾಯುವೇಗೇನ ಪರ್ವತಶ್ಚ ಮಹೀತಲಮ್  ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಗತೋ ಮಹೀಸಮಾನತ್ವಂ ತ್ರಿಂಶದ್ಯೋಜನಮುಚ್ಛ್ರಿತಃ ।</p>
<p class="Shlok">ಮಾರುತಿರ್ಗಗನಾಂತಃಸ್ಥೋ ಮಹಾಶಬ್ದಂ ಚಕಾರ ಸಃ ॥ </p>
<p class="Text">ಮಹಾಬಲಶಾಲಿಯಾದ ಮಾರುತಿಯು ಅಲ್ಲಿಗೆ ಹೋಗಿ ಎರಡೂ ಕಾಲುಗಳಿಂದ ಪರ್ವತವನ್ನು ಅದುಮಿ ನೆಗೆದು ವಾಯು ವೇಗದಿಂದ ಹೊರಟನು. ಮೂವತ್ತು ಯೊಜನಗಳಷ್ಟು ಎತ್ತರವಾದ ಆ ಪರ್ವತವು ಹನುಮನ ಕಾಲ್ತುಳಿತಕ್ಕೆ ನೆಲಸಮವಾಯಿತು. ಆಕಾಶದಲ್ಲಿ ಹಾರಿ ಹೋಗುತ್ತಿರುವಾಗ ಹನುಮಂತನು ಭಾರಿ ಗರ್ಜನೆ ಮಾಡಿದನು. ॥10-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ತಂ ಶ್ರುತ್ವಾ ವಾನರಾಃ ಸರ್ವೇಜ್ಞಾತ್ವಾ ಮಾರುತಿಮಾಗತಮ್ ।</p>
<p class="Shlok">ಹರ್ಷೇಣ ಮಹತಾವಿಷ್ಟಾಃ ಶಬ್ದಂ ಚಕ್ರುರ್ಮಹಾಸ್ವನಮ್ ॥ </p>
<p class="Text">ಅದನ್ನು ಕೇಳಿ ಕಪಿಗಳೆಲ್ಲರೂ ಹನುಮಂತನು ಮರಳುತ್ತಿದ್ದಾನೆಂದು ಅರಿತು ಬಹಳ ಸಂlaಷಗೊಂಡು ದೊಡ್ಡದಾಗಿ ಕೂಗಿಕೊಂಡರು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಶಬ್ದೇ ನೈವ ವಿಜಾನೀಮಃ ಕೃತಕಾರ್ಯಃ ಸಮಾಗತಃ ।</p>
<p class="Shlok">ಹನೂಮಾನೇವ ಪಶ್ಯಧ್ವಂ ವಾನರಾ ವಾನರರ್ಷಭಮ್ ॥</p>
<p class="Text">‘‘ಎಲೈ ಕಪಿಗಳಿರಾ! ನೋಡಿರಿ, ಹನುಮಂತನು ಕಾರ್ಯ ಸಾಧನೆಯನ್ನು ಮಾಡಿಕೊಂಡು ಬರುತ್ತಿದ್ದಾನೆ. ಇದು ಅವನ ಧ್ವನಿಯಿಂದಲೇ ಗೊತ್ತಾಗುತ್ತದೆ’’ ಎಂದು ವಾನರರೆಲ್ಲರೂ ಪರಸ್ಪರ ಮಾತಾಡಿಕೊಂಡರು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಏವಂ ಬ್ರುವತ್ಸು ವೀರೇಷು ವಾನರೇಷು ಸ ಮಾರುತಿಃ ।</p>
<p class="Shlok">ಅವತೀರ್ಯ ಗಿರೇರ್ಮೂರ್ಧ್ನಿ ವಾನರಾನಿದಮಬ್ರವೀತ್ ॥</p>
<p class="Text">ವಾನರವೀರರೆಲ್ಲ ಹೀಗೆ ಹೇಳುತ್ತಿರುವಂತೆ ಮಾರುತಿಯು ಬೆಟ್ಟದ ಮೇಲಿಂದ ಇಳಿದು ಬಂದು ಕಪಿಗಳನ್ನು ಕುರಿತು ಹೇಳುತ್ತಾನೆ. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ದೃಷ್ಟ್ವಾ ಸೀತಾ ಮಯಾ ಲಂಕಾ ಧರ್ಷಿತಾ ಚ ಸಕಾನನಾ ।</p>
<p class="Shlok">ಸಂಭಾಷಿತೋ ದಶಗ್ರೀವಸ್ತತೋಽಹಂ ಪುನರಾಗತಃ ॥</p>
<p class="Text">‘‘ನಾನು ಸೀತೆಯನ್ನು ಕಂಡೆನು. ಅಶೋಕವನ ಸಹಿತ ಇಡೀ ಲಂಕೆಯನ್ನು ಹಾಳುಗೆಡವಿದ್ದಾಯಿತು. ರಾವಣನನ್ನು ಮಾತನಾಡಿಸಿಯೂ ಆಯಿತು. ಅನಂತರ ನಾನು ಹಿಂದಿರುಗಿ ಬಂದಿರುತ್ತೇನೆ. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಇದಾನೀಮೇವ ಗಚ್ಛಾಮೋ ರಾಮಸುಗ್ರೀವಸನ್ನಿಧಿಮ್ ।</p>
<p class="Shlok">ಇತ್ಯುಕ್ತಾ ವಾನರಾಃ ಸರ್ವೇ ಹರ್ಷೇಣಾಲಿಂಗ್ಯ ಮಾರುತಿಮ್ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಕೇಚಿಚ್ಚುಚುಂಬುರ್ಲಾಂಗೂಲಂ ನನೃತುಃ ಕೇಚಿದುತ್ಸುಕಾಃ ।</p>
<p class="Shlok">ಹನೂಮತಾ ಸಮೇತಾಸ್ತೇ ಜಗ್ಮುಃ ಪ್ರಸ್ರವಣಂ ಗಿರಿಮ್ ॥ </p>
<p class="Text">ನಾವು ಈಗಲೇ ಶ್ರೀರಾಮ ಮತ್ತು ಸುಗ್ರೀವರ ಸಮೀಪಕ್ಕೆ ಹೋಗೋಣ.’’ ಹೀಗೆ ಹೇಳಿದಾಗ ಎಲ್ಲ ಕಪಿಗಳು ಹೆಚ್ಚಿನ ಸಂತೋಷದಿಂದ ಮಾರುತಿಯನ್ನು ತಬ್ಬಿಕೊಂಡು, ಕೆಲವರು ಬಾಲವನ್ನು ಮುತ್ತಿಟ್ಟರು. ಕೆಲವರು ಉತ್ಸಾಹದಿಂದ ಕುಣಿಯಲಾರಂಭಿಸಿದರು. ಅನಂತರ ಅವರೆಲ್ಲರೂ ಹನುಮಂತನೊಡಗೂಡಿ ಪ್ರಸ್ರವಣ ಪರ್ವತಕ್ಕೆ ಹೊರಟರು. ॥16-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಗಚ್ಛಂತೋ ದದೃಶುರ್ವೀರಾ ವನಂ ಸುಗ್ರೀವರಕ್ಷಿತಮ್ ।</p>
<p class="Shlok">ಮಧುಸಂಜ್ಞಂ ತದಾ ಪ್ರಾಹುರಂಗದಂ ವಾನರರ್ಷಭಾಃ ॥</p>
<p class="Text">ಅವರು ಬರುವಾಗ ದಾರಿಯಲ್ಲಿ ಸುಗ್ರೀವನಿಗಾಗಿ ಕಾದಿಟ್ಟ ಮಧುವನದ ಮೇಲೆ ಅವರ ದೃಷ್ಟಿ ಬಿತ್ತು. ಆಗ ವಾನರ ಶ್ರೇಷ್ಠರು ಅಂಗದನನ್ನು ಕುರಿತು ಹೇಳಿದರು — ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಕ್ಷುಧಿತಾಃ ಸ್ಮೋ ವಯಂ ವೀರ ದೇಹ್ಯನುಜ್ಞಾಂ ಮಹಾಮತೇ ।</p>
<p class="Shlok">ಭಕ್ಷಯಾಮಃ ಲಾನ್ಯದ್ಯ ಪಿಬಾಮೋಮೃತವನ್ಮಧು ॥ </p>
<p class="Shlok-Number">(ಶ್ಲೋಕ-20)</p>
<p class="Shlok">ಸಂತುಷ್ಟಾ ರಾಘವಂ ದ್ರಷ್ಟುಂ ಗಚ್ಛಾಮೋದ್ಯೈವ  ಸಾನುಜಮ್ ॥</p>
<p class="Text">‘‘ಎಲೈ ವೀರವರನೆ! ನಾವು ಹಸಿದಿರುತ್ತೇವೆ. ಮಹಾಬುದ್ಧಿಶಾಲಿಯೆ!  ಈಗ ನಾವು ಹಣ್ಣುಗಳನ್ನು ತಿನ್ನುವೆವು. ಅಮೃತ ಸಮಾನವಾದ ಜೇನನ್ನು ಕುಡಿಯುವೆವು. ನಮಗೆ ಅಪ್ಪಣೆಯಾಗಬೇಕು. ನಾವು ತೃಪ್ತರಾಗಿ ಅನಂತರ ಲಕ್ಷ್ಮಣನೊಡಗೂಡಿದ ಶ್ರೀರಾಮನ ದರ್ಶನಕ್ಕೆ ಹೊರಡುವೆವು.’’ ॥19-20॥</p>
<p class="Shlok-Number">(ಶ್ಲೋಕ-21)</p>
<p class="Uvach">ಅಂಗದ ಉವಾಚ</p>
<p class="Shlok">ಹನೂಮಾನ್ಕೃತಕಾರ್ಯೋಯಂ ಪಿಬತೈತತ್ಪ್ರಸಾದತಃ ।</p>
<p class="Shlok">ಜಕ್ಷಧ್ವಂ ಲಮೂಲಾನಿ ತ್ವರಿತಂ ಹರಿಸತ್ತಮಾಃ  ॥</p>
<p class="Text">ಅಂಗದನಿಂತೆಂದನು — ‘‘ಎಲೈ ಕಪಿಶ್ರೇಷ್ಠರೆ ! ಹನುಮಂತನು ಕಾರ್ಯಸಾಧನೆ ಮಾಡಿಕೊಂಡು ಬಂದಿದ್ದಾನೆ. ಆದ್ದರಿಂದ ಅವನ ಕೃಪೆಯಿಂದ ನೀವು ಬೇಗನೇ ಫಲ-ಮೂಲಾದಿಗಳನ್ನು ತಿಂದು ಮಧುವನ್ನು ಕುಡಿಯಿರಿ.’’ ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತತಃ ಪ್ರವಿಶ್ಯ ಹರಯಃ ಪಾತುಮಾರೇಭಿರೇ ಮಧು ।</p>
<p class="Shlok">ರಕ್ಷಿಣಸ್ತಾನನಾದೃತ್ಯ ದಧಿವತೇಣ ನೋದಿತಾನ್ ॥ </p>
<p class="Shlok-Number">(ಶ್ಲೋಕ-23)</p>
<p class="Shlok">ಪಿಬತಸ್ತಾಡಯಾಮಾಸುರ್ವಾನರಾನ್ವಾನರರ್ಷಭಾಃ ।</p>
<p class="Shlok">ತತಸ್ತಾನ್ಮುಷ್ಟಿಭಿಃ ಪಾದೈಶ್ಚೂರ್ಣಯಿತ್ವಾ ಪಪುರ್ಮಧು ॥ </p>
<p class="Text">ಅಂಗದನ ಅಪ್ಪಣೆಯನ್ನು ಪಡೆದ ಕಪಿಗಳು ವನವನ್ನು ಹೊಕ್ಕು ಫಲಗಳನ್ನು ತಿನ್ನುತ್ತಾ ಮಧುವನ್ನು ಕುಡಿಯಲಾರಂಭಿಸಿದರು. ಆಗ ದಧಿಮುಖನಿಂದ ನೇಮಿಸಲ್ಪಟ್ಟ ಕಾವಲುಗಾರರು ತಡೆದಾಗ, ಅವರನ್ನು ತಿರಸ್ಕರಿಸಿ, ಗುದ್ದಿ, ಹೊಡೆದು ಜೇನನ್ನು ಕುಡಿಯುತ್ತಿದ್ದರು. ಅಡ್ಡಬಂದವರನ್ನು ಕಾಲುಗಳಿಂದ ತುಳಿದು ಪುಡಿಮಾಡಿದರು. ॥22-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ತತೋ ದಧಿಮುಖಃ ಕ್ರುದ್ಧಃ ಸುಗ್ರೀವಸ್ಯ ಸ ಮಾತುಲಃ ।</p>
<p class="Shlok">ಜಗಾಮ ರಕ್ಷಿಭಿಃ ಸಾರ್ಧಂ ಯತ್ರ ರಾಜಾ ಕಪೀಶ್ವರಃ ॥ </p>
<p class="Text">ಅನಂತರ ಸುಗ್ರೀವನ ಸೋದರಮಾವನಾದ ದಧಿಮುಖನು ಕ್ರೋಧಗೊಂಡು ಇತರ ಕಾವಲುಗಾರರೊಡನೆ ಕೂಡಿಕೊಂಡು ಸುಗ್ರೀವನಿದ್ದಲ್ಲಿಗೆ ಬಂದನು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಗತ್ವಾ ತಮಬ್ರವೀದ್ದೇವ ಚಿರಕಾಲಾಭಿರಕ್ಷಿತಮ್ ।</p>
<p class="Shlok">ನಷ್ಟಂ ಮಧುವನಂ ತೇದ್ಯ ಕುಮಾರೇಣ ಹನೂಮತಾ ॥ </p>
<p class="Text">ಅಲ್ಲಿಗೆ ಬಂದು ‘‘ಎಲೈ ರಾಜರೆ! ನೀವು ಬಹಳ ಕಾಲದಿಂದ ಕಾಪಾಡಿಕೊಂಡಿದ್ದ ಮಧುವನವನ್ನು ಯುವರಾಜ ಅಂಗದ ಮತ್ತು ಹನುಮಂತ ಇವರುಗಳಿಂದ ನಾಶವಾಗಿ ಹೋಯಿತು’’ ಎಂದು ವಿನಂತಿಸಿಕೊಂಡನು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಶ್ರುತ್ವಾ ದಧಿಮುಖೇನೋಕ್ತಂ ಸುಗ್ರೀವೋ ಹೃಷ್ಟಮಾನಸಃ ।</p>
<p class="Shlok">ದೃಷ್ಟ್ವಾಗತೋ ನ ಸಂದೇಹಃ ಸೀತಾಂ ಪವನನಂದನಃ ॥ </p>
<p class="Shlok-Number">(ಶ್ಲೋಕ-27)</p>
<p class="Shlok">ನೋ ಚೇನ್ಮಧುವನಂ ದ್ರಷ್ಟುಂ ಸಮರ್ಥಃ ಕೋ ಭವೇನ್ಮಮ ।</p>
<p class="Shlok">ತತ್ರಾಪಿ ವಾಯುಪುತ್ರೇಣ ಕೃತಂ ಕಾರ್ಯಂ ನ ಸಂಶಯಃ ॥</p>
<p class="Text">ದಧಿಮುಖನ ಮಾತನ್ನು ಕೇಳಿದ ಸುಗ್ರೀವನು ಸಂತೊಷಗೊಂಡು ‘ವಾಯುಪುತ್ರನಾದ ಮಾರುತಿಯು ಸೀತೆಯನ್ನು ಕಂಡು ಹಿಂದಿರುಗಿ ಬಂದಿರುವನು. ಇದರಲ್ಲಿ ಸಂಶಯವೇ ಇಲ್ಲ, ಹೀಗಿಲ್ಲದ್ದಿದ್ದರೆ ನನ್ನ ಮಧುವನದ ಕಡೆ ಕಣ್ಣುಹಾಯಿಸುವ ಧೈರ್ಯ ಯಾರಿಗಿದ್ದೀತು? ಅದರಲ್ಲಿಯೂ ಪವನನಂದನ ಹನುಮಂತನೇ ಈ ಸೀತಾದರ್ಶನದ ಕಾರ್ಯವನ್ನು ಮಾಡಿದ್ದಾನೆ ಇದು ನಿಜ,’ ಎಂದು ಹೇಳಿದನು. ॥26-27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಶ್ರುತ್ವಾ ಸುಗ್ರೀವವಚನಂ ಹೃಷ್ಟೋ ರಾಮಸ್ತಮಬ್ರವೀತ್ ।</p>
<p class="Shlok">ಕಿಮುಚ್ಯತೇ ತ್ವಯಾ ರಾಜನ್ವಚಃ ಸೀತಾಕಥಾನ್ವಿತಮ್ ॥ </p>
<p class="Shlok-Number">(ಶ್ಲೋಕ-29)</p>
<p class="Shlok">ಸುಗ್ರೀವಸ್ತ್ವಬ್ರವೀದ್ವಾಕ್ಯಂ ದೇವ ದೃಷ್ಟಾವನೀಸುತಾ ।</p>
<p class="Shlok">ಹನೂಮತ್ಪ್ರಮುಖಾಃ ಸರ್ವೇ ಪ್ರವಿಷ್ಟಾ ಮಧುಕಾನನಮ್ ॥ </p>
<p class="Shlok-Number">(ಶ್ಲೋಕ-30)</p>
<p class="Shlok">ಭಕ್ಷಯಂತಿ ಸ್ಮ ಸಕಲಂ ತಾಡಯಂತಿ ಸ್ಮ ರಕ್ಷಿಣಃ ।</p>
<p class="Shlok">ಅಕೃತ್ವಾ ದೇವಕಾರ್ಯಂ ತೇ ದ್ರಷ್ಟುಂ ಮಧುವನಂ ಮಮ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ನ ಸಮರ್ಥಾಸ್ತತೋ ದೇವೀ ದೃಷ್ಟಾ ಸೀತೇತಿ ನಿಶ್ಚಿತಮ್ ।</p>
<p class="Shlok">ರಕ್ಷಿಣೋ ವೋ ಭಯಂ ಮಾಸ್ತು ಗತ್ವಾ ಬ್ರೂತ ಮಮಾಜ್ಞಯಾ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ವಾನರಾನಂಗದಮುಖಾನಾನಯಧ್ವಂ ಮಮಾಂತಿಕಮ್ ।</p>
<p class="Shlok">ಶ್ರುತ್ವಾ  ಸುಗ್ರೀವವಚನಂ ಗತ್ವಾ ತೇ ವಾಯುವೇಗತಃ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಹನೂಮತ್ಪ್ರಮುಖಾನೂಚುರ್ಗಚ್ಛತೇಶ್ವರಶಾಸನಾತ್  ।</p>
<p class="Shlok">ದ್ರಷ್ಟುಮಿಚ್ಛತಿ ಸುಗ್ರೀವಃ ಸರಾಮೋ ಲಕ್ಷ್ಮಣಾನ್ವಿತಃ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಯುಷ್ಮಾನತೀವ ಹೃಷ್ಟಾಸ್ತೇ ತ್ವರಯಂತಿ ಮಹಾಬಲಾಃ ।</p>
<p class="Shlok">ತಥೇತ್ಯಂಬರಮಾಸಾದ್ಯ ಯಯುಸ್ತೇ ವಾನರೋತ್ತಮಾಃ ॥ </p>
<p class="Shlok-Number">(ಶ್ಲೋಕ-35)</p>
<p class="Shlok">ಹನೂಮಂತಂ ಪುರಸ್ಕೃತ್ಯ ಯುವರಾಜಂ ತಥಾಂಗದಮ್ ।</p>
<p class="Shlok">ರಾಮಸುಗ್ರೀವಯೋರಗ್ರೇ ನಿಪೇತುರ್ಭುವಿ ಸತ್ವರಮ್ ॥</p>
<p class="Text">ಸುಗ್ರೀವನ ಮಾತನ್ನು ಕೇಳಿ ಸಂತೋಷಗೊಂಡ ಶ್ರೀರಾಮನು — ‘‘ಎಲೈ ರಾಜನೆ! ಸೀತೆಯ ವೃತ್ತಾಂತದೊಡಗೂಡಿದ ಯಾವ ಮಾತನ್ನು ಆಡುತ್ತಿರುವೆ?’’ ಎಂದು ಕೇಳಿದಾಗ ; ಸುಗ್ರೀವನು ‘‘ಸ್ವಾಮಿ! ಸೀತೆಯು ಸಿಕ್ಕಿರುತ್ತಾಳೆ. ಹನುಮಂತನೇ ಮೊದಲಾದ ‘ಕಪಿವೀರರೆಲ್ಲರೂ ಮಧುವನವನ್ನು ಹೊಕ್ಕಿದ್ದಾರೆ. ಎಲ್ಲ ಹಣ್ಣುಗಳನ್ನು ತಿನ್ನುತ್ತಿದ್ದಾರೆ. ಕಾವಲುಗಾರರನ್ನು ಹೊಡೆಯುತ್ತಿದ್ದಾರೆ’ ಎಂಬ ಸುದ್ದಿ ಬಂದಿದೆ.’’ ಸ್ವಾಮಿಕಾರ್ಯವನ್ನು ನೆರವೇರಿಸದೆ ನನ್ನ ಮಧುವನವನ್ನು ಅವರು ಕಣ್ಣೆತ್ತಿಯೂ ನೊಡಲಾರರು. ಆದ್ದರಿಂದ ಅವರುಗಳು ಸೀತಾದೇವಿಯನ್ನು ಕಂಡು ಬಂದಿರುವುದು ಖಂಡಿತಾ ಎಂದು ಹೇಳಿದನು. ‘‘ಎಲೈ ಕಾವಲುಗಾರರಿರಾ! ನೀವು ಹೆದರಬೇಡಿರಿ. ಈಗಲೇ ಹೋಗಿ ನನ್ನ ಅಪ್ಪಣೆಯನ್ನು ತಿಳಿಸಿರಿ. ಅಂಗದನೇ ಮೊದಲಾದ ಕಪಿಗಳನ್ನು ನನ್ನ ಬಳಿಗೆ ಕರೆದು ತನ್ನಿ’’ ಎಂದು ಹೇಳಿದಾಗ, ಸುಗ್ರೀವನ ಮಾತನ್ನು ಕೇಳಿ ಅವರುಗಳು ವಾಯುವೇಗದಿಂದ ಹೋಗಿ ಹನುಮಂತನೇ ಮೊದಲಾದವರನ್ನು ಕಂಡು  ‘‘ಮಹಾರಾಜರ ಅಪ್ಪಣೆಯಾಗಿದೆ; ಬೇಗನೇ ನಡೆಯಿರಿ. ಶ್ರೀರಾಮ-ಲಕ್ಷ್ಮಣರೊಡನೆ ಇರುವ ಸುಗ್ರೀವನು ನಿಮ್ಮನ್ನು ನೋಡಲು ಇಚ್ಛಿಸುತ್ತಿದ್ದಾನೆ. ಹೇ ವಾನರವೀರರೆ! ಪ್ರಸನ್ನರಾಗಿ ನೀವು ಬೇಗನೆ ಬರಬೇಕು’’ ಎಂದು ಕಾವಲುಗಾರರು ತಿಳಿಸಿದರು. ಕಾವಲುಗಾರರ ಮಾತನ್ನು ಕೇಳಿದ ಆ ಮಹಾಬಲಶಾಲಿಗಳು ಹಾಗೆಯೇ ಆಗಲಿ ಎಂದು ಆತುರ ಪಟ್ಟು ಆಕಾಶಮಾರ್ಗದಿಂದ ಹೊರಟರು. ಹನುಮಂತನನ್ನು, ಯುವರಾಜ ಅಂಗದನನ್ನು ಮುಂದಿಟ್ಟುಕೊಂಡು ಶೀಘ್ರವಾಗಿ ಬಂದು ಶ್ರೀರಾಮ, ಸುಗ್ರೀವನ ಮುಂದೆ ಇಳಿದರು. ॥28-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಹನೂಮಾನ್ ರಾಘವಂ ಪ್ರಾಹ ದೃಷ್ಟಾ ಸೀತಾ ನಿರಾಮಯಾ ।</p>
<p class="Shlok">ಸಾಷ್ಟಾಂಗಂ  ಪ್ರಣಿಪತ್ಯಾಗ್ರೇ ರಾಮಂ ಪಶ್ಚಾದ್ಧರೀಶ್ವರಮ್ ॥ </p>
<p class="Text">ಹನುಮಂತನು ‘‘ಕ್ಷೇಮವಾಗಿರುವ ಸೀತೆಯನ್ನು ನಾನು ನೋಡಿ ಬಂದಿರುವೆನು’’ ಎಂದು ಹೇಳಿ ಶ್ರೀರಾಮಚಂದ್ರನಿಗೆ ಸಾಷ್ಟಾಂಗ ನಮಸ್ಕಾರ ಮಾಡಿ ಬಳಿಕ ವಾನರರಾಜನಾದ ಸುಗ್ರೀವನನ್ನು ವಂದಿಸಿದನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಕುಶಲಂ ಪ್ರಾಹ ರಾಜೇಂದ್ರ ಜಾನಕೀ ತ್ವಾಂ ಶುಚಾನ್ವಿತಾ ।</p>
<p class="Shlok">ಅಶೋಕವನೀಕಾಮಧ್ಯೇ ಶಿಂಶಪಾಮೂಲ ಮಾಶ್ರಿತಾ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ರಾಕ್ಷಸೀಭಿಃ ಪರಿವೃತಾ ನಿರಾಹಾರಾ ಕೃಶಾ ಪ್ರಭೋ ।</p>
<p class="Shlok">ಹಾ ರಾಮ ರಾಮ ರಾಮೇತಿ ಶೋಚಂತೀ ಮಲಿನಾಂಬರಾ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಏಕವೇಣೀ ಮಯಾ ದೃಷ್ಟಾ ಶನೈರಾಶ್ವಾಸಿತಾ ಶುಭಾ ।</p>
<p class="Shlok">ವೃಕ್ಷಶಾಖಾಂತರೇ ಸ್ಥಿತ್ವಾ ಸೂಕ್ಷ್ಮರೂಪೇಣ ತೇ ಕಥಾಮ್ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಜನ್ಮಾರಭ್ಯ ತವಾತ್ಯರ್ಥಂ ದಂಡಕಾಗಮನಂ ತಥಾ ।</p>
<p class="Shlok">ದಶಾನನೇನ ಹರಣಂ ಜಾನಕ್ಯಾ ರಹಿತೇ ತ್ವಯಿ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಸುಗ್ರೀವೇಣ ಯಥಾ ಮೈತ್ರೀ ಕೃತ್ವಾ ವಾಲಿನಿಬರ್ಹಣಮ್ ।</p>
<p class="Shlok">ಮಾರ್ಗಣಾರ್ಥಂ ಚ ವೈದೇಹ್ಯಾಃ ಸುಗ್ರೀವೇಣ ವಿಸರ್ಜಿತಾಃ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಮಹಾಬಲಾ ಮಹಾಸತ್ತ್ವಾ ಹರಯೋ ಜಿತಕಾಶಿನಃ ।</p>
<p class="Shlok">ಗತಾಃ  ಸರ್ವತ್ರ  ಸರ್ವೇ  ವೈ ತತ್ರೈಕೋಹಮಿಹಾಗತಃ ॥ </p>
<p class="Text">‘‘ಹೇ ರಾಜೇಂದ್ರಾ! ಶೋಕಾವಿಷ್ಟಳಾದ ಸೀತಾದೇವಿಯು ನಿನಗೆ ಕುಶಲವನ್ನು ತಿಳಿಸಿರುತ್ತಾಳೆ. ಅವಳು ಲಂಕೆಯ ಅಶೋಕವನದಲ್ಲಿ ಶಿಂಶಪಾವೃಕ್ಷದ ಬುಡದಲ್ಲಿ ಕುಳಿತಿರುವಳು. ಸ್ವಾಮಿ! ರಾಕ್ಷಸಿಯರಿಂದ ಸುತ್ತು ವರಿಯಲ್ಪಟ್ಟವಳಾಗಿ, ಆಹಾರ ಸೇವಿಸದೆ ಬಳಲಿದ್ದು, ಕೊಳೆಯಾದ ಬಟ್ಟೆಯನ್ನುಟ್ಟು, ಯಾವಾಗಲೂ ರಾಮಾ! ರಾಮಾ! ಎಂದು ದುಃಖದಿಂದ ಉಚ್ಚರಿಸುತ್ತಾ, ಒಂದೇ ಜಡೆಯುಳ್ಳ ಶುಭಳಾದ ಜಾನಕೀ ಮಾತೆಯನ್ನು ಸಂದರ್ಶಿಸಿ ನಿಧಾನವಾಗಿ ಅವಳನ್ನು ಸಮಾಧಾನಗೊಳಿಸಿದೆನು. ಅಲ್ಲಿಗೆ ಹೋಗಿ ಮೊದಲಿಗೆ ನಾನು ಸೂಕ್ಷ್ಮರೂಪದಿಂದ ಮರದ ಕೊಂಬೆಯಲ್ಲಿ ಕುಳಿತು, ಎಲೆಗಳಲ್ಲಿ ಮರೆಯಾಗಿದ್ದುಕೊಂಡು ನಿನ್ನ ಮಂಗಳ ಕಥೆಯನ್ನು ಹಾಡಲಾರಂಭಿಸಿದೆ. ನೀನು ಹುಟ್ಟಿದಾಗಿನಿಂದ ದಂಡಕಾರಣ್ಯಕ್ಕೆ ಬಂದುದು, ಆಶ್ರಮದಲ್ಲಿ ನೀವಿಲ್ಲದಿರುವಾಗ ರಾವಣನು ಸೀತೆಯನ್ನು ಕದ್ದುಕೊಂಡು ಹೋದುದು, ಅವಳನ್ನು ಹುಡುಕುತ್ತಾ ಸುಗ್ರೀವನೊಡನೆ ಸ್ನೇಹವನ್ನು ಬೆಳೆಸಿದ್ದು, ವಾಲಿಯನ್ನು ಕೊಂದುದು, ಸೀತೆಯನ್ನು ಹುಡುಕಲು ಸುಗ್ರೀವನಿಂದ ಮಹಾಬಲಿಷ್ಠರೂ, ಪರಾಕ್ರಮಶಾಲಿಗಳೂ ಆದ ತೇಜಸ್ವಿಗಳಾದ ಕಪಿಗಳನ್ನು ಎಲ್ಲ ಕಡೆಗಳಿಗೂ ಕಳಿಸಿದುದು, ಅದರಲ್ಲಿ ನಾನೊಬ್ಬನು ಇಲ್ಲಿ ಲಂಕೆಗೆ ಬಂದಿರುವೆನು ಎಂದು ತಿಳಿಸಿದೆ. ನಾನು ಸುಗ್ರೀವನ ಮಂತ್ರಿಯು ಶ್ರೀರಾಮನ ಸೇವಕನೂ ಆಗಿರುವೆ. ಭಾಗ್ಯವಶದಿಂದ ನಾನು ಜಾನಕಿಯನ್ನು ಕಂಡೆನು, ಈಗ ನನ್ನ ಶ್ರಮವೂ ಸಾರ್ಥಕವಾಯಿತು.’’ ॥37-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಅಹಂ ಸುಗ್ರೀವಸಚಿವೋ ದಾಸೋಽಹಂ ರಾಘವಸ್ಯ ಹಿ ।</p>
<p class="Shlok">ದೃಷ್ಟಾ ಯತ್ ಜಾನಕೀ ಭಾಗ್ಯಾತ್ ಪ್ರಯಾಸಃ ಲಿತೋಽದ್ಯ ಮೇ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಇತ್ಯುದೀರಿತಮಾಕರ್ಣ್ಯ ಸೀತಾ ವಿಸ್ಫಾರಿತೇಕ್ಷಣಾ ।</p>
<p class="Shlok">ಕೇನ ವಾ ಕರ್ಣಪೀಯೂಷಂ ಶ್ರಾವಿತಂ ಮೇ ಶುಭಾಕ್ಷರಮ್ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಯದಿ ಸತ್ಯಂ ತದಾಯಾತು ಮದ್ದರ್ಶನಪಥಂ ತು ಸಃ ।</p>
<p class="Shlok">ತತೋಽಹಂ ವಾನರಾಕಾರಃ ಸೂಕ್ಷ್ಮರೂಪೇಣ ಜಾನಕೀಮ್ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಪ್ರಣಮ್ಯ ಪ್ರಾಂಜಲಿರ್ಭೂತ್ವಾ ದೂರಾದೇವ ಸ್ಥಿತಃ ಪ್ರಭೋ ।</p>
<p class="Shlok">ಪೃಷ್ಟೋಽಹಂ ಸೀತಯಾ ಕಸ್ತ್ವಮಿತ್ಯಾದಿ ಬಹುವಿಸ್ತರಮ್ ॥</p>
<p class="Text">ಹೀಗೆಂದ ಮಾತನ್ನು ಕೇಳಿ ಸೀತೆಯ ಎಡಗಣ್ಣು ಹಾರಿತು. ಈ ಕರ್ಣಾನಂದಕರವಾದ ಶುಭಾಕ್ಷರ ವುಳ್ಳ ಮಾತುಗಳನ್ನು ಯಾರು ನನಗೆ ಕೇಳಿಸಿದರು? ಇದು ನಿಜವಾಗಿದ್ದರೆ ಅವನು ನನ್ನ ಕಣ್ಣೆದುರಿಗೆ ಬರಲಿ ಎಂದಳು. ಹೇ ಒಡೆಯಾ! ಆಗ ನಾನು ಪುಟ್ಟ ಕಪಿರೂಪದಿಂದ ಸೀತಾದೇವಿಯ ಬಳಿ ಸಾರಿ, ದೂರದಿಂದ ಕೈ ಮುಗಿದು ನಿಂತುಕೊಂಡೆ. ಅನಂತರ ಸೀತೆಯು ನೀನು ಯಾರು? ಮುಂತಾಗಿ ಅನೇಕ ಪ್ರಶ್ನೆಗಳನ್ನು ಕೇಳಿದಳು. ॥43-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಮಯಾ ಸರ್ವಂ ಕ್ರಮೇಣೈವ ವಿಜ್ಞಾಪಿತಮರಿಂದಮ ।</p>
<p class="Shlok">ಪಶ್ಚಾನ್ಮಯಾರ್ಪಿತಂ ದೇವ್ಯೈ ಭವದ್ದತ್ತಾಂಗುಲೀಯಕಮ್ ॥</p>
<p class="Text">ಹೇ  ಶತ್ರುನಾಶಕನೆ! ನಾನು ಬಹಳ ವಿವರವಾಗಿ ಕ್ರಮವಾಗಿ ಎಲ್ಲವನ್ನು ಹೇಳಿದೆನು ಮತ್ತು ನೀನು ಕೊಟ್ಟಿರುವ ಮುದ್ರಿಕೆಯನ್ನು ದೇವಿಯರಿಗೆ ಅರ್ಪಿಸಿದೆನು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ತೇನ ಮಾಮತಿವಿಶ್ವಸ್ತಾ ವಚನಂ ಚೇದಮಬ್ರವೀತ್  ।</p>
<p class="Shlok">ಯಥಾ ದೃಷ್ಟಾಸ್ಮಿ ಹನುಮನ್ಪೀಡ್ಯಮಾನಾ ದಿವಾನಿಶಮ್ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ರಾಕ್ಷಸೀನಾಂ ತರ್ಜನೈಸ್ತತ್ಸರ್ವಂ ಕಥಯ ರಾಘವೇ ।</p>
<p class="Shlok">ಮಯೋಕ್ತಂ ದೇವಿ ರಾಮೋಽಪಿ ತ್ವಚ್ಚಿಂತಾಪರಿನಿಷ್ಠಿತಃ ॥ </p>
<p class="Shlok-Number">(ಶ್ಲೋಕ-50)</p>
<p class="Shlok">ಪರಿಶೋಚತ್ಯಹೋರಾತ್ರಂ ತ್ವದ್ವಾರ್ತಾಂ ನಾಧಿಗಮ್ಯ ಸಃ ।</p>
<p class="Shlok">ಇದಾನೀಮೇವ ಗತ್ವಾಹಂ ಸ್ಥಿತಿಂ ರಾಮಾಯ ತೇ ಬ್ರುವೇ ॥</p>
<p class="Text">ಅದರಿಂದ ಅವರಿಗೆ ನನ್ನಲ್ಲಿ ಹೆಚ್ಚಿನ ನಂಬಿಕೆ ಉಂಟಾಯಿತು ಹಾಗೂ ಹನುಮಂತಾ! ಹಗಲೂ-ರಾತ್ರೆ ಈ ರಾಕ್ಷಸಿಯರು ನನ್ನನ್ನು ಪಿಡಿಸುತ್ತಿರುವುದನ್ನು ನೀನು ಕಣ್ಣಾರೆ ಕಂಡಂತೆಯೇ ಎಲ್ಲವನ್ನು ಶ್ರೀರಾಮನಿಗೆ ತಿಳಿಸು ಎಂದು ಹೇಳಿದಾಗ ನಾನು ಅಮ್ಮಾ! ಶ್ರೀರಾಮನೂ ಕೂಡ ಹಗಲೂ ರಾತ್ರೆ ನಿನ್ನ ಯೋಚನೆಯಲ್ಲೆ ಮುಳುಗಿದ್ದು, ನಿನ್ನ ಸುದ್ದಿಯನ್ನು ತಿಳಿಯದೆ ದುಃಖಪಡುತ್ತಿರುವನು. ನಾನು ಈಗಲೇ ಹೋರಟು ರಾಮನ ಬಳಿಗೆ ಹೋಗಿ ನಿನ್ನ ಪರಿಸ್ಥಿತಿಯನ್ನು ಅವನಿಗೆ ತಿಳಿಸುವೆನು. ॥48-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ರಾಮಃ ಶ್ರವಣಮಾತ್ರೇಣ ಸುಗ್ರೀವೇಣ ಸಲಕ್ಷ್ಮಣಃ ।</p>
<p class="Shlok">ವಾನರಾನೀಕಪೈಃ ಸಾರ್ಧಮಾಗಮಿಷ್ಯತಿ ತೇಂತಿಕಮ್ ॥ </p>
<p class="Text">ಶ್ರೀರಾಮಚಂದ್ರನು ಸುದ್ದಿಯನ್ನು ತಿಳಿದ ಕೂಡಲೆ ಸುಗ್ರೀವ ಲಕ್ಷ್ಮಣಸಹಿತನಾಗಿ ವಾನರ ಸೈನ್ಯದೊಂದಿಗೆ ನಿನ್ನ ಸಮೀಪಕ್ಕೆ ಬರುವನು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ರಾವಣಂ ಸಕುಲಂ ಹತ್ವಾ ನೇಷ್ಯತಿ ತ್ವಾಂ ಸ್ವಕಂ ಪುರಮ್ ।</p>
<p class="Shlok">ಅಭಿಜ್ಞಾಂ ದೇಹಿ ಮೇ ದೇವಿ ಯಥಾ ಮಾಂ ವಿಶ್ವಸೇದ್ವಿಭುಃ ॥</p>
<p class="Text">ಪರಿವಾರ ಸಹಿತನಾದ ರಾವಣನನ್ನು ಕೊಂದು ನಿನ್ನನ್ನು ತನ್ನ ರಾಜಧಾನಿ ಅಯೋಧ್ಯೆಗೆ ಕೊಂಡೊಯ್ಯಲಿರುವನು. ದೇವಿ! ಶ್ರೀರಾಮ ದೇವರು ನಂಬುವಂತಹ ಒಂದು ಗುರುತನ್ನು ನನಗೆ ಕೊಡು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಇತ್ಯುಕ್ತಾ ಸಾ ಶಿರೋರತ್ನಂ ಚೂಡಾಪಾಶೇ ಸ್ಥಿತಂ ಪ್ರಿಯಮ್ ।</p>
<p class="Shlok">ದತ್ತ್ವಾ ಕಾಕೇನ ಯದ್ವೃತ್ತಂ ಚಿತ್ರಕೂಟಗಿರೌ ಪುರಾ ॥ </p>
<p class="Shlok-Number">(ಶ್ಲೋಕ-54)</p>
<p class="Shlok">ತದಪ್ಯಾಹಾಶ್ರುಪೂರ್ಣಾಕ್ಷೀ ಕುಶಲಂ ಬ್ರೂಹಿ ರಾಘವಮ್ ।</p>
<p class="Shlok">ಲಕ್ಷ್ಮಣಂ ಬ್ರೂಹಿ ಮೇ ಕಿಂಚಿದ್ದುರುಕ್ತಂ ಭಾಷಿತಂ ಪುರಾ ॥</p>
<p class="Text">ಹೀಗೆ ನಾನು ಹೇಳಿದಾಗ ಆಕೆಯು ಪ್ರಿಯವಾದ ತನ್ನ ಚೂಡಾಮಣಿಯನ್ನು  ಕೊಟ್ಟು, ಹಿಂದೆ ಚಿತ್ರಕೂಟದಲ್ಲಿ ಕಾಗೆಯಿಂದ ಸಂಭವಿಸಿದ ಕಥೆಯನ್ನು ಹೇಳಿದಳು. ಅನಂತರ ಕಣ್ಣುಗಳಲ್ಲಿ ನೀರನ್ನು ತಂದುಕೊಂಡು ‘‘ಶ್ರೀರಾಮನಿಗೆ ನನ್ನ ಕುಶಲ ಸಮಾಚಾರವನ್ನು ಹೇಳು. ಲಕ್ಷ್ಮಣನಿಗೂ ಕೂಡ ಹಿಂದೆ ನಾನು ತಿಳಿಯದೆ ಆಡಿದ ಕೆಟ್ಟ ಮಾತುಗಳನ್ನು ಕ್ಷಮಿಸುವಂತೆ ಹೇಳು. ಹೇ ಕುಲಪುತ್ರಾ! ದಯಾಮಯನಾದ ಶ್ರೀರಾಮನು ನನ್ನನ್ನು ಬೇಗನೇ ಉದ್ಧಾರ ಮಾಡುವಂತಹ ಕಾರ್ಯವನ್ನು ಮಾಡು. ॥53-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ತತ್ ಕ್ಷಮಸ್ವಾಜ್ಞಭಾವೇನ ಭಾಷಿತಂ ಕುಲನಂದನ ।</p>
<p class="Shlok">ತಾರಯೇನ್ಮಾಂ ಯಥಾ ರಾಮಸ್ತಥಾ ಕುರು ಕೃಪಾನ್ವಿತಃ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಇತ್ಯುಕ್ತ್ವಾ ರುದತೀ ಸೀತಾ ದುಃಖೇನ ಮಹತಾವೃತಾ ।</p>
<p class="Shlok">ಮಯಾಪ್ಯಾಶ್ವಾಸಿತಾ ರಾಮ ವದತಾ ಸರ್ವಮೇವ ತೇ ॥</p>
<p class="Shlok-Number">(ಶ್ಲೋಕ-57)</p>
<p class="Shlok">ತತಃ ಪ್ರಸ್ಥಾಪಿತೋ ರಾಮ ತ್ವತ್ಸಮೀಪಮಿಹಾಗತಃ ।</p>
<p class="Shlok">ತದಾಗಮನವೇಲಾಯಾಮಶೋಕವನಿಕಾಂ ಪ್ರಿಯಾಮ್ ॥ </p>
<p class="Shlok-Number">(ಶ್ಲೋಕ-58)</p>
<p class="Shlok">ಉತ್ಪಾಟ್ಯ ರಾಕ್ಷಸಾಂಸ್ತತ್ರ ಬಹೂನ್ ಹತ್ವಾ  ಕ್ಷಣಾದಹಮ್ ।</p>
<p class="Shlok">ರಾವಣಸ್ಯ ಸುತಂ ಹತ್ವಾ  ರಾವಣೇನಾಭಿಭಾಷ್ಯ ಚ ॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಲಂಕಾಮಶೇಷತೋ ದಗ್ಧ್ವಾ ಪುನರಪ್ಯಾಗಮಂ ಕ್ಷಣಾತ್ ।</p>
<p class="Shlok">ಶ್ರುತ್ವಾ ಹನೂಮತೋ ವಾಕ್ಯಂ ರಾಮೋತ್ಯಂತಪ್ರಹೃಷ್ಟಧೀಃ ॥</p>
<p class="Text">ಈ ಪ್ರಕಾರ ಹೇಳಿ ಹೆಚ್ಚಿನ ದುಃಖದಿಂದ ಅಳುತ್ತಾ ಇರಲು, ನಾನು ಎಲ್ಲವನ್ನು ಹೇಳಿ ಸಮಾಧಾನಗೊಳಿಸಿದೆನು. ಹೇ ರಾಮಾ! ಹೀಗೆ ನಿನಗೆ ಎಲ್ಲವನ್ನು ತಿಳಿಸಿರುವೆ. ಅನಂತರ ಅಲ್ಲಿಂದ ಹೊರಟು ನಿನ್ನಲ್ಲಿಗೆ ಬರುವಾಗ ರಾವಣನಿಗೆ ಪ್ರಿಯವಾಗಿದ್ದ ಅಶೋಕವನವನ್ನು ಧ್ವಂಸಗೊಳಿಸಿ, ಬಹಳ ಮಂದಿ ರಾಕ್ಷಸರನ್ನು ಕ್ಷಣಮಾತ್ರದಲ್ಲಿ ಕೊಂದು, ರಾವಣನ ಮಗ ಅಕ್ಷಕುಮಾರನನ್ನು ಯಮಸದನಕ್ಕೆ ಅಟ್ಟಿ, ರಾವಣನೊಡನೆ ಮಾತನಾಡಿಕೊಂಡು, ಲಂಕೆಯನ್ನು ಪೂರ್ಣವಾಗಿ ಸುಟ್ಟು ಬೂದಿಮಾಡಿ ಕ್ಷಣಾರ್ಧದಲ್ಲಿ ಇಲ್ಲಿಗೆ ಹಿಂದಿರುಗಿ ಬಂದಿರುವೆನು.’’ ಹನುಮಂತನ ಮಾತನ್ನು ಕೇಳಿ, ಶ್ರೀರಾಮನು ಬಹಳವಾಗಿ ಸಂತಸಗೊಂಡು ಹೇಳತೊಡಗಿದನು. ॥55-59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಹನೂಮಂಸ್ತೇ ಕೃತಂ ಕಾರ್ಯಂ ದೇವೈರಪಿ ಸುದುಷ್ಕರಮ್ ।</p>
<p class="Shlok">ಉಪಕಾರಂ ನ ಪಶ್ಯಾಮಿ ತವ ಪ್ರತ್ಯುಪಕಾರಿಣಃ ॥</p>
<p class="Text">‘‘ಎಲೈ ಹನುಮಂತಾ! ದೇವತೆಗಳಿಂದಲೂ ಮಾಡಲು ಅಸಾಧ್ಯವಾದ ಕಾರ್ಯವನ್ನು ನೀನು ಮಾಡಿರುವೆ. ಇದಕ್ಕೆ ಬದಲಾಗಿ ನಾನು ಹೇಗೆ ಪ್ರತ್ಯುಪಕಾರವನ್ನು ಮಾಡಲಿ? ನನಗೆ ತಿಳಿಯದು. ॥60॥ </p>
<p class="Shlok-Number">(ಶ್ಲೋಕ-61)</p>
<p class="Shlok">ಇದಾನೀಂ ತೇ ಪ್ರಯಚ್ಛಾಮಿ ಸರ್ವಸ್ವಂ ಮಮ ಮಾರುತೇ ।</p>
<p class="Shlok">ಇತ್ಯಾಲಿಂಗ್ಯ ಸಮಾಕೃಷ್ಯಗಾಢಂ ವಾನರಪುಂಗವಮ್ ॥ </p>
<p class="Text">ಇದೋ ಈಗ ನಿನಗೆ ನನ್ನ ಸರ್ವಸ್ವವನ್ನು ಒಪ್ಪಿಸುವೆನು’’ ಎಂದು ಹೇಳುತ್ತಾ ವಾನರಶ್ರೇಷ್ಠ ಮಾರುತಿಯನ್ನು ಬರಸೆಳೆದು ಗಾಢವಾಗಿ ಆಲಿಂಗಿಸಿಕೊಂಡನು. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಸಾರ್ದ್ರನೇತ್ರೋ ರಘುಶ್ರೇಷ್ಠಃ ಪರಾಂ ಪ್ರೀತಿಮವಾಪ ಸಃ ।</p>
<p class="Shlok">ಹನೂಮಂತಮುವಾಚೇದಂ ರಾಘವೋ ಭಕ್ತವತ್ಸಲಃ ॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಪರಿರಂಭೋ ಹಿ ಮೇ ಲೋಕೇ ದುರ್ಲಭಃ ಪರಮಾತ್ಮನಃ ।</p>
<p class="Shlok">ಅತಸ್ತ್ವಂ ಮಮ ಭಕ್ತೋಽಸಿ ಪ್ರಿಯೋಽಸಿ ಹರಿಪುಂಗವ ॥</p>
<p class="Text">ರಘುನಾಥನ ಕಣ್ಣುಗಳಲ್ಲಿ ನೀರು ತುಂಬಿ ಬಂದು, ಹೃದಯದಲ್ಲಿ ಪರಮಪ್ರೇಮವು ಹಿಡಿಸದಾಯಿತು. ಆಗ ಭಕ್ತವತ್ಸಲನಾದ ಶ್ರೀರಾಮಚಂದ್ರನು ‘‘ಹನುಮಂತಾ! ಪ್ರಪಂಚದಲ್ಲಿ ಪರಮಾತ್ಮನಾದ ನನ್ನ ಆಲಿಂಗನವು ಅತ್ಯಂತ ದುರ್ಲಭವಾಗಿದೆ. ಆದ್ದರಿಂದ ಹರಿಶ್ರೇಷ್ಠನೆ! ನೀನು ನನ್ನ ಭಕ್ತ ಮತ್ತು ಪ್ರೀತಿಪಾತ್ರನಾಗಿರುವೆ.’’ ॥62-63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಯತ್ಪಾದಪದ್ಮಯುಗಲಂ ತುಲಸೀದಲಾದ್ಯೈಃ </p>
<p class="Shlok">ಸಂಪೂಜ್ಯ ವಿಷ್ಣುಪದವೀಮತುಲಾಂ ಪ್ರಯಾಂತಿ ।</p>
<p class="Shlok">ತೇನೈವ ಕಿಂ ಪುನರಸೌ ಪರಿರಬ್ಧಮೂರ್ತೀ</p>
<p class="Shlok">ರಾಮೇಣ ವಾಯುತನಯಃ ಕೃತಪುಣ್ಯಪುಂಜಃ  ॥ </p>
<p class="Text">ಹೇ ಪಾರ್ವತಿ! ಯಾರ ಚರಣಾರವಿಂದಯುಗಳವನ್ನು ತುಳಸೀದಳ ಮುಂತಾದವುಗಳಿಂದ ಪೂಜಿಸುವ ಭಕ್ತರು ಹೆಚ್ಚಿನದಾದ ವಿಷ್ಣುಪದವಿಯನ್ನು ಹೊಂದುವರೋ, ಅಂತಹ ರಾಮನಿಂದ ಆಲಿಂಗಿಸಲ್ಪಟ್ಟ ಶರೀರವುಳ್ಳ ಪವನನಂದನ ಹನುಮಂತನು ಹಿಂದೆ ಮಾಡಿದ ಪುಣ್ಯಪುಂಜವುಳ್ಳ ಭಕ್ತನೆಂದು ಹೇಳುವುದೇನಿದೆ? ॥64॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಸುಂದರಕಾಂಡೇ ಪಂಚಮಃ ಸರ್ಗಃ ॥5॥</p>
<p class="ChapterEnd"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಸುಂದರಕಾಂಡದಲ್ಲಿ ಐದನೆಯ ಸರ್ಗವು ಮುಗಿಯಿತು. </p>
<p class="ChapterEnd">ಸುಂದರಕಾಂಡವು ಮುಗಿದುದು</p>


<p class="Page-Break">॥ ಶ್ರೀರಾಮಚಂದ್ರ ಪರಬ್ರಹ್ಮಣೇ ನಮಃ ॥</p>
<p class="Chapter-Heading" id="toc_marker-9">ಯುದ್ಧಕಾಂಡ</p>
<p class="Sub-Heading" id="toc_marker-9-1">ಮೊದಲನೆಯ ಸರ್ಗ</p>
<p class="description">ವಾನರ ಸೇನೆಯ ಪ್ರಯಾಣ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಯಥಾವದ್ಭಾಷಿತಂ ವಾಕ್ಯಂ ಶ್ರುತ್ವಾ ರಾಮೋ ಹನೂಮತಃ ।</p>
<p class="Shlok">ಉವಾಚಾನಂತರಂ ವಾಕ್ಯಂ ಹರ್ಷೇಣ ಮಹತಾವೃತಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈ ಪಾರ್ವತಿ! ಹನುಮಂತನು ಸೀತೆಯ ವಿಷಯದಲ್ಲಿ ಇದ್ದದ್ದು ಇದ್ದಂತೆ ಹೇಳಿದ ಮಾತನ್ನು ಕೇಳಿದ ಶ್ರೀರಾಮನು ಬಹಳ ಸಂತೋಷಗೊಂಡು ಹೀಗೆ ಹೇಳಿದನು.॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಕಾರ್ಯಂ ಕೃತಂ ಹನುಮತಾ ದೇವೈರಪಿ ಸುದುಷ್ಕರಮ್ ।</p>
<p class="Shlok">ಮನಸಾಪಿ ಯದನ್ಯೇನ ಸ್ಮರ್ತುಂ ಶಕ್ಯಂ ನ ಭೂತಲೇ ॥</p>
<p class="Text">‘‘ದೇವತೆಗಳಿಂದಲೂ ಮಾಡಲು ಕಷ್ಟಕರವಾದಂತಹ ಕೆಲಸವನ್ನು ಹನುಮಂತನು ಮಾಡಿರುತ್ತಾನೆ. ಭೂಮಿಯಲ್ಲಿ ಬೇರೆ ಯಾರೂ ಮನಸ್ಸಿ ನಲ್ಲಿಯೂ ಕೂಡ ಇಂತಹ ಕಾರ್ಯವನ್ನು ಯೋಚಿಸಲಾರರು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಶತಯೋಜನವಿಸ್ತೀರ್ಣಂ ಲಂಘಯೇತ್ಕಃ ಪಯೋನಿಧಿಮ್ ।</p>
<p class="Shlok">ಲಂಕಾಂ ಚ ರಾಕ್ಷಸೈರ್ಗುಪ್ತಾಂ ಕೋ ವಾ ಧರ್ಷಯಿತುಂ ಕ್ಷಮಃ ॥</p>
<p class="Text">ನೂರು ಯೋಜನಗಳಷ್ಟು ಅಗಲವಾದ ಸಮುದ್ರವನ್ನು ಯಾರು ತಾನೆ ನೆಗೆದಾರು? ರಾಕ್ಷಸರಿಂದ ಪಾಲಿತ ಲಂಕೆಯನ್ನು ಯಾರು ತಾನೆ ಧ್ವಂಸಗೊಳಿಸಬಲ್ಲರು? ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಭೃತ್ಯಕಾರ್ಯಂ ಹನುಮತಾ ಕೃತಂ ಸರ್ವಮಶೇಷತಃ ।</p>
<p class="Shlok">ಸುಗ್ರೀವಸ್ಯೇದೃಶೋ ಲೋಕೇ ನ ಭೂತೋ ನ ಭವಿಷ್ಯತಿ ॥</p>
<p class="Text">ಸುಗ್ರೀವನ ಸೇವಕನಾದ ಹನುಮಂತನು ಸೇವಾಧರ್ಮವನ್ನು ದಕ್ಷತೆಯಿಂದ ಚೆನ್ನಾಗಿ ಪೂರೈಸಿರುವನು. ಇಂತಹ ಸೇವಕನು ಭುವಿಯಲ್ಲಿ <span class="char-style-override-3">‘ನಭೂತೋ ನ ಭಷ್ಯತಿ’ </span>॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಅಹಂ ಚ ರಘುವಂಶಶ್ಚ ಲಕ್ಷ್ಮಣಶ್ಚ ಕಪೀಶ್ವರಃ ।</p>
<p class="Shlok">ಜಾನಕ್ಯಾ ದರ್ಶನೇನಾದ್ಯ ರಕ್ಷಿತಾಃ ಸ್ಮೋ ಹನೂಮತಾ ॥</p>
<p class="Text">ಹನುಮಂತನು ಸೀತೆಯನ್ನು ಕಂಡು ಬಂದು, ನನ್ನನ್ನೂ, ರಘುವಂಶವನ್ನೂ, ಲಕ್ಷ್ಮಣ - ಕಪಿರಾಜ ಸುಗ್ರೀವನನ್ನೂ ರಕ್ಷಿಸಿರುವನು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಸರ್ವಥಾ ಸುಕೃತಂ ಕಾರ್ಯಂ ಜಾನಕ್ಯಾಃ ಪರಿಮಾರ್ಗಣಮ್ ।</p>
<p class="Shlok">ಸಮುದ್ರಂ ಮನಸಾ ಸ್ಮೃತ್ವಾ ಸೀದತೀವ ಮನೋ ಮಮ ॥ </p>
<p class="Text">ಸೀತೆಯನ್ನು ಹುಡುಕಿದ್ದು ಎಲ್ಲ ರೀತಿಯಿಂದ ಉತ್ತಮವಾದ ಕೆಲಸವಾಗಿದೆ. ಆದರೆ ಸಮುದ್ರವನ್ನು ನೆನೆಸಿಕೊಂಡರೆ ನನ್ನ ಮನಸ್ಸು ಕುಸಿಯುವಂತಾಗಿದೆ. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಕಥಂ ನಕ್ರಝಷಾಕೀರ್ಣಂ ಸಮುದ್ರಂ ಶತಯೋಜನಮ್ ।</p>
<p class="Shlok">ಲಂಘಯಿತ್ವಾ ರಿಪುಂ ಹನ್ಯಾಂ ಕಥಂ ದ್ರಕ್ಷ್ಯಾಮಿ ಜಾನಕೀಮ್ ॥</p>
<p class="Text">ಮೀನು-ಮೊಸಳೆಗಳಿಂದ ತುಂಬಿದ ನೂರು ಯೋಜನ ಅಗಲವಾದ ಸಮುದ್ರವನ್ನು ದಾಟಿ ಶತ್ರುವನ್ನು ನಾನು ಹೇಗೆ ಕೊಲ್ಲಲಿ? ಸೀತೆಯನ್ನು ಹೇಗೆ ನೋಡ ಬಲ್ಲೆನು?’’ ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಶ್ರುತ್ವಾ ತು ರಾಮವಚನಂ ಸುಗ್ರೀವಃ ಪ್ರಾಹ ರಾಘವಮ್ ।</p>
<p class="Shlok">ಸಮುದ್ರಂ ಲಂಘಯಿಷ್ಯಾಮೋ ಮಹಾನಕ್ರಝಷಾಕುಲಮ್ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಲಂಕಾಂ ಚ ವಿಧಮಿಷ್ಯಾಮೋ ಹನಿಷ್ಯಾಮೋಽದ್ಯ ರಾವಣಮ್ ।</p>
<p class="Shlok">ಚಿಂತಾಂ ತ್ಯಜ ರಘುಶ್ರೇಷ್ಠ ಚಿಂತಾ ಕಾರ್ಯವಿನಾಶಿನೀ ॥</p>
<p class="Text">ಶ್ರೀರಾಮನ ಮಾತನ್ನು ಕೇಳಿ ಸುಗ್ರೀವನು ಹೇಳಿದನು- ಹೇ ರಘುನಾಥಾ! ದೊಡ್ಡ-ದೊಡ್ಡ ಮೊಸಳೆ-ತಿಮಿಂಗಿಲಗಳಿಂದ ಕೂಡಿದ ಸಮುದ್ರವನ್ನು ನಾವು ಹಾರಿ ಹೋಗಿ ಬೇಗನೆ ಲಂಕೆಯನ್ನು ನಾಶಮಾಡಿ, ರಾವಣನನ್ನು ಕೊಂದು ಬಿಡೋಣ. ಹೇ ರಘುರಾಮಾ! ನೀನು ಚಿಂತೆಯನ್ನು ಬಿಡು. ಚಿಂತೆಯೆಂಬುದು ಎಲ್ಲ ಕಾರ್ಯವನ್ನು ಕೆಡಿಸುವಂತಹುದು. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಏತಾನ್ಪಶ್ಯ ಮಹಾಸತ್ತ್ವಾನ್ ಶೂರಾನ್ವಾನರಪುಂಗವಾನ್ ।</p>
<p class="Shlok">ತ್ವತ್ಪ್ರಿಯಾರ್ಥಂ ಸಮುದ್ಯುಕ್ತಾನ್ಪ್ರವೇಷ್ಟುಮಪಿ ಪಾವಕಮ್ ॥</p>
<p class="Text">ಇದೋ, ಶೂರರೂ, ಮಹಾಶಕ್ತಿಶಾಲಿಗಳೂ ಆದ ಕಪಿ ಶ್ರೇಷ್ಠರನ್ನು ನೋಡು. ಇವರುಗಳು ನಿನ್ನ ಪ್ರೀತಿಗಾಗಿ ಬೇಕಾದರೆ ಅಗ್ನಿಪ್ರವೇಶವನ್ನು ಕೂಡ ಮಾಡಲು ಸಿದ್ಧರಾಗಿರುವರು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಸಮುದ್ರತರಣೇ ಬುದ್ಧಿಂ ಕುರುಷ್ವ ಪ್ರಥಮಂ ತತಃ ।</p>
<p class="Shlok">ದೃಷ್ಟ್ವಾ ಲಂಕಾಂ ದಶಗ್ರೀವೋ ಹತ ಇತ್ಯೇವ ಮನ್ಮಹೇ ॥</p>
<p class="Text">ಮೊದಲು ಸಮುದ್ರವನ್ನು ದಾಟುವ ಬಗ್ಗೆ ಮನಸ್ಸು ಮಾಡು. ಲಂಕೆಯನ್ನು ದರ್ಶಿಸುತ್ತಲೇ ರಾವಣನು ಹತನಾದನೆಂದೇ ಭಾವಿಸುವೆವು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ನಹಿ ಪಶ್ಯಾಮ್ಯಹಂ ಕಂಚಿತ್ತ್ರಿಷು ಲೋಕೇಷು ರಾಘವ ।</p>
<p class="Shlok">ಗೃಹೀತಧನುಷೋ ಯಸ್ತೇ ತಿಷ್ಠೇದಭಿಮುಖೋ ರಣೇ ॥</p>
<p class="Text">ಹೇ ರಾಘವಾ! ಈ ಮೂರು ಲೋಕಗಳಲ್ಲಿಯೂ ನಿನಗೆ ಎದುರಾಗಿ ಯುದ್ಧದಲ್ಲಿ ಬಿಲ್ಲನ್ನು ಹಿಡಿದು ನಿಲ್ಲುವಂತಹ ಯಾವ ವೀರನನ್ನು ನಾನು ಕಾಣೆನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಸರ್ವಥಾ ನೋ ಜಯೋ ರಾಮ ಭವಿಷ್ಯತಿ ನ ಸಂಶಯಃ ।</p>
<p class="Shlok">ನಿಮಿತ್ತಾನಿ ಚ ಪಶ್ಯಾಮಿ ತಥಾ ಭೂತಾನಿ ಸರ್ವಶಃ ॥</p>
<p class="Text">ರಾಮಾ! ನಮಗೆ ಜಯವಾಗುವುದರಲ್ಲಿ ಸಂಶಯವೇ ಇಲ್ಲ. ಇದು ಖಂಡಿತವಾದುದು; ಏಕೆಂದರೆ ನನಗೆ ಎಲ್ಲ ಕಡೆಗಳಲ್ಲಿ ಶುಭಶಕುನಗಳೇ ಕಂಡುಬರುತ್ತಿವೆ.’’ ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಸುಗ್ರೀವವಚನಂ ಶ್ರುತ್ವಾ ಭಕ್ತಿವೀರ್ಯಸಮನ್ವಿತಮ್ ।</p>
<p class="Shlok">ಅಂಗೀಕೃತ್ಯಾಬ್ರವೀದ್ರಾಮೋ ಹನೂಮಂತಂ ಪುರಃಸ್ಥಿತಮ್ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಯೇನ ಕೇನ ಪ್ರಕಾರೇಣ ಲಂಘಯಾಮೋ ಮಹಾರ್ಣವಮ್ ।</p>
<p class="Shlok">ಲಂಕಾಸ್ವರೂಪಂ ಮೇ ಬ್ರೂಹಿ ದುಃಸಾಧ್ಯಂ ದೇವದಾನವೈಃ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಜ್ಞಾತ್ವಾ ತಸ್ಯ ಪ್ರತೀಕಾರಂ ಕರಿಷ್ಯಾಮಿ ಕಪೀಶ್ವರ ।</p>
<p class="Shlok">ಶ್ರುತ್ವಾ ರಾಮಸ್ಯವಚನಂ ಹನೂಮಾನ್ವಿನಯಾನ್ವಿತಃ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಉವಾಚ ಪ್ರಾಂಜಲಿರ್ದೇವ ಯಥಾ ದೃಷ್ಟಂ ಬ್ರವೀಮಿ ತೇ ।</p>
<p class="Shlok">ಲಂಕಾ ದಿವ್ಯಾ ಪುರೀ ದೇವ ತ್ರಿಕೂಟಶಿಖರೇ ಸ್ಥಿತಾ ॥</p>
<p class="Text">ಸುಗ್ರೀವನ ಭಕ್ತಿ ಹಾಗೂ ಪೌರುಷಗಳಿಂದ ಒಡಗೂಡಿದ ಮಾತನ್ನು ಶ್ರೀರಾಮಚಂದ್ರನು ಆದರದಿಂದ ಒಪ್ಪಿಕೊಂಡು, ಎದುರಿಗೆ ನಿಂತಿದ್ದ ಹನುಮಂತನನ್ನು ಕುರಿತು ‘‘ಆಂಜನೇಯಾ! ಹೇಗಾದರೂ ಸಮುದ್ರವನ್ನು ದಾಟಬಹುದು. ಈಗ ನೀನು ನನಗೆ ಲಂಕೆಯ ಸ್ವರೂಪವನ್ನು ತಿಳಿಸು; ಏಕೆಂದರೆ ಅದು ದೇವ-ದಾನವರಿಗೂ ಜಯಿಸಲು ಅಶಕ್ಯವಾಗಿದೆ ಎಂದು ಕೇಳಿದ್ದೇನೆ. ಅದರ ಸ್ವರೂಪ ತಿಳಿದ ಮೇಲೆ ಅದಕ್ಕೆ ಬೇಕಾದ ಪ್ರತಿಕಾರವನ್ನು ಯೋಚಿಸಬಹುದು.’’ ರಾಮಚಂದ್ರನ ಮಾತನ್ನು ಕೇಳಿದ ಹನುಮಂತನು ವಿನಯದಿಂದ ಕೂಡಿ ಕೈಮುಗಿದುಕೊಂಡು ಹೇಳುತ್ತಾನೆ ‘‘ಸ್ವಾಮಿ! ನಾನು ಕಂಡಂತೆ ನಿನಗೆ ಹೇಳುತ್ತೇನೆ. ದಿವ್ಯವಾದ ಲಂಕಾಪಟ್ಟಣವು ತ್ರಿಕೂಟ ಪರ್ವತದ ಶಿಖರದಲ್ಲಿ ನೆಲೆಸಿದೆ. ॥14-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಸ್ವರ್ಣಪ್ರಾಕಾರಸಹಿತಾ ಸ್ವರ್ಣಾಟ್ಟಾಲಕಸಂಯುತಾ ।</p>
<p class="Shlok">ಪರಿಖಾಭಿಃ ಪರಿವೃತಾ ಪೂರ್ಣಾಭಿರ್ನಿರ್ಮಲೋದಕೈಃ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ನಾನೋಪವನಶೋಭಾಢ್ಯಾ ದಿವ್ಯವಾಪೀಭಿರಾವೃತಾ ।</p>
<p class="Shlok">ಗೃಹೈರ್ವಿಚಿತ್ರಶೋಭಾಡೈರ್ಮಣಿಸ್ತಂಭಮಯೈಃ ಶುಭೈಃ ॥</p>
<p class="Text">ಎತ್ತರವಾದ ಚಿನ್ನದ ಕೋಟೆಯಿಂದ ಒಡಗೊಂಡು, ಶುದ್ಧವಾದ ನೀರಿನಿಂದ ತುಂಬಿದ ಕಂದಕಗಳು ಸುತ್ತಲೂ ಇವೆ. ಅನೇಕ ವನ-ಉಪವನಗಳಿಂದ ಶೋಭಾಯಮಾನವಾಗಿದೆ. ಅಲ್ಲಲ್ಲಿ ಸುಂದರವಾದ ಸರೋವರಗಳೂ, ಬಾವಿಗಳೂ ಇವೆ. ವಿಚಿತ್ರ ಶೋಭೆಯಿಂದ ಒಡಗೂಡಿದ ಮಣಿಮಯ ಕಂಬಗಳಿಂದ ಶೋಭಿತವಾದ ಅನೇಕ ಪ್ರಾಸಾದಗಳಿಂದ ತುಂಬಿದೆ. ॥18-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಪಶ್ಚಿಮದ್ವಾರಮಾಸಾದ್ಯ ಗಜವಾಹಾಃ ಸಹಸ್ರಶಃ ।</p>
<p class="Shlok">ಉತ್ತರೇ ದ್ವಾರಿ ತಿಷ್ಠಂತಿ ಸಾಶ್ವವಾಹಾಃ ಸಪತ್ತಯಃ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ತಿಷ್ಠಂತ್ಯರ್ಬುದಸಂಖ್ಯಾಕಾಃ ಪ್ರಾಚ್ಯಾಮಪಿ ತಥೈವ ಚ ।</p>
<p class="Shlok">ರಕ್ಷಿಣೋ ರಾಕ್ಷಸಾ ವೀರಾ ದ್ವಾರಂ ದಕ್ಷಿಣಮಾಶ್ರಿತಾಃ ॥</p>
<p class="Text">ಅದರ ಪಶ್ಚಿಮದ ಬಾಗಿಲಲ್ಲಿ ಸಾವಿರಾರು ಆನೆಸವಾರರೂ, ತಮ್ಮ ವಾಹನಗಳೊಡನೆ ಸನ್ನದ್ಧರಾಗಿರುವರು. ಉತ್ತರದ ಬಾಗಿಲಲ್ಲಿ ಕುದುರೆ ಸವಾರರು, ಕಾಲಾಳುಗಳು ಅಸಂಖ್ಯವಾಗಿ ಸಿದ್ಧರಾಗಿ ನಿಂತಿದ್ದಾರೆ. ಪೂರ್ವದ ಬಾಗಿಲಲ್ಲಿ ಒಂದು ಅರ್ಬುದ ರಾಕ್ಷಸವೀರರೂ ಮತ್ತು ದಕ್ಷಿಣದ ಬಾಗಿಲಲ್ಲಿ ಇಷ್ಟೇ ಸಂಖ್ಯೆಯ ಕಾವಲುಗಾರರು ಸನ್ನದ್ಧರಾಗಿ ಇರುವರು. ॥20-21॥ </p>
<p class="Shlok-Number">(ಶ್ಲೋಕ-22)</p>
<p class="Shlok">ಮಧ್ಯಕಕ್ಷೇಽಪ್ಯಸಂಖ್ಯಾತಾ ಗಜಾಶ್ವರಥಪತ್ತಯಃ ।</p>
<p class="Shlok">ರಕ್ಷಯಂತಿ ಸದಾ ಲಂಕಾಂ ನಾನಾಸ್ತ್ರಕುಶಲಾಃ ಪ್ರಭೋ ॥</p>
<p class="Text">ಪ್ರಭುವೇ! ಲಂಕೆಯ ಮಧ್ಯ ಭಾಗದಲ್ಲಿಯೂ ಲೆಕ್ಕವಿಲ್ಲದಷ್ಟು ಆನೆ, ಕುದುರೆ, ರಥ, ಕಾಲಾಳುಗಳ ಸೈನ್ಯವು ಇದ್ದು ನಗರವನ್ನು ಕಾಯುತ್ತಿದ್ದಾರೆ. ಅವರೆಲ್ಲರೂ ಅನೇಕ ಪ್ರಕಾರದ ಶಸ್ತ್ರಾಸ್ತ್ರಗಳನ್ನು ಪ್ರಯೋಗಿಸುವುದರಲ್ಲಿ ಕುಶಲರಾಗಿದ್ದಾರೆ. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಸಂಕ್ರಮೈರ್ವಿವಿಧೈರ್ಲಂಕಾ ಶತಘ್ನೀಭಿಶ್ಚ ಸಂಯುತಾ ।</p>
<p class="Shlok">ಏವಂ ಸ್ಥಿತೇಽಪಿ ದೇವೇಶ ಶೃಣು ಮೇ ತತ್ರ ಚೇಷ್ಟಿತಮ್ ॥</p>
<p class="Text">ಈ ಪ್ರಕಾರ ಲಂಕೆಯನ್ನು ಪ್ರವೇಶಿಸುವ ಅನೇಕ ಸಂಕ್ರಮ (ಸುರಂಗ)ಗಳಿಂದ ಕೂಡಿದ್ದು ಶತಘ್ನಿ (ನೂರಾರು ಜನರನ್ನು ಒಮ್ಮೆಲೇ ಕೊಲ್ಲಬಲ್ಲ ತೋಪುಗಳು)ಗಳಿಂದ ಸುರಕ್ಷಿತವಾಗಿದೆ. ಹೀಗಿದ್ದರೂ ಹೇ ದೇವೇಶನೆ! ನಾನು ಅಲ್ಲಿ ಮಾಡಿರುವ ಕಾರ್ಯವನ್ನು ತಿಳಿಸುವೆನು ಕೇಳು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ದಶಾನನಬಲೌಘಸ್ಯ ಚತುರ್ಥಾಂಶೋ ಮಯಾ ಹತಃ ।</p>
<p class="Shlok">ದಗ್ಧ್ವಾ ಲಂಕಾಂ ಪುರೀಂ ಸ್ವರ್ಣಪ್ರಾಸಾದೋ ದರ್ಷಿತೋ ಮಯಾ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಶತಘ್ನ್ಯಃ ಸಂಕ್ರಮಾಶ್ಚೈವ ನಾಶಿತಾ ಮೇ ರಘೂತ್ತಮ ।</p>
<p class="Shlok">ದೇವ ತ್ವದ್ದರ್ಶನಾದೇವ ಲಂಕಾ ಭಸ್ಮೀಕೃತಾ ಭವೇತ್ ॥</p>
<p class="Text">ರಾವಣನ ಬಲಶಕ್ತಿಯ ನಾಲ್ಕನೆಯ ಒಂದು ಭಾಗವನ್ನು ನಾನು ನಾಶಗೊಳಿಸಿರುವೆನು ಹಾಗೂ ಲಂಕಾಪುರವನ್ನು ಸುಟ್ಟು ಬೂದಿ ಮಾಡಿ ಚಿನ್ನದ ಗೋಪುರಗಳನ್ನು ಕೆಡವಿ ಬಿಟ್ಟಿರುವೆನು. ರಘುಶ್ರೇಷ್ಠನೆ! ಶತಘ್ನಿಗಳನ್ನು, ರಕ್ಷಣಾ ವ್ಯವಸ್ಥೆಯನ್ನು ನಾಶಮಾಡಿರುವೆನು. ಸ್ವಾಮಿ! ನೀನು ನೋಡಿದ ಮಾತ್ರದಿಂದಲೇ ಲಂಕೆಯು ಸುಟ್ಟು ಬೂದಿಯಾಗಿ ಹೋದೀತು. ॥24-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಪ್ರಸ್ಥಾನಂ ಕುರು ದೇವೇಶ ಗಚ್ಛಾಮೋ ಲವಣಾಂಬುಧೇಃ ।</p>
<p class="Shlok">ತೀರಂ ಸಹ ಮಹಾವೀರೈರ್ವಾನರೌಘೈಃ ಸಮಂತತಃ ॥</p>
<p class="Text">ಹೇ ದೇವೇಶ್ವರಾ! ಈಗ ಹೊರಡಲು ಸಿದ್ಧರಾಗಿರಿ. ಸುತ್ತುವರಿದಿರುವ ಮಹಾ ವೀರರಾದ ವಾನರ ಸೇನೆಯೊಂದಿಗೆ ಕ್ಷಾರಸಮುದ್ರದ ದಡಕ್ಕೆ ಹೋಗೋಣ.’’ ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಶ್ರುತ್ವಾ ಹನೂಮತೋ ವಾಕ್ಯಮುವಾಚ ರಘುನಂದನಃ ।</p>
<p class="Shlok">ಸುಗ್ರೀವ ಸೈನಿಕಾನ್ಸರ್ವಾನ್ಪ್ರಸ್ಥಾನಾಯಾಭಿನೋದಯ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಇದಾನೀಮೇವ ವಿಜಯೋ ಮುಹೂರ್ತಃ ಪರಿವರ್ತತೇ ।</p>
<p class="Shlok">ಅಸ್ಮಿನ್ಮುಹೂರ್ತೇ ಗತ್ವಾಹಂ ಲಂಕಾಂ ರಾಕ್ಷಸಸಂಕುಲಾಮ್ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಸಪ್ರಾಕಾರಾಂ ಸುದುರ್ಧರ್ಷಾಂ ನಾಶಯಾಮಿ ಸರಾವಣಾಮ್ ।</p>
<p class="Shlok">ಆನೇಷ್ಯಾಮಿ ಚ ಸೀತಾಂ ಮೇ ದಕ್ಷಿಣಾಕ್ಷಿ ಸ್ಫುರತ್ಯಧಃ ॥</p>
<p class="Text">ಹನುಮಂತನ ಮಾತನ್ನು ಕೇಳಿ ಶ್ರೀರಾಮನಿಂತೆಂದನು — ‘‘ಎಲೈ ಸುಗ್ರೀವನೆ! ಎಲ್ಲ ಸೈನಿಕರನ್ನು ಹೊರಡುವಂತೆ ಪ್ರೇರೇಪಿಸು. ಈಗಲೇ ವಿಜಯವೆಂಬ ಮುಹೂರ್ತವು ಒದಗಿ ಬಂದಿರುತ್ತದೆ. ಈ ಮುಹೂರ್ತದಲ್ಲಿ ನಾನು ಹೊರಟು, ರಾಕ್ಷಸರಿಂದ ತುಂಬಿದ ಹಾಗೂ ಪ್ರಾಕಾರಗಳಿಂದ ಆವೃತವಾದ, ಜಯಿಸಲು ದುರ್ಜಯವಾದ ಲಂಕೆಯನ್ನು ರಾವಣನ ಸಹಿತವಾಗಿ ನಾಶಗೊಳಿಸುವೆ ಹಾಗೂ ಸೀತೆಯನ್ನು ಕರೆತರುವೆ. ಈಗ ನನ್ನ ಬಲಗಣ್ಣಿನ ಕೆಳಭಾಗ ಅದುರುತ್ತಿದೆ. ॥27-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಪ್ರಯಾತು ವಾಹಿನೀ ಸರ್ವಾ ವಾನರಾಣಾಂ ತರಸ್ವಿನಾಮ್ ।</p>
<p class="Shlok">ರಕ್ಷಂತು ಯೂಥಪಾಃ ಸೇನಾಮಗ್ರೇ ಪೃಷ್ಠೇ ಚ ಪಾರ್ಶ್ವಯೋಃ ॥</p>
<p class="Text">ವೇಗಶಾಲಿಗಳಾದ ಕಪಿಗಳ ಸೈನ್ಯವೆಲ್ಲವೂ ಹೊರಡಲಿ. ಸೆನಾಪತಿಗಳು ತಮ್ಮ ಸೈನ್ಯವನ್ನು ಹಿಂದೆ-ಮುಂದೆ, ಅಕ್ಕ-ಪಕ್ಕಗಳಲ್ಲಿ ಕಾಪಾಡುತ್ತಿರಲಿ. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಹನೂಮಂತಮಥಾರುಹ್ಯ ಗಚ್ಛಾಮ್ಯಗ್ರೇಽಂಗದಂ ತತಃ ।</p>
<p class="Shlok">ಆರುಹ್ಯ ಲಕ್ಷ್ಮಣೋ ಯಾತು ಸುಗ್ರೀವ ತ್ವಂ ಮಯಾ ಸಹ ॥</p>
<p class="Text">ನಾನು ಹನುಮಂತನ ಹೆಗಲೇರಿ ಎಲ್ಲರಿಗೆ ಮುಂದೆ ಹೋಗುವೆನು. ನನ್ನ ಹಿಂದೆ ಅಂಗದನ ಹೆಗಲನ್ನೇರಿ ಲಕ್ಷ್ಮಣನು ಬರಲಿ. ಎಲೈ ಸುಗ್ರೀವಾ! ನೀನು ನನ್ನೊಡನೆ ಬಾ. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಗಜೋ ಗವಾಕ್ಷೋ ಗವಯೋ ಮೈಂದೋ ದ್ವಿವಿದ ಏವ ಚ ।</p>
<p class="Shlok">ನಲೋ ನೀಲಃ ಸುಷೇಣಶ್ಚ ಜಾಂಬವಾಂಶ್ಚ ತಥಾಪರೇ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಸರ್ವೇ ಗಚ್ಛಂತು ಸರ್ವತ್ರ ಸೇನಾಯಾಃ ಶತ್ರುಘಾತಿನಃ ।</p>
<p class="Shlok">ಇತ್ಯಾಜ್ಞಾಪ್ಯ ಹರೀನ್ ರಾಮಃ ಪ್ರತಸ್ಥೇ ಸಹಲಕ್ಷ್ಮಣಃ ॥</p>
<p class="Text">ಗಜ, ಗವಾಕ್ಷ, ಗವಯ, ಮೈಂದ ದ್ವಿವಿದ, ನಲ, ನೀಲ, ಸುಷೇಣ, ಜಾಂಬ ವಂತ ಹಾಗೂ ಇತರ ಎಲ್ಲರೂ ಹೊರಡಲಿ. ಶತ್ರುಸಂಹಾರಕರಾದ ಸೇನಾ ವೃಂದದವರೆಲ್ಲ ತೆರಳಲಿ.’’ ಹೀಗೆ ಕಪಿಗಳಿಗೆ ಅಪ್ಪಣೆಮಾಡಿ ಶ್ರೀರಾಮಚಂದ್ರನು ಹೊರಟನು.॥32-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಸುಗ್ರೀವಸಹಿತೋ ಹರ್ಷಾತ್ಸೇನಾಮಧ್ಯಗತೋ ವಿಭುಃ ।</p>
<p class="Shlok">ವಾರಣೇಂದ್ರನಿಭಾಃ ಸರ್ವೇ ವಾನರಾಃ ಕಾಮರೂಪಿಣಃ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಕ್ಷ್ವೇಲಂತಃ ಪರಿಗರ್ಜಂತೋ ಜಗ್ಮುಸ್ತೇ ದಕ್ಷಿಣಾಂ ದಿಶಮ್ ।</p>
<p class="Shlok">ಭಕ್ಷಯಂತೋ ಯಯುಃ ಸರ್ವೇ ಫಲಾನಿ ಚ ಮಧೂನಿ ಚ ॥</p>
<p class="Text">ಭಗವಾನ್ ಶ್ರೀರಾಮನು ಅತೀವ ಸಂತೋಷಗೊಂಡು ಸುಗ್ರೀವ ಲಕ್ಷ್ಮಣರಿಂದೊಡಗೂಡಿ ಸೇನೆಗಳ ನಡುವೆ ಹೋಗುತ್ತಿದ್ದನು. ಇಚ್ಛಾರೂಪವನ್ನು ಧರಿಸಬಲ್ಲ ಆ ಕಪಿಗಳೆಲ್ಲರೂ ಗಜರಾಜನಂತೆ ಕಂಡುಬರುತ್ತಿದ್ದರು. ಅವರೆಲ್ಲರೂ ಘರ್ಜಿಸುತ್ತಾ, ಕಿರಿಚಾಡುತ್ತಾ ದಕ್ಷಿಣದಿಕ್ಕಿನತ್ತ ವೇಗವಾಗಿ ಹೊರಟವರಾಗಿ ಕಂದ-ಮೂಲ-ಫಲಗಳನ್ನು, ಜೇನನ್ನು ತಿನ್ನುತ್ತಾ ಹೋಗುತ್ತಿದ್ದಾರೆ. ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಬ್ರುವಂತೋ ರಾಘವಸ್ಯಾಗ್ರೇ ಹನಿಷ್ಯಾಮೋಽದ್ಯ ರಾವಣಮ್ ।</p>
<p class="Shlok">ಏವಂ ತೇ ವಾನರಶ್ರೇಷ್ಠಾ ಗಚ್ಛಂತ್ಯತುಲವಿಕ್ರಮಾಃ ॥</p>
<p class="Text">ಈ ಪ್ರಕಾರ ಆ ಅತುಲ ಪರಾಕ್ರಮಿ ವಾನರ ವೀರರು ಶ್ರೀರಾಮನ ಮುಂದೆ ನಾವು ಇದೋ ರಾವಣನನ್ನು ಕೊಲ್ಲುವೆವು’’ ಎಂದು ಹೇಳುತ್ತಾ ಮುನ್ನಡೆದರು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಹರಿಭ್ಯಾಮುಹ್ಯಮಾನೌ ತೌ ಶುಶುಭಾತೇ ರಘೂತ್ತಮೌ ।</p>
<p class="Shlok">ನಕ್ಷತ್ರೈಃ ಸೇವಿತೌ ಯದ್ವಚ್ಚಂದ್ರಸೂರ್ಯಾವಿವಾಂಬರೇ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಆವೃತ್ಯ ಪೃಥಿವೀಂ ಕೃತ್ಸ್ನಾಂ ಜಗಾಮ ಮಹತೀ ಚಮೂಃ ।</p>
<p class="Shlok">ಪ್ರಸ್ಫೋಟಯಂತಃ ಪುಚ್ಛಾಗ್ರಾನುದ್ವಹಂತಶ್ಚ ಪಾದಪಾನ್ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಶೈಲಾನಾರೋಹಯಂತಶ್ಚ ಜಗ್ಮುರ್ಮಾರುತವೇಗತಃ ।</p>
<p class="Shlok">ಅಸಂಖ್ಯಾತಾಶ್ಚ ಸರ್ವತ್ರ ವಾನರಾಃ ಪರಿಪೂರಿತಾಃ ॥</p>
<p class="Text">ಹನುಮಂತ ಮತ್ತು ಅಂಗದನ ಹೆಗಲನ್ನೇರಿ ಹೊರಟ ರಘುಶ್ರೇಷ್ಠರಾದ ಶ್ರೀರಾಮ-ಲಕ್ಷ್ಮಣರು ಆಕಾಶದಲ್ಲಿ ನಕ್ಷತ್ರಗಳಿಂದ ಸುಸೇವಿತ ಚಂದ್ರ-ಸೂರ್ಯರಂತೆ ವಿರಾಜಮಾನರಾಗಿದ್ದರು. ಆ ಭಾರೀ ದೊಡ್ಡದಾದ ಸೈನ್ಯವು ಸಂಪೂರ್ಣ ಪೃಥ್ವಿಯನ್ನು ವ್ಯಾಪಿಸಿ ಸಾಗುತ್ತಿತ್ತು. ಕಪಿಗಳು ಆಗಾಗ ತಮ್ಮ ಬಾಲದ ತುದಿಯನ್ನು ಕೊಡಹುತ್ತಾ, ಮರಗಳನ್ನು ಕೆಡಹುತ್ತಾ, ಬೆಟ್ಟಗಳನ್ನು ನೆಗೆಯುತ್ತಾ, ವಾಯುವೇಗದಿಂದ ಹೋಗುತ್ತಿದ್ದರು. ಲೆಕ್ಕವಿಲ್ಲದಷ್ಟು ವಾನರರು ಎಲ್ಲೆಡೆಗಳಲ್ಲಿ ತುಂಬಿಹೋದರು. ॥37-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಹೃಷ್ಟಾಸ್ತೇ ಜಗ್ಮುರತ್ಯರ್ಥಂ ರಾಮೇಣ ಪರಿಪಾಲಿತಾಃ ।</p>
<p class="Shlok">ಗತಾ ಚಮೂರ್ದಿವಾರಾತ್ರಂ ಕ್ವಚಿನ್ನಾಸಜ್ಜತ ಕ್ಷಣಮ್ ॥</p>
<p class="Text">ಭಗವಾನ್ ಶ್ರೀರಾಮನಿಂದ ಸುರಕ್ಷಿತರಾಗಿ ಅವರೆಲ್ಲರೂ ಸಂತೋಷವಾಗಿ ತುಂಬಾ ವೇಗವಾಗಿ ಹೋಗುತ್ತಿದ್ದರು. ಆ ವಾನರ ಸೇನೆಯು ಹಗಲೂ-ರಾತ್ರಿ ಕ್ಷಣಕಾಲವೂ ವಿಶ್ರಾಂತಿಯಿಲ್ಲದೆ ಹೋಗುತ್ತಿತ್ತು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಕಾನನಾನಿ ವಿಚಿತ್ರಾಣಿ ಪಶ್ಯನ್ಮಲಯಸಹ್ಯಯೋಃ ।</p>
<p class="Shlok">ತೇ ಸಹ್ಯಂ ಸಮತಿಕ್ರಮ್ಯ ಮಲಯಂ ಚ ತಥಾ ಗಿರಿಮ್ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಆಯಯುಶ್ಚಾನುಪೂರ್ವ್ಯೇಣ ಸಮುದ್ರಂ ಭೀಮನಿಃ ಸ್ವನಮ್ ।</p>
<p class="Shlok">ಅವತೀರ್ಯ ಹನೂಮಂತಂ ರಾಮಃ ಸುಗ್ರೀವಸಂಯುತಃ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಸಲಿಲಾಭ್ಯಾಶಮಾಸಾದ್ಯ ರಾಮೋ ವಚನಮಬ್ರವೀತ್ ।</p>
<p class="Shlok">ಆಗತಾಃ ಸ್ಮೋ ವಯಂ ಸರ್ವೇ ಸಮುದ್ರಂ ಮಕರಾಲಯಮ್ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಇತೋ ಗಂತುಮಶಕ್ಯಂ ನೋ ನಿರುಪಾಯೇನ ವಾನರಾಃ ।</p>
<p class="Shlok">ಅತ್ರ ಸೇನಾನಿವೇಶೋಽಸ್ತು ಮಂತ್ರಯಾಮೋಽಸ್ಯ ತಾರಣೇ ॥</p>
<p class="Text">ಕೊನೆಗೆ ಅವರೆಲ್ಲರೂ ಮಲಯಾಚಲ, ಸಹ್ಯಾದ್ರಿಯ ವಿಚಿತ್ರವಾದ ವನಗಳನ್ನು ನೋಡುತ್ತಾ ಆ ಎರಡೂ ಪರ್ವತಗಳನ್ನು ಕ್ರಮವಾಗಿ ಹಾದು ಭಯಂಕರವಾಗಿ ಭೋರ್ಗರೆಯುತ್ತಿರುವ ಸಮುದ್ರದ ಬಳಿಗೆ ಬಂದರು. ಆಗ ಶ್ರೀರಾಮಚಂದ್ರನು ಹನುಮಂತನ ಹೆಗಲಿನಿಂದ ಕೆಳಗಿಳಿದು, ಸುಗ್ರೀವನೊಂದಿಗೆ ನೀರನ್ನು ಸಮೀಪಿಸಿ ಹೇಳುತ್ತಾನೆ ‘‘ಎಲೈ ವಾನರರೇ! ಮೊಸಳೆಗಳೇ ಆದಿ ಜಲಚರಗಳಿಗೆ ವಾಸಸ್ಥಾನವಾದ ಸಮುದ್ರದ ಬಳಿಗೆ ನಾವೆಲ್ಲರೂ ಬಂದಿರುತ್ತೇವೆ. ಆದರೆ ಇದನ್ನು ದಾಟಲು ಏನಾದರೂ ಉಪಾಯಮಾಡದೇ ನಾವು ಮುಂದೆ ಹೋಗಲಾರೆವು. ಆದ್ದರಿಂದ ನಮ್ಮ ಸೈನ್ಯವು ಇಲ್ಲಿಯೇ ಬೀಡು ಬಿಟ್ಟಿರಲಿ; ಈ ಸಮುದ್ರವನ್ನು ಹೇಗೆ ದಾಟಬಹುದು ಇದರ ಬಗ್ಗೆ ಪರಸ್ಪರ ಆಲೋಚಿಸೋಣ.’’ ॥41-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಶ್ರುತ್ವಾ ರಾಮಸ್ಯ ವಚನಂ ಸುಗ್ರೀವಃ ಸಾಗರಾಂತಿಕೇ ।</p>
<p class="Shlok">ಸೇನಾಂ ನ್ಯವೇಶಯತ್ ಕ್ಷಿಪ್ರಂ ರಕ್ಷಿತಾಂ ಕಪಿಕುಂಜರೈಃ ॥</p>
<p class="Text">ಶ್ರೀರಾಮನ ಮಾತನ್ನು ಕೇಳಿ ಸುಗ್ರೀವನು ಸಮುದ್ರದ ದಡದಲ್ಲೇ ಎಲ್ಲ ಸೈನ್ಯವನ್ನು ನೆಲೆಗೊಳಿಸಿದನು ಹಾಗೂ ವಾನರ ವೀರರನ್ನು ರಕ್ಷಣೆಗಾಗಿ ನೇಮಿಸಿದನು. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ತೇ ಪಶ್ಯಂತೋ ವಿಷೇದುಸ್ತಂ ಸಾಗರಂ ಭೀಮದರ್ಶನಮ್ ।</p>
<p class="Shlok">ಮಹೋನ್ನತತರಂಗಾಢ್ಯಂ ಭೀಮನಕ್ರಭಯಂಕರಮ್ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಅಗಾಧಂ ಗಗನಾಕಾರಂ ಸಾಗರಂ ವೀಕ್ಷ್ಯದುಃಖಿತಾಃ ।</p>
<p class="Shlok">ತರಿಷ್ಯಾಮಃ ಕಥಂ ಘೋರಂ ಸಾಗರಂ ವರುಣಾಲಯಮ್ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಹಂತವ್ಯೋಽಸ್ಮಾಭಿರದ್ಯೈವ ರಾವಣೋ ರಾಕ್ಷಸಾಧಮಃ ।</p>
<p class="Shlok">ಇತಿ ಚಿಂತಾಕುಲಾಃ ಸರ್ವೇ ರಾಮಪಾರ್ಶ್ವೇ ವ್ಯವಸ್ಥಿತಾಃ ॥</p>
<p class="Text">ಅವರು ಭಯಂಕರವಾಗಿ ಕಾಣುವ ಸಮುದ್ರವನ್ನು ಕಂಡು ಮನಸ್ಸಿನಲ್ಲಿ ವಿಷಾದಗೊಂಡರು. ಅತಿ ಎತ್ತರವಾದ ಅಲೆಗಳಿಂದ ಕೂಡಿದ, ಭಾರೀ ಮೊಸಳೆಗಳಿಂದ ಹೆದರಿಕೆಯನ್ನುಂಟು ಮಾಡುವ, ಆಳವಾದ, ಆಕಾಶದಂತೆ ಎಲ್ಲೆಡೆ ಹರಡಿರುವ ಸಾಗರವನ್ನು ನೋಡಿ ದುಃಖಿತರಾಗಿ ವರುಣನ ವಾಸಸ್ಥಾನವಾದ ಘೋರವಾದ ಈ ಸಮುದ್ರವನ್ನು ಹೇಗೆ ದಾಟುವುದು? ರಾಕ್ಷಸಾಧಮನಾದ ರಾವಣನನ್ನು ನಾವು ಈಗಲೇ ಕೊಲ್ಲಬೇಕಾಗಿದೆ. ಆದರೆ ಹೇಗೆ ಸಾಧ್ಯವಾದೀತು? ಎಂದು ಚಿಂತಾಕ್ರಾಂತರಾಗಿ ಎಲ್ಲರೂ ಶ್ರೀರಾಮನ ಪಕ್ಕದಲ್ಲಿ ಕುಳಿತುಕೊಂಡರು. ॥46-48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ರಾಮಃ ಸೀತಾಮನುಸ್ಮೃತ್ಯ ದುಃಖೇನ ಮಹತಾವೃತಃ ।</p>
<p class="Shlok">ವಿಲಪ್ಯ ಜಾನಕೀಂ ಸೀತಾಂ ಬಹುಧಾ ಕಾರ್ಯಮಾನುಷಃ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಅದ್ವಿತೀಯಶ್ಚಿದಾತ್ಮೈಕಃ ಪರಮಾತ್ಮಾ ಸನಾತನಃ ।</p>
<p class="Shlok">ಯಸ್ತು ಜಾನಾತಿ ರಾಮಸ್ಯ ಸ್ವರೂಪಂ ತತ್ತ್ವತೋ ಜನಃ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತಂ ನ ಸ್ಪೃಶತಿ ದುಃಖಾದಿ ಕಿಮುತಾನಂದಮವ್ಯಯಮ್ ।</p>
<p class="Shlok">ದುಃಖಹರ್ಷಭಯಕ್ರೋಧ ಲೋಭಮೋಹಮದಾದಯಃ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಅಜ್ಞಾನಲಿಂಗಾನ್ಯೇತಾನಿ ಕುತಃ ಸಂತಿ ಚಿದಾತ್ಮನಿ ।</p>
<p class="Shlok">ದೇಹಾಭಿಮಾನಿನೋ ದುಃಖಂ ನ ದೇಹಸ್ಯ ಚಿದಾತ್ಮನಃ ॥</p>
<p class="Text">ಶ್ರೀರಾಮಚಂದ್ರನೂ ಕೂಡ ಸೀತೆಯನ್ನು ನೆನೆದುಕೊಂಡು ಭಾರೀ ದುಃಖದಲ್ಲಿ ಮುಳುಗಿದನು. ಅವನು ಏಕನೂ, ಅದ್ವಿತಿಯನೂ, ಚಿದಾತ್ಮರೂಪನೂ, ಸನಾತನನೂ, ಪರಮಾತ್ಮನೂ ಆಗಿದ್ದರೂ ಕಾರ್ಯವಶ ಮನುಷ್ಯರೂಪವನ್ನು ಧರಿಸಿದ ಕಾರಣ ಜಾನಕಿಗಾಗಿ ನಾನಾಪ್ರಕಾರದಿಂದ ವಿಲಪಿಸ ತೊಡಗಿದನು. ಪರಮಾತ್ಮನಾದ ಶ್ರೀರಾಮನ ನಿಜವಾದ ಸ್ವರೂಪವನ್ನು ತಿಳಿಯುವವನಿಗೆ ದುಃಖಾದಿಗಳು ಸ್ಪರ್ಶಿಸಲಾರವು. ಮತ್ತೆ ಆನಂದ ಸ್ವರೂಪೀ, ಅವಿನಾಶೀ, ಚಿದಾತ್ಮನಾದ ಭಗವಾನ್ ಶ್ರೀರಾಮನಲ್ಲಾದರೋ ದುಃಖ, ಹರ್ಷ, ಭಯ, ಕ್ರೋಧ, ಲೋಭ, ಮೋಹ, ಮದ ಮುಂತಾದ ಅಜ್ಞಾನದ ಚಿಹ್ನೆಗಳಾದ ಇವುಗಳು ಹೇಗೆ ಇರಬಲ್ಲವು? ದೇಹದ ದುಃಖವು ದೇಹಾಭಿಮಾನಿಗಳಿಗೆ ಆಗುವುದು, ಚಿದಾತ್ಮನಿಗೆ ಅಲ್ಲ. ॥49-52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಸಂಪ್ರಸಾದೇ ದ್ವಯಾಭಾವಾತ್ಸುಖಮಾತ್ರಂ ಹಿ ದೃಶ್ಯತೇ ।</p>
<p class="Shlok">ಬುದ್ಧ್ಯಾದ್ಯಭಾವಾತ್ಸಂಶುದ್ಧೇ ದುಃಖಂ ತತ್ರ ನ ದೃಶ್ಯತೇ ।</p>
<p class="Shlok">ಅತೋ ದುಃಖಾದಿಕಂ ಸರ್ವಂ ಬುದ್ಧೇರೇವ ನ ಸಂಶಯಃ ॥</p>
<p class="Text">ಸಮಾಧಿ ಅವಸ್ಥೆಯಲ್ಲಿ ದ್ವೈತಪ್ರಪಂಚದ ಅಭಾವವಾಗುವ ಕಾರಣ ಅಲ್ಲಿ ಕೇವಲ ಸುಖದ್ದೇ ಸಾಕ್ಷಾತ್ಕಾರವಾಗುತ್ತದೆ. ಆ ಅವಸ್ಥೆಯಲ್ಲಿ ಬುದ್ಧ್ಯಾದಿಗಳ ಅಭಾವವಾದ್ದರಿಂದ ಸಂಶುದ್ಧ ಆತ್ಮನಲ್ಲಿ ಲೇಶ ಮಾತ್ರ ದುಃಖವು ಕಂಡುಬರುವುದಿಲ್ಲ. ಆದ್ದರಿಂದ ಇದರಲ್ಲಿ ಸಂದೇಹವೇ ಇಲ್ಲ. ಈ ದುಃಖಾದಿಗಳೆಲ್ಲವೂ ಬುದ್ಧಿಯ ಧರ್ಮವಾಗಿದೆ. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ರಾಮಃ ಪರಾತ್ಮಾ ಪುರುಷಃ ಪುರಾಣೋ </p>
<p class="Shlok">ನಿತ್ಯೋದಿತೋ ನಿತ್ಯಸುಖೋ ನಿರೀಹಃ ।</p>
<p class="Shlok">ತಥಾಪಿ ಮಾಯಾಗುಣಸಂಗತೋಽಸೌ </p>
<p class="Shlok">ಸುಖೀವ ದುಃಖೀವ ವಿಭಾವ್ಯತೇಽಬುಧೈಃ ॥</p>
<p class="Text">ಭಗವಾನ್ ಶ್ರೀರಾಮನು ಪರಮಾತ್ಮನೂ, ಪುರಾಣ ಪುರುಷನೂ, ನಿತ್ಯ ಪ್ರಕಾಶ ಸ್ವರೂಪನೂ, ನಿತ್ಯಸುಖ ಸ್ವರೂಪನೂ, ಕ್ರಿಯಾ ರಹಿತನೂ ಆಗಿರುವನು. ಹೀಗಿದ್ದರೂ ಅಜ್ಞಾನಿ ಪುರುಷರಿಗೆ ಅವನು ಮಾಯೆಯ ಗುಣಗಳ ಸಂಬಂಧದಿಂದ ಸುಖಿ ಯಂತೆಯೂ, ದುಃಖಿಯಂತೆಯೂ ಕಂಡು ಬರುತ್ತಾನೆ. ॥54॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಪ್ರಥಮಃ ಸರ್ಗಃ ॥1॥</p>
<p class="ChapterEnd"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಒಂದನೆಯ ಸರ್ಗವು ಮುಗಿಯಿತು.</p>
<p class="Shlok para-style-override-3"> <span></span></p>


<p class="Page-Break"> </p>
<p class="Sub-Heading" id="toc_marker-9-2">ಎರಡನೆಯ ಸರ್ಗ</p>
<p class="description">ರಾವಣನಿಂದ ವಿಭೀಷಣನ ತಿರಸ್ಕಾರ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಲಂಕಾಯಾಂ ರಾವಣೋ ದೃಷ್ಟ್ವಾ ಕೃತಂ ಕರ್ಮ ಹನೂಮತಾ ।</p>
<p class="Shlok">ದುಷ್ಕರಂ ದೈವತೈರ್ವಾಪಿ ಹ್ರಿಯಾ ಕಿಂಚಿದವಾಂಗ್ಮುಖಃ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಆಹೂಯ ಮಂತ್ರಿಣಃ ಸರ್ವಾನಿದಂ ವಚನಮಬ್ರವೀತ್ ।</p>
<p class="Shlok">ಹನೂಮತಾ ಕೃತಂ ಕರ್ಮ ಭವದ್ಭಿರ್ದೃಷ್ಟಮೇವ ತತ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈ ಗಿರಿಜಾ! ಅತ್ತ ಲಂಕೆಯಲ್ಲಿ ದೇವತೆಗಳಿಗೂ ಅಸಾಧ್ಯವಾದ ಕಾರ್ಯವನ್ನು ಹನುಮಂತನು ಮಾಡಿದುದನ್ನು ಕಂಡು ರಾವಣನು ತನ್ನ ಎಲ್ಲ ಮಂತ್ರಿಗಳನ್ನು ಬರಮಾಡಿಕೊಂಡು, ನಾಚಿಕೆಯಿಂದ ತಲೆಯನ್ನು ಸ್ವಲ್ಪ ತಗ್ಗಿಸಿಕೊಂಡು ಹೇಳುತ್ತಾನೆ ಹನುಮಂತನು ಮಾಡಿದ ಕೆಲಸವನ್ನು ನೀವೆಲ್ಲ ನೋಡಿರುವಿರಿ. ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಪ್ರವಿಶ್ಯ ಲಂಕಾಂ ದುರ್ಧರ್ಷಾಂ ದೃಷ್ಟ್ವಾ ಸೀತಾಂ ದುರಾಸದಾಮ್ ।</p>
<p class="Shlok">ಹತ್ವಾ ಚ ರಾಕ್ಷಸಾನ್ವೀರಾನಕ್ಷಂ ಮಂದೋದರೀಸುತಮ್ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ದಗ್ಧ್ವಾ ಲಂಕಾಮಶೇಷೇಣ ಲಂಘಯಿತ್ವಾ ಚ ಸಾಗರಮ್ ।</p>
<p class="Shlok">ಯುಷ್ಮಾನ್ಸರ್ವಾನತಿಕ್ರಮ್ಯ ಸ್ವಸ್ಥೋಽಗಾತ್ಪುನರೇವ ಸಃ ॥</p>
<p class="Text">ಸುಲಭವಾಗಿ ಪ್ರವೇಶಿಸಲಾರದ ಲಂಕೆಯನ್ನು ಅವನು ಹೊಕ್ಕು, ನೋಡಲು ಅಸಾಧ್ಯಳಾದ ಸೀತೆಯನ್ನು ಕಂಡು, ವೀರರಾದ ರಾಕ್ಷಸರನ್ನು, ಮಂಡೋದರಿಯ ಮಗನಾದ ಅಕ್ಷಕುಮಾರನನ್ನು ಕೊಂದು, ಇಡೀ ಲಂಕೆಯನ್ನು ಸುಟ್ಟು, ನಿಮ್ಮೆಲ್ಲರನ್ನು (ವಂಚಿಸಿ) ಮೀರಿ, ಸಮುದ್ರವನ್ನು ದಾಟಿ ಸುಖವಾಗಿ ಹೊರಟು ಹೋಗಿರುತ್ತಾನೆ. ॥3-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಕಿಂ ಕರ್ತವ್ಯಮಿತೋಽಸ್ಮಾಭಿರ್ಯೂಯಂ ಮಂತ್ರವಿಶಾರದಾಃ ।</p>
<p class="Shlok">ಮಂತ್ರಯಧ್ವಂ ಪ್ರಯತ್ನೇನ ಯತ್ಕೃತಂ ಮೇ ಹಿತಂ ಭವೇತ್ ॥</p>
<p class="Text">ಈಗ ನಾವು ಏನು ಮಾಡಬೇಕು? ನೀವುಗಳು ಮಂತ್ರಾಲೋಚನೆಯಲ್ಲಿ ಜಾಣರಾಗಿದ್ದೀರಿ. ಈಗ ನಾವು ಏನು ಮಾಡಿದರೆ ನಮಗೆ ಹಿತವಾದೀತೋ ಅದನ್ನು ಪ್ರಯತ್ನ ಪೂರ್ವಕವಾಗಿ ಚಿಂತಿಸಿ ನಿಶ್ಚಯಮಾಡಿರಿ. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ರಾವಣಸ್ಯ ವಚಃ ಶ್ರುತ್ವಾ ರಾಕ್ಷಸಾಸ್ತಮಥಾಬ್ರುವನ್ ।</p>
<p class="Shlok">ದೇವ ಶಂಕಾ ಕುತೋ ರಾಮಾತ್ತವ ಲೋಕಜಿತೋ ರಣೇ ॥ </p>
<p class="Text">ರಾವಣನ ಮಾತನ್ನು ಕೇಳಿದ ರಾಕ್ಷಸರು ಅವನನ್ನು ಕುರಿತು ಹೇಳುತ್ತಾರೆ ‘‘ಸ್ವಾಮಿ! ರಾಮನಿಂದ ತಮಗೆ (ಪರಾಜಯದ) ಭಯವೇಕೆ? ಯುದ್ಧದಲ್ಲಿ ಎಲ್ಲರನ್ನು ಗೆದ್ದಿರುವ ನಿಮಗೆ ಯಾರೂ ಸಮಾನರಿಲ್ಲ. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಇಂದ್ರಸ್ತು ಬದ್ಧ್ವಾ ನಿಕ್ಷಿಪ್ತಃ ಪುತ್ರೇಣ ತವ ಪತ್ತನೇ ।</p>
<p class="Shlok">ಜಿತ್ವಾ ಕುಬೇರಮಾನೀಯ ಪುಷ್ಪಕಂ ಭುಜ್ಯತೇ ತ್ವಯಾ ॥</p>
<p class="Text">ನಿಮ್ಮ ಪುತ್ರನು ಇಂದ್ರನನ್ನೇ ಬಂಧಿಸಿ, ನಿಮ್ಮ ರಾಜಧಾನಿಯಲ್ಲೆ ಸೆರೆಯಲ್ಲಿಟ್ಟಿದ್ದ. ನೀವೂ ಕೂಡ ಕುಬೇರನನ್ನು ಜಯಿಸಿ ಪುಷ್ಪಕ ವಿಮಾನವನ್ನು ವಶಪಡಿಸಿಕೊಂಡು ಭೋಗಿಸುತ್ತಿರುವಿರಿ. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಯಮೋ ಜಿತಃ ಕಾಲದಂಡಾದ್ಭಯಂ ನಾಭೂತ್ತವ ಪ್ರಭೋ । </p>
<p class="Shlok">ವರುಣೋ ಹುಂಕೃತೇನೈವ ಜಿತಃ ಸರ್ವೇಽಪಿ ರಾಕ್ಷಸಾಃ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಮಯೋ ಮಹಾಸುರೋ ಭೀತ್ಯಾ ಕನ್ಯಾಂ ದತ್ತ್ವಾ ಸ್ವಯಂ ತವ ।</p>
<p class="Shlok">ತ್ವದ್ವಶೇ ವರ್ತತೇಽದ್ಯಾಪಿ ಕಿಮುತಾನ್ಯೇ ಮಹಾಸುರಾಃ ॥</p>
<p class="Text">ಒಡೆಯಾ! ನೀವು ಯಮನನ್ನೇ ಗೆದ್ದಿರುವಿರಿ. ಅವನ ಕಾಲದಂಡದಿಂದಲೂ ನಿಮಗೆ ಯಾವುದೇ ಭಯವಿಲ್ಲ. ಹುಂಕಾರ ಮಾತ್ರದಿಂದಲೇ ವರುಣನನ್ನು ಮತ್ತು ಎಲ್ಲ ರಾಕ್ಷಸರನ್ನು ಪರಾಜಿತರಾಗಿಸಿ ನಿಮ್ಮ ಅಧೀನದಲ್ಲಿ ಇರಿಸಿ ಕೊಂಡಿರುವಿರಿ. ಮಹಾರಾಕ್ಷಸನಾದ ಮಯಾಸುರನೂ ಕೂಡ ಹೆದರಿಕೊಂಡೇ ತನ್ನ ಮಗಳನ್ನು ನಿಮಗೆ ಕೊಟ್ಟು, ಈಗಲೂ ನಿಮ್ಮ ಅಧೀನದಲ್ಲಿದ್ದು ಕೊಂಡಿರುವನು. ಇನ್ನುಳಿದ ರಾಕ್ಷಸರ ಪಾಡೇನು? ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಹನೂಮದ್ಧರ್ಷಣಂ ಯತ್ತು ತದವಜ್ಞಾಕೃತಂ ಚ ನಃ ।</p>
<p class="Shlok">ವಾನರೋಽಯಂ ಕಿಮಸ್ಮಾಕಮಸ್ಮಿನ್ಪೌರುಷದರ್ಶನೇ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಇತ್ಯುಪೇಕ್ಷಿತಮಸ್ಮಾಭಿರ್ದರ್ಷಣಂ ತೇನ ಕಿಂ ಭವೇತ್ ।</p>
<p class="Shlok">ವಯಂ ಪ್ರಮತ್ತಾಃ ಕಿಂ ತೇನ ವಂಚಿತಾಃ ಸ್ಮೋ ಹನೂಮತಾ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಜಾನೀಮೋ ಯದಿ ತಂ ಸರ್ವೇ ಕಥಂ ಜೀವನ್ ಗಮಿಷ್ಯತಿ ।</p>
<p class="Shlok">ಆಜ್ಞಾಪಯ ಜಗತ್ಕೃತ್ಸ್ನಮವಾನರಮಮಾನುಷಮ್ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಕೃತ್ವಾಯಾಸ್ಯಾಮಹೇ ಸರ್ವೇ ಪ್ರತ್ಯೇಕಂ ವಾ ನಿಯೋಜಯ ।</p>
<p class="Shlok">ಕುಂಭಕರ್ಣಸ್ತದಾ ಪ್ರಾಹ ರಾವಣಂ ರಾಕ್ಷಸೇಶ್ವರಮ್ ॥</p>
<p class="Text">ಹನುಮಂತನ ಧಾಳಿಯು ನಾವು ಉಪೇಕ್ಷೆ ಮಾಡಿದ್ದರ ಫಲವಾಗಿದೆ. ‘ಇವನೊಬ್ಬ ಕಪಿ, ಇವನ ಮುಂದೆ ನಾವೇಕೆ ಬಲವನ್ನು ತೋರಬೇಕು?’ ಎಂದುಕೊಂಡು ಅವನ ಹಾವಳಿಯ ಬಗ್ಗೆ ಉದಾಸೀನರಾದೆವು. ‘ಅವನಿಂದೇನಾದೀತು?’ ಎಂದುಕೊಂಡು ನಾವು ಉನ್ಮತ್ತರಾಗಿ ಸುಮ್ಮನಾದೆವು. ಹೀಗಾಗಿ ಹನುಮಂತನಿಂದ ಮೋಸ ಹೋದೆವು. ನಾವೆಲ್ಲರೂ ಅವನ ಶೌರ್ಯವನ್ನು ತಿಳಿದವರಾಗಿದ್ದರೆ ಅವನು ಹೇಗೆತಾನೇ ನಮ್ಮ ಕೈಯಿಂದ ಬದುಕಿ ಹೋಗುತ್ತಿದ್ದನು? ಈಗ ನೀವು ಅಪ್ಪಣೆ ಕೊಡಿರಿ. ಇಡೀ ಜಗತ್ತಿನಲ್ಲಿ ಒಂದು ಕಪಿಯಾಗಲಿ, ಓರ್ವ ಮನುಷ್ಯನಾಗಲಿ ಉಳಿಯದಂತೆ ಬರಿದಾಗಿಸಿ ಹಿಂದಿರುಗುವೆವು. ಎಲ್ಲರನ್ನು ಒಟ್ಟಿಗೆ ಅಥವಾ ಬಿಡಿ-ಬಿಡಿಯಾಗಿಯೇ ಆಜ್ಞೆ ಮಾಡಿ ಕಳಿಸಿಕೊಡಿ.’’ ಆಗ ಕುಂಭಕರ್ಣನು ರಾಕ್ಷಸೇಶ್ವರನಾದ ರಾವಣನನ್ನು ಕುರಿತು ಹೀಗೆಂದನು. ॥10-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಆರಬ್ಧಂ ಯತ್ತ್ವಯಾ ಕರ್ಮ ಸ್ವಾತ್ಮನಾಶಾಯ ಕೇವಲಮ್ ।</p>
<p class="Shlok">ನ ದೃಷ್ಟೋಽಸಿ ತದಾ ಭಾಗ್ಯಾತ್ತ್ವಂ ರಾಮೇಣ ಮಹಾತ್ಮನಾ ॥</p>
<p class="Text">ಅಣ್ಣಾ! ‘‘ನೀನು ಪ್ರಾರಂಭಿಸಿರುವ ಕೆಲಸವು ಅದು ಕೇವಲ ನಿನ್ನ ನಾಶಕ್ಕಾಗಿಯೇ ಇದೆ. ಸೀತೆಯನ್ನು ಕದಿಯುವಾಗ ನೀನು ಪುಣ್ಯವಶದಿಂದ ರಾಮನ ಕಣ್ಣಿಗೆ ಬೀಳದೇ ಹೋದೆ. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಯದಿ ಪಶ್ಯತಿ ರಾಮಸ್ತ್ವಾಂ ಜೀವನ್ನಾಯಾಸಿ ರಾವಣ ।</p>
<p class="Shlok">ರಾಮೋ ನ ಮಾನುಷೋ ದೇವಃ ಸಾಕ್ಷಾನ್ನಾರಾಯಣೋಽವ್ಯಯಃ ॥</p>
<p class="Text">ಎಲೈ ರಾವಣಾ! ಅಂದು ರಾಮನೇನಾದರೂ ನಿನ್ನನ್ನು ಕಂಡಿದ್ದರೆ, ನೀನು ಬದುಕಿ ಬರುತ್ತಿರಲಿಲ್ಲ. ರಾಮನು ಸಾಮಾನ್ಯ ಮನುಷ್ಯನಲ್ಲ. ಅವನು ಸಾಕ್ಷಾತ್ ದೇವದೇವ ನಾದ ಅವ್ಯಯನಾದ ನಾರಾಯಣನೇ ಆಗಿದ್ದಾನೆ. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಸೀತಾ ಭಗವತೀ ಲಕ್ಷ್ಮೀ ರಾಮಪತ್ನೀ ಯಶಸ್ವಿನೀ ।</p>
<p class="Shlok">ರಾಕ್ಷಸಾನಾಂ ವಿನಾಶಾಯ ತ್ವಯಾನೀತಾ ಸುಮಧ್ಯಮಾ ॥</p>
<p class="Text">ಭಗವಾನ್ ರಾಮನ ಪತ್ನಿಯಾದ ಯಶಸ್ವಿನೀ ಸೀತೆಯು ಪೂಜ್ಯಳಾದ ಸಾಕ್ಷಾತ್ ಲಕ್ಷ್ಮಿಯೇ ಆಗಿದ್ದಾಳೆ. ರಾಕ್ಷಸರ ವಿನಾಶಕ್ಕಾಗಿಯೇ ನೀನು ಆ ಸುಂದರಿಯನ್ನು ಅಪಹರಿಸಿ ತಂದಿರುವೆ. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ವಿಷಪಿಂಡಮಿವಾಗೀರ್ಯ ಮಹಾಮೀನೋ ಯಥಾ ತಥಾ ।</p>
<p class="Shlok">ಆನೀತಾ ಜಾನಕೀ ಪಶ್ಚಾತ್ತ್ವಯಾ ಕಿಂ ವಾ ಭವಿಷ್ಯತಿ ॥</p>
<p class="Text">ದೊಡ್ಡ ಮೀನೊಂದು ವಿಷದ ದೊಡ್ಡ ಉಂಡೆಯನ್ನು ನುಂಗಿದಂತೆ ನೀನು ನಿನ್ನ ನಾಶಕ್ಕಾಗಿ ಸೀತೆಯನ್ನು ತಂದಿರುವೆ. ಮುಂದೇನಾಗುವುದೋ ನೀನೇ ಆಲೋಚಿಸು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಯದ್ಯಪ್ಯನುಚಿತಂ ಕರ್ಮ ತ್ವಯಾ ಕೃತಮಜಾನತಾ ।</p>
<p class="Shlok">ಸರ್ವಂ ಸಮಂ ಕರಿಷ್ಯಾಮಿ ಸ್ವಸ್ಥಚಿತ್ತೋ ಭವ ಪ್ರಭೋ ॥</p>
<p class="Text">ಪ್ರಭುವೆ! ಒಂದು ವೇಳೆ ಅರಿಯದೆ ಈಗ ನೀನು ಮಾಡಿರುವ ಕೆಲಸವು ಆಯೋಗ್ಯವಾಗಿದ್ದರೂ, ನಾನು ಎಲ್ಲವನ್ನು ಸರಿಪಡಿಸುವೆನು. ನೀನು ಸ್ವಸ್ಥಚಿತ್ತನಾಗು.’’ ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಕುಂಭಕರ್ಣವಚಃ ಶ್ರುತ್ವಾ ವಾಕ್ಯಮಿಂದ್ರಜಿದಬ್ರವೀತ್ ।</p>
<p class="Shlok">ದೇಹಿ ದೇವ ಮಮಾನುಜ್ಞಾಂ ಹತ್ವಾ ರಾಮಂ ಸಲಕ್ಷ್ಮಣಮ್ ।</p>
<p class="Shlok">ಸುಗ್ರೀವಂ ವಾನರಾಂಶ್ಚೈವ ಪುನರ್ಯಾಸ್ಯಾಮಿ ತೇಂತಿಕಮ್ ॥</p>
<p class="Text">ಕುಂಭಕರ್ಣನ ಮಾತನ್ನು ಕೇಳಿದ ಇಂದ್ರಜಿತುವು- ‘‘ಒಡೆಯನೇ! ನನಗೆ ಅಪ್ಪಣೆಯನ್ನು ಕೊಡು; ಲಕ್ಷ್ಮಣ ಸಹಿತನಾದ ರಾಮನನ್ನೂ, ಸುಗ್ರೀವನನ್ನೂ, ಎಲ್ಲ ವಾನರರನ್ನೂ ಕೊಂದು ಮತ್ತೆ ನಿನ್ನ ಬಳಿಗೆ ಬರುವೆನು’’ ಎಂದು ಹೇಳಿದನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ತತ್ರಾಗತೋ ಭಾಗವತಪ್ರಧಾನೋ </p>
<p class="Shlok">ವಿಭೀಷಣೋ ಬುದ್ಧಿಮತಾಂ ವರಿಷ್ಠಃ ।</p>
<p class="Shlok">ಶ್ರೀರಾಮಪಾದದ್ವಯ ಏಕತಾನಃ </p>
<p class="Shlok">ಪ್ರಣಮ್ಯ ದೇವಾರಿಮುಪೋಪವಿಷ್ಟಃ ॥</p>
<p class="Text">ಇದೇ ಸಮಯದಲ್ಲಿ ಭಾಗವತೋತ್ತಮನೂ, ಬುದ್ಧಿವಂತರಲ್ಲಿ ಶ್ರೇಷ್ಠನೂ, ಶ್ರೀರಾಮನ ಪಾದದ್ವಯಗಳೇ ಆಶ್ರಯವಾಗಿ ಉಳ್ಳವನೂ ಆದ ವಿಭೀಷಣನು ಅಲ್ಲಿಗೆ ಬಂದನು. ದೇವಶತ್ರುವಾದ ರಾವಣನಿಗೆ ನಮಸ್ಕರಿಸಿ ಸಮೀಪದಲ್ಲಿಯೇ ಕುಳಿತುಕೊಂಡನು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ವಿಲೋಕ್ಯ ಕುಂಭಶ್ರವಣಾದಿದೈತ್ಯಾ -</p>
<p class="Shlok">ನ್ಮತ್ತಪ್ರಮತ್ತಾನತಿವಿಸ್ಮಯೇನ ।</p>
<p class="Shlok">ವಿಲೋಕ್ಯ ಕಾಮಾತುರಮಪ್ರಮತ್ತೋ </p>
<p class="Shlok">ದಶಾನನಂ ಪ್ರಾಹ ವಿಶುದ್ಧಬುದ್ಧಿಃ ॥</p>
<p class="Text">ಹಾಗೆಯೇ ಮೈಮರೆತವರೂ, ಅತಿಯಾಗಿ ಕೊಬ್ಬಿರುವವರೂ ಆದ ಕುಂಭಕರ್ಣನೇ ಮೊದಲಾದ ರಾಕ್ಷಸರನ್ನು ಒಮ್ಮೆ ನೋಡಿ, ಬಹಳ ಆಶ್ಚರ್ಯಗೊಂಡವನಾಗಿ ಆ ಶುದ್ಧ ಬುದ್ಧಿಯಾದ ವಿಭೀಷಣನು ಕಾಮಾತುರನಾದ ರಾವಣನನ್ನು ಕುರಿತು ಎಚ್ಚರಿಕೆಯಿಂದ ಹೀಗೆಂದು ಹೇಳಿದನು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ನ ಕುಂಭಕರ್ಣೇಂದ್ರಜಿತೌ ಚ ರಾಜಂ -</p>
<p class="Shlok">ಸ್ತಥಾ ಮಹಾಪಾರ್ಶ್ಚಮಹೋದರೌ ತೌ ।</p>
<p class="Shlok">ನಿಕುಂಭಕುಂಭೌ ಚ ತಥಾತಿಕಾಯಃ </p>
<p class="Shlok">ಸ್ಥಾತುಂ ನ ಶಕ್ತಾ ಯುಧಿ ರಾಘವಸ್ಯ ॥</p>
<p class="Text">‘‘ಎಲೈ ರಾಜನೆ! ಕುಂಭಕರ್ಣನಾಗಲಿ, ಇಂದ್ರಜಿತು ವಾಗಲಿ, ಮಹಾಪಾರ್ಶ್ವ, ಮಹೋದರರುಗಳಾಗಲಿ, ಕುಂಭ, ನಿಕುಂಭರಾಗಲಿ, ಅತಿಕಾಯನಾಗಲಿ, ಯುದ್ಧದಲ್ಲಿ ಶ್ರೀರಾಮನ ಎದುರಿಗೆ ನಿಲ್ಲಲು ಸಮರ್ಥರಲ್ಲ.’’ ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಸೀತಾಭಿಧಾನೇನ ಮಹಾಗ್ರಹೇಣ </p>
<p class="Shlok">ಗ್ರಸ್ತೋಽಸಿ ರಾಜನ್ ನ ಚ ತೇ ವಿಮೋಕ್ಷಃ ।</p>
<p class="Shlok">ತಾಮೇವ ಸತ್ಕೃತ್ಯ ಮಹಾಧನೇನ</p>
<p class="Shlok">ದತ್ತ್ವಾಭಿರಾಮಾಯ ಸುಖೀ ಭವ ತ್ವಮ್ ॥</p>
<p class="Text">‘‘ಎಲೈ ರಾಜನೆ! ಸೀತೆಯೆಂಬ ಹೆಸರಿನ ದೊಡ್ಡ ಮೊಸಳೆಯು ನಿನ್ನನ್ನು ನುಂಗಿಬಿಟ್ಟಿದೆ. ನಿನಗೆ ಇದರಿಂದ ಬಿಡುಗಡೆ ಇಲ್ಲ. ಆದರೆ ಆಕೆಯನ್ನು ಸತ್ಕಾರಪೂರ್ವಕ ಹೆಚ್ಚಿನ ಧನರಾಶಿಯೊಂದಿಗೆ ಶ್ರೀರಾಮಚಂದ್ರನಿಗೆ ಅರ್ಪಿಸಿದರೆ ಸುಖಿಯಾಗುವೆ. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಯಾವನ್ನ ರಾಮಸ್ಯ ಶಿತಾಃ ಶಿಲೀಮುಖಾ</p>
<p class="Shlok">ಲಂಕಾಮಭಿವ್ಯಾಪ್ಯ ಶಿರಾಂಸಿ ರಕ್ಷಸಾಮ್ ।</p>
<p class="Shlok">ಛಿಂದಂತಿ ತಾವದ್ರಘುನಾಯಕಸ್ಯ ಭೋ-</p>
<p class="Shlok">ಸ್ತಾಂ ಜಾನಕೀಂ ತ್ವಂ ಪ್ರತಿದಾತುಮರ್ಹಸಿ ॥</p>
<p class="Text">ತೀಕ್ಷ್ಣವಾದ ರಾಮಬಾಣಗಳು ಲಂಕೆಯನ್ನು ಸುತ್ತುವರೆದು ರಾಕ್ಷಸರ ತಲೆಗಳನ್ನು ಕತ್ತರಿಸುವುದರೊಳಗೆ ಎಲೈ ರಾವಣನೆ! ನೀನು ರಾಮನಿಗೆ ಜಾನಕಿಯನ್ನು ಒಪ್ಪಿಸಿಬಿಡು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಯಾವನ್ನಗಾಭಾಃ ಕಪಯೋ ಮಹಾಬಲಾ</p>
<p class="Shlok">ಹರೀಂದ್ರತುಲ್ಯಾ ನಖದಂಷ್ಟ್ರಯೋಧಿನಃ ।</p>
<p class="Shlok">ಲಂಕಾಂ ಸಮಾಕ್ರಮ್ಯ ವಿನಾಶಯಂತಿ ತೇ</p>
<p class="Shlok">ತಾವದ್ ದ್ರುತಂ ದೇಹಿ ರಘೂತ್ತಮಾಯ ತಾಮ್ ॥</p>
<p class="Text">ಸಿಂಹ ಪರಾಕ್ರಮಿಗಳಾದ ಬೆಟ್ಟದಂತಹ ಆಕಾರವುಳ್ಳ ಬಹಳ ಬಲಶಾಲಿಗಳಾದ ಹಾಗೂ ಉಗುರು, ಹಲ್ಲುಗಳಿಂದಲೇ ಕಾದಾಡುವಂತಹ ಕಪಿಗಳು ಲಂಕೆಯನ್ನು ಮುತ್ತಿ ನಾಶ ಮಾಡುವುದರೊಳಗಾಗಿ ಬೇಗನೇ ರಘೂತ್ತಮನಿಗೆ ಆಕೆಯನ್ನು ಒಪ್ಪಿಸಿಬಿಡು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಜೀವನ್ನ ರಾಮೇಣ ವಿಮೋಕ್ಷ್ಯಸೇ ತ್ವಂ </p>
<p class="Shlok">ಗುಪ್ತಃ ಸುರೇಂದ್ರೈರಪಿ ಶಂಕರೇಣ ।</p>
<p class="Shlok">ನ ದೇವರಾಜಾಂಕಗತೋ ನ ಮೃತ್ಯೋಃ</p>
<p class="Shlok">ಪಾತಾಲಲೋಕಾನಪಿ ಸಂಪ್ರವಿಷ್ಟಃ ॥</p>
<p class="Text">ಬ್ರಹ್ಮದೇವರಿಂದಾಗಲಿ, ಮಹಾದೇವನಿಂದಾಗಲಿ ನೀನು ರಕ್ಷಿತನಾದರೂ, ದೇವೇಂದ್ರನ ತೊಡೆಯ ಮೇಲೆಯೇ ಆಶ್ರಯ ಪಡೆದರೂ, ಮೃತ್ಯುವಿನ ಮೊರೆ ಹೋದರೂ, ಪಾತಾಳಲೋಕವನ್ನು ಹೊಕ್ಕಿದರೂ ನೀನು ಜೀವಂತನಾಗಿ ರಾಮನಿಂದ ಬಿಡುಗಡೆ ಹೊಂದಲಾರೆ.’’ ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಶುಭಂ ಹಿತಂ ಪವಿತ್ರಂ ಚ ವಿಭೀಷಣವಚಃ ಖಲಃ ।</p>
<p class="Shlok">ಪ್ರತಿಜಗ್ರಾಹ ನೈವಾಸೌ ಮ್ರಿಯಮಾಣ ಇವೌಷಧಮ್ ॥</p>
<p class="Text">ಶುಭಕರವಾಗಿಯೂ, ಹಿತವಾಗಿಯೂ, ಪವಿತ್ರವಾಗಿಯೂ ಇದ್ದ ವಿಭೀಷಣನ ವಾಕ್ಯಗಳನ್ನು ಸಾಯುವವನು ಔಷಧಿಯನ್ನು ಸ್ವೀಕರಿಸದೆ ಇರುವಂತೆ ಆ ದುಷ್ಟರಾವಣನು ಮನ್ನಿಸದೇ ಹೋದನು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಕಾಲೇನ ನೋದಿತೋ ದೈತ್ಯೋ ವಿಭೀಷಣಮಥಾಬ್ರವೀತ್ ।</p>
<p class="Shlok">ಮದ್ದತ್ತಭೋಗೈಃ ಪುಷ್ಟಾಂಗೋ ಮತ್ಸಮೀಪೇ ವಸನ್ನಪಿ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಪ್ರತೀಪಮಾಚರತ್ಯೇಷ ಮಮೈವ ಹಿತಕಾರಿಣಃ ।</p>
<p class="Shlok">ಮಿತ್ರಭಾವೇನ ಶತ್ರುರ್ಮೇ ಜಾತೋ ನಾಸ್ತ್ಯತ್ರ ಸಂಶಯಃ ॥</p>
<p class="Text">ಕಾಲಪ್ರೇರಿತನಾದ ಆ ರಾಕ್ಷಸನು ವಿಭೀಷಣನನ್ನು ಕುರಿತು ‘‘ನಾನು ಕೊಟ್ಟ ಭೋಗ ಸಾಮಗ್ರಿಗಳಿಂದ ಬೆಳೆದವನಾಗಿ, ನನ್ನ ಹತ್ತಿರವೇ ಇದ್ದುಕೊಂಡಿದ್ದು, ಈತನಕ ಹಿತವನ್ನು ಮಾಡಿದ ನನಗೆ ವಿರುದ್ಧವಾಗಿಯೇ ನಡೆಯುತ್ತಿದ್ದಾನಲ್ಲ. ಈತನು ಮಿತ್ರರೂಪ ದಿಂದ ಹುಟ್ಟಿದ ಶತ್ರುವೇ ಆಗಿದ್ದಾನೆ, ಇದರಲ್ಲಿ ಸಂಶಯವೇ ಇಲ್ಲ. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಅನಾರ್ಯೇಣ ಕೃತನಘೇನ ಸಂಗತಿರ್ಮೇ ನ ಯುಜ್ಯತೇ ।</p>
<p class="Shlok">ವಿನಾಶಮಭಿಕಾಂಕ್ಷಂತಿ ಜ್ಞಾತೀನಾಂ ಜ್ಞಾತಯಃ ಸದಾ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಯೋಽನ್ಯಸ್ತ್ವೇವಂವಿಧಂ ಬ್ರೂಯಾದ್ವಾಕ್ಯಮೇಕಂ ನಿಶಾಚರಃ ।</p>
<p class="Shlok">ಹನ್ಮಿ ತಸ್ಮಿನ್ ಕ್ಷಣೇ ಏವ ಧಿಕ್ ತ್ವಾಂ ರಕ್ಷಃ ಕುಲಾಧಮಮ್ ॥</p>
<p class="Text">ಉಪಕಾರ ಸ್ಮರಣೆ ಇಲ್ಲದ ಅಯೋಗ್ಯನಾದ ಈತನೊಡನೆ ನನಗೆ ಸಹವಾಸವು ತಕ್ಕದ್ದಲ್ಲ. ದಾಯಾದಿಗಳು ಯಾವಾಗಲೂ ತಮ್ಮ ದಾಯಾದಿಗಳು ಹಾಳಾಗುವುದನ್ನೇ ಬಯಸುತ್ತಾರೆ. ಯಾವನಾದರು ಬೇರೊಬ್ಬ ರಾಕ್ಷಸನು ಹೀಗೆ ಬಂದು ಮಾತನ್ನು ಹೇಳಿದನಾದರೆ ಆ ಕ್ಷಣದಲ್ಲಿಯೇ ಅವನನ್ನು ಕೊಂದುಬಿಡುತ್ತಿದ್ದೆ. ಇದೋ, ರಾಕ್ಷಸವಂಶಕ್ಕೆ ಅಧಮನೆನಿಸಿದ ನಿನಗೆ ಧಿಕ್ಕಾರವಿರಲಿ’’ ಎಂದು ಗುಡುಗಿದನು. ॥30-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ರಾವಣೇನೈವಮುಕ್ತಃ ಸನ್ಪರುಷಂ ಸ ವಿಭೀಷಣಃ ।</p>
<p class="Shlok">ಉತ್ಪಪಾತ ಸಭಾಮಧ್ಯಾದ್ಗದಾಪಾಣಿರ್ಮಹಾಬಲಃ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಚತುರ್ಭಿರ್ಮಂತ್ರಿಭಿಃ ಸಾರ್ಧಂ ಗಗನಸ್ಥೋಽಬ್ರವೀದ್ವಚಃ ।</p>
<p class="Shlok">ಕ್ರೋಧೇನ ಮಹತಾವಿಷ್ಟೋ ರಾವಣಂ ದಶಕಂಧರಮ್ ।</p>
<p class="Shlok">ಮಾ ವಿನಾಶಮುಪೈಹಿ ತ್ವಂ ಪ್ರಿಯವಾದಿನಮೇವ ಮಾಮ್ ॥</p>
<p class="Text">ರಾವಣನು ಈ ಕಟುವಚನ ಆಡಿದಾಗ ಮಹಾ ಬಲಿಷ್ಠನಾದ ವಿಭೀಷಣನು ಗದೆಯನ್ನು ಕೈಯ್ಯಲ್ಲೆತ್ತಿಕೊಂಡು, ಸಭಾ ಮಧ್ಯದಿಂದ ನಾಲ್ಕು ಮಂತ್ರಿಗಳೊಡಗೂಡಿ ಆಕಾಶಕ್ಕೆ ನೆಗೆದನು. ಅಲ್ಲೆ ನಿಂತು ಹೆಚ್ಚಿನ ಕೋಪದಿಂದ ಕೂಡಿ ದಶಕಂಠ ನಾದ ರಾವಣನನ್ನು ಕುರಿತು ಹೀಗೆಂದನು. ॥32-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಧಿಕ್ಕರೋಷಿ ತಥಾಪಿ ತ್ವಂ ಜ್ಯೇಷ್ಠೋ ಭ್ರಾತಾ ಪಿತುಃ ಸಮಃ ।</p>
<p class="Shlok">ಕಾಲೋ ರಾಘವರೂಪೇಣ ಜಾತೋ ದಶರಥಾಲಯೇ ॥</p>
<p class="Text">‘‘ಅಯ್ಯಾ! ನಿನಗೆ ಹಿತವಾದುದ್ದನ್ನೇ ಹೇಳಿದ್ದರೂ ನೀನು ನನ್ನನ್ನು ತಿರಸ್ಕರಿಸಿರುವೆ. ನೀನು ಹಾಳಾಗಬೇಡ. ಹೇಗಾದರೂ ನೀನು ತಂದೆಗೆ ಸಮಾನನಾದ ಹಿರಿಯಣ್ಣನಾಗಿರುವೆ. ನಿನ್ನ ಮೃತ್ಯುವೇ ರಾಮನ ರೂಪದಿಂದ ದಶರಥನ ಮನೆಯಲ್ಲಿ ಪ್ರಕಟನಾಗಿರುವದು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಕಾಲೀ ಸೀತಾಭಿಧಾನೇನ ಜಾತಾ ಜನಕನಂದಿನೀ ।</p>
<p class="Shlok">ತಾವುಭಾವಾಗತಾವತ್ರ ಭೂಮೇರ್ಭಾರಾಪನುತ್ತಯೇ ॥</p>
<p class="Text">ಮಹಾಶಕ್ತಿ ಸ್ವರೂಪಿಣಿ ಕಾಳಿಯೇ ಸೀತೆ ಎಂಬ ಹೆಸರಿನಿಂದ ಜನಕನ ಮಗಳಾಗಿ ಅವತರಿಸಿರುವಳು. ಇವರಿಬ್ಬರೂ ಭೂಭಾರ ಹರಣಕ್ಕಾಗಿ ಇಲ್ಲಿಗೆ ಬಂದಿರುವರು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ತೇನೈವ ಪ್ರೇರಿತಸ್ತ್ವಂ ತು ನ ಶೃಣೋಷಿ ಹಿತಂ ಮಮ ।</p>
<p class="Shlok">ಶ್ರೀರಾಮಃ ಪ್ರಕೃತೇಃ ಸಾಕ್ಷಾತ್ಪರಸ್ತಾತ್ಸರ್ವದಾ ಸ್ಥಿತಃ ॥</p>
<p class="Text">ಆ ಕಾಲನಿಂದ ಪ್ರೇರಿತನಾಗಿಯೇ ನೀನು ನನ್ನ ಹಿತವಾಕ್ಯಗಳನ್ನು ಕೇಳುತ್ತಿಲ್ಲ. ಶ್ರೀರಾಮನಾದರೋ ಪ್ರಕೃತಿಯನ್ನು ಮೀರಿದ ಸಾಕ್ಷಾತ್ ಪರಬ್ರಹ್ಮನಾಗಿರುವನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಬಹಿರಂತಶ್ಚ ಭೂತಾನಾಂ ಸಮಃ ಸರ್ವತ್ರ ಸಂಸ್ಥಿತಃ । </p>
<p class="Shlok">ನಾಮರೂಪಾದಿಭೇದೇನ ತತ್ತನ್ಮಯ ಇವಾಮಲಃ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಯಥಾ ನಾನಾಪ್ರಕಾರೇಷು ವೃಕ್ಷೇಷ್ವೇಕೋ ಮಹಾನಲಃ ।</p>
<p class="Shlok">ತತ್ತದಾಕೃತಿಭೇದೇನ ಭಿದ್ಯತೇಽಜ್ಞಾನಚಕ್ಷುಷಾಮ್ ॥ </p>
<p class="Shlok-Number">(ಶ್ಲೋಕ-39)</p>
<p class="Shlok">ಪಂಚಕೋಶಾದಿಭೇದೇನ ತತ್ತನ್ಮಯ ಇವಾಬಭೌ ।</p>
<p class="Shlok">ನೀಲಪೀತಾದಿಯೋಗೇನ ನಿರ್ಮಲಃ ಸ್ಫಟಿಕೋ ಯಥಾ ॥</p>
<p class="Text">ಅವನು ಎಲ್ಲ ಪ್ರಾಣಿಗಳ ಒಳಗೂ-ಹೊರಗೂ ವ್ಯಾಪಿಸಿಕೊಂಡು ಸಮನಾಗಿ ಎಲ್ಲೆಲ್ಲಿಯೂ ಇದ್ದು ಕೊಂಡಿರುವನು. ನಾಮರೂಪಾದಿ ಭೇದದಿಂದ ಹೇಗೆ ಬೆಂಕಿಯು ಒಂದೇ ಆಗಿದ್ದರೂ ನಾನಾರೀತಿಯಾದ ಮರಗಳನ್ನಾಶ್ರಯಿಸಿ ತೋರಿಕೊಳ್ಳುವಾಗ ನಾನಾ ಆಕಾರಗಳಿಂದ ಕೂಡಿರುವಂತೆ ಕಂಡುಬರುವುದೋ, ಹಾಗೆ ಪರಿಶುದ್ಧನೇ ಆದ ಆತ್ಮನು ಅನೇಕ ನಾಮರರೂಪಗಳಿಂದ ಅಜ್ಞಾನಿಗಳಿಗೆ ತೋರುತ್ತಿರುವನು. ಸ್ವಚ್ಛವಾದ ಸ್ಫಟಿಕವು ಕಪ್ಪು, ಹಳದಿ ಮುಂತಾದ ಬಣ್ಣಗಳ ಸಮೀಪದಲ್ಲಿಟ್ಟಾಗ ಆಯಾ ಬಣ್ಣದಂತೆ ಕಂಡು ಬರುವಂತೆಯೇ ಪಂಚಕೋಶಗಳ ಉಪಾಧಿ ಭೇದದಿಂದ ಆತ್ಮನು ಆಯಾ ಉಪಾಧಿಮಯನಾಗಿ ಕಂಡು ಬರುತ್ತಿರುವನು. ॥37-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಸ ಏವ ನಿತ್ಯಮುಕ್ತೋಽಪಿ ಸ್ವಮಾಯಾಗುಣಬಿಂಬಿತಃ ।</p>
<p class="Shlok">ಕಾಲಃ ಪ್ರಧಾನಂ ಪುರುಷೋಽವ್ಯಕ್ತಂ ಚೇತಿ ಚತುರ್ವಿಧಃ ॥</p>
<p class="Text">ಆ ಭಗವಂತನೇ ನಿತ್ಯಮುಕ್ತ ನಾಗಿದ್ದರೂ ತನ್ನ ಮಾಯಾಗುಣಗಳಿಂದ ಪ್ರತಿಬಿಂಬಿತನಾಗಿ ಕಾಲ, ಪ್ರಕೃತಿ, ಪುರುಷ, ಅವ್ಯಾಕೃತ ಎಂಬೀರೀತಿಯಿಂದ ನಾಲ್ಕು ರೂಪದಿಂದ ಪ್ರಕಟನಾಗುವನು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಪ್ರಧಾನಪುರುಷಾಭ್ಯಾಂ ಸ ಜಗತ್ಕೃತ್ಸ್ನಂ ಸೃಜತ್ಯಜಃ ।</p>
<p class="Shlok">ಕಾಲರೂಪೇಣ ಕಲನಾಂ ಜಗತಃ ಕುರುತೇವ್ಯಯಃ ॥ </p>
<p class="Text">ಅವನು ಅಜನ್ಮಾ ಆಗಿದ್ದರೂ ಪ್ರಕೃತಿ ಪುರುಷರೊಡಗೂಡಿ ಇಡೀ ಪ್ರಪಂಚವನ್ನೆಲ್ಲ ರಚಿಸುತ್ತಿರುವನು. ಅವಿನಾಶಿಯಾಗಿದ್ದರೂ ಕಾಲರೂಪದಿಂದ ಜಗತ್ತಿನ ಸಂಹಾರ ಮಾಡುತ್ತಿರುತ್ತಾನೆ. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಕಾಲರೂಪೀ ಸ ಭಗವಾನ್ ರಾಮರೂಪೇಣ ಮಾಯಯಾ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಬ್ರಹ್ಮಣಾ ಪ್ರಾರ್ಥಿತೋ ದೇವಸ್ತ್ವದ್ವಧಾರ್ಥಮಿಹಾಗತಃ ।</p>
<p class="Shlok">ತದನ್ಯಥಾ ಕಥಂ ಕುರ್ಯಾತ್ಸತ್ಯಸಂಕಲ್ಪ ಈಶ್ವರಃ ॥</p>
<p class="Text">ಅದೇ ಕಾಲರೂಪನಾದ ಭಗವಂತನು ಬ್ರಹ್ಮನ ಪ್ರಾರ್ಥನೆಯಂತೆ ರಾಮನಾಗಿ ಮಾಯೆಯಿಂದ ಅವತರಿಸಿ ನಿನ್ನನ್ನು ಕೊಲ್ಲಲು ಇಲ್ಲಿಗೆ ಬಂದಿರುವನು. ಸತ್ಯಸಂಕಲ್ಪನಾದ ಆ ಪ್ರಭುವು ಅದನ್ನು ಹೇಗೆ ತಾನೇ ಬದಲಾಯಿಸಿಯಾನು? ॥42-43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಹನಿಷ್ಯತಿ ತ್ವಾಂ ರಾಮಸ್ತು ಸಪುತ್ರಬಲವಾಹನಮ್ ।</p>
<p class="Shlok">ಹನ್ಯಮಾನಂ ನ ಶಕ್ನೋಮಿ ದ್ರಷ್ಟುಂ ರಾಮೇಣ ರಾವಣ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ತ್ವಾಂ ರಾಕ್ಷಸಕುಲಂ ಕೃತ್ಸ್ನಂ ತತೋ ಗಚ್ಛಾಮಿ ರಾಘವಮ್ ।</p>
<p class="Shlok">ಮಯಿ ಯಾತೇ ಸುಖೀ ಭೂತ್ವಾ ರಮಸ್ವಭವನೇ ಚಿರಮ್ ॥</p>
<p class="Text">ಶ್ರೀರಾಮನಾದರೋ ಮಕ್ಕಳು, ಸೈನ್ಯ, ವಾಹನಾದಿಗಳ ಸಮೇತನಾದ ನಿನ್ನನ್ನು ಕೊಲ್ಲಲಿರುವನು. ಎಲೈ ರಾವಣಾ! ರಾಮನು ನಿನ್ನನ್ನೂ, ಇಡೀಯ ರಾಕ್ಷಸವಂಶವನ್ನೂ ವಿನಾಶ ಮಾಡುತ್ತಿರುವುದನ್ನು ನಾನು ನೋಡಲಾರೆನು. ಆದ್ದರಿಂದ ನಾನು ಶ್ರೀರಾಮನ ಬಳಿಗೆ ಹೋಗುವೆನು. ನಾನು ಹೊರಟು ಹೋದ ಮೇಲೆ ನೀನು ಸುಖವಾಗಿ, ಚಿರಕಾಲ ಅರಮನೆಯಲ್ಲಿದ್ದು ಭೋಗಗಳನ್ನು ಭೋಗಿಸುತ್ತಿರು.’’ ॥44-45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ವಿಭೀಷಣೋ ರಾವಣ ವಾಕ್ಯತಃ ಕ್ಷಣಾ-</p>
<p class="Shlok">ದ್ವಿಸೃಜ್ಯ ಸರ್ವಂ ಸಪರಿಚ್ಛದಂ ಗೃಹಮ್ ।</p>
<p class="Shlok">ಜಗಾಮ ರಾಮಸ್ಯ ಪದಾರವಿಂದಯೋಃ </p>
<p class="Shlok">ಸೇವಾಭಿಕಾಂಕ್ಷೀ ಪರಿಪೂರ್ಣಮಾನಸಃ ॥</p>
<p class="Text">ವಿಭೀಷಣನು ರಾವಣನ ಮಾತಿನಿಂದ ನೊಂದವನಾಗಿ ಸಮಸ್ತ ಭೋಗೋಪಕರಣಗಳಿಂದ ಕೂಡಿದ್ದ ತನ್ನ ಮನೆಯನ್ನು ಬಿಟ್ಟು, ಶ್ರೀರಾಮನ ಪಾದಾರವಿಂದಗಳಿಗೆ ಶರಣಾಗಿ ಪೂರ್ಣವಾದ ಮನಸ್ಸಿನಿಂದ ಆತನ ಸೇವೆಯನ್ನು ಬಯಸಿ ಹೊರಟನು. ॥46॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ದ್ವಿತೀಯಃ ಸರ್ಗಃ ॥2॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಎರಡನೆಯ ಸರ್ಗವು ಮುಗಿಯಿತು. <span></span></p>


<p class="Page-Break"> </p>
<p class="Sub-Heading" id="toc_marker-9-3">ಮೂರನೆಯ ಸರ್ಗ</p>
<p class="description">ವಿಭೀಷಣನ ಶರಣಾಗತಿ, ಸಮುದ್ರದ ನಿಗ್ರಹ, ಸೇತು ಬಂಧನದ ಪ್ರಾರಂಭ<span class="char-style-override-13"></span></p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ವಿಭೀಷಣೋ ಮಹಾಭಾಗಶ್ಚತುರ್ಭಿರ್ಮಂತ್ರಿಭಿಃ ಸಹ ।</p>
<p class="Shlok">ಆಗತ್ಯ ಗಗನೇ ರಾಮಸಮ್ಮುಖೇ ಸಮವಸ್ಥಿತಃ ॥ </p>
<p class="Shlok-Number">(ಶ್ಲೋಕ-2)</p>
<p class="Shlok">ಉಚ್ಚೈರುವಾಚ ಭೋಃ ಸ್ವಾಮಿನ್ ರಾಮ ರಾಜೀವಲೋಚನ ।</p>
<p class="Shlok">ರಾವಣಸ್ಯಾನುಜೋಹಂ ತೇ ದಾರಹರ್ತುರ್ವಿಭೀಷಣಃ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ನಾಮ್ನಾ ಭ್ರಾತ್ರಾ ನಿರಸ್ತೋಽಹಂ ತ್ವಾಮೇವ ಶರಣಂ ಗತಃ ।</p>
<p class="Shlok">ಹಿತಮುಕ್ತಂ ಮಯಾ ದೇವ ತಸ್ಯ ಚಾವಿದಿತಾತ್ಮನಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗೌರಿ! ಮಹಾತ್ಮನಾದ ವಿಭೀಷಣನು ತನ್ನ ನಾಲ್ವರು ಮಂತ್ರಿಗಳೊಡನೆ ಬಂದು ಶ್ರೀರಾಮನ ಎದುರಿಗೆ ಆಕಾಶದಲ್ಲಿ ನಿಂತು, ಗಟ್ಟಿಯಾಗಿ ಹೀಗೆ ಹೇಳ ತೊಡಗಿದನು ‘‘ಹೇ ಕಮಲ ನಯನ ಪ್ರಭುವಾದ ರಾಮನೆ! ನಿನ್ನ ಹೆಂಡತಿಯನ್ನು ಅಪಹರಿಸಿದ ರಾವಣನ ಸಹೋದರನೇ ನಾನು. ನನ್ನ ಹೆಸರು ವಿಭೀಷಣ ಎಂದಾಗಿದೆ. ಅಣ್ಣನು ಹೊರಹಾಕಿದ್ದರಿಂದ ನಾನು ನಿನ್ನಲ್ಲೇ ಶರಣು ಬಂದಿರುವೆನು. ದೇವಾ! ನಾನು ಆ ಅಜ್ಞಾನಿಗೆ ಹಿತದ ಮಾತನ್ನು ಹೇಳಿದ್ದೆ. ॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಸೀತಾಂ ರಾಮಾಯ ವೈದೇಹೀಂ ಪ್ರೇಷಯೇತಿ ಪುನಃ ಪುನಃ ।</p>
<p class="Shlok">ಉಕ್ತೋಽಪಿ ನ ಶೃಣೋತ್ಯೇವ ಕಾಲಪಾಶವಶಂ ಗತಃ ॥</p>
<p class="Text">‘ನೀನು ವೈದೇಹಿಯಾದ ಸೀತೆಯನ್ನು ರಾಮನಿಗೆ ಅರ್ಪಿಸು’ ಎಂದು ಪುನಃ ಪುನಃ ಹೇಳಿದರೂ, ಕಾಲಪಾಶಕ್ಕೆ ತುತ್ತಾಗಿರುವ ಕಾರಣ ಅವನು ಏನನ್ನೂ ಕೇಳಲೊಲ್ಲನು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಹಂತುಂ ಮಾಂ ಖಡ್ಗಮಾದಾಯ ಪ್ರಾದ್ರವದ್ರಾಕ್ಷಸಾಧಮಃ ।</p>
<p class="Shlok">ತತೋಽಚಿರೇಣ ಸಚಿವೈಶ್ಚತುರ್ಭಿಃ ಸಹಿತೋ ಭಯಾತ್ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ತ್ವಾಮೇವ ಭವಮೋಕ್ಷಾಯ ಮುಮುಕ್ಷುಃ ಶರಣಂ ಗತಃ ।</p>
<p class="Shlok">ವಿಭೀಷಣವಚಃ ಶ್ರುತ್ವಾ ಸುಗ್ರೀವೋ ವಾಕ್ಯಮಬ್ರವೀತ್ ॥</p>
<p class="Text">ಆ ರಾಕ್ಷಸಾಧಮನು ಖಡ್ಗವನ್ನೆತ್ತಿಕೊಂಡು ನನ್ನನ್ನು ಕೊಲ್ಲಲು ಓಡಿ ಬಂದನು. ಆಗ ನಾನು ಕೂಡಲೇ ಭಯದಿಂದ ನಾಲ್ಕು ಮಂದಿ ಮಂತ್ರಿಗಳೊಂದಿಗೆ, ಸಂಸಾರ-ಪಾಶದಿಂದ ಬಿಡುಗಡೆ ಹೊಂದಲು, ಮುಮುಕ್ಷುವಾಗಿ ನಿನ್ನನ್ನೇ ಶರಣು ಹೊಕ್ಕಿರುವೆನು.’’ ವಿಭೀಷಣನ ಮಾತನ್ನು ಕೇಳಿ ಸುಗ್ರೀವನು ಹೇಳಿದನು ॥5-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ವಿಶ್ವಾಸಾರ್ಹೋ ನ ತೇ ರಾಮ ಮಾಯಾವೀ ರಾಕ್ಷಸಾಧಮಃ ।</p>
<p class="Shlok">ಸೀತಾಹರ್ತುರ್ವಿಶೇಷೇಣ ರಾವಣಸ್ಯಾನುಜೋ ಬಲೀ ॥ </p>
<p class="Text">‘‘ಹೇ ರಾಮಾ! ಈ ಮಾಯಾವಿಯಾದ ರಾಕ್ಷಸಾಧಮನು ವಿಶ್ವಾಸವಿರಿಸಲು ಅರ್ಹನಲ್ಲ. ಬೇರೆ ಯಾರಾಗಿದ್ದರೆ ವಿಶೇಷವಾಗಿ ಚಿಂತಿಸುವ ಮಾತಾಗಿರಲಿಲ್ಲ. ಆದರೆ ಇವನಾದರೋ ಸೀತಾಪಹಾರಿಯಾದ ರಾವಣನ ಬಲಿಷ್ಠ ಸಹೋದರನಾಗಿದ್ದಾನೆ. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಮಂತ್ರಿಭಿಃ ಸಾಯುಧೈರಸ್ಮಾನ್ ವಿವರೇ ನಿಹನಿಷ್ಯತಿ ।</p>
<p class="Shlok">ತದಾಜ್ಞಾಪಯ ಮೇ ದೇವ ವಾನರೈರ್ಹನ್ಯತಾಮಯಮ್ ॥</p>
<p class="Text">ಇವನು ಆಯುಧ ಸಹಿತರಾದ ಮಂತ್ರಿಗಳೊಡಗೂಡಿ, ಸಮಯವನ್ನು ಸಾಧಿಸಿ ನಮ್ಮನ್ನು ಕೊಲ್ಲಲಿದ್ದಾನೆ. ಆದ್ದರಿಂದ ಸ್ವಾಮಿ! ನನಗೆ ಅಪ್ಪಣೆಯನ್ನು ಕೊಡು. ಕಪಿಗಳಿಂದ ಇವನನ್ನು ಕೊಲ್ಲಿಸಿ ಬಿಡುತ್ತೇನೆ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಮಮೈವಂ ಭಾತಿ ತೇ ರಾಮ ಬುದ್ಧ್ಯಾ ಕಿಂ ನಿಶ್ಚಿತಂ ವದ ।</p>
<p class="Shlok">ಶ್ರುತ್ವಾ ಸುಗ್ರೀವವಚನಂ ರಾಮಃ ಸಸ್ಮಿತಮಬ್ರವೀತ್ ॥</p>
<p class="Text">ನನಗೇನೋ ಹೀಗೆತೋರುತ್ತಿದೆ. ರಾಮಾ! ನೀನು ಏನು ನಿಶ್ಚಯಮಾಡುವೆಯೋ ಅದನ್ನು ಹೇಳು.’’ ಸುಗ್ರೀವನ ಮಾತನ್ನು ಕೇಳಿದ ಶ್ರೀರಾಮಚಂದ್ರನು ಮುಗುಳ್ನಕ್ಕು ಹೇಳಿದನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಯದೀಚ್ಛಾಮಿ ಕಪಿಶ್ರೇಷ್ಠ ಲೋಕಾನ್ಸರ್ವಾನ್ಸಹೇಶ್ವರಾನ್ ।</p>
<p class="Shlok">ನಿಮಿಷಾರ್ಧೇನ ಸಂಹನ್ಯಾಂ ಸೃಜಾಮಿ ನಿಮಿಷಾರ್ಧತಃ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಅತೋ ಮಯಾಭಯಂ ದತ್ತಂ ಶೀಘ್ರಮಾನಯ ರಾಕ್ಷಸಮ್ ॥</p>
<p class="Text">‘‘ಎಲೈ ಕಪಿಶ್ರೇಷ್ಠನೆ! ನಾನು ಬಯಸಿದರೆ ಅರ್ಧ ನಿಮಿಷದಲ್ಲಿ ಲೋಕ ಪಾಲ ಸಹಿತ ಎಲ್ಲ ಲೋಕಗಳನ್ನು ನಾಶಮಾಡಿ ಬಿಡಬಲ್ಲೆ. ಹಾಗೆಯೇ ಅರ್ಧ ನಿಮಿಷದಲ್ಲಿ ಸೃಷ್ಟಿಸಲೂ ಬಲ್ಲೆನು. ಆದ್ದರಿಂದ ನೀನು ಏನನ್ನೂ ಚಿಂತಿಸಬೇಡ. ನಾನು ಈ ರಾಕ್ಷಸನಿಗೆ ಅಭಯದಾನ ನೀಡುವೆನು. ನೀನು ಬೇಗನೇ ಅವನನ್ನು ಕರೆದುಕೊಂಡು ಬಾ. ॥10-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಸಕೃದೇವ ಪ್ರಪನ್ನಾಯ ತವಾಸ್ಮೀತಿ ಚ ಯಾಚತೇ ।</p>
<p class="Shlok">ಅಭಯಂ ಸರ್ವಭೂತೇಭ್ಯೋ ದದಾಮ್ಯೇತದ್ ವ್ರತಂ ಮಮ ॥</p>
<p class="Text">‘ನಾನು ನಿನ್ನವನು’ ಎಂದು ಒಮ್ಮೆ ಮಾತ್ರ ಹೇಳಿ ಯಾರೇ ಶರಣಾಗತನಾಗಿ ಬೇಡಿದರೂ ಸರಿ, ಅವನನ್ನು ನಾನು ಎಲ್ಲ ಪ್ರಾಣಿಗಳಿಂದ ನಿರ್ಭಯನನ್ನಾಗಿಸುವೆನು. ಇದು ನನ್ನ ವ್ರತವಾಗಿದೆ’’ ಎಂದು ಹೇಳಿದನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ರಾಮಸ್ಯ ವಚನಂ ಶ್ರುತ್ವಾ ಸುಗ್ರೀವೋ ಹೃಷ್ಟಮಾನಸಃ ।</p>
<p class="Shlok">ವಿಭೀಷಣಮಥಾನಾಯ್ಯ ದರ್ಶಯಾಮಾಸ ರಾಘವಮ್ ॥</p>
<p class="Text">ರಾಮನ ಮಾತನ್ನು ಕೇಳಿ ಸುಗ್ರೀವನು ಸಂತುಷ್ಟನಾಗಿ ವಿಭೀಷಣವನ್ನು ಕರೆತಂದು ಶ್ರೀರಾಮನ ದರ್ಶನವನ್ನು ಮಾಡಿಸಿದನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ವಿಭೀಷಣಸ್ತು ಸಾಷ್ಟಾಂಗಂ ಪ್ರಣಿಪತ್ಯ ರಘೂತ್ತಮಮ್ ।</p>
<p class="Shlok">ಹರ್ಷಗದ್ಗದಯಾ ವಾಚಾ ಭಕ್ತ್ಯಾ ಚ ಪರಯಾನ್ವಿತಃ ॥ </p>
<p class="Shlok-Number">(ಶ್ಲೋಕ-15)</p>
<p class="Shlok">ರಾಮಂ ಶ್ಯಾಮಂ ವಿಶಾಲಾಕ್ಷಂ ಪ್ರಸನ್ನಮುಖಪಂಕಜಮ್ ।</p>
<p class="Shlok">ಧನುರ್ಬಾಣಧರಂ ಶಾಂತಂ ಲಕ್ಷ್ಮಣೇನ ಸಮನ್ವಿತಮ್ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಕೃತಾಂಜಲಿಪುಟೋ ಭೂತ್ವಾ ಸ್ತೋತುಂ ಸಮುಪಚಕ್ರಮೇ ॥</p>
<p class="Text">ವಿಭೀಷಣನು ರಘುನಾಥನಿಗೆ ಸಾಷ್ಟಾಂಗ ನಮಸ್ಕಾರ ಮಾಡಿ ಹೆಚ್ಚಿನ ಹರ್ಷದಿಂದ ಗದ್ಗದಿತನಾಗಿ ಪರಮ ಭಕ್ತಿಪೂರ್ವಕ ಕೈ ಜೋಡಿಸಿಕೊಂಡು, ಶಾಂತಮೂರ್ತಿ, ಪ್ರಸನ್ನವದನಾರವಿಂದ, ವಿಶಾಲಲೋಚನ ಶ್ಯಾಮಸುಂದರ ಧನುರ್ಬಾಣಧಾರಿ ಭಗವಾನ್ ಶ್ರೀರಾಮನನ್ನು ಲಕ್ಷ್ಮಣ ಸಹಿತ ಸ್ತುತಿಸಲು ತೊಡಗಿದನು. ॥14-16॥</p>
<p class="Shlok-Number">(ಶ್ಲೋಕ-17)</p>
<p class="Uvach">ವಿಭೀಷಣ ಉವಾಚ </p>
<p class="Shlok">ನಮಸ್ತೇ ರಾಮ ರಾಜೇಂದ್ರ ನಮಃ ಸೀತಾಮನೋರಮ ।</p>
<p class="Shlok">ನಮಸ್ತೇ ಚಂಡಕೋದಂಡ ನಮಸ್ತೇ ಭಕ್ತವತ್ಸಲ ॥ </p>
<p class="Text"><span class="char-style-override-3">ವಿಭೀಷಣನಿಂತೆಂದನು —</span> ‘‘ಹೇ ರಾಜರಾಜೇಶ್ವರ ರಾಮಾ! ನಿನಗೆ ನಮಸ್ಕಾರವು. ಹೇ ಸೀತಾಮನೋರಮನೆ ನಿನಗೆ ವಂದನೆಯು. ಪ್ರಚಂಡಧನುರ್ಧರ ಭಕ್ತವತ್ಸಲನೆ ನಿನಗೆ ಬಾರಿ-ಬಾರಿಗೂ ನಮಸ್ಕಾರಗಳು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ನಮೋನಂತಾಯ ಶಾಂತಾಯ ರಾಮಾಯಾಮಿತತೇಜಸೇ ।</p>
<p class="Shlok">ಸುಗ್ರೀವಮಿತ್ರಾಯ ಚ ತೇ ರಘೂಣಾಂ ಪತಯೇ ನಮಃ ॥</p>
<p class="Text">ಅನಂತನೂ, ಶಾಂತನೂ, ಅಪಾರ ತೇಜಸ್ಸುಳ್ಳವನೂ, ಸುಗ್ರೀವನ ಸ್ನೇಹಿತನೂ, ರಘುಕುಲನಾಯಕನೂ ಆದ ಭಗವಾನ್ ಶ್ರೀರಾಮನೇ ನಿನಗೆ ನಮಸ್ಕಾರವು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಜಗದುತ್ಪತ್ತಿನಾಶಾನಾಂ ಕಾರಣಾಯ ಮಹಾತ್ಮನೇ ।</p>
<p class="Shlok">ತ್ರೈಲೋಕ್ಯಗುರವೇಽನಾದಿಗೃಹಸ್ಥಾಯ ನಮೋ ನಮಃ ॥</p>
<p class="Text">ಪ್ರಪಂಚದ ಉತ್ಪತ್ತಿ ವಿನಾಶಗಳಿಗೆ ಕಾರಣನೂ, ಮಹಾತ್ಮನೂ, ಮೂರು ಲೋಕಗಳಿಗೆ ಗುರುವೂ ಆದ ಅನಾದಿಗೃಹಸ್ಥನಾದ<span class="char-style-override-5">*</span> ನಿನಗೆ ನಮಸ್ಕಾರಗಳು. ॥19॥ </p>
<p class="Footnotes"><span class="char-style-override-6">* </span>ಪ್ರಕೃತಿರೂಪಿ ಪತ್ನಿಯೊಡನೆ ಭಗವಂತನಿಗೆ ಅನಾದಿ ಸಂಬಂಧವಿದೆ, ಅದ್ದರಿಂದಲೇ ಅವನು ಅನಾದಿ ಗೃಹಸ್ಥನು.</p>
<p class="Shlok-Number">(ಶ್ಲೋಕ-20)</p>
<p class="Shlok">ತ್ವಮಾದಿರ್ಜಗತಾಂ ರಾಮ ತ್ವಮೇವ ಸ್ಥಿತಿಕಾರಣಮ್ ।</p>
<p class="Shlok">ತ್ವಮಂತೇ ನಿಧನಸ್ಥಾನಂ ಸ್ವೇಚ್ಛಾಚಾರಸ್ತ್ವಮೇವ ಹಿ ॥</p>
<p class="Text">ಹೇ ರಾಮಾ! ನೀನೇ ಜಗತ್ತಿಗೆ ಆದಿಯಾಗಿರುವೆ; ನೀನೇ ಸ್ಥಿತಿಕಾರಣನೂ, ಕೊನೆಯಲ್ಲಿ ಲಯಸ್ಥಾನವೂ ನೀನು ಆಗಿರುವೆ. ನೀನೇ ಇಷ್ಟಾನುಸಾರವಾಗಿ ಸ್ವತಂತ್ರವಾಗಿ ನಡೆಯುವವನು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಚರಾಚರಾಣಾಂ ಭೂತಾನಾಂ ಬಹಿರಂತಶ್ಚ ರಾಘವ ।</p>
<p class="Shlok">ವ್ಯಾಪ್ಯವ್ಯಾಪಕರೂಪೇಣ ಭವಾನ್ ಭಾತಿ ಜಗನ್ಮಯಃ ॥</p>
<p class="Text">ಹೇ ರಾಘವಾ! ಸ್ಥಾವರ ಜಂಗಮಾತ್ಮಕವಾದ ಎಲ್ಲ ಪ್ರಾಣಿಗಳ ಒಳಗೂ - ಹೊರಗೂ ವ್ಯಾಪ್ಯವ್ಯಾಪಕರೂಪದಿಂದ ನೀನೇ ವಿಶ್ವರೂಪ ನಾಗಿ ಕಂಡು ಬರುತ್ತಿಯೆ. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತ್ವನ್ಮಾಯಯಾ ಹೃತಜ್ಞಾನಾ ನಷ್ಟಾತ್ಮಾನೋ ವಿಚೇತಸಃ ।</p>
<p class="Shlok">ಗತಾಗತಂ ಪ್ರಪದ್ಯಂತೇ ಪಾಪಪುಣ್ಯವಶಾತ್ಸದಾ ॥</p>
<p class="Text">ನಿನ್ನ ಮಾಯೆಯಿಂದ ಸದಸದ್ ವಿವೇಕವು ಕಳೆದುಕೊಂಡ ನಷ್ಟಾತ್ಮರಾದ, ಮಂದಮತಿಗಳು ತಮ್ಮ ಪಾಪ - ಪುಣ್ಯಗಳಿಗೆ ವಶರಾಗಿ ಸಂಸಾರಕ್ಕೆ ಬಂದು ಹೋಗುತ್ತಿರುತ್ತಾರೆ (ಹುಟ್ಟುತ್ತಾ- ಸಾಯುತ್ತಾ ಇರುತ್ತಾರೆ). ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ತಾವತ್ಸತ್ಯಂ ಜಗದ್ಭಾತಿ ಶುಕ್ತಿಕಾರಜತಂ ಯಥಾ ।</p>
<p class="Shlok">ಯಾವನ್ನ ಜ್ಞಾಯತೇ ಜ್ಞಾನಂ ಚೇತಸಾನನ್ಯಗಾಮಿನಾ ॥</p>
<p class="Text">ಮನುಷ್ಯನು ಏಕಾಗ್ರ ಚಿತ್ತದಿಂದ ನಿನ್ನ ಜ್ಞಾನ ಸ್ವರೂಪವನ್ನು ತಿಳಿಯುವ ತನಕ ಅವನಿಗೆ ಕಪ್ಪೆಚಿಪ್ಪಿನಲ್ಲಿ ಬೆಳ್ಳಿಯನ್ನು ಕಂಡಂತೆ ಪ್ರಪಂಚವು ಸತ್ಯವಾಗಿ ಕಂಡುಬರುತ್ತದೆ. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ತ್ವದಜ್ಞಾನಾತ್ಸದಾ ಯುಕ್ತಾಃ ಪುತ್ರದಾರಗೃಹಾದಿಷು ।</p>
<p class="Shlok">ರಮಂತೇ ವಿಷಯಾನ್ಸರ್ವಾನಂತೇ ದುಃಖಪ್ರದಾನ್ವಿಭೋ ॥</p>
<p class="Text">ಹೇ ವಿಭೊ! ನಿನ್ನನ್ನು ತಿಳಿಯದೆ ಇರುವ ಕಾರಣ ಜನರು ಯಾವಾಗಲು ಪತ್ನಿ-ಪುತ್ರ-ಗೃಹ ಮುಂತಾದವು ಗಳಲ್ಲಿ ಆಸಕ್ತರಾಗಿ ಕೊನೆಗೆ ದುಃಖವನ್ನೇ ಕೊಡುವಂತಹ ವಿಷಯಗಳಲ್ಲಿಯೇ ಮುಳುಗಿರುತ್ತಾರೆ. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ತ್ವಮಿಂದ್ರೋಽಗ್ನಿರ್ಯಮೋ ರಕ್ಷೋ ವರುಣಶ್ಚ ತಥಾನಿಲಃ ।</p>
<p class="Shlok">ಕುಬೇರಶ್ಚ ತಥಾ ರುದ್ರಸ್ತ್ವಮೇವ ಪುರುಷೋತ್ತಮಃ ॥</p>
<p class="Text">ಹೇ ವಿಭೋ! ನೀನೇ ಇಂದ್ರನು, ನೀನೇ ಅಗ್ನಿಯು. ಯಮನು, ನಿರ್ಋತಿಯು, ವರುಣನು, ವಾಯುವು, ಕುಬೇರನು, ರುದ್ರ(ಈಶಾನ)ನೂ ನೀನೇ ಪುರುಷೋತ್ತಮನೂ ಆಗಿರುವೆ. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ತ್ವಮಣೋರಪ್ಯಣೀಯಾಂಶ್ಚ ಸ್ಥೂಲಾತ್ ಸ್ಥೂಲತರಃ ಪ್ರಭೋ ।</p>
<p class="Shlok">ತ್ವಂ ಪಿತಾ ಸರ್ವಲೋಕಾನಾಂ ಮಾತಾ ಧಾತಾ ತ್ವಮೇವ ಹಿ ॥</p>
<p class="Text">ಹೇ ಪ್ರಭೊ! ನೀನೇ ಅಣುವಿಗೂ ಅಣುವು, ಮಹತ್ತಿಗೆ ಮಹತ್ತೂ ಆಗಿರುವೆ. ನೀನೇ ಎಲ್ಲ ಲೋಕಗಳಿಗೂ ಮಾತಾ-ಪಿತಾ ಹಾಗೂ ಧಾತಾ (ಧಾರಣೆ-ಪೋಷಣೆ ಮಾಡುವವನು) ಆಗಿರುವೆ. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಆದಿಮಧ್ಯಾಂತರಹಿತಃ ಪರಿಪೂರ್ಣೋಽಚ್ಯುತೋಽವ್ಯಯಃ ।</p>
<p class="Shlok">ತ್ವಂ ಪಾಣಿಪಾದರಹಿತಶ್ಚಕ್ಷುಃಶ್ರೋತ್ರವಿವರ್ಜಿತಃ ॥ </p>
<p class="Shlok-Number">(ಶ್ಲೋಕ-28)</p>
<p class="Shlok">ಶ್ರೋತಾ ದ್ರಷ್ಟಾ ಗ್ರಹೀತಾ ಚ ಜವನಸ್ತ್ವಂ ಖರಾಂತಕ ।</p>
<p class="Shlok">ಕೋಶೇಭ್ಯೋ ವ್ಯತಿರಿಕ್ತಸ್ತ್ವಂ ನಿರ್ಗುಣೋ ನಿರುಪಾಶ್ರಯಃ ॥</p>
<p class="Text">ನೀನು ಆದಿ-ಮಧ್ಯ-ಅಂತ್ಯಗಳಿಲ್ಲದವನೂ, ಸರ್ವತ್ರ ಪರಿಪೂರ್ಣನೂ, ಅಚ್ಯುತನೂ, ಅವಿನಾಶಿಯೂ ಆಗಿರುವೆ. ನೀನು ಕೈಕಾಲುಗಳಿಲ್ಲದವನು, ಕಣ್ಣು-ಕಿವಿಗಳಿಲ್ಲದವನು. ಆದರೂ ಹೇ ಖರಾಂತಕನೆ! ನೀನೇ ಎಲ್ಲವನ್ನು ನೋಡುವವನೂ, ಎಲ್ಲವನ್ನು ಕೇಳುವವನೂ, ಎಲ್ಲವನ್ನು ತೆಗೆದುಕೊಳ್ಳುವವನೂ, ವೇಗವಾಗಿ ನಡೆಯುವವನೂ ಆಗಿರುವೆ. ಹೇ ಪ್ರಭೊ! ನೀನೇ ಅನ್ನಮಯ ಮುಂತಾದ ಐದು ಕೋಶಗಳಿಗಿಂತ ವಿಲಕ್ಷಣನೂ, ನಿರ್ಗುಣನೂ, ನಿರಾಶ್ರಯನೂ ಆಗಿರುವೆ. ॥27-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ನಿರ್ವಿಕಲ್ಪೋ ನಿರ್ವಿಕಾರೋ ನಿರಾಕಾರೋ ನಿರೀಶ್ವರಃ </p>
<p class="Shlok">ಷಡ್ ಭಾವರಹಿತೋಽನಾದಿಃ ಪುರುಷಃ ಪ್ರಕೃತೇಃ ಪರಃ ॥ </p>
<p class="Text">ನೀನು ನಿರ್ವಿಕಲ್ಪನೂ, ನಿರ್ವಿಕಾರನೂ, ನಿರಾಕಾರನೂ ಆಗಿರುವೆ, ನಿನಗೆ ಯಾರೂ ಒಡೆಯರಿಲ್ಲ. ನೀನು ಉತ್ಪತ್ತಿ, ವೃದ್ಧಿ, ಪರಿಣಾಮ, ಕ್ಷಯ, ಜೀರ್ಣ, ಮತ್ತು ನಾಶ ಎಂಬ ಆರು ಭಾವ ವಿಕಾರಗಳಿಲ್ಲದವನೂ, ಪ್ರಕೃತಿಯನ್ನು ವಿಾರಿದ ವನೂ, ಅನಾದಿ ಪುರುಷನಾಗಿರುವೆ. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಮಾಯಯಾ ಗೃಹ್ಯಮಾಣಸ್ತ್ವಂ ಮನುಷ್ಯ ಇವ ಭಾವ್ಯಸೇ ।</p>
<p class="Shlok">ಜ್ಞಾತ್ವಾ ತ್ವಾಂ ನಿರ್ಗುಣಮಜಂ ವೈಷ್ಣವಾ ಮೋಕ್ಷಗಾಮಿನಃ ॥</p>
<p class="Text">ಮಾಯೆಯ ಕಾರಣವೇ ನೀನು ಸಾಮಾನ್ಯ ಮನುಷ್ಯರಂತೆ ಕಂಡು ಬರುತ್ತಿರುವೆ. ವೈಷ್ಣವರು ನಿನ್ನನ್ನು ಗುಣರಹಿತನೆಂದೂ, ಜನ್ಮ ರಹಿತನೆಂದೂ ತಿಳಿದು ಮುಕ್ತಿಯನ್ನು ಹೊಂದುವರು.॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಅಹಂ ತ್ವತ್ಪಾದಸದ್ಭಕ್ತಿ ನಿಃಶ್ರೇಣೀಂ ಪ್ರಾಪ್ಯ ರಾಘವ ।</p>
<p class="Shlok">ಇಚ್ಛಾಮಿ ಜ್ಞಾನಯೋಗಾಖ್ಯಂ ಸೌಧಮಾರೋಢುಮೀಶ್ವರ ॥</p>
<p class="Text">ಹೇ ರಾಘವಾ! ಒಡೆಯಾ! ನಾನು ನಿನ್ನ ಪಾದಕಮಲದ ಭಕ್ತಿಯೆಂಬ ನಿಚ್ಚಣಿಕೆಯನ್ನು ಪಡೆದು ಜ್ಞಾನಯೋಗವೆಂಬ ರಾಜಭವನನ್ನು ಏರಲು ಬಯಸುತ್ತಿರುವೆ. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ನಮಃ ಸೀತಾಪತೇ ರಾಮ ನಮಃ ಕಾರುಣಿಕೋತ್ತಮ ।</p>
<p class="Shlok">ರಾವಣಾರೇ ನಮಸ್ತುಭ್ಯಂ ತ್ರಾಹಿ ಮಾಂ ಭವಸಾಗರಾತ್ ॥</p>
<p class="Text">ಕಾರುಣ್ಯ ಪೂರ್ಣವಾದ ಸೀತಾಪತಿ ಶ್ರೀರಾಮಾ ನಿನಗೆ ನಮಸ್ಕಾರಗಳು. ರಾವಣ ವೈರಿಯೇ ನಿನಗೆ ಬಾರಿ ಬಾರಿಗೂ ನಮಸ್ಕಾರಗಳು. ಈ ಸಂಸಾರ ಸಾಗರದಿಂದ ನನ್ನನ್ನು ಉದ್ಧರಿಸು.’’ ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತತಃ ಪ್ರಸನ್ನಃ ಪ್ರೋವಾಚ ಶ್ರೀರಾಮೋ ಭಕ್ತವತ್ಸಲಃ ।</p>
<p class="Shlok">ವರಂ ವೃಣೀಷ್ಟ ಭದ್ರಂ ತೇ ವಾಂಛಿತಂ ವರದೋಽಸ್ಮ್ಯಹಮ್ ॥</p>
<p class="Text">ಆಗ ಭಕ್ತವತ್ಸಲನಾದ ಭಗವಾನ್ ಶ್ರೀರಾಮನು ಪ್ರಸನ್ನನಾಗಿ ಎಲೈ ವಿಭೀಷಣನೆ! ನಿನಗೆ ಮಂಗಳವಾಗಲಿ. ನಾನು ನಿನಗೆ ವರವನ್ನು ಕೊಡಲು ಬಯಸುತ್ತಿರುವೆನು. ನಿನಗೆ ಇಷ್ಟಾರ್ಥ ವಿರುವುದನ್ನು ಕೇಳಿಕೋ. ॥33॥</p>
<p class="Shlok-Number">(ಶ್ಲೋಕ-34)</p>
<p class="Uvach">ವಿಭೀಷಣ ಉವಾಚ </p>
<p class="Shlok">ಧನ್ಯೋಽಸ್ಮಿ ಕೃತಕೃತ್ಯೋಽಸ್ಮಿ ಕೃತಕಾರ್ಯೋಽಸ್ಮಿ ರಾಘವ ।</p>
<p class="Shlok">ತ್ವತ್ಪಾದದರ್ಶನಾದೇವ ವಿಮುಕ್ತೋಽಸ್ಮಿ ನ ಸಂಶಯಃ ॥</p>
<p class="Text"><span class="char-style-override-3">ವಿಭೀಷಣನು ಇಂತೆಂದನು —</span> ‘‘ಹೇ ರಾಘವನೆ! ನಿನ್ನ ಪಾದಕಮಲಗಳ ದರ್ಶನದಿಂದ ನಾನು ಧನ್ಯನಾದೆನು, ಕೃತಕೃತ್ಯನಾದೆನು. ಸಂಸಾರ ಸಾಗರದಿಂದ ಮುಕ್ತನಾಗಿರುವೆನು. ಇದರಲ್ಲಿ ಸಂಶಯವೇ ಇಲ್ಲ. ॥34॥ </p>
<p class="Shlok-Number">(ಶ್ಲೋಕ-35)</p>
<p class="Shlok">ನಾಸ್ತಿ ಮತ್ಸದೃಶೋ ಧನ್ಯೋ ನಾಸ್ತಿ ಮತ್ಸದೃಶಃ ಶುಚಿಃ ।</p>
<p class="Shlok">ನಾಸ್ತಿ ಮತ್ಸದೃಶೋ ಲೋಕೇ ರಾಮ ತ್ವನ್ಮೂರ್ತಿದರ್ಶನಾತ್ ॥</p>
<p class="Text">ಹೇ ರಾಮಾ! ನಿನ್ನ ಮನೋಹರ ಮೂರ್ತಿಯ ದರ್ಶನದಿಂದ ಇಂದು ನನಗೆ ಸಮಾನರಾಗಿ ಧನ್ಯರೂ, ಪವಿತ್ರರೂ ಯಾರೂ ಇಲ್ಲ. ಪ್ರಪಂಚದಲ್ಲಿ ನನ್ನಂಥಹ ಭಾಗ್ಯಶಾಲಿಗಳು ಯಾರೂ ಇಲ್ಲ. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಕರ್ಮಬಂಧವಿನಾಶಾಯ ತ್ವಜ್ಜ್ಞಾನಂ ಭಕ್ತಿಲಕ್ಷಣಮ್ ।</p>
<p class="Shlok">ತ್ವದ್ಧ್ಯಾನಂ ಪರಮಾರ್ಥಂ ಚ ದೇಹಿ ಮೇ ರಘುನಂದನ ॥</p>
<p class="Text">ಹೇ ರಘುನಂದನ! ಕರ್ಮಬಂಧನವನ್ನು ಕಳೆದುಕೊಳ್ಳುವುದಕ್ಕಾಗಿ ಭಕ್ತಿರೂಪವಾದ ನಿನ್ನ ಜ್ಞಾನವನ್ನೂ, ನಿನ್ನ ಪರಮಾರ್ಥ ಸ್ವರೂಪದ ಚಿಂತನೆಯನ್ನು ನನಗೆ ಕೊಡುವವನಾಗು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ನ ಯಾಚೇ ರಾಮ ರಾಜೇಂದ್ರ ಸುಖಂ ವಿಷಯಸಂಭವಮ್ ।</p>
<p class="Shlok">ತ್ವತ್ಪಾದಕಮಲೇ ಸಕ್ತಾ ಭಕ್ತಿರೇವ ಸದಾಸ್ತು ಮೇ ॥</p>
<p class="Text">ಹೇ ರಾಜೇಂದ್ರನಾದ ಶ್ರೀರಾಮಾ! ವಿಷಯಗಳಿಂದಾಗುವ ಸುಖವನ್ನು ನಾನು ಬೇಡುವುದಿಲ್ಲ. ಆದರೆ ಯಾವಾಗಲೂ ನಿನ್ನ ಪಾದಕಮಲಗಳಲ್ಲಿ ಅನುರಕ್ತಿ ರೂಪವಾದ ಭಕ್ತಿಯೊಂದೇ ನನಗೆ ಇರಲಿ.’’ ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಓಮಿತ್ಯುಕ್ತ್ವಾ ಪುನಃ ಪ್ರೀತೋ ರಾಮಃ ಪ್ರೋವಾಚ ರಾಕ್ಷಸಮ್ ।</p>
<p class="Shlok">ಶೃಣು ವಕ್ಷ್ಯಾಮಿ ತೇ ಭದ್ರಂ ರಹಸ್ಯಂ ಮಮ ನಿಶ್ಚಿತಮ್ ॥ </p>
<p class="Text">ರಘುನಾಥನು ಹಾಗೆಯೇ ಆಗಲಿ ಎಂದು ಹೇಳಿ ಪ್ರಸನ್ನನಾಗಿ ಪುನಃ ವಿಭೀಷಣನಲ್ಲಿ ಹೇಳುತ್ತಾನೆ ‘‘ಎಲೈ ಮಂಗಳನೆ! ನಾನು ನಿನಗೆ ನನ್ನ ನಿಶ್ಚಿತವಾದ ರಹಸ್ಯವನ್ನು ಹೇಳುವೆನು ಕೇಳು ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಮದ್ಭಕ್ತಾನಾಂ ಪ್ರಶಾಂತಾನಾಂ ಯೋಗಿನಾಂ ವೀತರಾಗಿಣಾಮ್ ।</p>
<p class="Shlok">ಹೃದಯೇ ಸೀತಯಾ ನಿತ್ಯಂ ವಸಾಮ್ಯತ್ರ ನ ಸಂಶಯಃ ॥ </p>
<p class="Text">ಆಸೆಗಳಿಲ್ಲದವರಾಗಿ, ಪ್ರಶಾಂತ ಚಿತ್ತರಾದ ಯೋಗಿಗಳೂ, ನನ್ನ ಭಕ್ತರೂ ಆಗಿರುವವರ ಹೃದಯದಲ್ಲಿ ನಾನು ಸೀತಾಸಹಿತನಾಗಿ ಯಾವಾಗಲೂ ವಾಸಮಾಡುತ್ತೇನೆ; ಇದರಲ್ಲಿ ಸಂಶಯವೇ ಇಲ್ಲ. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ತಸ್ಮಾತ್ತ್ವಂ ಸರ್ವದಾ ಶಾಂತಃ ಸರ್ವಕಲ್ಮಷವರ್ಜಿತಃ ।</p>
<p class="Shlok">ಮಾಂ ಧ್ಯಾತ್ವಾ ಮೋಕ್ಷ್ಯಸೇ ನಿತ್ಯಂ ಘೋರಸಂಸಾರಸಾಗರಾತ್ ॥</p>
<p class="Text">ಆದ್ದರಿಂದ ನೀನು ಸದಾಕಾಲ ಶಾಂತನಾಗಿ, ಪಾಪರಹಿತನಾಗಿ ಇದ್ದುಕೊಂಡು, ನನ್ನನ್ನು ಧ್ಯಾನ ಮಾಡುವೆಯಾದರೆ ಭಯಂಕರವಾದ ಈ ಸಂಸಾರ ಸಾಗರವನ್ನು ದಾಟಿಬಿಡುವೆ. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಸ್ತೋತ್ರಮೇತತ್ಪಠೇದ್ಯಸ್ತು ಲಿಖೇದ್ಯಃ ಶೃಣುಯಾದಪಿ ।</p>
<p class="Shlok">ಮತ್ಪ್ರೀತಯೇ ಮಮಾಭೀಷ್ಟಂ ಸಾರೂಪ್ಯಂ ಸಮವಾಪ್ನುಯಾತ್ ॥</p>
<p class="Text">ನೀನು ಮಾಡಿದ ಈ ಸ್ತೋತ್ರವನ್ನು ನನ್ನನ್ನು ಒಲಿಸಿಕೊಳ್ಳಲು ಯಾರು ಬರೆಯುವನೋ, ಕೇಳುವನೋ, ಅವನು ನನ್ನ ಪ್ರೀತಿಯನ್ನು ಪಡೆದುಕೊಂಡು, ನನಗೆ ಇಷ್ಟವಾದ ಸಾರೂಪ್ಯಮುಕ್ತಿಯನ್ನು ಹೊಂದುವನು.’’ ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಇತ್ಯುಕ್ತ್ವಾ ಲಕ್ಷ್ಮಣಂ ಪ್ರಾಹ ಶ್ರೀರಾಮೋ ಭಕ್ತಭಕ್ತಿಮಾನ್ ।</p>
<p class="Shlok">ಪಶ್ಯತ್ವಿದಾನೀಮೇವೈಷ ಮಮ ಸಂದರ್ಶನೇ ಫಲಮ್ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಲಂಕಾರಾಜ್ಯೇಽಭಿಷೇಕ್ಷ್ಯಾಮಿ ಜಲಮಾನಯ ಸಾಗರಾತ್ ।</p>
<p class="Shlok">ಯಾವಚ್ಚಂದ್ರಶ್ಚ ಸೂರ್ಯಶ್ಚ ಯಾವತ್ತಿಷ್ಠತಿ ಮೇದಿನೀ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಯಾವನ್ಮಮ ಕಥಾ ಲೋಕೇ ತಾವದ್ರಾಜ್ಯಂ ಕರೋತ್ವಸೌ ।</p>
<p class="Shlok">ಇತ್ಯುಕ್ತ್ವಾ ಲಕ್ಷ್ಮಣೇನಾಂಬು ಹ್ಯಾನಾಯ್ಯ ಕಲಶೇನ ತಮ್ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಲಂಕಾರಾಜ್ಯಾಧಿಪತ್ಯಾರ್ಥಮಭಿಷೇಕಂ ರಮಾಪತಿಃ ।</p>
<p class="Shlok">ಕಾರಯಾಮಾಸ ಸಚಿವೈರ್ಲಕ್ಷ್ಮಣೇನ ವಿಶೇಷತಃ ॥ </p>
<p class="Text">ವಿಭೀಷಣನಲ್ಲಿ ಹೀಗೆ ಹೇಳಿ ಭಕ್ತವತ್ಸಲನಾದ ಶ್ರೀರಾಮನು ಲಕ್ಷ್ಮಣನಲ್ಲಿ ‘‘ತಮ್ಮಾ! ನನ್ನ ದರ್ಶನದ ಫಲವನ್ನು ಇವನು ಈಗಲೇ ನೋಡಲಿ. ಇದೋ ನಾನು ಇವನಿಗೆ ಲಂಕಾ ರಾಜ್ಯಕ್ಕೆ ಒಡೆಯನನ್ನಾಗಿ ಪಟ್ಟಾಭಿಷೇಕ ಮಾಡುವೆನು. ನೀನು ಸಮುದ್ರದ ನೀರನ್ನು ತೆಗೆದುಕೊಂಡು ಬಾ. ಸೂರ್ಯ-ಚಂದ್ರರು ಹಾಗೂ ಪೃಥ್ವಿಯು ಇರುವವರೆಗೆ, ಲೋಕದಲ್ಲಿ ನನ್ನ ಕಥೆಯನ್ನು ಕೊಂಡಾಡುವ ತನಕ ಇವನು ರಾಜ್ಯಭಾರವನ್ನು ಮಾಡುತ್ತಿರಲಿ.’’ ಹೀಗೆ ಹೇಳಿ ಶ್ರೀರಮಾ ಪತಿಯಾದ ರಾಮಚಂದ್ರನು ಲಕ್ಷ್ಮಣನಿಂದ ಕಲಶದಲ್ಲಿ ನೀರನ್ನು ತರಿಸಿ, ಮಂತ್ರಿಗಳಿಂದ ಹಾಗೂ ವಿಶೇಷವಾಗಿ ಲಕ್ಷ್ಮಣನಿಂದ ವಿಭೀಷಣನಿಗೆ ಲಂಕೆಯ ಪಟ್ಟಾಭಿಷೇಕವನ್ನು ಮಾಡಿಸಿದನು. ॥42-45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಸಾಧು ಸಾಧ್ವಿತಿ ತೇ ಸರ್ವೇ ವಾನರಾಸ್ತುಷ್ಟುವುರ್ಬೃಶಮ್ ।</p>
<p class="Shlok">ಸುಗ್ರೀವೋಽಪಿ ಪರಿಷ್ವಜ್ಯ ವಿಭೀಷಣಮಥಾಬ್ರವೀತ್ ॥</p>
<p class="Text">ಆಗ ಎಲ್ಲ ಕಪಿಗಳು ಸಂತೋಷಗೊಂಡು ಧನ್ಯ! ಧನ್ಯವೆಂದು ಕೊಂಡಾಡಿದರು. ಸುಗ್ರೀವನೂ ಕೂಡ ವಿಭೀಷಣನನ್ನು ಬಿಗಿದಪ್ಪಿಕೊಂಡು ಹೇಳಿದನು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ವಿಭೀಷಣ ವಯಂ ಸರ್ವೇ ರಾಮಸ್ಯ ಪರಮಾತ್ಮನಃ ।</p>
<p class="Shlok">ಕಿಂಕರಾಸ್ತತ್ರ ಮುಖ್ಯಸ್ತ್ವಂ ಭಕ್ತ್ಯಾ ರಾಮಪರಿಗ್ರಹಾತ್ ।</p>
<p class="Shlok">ರಾವಣಸ್ಯ ವಿನಾಶೇ ತ್ವಂ ಸಾಹಾಯ್ಯಂ ಕರ್ತುಮರ್ಹಸಿ ॥ </p>
<p class="Text">‘‘ವಿಭೀಷಣಾ! ನಾವೆಲ್ಲರೂ ಪರಮಾತ್ಮನಾದ ಶ್ರೀರಾಮನ ಸೇವಕರು. ನೀನಾದರೋ ಶ್ರೀರಾಮನಲ್ಲಿ ಭಕ್ತಿಯಿಂದ ಶರಣಾದವನು. ಅದರಿಂದ ನಮ್ಮಗಳಲ್ಲಿ ಮುಖ್ಯನಾಗಿರುವೆ. ನೀನು ರಾವಣನನ್ನು ಸಂಹಾರ ಮಾಡುವ ಬಗ್ಗೆ ಸಹಾಯ ಮಾಡುವವನಾಗಬೇಕು.’’ ॥47॥</p>
<p class="Shlok-Number">(ಶ್ಲೋಕ-48)</p>
<p class="Uvach">ವಿಭೀಷಣ ಉವಾಚ </p>
<p class="Shlok">ಅಹಂ ಕಿಯಾನ್ಸಹಾಯತ್ವೇ ರಾಮಸ್ಯ ಪರಮಾತ್ಮನಃ ।</p>
<p class="Shlok">ಕಿಂ ತು ದಾಸ್ಯಂ ಕರಿಷ್ಯೇಽಹಂ ಭಕ್ತ್ಯಾಶಕ್ತ್ಯಾ ಹ್ಯಮಾಯಯಾ ॥</p>
<p class="Text">ವಿಭೀಷಣನಿಂತೆಂದನು ‘‘ಪರಮಾತ್ಮನಾದ ಶ್ರೀರಾಮಾ! ನಿನಗೆ ನಾನು ಏನು ಸಹಾಯ ಮಾಡಬಲ್ಲೆನು? ಆದರೂ ನನಗೆ ಶಕ್ತಿಯಿದ್ದಷ್ಟು ಸೇವೆಯನ್ನು ಭಕ್ತಿಯಿಂದ, ನಿರ್ವಂಚನೆಯಿಂದ ಮಾಡುವೆನು.’’ ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ದಶಗ್ರೀವೇಣ ಸಂದಿಷ್ಟಃ ಶುಕೋ ನಾಮ ಮಹಾಸುರಃ ।</p>
<p class="Shlok">ಸಂಸ್ಥಿತೋ ಹ್ಯಂಬರೇ ವಾಕ್ಯಂ ಸುಗ್ರೀವಮಿದಮಬ್ರವೀತ್ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ತ್ವಾಮಾಹ ರಾವಣೋ ರಾಜಾ ಭ್ರಾತರಂ ರಾಕ್ಷಸಾಧಿಪಃ ।</p>
<p class="Shlok">ಮಹಾಕುಲಪ್ರಸೂತಸ್ತ್ವಂ ರಾಜಾಸಿ ವನಚಾರಿಣಾಮ್ ॥ </p>
<p class="Text">ಆಗಲೇ ರಾವಣನಿಂದ ಕಳುಹಲ್ಪಟ್ಟ ಶುಕನೆಂಬ ರಾಕ್ಷಸನು ಆಕಾಶದಲ್ಲೇ ನಿಂತುಕೊಂಡು ಸುಗ್ರೀವನನ್ನು ಕುರಿತು ಹೀಗೆಂದನು — ‘‘ಕಪಿರಾಜಾ! ರಾಕ್ಷಸೇಶ್ವರನಾದ ರಾವಣನು ನಿನ್ನನ್ನು ಸಹೋದರನಂತೇ ತಿಳಿದಿರುವನು ಹಾಗೂ ನಿನಗೆ ಈ ರೀತಿಯಾಗಿ ಹೇಳಿಕಳಿಸಿರುವನು ನೀನು ಉತ್ತಮವಂಶದಲ್ಲಿ ಹುಟ್ಟಿರುವೆ. ಕಪಿಗಳಿಗೆ ರಾಜನಾಗಿರುವೆ. ॥49-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಮಮ ಭ್ರಾತೃಸಮಾನಸ್ತ್ವಂ ತವ ನಾಸ್ತ್ಯರ್ಥವಿಪ್ಲವಃ ।</p>
<p class="Shlok">ಅಹಂ ಯದಹರಂ ಭಾರ್ಯಾಂ ರಾಜಪುತ್ರಸ್ಯ ಕಿಂ ತವ ॥</p>
<p class="Text">ನೀನು ನನಗೆ ಸೋದರ ಸಮಾನನಾಗಿರುವೆ. ನಿನಗೇನೂ ಈಗಲೂ ಧನಹಾನಿಯಾಗಿರುವುದಿಲ್ಲವಲ್ಲ! (ಯಾವುದೇ ಕಷ್ಟ ಬಂದಿಲ್ಲವಲ್ಲ!) ರಾಜಪುತ್ರನಾದ ರಾಮನ ಹೆಂಡತಿಯನ್ನು ನಾನು ಕದ್ದು ತಂದಿದ್ದರೆ ನಿನಗೇನಾಗಬೇಕು? ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಕಿಷ್ಕಿಂಧಾಂ ಯಾಹಿ ಹರಿಭಿರ್ಲಂಕಾ ಶಕ್ಯಾನದೈವತೈಃ ।</p>
<p class="Shlok">ಪ್ರಾಪ್ತುಂ ಕಿಂ ಮಾನವೈರಲ್ಪಸತ್ತೈರ್ವಾನರಯೂಥಪೈಃ ॥ </p>
<p class="Text">ಈಗ ನೀನು ಎಲ್ಲ ಕಪಿಗಳೊಂದಿಗೆ ಕಿಷ್ಕಿಂಧೆಗೆ ತೆರಳು. ಲಂಕೆಯನ್ನು ಜಯಿಸುವುದು ದೇವತೆಗಳಿಂದಲೂ ಆಗಲಾರದು. ಹೀಗಿರುವಾಗ ಅಲ್ಪರಾದ ಮನುಷ್ಯರಿಂದಲೂ, ಕಪಿಗಳ ಸಂದೋಹದಿಂದ ಹೇಗೆ ಸಾಧ್ಯವಾದೀತು?’’ ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತಂ ಪ್ರಾಪಯಂತಂ ವಚನಂ ತೂರ್ಣಮುತ್ ಪ್ಲುತ್ಯ ವಾನರಾಃ ।</p>
<p class="Shlok">ಪ್ರಾಪದ್ಯಂತ ತದಾ ಕ್ಷಿಪ್ರಂ ನಿಹಂತುಂ ದೃಢಮುಷ್ಟಿಭಿಃ ॥</p>
<p class="Text">ಹೀಗೆ ರಾವಣನ ಸಂದೇಶವನ್ನು ಮುಟ್ಟಿಸುತ್ತಿರುವ ಶುಕನನ್ನು ಕಪಿಗಳು ನೆಗೆದು ಹಿಡಿದುಕೊಂಡು, ತಮ್ಮ ಬಲವಾದ ಮುಷ್ಟಿಗಳಿಂದ ಗುದ್ದತೊಡಗಿದರು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ವಾನರೈರ್ಹನ್ಯಮಾನಸ್ತು ಶುಕೋ ರಾಮಮಥಾಬ್ರವೀತ್ ।</p>
<p class="Shlok">ನ ದೂತಾನ್ ಘ್ನಂತಿ ರಾಜೇಂದ್ರ ವಾನರಾನ್ವಾರಯ ಪ್ರಭೋ ॥</p>
<p class="Text">ಆಗ ಕಪಿಗಳಿಂದ ಏಟು ತಿನ್ನುತ್ತಿದ್ದ ಶುಕನು ರಾಮನನ್ನು ಕುರಿತು ಹೀಗೆಂದನು ‘‘ಹೇ ರಾಜೇಂದ್ರ! ತಿಳಿದವರು ದೂತನನ್ನು ಕೊಲ್ಲುವುದಿಲ್ಲ. ಆದ್ದರಿಂದ ಹೇ ಪ್ರಭೋ! ಈ ಕಪಿಗಳನ್ನು ತಡೆಯುವವನಾಗು.’’ ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ರಾಮಃ ಶ್ರುತ್ವಾ ತದಾ ವಾಕ್ಯಂ ಶುಕಸ್ಯ ಪರಿದೇವಿತಮ್ ।</p>
<p class="Shlok">ಮಾ ವಧಿಷ್ಟೇತಿ ರಾಮಸ್ತಾನ್ವಾರಯಾಮಾಸ ವಾನರಾನ್ ॥</p>
<p class="Text">ಶುಕನ ಕರುಣಾಪೂರ್ಣವಾದ ಮಾತನ್ನು ಕೇಳಿ, ರಾಮನು ಕಪಿಗಳಿಗೆ ‘ಇವನನ್ನು ಕೊಲ್ಲಬೇಡಿ’ ಎಂದು ತಡೆದನು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಪುನರಂಬರಮಾಸಾದ್ಯ ಶುಕಃ ಸುಗ್ರೀವಮಬ್ರವೀತ್ ।</p>
<p class="Shlok">ಬ್ರೂಹಿ ರಾಜನ್ದಶಗ್ರೀವಂ ಕಿಂ ವಕ್ಷ್ಯಾಮಿ ವ್ರಜಾಮ್ಯಹಮ್ ॥</p>
<p class="Text">ಆಗ ಶುಕನು ಪುನಃ ಆಕಾಶಕ್ಕೆ ನೆಗೆದು ಸುಗ್ರೀವನಲ್ಲಿ ಹೇಳುತ್ತಾನೆ ‘‘ಎಲೈ ವಾನರರಾಜನೆ! ನಾನು ಹೊರಟಿರುವೆನು. ರಾವಣನಿಗೆ ನಿನ್ನ ವಿಚಾರ ಏನು ಹೇಳಲಿ? ತಿಳಿಸು.’’ ॥56॥</p>
<p class="Shlok-Number">(ಶ್ಲೋಕ-57)</p>
<p class="Uvach">ಸುಗ್ರೀವ ಉವಾಚ </p>
<p class="Shlok">ಯಥಾ ವಾಲೀ ಮಮ ಭ್ರಾತಾ ತಥಾ ತ್ವಂ ರಾಕ್ಷಸಾಧಮ ।</p>
<p class="Shlok">ಹಂತವ್ಯಸ್ತ್ವಂ ಮಯಾ ಯತ್ನಾತ್ಸಪುತ್ರಬಲವಾಹನಃ ॥ </p>
<p class="Shlok-Number">(ಶ್ಲೋಕ-58)</p>
<p class="Shlok">ಬ್ರೂಹಿ ಮೇ ರಾಮಚಂದ್ರಸ್ಯ ಭಾರ್ಯಾಂ ಹೃತ್ವಾ ಕ್ವ ಯಾಸ್ಯಸಿ ।</p>
<p class="Shlok">ತತೋ ರಾಮಾಜ್ಞಯಾ ಧೃತ್ವಾ ಶುಕಂ ಬಧ್ವಾನ್ವರಕ್ಷಯತ್ ॥</p>
<p class="Text"><span class="char-style-override-3">ಸುಗ್ರೀವನಿಂತೆಂದನು —</span> ‘‘ನನ್ನ ಸೋದರನಾದ ವಾಲಿಯು ರಾಮನಿಂದ ಹತನಾದಂತೆ, ಹೇ ರಾಕ್ಷಸಾಧಮಾ, ನೀನೂ ಮಕ್ಕಳು, ಸೈನ್ಯ, ವಾಹನಗಳೊಡನೆ ನನ್ನಿಂದ ಪ್ರಯತ್ನ ಪೂರ್ವಕ ಹತನಾಗುವೆ. ನೀನು ರಾಮಚಂದ್ರನ ಧರ್ಮಪತ್ನಿಯನ್ನು ಕದ್ದುಕೊಂಡು ಎಲ್ಲಿಗೆ ಹೋಗುವೆ? ಎಂದು ರಾವಣ ನಿಗೆ ಹೇಳು.’’ ಅನಂತರ ರಾಮನ ಅಪ್ಪಣೆಯಂತೆ ಶುಕನನ್ನು ಹಿಡಿದು ಬಂಧನದಲ್ಲಿಟ್ಟು ವಾನರರಿಂದ ರಕ್ಷಿಸಲ್ಪಟ್ಟನು. ॥57-58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಶಾರ್ದೂಲೋಽಪಿ ತತಃ ಪೂರ್ವಂ ದೃಷ್ಟ್ವಾ ಕಪಿಬಲಂ ಮಹತ್ ।</p>
<p class="Shlok">ಯಥಾವತ್ಕಥಯಾಮಾಸ ರಾವಣಾಯ ಸ ರಾಕ್ಷಸಃ ॥ </p>
<p class="Shlok-Number">(ಶ್ಲೋಕ-60)</p>
<p class="Shlok">ದೀರ್ಘಚಿಂತಾಪರೋ ಭೂತ್ವಾ ನಿಃಶ್ವಸನ್ನಾಸ ಮಂದಿರೇ ।</p>
<p class="Shlok">ತತಃ ಸಮುದ್ರಮಾವೇಕ್ಷ್ಯ ರಾಮೋ ರಕ್ತಾಂತಲೋಚನಃ ॥ </p>
<p class="Text">ಶುಕನಿಂದ ಮೊದಲೇ ಶಾರ್ದೂಲನೆಂಬ ರಾಕ್ಷಸನು ಆ ದೊಡ್ಡ ಕಪಿಬಲವನ್ನು ಕಂಡು ರಾವಣನಿಗೆ ಇದ್ದದ್ದು ಇದ್ದಂತೆ ತಿಳಿಸಿದ್ದನು. ಆಗ ರಾವಣನು ಬಹಳವಾಗಿ ಚಿಂತಿಸುತ್ತಾ, ನಿಟ್ಟುಸಿರು ಬಿಡುತ್ತಾ ಅರಮನೆಯಲ್ಲಿ ಕುಳಿತಿದ್ದನು. ಆಗಲೇ ಭಗವಾನ್ ಶ್ರೀರಾಮನು ಸಮುದ್ರವನ್ನು ನೋಡಿ, ಕೋಪದಿಂದ ಕಣ್ಣು ಕೆಂಪಾಗಿಸಿಕೊಂಡು ಹೇಳುತ್ತಾನೆ ॥59-60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಪಶ್ಯ ಲಕ್ಷ್ಮಣ ದುಷ್ಟೋಽಸೌ ವಾರಿಧಿರ್ಮಾಮುಪಾಗತಮ್ ।</p>
<p class="Shlok">ನಾಭಿನಂದತಿ ದುಷ್ಟಾತ್ಮಾ ದರ್ಶನಾರ್ಥಂ ಮಮಾನಘ ॥</p>
<p class="Text">‘‘ಲಕ್ಷ್ಮಣಾ ನೋಡು, ಈ ದುಷ್ಟನಾದ ಸಮುದ್ರರಾಜನು ತನ್ನ ಬಳಿಗೆ ಬಂದಿರುವ ನನ್ನನ್ನು ಗೌರವಿಸುತ್ತಿಲ್ಲ. ಎಲೈ ಪಾಪ ರಹಿತನೆ! ಈ ದುರಾತ್ಮನು ನನ್ನ ದರ್ಶನಕ್ಕಾಗಿಯೂ ಬಂದಿಲ್ಲ. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಜಾನಾತಿ ಮಾನುಷೋಽಯಂ ಮೇ ಕಿಂ ಕರಿಷ್ಯತಿ ವಾನರೈಃ ।</p>
<p class="Shlok">ಅದ್ಯ ಪಶ್ಯ ಮಹಾಬಾಹೋ ಶೋಷಯಿಷ್ಯಾಮಿ ವಾರಿಧಿಮ್ ॥</p>
<p class="Text">ಈ ರಾಮನು ಓರ್ವ ಸಾಮಾನ್ಯ ಮನುಷ್ಯನು, ಕಪಿಗಳೊಡಗೂಡಿ ನನ್ನನ್ನು ಏನು ಮಾಡಿಯಾನು ? ಎಂದು ತಿಳಿದಿರುವನು. ಹೇ ಮಹಾಬಾಹೊ! ಇದೋ ನೋಡುತ್ತಿರು. ಇಂದು ಸಮುದ್ರರಾಜನನ್ನು ಒಣಗಿಸಿಬಿಡುತ್ತೇನೆ. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಪಾದೇನೈವ ಗಮಿಷ್ಯಂತಿ ವಾನರಾ ವಿಗತಜ್ವರಾಃ ।</p>
<p class="Shlok">ಇತ್ಯುಕ್ತ್ವಾ ಕ್ರೋಧತಾಮ್ರಾಕ್ಷ ಆರೋಪಿತಧನುರ್ಧರಃ ॥</p>
<p class="Shlok-Number">(ಶ್ಲೋಕ-64)</p>
<p class="Shlok">ತೂಣೀರಾದ್ಬಾಣಮಾದಾಯ ಕಾಲಾಗ್ನಿಸದೃಶಪ್ರಭಮ್ ।</p>
<p class="Shlok">ಸಂಧಾಯ ಚಾಪಮಾಕೃಷ್ಯ ರಾಮೋ ವಾಕ್ಯಮಥಾಬ್ರವೀತ್ ॥</p>
<p class="Text">ಮತ್ತೆ ವಾನರರೆಲ್ಲರೂ ನಿಶ್ಚಿಂತರಾಗಿ ಕಾಲುನಡಿಗೆಯಿಂದಲೇ ಇದನ್ನು ದಾಟಿಬಿಡುವರು’’ ಎಂದು ಹೇಳುತ್ತಾ ಕೋಪದಿಂದ ಕೆಂಪಾದ ಕಣ್ಣುಗಳುಳ್ಳ ಶ್ರೀರಾಮನು ತನ್ನ ಧನುಸ್ಸನ್ನೆತ್ತಿಕೊಂಡು ಹೆದೆಯೇರಿಸಿ ಪ್ರಳಯ ಕಾಲಾಗ್ನಿಗೆ ಸಮಾನವಾದ ಕಾಂತಿಯುಳ್ಳ ಒಂದು ಬಾಣವನ್ನು ಬತ್ತಳಿಕೆಯಿಂದ ತೆಗೆದು ಹೂಡಿ ಅದನ್ನು ಸೆಳೆದು ಹೀಗೆಂದನು ॥63-64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಪಶ್ಯಂತು ಸರ್ವಭೂತಾನಿ ರಾಮಸ್ಯ ಶರವಿಕ್ರಮಮ್ ।</p>
<p class="Shlok">ಇದಾನೀಂ ಭಸ್ಮಸಾತ್ಕುರ್ಯಾಂ ಸಮುದ್ರಂ ಸರಿತಾಂ ಪತಿಮ್ ॥</p>
<p class="Text">‘‘ಇದೋ ಎಲ್ಲ ಪ್ರಾಣಿಗಳು ರಾಮನ ಬಾಣದ ಪ್ರತಾಪವನ್ನು ನೋಡಲಿ; ನದಿಗಳೊಡೆಯನಾದ ಸಮುದ್ರ ರಾಜನನ್ನು ಈಗ ಬೂದಿ ಮಾಡಿ ಬಿಡುತ್ತೇನೆ.’’ ॥65॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಏವಂ ಬ್ರುವತಿ ರಾಮೇ ತು ಸಶೈಲವನಕಾನನಾ ।</p>
<p class="Shlok">ಚಚಾಲ ವಸುಧಾ ದ್ಯೌಶ್ಚ ದಿಶಶ್ಚ ತಮಸಾವೃತಾಃ ॥ </p>
<p class="Text">ಭಗವಾನ್ ಶ್ರೀರಾಮನು ಹೀಗೆ ಹೇಳುತ್ತಿರಲು ಬೆಟ್ಟ-ಕಾಡುಗಳಿಂದ ಕೂಡಿದ ಇಡೀ ಭೂಮಿಯು ನಡುಗಿತು ಹಾಗೂ ಆಕಾಶ, ದಶದಿಕ್ಕುಗಳಲ್ಲಿ ಕಗ್ಗತ್ತಲೆ ಆವರಿಸಿಬಿಟ್ಟಿತು. ॥66॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಚುಕ್ಷುಭೇ ಸಾಗರೋ ವೆಲಾಂ ಭಯಾದ್ಯೋಜನಮತ್ಯಗಾತ್ ।</p>
<p class="Shlok">ತಿಮಿನಕ್ರಝಷಾ ಮೀನಾಃ ಪ್ರತಪ್ತಾಃ ಪರಿತತ್ರಸುಃ ॥</p>
<p class="Shlok-Number">(ಶ್ಲೋಕ-68)</p>
<p class="Shlok">ಏತಸ್ಮಿನ್ನಂತರೇ ಸಾಕ್ಷಾತ್ಸಾಗರೋ ದಿವ್ಯರೂಪಧೃಕ್ ।</p>
<p class="Shlok">ದಿವ್ಯಾಭರಣಸಂಪನ್ನಃ ಸ್ವಭಾಸಾ ಭಾಸಯನ್ ದಿಶಃ ॥ </p>
<p class="Shlok-Number">(ಶ್ಲೋಕ-69)</p>
<p class="Shlok">ಸ್ವಾಂತಃ ಸ್ಥದಿವ್ಯರತ್ನಾನಿ ಕರಾಭ್ಯಾಂ ಪರಿಗೃಹ್ಯ ಸಃ । </p>
<p class="Shlok">ಪಾದಯೋಃ ಪುರತಃ ಕ್ಷಿಪ್ತ್ವಾ ರಾಮಸ್ಯೋಪಾಯನಂ ಬಹು ॥</p>
<p class="Shlok-Number">(ಶ್ಲೋಕ-70)</p>
<p class="Shlok">ದಂಡವತ್ಪ್ರಣಿಪತ್ಯಾಹ ರಾಮಂ ರಕ್ತಾಂತಲೋಚನಮ್ ।</p>
<p class="Shlok">ತ್ರಾಹಿ ತ್ರಾಹಿ ಜಗನ್ನಾಥ ರಾಮ ತ್ರೈಲೋಕ್ಯರಕ್ಷಕ ॥</p>
<p class="Text">ಸಮುದ್ರರಾಜನು ನಡುಗಿಹೋದನು. ಹೆದರಿಕೆಯಿಂದ ಒಂದು ಯೋಜನ ದೂರ ದಡದಿಂದ ಮುಂದಕ್ಕೆ ಸರಿದನು (ಉಕ್ಕಿ ಹರಿದನು). ತಿಮಿಂಗಿಲಗಳು, ಮೊಸಳೆಗಳು, ಮೀನುಗಳೂ ಎಲ್ಲವೂ ಬೇಗೆಯಿಂದ ಬಳಲಿ ತತ್ತರಿಸಿ ಹೋದುವು. ಇಷ್ಟರಲ್ಲಿ ಸಮುದ್ರರಾಜನು ಸ್ವತಃ ತಾನು ದಿವ್ಯರೂಪವನ್ನು ಧರಿಸಿ, ದಿವ್ಯಾಭರಣಗಳಿಂದ ಅಲಂಕೃತನಾಗಿ ತನ್ನ ಕಾಂತಿಯಿಂದ ದಿಕ್ಕುಗಳನ್ನೆಲ್ಲ ಬೆಳಗುತ್ತಾ, ತನ್ನಲ್ಲಿ ಅಡಗಿದ್ದ ದಿವ್ಯರತ್ನಗಳನ್ನು ಎರಡೂ ಕೈಗಳಲ್ಲಿ ತುಂಬಿಕೊಂಡು ಶ್ರೀರಾಮನ ಎರಡೂ ಪಾದಗಳಲ್ಲಿ ಸಮರ್ಪಿಸಿ, ಬಹಳವಾದ ಕಾಣಿಕೆಗಳನ್ನರ್ಪಿಸಿ, ದೀರ್ಘದಂಡ ನಮಸ್ಕಾರವನ್ನು ಮಾಡಿ, ಕೆಂಪಾಗಿ ಕಣ್ಣುಳ್ಳ ಶ್ರೀರಾಮನನ್ನು ಕುರಿತು ಪ್ರಾರ್ಥಿಸಿ ಕೊಂಡನು ‘‘ಹೇ ತ್ರೈಲೋಕ್ಯಪಾಲಕನಾದ ಜಗನ್ನಾಥಾ! ನನ್ನನ್ನು ಕಾಪಾಡು, ಕಾಪಾಡು! ॥67-70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ಜಡೋಽಹಂ ರಾಮ ತೇ ಸೃಷ್ಟಃ ಸೃಜತಾ ನಿಖಿಲಂ ಜಗತ್ ।</p>
<p class="Shlok">ಸ್ವಭಾವಮನ್ಯಥಾ ಕರ್ತುಂ ಕಃ ಶಕ್ತೊ ದೇವನಿರ್ಮಿತಮ್ ॥</p>
<p class="Text">ಹೇ ರಾಮಾ! ಸಮಸ್ತ ಪ್ರಪಂಚವನ್ನು ಸೃಷ್ಟಿಮಾಡುವಕಾಲಕ್ಕೆ ನೀನು ನನ್ನನ್ನು ಜಡವಾಗಿಯೇ ಸೃಷ್ಟಿಸಿದೆ. ನೀನೇ ಉಂಟು ಮಾಡಿದ ಸ್ವಭಾವವನ್ನು ಬೇರೆ ಯಾರಾದರು ಹೇಗೆ ಬದಲಿಸ ಬಲ್ಲರು? ॥71॥ </p>
<p class="Shlok-Number">(ಶ್ಲೋಕ-72)</p>
<p class="Shlok">ಸ್ಥೂಲಾನಿ ಪಂಚಭೂತಾನಿ ಜಡಾನ್ಯೇವ ಸ್ವಭಾವತಃ ।</p>
<p class="Shlok">ಸೃಷ್ಟಾನಿ ಭವತೈತಾನಿ ತ್ವದಾಜ್ಞಾಂ ಲಂಘಯಂತಿ ನ ॥ </p>
<p class="Text">ಸ್ಥೂಲವಾದ ಪಂಚಮಹಾಭೂತಗಳು ಸ್ವಭಾವದಿಂದಲೇ ಜಡವಾದವುಗಳು. ನೀನು ಸೃಷ್ಟಿಸಿದ ಇವುಗಳು ನಿನ್ನ ಆಜ್ಞೆಯನ್ನು ಮೀರಲಾರವು. ॥72॥</p>
<p class="Shlok-Number">(ಶ್ಲೋಕ-73)</p>
<p class="Shlok">ತಾಮಸಾದಹಮೋ ರಾಮ ಭೂತಾನಿ ಪ್ರಭವಂತಿ ಹಿ ।</p>
<p class="Shlok">ಕಾರಣಾನುಗಮಾತ್ತೇಷಾಂ ಜಡತ್ವಂ ತಾಮಸಂ ಸ್ವತಃ ॥</p>
<p class="Text">ಹೇ ರಾಮಾ! ತಾಮಸ ಅಹಂಕಾರದಿಂದ ಪಂಚಭೂತಗಳು ಹುಟ್ಟುವುವು. ಅವುಗಳಿಗೆ ತಮ್ಮ ಕಾರಣದ್ರವ್ಯವನ್ನು ಅನುಸರಿಸುವ ಸ್ವಭಾವ ಇರುವುದರಿಂದ ಅವು ಜಡವಾಗಿಯೇ ಇರುವುವು. ॥73॥</p>
<p class="Shlok-Number">(ಶ್ಲೋಕ-74)</p>
<p class="Shlok">ನಿರ್ಗುಣಸ್ತ್ವಂ ನಿರಾಕಾರೋ ಯದಾ ಮಾಯಾಗುಣಾನ್ಪ್ರಭೋ ।</p>
<p class="Shlok">ಲೀಲಯಾಂಗೀಕರೋಷಿ ತ್ವಂ ತದಾ ವೈರಾಜನಾಮವಾನ್ ॥</p>
<p class="Shlok-Number">(ಶ್ಲೋಕ-75)</p>
<p class="Shlok">ಗುಣಾತ್ಮನೋ ವಿರಾಜಶ್ಚ ಸತ್ತ್ವಾದ್ದೇವಾ ಬಭೂವಿರೇ ।</p>
<p class="Shlok">ರಜೋಗುಣಾತ್ಪ್ರಜೇಶಾದ್ಯಾ ಮನ್ಯೋರ್ಭೂತಪತಿಸ್ತವ ॥</p>
<p class="Text">ಹೇ ಪ್ರಭುವೆ! ನೀನು ಸ್ವತಃ ನಿರ್ಗುಣನೂ, ನಿರಾಕಾರನೂ ಆಗಿರುವೆ. ನೀನು ಮಾಯಾಗುಣಗಳನ್ನು ಲೀಲೆಯಿಂದ ಸ್ವೀಕರಿಸಿದಾಗ ವಿರಾಟ್ ಪುರುಷನೆನಿಸುವೆ. ಗುಣಾತ್ಮಕನಾದ ವಿರಾಟ್ಪುರುಷನ ಸತ್ತ್ವಗುಣಾಂಶದಿಂದ ದೇವತೆಗಳೂ, ರಜೋಗುಣಾಂಶದಿಂದ ಪ್ರಜಾಪತಿಗಳೇ ಮುಂತಾದವರೂ, ನಿನ್ನ ತಮೋಗುಣಾಂಶ (ಕ್ರೋಧ)ದಿಂದ ರುದ್ರಗಣಗಳು ಹುಟ್ಟಿರುವರು. ॥74-75॥</p>
<p class="Shlok-Number">(ಶ್ಲೋಕ-76)</p>
<p class="Shlok">ತ್ವಾಮಹಂ ಮಾಯಯಾ ಛನ್ನಂ ಲೀಲಯಾ ಮಾನುಷಾಕೃತಿಮ್ ॥</p>
<p class="Shlok-Number">(ಶ್ಲೋಕ-77)</p>
<p class="Shlok">ಜಡಬುದ್ಧಿರ್ಜಡೋ ಮೂರ್ಖಃ ಕಥಂ ಜಾನಾಮಿ ನಿರ್ಗುಣಮ್ ।</p>
<p class="Shlok">ದಂಡ ಏವ ಹಿ ಮೂರ್ಖಾಣಾಂ ಸನ್ಮಾರ್ಗಪ್ರಾಪಕಃ ಪ್ರಭೋ ॥ </p>
<p class="Shlok-Number">(ಶ್ಲೋಕ-78)</p>
<p class="Shlok">ಭೂತಾನಾಮಮರಶ್ರೇಷ್ಠ ಪಶೂನಾಂ ಲಗುಡೋ ಯಥಾ ।</p>
<p class="Shlok">ಶರಣಂ ತೇ ವ್ರಜಾಮೀಶಂ ಶರಣ್ಯಂ ಭಕ್ತವತ್ಸಲ ।</p>
<p class="Shlok">ಅಭಯಂ ದೇಹಿ ಮೇ ರಾಮ ಲಂಕಾಮಾರ್ಗಂ ದದಾಮಿ ತೇ ॥</p>
<p class="Text">ಒಡೆಯಾ! ಮಾಯೆಯಿಂದ ಆವೃತನಾಗಿ, ಲೀಲೆಯಿಂದ ಮನುಷ್ಯವೇಶವನ್ನು ಧರಿಸಿರುವ ನಿರ್ಗುಣ ಪರಮಾತ್ಮನಾದ ನಿನ್ನನ್ನು; ಜಡನೂ, ಮಂದಬುದ್ಧಿಯೂ, ಮೂರ್ಖನೂ ಆಗಿರುವ ನಾನು ಹೇಗೆ ತಾನೆ ತಿಳಿಯಬಲ್ಲೆನು? ಹೇ ದೇವಶ್ರೇಷ್ಠನೆ! ಪಶುಗಳಿಗೆ ದೊಣ್ಣೆಯೇ ಮಾರ್ಗದರ್ಶಕವಿರುವಂತೆ, ನನ್ನಂತಹ ಮೂರ್ಖರಿಗೆ ದಂಡವೇ ಸನ್ಮಾರ್ಗಕ್ಕೆ ಹಚ್ಚುವುದಾಗಿದೆ. ಹೇ ಭಕ್ತವತ್ಸಲ ಭಗವಾನ್ ಶ್ರೀರಾಮಾ! ಶರಣಾಗತ ರಕ್ಷಕನಾದ ನಿನಗೆ ನಾನು ಶರಣಾಗಿರುವೆನು. ನನಗೆ ಅಭಯವನ್ನು ಕೊಡು. ನಿನಗೆ ಲಂಕೆಗೆ ಹೋಗಲು ದಾರಿಯನ್ನು ಬಿಟ್ಟು ಕೊಡುವೆನು. ॥76-78॥</p>
<p class="Shlok-Number">(ಶ್ಲೋಕ-79)</p>
<p class="Uvach">ಶ್ರೀರಾಮ ಉವಾಚ </p>
<p class="Shlok">ಅಮೋಘೋಽಯಂ ಮಹಾಬಾಣಃ ಕಸ್ಮಿಂದೇಶೇ ನಿಪಾತ್ಯತಾಮ್ ।</p>
<p class="Shlok">ಲಕ್ಷ್ಯಂ ದರ್ಶಯ ಮೇ ಶೀಘ್ರಂ ಬಾಣಸ್ಯಾಮೋಘಪಾತಿನಃ ॥</p>
<p class="Text">ಶ್ರೀರಾಮಚಂದ್ರನಿಂತೆಂದನು — ‘‘ಇದೋ, ಈ ಮಹಾಬಾಣವು ವ್ಯರ್ಥವಾಗುವಂತಹುದಲ್ಲ. ಆದ್ದರಿಂದ ಇದನ್ನು ಯಾವ ಕಡೆಗೆ ಪ್ರಯೋಗಿಸಲಿ; ಅಮೋಘವಾದ ಪರಿಣಾಮವುಳ್ಳ ಈ ಬಾಣಕ್ಕೆ ಗುರಿಯನ್ನು ತೋರಿಸು.’’ ॥79॥</p>
<p class="Shlok-Number">(ಶ್ಲೋಕ-80)</p>
<p class="Shlok">ರಾಮಸ್ಯ ವಚನಂ ಶ್ರುತ್ವಾ ಕರೇ ದೃಷ್ಟ್ವಾ ಮಹಾಶರಮ್ ।</p>
<p class="Shlok">ಮಹೋದಧಿರ್ಮಹಾತೇಜಾ ರಾಘವಂ ವಾಕ್ಯಮಬ್ರವೀತ್ ॥</p>
<p class="Text">ಶ್ರೀರಾಮನ ಮಾತಿಗೆ ಉತ್ತರವಾಗಿ ರಾಮನ ಕೈಯಲ್ಲಿದ್ದ ಮಹಾಬಾಣವನ್ನು ನೋಡಿ, ಮಹಾತೇಜಸ್ವಿ ಯಾದ ಸಮುದ್ರ ರಾಜನು ರಾಮಚಂದ್ರನಲ್ಲಿ ಹೇಳಿದನು. ॥80॥</p>
<p class="Shlok-Number">(ಶ್ಲೋಕ-81)</p>
<p class="Shlok">ರಾಮೋತ್ತರಪ್ರದೇಶೇ ತು ದ್ರುಮಕುಲ್ಯ ಇತಿ ಶ್ರುತಃ ।</p>
<p class="Shlok">ಪ್ರದೇಶಸ್ತತ್ರ ಬಹವಃ ಪಾಪಾತ್ಮಾನೋ ದಿವಾನಿಶಮ್ ॥</p>
<p class="Shlok-Number">(ಶ್ಲೋಕ-82)</p>
<p class="Shlok">ಬಾಧಂತೇ ಮಾಂ ರಘುಶ್ರೇಷ್ಠ ತತ್ರ ತೇ ಪಾತ್ಯತಾಂ ಶರಃ ।</p>
<p class="Shlok">ರಾಮೇಣ ಸೃಷ್ಟೋ ಬಾಣಸ್ತು ಕ್ಷಣಾದಾಭೀರಮಂಡಲಮ್ ॥</p>
<p class="Shlok-Number">(ಶ್ಲೋಕ-83)</p>
<p class="Shlok">ಹತ್ವಾ ಪುನಃ ಸಮಾಗತ್ಯ ತೂಣೀರೇ ಪೂರ್ವವತ್ ಸ್ಥಿತಃ ।</p>
<p class="Shlok">ತತೋಽಬ್ರವೀದ್ರಘುಶ್ರೇಷ್ಠಂ ಸಾಗರೋ ವಿನಯಾನ್ವಿತಃ ॥</p>
<p class="Text">‘‘ಹೇ ರಘುರಾಮಾ! ಉತ್ತರದಿಕ್ಕಿನಲ್ಲಿ ‘ದ್ರುಮ ಕುಲ್ಯ’ ಎಂಬ ಪ್ರಸಿದ್ಧವಾದ ಜಾಗವೊಂದಿದೆ. ಅಲ್ಲಿ ಅನೇಕ ಪಾಪಿಗಳು ವಾಸಿಸುತ್ತಾರೆ. ಅವರು ನನಗೆ ಹಗಲು-ರಾತ್ರಿ ತೊಂದರೆ ಕೊಡುತ್ತಿದ್ದಾರೆ. ಹೇ ರಘುಶ್ರೇಷ್ಠಾ! ನಿನ್ನ ಈ ಬಾಣವನ್ನು ಅಲ್ಲಿಗೆ ಪ್ರಯೋಗಿಸು.’’ ಅನಂತರ ರಾಮನು ಪ್ರಯೋಗಿಸಿದ ಬಾಣವು ಕ್ಷಣಮಾತ್ರದಲ್ಲಿ ಇಡೀ ಆಭೀರ ಮಂಡಲವನ್ನು ಕೊಂದು ಮತ್ತೆ ಮರಳಿ ಬಂದು ಹಿಂದಿನಂತೆ ಬತ್ತಳಿಕೆಯಲ್ಲಿ ಸೇರಿಕೊಂಡಿತು. ಆಗ ಸಮುದ್ರ ರಾಜನು ವಿನಯದಿಂದ ಶ್ರೀರಘುನಾಥನಲ್ಲಿ ಹೀಗೆಂದನು. ॥81-83॥</p>
<p class="Shlok-Number">(ಶ್ಲೋಕ-84)</p>
<p class="Shlok">ನಲಃ ಸೇತುಂ ಕರೋತ್ವಸ್ಮಿನ್ ಜಲೇ ಮೇ ವಿಶ್ವಕರ್ಮಣಃ ।</p>
<p class="Shlok">ಸುತೋ ಧೀಮಾನ್ ಸಮರ್ಥೋಽಸ್ಮಿನ್ಕಾರ್ಯೇ ಲಬ್ಧವರೋ ಹರಿಃ ॥</p>
<p class="Shlok-Number">(ಶ್ಲೋಕ-85)</p>
<p class="Shlok">ಕೀರ್ತಿಂ ಜಾನಂತು ತೇ ಲೋಕಾಃ ಸರ್ವಲೋಕಮಲಾಪಹಾಮ್ ।</p>
<p class="Shlok">ಇತ್ಯುತ್ತ್ವಾ ರಾಘವಂ ನತ್ವಾ ಯಯೌ ಸಿಂಧುರದೃಶ್ಯತಾಮ್ ॥</p>
<p class="Text">‘‘ರಾಮಾ! ಈ ನನ್ನ ಜಲಧಿಯ ಮೇಲೆ ವಿಶ್ವ ಕರ್ಮನ ಮಗನಾದ ನಳನು ಸೇತುವೆಯನ್ನು ನಿರ್ಮಿಸಲಿ. ಈ ಕೆಲಸದಲ್ಲಿ ಇವನು ಜಾಣನೂ, ವರವನ್ನು ಪಡೆದ ವಾನರ ನಿರುವನು. ಈ ಮೂಲಕ ಸಕಲಲೋಕಗಳ ಪಾಪಗಳನ್ನು ಕಳೆಯುವಂತಹ ನಿನ್ನ ಕೀರ್ತಿಯನ್ನು ಎಲ್ಲ ಲೋಕಗಳು ಅರಿಯಲಿ. ಹೀಗೆಂದು ಹೇಳಿ ರಘುನಾಥನಿಗೆ ವಂದಿಸಿ ಸಮುದ್ರರಾಜನು ಮರೆಯಾದನು. ॥84-85॥</p>
<p class="Shlok-Number">(ಶ್ಲೋಕ-86)</p>
<p class="Shlok">ತತೋ ರಾಮಸ್ತು ಸುಗ್ರೀವಲಕ್ಷ್ಮಣಾಭ್ಯಾಂ ಸಮನ್ವಿತಃ ।</p>
<p class="Shlok">ನಲಮಾಜ್ಞಾಪಯಚ್ಛೀಘ್ರಂ ವಾನರೈಃ ಸೇತುಬಂಧನೇ ॥ </p>
<p class="Text">ಅನಂತರ ಸುಗ್ರೀವ ಲಕ್ಷ್ಮಣರೊಡಗೂಡಿ ಶ್ರೀರಾಮಚಂದ್ರನು ನಳನಿಗೆ ವಾನರರ ಸಹಾಯದಿಂದ ಬೇಗನೇ ಸೇತುವೆಯನ್ನು ಕಟ್ಟಲು ಅಪ್ಪಣೆ ಮಾಡಿದನು. ॥86॥</p>
<p class="Shlok-Number">(ಶ್ಲೋಕ-87)</p>
<p class="Shlok">ತತೋತಿಹೃಷ್ಟಃ ಪ್ಲವಗೇಂದ್ರಯೂಥಪೈ- </p>
<p class="Shlok">ರ್ಮಹಾನಗೇಂದ್ರಪ್ರತಿಮೈರ್ಯುತೋ ನಲಃ ।</p>
<p class="Shlok">ಬಬಂಧ ಸೇತುಂ ಶತಯೋಜನಾಯತಂ </p>
<p class="Shlok">ಸುವಿಸ್ತೃತಂ ಪರ್ವತಪಾದಪೈರ್ದೃಢಮ್ ॥</p>
<p class="Text">ಆಗ ನಳನು ಸಂತೋಷಗೊಂಡು ಮಹಾಪರ್ವತದಂತೆ ಬೃಹದಾಕಾರ ಶರೀರವುಳ್ಳ ಬೇರೆ ವಾನರಶ್ರೇಷ್ಠರೊಡಗೂಡಿ ಪರ್ವತ ಹಾಗೂ ವೃಕ್ಷಗಳಿಂದ ನೂರು ಯೋಜನ ದೂರವುಳ್ಳ ವಿಸ್ತಾರವಾದ ಬಿಗಿಯಾದ ಸೇತುವೆಯನ್ನು ಕಟ್ಟಿದನು. ॥87॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ತೃತೀಯಃ ಸರ್ಗಃ ॥3॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಮೂರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-4">ನಾಲ್ಕನೆಯ ಸರ್ಗ</p>
<p class="description">ಸಮುದ್ರವನ್ನು ದಾಟಿ, ಲಂಕಾನಿರೀಕ್ಷಣ ಹಾಗೂ ರಾವಣ-ಶುಕ ಸಂವಾದ<span class="char-style-override-13"></span></p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಸೇತುಮಾರಭಮಾಣಸ್ತು ತತ್ರ ರಾಮೇಶ್ವರಂ ಶಿವಮ್ ।</p>
<p class="Shlok">ಸಂಸ್ಥಾಪ್ಯ ಪೂಜಯಿತ್ವಾಹ ರಾಮೋ ಲೋಕಹಿತಾಯ ಚ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಸೇತುವನ್ನು ಕಟ್ಟಿಲಾರಂಭಿಸಿದಾಗ ಭಗವಾನ್ ಶ್ರೀರಾಮನು ಲೋಕಹಿತಕ್ಕಾಗಿ ಅಲ್ಲಿ ರಾಮೇಶ್ವರ ಹೆಸರಿನಿಂದ ಶಿವನನ್ನು ಪ್ರತಿಷ್ಠಾಪಿಸಿ ಹೀಗೆಂದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಪ್ರಣಮೇತ್ಸೇತುಬಂಧಂ ಯೋ ದೃಷ್ಟ್ವಾ ರಾಮೇಶ್ವರಂ ಶಿವಮ್ ।</p>
<p class="Shlok">ಬ್ರಹ್ಮಹತ್ಯಾದಿಪಾಪೇಭ್ಯೋ ಮುಚ್ಯತೇ ಮದನುಗ್ರಹಾತ್ ॥</p>
<p class="Text">‘‘ಶ್ರೀರಾಮೇಶ್ವರ ದರ್ಶನವನ್ನು ಮಾಡಿ, ಸೇತುಬಂಧಕ್ಕೆ ನಮಸ್ಕರಿಸುವವನು ನನ್ನ ಅನುಗ್ರಹದಿಂದ ಬ್ರಹ್ಮಹತ್ಯಾದಿ ದೋಷಗಳಿಂದ ಬಿಡುಗಡೆ ಹೊಂದುವನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಸೇತುಬಂಧೇ ನರಃ ಸ್ನಾತ್ವಾ ದೃಷ್ಟ್ವಾ ರಾಮೇಶ್ವರಂ ಹರಮ್ ।</p>
<p class="Shlok">ಸಂಕಲ್ಪನಿಯತೋ ಭೂತ್ವಾ ಗತ್ವಾ ವಾರಾಣಸೀಂ ನರಃ ॥ </p>
<p class="Shlok-Number">(ಶ್ಲೋಕ-4)</p>
<p class="Shlok">ಆನೀಯ ಗಂಗಾಸಲಿಲಂ ರಾಮೇಶಮಭಿಷಿಚ್ಯ ಚ ।</p>
<p class="Shlok">ಸಮುದ್ರೇ ಕ್ಷಿಪ್ತತದ್ಭಾರೋ ಬ್ರಹ್ಮ ಪ್ರಾಪ್ನೋತ್ಯಸಂಶಯಮ್ ॥</p>
<p class="Text">ಸೇತುಬಂಧ ತೀರ್ಥದಲ್ಲಿ ಸ್ನಾನಮಾಡಿ ಪಾಪಹರನಾದ ರಾಮೇಶ್ವರನನ್ನು ಕಂಡು ಅನಂತರ ಸಂಕಲ್ಪಮಾಡಿ, ವಾರಾಣಸೀ ಕ್ಷೇತ್ರಕ್ಕೆ, ಹೋಗಿ ಅಲ್ಲಿಂದ ಗಂಗೆಯ ನೀರನ್ನು ತಂದು ರಾಮೇಶ್ವರನಿಗೆ ಅಭಿಷೇಕ ಮಾಡಿದ ಮನುಷ್ಯನು ಸಮಸ್ತ ಪಾಪ ಭಾರದಿಂದ ಮುಕ್ತನಾಗಿ ನಿಃಸಂಶಯವಾಗಿ ಬ್ರಹ್ಮವನ್ನು ಪಡೆಯುವನು.’’ ॥3-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಕೃತಾನಿ ಪ್ರಥಮೇನಾಹ್ನಾ ಯೋಜನಾನಿ ಚತುರ್ದಶ ।</p>
<p class="Shlok">ದ್ವಿತೀಯೇನ ತಥಾ ಚಾಹ್ನಾ ಯೋಜನಾನಿ ತು ವಿಂಶತಿಃ ॥ </p>
<p class="Shlok-Number">(ಶ್ಲೋಕ-6)</p>
<p class="Shlok">ತೃತೀಯೇನ ತಥಾ ಚಾಹ್ನಾ ಯೋಜನಾನ್ಯೇಕವಿಂಶತಿಃ ।</p>
<p class="Shlok">ಚತುರ್ಥೇನ ತಥಾ ಚಾಹ್ನಾ ದ್ವಾವಿಂಶತಿರಿತಿ ಶ್ರುತಮ್ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಪಂಚಮೇನ ತ್ರಯೋವಿಂಶದ್ಯೋಜನಾನಿ ಸಮಂತತಃ ।</p>
<p class="Shlok">ಬಬಂಧ ಸಾಗರೇ ಸೇತುಂ ನಲೋ ವಾನರಸತ್ತಮಃ ॥ </p>
<p class="Text">ವಾನರಶ್ರೇಷ್ಠ ನಳನು ಸಮುದ್ರದಲ್ಲಿ ಮೊದಲನೇ ದಿನ ಹದಿನಾಲ್ಕು ಯೋಜನ, ಎರಡನೇ ದಿನ ಇಪ್ಪತ್ತು ಯೋಜನ, ಮೂರನೇ ದಿನ ಇಪ್ಪತ್ತೊಂದು ಯೋಜನ, ನಾಲ್ಕನೇ ದಿನ ಇಪ್ಪತ್ತೆರಡು ಯೋಜನ ಮತ್ತು ಐದನೇ ದಿನ ಇಪ್ಪತ್ತಮೂರು ಯೋಜನ ಸೇತುವೆಯನ್ನು ಇತರ ಕಪಿಗಳ ಸಹಾಯದಿಂದ ಕಟ್ಟಿದನು. ॥5-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ತೇನೈವ ಜಗ್ಮುಃ ಕಪಯೋ ಯೋಜನಾನಾಂ ಶತಂ ದ್ರುತಮ್ ।</p>
<p class="Shlok">ಅಸಂಖ್ಯಾತಾಃ ಸುವೇಲಾದ್ರಿಂ ರುರುಧುಃ ಪ್ಲವಗೋತ್ತಮಾಃ ॥</p>
<p class="Text">ಆ ಸೇತುವಿನ ಮೂಲಕವೇ ಎಲ್ಲ ಕಪಿಗಳು ಬೇಗನೇ ನೂರು ಯೋಜನ ದೂರದ ಸಮುದ್ರವನ್ನು ದಾಟಿದರು. ಲೆಕ್ಕವಿಲ್ಲದಷ್ಟು ವಾನರ ವೀರರು ಸುವೇಲವೆಂಬ ಪರ್ವತವನ್ನು ಮುತ್ತಿದರು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಆರುಹ್ಯ ಮಾರುತಿಂ ರಾಮೋ ಲಕ್ಷ್ಮಣೋಽಪ್ಯಂಗದಂ ತಥಾ ।</p>
<p class="Shlok">ದಿದೃಕ್ಷೂ ರಾಘವೋ ಲಂಕಾಮಾರುರೋಹಾಚಲಂ ಮಹತ್ ॥</p>
<p class="Text">ಮತ್ತೆ ಶ್ರೀರಾಮನು ಲಂಕೆಯನ್ನು ನೋಡುವ ಇಚ್ಛೆಯಿಂದ ಹನುಮಂತನ ಹೆಗಲೇರಿ ಹಾಗೂ ಲಕ್ಷ್ಮಣನು ಅಂಗದನ ಹೆಗಲೇರಿ ಆ ದೊಡ್ಡದಾದ ಪರ್ವತವನ್ನು ಏರಿದರು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ದೃಷ್ಟ್ವಾ ಲಂಕಾಂ ಸುವಿಸ್ತೀರ್ಣಾಂ ನಾನಾಚಿತ್ರಧ್ವಜಾಕುಲಾಮ್ ।</p>
<p class="Shlok">ಚಿತ್ರಪ್ರಾಸಾದಸಂಬಾಧಾಂ ಸ್ವರ್ಣಪ್ರಕಾರತೋರಣಾಮ್ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಪರಿಖಾಭಿಃ ಶತಘ್ನೀಭಿಃ ಸಂಕ್ರಮೈಶ್ಚ ವಿರಾಜಿತಾಮ್ ।</p>
<p class="Shlok">ಪ್ರಾಸಾದೋಪರಿ ವಿಸ್ತೀರ್ಣಪ್ರದೇಶೇ ದಶಕಂಧರಃ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಮಂತ್ರಿಭಿಃ ಸಹಿತೋ ವೀರೈಃ ಕಿರೀಟದಶಕೋಜ್ಜ್ವಲಃ ।</p>
<p class="Shlok">ನೀಲಾದ್ರಿಶಿಖರಾಕಾರಃ ಕಾಲಮೇಘಸಮಪ್ರಭಃ ॥</p>
<p class="Text">ಅಲ್ಲಿಂದ ವಿಸ್ತಾರವಾದ ಲಂಕೆಯನ್ನು ಕಂಡನು. ಅದು ನಾನಾ ರೀತಿಯ ಚಿತ್ರ-ವಿಚಿತ್ರವಾದ ಧ್ವಜಗಳಿಂದ ತುಂಬಿದ್ದು, ಎತ್ತರವಾದ ಸೌಧಗಳಿಂದ ಕೂಡಿದ್ದು, ಸುತ್ತಲೂ ಬಂಗಾರದ ಕೋಟೆಗಳಿಂದಲೂ, ದ್ವಾರ ತೋರಣಗಳಿಂದಲೂ, ನೀರಿನ ಕಾಲುವೆಯಿಂದಲೂ, ಶತಘ್ನಿ ಮುಂತಾದ ಆಯುಧಗಳಿಂದಲೂ, ಸುರಂಗಗಳಿಂದಲೂ ಶೋಭಿಸುತ್ತಿತ್ತು. ಅದರ ಒಂದು ರಾಜಭವನದ ವಿಸ್ತೀರ್ಣವಾದ ಮೆಲ್ಭಾಗದಲ್ಲಿ ತನ್ನ ವೀರರಾದ ಮಂತ್ರಿಗಳೊಡಗೂಡಿ, ಹತ್ತು ಕಿರೀಟಗಳನ್ನು ಧರಿಸಿ, ನೀಲ ಪರ್ವತದ ಶಿಖರದಂತೆ ಆಕಾರವುಳ್ಳ, ಕಾಲಮೇಘಕ್ಕೆ ಸಮಾನವಾದ ಕಾಂತಿಯುಳ್ಳ ರಾವಣನು ಕುಳಿತಿರುವನು. ॥10-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ರತ್ನದಂಡೈಃ ಸಿತಚ್ಛತ್ರೈರನೇಕೈಃ ಪರಿಶೋಭಿತಃ ।</p>
<p class="Shlok">ಏತಸ್ಮಿನ್ನಂತರೇ ಬದ್ಧೋ ಮುಕ್ತೋ ರಾಮೇಣ ವೈ ಶುಕಃ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ವಾನರೈಸ್ತಾಡಿತಃ ಸಮ್ಯಗ್ ದಶಾನನಮುಪಾಗತಃ ।</p>
<p class="Shlok">ಪ್ರಹಸನ್ ರಾವಣಃ ಪ್ರಾಹ ಪೀಡಿತಃ ಕಿಂ ಪರೈಃ ಶುಕ ॥ </p>
<p class="Text">ರತ್ನದಂಡಗಳಿಂದಲೂ, ಬೆಳ್ಗೊಡೆಗಳಿಂದಲೂ ಅಲಂಕೃತ ಅವನ ಶೋಭೆ ಅಪೂರ್ವವಾಗಿತ್ತು. ಆಗಲೇ ವಾನರರಿಂದ ಬಂಧಿಸಲ್ಟಟ್ಟು ಅನಂತರ ಶ್ರೀರಾಮನಿಂದ ಬಿಡುಗಡೆ ಹೊಂದಿದ ಶುಕನೆಂಬ ರಾಕ್ಷಸನು ಕಪಿಗಳಿಂದ ಚೆನ್ನಾಗಿ ಏಟುಗಳನ್ನು ತಿಂದು ರಾವಣನ ಬಳಿಗೆ ಬಂದನು. ಅವನನ್ನು ನೋಡುತ್ತಲೇ ರಾವಣನು ನಗುತ್ತಾ ‘‘ಎಲೈ ಶುಕನೆ! ಶತ್ರುಗಳು ನಿನಗೆ ತುಂಬಾ ಕಷ್ಟ ಕೊಟ್ಟರೇನು?’’ ಎಂದು ಕೇಳಿದನು. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ರಾವಣಸ್ಯ ವಚಃ ಶ್ರುತ್ವಾ ಶುಕೋ ವಚನಮಬ್ರವೀತ್ ।</p>
<p class="Shlok">ಸಾಗರಸ್ಯೋತ್ತರೇ ತೀರೇಽಬ್ರವಂ ತೇ ವಚನಂ ಯಥಾ ।</p>
<p class="Shlok">ತತ ಉತ್ ಪ್ಲುತ್ಯ ಕಪಯೋ ಗೃಹೀತ್ವಾ ಮಾಂ ಕ್ಷಣಾತ್ತತಃ ॥</p>
<p class="Text">ರಾವಣನ ಮಾತನ್ನು ಕೇಳಿದ ಶುಕನು ಹೇಳ ತೊಡಗಿದನು ‘‘ಸಮುದ್ರದ ಉತ್ತರ ತೀರಕ್ಕೆ ಹೋಗಿ ನಾನು, ನಿಮ್ಮ ಸಂದೇಶವನ್ನು ತಿಳಿಸುತ್ತಲೇ ಕೆಲವು ವಾನರರು ನೆಗೆದು ಕ್ಷಣಮಾತ್ರದಲ್ಲಿ ನನ್ನನ್ನು ಹಿಡಿದು ಕೊಂಡರು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಮುಷ್ಟಿಭಿರ್ನಖದಂತೈಶ್ಚ ಹಂತುಂ ಲೋಪ್ತುಂ ಪ್ರಚಕ್ರಮುಃ ।</p>
<p class="Shlok">ತತೋ ಮಾಂ ರಾಮ ರಕ್ಷೇತಿ ಕ್ರೋಶಂತಂ ರಘುಪುಂಗವಃ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ವಿಸೃಜ್ಯತಾಮಿತಿ ಪ್ರಾಹ ವಿಸೃಷ್ಟೋಽಹಂ ಕಪೀಶ್ವರೈಃ ।</p>
<p class="Shlok">ತತೋಽಹಮಾಗತೋ ಭೀತ್ಯಾ ದೃಷ್ಟ್ವಾ ತದ್ವಾನರಂ ಬಲಮ್ ॥</p>
<p class="Text">ಮುಷ್ಟಿ ಪ್ರಹಾರಗಳಿಂದಲೂ, ಉಗುರು-ಹಲ್ಲುಗಳಿಂದಲೂ ನನ್ನನ್ನು ಕೊಲ್ಲಲು ತೊಡಗಿದರು. ಅನಂತರ ನಾನು ‘ರಾಮಾ ಕಾಪಾಡು’ ಎಂದು ಕೂಗಿಕೊಂಡೆ. ನನ್ನ ಪ್ರಾರ್ಥನೆಯಂತೆ ರಘುಶ್ರೇಷ್ಠನಾದ ರಾಮನು ‘ಇವನನ್ನು ಬಿಟ್ಟು ಬಿಡಿ’ ಎಂದು ಹೇಳಿದನು. ಆ ಕಪಿ ಶ್ರೇಷ್ಠರಿಂದ ಬಿಡುಗಡೆ ಹೊಂದಿದ ನಾನು, ಆ ವಾನರ ಸೈನ್ಯವನ್ನು ನೋಡಿ ಹೆದರುತ್ತಲೇ ಇಲ್ಲಿಗೆ ಬಂದಿರುವೆನು. ॥16-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ರಾಕ್ಷಸಾನಾಂ ಬಲೌಘಸ್ಯ ವಾನರೇಂದ್ರಬಲಸ್ಯ ಚ ।</p>
<p class="Shlok">ನೈತಯೋರ್ವಿದ್ಯತೇ ಸಂಧಿರ್ದೇವದಾನವಯೋರಿವ ॥</p>
<p class="Text">ರಾಕ್ಷಸರ ಸೈನ್ಯಬಲಕ್ಕೂ, ವಾನರೇಂದ್ರನಾದ ಸುಗ್ರೀವನ ಸೈನ್ಯಕ್ಕೂ ದೇವತೆಗಳ ಹಾಗೂ ದಾನವರ ಸೈನ್ಯದಂತೆ ಸಂಧಿಯಾಗುವ ಸಂಭವವೇ ಇಲ್ಲವೆಂದು ನನಗನಿಸುತ್ತದೆ. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಪುರಪ್ರಾಕಾರಮಾಯಾಂತಿ ಕ್ಷಿಪ್ರಮೇಕತರಂ ಕುರು ।</p>
<p class="Shlok">ಸೀತಾಂ ವಾಸ್ಮೈ ಪ್ರಯಚ್ಛಾಶು ಯುದ್ಧಂ ವಾ ದೀಯತಾಂ ಪ್ರಭೋ ॥</p>
<p class="Text">ಹೇ ಒಡೆಯಾ! ವಾನರರು ಈಗಾಗಲೇ ಪಟ್ಟಣದ ಕೋಟೆಯೊಳಕ್ಕೆ ಬರುವವರಿದ್ದಾರೆ. ಒಂದೋ ಸೀತೆಯನ್ನು ಬೇಗನೇ ಅವರಿಗೆ ಒಪ್ಪಿಸಿಬಿಡು, ಇಲ್ಲವೇ ಅವರೊಂದಿಗೆ ಯುದ್ಧ ಮಾಡು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಮಾಮಾಹ ರಾಮಸ್ತ್ವಂ ಬ್ರೂಹಿ ರಾವಣಂ ಮದ್ವಚಃ ಶುಕ ।</p>
<p class="Shlok">ಯದ್ಬಲಂ ಚ ಸಮಾಶ್ರಿತ್ಯ ಸೀತಾಂ ಮೇ ಹೃತವಾನಸಿ ॥ </p>
<p class="Shlok-Number">(ಶ್ಲೋಕ-21)</p>
<p class="Shlok">ತದ್ದರ್ಶಯ ಯಥಾಕಾಮಂ ಸಸೈನ್ಯಃ ಸಹಬಾಂಧವಃ ।</p>
<p class="Shlok">ಶ್ವಃಕಾಲೇ ನಗರೀಂ ಲಂಕಾಂ ಸಪ್ರಾಕಾರಾಂ ಸತೋರಣಾಮ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ರಾಕ್ಷಸಂ ಚ ಬಲಂ ಪಶ್ಯ ಶರೈರ್ವಿಧ್ವಂಸಿತಂ ಮಯಾ ।</p>
<p class="Shlok">ಘೋರರೋಷಮಹಂ ಮೋಕ್ಷ್ಯೇ ಬಲಂ ಧಾರಯ ರಾವಣ ॥</p>
<p class="Text">ರಾಮನು ನನ್ನಲ್ಲಿ ಹೀಗೆ ಹೇಳಿರುವನು — ‘ಎಲೈ ಶುಕನೆ! ನೀನು ರಾವಣನಿಗೆ ನನ್ನ ಈ ಮಾತನ್ನು ಹೇಳು. ಏನೆಂದರೆ ಯಾವ ಸೈನ್ಯಬಲವನ್ನು ನೆಚ್ಚಿಕೊಂಡು ನನ್ನ ಪತ್ನಿಯಾದ ಸೀತೆಯನ್ನು ನೀನು ಅಪಹರಿಸಿರುವೆಯೋ, ಈಗ ಬಂಧುಗಳೊಡನೆ, ಸೇನಾಸಮೇತನಾಗಿ ಆ ಬಲವನ್ನು ಪ್ರದರ್ಶಿಸು. ನಾಳೆ ಬೆಳಗಿನ ವೇಳೆಯಲ್ಲಿ ಪ್ರಾಕಾರ ತೋರಣಗಳಿಂದ ಕೂಡಿದ ಲಂಕೆಯನ್ನು ಹಾಗೂ ರಾಕ್ಷಸ ಬಲವನ್ನೂ ನನ್ನ ಬಾಣಗಳಿಂದ ನಾಶವಾಗುವುದನ್ನು ನೋಡುವೆ. ನಾನು ಭಯಂಕರವಾದ ಕೋಪವನ್ನು ಪ್ರಕಟಿಸಲಿರುವೆನು. ರಾವಣಾ! ನೀನು ಬಲ ವನ್ನಾಶ್ರಯಿಸಿ ಎದುರಿಸು.’ ॥20-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಇತ್ಯುಕ್ತ್ವೋಪರರಾಮಾಥ ರಾಮಃ ಕಮಲಲೋಚನಃ ।</p>
<p class="Shlok">ಏಕಸ್ಥಾನಗತಾ ಯತ್ರ ಚತ್ವಾರಃ ಪುರುಷರ್ಷಭಾಃ ॥ </p>
<p class="Shlok-Number">(ಶ್ಲೋಕ-24)</p>
<p class="Shlok">ಶ್ರೀರಾಮೋ ಲಕ್ಷ್ಮಣಶ್ಚೈವ ಸುಗ್ರೀವಶ್ಚ ವಿಭೀಷಣಃ ।</p>
<p class="Shlok">ಏತ ಏವ ಸಮರ್ಥಾಸ್ತೇ ಲಂಕಾಂ ನಾಶಯಿತುಂ ಪ್ರಭೋ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಉತ್ಪಾಟ್ಯ ಭಸ್ಮೀಕರಣೇ ಸರ್ವೇ ತಿಷ್ಠಂತು ವಾನರಾಃ ।</p>
<p class="Shlok">ತಸ್ಯ ಯಾದೃಗ್ ಬಲಂ ದೃಷ್ಟಂ ರೂಪಂ ಪ್ರಹರಣಾನಿ ಚ ॥ </p>
<p class="Shlok-Number">(ಶ್ಲೋಕ-26)</p>
<p class="Shlok">ವಧಿಷ್ಯತಿ ಪುರಂ ಸರ್ವಮೇಕಸ್ತಿಷ್ಠಂತು ತೇ ತ್ರಯಃ ।</p>
<p class="Shlok">ಪಶ್ಯ ವಾನರಸೇನಾಂ ತಾಮಸಂಖ್ಯಾತಾಂ ಪ್ರಪೂರಿತಾಮ್ ॥</p>
<p class="Text">ಹೀಗೆಂದು ತಿಳಿಸುವಂತೆ ಹೇಳಿ ಕಮಲಲೋಚನನಾದ ಶ್ರೀರಾಮನು ಸುಮ್ಮನಾದನು. ‘‘ಎಲೈ ಒಡೆಯಾ! ಪುರುಷಶ್ರೇಷ್ಠರಾದ ರಾಮ, ಲಕ್ಷ್ಮಣ, ಸುಗ್ರೀವ, ವಿಭೀಷಣ ಇವರು ನಾಲ್ವರು ಒಂದೇ ಜಾಗದಲ್ಲಿ ಕೂಡಿದವರಾದರೆ ಲಂಕೆಯನ್ನು ನಾಶಗೊಳಿಸುವುದಕ್ಕೆ ಇವರೇ ಸಮರ್ಥರಾಗಿರುವರು. ಉಳಿದ ಕಪಿಗಳು ಹಾಗಿರಲಿ ಅಥವಾ ಆ ಮೂವರು ಒಂದು ಕಡೆ ಇರಲಿ! ಶ್ರೀರಾಮನೊಬ್ಬನೇ ಸಾಕು. ಅವನ ಬಲ, ರೂಪ, ಆಯುಧಗಳನ್ನು ನಾನು ಕಂಡದ್ದಾಯಿತು. ಇಡಿಯ ಲಂಕೆಯನ್ನೆಲ್ಲ ಅವನೊಬ್ಬನೇ ನಾಶಗೊಳಿಸ ಬಲ್ಲನು. ರಾವಣೇಶ್ವರಾ! ಇದೋ ಲೆಕ್ಕವಿಲ್ಲದಷ್ಟು ಎಲ್ಲೆಡೆ ಹರಡಿಕೊಂಡಿರುವ ವಾನರ ಸೈನ್ಯವನ್ನು ನೋಡು. ॥23-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಗರ್ಜಂತಿ ವಾನರಾಸ್ತತ್ರ ಪಶ್ಯ ಪರ್ವತಸನ್ನಿಭಾಃ ।</p>
<p class="Shlok">ನ ಶಕ್ಯಾಸ್ತೇ ಗಣಯಿತುಂ ಪ್ರಾಧಾನ್ಯೇನ ಬ್ರವೀಮಿ ತೇ ॥</p>
<p class="Text">ಅಲ್ಲಿ ಬೆಟ್ಟಗಳಂತಿರುವ ಕಪಿಗಳು ಗರ್ಜಿಸುತ್ತಿರುವರು. ಅವರನ್ನೆಲ್ಲ ಎಣಿಸಲು ಸಾಧ್ಯವಿಲ್ಲ. ಅವರಲ್ಲಿ ಮುಖ್ಯ-ಮುಖ್ಯರಾದ ಕೆಲವರನ್ನು ನಿಮಗೆ ತಿಳಿಸುವೆನು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಏಷ ಯೋಽಭಿಮುಖೋ ಲಂಕಾಂ ನದಂಸ್ತಿಷ್ಠತಿ ವಾನರಃ ।</p>
<p class="Shlok">ಯೂಥಪಾನಾಂ ಸಹಸ್ರಾಣಾಂ ಶತೇನ ಪರಿವಾರಿತಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಸುಗ್ರೀವಸೇನಾಧಿಪತಿರ್ನೀಲೋ ನಾಮಾಗ್ನಿನಂದನಃ ।</p>
<p class="Shlok">ಏಷ ಪರ್ವತಶೃಂಗಾಭಃ ಪದ್ಮಕಿಂಜಲ್ಕಸನ್ನಿಭಃ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಸ್ಫೋಟಯತ್ಯಭಿಸಂರಬ್ಧೋ ಲಾಂಗೂಲಂ ಚ ಪುನಃ ಪುನಃ ।</p>
<p class="Shlok">ಯುವರಾಜೋಂಗದೋ ನಾಮ ವಾಲಿಪುತ್ರೋಽತಿವೀರ್ಯವಾನ್ ॥</p>
<p class="Text">ನೋಡು, ಈ ವಾನರನು ಲಂಕೆಯನ್ನು ನೋಡುತ್ತಾ ಆಗಾಗ ಗರ್ಜಿಸುತ್ತಿರುವನು, ಒಂದು ಲಕ್ಷ ಯೂಥಪತಿಗಳಿಂದ ಸುತ್ತುವರಿದು, ವಾನರರಾಜನಾದ ಸುಗ್ರೀವನ ಸೇನಾಪತಿ ಅಗ್ನಿನಂದನ ನೀಲ ನೆಂಬುವನು. ಅದೋ ಪರ್ವತ ಶಿಖರದಂತೆ ಎತ್ತರವಾಗಿದ್ದು, ಕಮಲದ ಕೇಸರದಂತೆ ಕಾಂತಿಯುಳ್ಳವನಾಗಿ, ಮತ್ತೆ-ಮತ್ತೆ ಕಾರ್ಯಾಭಿಮುಖನಾಗಿ ಬಾಲವನ್ನು ಆಗಾಗ ಕೊಡಹುತ್ತಾ ಇರುವವನು ವಾಲಿಯ ಮಗನಾದ ಮಹಾಬಲಶಾಲಿ ಯುವರಾಜ ಅಂಗದನೆಂಬುವನು. ॥28-30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಯೇನ ದೃಷ್ಟಾ ಜನಕಜಾ ರಾಮಸ್ಯಾತೀವವಲ್ಲಭಾ ।</p>
<p class="Shlok">ಹನೂಮಾನೇಷ ವಿಖ್ಯಾತೋ ಹತೋ ಯೇನ ತವಾತ್ಮಜಃ ॥</p>
<p class="Text">ರಾಮನ ಪ್ರಾಣ ಪ್ರಿಯಳಾದ ಜನಕನಂದಿನಿ ಸೀತೆಯನ್ನು ಕಂಡು, ನಿನ್ನ ಮಗ ಅಕ್ಷಕುಮಾರನನ್ನು ಕೊಂದಿರುವ ವಿಖ್ಯಾತನಾದ ಹನುಮಂತ ಇವನೇ ಆಗಿದ್ದಾನೆ. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಶ್ವೇತೋ ರಜತಸಂಕಾಶೋ ಮಹಾಬುದ್ಧಿಪರಾಕ್ರಮಃ ।</p>
<p class="Shlok">ತೂರ್ಣಂ ಸುಗ್ರೀವಮಾಗಮ್ಯ ಪುನರ್ಗಚ್ಛತಿ ವಾನರಃ ॥ </p>
<p class="Shlok-Number">(ಶ್ಲೋಕ-33)</p>
<p class="Shlok">ಯಸ್ತ್ವೇಷ ಸಿಂಹಸಂಕಾಶಃ ಪಶ್ಯತ್ಯತುಲವಿಕ್ರಮಃ ।</p>
<p class="Shlok">ರಂಭೋ ನಾಮ ಮಹಾಸತ್ತ್ವೋ ಲಂಕಾಂ ನಾಶಯಿತುಂ ಕ್ಷಮಃ ॥</p>
<p class="Text">ಇನ್ನು ಬೆಳ್ಳಗಿದ್ದು ಬೆಳ್ಳಿಯಂತೆ ಹೊಳೆಯುತ್ತಿರುವ, ಮಹಾಬುದ್ಧಿಶಾಲಿಯೂ, ಆಗಾಗ್ಗೆ ಸುಗ್ರೀವನ ಬಳಿಗೆ ಹೋಗಿ ಬಂದು ಮಾತಾಡುತ್ತಿರುವವನು ಸಿಂಹ ಪರಾಕ್ರಮನಾದ, ಅಪರಿಮಿತ ಬಲಶಾಲಿಯಾದ ರಂಭನೆಂಬ ಮಹಾಕಪಿಯು ಲಂಕೆಯನ್ನು ನಾಶಗೊಳಿಸಲು ಇವನೊಬ್ಬನೇ ಸಮರ್ಥನಾಗಿದ್ದಾನೆ. ॥32-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಏಷ ಪಶ್ಯತಿ ವೈ ಲಂಕಾಂ ದಿಧಕ್ಷನ್ನಿವ ವಾನರಃ ।</p>
<p class="Shlok">ಶರಭೋ ನಾಮ ರಾಜೇಂದ್ರ ಕೋಟಿಯೂಥಪನಾಯಕಃ ॥</p>
<p class="Text">ಎಲೈ ರಾಜೇಂದ್ರಾ! ಲಂಕೆಯನ್ನು ಸುಟ್ಟುಬಿಡುವವನಂತೆ ನೋಡುತ್ತಿರುವ ಇನ್ನೊಬ್ಬನಿವನು ಕೋಟಿ ಯೂಥಪತಿಗಳಿಗೆ ನಾಯಕನಾದ ‘ಶರಭ’ನೆಂಬುವನು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಪನಸಶ್ಚ ಮಹಾವೀರ್ಯೋ ಮೈಂದಶ್ಚ ದ್ವಿವಿದಸ್ತಥಾ ।</p>
<p class="Shlok">ನಲಶ್ಚ ಸೇತುಕರ್ತಾಸೌ ವಿಶ್ವಕರ್ಮಸುತೋ ಬಲೀ ॥ </p>
<p class="Shlok-Number">(ಶ್ಲೋಕ-36)</p>
<p class="Shlok">ವಾನರಾಣಾಂ ವರ್ಣನೇ ವಾ ಸಂಖ್ಯಾನೇ ವಾ ಕ ಈಶ್ವರಃ ।</p>
<p class="Shlok">ಶೂರಾಃ ಸರ್ವೇ ಮಹಾಕಾಯಾಃ ಸರ್ವೇ ಯುದ್ಧಾಭಿಕಾಂಕ್ಷಿಣಃ ॥</p>
<p class="Text">ಇವರಲ್ಲದೆ ಮಹಾವೀರ್ಯಶಾಲಿಯಾದ ಪನಸ, ಮೈಂದ, ದ್ವಿವಿದ, ಸೇತುವನ್ನು ಕಟ್ಟಿದ ವಿಶ್ವಕರ್ಮನ ಮಗನಾದ ಬಲಶಾಲಿಯಾದ ನಳ, ಇವರೆಲ್ಲರೂ ಮುಖ್ಯ-ಮುಖ್ಯ ಯೋಧರಾಗಿದ್ದಾರೆ. ಈ ವಾನರರನ್ನು ವರ್ಣಿಸುವುದಕ್ಕಾಗಲೀ, ಎಣಿಸುವುದಕ್ಕಾಗಲಿ ಯಾವಾತನು ಸಮರ್ಥನಾದಾನು? ಮಹಾಶರೀರಿಗಳಾದ ಇವರೆಲ್ಲರೂ ಶೂರರೂ ಯುದ್ಧವನ್ನು ಬಯಸುವವರಾಗಿದ್ದಾರೆ. ॥35-36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಶಕ್ತಾಃ ಸರ್ವೇ ಚೂರ್ಣಯಿತುಂ ಲಂಕಾಂ ರಕ್ಷೋಗಣೈಃ ಸಹ ।</p>
<p class="Shlok">ಏತೇಷಾಂ ಬಲಸಂಖ್ಯಾನಂ ಪ್ರತ್ಯೇಕಂ ವಚ್ಮಿ ತೇ ಶೃಣು ॥</p>
<p class="Text">ರಾಕ್ಷಸರ ಸಮೇತ ವಾದ ಲಂಕೆಯನ್ನು ಪುಡಿಮಾಡಿಬಿಡಲು ಇವರೆಲ್ಲರೂ ಸಮರ್ಥರಾಗಿರುವರು. ಇವರುಗಳ ಸೈನ್ಯದ ಗಣನೆಯನ್ನು ಬೇರೆ-ಬೇರೆಯಾಗಿ ಹೇಳುವೆನು, ಕೇಳಿ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಏಷಾಂ ಕೋಟಿಸಹಸ್ರಾಣಿ ನವ ಪಂಚ ಚ ಸಪ್ತ ಚ ।</p>
<p class="Shlok">ತಥಾ ಶಂಖಸಹಸ್ರಾಣಿ ತಥಾರ್ಬುದಶತಾನಿ ಚ ॥ </p>
<p class="Text">ಇವರು ಗಳಲ್ಲಿ ಪ್ರತಿಯೊಬ್ಬರ ಕೈಕೆಳಗೆ ಇಪ್ಪತ್ತೊಂದು ಸಾವಿರ ಕೋಟಿ, ಸಾವಿರಾರು ಶಂಖ, ನೂರಾರು ಅರ್ಬುದ ಅಂದರೆ ಅಸಂಖ್ಯಾಕ ಸೈನ್ಯವಿದೆ. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಸುಗ್ರೀವಸಚಿವಾನಾಂ ತೇ ಬಲಮೇತತ್ಪ್ರಕೀರ್ತಿತಮ್ ।</p>
<p class="Shlok">ಅನ್ಯೇಷಾಂ ತು ಬಲಂ ನಾಹಂ ವಕ್ತುಂ ಶಕ್ತೋಸ್ಮಿ ರಾವಣ ॥</p>
<p class="Text">‘‘ಎಲೈ ರಾವಣೇಶ್ವರಾ ! ಇದಾದರೋ ನಾನು ಸುಗ್ರೀವನ ಮಂತ್ರಿಗಳ ಸೈನ್ಯವನ್ನು ಮಾತ್ರ ಹೇಳಿರುವೆನು. ಇವರಲ್ಲದೆ ಇನ್ನುಳಿದವರ ಸೈನ್ಯವನ್ನು ಎಣಿಸಲು ನಾನು ಸಮರ್ಥನಲ್ಲ. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ರಾಮೋ ನ ಮಾನುಷಃ ಸಾಕ್ಷಾದಾದಿನಾರಾಯಣಃ ಪರಃ ।</p>
<p class="Shlok">ಸೀತಾ ಸಾಕ್ಷಾಜ್ಜಗದ್ಧೇತುಃ ಚಿಚ್ಛಕ್ತಿರ್ಜಗದಾತ್ಮಿಕಾ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ತಾಭ್ಯಾ ಮೇವ ಸಮುತ್ಪನ್ನಂ ಜಗತ್ಸ್ಥಾವರಜಂಗಮಮ್ ।</p>
<p class="Shlok">ತಸ್ಮಾದ್ರಾಮಶ್ಚ ಸೀತಾ ಚ ಜಗತಸ್ತಸ್ಥುಷಶ್ಚ ತೌ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಪಿತರೌ ಪೃಥಿವೀಪಾಲ ತಯೋರ್ವೈರೀ ಕಥಂ ಭವೇತ್ ।</p>
<p class="Shlok">ಅಜಾನತಾ ತ್ವಯಾನೀತಾ ಜಗನ್ಮಾತೈವ ಜಾನಕೀ ॥</p>
<p class="Text">ಎಲೈ ಭೂಪಾಲನೆ! ರಾಮನೂ ಕೂಡ ಸಾಮಾನ್ಯ ಮನುಷ್ಯನಲ್ಲ. ಅವನು ಸಾಕ್ಷಾತ್ ಆದಿನಾರಾಯಣ ಪರಮಾತ್ಮನಾಗಿದ್ದಾನೆ. ಸೀತೆಯಾದರೋ ಜಗದ್ವ್ಯಾಪಿನಿಯಾದ, ಜಗತ್ಕಾರಣಳಾದ ಚಿಚ್ಛಕ್ತಿರೂಪಳು. ಇವರಿಬ್ಬರಿಂದಲೇ ಸ್ಥಾವರ ಜಂಗಮಾತ್ಮಕ (ಜಡ-ಚೇತನ)ವಾದ ಪ್ರಪಂಚವೆಲ್ಲವೂ ಉಂಟಾಗಿರುವುದು. ಆದ್ದರಿಂದ ರಾಮನೂ, ಸೀತೆಯೂ ಈ ಜಡ-ಚೇತನರಾದ ಎಲ್ಲ ಪ್ರಾಣಿಗಳಿಗೂ ತಂದೆ-ತಾಯಿಯರಾಗಿದ್ದಾರೆ. ಇವರಿಗೆ ಯಾರಾದರೂ ಹೇಗೆ ವೈರಿಗಳಾಗುವರು? ನೀನಾದರೋ ಈ ವಿಷಯವನ್ನು ಅರಿಯದೆ ಲೋಕಮಾತೆಯಾದ ಸೀತೆಯನ್ನು ಕದ್ದು ತಂದಿರುವೆಯಲ್ಲ! ॥40-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಕ್ಷಣನಾಶಿನಿ ಸಂಸಾರೇ ಶರೀರೇ ಕ್ಷಣಭಂಗುರೇ ।</p>
<p class="Shlok">ಪಂಚಭೂತಾತ್ಮಕೇ ರಾಜಂಶ್ಚತುರ್ವಿಂಶತಿತತ್ತ್ವಕೇ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಮಲಮಾಂಸಾಸ್ಥಿದುರ್ಗಂಧಭೂಯಿಷ್ಠೇಽಹಂಕೃತಾಲಯೇ </p>
<p class="Shlok">ಕೈವಾಸ್ಥಾ ವ್ಯತಿರಿಕ್ತಸ್ಯ ಕಾಯೇ ತವ ಜಡಾತ್ಮಕೇ ॥ </p>
<p class="Text">ಕ್ಷಣಕಾಲವಿದ್ದು ಮರೆಯಾಗುವ ಈ ಸಂಸಾರದಲ್ಲಿ ಕ್ಷಣಭಂಗುರವೂ, ಪಂಚಭೂತಾತ್ಮಕವೂ, ಇಪ್ಪತ್ತನಾಲ್ಕು<span class="char-style-override-5">*</span> ತತ್ತ್ವರೂಪವೂ, ಮಲ, ಮಾಂಸ, ಅಸ್ತಿ, ದುರ್ವಾಸನೆ ಇವುಗಳಿಂದ ಕೂಡಿದ ಅಹಂಕಾರಾಶ್ರಯವಾದ ಜಡರೂಪವಾದ ನಿನ್ನ ದೇಹದಲ್ಲಿ ನಂಬಿಕೆಯಾದರೂ ಏನಿದ್ದೀತು? ನೀನಾದರೋ ಇದರಿಂದ ಸರ್ವಥಾ ಬೇರೆಯಾಗಿರುವೆ. ॥43-44॥</p>
<p class="Footnotes"><span class="char-style-override-6">* </span>ಪ್ರಕೃತಿ, ಬುದ್ಧಿ, ಅಹಂಕಾರ, ಹನ್ನೊಂದು ಇಂದ್ರಿಯಗಳು, ಪಂಚಭೂತಗಳು ಹಾಗೂ ಶಬ್ದ ಸ್ಪರ್ಶಾದಿ ಐದು ವಿಷಯಗಳೂ, ಇವೆಲ್ಲ ಸೇರಿ ಇಪ್ಪತ್ತನಾಲ್ಕು ತತ್ತ್ವಗಳೆಂದು ಹೇಳಲ್ಪಡುತ್ತವೆ.</p>
<p class="Shlok-Number">(ಶ್ಲೋಕ-45)</p>
<p class="Shlok">ಯತ್ಕೃತೇ ಬ್ರಹ್ಮಹತ್ಯಾದಿಪಾತಕಾನಿ ಕೃತಾನಿ ತೇ ।</p>
<p class="Shlok">ಭೋಗಭೋಕ್ತಾ ತು ಯೋ ದೇಹಃ ಸ ದೇಹೋಽತ್ರ ಪತಿಷ್ಯತಿ ॥</p>
<p class="Text">ಯಾವ ದೇಹಸುಖಕ್ಕಾಗಿ ಬ್ರಹ್ಮಹತ್ಯೆಯೇ ಮುಂತಾದ ಪಾಪಗಳನ್ನು ಮಾಡಿರುವೆಯೋ, ಭೋಗವನ್ನ ನುಭವಿಸುವ ಶರೀರವು ಇಲ್ಲಿಯೇ ಬಿದ್ದು ಹೋಗಲಿದೆ. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಪುಣ್ಯಪಾಪೇ ಸಮಾಯಾತೇ ಜೀವೇನ ಸುಖದುಃಖಯೋಃ ।</p>
<p class="Shlok">ಕಾರಣೇ ದೇಹಯೋಗಾದಿನಾತ್ಮನಃ ಕುರುತೋಽನಿಶಮ್ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಯಾವದ್ದೇಹೋಽಸ್ಮಿ ಕರ್ತಾಸ್ಮೀತ್ಯಾತ್ಮಾಹಂಕುರುತೇಽವಶಃ ।</p>
<p class="Shlok">ಅಧ್ಯಾಸಾತ್ತಾವದೇವ ಸ್ಯಾಜ್ಜನ್ಮನಾಶಾದಿಸಂಭವಃ ॥</p>
<p class="Text">ಸುಖ-ದುಃಖಗಳಿಗೆ ಕಾರಣವಾದ ಪಾಪ-ಪುಣ್ಯಗಳು ಮಾತ್ರ ಜೀವನೊಡನೆ ಬರುವುವು. ಇವುಗಳೇ ದೇಹಾದಿಗಳನ್ನುಂಟು ಮಾಡುವುದಕ್ಕೆ ಕಾರಣಗಳಾಗಿಯಾವಾಗಲೂ ಹಿಂಬಾಲಿಸುವುವು. ಅವಿದ್ಯೆಗೆ ಬದ್ಧನಾಗಿ ನಾನು ದೇಹವು ಎಂದೂ, ನಾನು ಕರ್ತೃವೆಂದೂ ಆತ್ಮನು ಅಹಂಕಾರಾವಿಷ್ಟನಾಗಿ ದೇಹಾತ್ಮ ಧ್ಯಾಸವಿರುವವರೆಗೆ ಜನ್ಮಮರಣಗಳು ಸಂಭವಿಸುತ್ತಿರುವುವು. ॥46-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ತಸ್ಮಾತ್ತ್ವಂ ತ್ಯಜ ದೇಹಾದಾವಭಿಮಾನಂ ಮಹಾಮತೇ ।</p>
<p class="Shlok">ಆತ್ಮಾತಿನಿರ್ಮಲಃ ಶುದ್ಧೋ ವಿಜ್ಞಾನಾತ್ಮಾಚಲೋಽವ್ಯಯಃ ॥</p>
<p class="Text">ಆದ್ದರಿಂದ ಎಲೈ ಬುದ್ಧಿಶಾಲಿಯೆ! ದೇಹಾದಿಗಳಲ್ಲಿ ಅಭಿಮಾನವನ್ನು ಬಿಟ್ಟುಬಿಡು. ಆತ್ಮನಾದರೋ ಅತ್ಯಂತ ನಿರ್ಮಲ, ಶುದ್ಧ ಸ್ವರೂಪ, ವಿಜ್ಞಾನ ಮಯ, ಅವಿಚಲ ಹಾಗೂ ಅವಿಕಾರಿಯಾಗಿದ್ದಾನೆ. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಸ್ವಾಜ್ಞಾನವಶತೋ ಬಂಧಂ ಪ್ರತಿಪದ್ಯ ವಿಮುಹ್ಯತಿ ।</p>
<p class="Shlok">ತಸ್ಮಾತ್ತ್ವಂ ಶುದ್ಧಭಾವೇನ ಜ್ಞಾತ್ವಾತ್ಮಾನಂ ಸದಾ ಸ್ಮರ ॥</p>
<p class="Text">ತನ್ನ ಅಜ್ಞಾನದ ಕಾರಣವೇ ಅವನು ಬಂಧನದಲ್ಲಿ ಬಿದ್ದು ಮೋಹವನ್ನು ಪಡೆಯುತ್ತಾನೆ. ಆದ್ದರಿಂದ ನೀನು ಶುದ್ಧ ಭಾವದಿಂದ ಆತ್ಮವನ್ನು ಅರಿತುಕೊಂಡು ಅದನ್ನೇ ಯಾವಾಗಲೂ ಸ್ಮರಿಸು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ವಿರತಿಂ ಭಜ ಸರ್ವತ್ರ ಪುತ್ರದಾರಗೃಹಾದಿಷು ।</p>
<p class="Shlok">ನಿರಯೇಷ್ವಪಿ ಭೋಗಃ ಸ್ಯಾಚ್ಛ್ವಶೂಕರತನಾವಪಿ ॥</p>
<p class="Text">ಪತ್ನೀ, ಪುತ್ರ, ಮನೆ ಮುಂತಾದವುಗಳಲ್ಲಿ ವೈರಾಗ್ಯವನ್ನು ಹೊಂದು ವವನಾಗು. ಏಕೆಂದರೆ ಭೋಗಗಳಾದರೋ ನಾಯಿ, ಹಂದಿ ಮುಂತಾದ ಯೋನಿಗಳಲ್ಲಿ ಹಾಗೂ ನರಕಾದಿಗಳಲ್ಲಿಯೂ ಸಿಗಬಲ್ಲವು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ದೇಹಂ ಲಬ್ದ್ವಾ ವಿವೇಕಾಢ್ಯಂ ದ್ವಿಜತ್ವಂ ಚ ವಿಶೇಷತಃ ।</p>
<p class="Shlok">ತತ್ರಾಪಿ ಭಾರತೇ ವರ್ಷೇ ಕರ್ಮಭೂಮೌ ಸುದುರ್ಲಭಮ್ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಕೋ ವಿದ್ವಾನಾತ್ಮಸಾತ್ಕೃತ್ವಾ ದೇಹಂ ಭೋಗಾನುಗೋ ಭವೇತ್ ।</p>
<p class="Shlok">ಅತಸ್ತ್ವಂ ಬ್ರಾಹ್ಮಣೋ ಭೂತ್ವಾ ಪೌಲಸ್ತ್ಯತನಯಶ್ಚ ಸನ್ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಅಜ್ಞಾನೀವ ಸದಾ ಭೋಗಾನನುಧಾವಸಿ ಕಿಂ ಮುಧಾ ।</p>
<p class="Shlok">ಇತಃ ಪರಂ ವಾ ತ್ಯಕ್ತ್ವಾ ತ್ವಂ ಸರ್ವಸಂಗಂ ಸಮಾಶ್ರಯ ॥ </p>
<p class="Shlok-Number">(ಶ್ಲೋಕ-54)</p>
<p class="Shlok">ರಾಮಮೇವ ಪರಾತ್ಮಾನಂ ಭಕ್ತಿಭಾವೇನ ಸರ್ವದಾ ।</p>
<p class="Shlok">ಸೀತಾಂ ಸಮರ್ಪ್ಯ ರಾಮಾಯ ತತ್ಪಾದಾನುಚರೋ ಭವ ॥</p>
<p class="Text">ಸದಸದ್-ವಿವೇಕ ಬುದ್ಧಿಯಿಂದ ಕೂಡಿದ ಮನುಷ್ಯ ಶರೀರಪಡೆದರೂ, ಅದರಲ್ಲಿಯೂ ವಿಶೇಷವಾಗಿ ಬ್ರಾಹ್ಮಣ್ಯವನ್ನು ಪಡೆದು, ದುರ್ಲಭವಾದ ಕರ್ಮಭೂಮಿ ಭಾರತವರ್ಷದಲ್ಲಿ ಹುಟ್ಟಿದಯಾವ ಬುದ್ಧಿವಂತನು ತಾನೇ ದೇಹದಲ್ಲಿ ಆತ್ಮಬುದ್ಧಿಯನ್ನಿರಿಸಿ ಭೋಗಗಳ ಬೆನ್ನು ಹತ್ತುವನು? ಆದ್ದರಿಂದ ನೀನು ಬ್ರಾಹ್ಮಣನಾಗಿದ್ದುಕೊಂಡು ಜೊತೆಗೆ ಪೌಲಸ್ತ್ಯನಂದನ ವಿಶ್ರವಸ್ಸುವಿನ ಮಗನಾಗಿದ್ದು, ಅಜ್ಞಾನಿಯಂತೆ ಯಾವಾಗಲೂ ಭೋಗಗಳನ್ನು ಅನುಸರಿಸಿಕೊಂಡು ವ್ಯರ್ಥವಾಗಿ ಏಕೆ ಓಡುತ್ತಿರುವೆ? ಇನ್ನು ಮುಂದೆಯಾದರೂ ನೀನು ಎಲ್ಲ ಆಸಕ್ತಿಗಳನ್ನು ಬಿಟ್ಟು ಪರಮಾತ್ಮನಾದ ರಾಮನನ್ನೇ ಭಕ್ತಿಭಾವದಿಂದ ಆಶ್ರಯಿಸಿರಿ. ರಾಮನಿಗೆ ಸೀತೆಯನ್ನು ಒಪ್ಪಿಸಿ ಅವನ ಪಾದಸೇವಕನಾಗಿ ಬದುಕಿಕೊ. ॥51-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ವಿಮುಕ್ತಃ ಸರ್ವಪಾಪೇಭ್ಯೋ ವಿಷ್ಣುಲೋಕಂ ಪ್ರಯಾಸ್ಯಸಿ ।</p>
<p class="Shlok">ನೋ ಚೇದ್ಗಮಿಷ್ಯಸೇಽಧೋಽಧಃ ಪುನರಾವೃತ್ತಿವರ್ಜಿತಃ ।</p>
<p class="Shlok">ಅಂಗೀಕುರುಷ್ವ ಮದ್ವಾಕ್ಯಂ ಹಿತಮೇವ ವದಾಮಿ ತೇ ॥ </p>
<p class="Text">ನೀನು ಹೀಗೆ ಮಾಡಿದರೆ ಎಲ್ಲ ಪಾಪಗಳಿಂದ ಬಿಡುಗಡೆ ಹೊಂದಿ ವಿಷ್ಣುಲೋಕಕ್ಕೆ ಹೋಗುವೆ. ಹಾಗಿಲ್ಲ ವಾದರೆ ಸದ್ಗತಿಗೆ ಹಿಂದಿರುಗದ ಸ್ಥಿತಿಯಲ್ಲಿ ಕೆಳ-ಕೆಳಕ್ಕೆ ಹೋಗಿ ಬಿಡುವೆ. ತನ್ನ ಉದ್ಧಾರಮಾಡಿಕೊಳ್ಳುವಂತಹ ಈ ಮಾನವ ಶರೀರವು ಪುನಃ ದೊರೆಯಲಾರದು. ನಾನು ನಿನ್ನ ಹಿತದ ಮಾತನ್ನೇ ಹೇಳುತ್ತಿರುವೆನು, ಇದನ್ನು ಒಪ್ಪಿಕೊ. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಸತ್ಸಂಗತಿಂ ಕುರು ಭಜಸ್ವ ಹರಿಂ ಶರಣ್ಯಂ </p>
<p class="Shlok">ಶ್ರೀರಾಘವಂ ಮರಕತೋಪಲಕಾಂತಿಕಾಂತಮ್ ।</p>
<p class="Shlok">ಸೀತಾಸಮೇತಮನಿಶಂ ಧೃತಚಾಪಬಾಣಂ </p>
<p class="Shlok">ಸುಗ್ರೀವಲಕ್ಷ್ಮಣವಿಭೀಷಣಸೇವಿತಾಂಘ್ರಿಮ್ ॥</p>
<p class="Text">ಎಲೈ ರಾವಣೇಶ್ವರಾ! ನೀನು ಯಾವಾಗಲೂ ಸತ್ಸಂಗವನ್ನು ಮಾಡು ಹಾಗೂ ನೀಲ ವಜ್ರದಂತೆ ಕಾಂತಿಯುಳ್ಳ ಸೀತಾ ಸಮೇತನಾದ, ಧನುರ್ಬಾಣಗಳನ್ನು ಧರಿಸಿರುವ, ಸುಗ್ರೀವ, ಲಕ್ಷ್ಮಣ ವಿಭೀಷಣಾದಿಗಳಿಂದ ಸೇವಿತವಾದ ಪಾದಗಳುಳ್ಳ, ಶರಣ್ಯನಾದ ಶ್ರೀಹರಿಯನ್ನು (ಶ್ರೀರಾಮನನ್ನು) ಯಾವಾಗಲೂ ಭಜಿಸುವವನಾಗು. ॥56॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಚತುರ್ಥಃ ಸರ್ಗಃ ॥4॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-5">ಐದನೆಯ ಸರ್ಗ</p>
<p class="description">ಶುಕನ ಪೂರ್ವ ಚರಿತ್ರೆ, ಮಾಲ್ಯವಂತನು ರಾವಣನಿಗೆ ಸಮಜಾಯಿಸುವುದು ಹಾಗೂ ವಾನರ-ರಾಕ್ಷಸ ಸಂಗ್ರಾಮ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ </p>
<p class="Shlok">ಶ್ರುತ್ವಾ ಶುಕಮುಖೋದ್ಗೀತಂ ವಾಕ್ಯಮಜ್ಞಾನನಾಶನಮ್ ।</p>
<p class="Shlok">ರಾವಣಃ ಕ್ರೋಧತಾಮ್ರಾಕ್ಷೋ ದಹನ್ನಿವ ತಮಬ್ರವೀತ್ ॥ </p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗಿರಿಜೆ! ಶುಕನ ಮುಖದಿಂದ ಹೊರಬಂದ ಅಜ್ಞಾನನಾಶಕವಾದ ಮಾತನ್ನು ಕೇಳಿ, ರಾವಣನು ಕೋಪದಿಂದ ಕೆಂಗಣ್ಣನಾಗಿ ಸುಡುವವನಂತೆ ನೋಡುತ್ತಾ ಹೀಗೆಂದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಅನುಜೀವ್ಯ ಸುದುರ್ಬುದ್ಧೇ ಗುರುವದ್ಭಾಷಸೇ ಕಥಮ್ ।</p>
<p class="Shlok">ಶಾಸಿತಾಹಂ ತ್ರಿಜಗತಾಂ ತ್ವಂ ಮಾಂ ಶಿಕ್ಷನ್ನ ಲಜ್ಜಸೇ ॥</p>
<p class="Text">‘‘ಎಲವೋ, ದುರ್ಬುದ್ಧಿಯೆ! ನನ್ನ ಆಶ್ರಿತನಾಗಿ, ನನ್ನ ಅನ್ನ ತಿಂದು ಬದುಕುವ ನೀನು ಗುರುವಿನಂತೆ ಮಾತಾಡುತ್ತಿರುವೆಯಲ್ಲ? ಮೂರು ಲೋಕಗಳಿಗೂ ಒಡೆಯನಾದ ನನಗೆ ಬುದ್ದಿ ಹೇಳಲು ನಿನಗೆ ನಾಚಿಕೆಯಾಗುವುದಿಲ್ಲವೆ? ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಇದಾನೀಮೇವ ಹನ್ಮಿ ತ್ವಾಂ ಕಿಂತು ಪೂರ್ವಕೃತಂ ತವ ।</p>
<p class="Shlok">ಸ್ಮರಾಮಿ ತೇನ ರಕ್ಷಾಮಿ ತ್ವಾಂ ಯದ್ಯಪಿ ವಧೋಚಿತಮ್ ॥</p>
<p class="Text">ನಿನ್ನನ್ನು ಈಗಲೇ ಕೊಲ್ಲುತ್ತಿದ್ದೆ. ಆದರೆ ನೀನು ಹಿಂದೆ ಮಾಡಿದ ಉಪಕಾರವನ್ನು ನೆನೆದು ವಧಾರ್ಹನಾದರೂ ಕೂಡ ನಿನ್ನನ್ನು ಬಿಟ್ಟು ಬಿಟ್ಟಿರುವೆನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಇತೋ ಗಚ್ಛ ವಿಮೂಢ ತ್ವಮೇವಂ ಶ್ರೋತುಂ ನ ಮೇ ಕ್ಷಮಮ್ ।</p>
<p class="Shlok">ಮಹಾಪ್ರಸಾದ ಇತ್ಯುಕ್ತ್ವಾ ವೇಪಮಾನೋ ಗೃಹಂ ಯಯೌ ॥</p>
<p class="Text">ಎಲೈ ಮೂಢನೆ! ಕೂಡಲೇ ಇಲ್ಲಿಂದ ತೊಲಗು. ಹೀಗೆಲ್ಲ ಹರಟುವ ನಿನ್ನ ಮಾತನ್ನು ನಾನು ಕೇಳಲಿಚ್ಛಿಸುವುದಿಲ್ಲ.’’ ರಾವಣನ ಮಾತನ್ನು ಕೇಳಿದ ಶುಕನು ‘ಮಹಾಪ್ರಸಾದ’ ಎಂದು ಹೇಳಿ ನಡುಗುತ್ತಾ ಮನೆಗೆ ಹೊರಟು ಹೋದನು.॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಶುಕೋಽಪಿ ಬ್ರಾಹ್ಮಣಃ ಪೂರ್ವಂ ಬ್ರಹ್ಮಿಷ್ಠೋ ಬ್ರಹ್ಮವಿತ್ತಮಃ ।</p>
<p class="Shlok">ವಾನಪ್ರಸ್ಥವಿಧಾನೇನ ವನೇ ತಿಷ್ಠನ್ ಸ್ವಕರ್ಮಕೃತ್ ॥ </p>
<p class="Text">ಹಿಂದಿನ ಜನ್ಮದಲ್ಲಿ ಮಹಾಮತಿಯಾದ ಶುಕನೂ ಕೂಡ ವೇದನಿಷ್ಠನಾದ ಬ್ರಾಹ್ಮಣನಾಗಿದ್ದನು. ವಾನಪ್ರಸ್ಥಾಶ್ರಮದಲ್ಲಿದ್ದುಕೊಂಡು ತಮ್ಮ ಧರ್ಮ-ಕರ್ಮಗಳಲ್ಲಿ ತತ್ಪರನಾಗಿದ್ದು ಕಾಡಿನಲ್ಲಿ ವಾಸಿಸುತ್ತಿದ್ದನು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ದೇವಾನಾಮಭಿವೃದ್ಧ್ಯರ್ಥಂ ವಿನಾಶಾಯ ಸುರದ್ವಿಷಾಮ್ ।</p>
<p class="Shlok">ಚಕಾರ ಯಜ್ಞವಿತತಿಮವಿಚ್ಛಿನ್ನಾಂ ಮಹಾಮತಿಃ ॥</p>
<p class="Text">ಮಹಾಮತಿಯಾದ ಇವನು ದೇವತೆಗಳ ವೃದ್ಧಿ ಹಾಗೂ ರಾಕ್ಷಸರ ವಿನಾಶಕ್ಕಾಗಿ ಒಂದೇ ಸಮನೆ ಅನೇಕ ದೊಡ್ಡ-ದೊಡ್ಡ ಯಜ್ಞಗಳನ್ನು ಮಾಡುತ್ತಿದ್ದನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ರಾಕ್ಷಸಾನಾಂ ವಿರೋಧೋಽಭೂಚ್ಛುಕೋ ದೇವಹಿತೋದ್ಯತಃ ।</p>
<p class="Shlok">ವಜ್ರದಂಷ್ಟ್ರ ಇತಿ ಖ್ಯಾತಸ್ತತ್ರೈಕೋ ರಾಕ್ಷಸೋ ಮಹಾನ್ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಅಂತರಂ ಪ್ರೇಪ್ಸುರಾತಿಷ್ಠತ್ ಶುಕಾಪಕರಣೋದ್ಯತಃ ।</p>
<p class="Shlok">ಕದಾಚಿದಾಗತೋಽಗಸ್ತ್ಯಸ್ತಸ್ಯಾಶ್ರಮಪದಂ ಮುನೇಃ ॥ </p>
<p class="Text">ಆದ್ದರಿಂದ ದೇವತೆಗಳ ಹಿತದಲ್ಲಿ ತೊಡಗಿರುವ ಕಾರಣ ಶುಕನ ಕುರಿತು ರಾಕ್ಷಸರಲ್ಲಿ ವಿರೋಧ ಉಂಟಾಯಿತು. ಆಗ ರಾಕ್ಷಸರಲ್ಲೊಬ್ಬನಾದ ವಜ್ರದಂಷ್ಟ್ರನೆಂದು ಖ್ಯಾತನಾದವನು ಶುಕನಿಗೆ ಅಪಕಾರವನ್ನೆಸಗಲು ಸಮಯ ಕಾಯುತ್ತಿದ್ದನು. ಒಮ್ಮೆ ಶುಕಮುನಿಯ ಆಶ್ರಮಕ್ಕೆ ಮಹರ್ಷಿ ಅಗಸ್ತ್ಯರು ಬಂದರು. ॥7-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ತೇನ ಸಂಪೂಜಿತೋಽಗಸ್ತ್ಯೋ ಭೋಜನಾರ್ಥಂ ನಿಮಂತ್ರಿತಃ ।</p>
<p class="Shlok">ಗತೇ ಸ್ನಾತುಂ ಮುನೌ ಕುಂಭಸಂಭವೇ ಪ್ರಾಪ್ಯ ಚಾಂತರಮ್ ॥ </p>
<p class="Shlok-Number">(ಶ್ಲೋಕ-10)</p>
<p class="Shlok">ಅಗಸ್ತ್ಯರೂಪಧೃಕ್ ಸೋಽಪಿ ರಾಕ್ಷಸಃ ಶುಕಮಬ್ರವೀತ್ ।</p>
<p class="Shlok">ಯದಿ ದಾಸ್ಯಸಿ ಮೇ ಬ್ರಹ್ಮನ್ ಭೋಜನಂ ದೇಹಿ ಸಾಮಿಷಮ್ ॥</p>
<p class="Text">ಶುಕನು ಅಗಸ್ತ್ಯರನ್ನು ಪೂಜಿಸಿ, ಅವರನ್ನು ಊಟಕ್ಕಾಗಿ ನಿಮಂತ್ರಣ ನೀಡಿದನು. ಅಗಸ್ತ್ಯರು ಸ್ನಾನಕ್ಕಾಗಿ ಹೋದ ಸಮಯವನ್ನು ಸಾಧಿಸಿ ವಜ್ರದಂಷ್ಟ್ರ ರಾಕ್ಷಸನು ಅಗಸ್ತ್ಯರ ರೂಪವನ್ನು ಧರಿಸಿ ಬಂದು ಶುಕನಲ್ಲಿ ಹೇಳಿದನು ‘‘ಹೇ ಬ್ರಾಹ್ಮಣೋತ್ತಮಾ! ನೀನು ನನಗೆ ಭೋಜನವನ್ನು ಮಾಡಿಸ ಬೇಕೆಂದಿದ್ದರೆ ಮಾಂಸದಿಂದ ಕೂಡಿದ ಊಟವನ್ನು ಮಾಡಿಸು. ॥9-10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಬಹುಕಾಲಂ ನ ಭುಕ್ತಂ ಮೇ ಮಾಂಸಂ ಛಾಗಾಂಗಸಂಭವಮ್ ।</p>
<p class="Shlok">ತಥೇತಿ ಕಾರಯಾಮಾಸ ಮಾಂಸಭೋಜ್ಯಂ ಸವಿಸ್ತರಮ್ ॥</p>
<p class="Text">ನಾನು ಬಹಳ ಕಾಲದಿಂದ ಆಡಿನ ಮಾಂಸವನ್ನು ತಿಂದಿಲ್ಲ.’’ ಹಾಗೆಯೇ ಆಗಲೆಂದು ಶುಕನು ಬಗೆ-ಬಗೆಯ ಮಾಂಸಾಹಾರಗಳನ್ನು ಸಿದ್ಧಪಡಿಸಿದನು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಉಪವಿಷ್ಟೇ ಮುನೌ ಭೋಕ್ತುಂ ರಾಕ್ಷಸೋಽತೀವ ಸುಂದರಮ್ ।</p>
<p class="Shlok">ಶುಕಭಾರ್ಯಾವಪುರ್ಧೃತ್ವಾ ತಾಂ ಚಾಂತರ್ಮೋಹಯನ್ ಖಲಃ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ನರಮಾಂಸಂ ದದೌ ತಸ್ಮೈ ಸುಪಕ್ವಂ ಬಹುವಿಸ್ತರಮ್ ।</p>
<p class="Shlok">ದತ್ತ್ವೈ ವಾಂತರ್ದಧೇ ರಕ್ಷಸ್ತತೋ ದೃಷ್ಟ್ವಾ ಚುಕೋಪ ಸಃ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಅಮೇಧ್ಯಂ ಮಾನುಷಂ ಮಾಂಸಮಗಸ್ತ್ಯಃ ಶುಕಮಬ್ರವೀತ್ ।</p>
<p class="Shlok">ಅಭಕ್ಷ್ಯಂ ಮಾನುಷಂ ಮಾಂಸಂ ದತ್ತವಾನಸಿ ದುರ್ಮತೇ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಮಹ್ಯಂ ತ್ವಂ ರಾಕ್ಷಸೋ ಭೂತ್ವಾ ತಿಷ್ಠ ತ್ವಂ ಮಾನುಷಾಶನಃ ।</p>
<p class="Shlok">ಇತಿ ಶಪ್ತಃ ಶುಕೋ ಭೀತ್ಯಾ ಪ್ರಾಹಾಗಸ್ತ್ಯಂ ಮುನೇ ತ್ವಯಾ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಇದಾನೀಂ ಭಾಷಿತಂ ಮೇದ್ಯ ಮಾಂಸಂ ದೇಹೀತಿ ವಿಸ್ತರಮ್ ।</p>
<p class="Shlok">ತಥೈವ ದತ್ತಂ ಭೋ ದೇವ ಕಿಂ ಮೇ ಶಾಪಂ ಪ್ರದಾಸ್ಯಸಿ ॥</p>
<p class="Text">ಅಗಸ್ತ್ಯರು ಊಟಮಾಡಲು ಕುಳಿತಾಗ ಆ ದುಷ್ಟರಾಕ್ಷಸನು ಶುಕನ ಹೆಂಡತಿಯಂತೆ ಸುಂದರ ರೂಪವವನ್ನು ಧರಿಸಿ, ನಿಜವಾದ ಶುಕಪತ್ನಿಯನ್ನು ಮೂರ್ಛಿತಳನ್ನಾಗಿಸಿ, ಬಗೆ ಬಗೆಯಾದ ಊಟದ ಜೊತೆಯಲ್ಲಿ ನರಮಾಂಸವನ್ನು ಬಡಿಸಿದನು. ಹಾಗೆ ಬಡಿಸಿದಾಕ್ಷಣ ರಾಕ್ಷಸನು ಕಣ್ಮರೆಯಾದನು. ಮುನಿವರ ಅಗಸ್ತ್ಯರು ತನ್ನ ಮುಂದೆ ಬಡಿಸಿರುವ ಅಭಕ್ಷ್ಯವಾದ ನರಮಾಂಸವನ್ನು ನೋಡಿ ಹೆಚ್ಚಾದ ಸಿಟ್ಟಿನಿಂದ ಶುಕನಲ್ಲಿ ಹೇಳುತ್ತಾರೆ ‘‘ಎಲೈ ದುರ್ಬುದ್ಧಿಯೆ! ತಿನ್ನಲು ಅಯೋಗ್ಯವಾದ ಮನುಷ್ಯ ಮಾಂಸವನ್ನು ನೀನು ಕೊಟ್ಟಿರುವೆ. ಆದ್ದರಿಂದ ನೀನು ಮನುಷ್ಯರನ್ನು ತಿನ್ನುವ ರಾಕ್ಷಸನಾಗು’’ ಹೀಗೆಂದು ಅಗಸ್ತ್ಯರು ಶಪಿಸಿದಾಗ ಶುಕನು ಭಯದಿಂದ ಹೇಳುತ್ತಾನೆ ‘‘ಮುನಿವರ್ಯಾ! ನೀವು ಈಗತಾನೆ ನಾನಾ ಪ್ರಕಾರದ ಮಾಂಸವನ್ನು ಕೊಡು ಎಂದು ಹೇಳಿದಿರಿ. ನಿಮ್ಮ ಮಾತಿನಂತೆಯೇ, ನಾನು ಮಾಂಸವನ್ನು ಬಡಿಸಿದರೆ ಮತ್ತೆ ನನಗೆ ಶಾಪವನ್ನು ಏಕೆ ಕೊಡುತ್ತಿರುವಿರಿ?’’ ॥12-16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಶ್ರುತ್ವಾ ಶುಕಸ್ಯ ವಚನಂ ಮುಹೂರ್ತಂ ಧ್ಯಾನಮಾಸ್ಥಿತಃ ।</p>
<p class="Shlok">ಜ್ಞಾತ್ವಾ ರಕ್ಷಃ ಕೃತಂ ಸರ್ವಂ ತತಃ ಪ್ರಾಹ ಶುಕಂ ಸುಧೀಃ ॥ </p>
<p class="Text">ಶುಕನ ಮಾತನ್ನು ಕೇಳಿದ ಅಗಸ್ತ್ಯರು ಒಂದು ಮುಹೂರ್ತ ಕಾಲ ಧ್ಯಾನಸ್ಥರಾಗಿ ರಾಕ್ಷಸನು ಮಾಡಿದ ಮೋಸವನ್ನು ಅರಿತವರಾಗಿ ಶುಕನಲ್ಲಿ ಹೇಳಿದರು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ತವಾಪಕಾರಿಣಾ ಸರ್ವಂ ರಾಕ್ಷಸೇನ ಕೃತಂ ತ್ವಿದಮ್ ।</p>
<p class="Shlok">ಅವಿಚಾರ್ಯೈವ ಮೇ ದತ್ತಃ ಶಾಪಸ್ತೇ ಮುನಿಸತ್ತಮ ॥ </p>
<p class="Text">‘‘ಹೇ ಮುನಿಶ್ರೇಷ್ಠ! ನಿನಗೆ ಕೆಟ್ಟದ್ದನ್ನು ಮಾಡುವ ಉದ್ದೇಶವುಳ್ಳ ಆ ರಾಕ್ಷಸನಿಂದ ಇದೆಲ್ಲವೂ ನಡೆದುಹೋಯಿತು. ನಾನಾದರೋ ವಿಚಾರ ಮಾಡದೆಯೇ ನಿನಗೆ ಶಾಪವನ್ನು ಕೊಟ್ಟೆ. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತಥಾಪಿ ಮೇ ವಚೋಽಮೋಘಮೇವಮೇವ ಭವಿಷ್ಯತಿ ।</p>
<p class="Shlok">ರಾಕ್ಷಸಂ ವಪುರಾಸ್ಥಾಯ ರಾವಣಸ್ಯ ಸಹಾಯಕೃತ್ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ತಿಷ್ಠ ತಾವದ್ಯದಾ ರಾಮೋ ದಶಾನನವಧಾಯ ಹಿ । </p>
<p class="Shlok">ಆಗಮಿಷ್ಯತಿ ಲಂಕಾಯಾಃ ಸಮೀಪಂ ವಾನರೈಃ ಸಹ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಪ್ರೇಷಿತೋ ರಾವಣೇನ ತ್ವಂ ಚಾರೋ ಭೂತ್ವಾ ರಘೂತ್ತಮಮ್ ।</p>
<p class="Shlok">ದೃಷ್ಟ್ವಾ ಶಾಪಾದ್ವಿನಿರ್ಮುಕ್ತೋ ಬೋಧಯಿತ್ವಾ ಚ ರಾವಣಮ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತತ್ತ್ವಜ್ಞಾನಂ ತತೋ ಮುಕ್ತಃ ಪರಂ ಪದಮವಾಪ್ಸ್ಯಸಿ ।</p>
<p class="Shlok">ಇತ್ಯುಕ್ತೋಽಗಸ್ತ್ಯಮುನಿನಾ ಶುಕೋ ಬ್ರಾಹ್ಮಣ ಸತ್ತಮಃ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಬಭೂವ ರಾಕ್ಷಸಃ ಸದ್ಯೋ ರಾವಣಂ ಪ್ರಾಪ್ಯ ಸಂಸ್ಥಿತಃ ।</p>
<p class="Shlok">ಇದಾನೀಂ ಚಾರರೂಪೇಣ ದೃಷ್ಟ್ವಾ ರಾಮಂ ಸಹಾನುಜಮ್ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ರಾವಣಂ ತತ್ತ್ವವಿಜ್ಞಾನಂ ಬೋಧಯಿತ್ವಾ ಪುನರ್ದ್ರುತಮ್ ।</p>
<p class="Shlok">ಪೂರ್ವವದ್ಬ್ರಾಹ್ಮಣೋ ಭೂತ್ವಾ ಸ್ಥಿತೋ ವೈಖಾನಸೈಃ ಸಹ ॥</p>
<p class="Text">ಆದರೆ ನನ್ನ ಮಾತು ವ್ಯರ್ಥವಾಗಲಾರದು. ಅದು ಹಾಗೆಯೇ ಆಗಲಿರುವುದು. ನೀನು ರಾಕ್ಷಸ ಶರೀರವನ್ನು ಧರಿಸಿಕೊಂಡು ರಾವಣನಿಗೆ ಸಹಾಯಕನಾಗಿದ್ದುಕೊಂಡಿರು. ಶ್ರೀರಾಮನು ರಾವಣನ ಸಂಹಾರಕ್ಕಾಗಿ ಕಪಿಗಳೊಡಗೂಡಿ ಲಂಕೆಯ ಸಮೀಪಕ್ಕೆ ಬಂದಾಗ, ನಿನ್ನನ್ನು ಗೂಢಚಾರನಾಗಿ ರಾವಣನು ಕಳುಹಿಸಿದಾಗ ಶ್ರೀರಾಮನ ಬಳಿಗೆ ಬಂದು ಅವನ ದರ್ಶನ ಮಾಡಿದಾಗ ನೀನು ಶಾಪದಿಂದ ಮುಕ್ತನಾಗುವೆ. ಮತ್ತೆ ರಾವಣನಿಗೆ ತತ್ತ್ವಬೋಧೆಯನ್ನು ಮಾಡಿದವನಾಗಿ, ಅವನಿಂದ ಬಿಡುಗಡೆ ಹೊಂದಿ ಪರಮಪದವಿಯನ್ನು ಸೇರುವೆ.’’ ಮುನಿವರ್ಯರಾದ ಅಗಸ್ತ್ಯರು ಹೀಗೆ ನುಡಿದಾಗ ವಿಪ್ರವರ ಶುಕನು ಕೂಡಲೇ ರಾಕ್ಷಸನಾಗಿ ರಾವಣನ ಬಳಿಗೆ ಬಂದು ಸೇರಿದರು. ಈಗ ಗೂಢಚಾರವೇಷದಿಂದ ಬಂದು ಸೋದರ ಸಹಿತನಾದ ಶ್ರೀರಾಮನನ್ನು ದರ್ಶಿಸಿ, ಅಲ್ಲಿಂದ ಹಿಂದಿರುಗಿ ರಾವಣನಿಗೆ ತತ್ತ್ವಜ್ಞಾನದ ಉಪದೇಶವನ್ನು ಮಾಡಿ, ಮತ್ತೆ ಬೇಗನೇ ಅಲ್ಲಿಂದ ಹೊರಟು ಹಿಂದಿನಿಂತೆಯೇ ಬ್ರಾಹ್ಮಣನಾಗಿ ವಾನಪ್ರಸ್ಥರೊಡನೆ ಇರತೊಡಗಿದನು. ॥19-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ತತಃ ಸಮಾಗಮ್ವದ್ಧೋ ಮಾಲ್ಯವಾನ್ ರಾಕ್ಷಸೋ ಮಹಾನ್ ।</p>
<p class="Shlok">ಬುದ್ಧಿಮಾನ್ನೀತಿನಿಪುಣೋ ರಾಜ್ಞೋ ಮಾತುಃ ಪ್ರಿಯಃ ಪಿತಾ ॥</p>
<p class="Text">ಶುಕನು ಹೊರಟುಹೋದ ಮೇಲೆ ವೃದ್ಧನೂ, ಬುದ್ಧಿವಂತನೂ, ನೀತಿನಿಪುಣನೂ, ರಾವಣನ ತಾಯಿಯ ಪ್ರೀತಿಯ ತಂದೆ ಮಾಲ್ಯವಂತನೆಂಬ ರಾಕ್ಷಸನು ಅಲ್ಲಿಗೆ ಬಂದನು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಪ್ರಾಹ ತಂ ರಾಕ್ಷಸಂ ವೀರಂ ಪ್ರಶಾಂತೇನಾಂತರಾತ್ಮನಾ ।</p>
<p class="Shlok">ಶೃಣು ರಾಜನ್ವಚೋ ಮೇದ್ಯ ಶ್ರುತ್ವಾ ಕುರು ಯಥೇಪ್ಸಿತಮ್ ॥</p>
<p class="Text">ಅವನು ರಾಕ್ಷಸವೀರನಾದ ರಾವಣನಲ್ಲಿ ಹೀಗೆಂದನು ‘‘ಎಲೈ ರಾಜನೆ! ನನ್ನ ಮಾತನ್ನು ಸಮಾಧಾನ ಚಿತ್ತದಿಂದ ಕೇಳು. ಕೇಳಿದ ಅನಂತರ ನಿನಗೆ ಇಷ್ಟಬಂದಂತೆ ಮಾಡು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಯದಾ ಪ್ರವಿಷ್ಟಾ ನಗರೀಂ ಜಾನಕೀ ರಾಮವಲ್ಲಭಾ ।</p>
<p class="Shlok">ತದಾದಿ ಪುರ್ಯಾಂ ದೃಶ್ಯಂತೇ ನಿಮಿತ್ತಾನಿ ದಶಾನನ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಘೋರಾಣಿ ನಾಶಹೇತೂನಿ ತಾನಿ ಮೇ ವದತಃ ಶೃಣು ।</p>
<p class="Shlok">ಖರಸ್ತನಿತನಿರ್ಘೋಷಾ ಮೇಘಾ ಅತಿಭಯಂಕರಾಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಶೋಣಿತೇನಾಭಿವರ್ಷಂತಿ ಲಂಕಾಮುಷ್ಣೇನ ಸರ್ವದಾ ।</p>
<p class="Shlok">ರುದಂತಿ ದೇವಲಿಂಗಾನಿ ಸ್ವಿದ್ಯಂತಿ ಪ್ರಚಲಂತಿ ಚ ॥</p>
<p class="Text">ಹೇ ದಶಾನನಾ! ರಾಮನ ಪತ್ನಿ ಜಾನಕಿಯು ಲಂಕೆಗೆ ಬಂದಂದಿನಿಂದ ಈ ಪಟ್ಟಣದಲ್ಲಿ ಕೆಟ್ಟ ಅಪಶಕುನಗಳು ಕಂಡು ಬರುತ್ತಿವೆ. ಭಯಂಕರವಾದ ಹಾಗೂ ರಾಕ್ಷಸರ ವಿನಾಶವಾಗುವಂತಹವುಗಳನ್ನು ನಾನು ಹೇಳುತ್ತೇನೆ ಕೇಳು ಬಹಳ ಭಯವನ್ನುಂಟುಮಾಡುವ ಮೋಡಗಳು ಕತ್ತೆಗಳು ಕಿರುಚಿದ ಧ್ವನಿಯಂತೆ ಶಬ್ದಮಾಡುತ್ತಾ, ಯಾವಾಗಲೂ ಲಂಕೆಯ ಮೇಲೆ ಬಿಸಿ-ಬಿಸಿ ರಕ್ತದ ಮಳೆಗರೆಯುತ್ತಿವೆ. ದೇವಮೂರ್ತಿಗಳು ಕಣ್ಣೀರು ಹಾಕುತ್ತಿವೆ, ಬೆವರುತ್ತಿವೆ ಹಾಗೂ ತಮ್ಮ ಸ್ಥಳದಿಂದ ಅಳ್ಳಾಡುತ್ತಿವೆ. ॥27-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಕಾಲಿಕಾ ಪಾಂಡುರೈರ್ದಂತೈಃ ಪ್ರಹಸತ್ಯಗ್ರತಃ ಸ್ಥಿತಾ ।</p>
<p class="Shlok">ಖರಾ ಗೋಷು ಪ್ರಜಾಯಂತೇ ಮೂಷಕಾ ನಕುಲೈಃ ಸಹ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಮಾರ್ಜಾರೇಣ ತು ಯುಧ್ಯಂತಿ ಪನ್ನಗಾ ಗರುಡೇನ ತು ।</p>
<p class="Shlok">ಕರಾಲೋ ವಿಕಟೋ ಮುಂಡಃ ಪುರುಷಃ ಕೃಷ್ಣಪಿಂಗಲಃ ॥ </p>
<p class="Shlok-Number">(ಶ್ಲೋಕ-32)</p>
<p class="Shlok">ಕಾಲೋ ಗೃಹಾಣಿ ಸರ್ವೇಷಾಂ ಕಾಲೇ ಕಾಲೇ ತ್ವವೇಕ್ಷತೇ ।</p>
<p class="Shlok">ಏತಾನ್ಯನ್ಯಾನಿ ದೃಶ್ಯಂತೇ ನಿಮಿತ್ತಾನ್ಯುದ್ಭವಂತಿ ಚ ॥</p>
<p class="Text">ಕಾಳಿಕಾ ದೇವಿಯು ರಾಕ್ಷಸರ ಮುಂದೆ ತನ್ನ ಬಿಳುಪಾದ ಹಲ್ಲುಗಳನ್ನು ತೋರುತ್ತಾ ನಗುತ್ತಿದ್ದಾಳೆ. ಹಸುಗಳಲ್ಲಿ ಕತ್ತೆ ಮರಿಗಳು ಹುಟ್ಟುತ್ತಿವೆ. ಹಾಗೆಯೇ ಇಲಿಗಳು ಮುಂಗುಸಿ ಮತ್ತು ಬೆಕ್ಕುಗಳೊಡನೆ, ಹಾವುಗಳು ಗರುಡನೊಡನೆ ಕಾದಾಡುತ್ತಿವೆ. ವಿಕಾರ ರೂಪನಾದ ವಕ್ರನೂ, ಬೋಳಾದವನೂ, ಕೆಂಪಾದ ಕಣ್ಗಳುಳ್ಳವನೂ ಆದ ಕಾಲ ಪುರುಷನು ಆಗಾಗ ಎಲ್ಲರ ಮನೆಗಳನ್ನು ಕಣ್ಣಿಟ್ಟು ನೋಡುತ್ತಿರುವನು. ಇವೇ ಮುಂತಾದ ಅಪಶಕುನಗಳು ಉಂಟಾಗುತ್ತವೆ ಹಾಗೂ ಕಂಡು ಬರುತ್ತವೆ. ॥30-32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಅತಃ ಕುಲಸ್ಯ ರಕ್ಷಾರ್ಥಂ ಶಾಂತಿಂ ಕುರು ದಶಾನನ ।</p>
<p class="Shlok">ಸೀತಾಂ ಸತ್ಕೃತ್ಯ ಸಧನಾಂ ರಾಮಾಯಾಶು ಪ್ರಯಚ್ಛ ಭೋಃ ॥</p>
<p class="Text">ಆದ್ದರಿಂದ ಎಲೈ ರಾವಣನೆ! ರಾಕ್ಷಸ ಕುಲವನ್ನು ಕಾಪಾಡಲು ಸೀತೆಯನ್ನು ಗೌರವಿಸಿ ಹೆಚ್ಚಿನ ಧನದೊಂದಿಗೆ ಬೇಗನೇ ರಘುನಾಥನಿಗೆ ಅರ್ಪಿಸಿ, ತನ್ಮೂಲಕ ಶಾಂತಿಯನ್ನು ಆಚರಿಸು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ರಾಮಂ ನಾರಾಯಣಂ ವಿದ್ಧಿ ವಿದ್ವೇಷಂ ತ್ಯಜ ರಾಘವೇ ।</p>
<p class="Shlok">ಯತ್ಪಾದಪೋತಮಾಶ್ರಿತ್ಯ ಜ್ಞಾನಿನೋ ಭವಸಾಗರಮ್ ॥ </p>
<p class="Shlok-Number">(ಶ್ಲೋಕ-35)</p>
<p class="Shlok">ತರಂತಿ ಭಕ್ತಿಪೂತಾಂತಾಸ್ತತೋ ರಾಮೋ ನ ಮಾನುಷಃ ।</p>
<p class="Shlok">ಭಜಸ್ವ ಭಕ್ತಿಭಾವೇನ ರಾಮಂ ಸರ್ವಹೃದಾಲಯಮ್ ॥ </p>
<p class="Text">ಶ್ರೀರಾಮನನ್ನು ಸಾಕ್ಷಾತ್ ನಾರಾಯಣನೆಂದೇ ತಿಳಿ. ಅದಕ್ಕಾಗಿ ಅವನಲ್ಲಿರುವ ದ್ವೇಷ ಭಾವವನ್ನು ಬಿಡು. ಈ ರಘುನಾಥನ ಚರಣಕಮಲ ರೂಪೀ ನೌಕೆಯನ್ನು ಆಶ್ರಯಿಸಿ, ಭಕ್ತಿಯಿಂದ ಪವಿತ್ರವಾದ ಅಂತಃಕರಣವುಳ್ಳ ಜ್ಞಾನಿಗಳು ಭವಸಾಗರವನ್ನು ದಾಟಿ ಬಿಡುವರು. ಇಂತಹ ಶ್ರೀರಾಮನು ಎಂದೆಂದಿಗೂ ಮನುಷ್ಯಮಾತ್ರನಲ್ಲ. ಎಲ್ಲರ ಹೃದಯವನ್ನೇ ಮನೆಯಾಗಿಸಿಕೊಂಡಿರುವ ಅವನನ್ನು ಭಕ್ತಿಯಿಂದ ಸೇವಿಸು. ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಯದ್ಯಪಿ ತ್ವಂ ದುರಾಚಾರೋ ಭಕ್ತ್ಯಾ ಪೂತೋ ಭವಿಷ್ಯಸಿ ।</p>
<p class="Shlok">ಮದ್ವಾಕ್ಯಂ ಕುರು ರಾಜೇಂದ್ರ ಕುಲಕೌಶಲಹೇತವೇ ॥ </p>
<p class="Text">ಒಂದು ವೇಳೆ ನೀನು ಕೆಟ್ಟನಡತೆಯವನಾಗಿದ್ದರೂ ಭಕ್ತಿಯಿಂದ ಪವಿತ್ರನಾಗುವೆ. ಎಲೈ ರಾಜೇಂದ್ರಾ! ಕುಲದ ಕ್ಷೇಮಕ್ಕಾಗಿ ನನ್ನ ಮಾತನ್ನು ನಡೆಸುವವನಾಗು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ತತ್ತು ಮಾಲ್ಯವತೋ ವಾಕ್ಯಂ ಹಿತಮುಕ್ತಂ ದಶಾನನಃ ।</p>
<p class="Shlok">ನ ಮರ್ಷಯತಿ ದುಷ್ಟಾತ್ಮಾ ಕಾಲಸ್ಯ ವಶಮಾಗತಃ ॥ </p>
<p class="Shlok-Number">(ಶ್ಲೋಕ-38)</p>
<p class="Shlok">ಮಾನವಂ ಕೃಪಣಂ ರಾಮಮೇಕಂ ಶಾಖಾಮೃಗಾಶ್ರಯಮ್ ।</p>
<p class="Shlok">ಸಮರ್ಥಂ ಮನ್ಯಸೇ ಕೇನ ಹೀನಂ ಪಿತ್ರಾ ಮುನಿಪ್ರಿಯಮ್ ॥</p>
<p class="Text">ಆ ಮಾಲ್ಯವಂತನ ಹಿತವಾದ ವಾಕ್ಯವನ್ನು ದುಷ್ಟ ಚಿತ್ತನಾದ ರಾವಣನು ಕಾಲವಶನಾದ್ದರಿಂದ ಸಹಿಸಲಾರದಾದನು. ‘‘ಕೃಪಣನೂ, ಮನುಷ್ಯಮಾತ್ರನೂ, ಏಕಾಕಿಯೂ, ಕಪಿಗಳ ಸಹಾಯವುಳ್ಳವನೂ, ತಂದೆಯಿಂದ ಹೊರಹಾಕಲ್ಪಟ್ಟವನೂ, ಮುನಿಗಳಿಗೆ ಪ್ರಿಯನೂ ಆದ ರಾಮನನ್ನು ಸಮರ್ಥನೆಂದು ತಿಳಿಯುವೆಯಲ್ಲ! ॥37-38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ರಾಮೇಣ ಪ್ರೇಷಿತೋ ನೂನಂ ಭಾಷಸೇ ತ್ವಮನರ್ಗಲಮ್ ।</p>
<p class="Shlok">ಗಚ್ಛ ವೃದ್ಧೋಽಸಿ ಬಂಧುಸ್ತ್ವಂ ಸೋಢಂ ಸರ್ವಂ ತ್ವಯೋದಿತಮ್ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಇತೋ ಮತ್ಕರ್ಣಪದವೀಂ ದಹತ್ಯೇತದ್ವಚಸ್ತವ ।</p>
<p class="Shlok">ಇತ್ಯುಕ್ತ್ವಾ ಸರ್ವಸಚಿವೈಃ ಸಹಿತಃ ಪ್ರಸ್ಥಿತಸ್ತದಾ ॥ </p>
<p class="Text">ನೀನಾದರೋ ನಿಜವಾಗಿಯೂ ರಾಮನಿಂದ ಕಳುಹಲ್ಪಟ್ಟವನಂತೆ ಕಾಣುತ್ತದೆ. ಆದ್ದರಿಂದ ಈ ರೀತಿ ಅಡೆತಡೆಯಿಲ್ಲದೆ ಮಾತನಾಡುತ್ತಿರುವೆ. ನೀನು ಮುದುಕನಾಗಿದ್ದು, ನನ್ನ ಬಂಧುವೂ ಆಗಿರುವೆ. ಅದರಿಂದಾಗಿ ನೀನು ಹೇಳಿದ್ದನ್ನೆಲ್ಲ ಸಹಿಸಿಕೊಂಡೆನು. ಇನ್ನು ಮುಂದೆ ಮಾತನಾಡಿದರೆ ನನ್ನ ಕಿವಿಗಳು ಸುಡುವಂತಾಗುತ್ತದೆ. ಆದ್ದರಿಂದ ಇಲ್ಲಿಂದ ಹೊರಡು’’ ಎಂದು ಹೇಳಿ ಎಲ್ಲ ಮಂತ್ರಿಗಳೊಡನೆ ಎದ್ದು ಅಲ್ಲಿಂದ ಹೊರಟು ಹೋದನು. ॥39-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಪ್ರಾಸಾದಾಗ್ರೇ ಸಮಾಸೀನಃ ಪಶ್ಯನ್ವಾನರಸೈನಿಕಾನ್ ।</p>
<p class="Shlok">ಯುದ್ಧಾಯಾಯೋಜಯತ್ಸರ್ವರಾಕ್ಷಸಾನ್ಸಮುಪಸ್ಥಿತಾನ್ ॥ </p>
<p class="Text">ರಾಜಭವನದ ಎತ್ತರದ ಉಪ್ಪರಿಗೆಯ ಮೇಲ್ಭಾಗದಲ್ಲಿ ಕುಳಿತುಕೊಂಡು ವಾನರ ಸೈನ್ಯವನ್ನು ನೋಡುತ್ತಾ ಸನ್ನದ್ಧರಾದ ಎಲ್ಲ ರಾಕ್ಷಸರನ್ನು ಯುದ್ಧಕ್ಕಾಗಿ ನೇಮಿಸಿದನು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ರಾಮೋಽಪಿ ಧನುರಾದಾಯ ಲಕ್ಷ್ಮಣೇನ ಸಮಾಹೃತಮ್ ।</p>
<p class="Shlok">ದೃಷ್ಟ್ವಾ ರಾವಣಮಾಸೀನಂ ಕೋಪೇನ ಕಲುಷೀಕೃತಃ ॥ </p>
<p class="Shlok-Number">(ಶ್ಲೋಕ-43)</p>
<p class="Shlok">ಕಿರೀಟಿನಂ ಸಮಾಸೀನಂ ಮಂತ್ರಿಭಿಃ ಪರಿವೇಷ್ಟಿತಮ್ ।</p>
<p class="Shlok">ಶಶಾಂಕಾರ್ಧನಿಭೇನೈವ ಬಾಣೇನೈಕೇನ ರಾಘವಃ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಶ್ವೇತಚ್ಛತ್ರಸಹಸ್ರಾಣಿ ಕಿರೀಟದಶಕಂ ತಥಾ ।</p>
<p class="Shlok">ಚಿಚ್ಛೇದ ನಿಮಿಷಾರ್ಧೇನ ತದದ್ಭುತಮಿವಾಭವತ್ ॥</p>
<p class="Text">ಇತ್ತ ಶ್ರೀರಾಮಚಂದ್ರನು ಲಕ್ಷ್ಮಣನು ತಂದಿತ್ತ ಧನುಸ್ಸನ್ನು ಕೈಗೆತ್ತಿಕೊಂಡು, ಎತ್ತರವಾದ ಉಪ್ಪರಿಗೆಯಲ್ಲಿ ಮಂತ್ರಿಗಳೊಡ ಗೂಡಿ, ಕಿರೀಟಧಾರಿಯಾಗಿ ಕುಳಿತ್ತಿದ್ದ ರಾವಣನನ್ನು ಕಂಡು ಕೋಪದಿಂದ ಕದಡಿದ ಮನಸ್ಸುಳ್ಳವನಾಗಿ ಅರ್ಧಚಂದ್ರಾಕಾರವಾದ ಒಂದು ಬಾಣದಿಂದ ಆ ರಾವಣನ ಸಾವಿರಾರು ಸಂಖ್ಯೆಯ ಬಿಳಿಯ ಛತ್ರಿಗಳ ಸಮೂಹವನ್ನು, ಹತ್ತು ಕಿರೀಟಗಳನ್ನು ಅರ್ಧ ನಿಮಿಷದಲ್ಲಿ ಕತ್ತರಿಸಿ ಹಾಕಿದನು. ಅದೊಂದು ಅದ್ಭುತವಾದ ಕಾರ್ಯವಾಗಿ ಪರಿಣಮಿಸಿತು. ॥42-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಲಜ್ಜಿತೋ ರಾವಣಸ್ತೂರ್ಣಂ ವಿವೇಶ ಭವನಂ ಸ್ವಕಮ್ ।</p>
<p class="Shlok">ಆಹೂಯ ರಾಕ್ಷಸಾನ್ ಸರ್ವಾನ್ಪ್ರಹಸ್ತಪ್ರಮುಖಾನ್ ಖಲಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ವಾನರೈಃ ಸಹ ಯುದ್ಧಾಯ ನೋದಯಾಮಾಸ ಸತ್ವರಃ ।</p>
<p class="Shlok">ತತೋ ಭೇರೀಮೃದಂಗಾಧ್ಯೈಃ ಪಣವಾನಕಗೋಮುಖೈಃ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಮಹಿಷೋಷ್ಟ್ರೈಃ ಖರೈಃ ಸಿಂಹೈರ್ದ್ವೀಪಿಭಿಃ ಕೃತವಾಹನಾಃ ।</p>
<p class="Shlok">ಖಡ್ಗಶೂಲಧನುಃಪಾಶಯಷ್ಟಿತೋಮರಶಕ್ತಿಭಿಃ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಲಕ್ಷಿತಾಃ ಸರ್ವತೋ ಲಂಕಾಂ ಪ್ರತಿದ್ವಾರಮುಪಾಯಯುಃ ।</p>
<p class="Shlok">ತತ್ಪೂರ್ವಮೇವ ರಾಮೇಣ ನೋದಿತಾ ವಾನರರ್ಷಭಾಃ ॥</p>
<p class="Text">ನಾಚಿಕೊಂಡ ರಾವಣನು ಕೂಡಲೇ ತನ್ನ ಅರಮನೆಗೆ ಹಿಂತಿರುಗಿ ಬಿಟ್ಟನು. ಆ ದುಷ್ಟನು ಕೂಡಲೇ ಪ್ರಹಸ್ತನೇ ಮುಂತಾದ ಎಲ್ಲ ರಾಕ್ಷಸರನ್ನು ಕರೆಯಿಸಿ ಕಪಿಗಳೊಡನೆ ಯುದ್ಧಮಾಡಲು ಪ್ರೇರೇಪಿಸಿ ಕಳಿಸಿದನು. ಆಗ ರಾಕ್ಷಸರು ಭೇರಿ, ಮೃದಂಗ, ಕಹಳೆ ನಗಾರಿ, ಗೋಮುಖ, ಮುಂತಾದ ವಾದ್ಯಘೋಷಗಳೊಡನೆ, ಕೋಣ, ಒಂಟೆ, ಕತ್ತೆ, ಸಿಂಹ, ಆನೆಗಳನ್ನು ವಾಹನವಾಗಿಸಿಕೊಂಡು, ಕತ್ತಿ, ಭರ್ಜಿ, ಬಿಲ್ಲು, ಪಾಶ, ಕೋಲು, ತೋಮರ, ಶಕ್ತಿ ಮುಂತಾದ ಆಯುಧಗಳನ್ನು ಧರಿಸಿಕೊಂಡು, ಲಂಕೆಯ ಪ್ರತಿಯೊಂದು ಬಾಗಿಲಿಗೆ ಬಂದು ಸೇರಿದರು. ಭಗವಾನ್ ಶ್ರೀರಾಮನು ವಾನರ ಶ್ರೇಷ್ಠರಿಗೆ ಮೊದಲೇ ಅಪ್ಪಣೆ ಕೊಟ್ಟಿದ್ದನು. ॥45-48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಉದ್ಯಮ್ಯ ಗಿರಿಶೃಂಗಾಣಿ ಶಿಖರಾಣಿ ಮಹಾಂತಿ ಚ ।</p>
<p class="Shlok">ತರೂಂಶ್ಚೋತ್ಪಾಟ್ಯ ವಿವಿಧಾನ್ಯುದ್ಧಾಯ ಹರಿಯೂಥಪಾಃ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಪ್ರೇಕ್ಷಮಾಣಾ ರಾವಣಸ್ಯ ತಾನ್ಯನೀಕಾನಿ ಭಾಗಶಃ ।</p>
<p class="Shlok">ರಾಘವಪ್ರಿಯಕಾಮಾರ್ಥಂ ಲಂಕಾಮಾರುರುಹುಸ್ತದಾ ॥</p>
<p class="Text">ಅವರೆಲ್ಲರೂ ಬೆಟ್ಟಗಳ ಬಂಡೆಗಳನ್ನು, ದೊಡ್ಡ-ದೊಡ್ಡ ಪರ್ವತ ಶಿಖರಗಳನ್ನು ಎತ್ತಿಕೊಂಡು, ನಾನಾವಿಧವಾದ ಮರ ಗಳನ್ನು ಕಿತ್ತುಕೊಂಡು ಯುದ್ಧಸನ್ನದ್ಧರಾಗಿ ರಾವಣನ ಬೇರೆ-ಬೇರೆ ಸೈನ್ಯವನ್ನು ನೋಡಿಕೊಂಡು, ಶ್ರೀರಾಮನಿಗೆ ಸಂತೋಷವನ್ನುಂಟು ಮಾಡುವುದಕ್ಕಾಗಿ ಲಂಕೆಯ ಮೇಲೆ ಏರಿ ಹೋದರು. ॥49-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತೇ ದ್ರುಮೈಃ ಪರ್ವತಾಗ್ರೈಶ್ಚ ಮುಷ್ಟಿಭಿಶ್ಚ ಪ್ಲವಂಗಮಾಃ ।</p>
<p class="Shlok">ತತಃ ಸಹಸ್ರಯೂಥಾಶ್ಚ ಕೋಟಿಯೂಥಾಶ್ಚ ಯೂಥಪಾಃ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಕೋಟೀಶತಯುತಾಶ್ಚಾನ್ಯೇ ರುರುಧುರ್ನಗರಂ ಭೃಶಮ್ ।</p>
<p class="Shlok">ಆಪ್ಲವಂತಃ ಪ್ಲವಂತಶ್ಚ ಗರ್ಜಂತಶ್ಚ ಪ್ಲವಂಗಮಾಃ ॥</p>
<p class="Text">ಅವರಲ್ಲಿ ಕೆಲವರು ಸಾವಿರ ತುಕಡಿಯ ಒಡೆಯರೂ, ಕೆಲವರು ಕೋಟೆ ತುಕಡಿಯ ಒಡೆಯರೂ, ಕೆಲವರು ನೂರು ಕೋಟಿ ತುಕಡಿಗಳ ಒಡೆಯರಾಗಿದ್ದರು. ಆ ವಾನರವೀರರು ಹಾರುತ್ತಾ, ನೆಗೆಯುತ್ತಾ, ಗರ್ಜಿಸುತ್ತಾ, ಮರಗಳಿಂದಲೂ, ಪರ್ವತ ಶಿಖರಗಳಿಂದಲೂ, ಮುಷ್ಟಿಗಳಿಂದಲೂ, ಲಂಕೆಯನ್ನು ಎಲ್ಲ ಕಡೆಗಳಿಂದ ಮುತ್ತಿದರು. ॥51-52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ರಾಮೋ ಜಯತ್ಯತಿಬಲೋ ಲಕ್ಷ್ಮಣಶ್ಚ ಮಹಾಬಲಃ ।</p>
<p class="Shlok">ರಾಜಾ ಜಯತಿ ಸುಗ್ರೀವೋ ರಾಘವೇಣಾನುಪಾಲಿತಃ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಇತ್ಯೇವಂ ಘೊಷಯಂತಶ್ಚ ಸಮಂ ಯುಯುಧಿರೇರಿಭಿಃ ।</p>
<p class="Shlok">ಹನೂಮಾನಂಗದಶ್ಚೈವ ಕುಮುದೋ ನೀಲ ಏವ ಚ ॥</p>
<p class="Shlok-Number">(ಶ್ಲೋಕ-55)</p>
<p class="Shlok">ನಲಶ್ಚ ಶರಭಶ್ಚೈವ ಮೈಂದೋ ದ್ವಿವಿದ ಏವ ಚ ।</p>
<p class="Shlok">ಜಾಂಬವಾನ್ದಧಿವಕ್ತ್ರಶ್ಚ ಕೇಸರೀ ತಾರ ಏವ ಚ ॥ </p>
<p class="Shlok-Number">(ಶ್ಲೋಕ-56)</p>
<p class="Shlok">ಅನ್ಯೇ ಚ ಬಲಿನಃ ಸರ್ವೇ ಯೂಥಪಾಶ್ಚ ಪ್ಲವಂಗಮಾಃ ।</p>
<p class="Shlok">ದ್ವಾರಾಣ್ಯುತ್ಪ್ಲುತ್ಯ ಲಂಕಾಯಾಃ ಸರ್ವತೋ ರುರುಧುರ್ಭೃಶಮ್ ।</p>
<p class="Shlok">ತದಾ ವೃಕ್ಷೈರ್ಮಹಾಕಾಯಾಃ ಪರ್ವತಾಗ್ರೈಶ್ಚ ವಾನರಾಃ ॥</p>
<p class="Shlok-Number">(ಶ್ಲೋಕ-57)</p>
<p class="Shlok">ನಿಜಘ್ನುಸ್ತಾನಿ ರಕ್ಷಾಂಸಿ ನಖೈರ್ದಂತೈಶ್ಚ ವೇಗಿತಾಃ ।</p>
<p class="Shlok">ರಾಕ್ಷಸಾಶ್ಚ ತದಾ ಭೀಮಾ ದ್ವಾರೇಭ್ಯಃ ಸರ್ವತೋ ರುಷಾ ॥</p>
<p class="Shlok-Number">(ಶ್ಲೋಕ-58)</p>
<p class="Shlok">ನಿರ್ಗತ್ಯ ಭಿಂದಿಪಾಲೈಶ್ಚ ಖಡ್ಗೈಃ ಶೂಲೈಃ ಪರಶ್ವಧೈಃ ।</p>
<p class="Shlok">ನಿಜಘ್ನುರ್ವಾನರಾನೀಕಂ ಮಹಾಕಾಯಾ ಮಹಾಬಲಾಃ ॥</p>
<p class="Text">‘ಮಹಾಬಲಶಾಲಿಯಾದ ಶ್ರೀರಾಮನಿಗೆ ಜಯವಾಗಲಿ, ವೀರವರನಾದ ಲಕ್ಷ್ಮಣನಿಗೆ ಜಯವಾಗಲಿ, ರಘುನಾಥನಿಂದ ರಕ್ಷಿತನಾದ ಸುಗ್ರೀವನಿಗೆ ಜಯವಾಗಲಿ;’ ಎಂದು ಘೋಷಿಸುತ್ತಾ, ಸಮಬಲರಾದ ಶತ್ರುಗಳೊಂದಿಗೆ ಯುದ್ಧ ಮಾಡಲು ತೊಡಗಿದರು. ಹನುಮಂತ, ಅಂಗದ, ಕುಮುದ, ನೀಲ, ನಳ, ಶರಭ, ಮೈಂದ, ದ್ವಿವಿದ, ಜಾಂಬವಂತ, ದಧಿಮುಖ, ಕೇಸರೀ, ತಾರ ಹಾಗೂ ಇನ್ನೂ ಅನೇಕ ಬಲಿಷ್ಠರಾದ ಸೇನಾಪತಿಗಳಾದ ವಾನರಶ್ರೇಷ್ಠರು, ಲಂಕೆಯ ಎಲ್ಲ ಬಾಗಿಲುಗಳನ್ನು ಮುರಿದು ಲಂಕೆಯನ್ನು ಆಕ್ರಮಿಸಿದರು. ಮಹಾಕಾಯರಾದ ಆ ವಾನರರು ಮರಗಳಿಂದಲೂ, ಪರ್ವತಶಿಖರಗಳಿಂದಲೂ, ಉಗುರು-ಹಲ್ಲುಗಳಿಂದಲೂ ಆ ರಾಕ್ಷಸರನ್ನು ಚೆನ್ನಾಗಿ ಹೊಡೆದು, ಬಡಿದು, ಪರಚಿ, ಕಚ್ಚಿ ವೇಗವಾಗಿ ಕೊಲ್ಲತೊಡಗಿದರು. ಆಗ ಕೋಪಾವಿಷ್ಟರೂ, ಭಯಂಕರರೂ ಹಾಗೂ ಮಹಾಕಾಯರೂ, ಬಲ ಶಾಲಿಗಳೂ ಆದ ರಾಕ್ಷಸರೂ ಕೂಡ ಬಾಗಿಲುಗಳಿಂದ ಹೊರ ಬಂದು, ಭಿಂದಿಪಾಲ, ಖಡ್ಗ, ಭರ್ಜಿ, ಕೊಡಲಿ ಮುಂತಾದ ಆಯುಧಗಳಿಂದ ವಾನರ ಸೈನ್ಯವನ್ನು ಹೊಡೆಯ ತೊಡಗಿದರು. ॥53-58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ರಾಕ್ಷಸಾಂಶ್ಚ ತಥಾ ಜಘ್ನುರ್ವಾನರಾ ಜಿತಕಾಶಿನಃ ।</p>
<p class="Shlok">ತದಾ ಬಭೂವ ಸಮರೋ ಮಾಂಸಶೋಣಿತಕರ್ದಮಃ ॥</p>
<p class="Shlok-Number">(ಶ್ಲೋಕ-60)</p>
<p class="Shlok">ರಕ್ಷಸಾಂ ವಾನರಾಣಾಂ ಚ ಸಂಬಭೂವಾದ್ಭುತೋಪಮಃ ।</p>
<p class="Shlok">ತೇ ಹಯೈಶ್ಚ ಗಜೈಶ್ಚೈವ ರಥೈಃ ಕಾಂಚನಸನ್ನಿಭೈಃ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ರಕ್ಷೋವ್ಯಾಘ್ರಾ ಯುಯುಧಿರೇ ನಾದಯಂತೋ ದಿಶೋ ದಶ ।</p>
<p class="Shlok">ರಾಕ್ಷಸಾಶ್ಚ ಕಪೀಂದ್ರಾಶ್ಚ ಪರಸ್ಪರಜಯೈಷಿಣಃ ॥</p>
<p class="Text">ಇದೇ ಪ್ರಕಾರ ವಿಜಯೀ ವಾನರವೀರರೂ ರಾಕ್ಷಸರನ್ನು ಕೊಲ್ಲತೊಡಗಿದರು. ರಾಕ್ಷಸರಿಗೂ ಕಪಿಗಳಿಗೂ ವಿಚಿತ್ರವಾದ ಭಯಂಕರ ಯುದ್ಧವು ಪ್ರಾರಂಭವಾಯಿತು. ಅದರಿಂದ ಎಲ್ಲೆಲ್ಲೂ ರಣಭೂಮಿಯಲ್ಲಿ ರಕ್ತ-ಮಾಂಸಗಳ ಕೆಸರೇ ಉಂಟಾಯಿತು. ರಾಕ್ಷಸವೀರರು ಕುದುರೆ, ಆನೆ, ಚಿನ್ನದಂತೆ ಹೊಳೆಯುವ ರಥಗಳನ್ನೇರಿ, ಹತ್ತು ದಿಕ್ಕುಗಳಲ್ಲಿಯೂ ಧ್ವನಿಮಾಡುತ್ತಾ ಯುದ್ಧಮಾಡುತ್ತಿದ್ದರು. ರಾಕ್ಷಸರು ಮತ್ತು ವಾನರರು ಪರಸ್ಪರ ಒಬ್ಬರು ಮತ್ತೊಬ್ಬರನ್ನು ಗೆಲ್ಲಬೇಕೆಂಬ ಇಚ್ಛೆಯಿಂದ ಕಾದಾಡುತ್ತಿದ್ದರು. ॥59-61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ರಾಕ್ಷಸಾನ್ವಾನರಾ ಜಘ್ನುರ್ವಾನರಾಂಶ್ಚೈವ ರಾಕ್ಷಸಾಃ ।</p>
<p class="Shlok">ರಾಮೇಣ ವಿಷ್ಣುನಾ ದೃಷ್ಟಾ ಹರಯೋ ದಿವಿಜಾಂಶಜಾಃ ॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಬಭೂವುರ್ಬಲಿನೋ ಹೃಷ್ಟಾಸ್ತದಾ ಪೀತಾಮೃತಾ ಇವ ।</p>
<p class="Shlok">ಸೀತಾಭಿಮರ್ಶಪಾಪೇನ ರಾವಣೇನಾಭಿಪಾಲಿತಾನ್ ॥ </p>
<p class="Shlok-Number">(ಶ್ಲೋಕ-64)</p>
<p class="Shlok">ಹತಶ್ರೀಕಾನ್ಹತಬಲಾನ್ ರಾಕ್ಷಸಾನ್ ಜಘ್ನುರೋಜಸಾ ।</p>
<p class="Shlok">ಚತುರ್ಥಾಂಶಾವಶೇಷೇಣ ನಿಹತಂ ರಾಕ್ಷಸಂ ಬಲಮ್ ॥</p>
<p class="Text">ರಾಕ್ಷಸರನ್ನು ವಾನರರು ಹಾಗೂ ಕಪಿಗಳನ್ನು ರಾಕ್ಷಸರು ಕೊಲ್ಲುತ್ತಿದ್ದರು. ವಿಷ್ಣುರೂಪಿಯಾದ ಭಗವಾನ್ ಶ್ರೀರಾಮನ ದೃಷ್ಟಿ ಬಿದ್ದಿದ್ದರಿಂದ, ದೇವತಾಂಶ ಸಂಭೂತರಾದ ಕಪಿಗಳು ಅಮೃತವನ್ನು ಕುಡಿದವರಂತೆ ಹರ್ಷಗೊಂಡು ಬಲಿಷ್ಠರಾಗಿದ್ದರು. ಸೀತಾದೇವಿಯನ್ನು ಅಪಹರಿಸುವಾಗ ಮುಟ್ಟಿದ ಮಹಾಪಾಪದಿಂದ ಕೂಡಿದ ರಾವಣನಿಂದ ಕಾಪಾಡಲ್ಪಟ್ಟ ನಷ್ಟವಾದ ಐಶ್ವರ್ಯ ಬಲಗಳುಳ್ಳ ರಾಕ್ಷಸರನ್ನು ತಮ್ಮ ತೇಜಸ್ಸಿನ ಸಹಾಯದಿಂದ ವಾನರರು ಕೊಲ್ಲುತ್ತಿದ್ದರು. ಹೀಗೆ ರಾಕ್ಷಸರ ಸೈನ್ಯವು ನಾಶವಾಗುತ್ತಾ ನಾಲ್ಕನೆಯ ಒಂದು ಭಾಗಮಾತ್ರ ಉಳಿದುಕೊಂಡಿತು. ॥62-64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಸ್ವಸೈನ್ಯಂ ನಿಹತಂ ದೃಷ್ಟ್ವಾ ಮೇಘನಾದೋಽತಿ ರುಷ್ಟಧೀಃ ।</p>
<p class="Shlok">ಬ್ರಹ್ಮದತ್ತವರಃ ಶ್ರೀಮಾನಂತರ್ಧಾನಂ ಗತೋಽಸುರಃ ॥ </p>
<p class="Text">ತನ್ನ ಸೈನ್ಯವು ನಾಶವಾಗುವುದನ್ನು ಕಂಡು ಅತ್ಯಂತ ಕ್ರುದ್ಧನಾದ, ಬ್ರಹ್ಮನಿಂದ ವರವನ್ನು ಪಡೆದುಕೊಂಡಿದ್ದ, ಶ್ರೀಮಂತನಾದ ಅಸುರ ಇಂದ್ರಜಿತುವು ಮಾಯವಾಗಿ ಯುದ್ಧಮಾಡ ತೊಡಗಿದನು. ॥65॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಸರ್ವಾಸ್ತ್ರಕುಶಲೋ ವ್ಯೋಮ್ನಿ ಬ್ರಹ್ಮಾಸ್ತ್ರೇಣ ಸಮಂತತಃ ।</p>
<p class="Shlok">ನಾನಾವಿಧಾನಿ ಶಸ್ತ್ರಾಣಿ ವಾನರಾನೀಕಮರ್ದಯನ್ ॥</p>
<p class="Shlok-Number">(ಶ್ಲೋಕ-67)</p>
<p class="Shlok">ವವರ್ಷ ಶರಜಾಲಾನಿ ತದದ್ಭುತಮಿವಾಭವತ್ ।</p>
<p class="Shlok">ರಾಮೋಽಪಿ ಮಾನಯನ್ಬ್ರಾಹ್ಮಮಸ್ತ್ರಮಸ್ತ್ರವಿದಾಂ ವರಃ ॥</p>
<p class="Shlok-Number">(ಶ್ಲೋಕ-68)</p>
<p class="Shlok">ಕ್ಷಣಂ ತೂಷ್ಣೀಮುವಾಸಾಥ ದದರ್ಶ ಪತಿತಂ ಬಲಮ್ ।</p>
<p class="Shlok">ವಾನರಾಣಾಂ ರಘುಶ್ರೇಷ್ಠಶ್ಚುಕೋಪಾನಲಸನ್ನಿಭಃ ॥</p>
<p class="Text">ಆ ದೈತ್ಯನು ಎಲ್ಲ ಅಸ-ಶಸ ಪ್ರಯೋಗದಲ್ಲಿ ನಿಪುಣನಾಗಿದ್ದನು. ಅವನು ಆಕಾಶದಲ್ಲಿ ನಿಂತು ಬ್ರಹ್ಮಾಸ್ತ್ರದಿಂದ ಎಲ್ಲೆಡೆಗಳಲ್ಲಿ ನಾನಾ ವಿಧವಾದ ಶಸ್ತ್ರಗಳ ಮತ್ತು ಬಾಣಗಳ ಮಳೆಯನ್ನೇ ಸುರಿಸಿ, ಕಪಿ ಸೈನ್ಯವನ್ನು ದಮನಮಾಡುತ್ತಿದ್ದನು. ಅದೊಂದು ಅದ್ಭುತವಾಗಿ ಪರಿಣಮಿಸಿತು. ಅಸ್ತ್ರಜ್ಞರಲ್ಲಿ ಶ್ರೇಷ್ಠನಾದ ಶ್ರೀರಾಮನೂ ಕೂಡ ಬ್ರಹ್ಮಾಸ್ತ್ರವನ್ನು ಗೌರವಿಸಲೋಸುಗ ಒಂದು ಕ್ಷಣಕಾಲ ವಾನರ ಸೈನ್ಯದ ಪತನವನ್ನು ಸುಮ್ಮನೆ ನೋಡುತ್ತಲೇ ಇದ್ದನು. ಅನಂತರ ಕಪಿಗಳ ಸ್ಥಿತಿಯನ್ನು ಕಂಡು ರಘುಶ್ರೇಷ್ಠನು ಕೋಪಗೊಂಡು ಬೆಂಕಿಯಂತೆ ಪ್ರಜ್ವಲಿಸಿದನು. ॥66-68॥</p>
<p class="Shlok-Number">(ಶ್ಲೋಕ-69)</p>
<p class="Shlok">ಚಾಪಮಾನಯ ಸೌಮಿತ್ರೇ ಬ್ರಹ್ಮಾಸ್ತ್ರೇಣಾಸುರಂ ಕ್ಷಣಾತ್ ।</p>
<p class="Shlok">ಭಸ್ಮೀಕರೋಮಿ ಮೇ ಪಶ್ಯ ಬಲಮದ್ಯ ರಘೂತ್ತಮ ॥</p>
<p class="Text">ಆಗ ‘‘ಲಕ್ಷ್ಮಣಾ, ನನ್ನ ಧನುಸ್ಸನ್ನು ಇತ್ತಕೊಡು. ಕ್ಷಣಮಾತ್ರದಲ್ಲಿ ಬ್ರಹ್ಮಾಸ್ತ್ರದಿಂದ ಈ ರಾಕ್ಷಸನನ್ನು ಸುಟ್ಟು ಬೂದಿ ಮಾಡಿಬಿಡುತ್ತೇನೆ. ಹೇ ರಘುಶ್ರೇಷ್ಠಾ ! ಇಂದು ನೀನು ನನ್ನ ಪರಾಕ್ರಮವನ್ನು ನೋಡು’’ ಎಂದನು. ॥69॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಮೇಘನಾದೋಽಪಿ ತಚ್ಛ್ರುತ್ವಾ ರಾಮವಾಕ್ಯಮತಂದ್ರಿತಃ ।</p>
<p class="Shlok">ತೂರ್ಣಂ ಜಗಾಮ ನಗರಂ ಮಾಯಯಾ ಮಾಯಿಕೋಽಸುರಃ ॥</p>
<p class="Text">ಮಾಯಾವಿಯಾದ ರಾಕ್ಷಸ ಇಂದ್ರಜಿತುವು ರಾಮಚಂದ್ರನ ಮಾತನ್ನು ಕೇಳಿ ಎಚ್ಚರಗೊಂಡು ತಡಮಾಡದೆ ತನ್ನ ನಗರಕ್ಕೆ ಹೊರಟು ಹೋದನು. ॥70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ಪತಿತಂ ವಾನರಾನೀಕಂ ದೃಷ್ಟ್ವಾ ರಾಮೋಽತಿದುಃಖಿತಃ ।</p>
<p class="Shlok">ಉವಾಚ ಮಾರುತಿಂ ಶೀಘ್ರಂ ಗತ್ವಾ ಕ್ಷೀರಮಹೋದಧಿಮ್ ॥</p>
<p class="Shlok-Number">(ಶ್ಲೋಕ-72)</p>
<p class="Shlok">ತತ್ರ ದ್ರೋಣಗಿರಿರ್ನಾಮ ದಿವ್ಯೌಷಧಿಸಮುದ್ಭವಃ ।</p>
<p class="Shlok">ತಮಾನಯ ದ್ರುತಂ ಗತ್ವಾ ಸಂಜೀವಯ ಮಹಾಮತೇ ॥</p>
<p class="Shlok-Number">(ಶ್ಲೋಕ-73)</p>
<p class="Shlok">ವಾನರೌಘಾನ್ಮಹಾಸತ್ತ್ವಾನ್ಕೀರ್ತಿಸ್ತೇ ಸುಸ್ಥಿರಾ ಭವೇತ್ । </p>
<p class="Shlok">ಆಜ್ಞಾ ಪ್ರಮಾಣಮಿತ್ಯುಕ್ತ್ವಾ ಜಗಾಮಾನಿಲನಂದನಃ ॥</p>
<p class="Text">ನಾಶವಾದ ವಾನರಸೇನೆಯನ್ನು ಕಂಡು ಶ್ರೀರಾಮನು ಅತೀವ ದುಃಖಿತನಾಗಿ ಹನುಮಂತನನ್ನು ಕುರಿತು ಇಂತೆಂದನು ‘‘ಮಾರುತಿ! ನೀನು ಕೂಡಲೇ ಕ್ಷಿರಸಮುದ್ರಕ್ಕೆ ಹೋಗಿ ಅಲ್ಲಿರುವ ದ್ರೋಣಗಿರಿ ಎಂಬ ದಿವ್ಯವಾದ ಔಷಧಿಗಳ ಭಂಡಾರವಾದ ಪರ್ವತವಿದೆ. ಎಲೈ ಬುದ್ಧಿವಂತನೆ! ಅದನ್ನು ಬೇಗನೇ ತೆಗೆದುಕೊಂಡು ಬಾ ಹಾಗೂ ಮಹಾಬಲಿಷ್ಠರಾದ ಈ ವಾನರ ಸೈನ್ಯವನ್ನು ಬದುಕಿಸು. ಇದರಿಂದ ನಿನ್ನ ಕೀರ್ತಿಯು ಶಾಶ್ವತವಾಗಿ ಉಳಿಯುವುದು. ಇದನ್ನು ಕೇಳಿದ ಪವನನಂದನು ‘ತಮ್ಮ ಅಪ್ಪಣೆಯನ್ನು ಪಾಲಿಸುವೆನು’ ಎಂದು ಹೇಳಿ ಹೊರಟು ಹೋದನು. ॥71-73॥</p>
<p class="Shlok-Number">(ಶ್ಲೋಕ-74)</p>
<p class="Shlok">ಆನೀಯ ಚ ಗಿರಿಂ ಸರ್ವಾನ್ ವಾನರಾನ್ವಾನರರ್ಷಭಃ । </p>
<p class="Shlok">ಜೀವಯಿತ್ವಾ ಪುನಸ್ತತ್ರ ಸ್ಥಾಪಯಿತ್ವಾಯಯೌ ದ್ರುತಮ್ ॥</p>
<p class="Shlok-Number">(ಶ್ಲೋಕ-75)</p>
<p class="Shlok">ಪೂರ್ವವದ್ಭೈರವಂ ನಾದಂ ವಾನರಾಣಾಂ ಬಲೌಘತಃ । </p>
<p class="Shlok">ಶ್ರುತ್ವಾ ವಿಸ್ಮಯಮಾಪನ್ನೋ ರಾವಣೋ ವಾಕ್ಯಮಬ್ರವೀತ್ ॥</p>
<p class="Text">ಶೀಘ್ರವಾಗಿ ಆ ಬೆಟ್ಟವನ್ನು ತಂದು ಅದರ ಔಷಧಿಗಳಿಂದ ಎಲ್ಲ ವಾನರ ರನ್ನು ಬದುಕಿಸಿ, ಮತ್ತೆ ಆ ಪರ್ವತವನ್ನು ಮೊದಲಿದ್ದ ಜಾಗದಲ್ಲಿ ಇರಿಸಿ ಬಂದನು. ಹಿಂದಿನಂತೆಯೇ ಭಯಂಕರವಾಗಿ ಶಬ್ದಮಾಡುತ್ತಾ ಇರುವ ಕಪಿಗಳ ಬಲಸಮೂಹದ ಧ್ವನಿಯಿಂದ ಆಶ್ಚರ್ಯಗೊಂಡ ರಾವಣನು ಹೀಗೆಂದನು. ॥74-75॥</p>
<p class="Shlok-Number">(ಶ್ಲೋಕ-76)</p>
<p class="Shlok">ರಾಘವೋ ಮೇ ಮಹಾನ್ ಶತ್ರುಃ ಪ್ರಾಪ್ತೋ ದೇವವಿನಿರ್ಮಿತಃ ।</p>
<p class="Shlok">ಹಂತುಂ ತಂ ಸಮರೇ ಶೀಘ್ರಂ ಗಚ್ಛಂತು ಮಮ ಯೂಥಪಾಃ ॥</p>
<p class="Shlok-Number">(ಶ್ಲೋಕ-77)</p>
<p class="Shlok">ಮಂತ್ರಿಣೋ ಬಾಂಧವಾಃ ಶೂರಾ ಯೇ ಚ ಮತ್ಪ್ರಿಯಕಾಂಕ್ಷಿಣಃ ।</p>
<p class="Shlok">ಸರ್ವೇ ಗಚ್ಛಂತು ಯುದ್ಧಾಯ ತ್ವರಿತಂ ಮಮ ಶಾಸನಾತ್ ॥</p>
<p class="Text">‘‘ದೇವತೆಗಳಿಂದ ಸೃಷ್ಟಿಸಲ್ಪಟ್ಟ ನನ್ನ ಮಹಾನ್ ಶತ್ರುವಾದ ಈ ರಾಮನು ಇಲ್ಲಿಗೆ ಬಂದಿರುವನು. ಯುದ್ಧದಲ್ಲಿ ಇವನನ್ನು ಕೊಲ್ಲಲು ನನ್ನ ಸೇನಾಪತಿಗಳೆಲ್ಲರೂ ಬೇಗನೆ ಹೊರಡಿರಿ. ಮಂತ್ರಿಗಳು, ನನ್ನ ಬಂಧುಗಳು ಹಾಗೂ ನನಗೆ ಪ್ರಿಯವನ್ನು ಬಯಸುವ ಯಾವ ಶೂರರೇ ಆಗಲಿ, ಎಲ್ಲರೂ ನನ್ನ ಆಜ್ಞೆಯಂತೆ ಯುದ್ಧಕ್ಕೆ ಹೊರಡಿರಿ. ॥76-77॥</p>
<p class="Shlok-Number">(ಶ್ಲೋಕ-78)</p>
<p class="Shlok">ಯೇ ನ ಗಚ್ಛಂತಿ ಯುದ್ಧಾಯ ಭೀರವಃ ಪ್ರಾಣವಿಪ್ಲವಾತ್ ।</p>
<p class="Shlok">ತಾನ್ ಹನಿಷ್ಯಾಮ್ಯಹಂ ಸರ್ವಾನ್ಮಚ್ಛಾಸನಪರಾಙಮುಖಾನ್ ॥</p>
<p class="Text">ಪ್ರಾಣಭಯದಿಂದ ಹೆದರಿ ಯುದ್ಧಕ್ಕೆ ಹೋಗದವರನ್ನು ಹಾಗೂ ನನ್ನ ಆಜ್ಞೆಯನ್ನು ಮೀರಿದವರೆಲ್ಲರನ್ನು ನಾನು ಕೊಂದು ಬಿಡುವೆನು.॥78॥</p>
<p class="Shlok-Number">(ಶ್ಲೋಕ-79)</p>
<p class="Shlok">ತಚ್ಛ್ರುತ್ವಾ ಭಯಸಂತ್ರಸ್ತಾ ನಿರ್ಜಗ್ಮೂ ರಣಕೋವಿದಾಃ ।</p>
<p class="Shlok">ಅತಿಕಾಯಃ ಪ್ರಹಸ್ತಶ್ಚ ಮಹಾನಾದಮಹೋದರೌ ॥</p>
<p class="Shlok-Number">(ಶ್ಲೋಕ-80)</p>
<p class="Shlok">ದೇವಶತ್ರುರ್ನಿಕುಂಭಶ್ಚ ದೇವಾಂತಕನರಾಂತಕೌ ।</p>
<p class="Shlok">ಅಪರೇ ಬಲಿನಃ ಸರ್ವೇ ಯಯುರ್ಯುದ್ಧಾಯ ವಾನರೈಃ ॥</p>
<p class="Text">ರಾವಣನ ಮಾತನ್ನು ಕೇಳಿ ಹೆದರಿಕೊಂಡೇ ಯುದ್ಧಕುಶಲಿಗಳಾದ ಅತಿಕಾಯ, ಪ್ರಹಸ್ತ, ಮಹಾನಾದ, ಮಹೋದರ, ದೇವಶತ್ರು, ನಿಕುಂಭ, ದೇವಾಂತಕ, ನರಾಂತಕ ಮತ್ತು ಇನ್ನೂ ಅನೇಕ ಬಲಿಷ್ಠ ರಾಕ್ಷಸ ವೀರರು ವಾನರರೊಡನೆ ಯುದ್ಧ ಮಾಡುವುದಕ್ಕಾಗಿ ಹೊರಟು ಬಂದರು. ॥79-80॥</p>
<p class="Shlok-Number">(ಶ್ಲೋಕ-81)</p>
<p class="Shlok">ಏತೇ ಚಾನ್ಯೇ ಚ ಬಹವಃ ಶೂರಾಃ ಶತಸಹಸ್ರಶಃ ।</p>
<p class="Shlok">ಪ್ರವಿಶ್ಯ ವಾನರಂ ಸೈನ್ಯಂ ಮಮಂಥುರ್ಬಲದರ್ಪಿತಾಃ ॥</p>
<p class="Text">ಇವರುಗಳಲ್ಲದೆ ಇನ್ನೂ ಸಾವಿರಾರು ಶೂರ-ವೀರ ರಕ್ಕಸರು ಬಲದಿಂದ ಉನ್ಮತ್ತರಾಗಿ ವಾನರ ಸೈನ್ಯವನ್ನು ಹೊಕ್ಕು ಕಪಿಗಳನ್ನು ಹಿಸುಕಿಹಾಕಿದರು. ॥81॥</p>
<p class="Shlok-Number">(ಶ್ಲೋಕ-82)</p>
<p class="Shlok">ಭುಶುಂಡೀಭಿಂದಿಪಾಲೈಶ್ಚ ಬಾಣೈಃ ಖಡ್ಗೈಃ ಪರಶ್ವಧೈಃ ।</p>
<p class="Shlok">ಅನ್ಯೈಶ್ಚ ವಿವಿಧೈರಸ್ತ್ರೈರ್ನಿಜಘ್ನುರ್ಹರಿಯೂಥಪಾನ್ ॥ </p>
<p class="Text">ಅವರು ಭುಶುಂಡಿ, ಭಿಂದಿಪಾಲ, ಬಾಣ, ಖಡ್ಗ, ಪರಶು ಹಾಗೂ ನಾನಾವಿಧವಾದ ಅಸ-ಶಸ ಗಳಿಂದ ಕಪಿಶ್ರೇಷ್ಠರನ್ನು ಹೊಡೆಯ ತೊಡಗಿದರು. ॥82॥</p>
<p class="Shlok-Number">(ಶ್ಲೋಕ-83)</p>
<p class="Shlok">ತೇ ಪಾದಪೈಃ ಪರ್ವತಾಗ್ರೈರ್ನಖದಂಷ್ಟ್ರೈಶ್ಚ ಮುಷ್ಟಿಭಿಃ ।</p>
<p class="Shlok">ಪ್ರಾಣೈರ್ವಿಮೋಚಯಾಮಾಸುಃ ಸರ್ವರಾಕ್ಷಸಯೂಥಪಾನ್ ॥</p>
<p class="Text">ಆ ವಾನರ ವೀರರೂ ಕೂಡ ಮರಗಳಿಂದ, ಪರ್ವತ ಶಿಖರಗಳಿಂದ, ಉಗುರು, ಹಲ್ಲುಗಳಿಂದ ಹಾಗೂ ಮುಷ್ಟಿ ಗಳಿಂದ ಎಲ್ಲ ರಾಕ್ಷಸ ಸೇನಾಪತಿಗಳನ್ನು ಕೊಂದುಹಾಕಿದರು. ॥83॥</p>
<p class="Shlok-Number">(ಶ್ಲೋಕ-84)</p>
<p class="Shlok">ರಾಮೇಣ ನಿಹತಾಃ ಕೇಚಿತ್ಸುಗ್ರೀವೇಣ ತಥಾಪರೇ ।</p>
<p class="Shlok">ಹನೂಮತಾ ಚಾಂಗದೇನ ಲಕ್ಷ್ಮಣೇನ ಮಹಾತ್ಮನಾ ।</p>
<p class="Shlok">ಯೂಥಪೈರ್ವಾನರಾಣಾಂ ತೇ ನಿಹತಾಃ ಸರ್ವರಾಕ್ಷಸಾಃ ॥</p>
<p class="Text">ಆ ರಾಕ್ಷಸರಲ್ಲಿ ಕೆಲವರು ರಾಮನ ಕೈಯಿಂದ, ಕೆಲವರು ಸುಗ್ರೀವನಿಂದ, ಕೆಲವರು ಹನುಮಂತನಿಂದ, ಅಂಗದನಿಂದ ಹಾಗೂ ಮಹಾತ್ಮನಾದ ಲಕ್ಷ್ಮಣನ ಕೈಯಿಂದ ಮತ್ತು ಕೆಲವರು ವಾನರಸೇನಾಪತಿಗಳಿಂದ ಹತರಾದರು. ॥84॥</p>
<p class="Shlok-Number">(ಶ್ಲೋಕ-85)</p>
<p class="Shlok">ರಾಮತೇಜಃ ಸಮಾವಿಶ್ಯ ವಾನರಾ ಬಲಿನೋಽಭವನ್ ।</p>
<p class="Shlok">ರಾಮಶಕ್ತಿವಿಹೀನಾನಾಮೇವಂ ಶಕ್ತಿಃ ಕುತೋ ಭವೇತ್ ॥ </p>
<p class="Text">ರಾಮನ ಶಕ್ತಿಯನ್ನು ಆಶ್ರಯಿಸಿಕೊಂಡ ಕಪಿಗಳು ಬಹಳ ಬಲಶಾಲಿಗಳಾಗಿದ್ದರು. ರಾಮನ ಶಕ್ತಿಯಲ್ಲದೆ ಇವರಿಗೆ ಇಂತಹ ಪರಾಕ್ರಮವು ಎಲ್ಲಿಂದ ಬಂದಿತು? ॥85॥</p>
<p class="Shlok-Number">(ಶ್ಲೋಕ-86)</p>
<p class="Shlok">ಸರ್ವೇಶ್ವರಃ ಸರ್ವಮಯೋ ವಿಧಾತಾ</p>
<p class="Shlok">ಮಾಯಾಮನುಷ್ಯತ್ವವಿಡಂಬನೇನ ।</p>
<p class="Shlok">ಸದಾ ಚಿದಾನಂದಮಯೋಽಪಿ ರಾಮೋ </p>
<p class="Shlok">ಯುದ್ಧಾದಿಲೀಲಾಂ ವಿತನೋತಿ ಮಾಯಾಮ್ ॥</p>
<p class="Text">ಸರ್ವೇಶ್ವರನೂ, ಸರ್ವಮಯನೂ, ಸೃಷ್ಟಿಕರ್ತನೂ, ಸದಾಕಾಲ ಚಿದಾನಂದ ಸ್ವರೂಪನೂ ಆದ ಶ್ರೀರಾಮನು ಮಾಯಾ ಮನುಷ್ಯನಾಗಿ ತೋರಿಕೊಂಡವನಾಗಿ ಮಾಯೆಯಿಂದ ಯುದ್ಧವೇ ಮುಂತಾದ ಲೀಲೆಯನ್ನು ವಿಸ್ತರಿಸುತ್ತಿದ್ದಾನೆ. ॥86॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಪಂಚಮಃ ಸರ್ಗಃ ॥5॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಐದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-6">ಆರನೆಯ ಸರ್ಗ</p>
<p class="description">ಲಕ್ಷ್ಮಣನ ಮೂರ್ಛೆ, ರಾಮ-ರಾವಣ ಸಂಗ್ರಾಮ, ಹನುಮಂತನು ಔಷಧಿಯನ್ನು ತರುವುದು ಮತ್ತು ರಾವಣ-ಕಾಲನೇಮಿ ಸಂವಾದ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀ ಮಹಾದೇವ ಉವಾಚ</p>
<p class="Shlok">ಶ್ರುತ್ವಾ ಯುದ್ಧೇ ಬಲಂ ನಷ್ಟಮತಿಕಾಯಮುಖಂ ಮಹತ್ ।</p>
<p class="Shlok">ರಾವಣೋ ದುಃಖಸಂತಪ್ತಃ ಕ್ರೋಧೇನ ಮಹತಾವೃತಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು — </span>ಹೇ ಪಾರ್ವತಿ! ಯುದ್ಧದಲ್ಲಿ ಅತಿಕಾಯನೇ ಮುಂತಾದ ರಾಕ್ಷಸರ ಮಹಾನ್ ಸೇನೆಯು ನಾಶವಾದದ್ದನ್ನು ಕೇಳಿದ ರಾವಣನು ಅತೀವ ದುಃಖಾತುರನಾಗಿ ಭಾರೀ ಕೋಪಗೊಂಡನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ನಿಧಾಯೇಂದ್ರಜಿತಂ ಲಂಕಾರಕ್ಷಣಾರ್ಥಂ ಮಹಾದ್ಯುತಿಃ ।</p>
<p class="Shlok">ಸ್ವಯಂ ಜಗಾಮ ಯುದ್ಧಾಯ ರಾಮೇಣ ಸಹ ರಾಕ್ಷಸಃ ॥</p>
<p class="Text">ಲಂಕೆಯನ್ನು ರಕ್ಷಿಸುವುದಕ್ಕೆ ಇಂದ್ರಜಿತುವನ್ನು ನಿಯಮಿಸಿ, ಮಹಾತೇಜಸ್ವಿಯಾದ ಆ ರಾಕ್ಷಸನು ಸ್ವತಃ ರಾಮನೊಡನೆ ಯುದ್ಧ ಮಾಡಲು ಹೊರಟನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ದಿವ್ಯಂ ಸ್ಯಂದನಮಾರುಹ್ಯ ಸರ್ವಶಸ್ತ್ರಾಸ್ತ್ರಸಂಯುತಮ್ ।</p>
<p class="Shlok">ರಾಮಮೇವಾಭಿದುದ್ರಾವ ರಾಕ್ಷಸೇಂದ್ರೋ ಮಹಾಬಲಃ ॥</p>
<p class="Text">ಮಹಾಬಲಿಷ್ಠನಾದ ರಾಕ್ಷಸೇಂದ್ರನು ಸಕಲವಿಧವಾದ ಶಸ್ತ್ರಾಸ್ತ್ರಗಳಿಂದ ಸಜ್ಜಾದ ದಿವ್ಯ ರಥವನ್ನೇರಿ ರಾಮನೆಡೆಗೆ ಧಾವಿಸಿದನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ವಾನರಾನ್ಬಹುಶೋ ಹತ್ವಾ ಬಾಣೈರಾಶೀವಿಷೋಪಮೈಃ ।</p>
<p class="Shlok">ಪಾತಯಾಮಾಸ ಸುಗ್ರೀವಪ್ರಮುಖಾನ್ಯೂಥನಾಯಕಾನ್ ॥</p>
<p class="Text">ಯುದ್ಧ ರಂಗಕ್ಕೆ ಬಂದು ಸರ್ಪಗಳಂತಿರುವ ಉಗ್ರಬಾಣಗಳಿಂದ ವಾನರರನ್ನು ಕೊಲ್ಲುತ್ತಾ ಸುಗ್ರೀವಾದಿ ಸೇನಾನಾಯಕರನ್ನು ಧರೆಗೆ ಕೆಡಹಿದನು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಗದಾಪಾಣಿಂ ಮಹಾಸತ್ತ್ವಂ ತತ್ರ ದೃಷ್ಟ್ವಾ ವಿಭೀಷಣಮ್ ।</p>
<p class="Shlok">ಉತ್ಸಸರ್ಜ ಮಹಾಶಕ್ತಿಂ ಮಯದತ್ತಾಂ ವಿಭೀಷಣೇ ॥</p>
<p class="Text">ಮಹಾಪರಾಕ್ರಮಿ ಗದಾಪಾಣಿಯಾಗಿ ಅಲ್ಲಿ ನಿಂತಿರುವ ವಿಭೀಷಣನನ್ನು ಕಂಡು, ಅವನನ್ನು ಕೊಲ್ಲುವ ಇಚ್ಛೆಯಿಂದ, ಮಯನು ಕೊಟ್ಟಿರುವ ಮಹಾಶಕ್ತ್ಯಾಯುಧವನ್ನು ಪ್ರಯೋಗಿಸಿದನು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ತಾಮಾಪತಂತೀಮಾಲೋಕ್ಯ ವಿಭೀಷಣವಿಘಾತಿನೀಮ್ ।</p>
<p class="Shlok">ದತ್ತಾಭಯೋಽಯಂ ರಾಮೇಣ ವಧಾರ್ಹೋ ನಾಯಮಾಸುರಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಇತ್ಯುಕ್ತ್ವಾ ಲಕ್ಷ್ಮಣೋ ಭೀಮಂ ಚಾಪಮಾದಾಯ ವೀರ್ಯವಾನ್ ।</p>
<p class="Shlok">ವಿಭೀಷಣಸ್ಯ ಪುರತಃ ಸ್ಥಿತೋಽಕಂಪ ಇವಾಚಲಃ ॥</p>
<p class="Text">ವಿಭೀಷಣನನ್ನು ಕೊಲ್ಲಲು ಮುಂದಾದ ಆ ಶಕ್ತ್ಯಾಯುಧವು ಅವನ ಮೇಲೆ ಬೀಳುತ್ತಿರುವುದನ್ನು ಕಂಡ ಲಕ್ಷ್ಮಣ ‘ಅಯ್ಯೋ! ಈತನು ಶ್ರೀರಾಮನಿಂದ ಅಭಯದಾನವನ್ನು ಪಡೆದಿರುವನು. ಆದ್ದರಿಂದ ಈ ಅಸುರನು ಸಾಯಬಾರದು’ ಎಂದು ಹೇಳುತ್ತಾ ಮಹಾವೀರ್ಯಶಾಲಿಯಾದ ಲಕ್ಷ್ಮಣನು ತನ್ನ ಪ್ರಚಂಡ ಧನುಸ್ಸನ್ನು ಎತ್ತಿಕೊಂಡು, ವಿಭೀಷಣನ ಮುಂಭಾಗದಲ್ಲಿ ಆ ಶಕ್ತ್ಯಾಯುಧಕ್ಕೆ ಎದೆಗೊಟ್ಟು ಪರ್ವತದಂತೆ ನಿಂತು ಬಿಟ್ಟನು. ॥6-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಸಾ ಶಕ್ತಿರ್ಲಕ್ಷ್ಮಣತನುಂ ವಿವೇಶಾಮೋಘಶಕ್ತಿತಃ ।</p>
<p class="Shlok">ಯಾವಂತ್ಯಃ ಶಕ್ತಯೋ ಲೋಕೇ ಮಾಯಾಯಾಃ ಸಂಭವಂತಿ ಹಿ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ತಾಸಾಮಾಧಾರಭೂತಸ್ಯ ಲಕ್ಷ್ಮಣಸ್ಯ ಮಹಾತ್ಮನಃ ।</p>
<p class="Shlok">ಮಾಯಾಶಕ್ತ್ಯಾ ಭವೇತ್ಕಿಂವಾ ಶೇಷಾಂಶಸ್ಯ ಹರೇಸ್ತನೋಃ ॥</p>
<p class="Text">ಆ ಶಕ್ತ್ಯಾಯುಧವು ಅಮೋಘವಾದ್ದರಿಂದ ಲಕ್ಷ್ಮಣನ ಶರೀರವನ್ನು ಪ್ರವೇಶಿಸಿತು. ಜಗತ್ತಿನಲ್ಲಿ ಮಾಯೆಯಿಂದ ಉಂಟಾಗುವ ಎಲ್ಲ ಶಕ್ತಿಗಳಿಗೂ ಆಧಾರ ಸ್ವರೂಪಿಯಾದ ಮಹಾತ್ಮಾ ಲಕ್ಷ್ಮಣನು ಭಗವಾನ್ ವಿಷ್ಣುವಿನ ಸ್ವರೂಪಭೂತ ಶೇಷನ ಅಂಶಾವತಾರನು. ಅವನ ಮೇಲೆ ಆ ಮಾಯಾ ಶಕ್ತಿಗಳು ಏನು ಪರಿಣಾಮ ಬೀರಬಲ್ಲವು? ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತಥಾಪಿ ಮಾನುಷಂ ಭಾವಮಾಪನ್ನಸ್ತದನುವ್ರತಃ ।</p>
<p class="Shlok">ಮೂರ್ಚ್ಛಿತಃ ಪತಿತೋ ಭೂವೌ ತಮಾದಾತುಂ ದಶಾನನಃ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಹಸ್ತೈಸ್ತೋಲಯಿತುಂ ಶಕ್ತೋ ನ ಬಭೂವಾತಿವಿಸ್ಮಿತಃ ।</p>
<p class="Shlok">ಸರ್ವಸ್ಯ ಜಗತಃ ಸಾರಂ ವಿರಾಜಂ ಪರಮೇಶ್ವರಮ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಕಥಂ ಲೋಕಾಶ್ರಯಂ ವಿಷ್ಣುಂ ತೋಲಯೇಲ್ಲಘುರಾಕ್ಷಸಃ ।</p>
<p class="Shlok">ಗ್ರಹೀತುಕಾಮಂ ಸೌಮಿತ್ರಿಂ ರಾವಣಂ ವೀಕ್ಷ್ಯ ಮಾರುತಿಃ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಆಜಘಾನೋರಸಿ ಕ್ರುದ್ಧೋ ವಜ್ರಕಲ್ಪೇನ ಮುಷ್ಟಿನಾ ।</p>
<p class="Shlok">ತೇನ ಮುಷ್ಟಿಪ್ರಹಾರೇಣ ಜಾನುಭ್ಯಾಮಪತದ್ಭುವಿ ॥</p>
<p class="Text">ಆದರೂ ಈಗ ಮನುಷ್ಯ ಭಾವವನ್ನು ಹೊಂದಿ, ಅದಕ್ಕೆ ತಕ್ಕಂತೆ ನಡೆಯುವವನಾದ ಲಕ್ಷ್ಮಣನು ಮೂರ್ಛಿತನಾಗಿ ನೆಲದ ಮೇಲೆ ಬಿದ್ದುಬಿಟ್ಟನು. ರಾವಣನು ಅವನನ್ನು ಕೈಗಳಿಂದ ಎತ್ತಿಕೊಂಡು ಹೋಗಲು ಪ್ರಯತ್ನಿಸಿದರೂ, ಅಳ್ಳಾಡಿಸಲೂ ಶಕ್ತನಾಗದೆ ಆಶ್ಚರ್ಯಗೊಂಡನು. ಜಗತ್ತಿನ ಸಾರನೂ, ಪರಮೇಶ್ವರನೂ, ವಿರಾಟ್ ಪುರುಷನೂ, ಸರ್ವಲೋಕಾಧಾರನೂ, ವಿಷ್ಣುವಿನ ಅಂಶನೂ ಆದ ಲಕ್ಷ್ಮಣನನ್ನು ಕ್ಷುದ್ರ ನಾದ ರಾಕ್ಷಸನು ಹೇಗೆ ತಾನೇ ಎತ್ತಬಲ್ಲನು? ರಾವಣನು ಲಕ್ಷ್ಮಣನನ್ನು ಎತ್ತಿಕೊಂಡು ಹೋಗಲು ಪ್ರಯತ್ನಿಸುವುದನ್ನು ಕಂಡ ಹನುಮಂತನು ಕುಪಿತನಾಗಿ ವಜ್ರದಂತಹ ತನ್ನ ಮುಷ್ಟಿಯಿಂದ ರಾವಣನ ಎದೆಗೆ ಬಲವಾಗಿ ಗುದ್ದಿದನು. ಆ ಮುಷ್ಟಿ ಪ್ರಹಾರದಿಂದ ತತ್ತರಿಸಿದ ರಾವಣನು ಮಂಡಿಗಳನ್ನೂರಿ ನೆಲದ ಮೇಲೆ ಬಿದ್ದನು. ॥10-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಆಸ್ಯೈಶ್ಚ ನೇತ್ರಶ್ರವಣೈರುದ್ವಮನ್ ರುಧಿರಂ ಬಹು ।</p>
<p class="Shlok">ವಿಘೂರ್ಣಮಾನನಯನೋ ರಥೋಪಸ್ಥ ಉಪಾವಿಶತ್ ॥</p>
<p class="Text">ಮುಖಗಳಿಂದಲೂ, ಕಣ್ಣು, ಕಿವಿಗಳಿಂದ ಬಹಳವಾಗಿ ರಕ್ತವನ್ನು ಕಾರುತ್ತಾ, ಕಣ್ಣು ಕತ್ತಲೆ ಬಂದು, ತಲೆತಿರುಗುತ್ತಿರಲು ರಥದಲ್ಲಿ ಕುಳಿತು ಬಿಟ್ಟನು. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಅಥ ಲಕ್ಷ್ಮಣಮಾದಾಯ ಹನೂಮಾನ್ ರಾವಣಾರ್ದಿತಮ್ ।</p>
<p class="Shlok">ಆನಯದ್ರಾಮಸಾಮೀಪ್ಯಂ ಬಾಹುಭ್ಯಾಂ ಪರಿಗೃಹ್ಯ ತಮ್ ॥</p>
<p class="Text">ಅನಂತರ ಹನುಮಂತನು ರಾವಣನು ಬೀಳಿಸಿದ ಲಕ್ಷ್ಮಣನನ್ನು ಲೀಲಾಜಾಲವಾಗಿ ಕೈಗಳಿಂದ ಎತ್ತಿಕೊಂಡು ಶ್ರೀರಾಮಚಂದ್ರನ ಸಮೀಪಕ್ಕೆ ಕರೆತಂದನು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಹನೂಮತಃ ಸುಹೃತ್ತ್ವೇನ ಭಕ್ತ್ಯಾ ಚ ಪರಮೇಶ್ವರಃ ।</p>
<p class="Shlok">ಲಘುತ್ವಮಗಮದ್ದೇವೋ ಗುರೂಣಾಂ ಗುರುರಪ್ಯಜಃ ॥</p>
<p class="Text">ಹನುಮಂತನಿಗಾಗಿ ಅವನ ಸ್ನೇಹಕ್ಕೆ ಹಾಗೂ ಭಕ್ತಿಗೆ ಒಲಿದವನೂ ಆದ ಆ ಪರಮೇಶ್ವರನು ಭಾರ ವಾದವುಗಳಲ್ಲಿ ಅತ್ಯಂತ ಭಾರನಾದ, ಅಜನಾದ ಲಕ್ಷ್ಮಣನು ಹಗುರನಾದನು. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಸಾ ಶಕ್ತಿರಪಿ ತಂ ತ್ಯಕ್ತ್ವಾ ಜ್ಞಾತ್ವಾ ನಾರಾಯಣಾಂಶಜಮ್ ।</p>
<p class="Shlok">ರಾವಣಸ್ಯ ರಥಂ ಪ್ರಾಗಾದ್ರಾವಣೋಽಪಿ ಶನೈಸ್ತತಃ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಸಂಜ್ಞಾಮವಾಪ್ಯ ಜಗ್ರಾಹ ಬಾಣಾಸನಮಥೋ ರುಷಾ ।</p>
<p class="Shlok">ರಾಮಮೇವಾಭಿದುದ್ರಾವ ದೃಷ್ಟ್ವಾ ರಾಮೋಽಪಿ ತಂ ಕ್ರುಧಾ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಆರುಹ್ಯ ಜಗತಾಂ ನಾಥೋ ಹನೂಮಂತಂ ಮಹಾಬಲಮ್ ।</p>
<p class="Shlok">ರಥಸ್ಥಂ ರಾವಣಂ ದೃಷ್ಟ್ವಾ ಅಭಿದುದ್ರಾವ ರಾಘವಃ ॥</p>
<p class="Text">ಆ ಶಕ್ತ್ಯಾಯುಧವೂ ಕೂಡ ಲಕ್ಷ್ಮಣನು ನಾರಾಯಣಾಂಶನೆಂಬುದನ್ನು ಕಂಡುಕೊಂಡು, ಅವನನ್ನು ಬಿಟ್ಟು ರಾವಣನ ರಥಕ್ಕೆ ಬಂದು ಸೇರಿಕೊಂಡಿತು. ರಾವಣನೂ ಮೆಲ್ಲನೆ ಎಚ್ಚೆತ್ತವನಾಗಿ ಕೋಪದಿಂದ ಧನುರ್ಬಾಣಗಳನ್ನು ಎತ್ತಿಕೊಂಡು ರಾಮಚಂದ್ರನ ಕಡೆಗೆ ಧಾವಿಸಿದನು. ತನ್ನ ಕಡೆಗೆ ಧಾವಿಸಿ ಬರುತ್ತಿರುವ ರಾವಣನನ್ನು ಕಂಡು, ಜಗತ್ಪತಿ ಭಗವಾನ್ ರಾಮನು ಅತಿ ಕ್ರೋಧಗೊಂಡು, ಮಹಾಬಲಶಾಲಿಯಾದ ಹನುಮಂತನ ಹೆಗಲನ್ನೇರಿ ರಥದಲ್ಲಿದ್ದ ರಾವಣನನ್ನು ನೋಡಿ ಮುನ್ನುಗ್ಗಿದನು.॥17-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಜ್ಯಾಶಬ್ದಮಕರೋತ್ತೀವ್ರಂ ವಜ್ರನಿಷ್ಪೇಷನಿಷ್ಠುರಮ್ ।</p>
<p class="Shlok">ರಾಮೋ ಗಂಭೀರಯಾ ವಾಚಾ ರಾಕ್ಷಸೇಂದ್ರಮುವಾಚ ಹ ॥ </p>
<p class="Text">ಆಗ ಶ್ರೀರಾಮಚಂದ್ರನು ವಜ್ರಗಳ ಘರ್ಷಣೆಯಂತಿರುವ ಬಹಳ ತೀವ್ರವಾದ ಶಬ್ದವುಳ್ಳ ಧನುಷ್ಟಂಕಾರ ಮಾಡಿದನು ಹಾಗೂ ರಾಕ್ಷಸೇಂದ್ರನಾದ ರಾವಣನನ್ನು ಕುರಿತು ಗಂಭೀರವಾದ ಮಾತಿನಿಂದ ಇಂತೆಂದನು.॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ರಾಕ್ಷಸಾಧಮ ತಿಷ್ಠಾದ್ಯ ಕ್ವ ಗಮಿಷ್ಯಸಿ ಮೇ ಪುರಃ ।</p>
<p class="Shlok">ಕೃತ್ವಾಪರಾಧಮೇವಂ ಮೇ ಸರ್ವತ್ರ ಸಮದರ್ಶಿನಃ ॥ </p>
<p class="Text">‘‘ಎಲೈ ರಾಕ್ಷಸಾಧಮಾ! ನನ್ನ ಎದುರಿಗೆ ಸ್ವಲ್ಪ ನಿಲ್ಲು. ಎಲ್ಲಿಗೆ ಹೋಗುವೆ? ಎಲ್ಲೆಲ್ಲೂ ಸಮದರ್ಶಿಯಾದ ನನಗೆ ಈ ರೀತಿಯಾದ ಅಪಕಾರವನ್ನು ಎಸಗಿರುವೆ.॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಯೇನ ಬಾಣೇನ ನಿಹತಾ ರಾಕ್ಷಸಾಸ್ತೇ ಜನಾಲಯೇ ।</p>
<p class="Shlok">ತೇನೈವ ತ್ವಾಂ ಹನಿಷ್ಯಾಮಿ ತಿಷ್ಠಾದ್ಯ ಮಮ ಗೋಚರೇ ॥ </p>
<p class="Text">ಜನಸ್ಥಾನ ದಲ್ಲಿ ನಿನ್ನ ಕಡೆಯ ರಾಕ್ಷಸರು ಯಾವ ಬಾಣದಿಂದ ಹತ ರಾದರೋ ಅದರಿಂದಲೇ ನಿನ್ನನ್ನೂ ಕೊಂದುಬಿಡುವೆನು. ಈಗ ನನ್ನ ಎದುರಿಗೆ ನಿಲ್ಲು.॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಶ್ರೀರಾಮಸ್ಯ ವಚಃ ಶ್ರುತ್ವಾ ರಾವಣೋ ಮಾರುತಾತ್ಮಜಮ್ ।</p>
<p class="Shlok">ವಹಂತಂ ರಾಘವಂ ಸಂಖ್ಯೇ ಶರೈಸ್ತೀಕ್ಷೈರತಾಡಯತ್ ॥</p>
<p class="Text">ಶ್ರೀರಾಮನ ಮಾತನ್ನು ಕೇಳಿ ರಾವಣನು ಯುದ್ಧ ರಂಗದಲ್ಲಿ ರಾಮನನ್ನು ಹೊತ್ತು ತಿರುಗುತ್ತಿದ್ದ ಹನುಮಂತ ನನ್ನು ಬಲವಾದ ಬಾಣಗಳಿಂದ ಹೊಡೆದನು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಹತಸ್ಯಾಪಿ ಶರೈಸ್ತೀಕ್ಷೈರ್ವಾಯುಸೂನೋಃ ಸ್ವತೇಜಸಾ ।</p>
<p class="Shlok">ವ್ಯವರ್ಧತ ಪುನಸ್ತೇಜೋ ನನರ್ದ ಚ ಮಹಾಕಪಿಃ ॥</p>
<p class="Text">ಆದರೆ ಇಂತಹ ತೀಕ್ಷ್ಣವಾದ ಬಾಣಗಳು ತಾಗಿದರೂ ವಾಯುಪುತ್ರನಾದ ಹನುಮಂತನ ಕಾಂತಿಯು, ತನ್ನ ಆತ್ಮತೇಜಸ್ಸಿನಿಂದ ಮತ್ತಷ್ಟು ಹೆಚ್ಚತೊಡಗಿತು. ಆ ಮಹಾಕಪೀಶ್ವರನು ಜೋರಾಗಿ ಗರ್ಜನೆ ಮಾಡಿದನು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ತತೋ ದೃಷ್ಟ್ವಾ ಹನೂಮಂತಂ ಸವ್ರಣಂ ರಘುಸತ್ತಮಃ ।</p>
<p class="Shlok">ಕ್ರೋಧಮಾಹಾರಯಾಮಾಸ ಕಾಲರುದ್ರ ಇವಾಪರಃ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಸಾಶ್ವಂ ರಥಂ ಧ್ವಜಂ ಸೂತಂ ಶಸ್ತ್ರೌಘಂ ಧನುರಂಜಸಾ ।</p>
<p class="Shlok">ಛತ್ರಂ ಪತಾಕಾಂ ತರಸಾ ಚಿಚ್ಛೇದ ಶಿತಸಾಯಕೈಃ ॥</p>
<p class="Text">ಗಾಯಗೊಂಡ ಹನುಮಂತನನ್ನು ನೋಡಿ ಶ್ರೀರಘುನಾಥನು ಕಾಲರುದ್ರನಂತೆ ಕೋಪಾವಿಷ್ಟನಾದನು ಮತ್ತು ತೀಕ್ಷ್ಣವಾದ ಬಾಣಗಳಿಂದ ರಾವಣನ ಕುದುರೆ, ರಥ, ಧ್ವಜ, ಸಾರಥಿ, ಶಸ್ತ್ರಗಳ ಸಮೂಹ, ಧನುಸ್ಸು, ಛತ್ರ, ಬಾವುಟಗಳನ್ನೆಲ್ಲ ಬೇಗ-ಬೇಗನೇ ಕತ್ತರಿಸಿದನು. ॥25-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ತತೋ ಮಹಾಶರೇಣಾಶು ರಾವಣಂ ರಘುಸತ್ತಮಃ ।</p>
<p class="Shlok">ವಿವ್ಯಾಧ ವಜ್ರಕಲ್ಪೇನ ಪಾಕಾರಿರಿವ ಪರ್ವತಮ್ ॥ </p>
<p class="Text">ಅನಂತರ ವಜ್ರಾಯುಧದಂತೆ ಬಹಳ ಅಮೋಘವಾದ ಮಹಾಬಾಣದಿಂದ ರಘುವೀರನಾದ ರಾಮನು ದೇವೇಂದ್ರನು ಪರ್ವತಗಳ ಮೇಲೆ ಆಕ್ರಮಿಸಿದಂತೆ ರಾವಣನಿಗೆ ಹೊಡೆದನು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ರಾಮಬಾಣಹತೋ ವೀರಶ್ಚಚಾಲ ಚ ಮುಮೋಹ ಚ ।</p>
<p class="Shlok">ಹಸ್ತಾನ್ನಿಪತಿತಶ್ಚಾಪಸ್ತಂ ಸಮೀಕ್ಷ್ಯ ರಘೂತ್ತಮಃ ॥ </p>
<p class="Shlok-Number">(ಶ್ಲೋಕ-29)</p>
<p class="Shlok">ಅರ್ಧಚಂದ್ರೇಣ ಚಿಚ್ಛೇದ ತತ್ಕಿರೀಟಂ ರವಿಪ್ರಭಮ್ ।</p>
<p class="Shlok">ಅನುಜಾನಾಮಿ ಗಚ್ಛ ತ್ವಮಿದಾನೀಂ ಬಾಣಪೀಡಿತಃ ॥</p>
<p class="Text">ಭಗವಾನ್ ಶ್ರೀರಾಮನ ಬಾಣವು ತಗಲುತ್ತಲೇ ವೀರನಾದ ರಾವಣನು ವಿಚಲಿತನಾಗಿ ಮೂರ್ಛಿತನಾದನು. ಅವನ ಕೈಯಿಂದ ಧನುಸ್ಸು ಜಾರಿಬಿತ್ತು. ಈ ಸ್ಥಿತಿಯನ್ನು ಕಂಡ ಶ್ರೀರಾಮನು ಸೂರ್ಯನಂತೆ ಹೊಳೆಯುತ್ತಿದ್ದ ಆ ರಾವಣನ ಕಿರೀಟವನ್ನು ಅರ್ಧಚಂದ್ರಾಕಾರವಾದ ಬಾಣದಿಂದ ಕತ್ತರಿಸಿ ಬಿಟ್ಟನು ಮತ್ತು ಹೀಗೆಂದನು ‘‘ಎಲೈ ರಾವಣಾ! ನೀನು ನನ್ನ ಬಾಣದಿಂದ ಪೀಡಿತನಾಗಿರುವೆ. ಈಗ ನೀನು ಲಂಕೆಗೆ ಮರಳು. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಪ್ರವಿಶ್ಯ ಲಂಕಾಮಾಶ್ವಾಸ್ಯ ಶ್ವಃ ಪಶ್ಯಸಿ ಬಲಂ ಮಮ ।</p>
<p class="Shlok">ರಾಮಬಾಣೇನ ಸಂವಿದ್ಧೋ ಹತದರ್ಪೋಽಥ ರಾವಣಃ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಮಹತ್ಯಾ ಲಜ್ಜಯಾ ಯುಕ್ತೋ ಲಂಕಾಂ ಪ್ರಾವಿಶದಾತುರಃ ।</p>
<p class="Shlok">ರಾಮೋಽಪಿ ಲಕ್ಷ್ಮಣಂ ದೃಷ್ಟ್ವಾ ಮೂರ್ಚ್ಛಿತಂ ಪತಿತಂ ಭುವಿ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಮಾನುಷತ್ವಮುಪಾಶ್ರಿತ್ಯ ಲೀಲಯಾನುಶುಶೋಚ ಹ ।</p>
<p class="Shlok">ತತಃ ಪ್ರಾಹ ಹನೂಮಂತಂ ವತ್ಸ ಜೀವಯ ಲಕ್ಷ್ಮಣಮ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಮಹೌಷಧೀಃ ಸಮಾನೀಯ ಪೂರ್ವದದ್ವಾನರಾನಪಿ ।</p>
<p class="Shlok">ತಥೇತಿ ರಾಘವೇಣೋಕ್ತೋ ಜಗಾಮಾಶು ಮಹಾಕಪಿಃ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಹನೂಮಾನ್ವಾಯುವೇಗೇನ ಕ್ಷಣಾತ್ತೀರ್ತ್ವಾ ಮಹೋದಧಿಮ್ ।</p>
<p class="Shlok">ಏತಸ್ಮಿನ್ನಂತರೇ ಚಾರಾ ರಾವಣಾಯ ನ್ಯವೇದಯನ್ ॥</p>
<p class="Text">ಇಂದು ಲಂಕೆಯನ್ನು ಪ್ರವೇಶಿಸಿ ಎಲ್ಲರನ್ನು ಸಮಾಧಾನಗೊಳಿಸು. ನನ್ನ ಪರಾಕ್ರಮವನ್ನು ನಾಳೆ ನೋಡುವಿಯಂತೆ.’’ ಆಗ ರಾಮಬಾಣದಿಂದ ಗಾಯಗೊಂಡು, ದರ್ಪವು ಚೂರು-ಚೂರಾಗಿ ರಾವಣನು ಬಹಳ ನಾಚಿಕೆಯಿಂದ, ದುಃಖದಿಂದ ಕೂಡಿದವನಾಗಿ ಅವಸರದಿಂದ ಲಂಕೆಯನ್ನು ಪ್ರವೇಶಿಸಿದನು. ಇತ್ತ ಮೂರ್ಛಿತನಾಗಿ ನೆಲದ ಮೇಲೆ ಬಿದ್ದಿರುವ ಲಕ್ಷ್ಮಣನನ್ನು ನೋಡಿ, ಮನುಷ್ಯಭಾವವನ್ನು ಹೊಂದಿದವನಾದ ಶ್ರೀರಾಮಚಂದ್ರನೂ ಕೂಡ ಲೀಲೆಗಾಗಿ ದುಃಖಿಸತೊಡಗಿದನು. ಅನಂತರ ಹನುಮಂತನನ್ನು ಕಂಡು ‘‘ಮಗು! ಹಿಂದಿನಂತೆಯೇ ದ್ರೋಣಾಚಲದಿಂದ ಮಹೌಷಧಿಗಳನ್ನು ತಂದು ಲಕ್ಷ್ಮಣನನ್ನು ಮತ್ತು ಕಪಿಗಳನ್ನು ಬದುಕಿಸಪ್ಪ’’ ಎಂದು ಹೇಳಲು ಹಾಗೆಯೇ ಆಗಲಿ ಎಂದು ಹೇಳಿ ಶ್ರೀರಾಮನಿಂದ ಆಜ್ಞಪ್ತನಾದ ಮಹಾಕಪಿಯಾದ ಹನುಮಂತನು ವಾಯು ವೇಗದಿಂದ ಹೊರಟು ಕ್ಷಣಮಾತ್ರದಲ್ಲಿ ಮಹಾಸಮುದ್ರವನ್ನು ದಾಟಿ ಮುನ್ನಡೆದನು. ಆಗಲೇ ರಾವಣನ ಗುಪ್ತಚರರು ಅವನಲ್ಲಿಗೆ ಬಂದು ಹೇಳಿದರು. ॥30-34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ರಾಮೇಣ ಪ್ರೇಷಿತೋ ದೇವ ಹನೂಮಾನ್ ಕ್ಷೀರಸಾಗರಮ್ ।</p>
<p class="Shlok">ಗತೋ ನೇತುಂ ಲಕ್ಷ್ಮಣಸ್ಯ ಜೀವನಾರ್ಥಂ ಮಹೌಷಧೀಃ ॥</p>
<p class="Text">‘‘ಒಡೆಯಾ! ರಾಮನಿಂದ ಕಳುಹಲ್ಪಟ್ಟ ಹನುಮಂತನು ಲಕ್ಷ್ಮಣನನ್ನು ಬದುಕಿಸುವುದಕ್ಕಾಗಿ ಮಹೌಷಗಳನ್ನು ತರಲು ಕ್ಷೀರಸಮುದ್ರಕ್ಕೆ ಹೋಗಿರುವನು.॥35॥<span class="char-style-override-9"></span></p>
<p class="Shlok-Number">(ಶ್ಲೋಕ-36)</p>
<p class="Shlok">ಶ್ರುತ್ವಾ ತಚ್ಚಾರವಚನಂ ರಾಜಾ ಚಿಂತಾಪರೋಽಭವತ್ ।</p>
<p class="Shlok">ಜಗಾಮ ರಾತ್ರಾವೇಕಾಕೀ ಕಾಲನೇಮಿಗೃಹಂ ಕ್ಷಣಾತ್ ॥ </p>
<p class="Shlok-Number">(ಶ್ಲೋಕ-37)</p>
<p class="Shlok">ಗೃಹಾಗತಂ ಸಮಾಲೋಕ್ಯ ರಾವಣಂ ವಿಸ್ಮಯಾನ್ವಿತಃ ।</p>
<p class="Shlok">ಕಾಲನೇಮಿರುವಾಚೇದಂ ಪ್ರಾಂಜಲಿರ್ಭಯವಿಹ್ವಲಃ ।</p>
<p class="Shlok">ಅರ್ಘ್ಯಾದಿಕಂ ತತಃ ಕೃತ್ವಾ ರಾವಣಸ್ಯಾಗ್ರತಃ ಸ್ಥಿತಃ ॥</p>
<p class="Text">ಚಾರರ ಈ ಮಾತನ್ನು ಕೇಳಿದ ರಾಕ್ಷಸರಾಜನು ಚಿಂತಾಕ್ರಾಂತನಾದನು. ಆ ಕ್ಷಣ ರಾತ್ರಿಯೇ ಒಬ್ಬಂಟಿಗನಾಗಿ ಕಾಲನೇಮಿಯ ಮನೆಗೆ ನಡೆದನು. ಮನೆಗೆ ಬಂದ ರಾವಣನನ್ನು ಕಂಡು ಆಶ್ಚರ್ಯ ಚಕಿತನಾದ ಕಾಲನೇಮಿಯು ರಾವಣನಿಗೆ ಅರ್ಘ್ಯಪಾದ್ಯಾದಿಗಳನ್ನಿತ್ತು ಅವನ ಮುಂದೆ ಹೆದರಿಕೊಂಡೆ ಕೈಮುಗಿದು ನಿಂತುಕೊಂಡು ಹೇಳಿದನು ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಕಿಂ ತೇ ಕರೋಮಿ ರಾಜೇಂದ್ರ ಕಿಮಾಗಮನಕಾರಣಮ್ ।</p>
<p class="Shlok">ಕಾಲನೇಮಿಮುವಾಚೇದಂ ರಾವಣೋ ದುಃಖಪೀಡಿತಃ ॥</p>
<p class="Text">‘‘ಎಲೈ ರಾಜೇಂದ್ರನೆ! ನಾನು ನಿಮಗೆ ಯಾವ ಸೇವೆಮಾಡಲಿ? ಹೇಳಿ. ನೀವು ಬಂದುದರ ಉದ್ದೇಶವೇನು?’’ ಆಗ ಅತಿ ದುಃಖಿತನಾದ ರಾವಣನು ಕಾಲನೇಮಿಯ ಬಳಿ ಹೇಳಿದನು — ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಮಮಾಪಿ ಕಾಲವಶತಃ ಕಷ್ಟಮೇತದುಪಸ್ಥಿತಮ್ ।</p>
<p class="Shlok">ಮಯಾ ಶಕ್ತ್ಯಾಹತೋ ವೀರೋ ಲಕ್ಷ್ಮಣಃ ಪತಿತೋ ಭುವಿ ॥</p>
<p class="Text">‘‘ಅಯ್ಯಾ! ನನಗೂ ಕೂಡ ಕಾಲಗತಿಯಿಂದ ಇದೊಂದು ಕಷ್ಟ ಬಂದಿದೆ. ನನ್ನ ಶಕ್ತ್ಯಾಯುಧದಿಂದ ವೀರನಾದ ಲಕ್ಷ್ಮಣನು ಭೂಮಿಯಲ್ಲಿ ಬಿದ್ದಿರುವನು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ತಂ ಜೀವಯಿತುಮಾನೇತುಮೋಷಧೀರ್ಹನುಮಾನ್ ಗತಃ ।</p>
<p class="Shlok">ಯಥಾ ತಸ್ಯ ಭವೇದ್ವಿಘ್ನಸ್ತಥಾ ಕುರು ಮಹಾಮತೇ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಮಾಯಯಾ ಮುನಿವೇಷೇಣ ಮೋಹಯಸ್ವ ಮಹಾಕಪಿಮ್ ।</p>
<p class="Shlok">ಕಾಲಾತ್ಯಯೋ ಯಥಾ ಭೂಯಾತ್ತಥಾ ಕೃತ್ವೈಹಿ ಮಂದಿರೇ ॥</p>
<p class="Text">ಅವನನ್ನು ಬದುಕಿಸುವುದಕ್ಕಾಗಿ ಸಂಜೀವಿನ್ಯಾದಿ ಔಷಧಿಗಳನ್ನು ತರಲು ಹನುಮಂತನು ಹೋಗಿರುವನು. ಎಲೈ ಬುದ್ಧಿಶಾಲಿಯೆ! ಅವನಿಗೆ ಅಡ್ಡಿಯನ್ನುಂಟು ಮಾಡಲು ಮಾಯೆಯಿಂದ ಋಷಿವೇಶವನ್ನು ತಳೆದು ನೀನು ಆ ಕಪಿಯನ್ನು ವಂಚಿಸುವವನಾಗು. ಅದರಿಂದ ಆ ಔಷಧಿಯ ಪ್ರಯೋಗದ ಸಮಯವು ಮೀರಿಹೋಗುವಂತೆ ಮಾಡಿ ಮನೆಗೆ ಹಿಂತಿರುಗು. ॥40-41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ರಾವಣಸ್ಯ ವಚಃ ಶ್ರುತ್ವಾ ಕಾಲನೇಮಿರುವಾಚ ತಮ್ ।</p>
<p class="Shlok">ರಾವಣೇಶ ವಚೋ ಮೇದ್ಯ ಶೃಣು ಧಾರಯ ತತ್ತ್ವತಃ ॥</p>
<p class="Text">ರಾವಣನ ಮಾತನ್ನು ಕೇಳಿ ಕಾಲನೇಮಿಯು ಹೇಳಿದನು - ‘‘ಎಲೈ ರಾವಣೇಶ್ವರಾ! ಈ ನನ್ನ ಮಾತನ್ನು ಕೇಳಿರಿ; ಹಾಗೂ ನಿಜವಾದುದನ್ನು ಕಂಡುಕೊಳ್ಳಿರಿ. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಪ್ರಿಯಂ ತೇ ಕರವಾಣ್ಯೇವ ನ ಪ್ರಾಣಾನ್ ಧಾರಯಾಮ್ಯಹಮ್ ।</p>
<p class="Shlok">ಮಾರೀಚಸ್ಯ ಯಥಾರಣ್ಯೇ ಪುರಾಭೂನ್ಮೃಗರೂಪಿಣಃ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ತಥೈವ ಮೇ ನ ಸಂದೇಹೋ ಭವಿಷ್ಯತಿ ದಶಾನನ ।</p>
<p class="Shlok">ಹತಾಃ ಪುತ್ರಾಶ್ಚ ಪೌತ್ರಾಶ್ಚ ಬಾಂಧವಾ ರಾಕ್ಷಸಾಶ್ಚ ತೇ ॥</p>
<p class="Text">ಬೇಕಾದರೆ ನನ್ನ ಪ್ರಾಣಗಳೇ ಹೋಗಲಿ. ಪ್ರಿಯವನ್ನೇನೋ ಮಾಡುವೆನು. ದಶಕಂಠನೇ! ಮೃಗರೂಪಿಯಾಗಿದ್ದ ಮಾರೀಚನಿಗೆ ದಂಡಕಾರಣ್ಯದಲ್ಲಿ ಆದ ಗತಿಯೇ ನನಗೂ ಆಗಲಿದೆ. ಈ ವಿಷಯದಲ್ಲಿ ಸಂಶಯವೇ ಇಲ್ಲ. ನೋಡು, ನಿನ್ನ ಮಕ್ಕಳು, ಮೊಮ್ಮಕ್ಕಳು, ಬಂಧುಗಳಾದ ರಾಕ್ಷಸರು ಎಲ್ಲರೂ ನಾಶವಾದರು. ॥43-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಘಾತಯಿತ್ವಾಸುರಕುಲಂ ಜೀವಿತೇನಾಪಿ ಕಿಂ ತವ ।</p>
<p class="Shlok">ರಾಜ್ಯೇನ ವಾ ಸೀತಯಾ ವಾ ಕಿಂ ದೇಹೇನ ಜಡಾತ್ಮನಾ ॥ </p>
<p class="Text">ಈ ಪ್ರಕಾರ ರಾಕ್ಷಸವಂಶವನ್ನು ನಾಶಗೊಳಿಸಿದ ಬಳಿಕ ನೀನು ಬದುಕಿದ್ದೇನಾಗಬೇಕಾಗಿದೆ? ರಾಜ್ಯದಿಂದಾಗಲಿ, ಸೀತೆಯಿಂದಾಗಲೀ, ಜಡವಾದ ಈ ದೇಹದಿಂದಾಗಲಿ ಏನು ಲಾಭವಿದೆ? ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಸೀತಾಂ ಪ್ರಯಚ್ಛ ರಾಮಾಯ ರಾಜ್ಯಂ ದೇಹಿ ವಿಭೀಷಣೇ ।</p>
<p class="Shlok">ವನಂ ಯಾಹಿ ಮಹಾಬಾಹೋ ರಮ್ಯಂ ಮುನಿಗಣಾಶ್ರಯಮ್ ॥</p>
<p class="Text">ಹೇ ಮಹಾ ಬಾಹೋ! ಸೀತೆಯನ್ನು ಶ್ರೀರಾಮಚಂದ್ರನಿಗೆ ಒಪ್ಪಿಸಿಬಿಡು. ವಿಭೀಷಣನಿಗೆ ರಾಜ್ಯವನ್ನು ಕೊಡು. ಮುನಿಗಳಿಗೆ ಆಶ್ರಯ ವಾಗಿರುವ ರಮ್ಯವಾದ ಕಾಡಿಗೆ ಹೋಗು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಸ್ನಾತ್ವಾ ಪ್ರಾತಃ ಶುಭಜಲೇ ಕೃತ್ವಾ ಸಂಧ್ಯಾದಿಕಾಃ ಕ್ರಿಯಾಃ ।</p>
<p class="Shlok">ತತ ಏಕಾಂತಮಾಶ್ರಿತ್ಯ ಸುಖಾಸನಪರಿಗ್ರಹಃ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ವಿಸೃಜ್ಯ ಸರ್ವತಃ ಸಂಗಮಿತರಾನ್ವಿಷಯಾನ್ಬಹಿಃ ।</p>
<p class="Shlok">ಬಹಿಃ ಪ್ರವೃತ್ತಾಕ್ಷಗಣಂ ಶನೈಃ ಪ್ರತ್ಯಕ್ ಪ್ರವಾಹಯ ॥ </p>
<p class="Text">ಅಲ್ಲಿ ಪ್ರಾತಃಕಾಲದಲ್ಲಿ ಶುಭವಾದ ನೀರಿನಿಂದ ಸ್ನಾನಮಾಡಿ, ಸಂಧ್ಯಾವಂದನಾದಿಗಳನ್ನು ಮುಗಿಸಿ ಅನಂತರ ಏಕಾಂತದಲ್ಲಿ ಸುಖಾಸನದಲ್ಲಿ ಕುಳಿತುಕೊಂಡು ಎಲ್ಲ ಕಡೆಗಳಿಂದ ನಿಃಸಂಗನಾಗಿ, ಬಾಹ್ಯ ವಿಷಯಗಳನ್ನು ಬಿಟ್ಟು, ತನ್ನ ಬಾಹ್ಯವೃತ್ತಿಗಳುಳ್ಳ ಇಂದ್ರಿಯಗಳನ್ನು ನಿಧಾನವಾಗಿ ಅಂತರ್ಮುಖವಾಗಿಸಬೇಕು. ॥47-48॥ </p>
<p class="Shlok-Number">(ಶ್ಲೋಕ-49)</p>
<p class="Shlok">ಪ್ರಕೃತೇರ್ಭಿನ್ನಮಾತ್ಮಾನಂ ವಿಚಾರಯ ಸದಾನಘ ।</p>
<p class="Shlok">ಚರಾಚರಂ ಜಗತ್ಕೃತ್ಸ್ನಂ ದೇಹಬುದ್ಧೀಂದ್ರಿಯಾದಿಕಮ್ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಆಬ್ರಹ್ಮಸ್ತಂಬಪರ್ಯಂತಂ ದೃಶ್ಯತೇ ಶ್ರೂಯತೇ ಚ ಯತ್ ।</p>
<p class="Shlok">ಸೈಷಾ ಪ್ರಕೃತಿರಿತ್ಯುಕ್ತಾ ಸೈವ ಮಾಯೇತಿ ಕೀರ್ತಿತಾ ॥</p>
<p class="Text">ಎಲೈ ಪಾಪರಹಿತನೆ! ಆತ್ಮನು ಪ್ರಕೃತಿಗಿಂತ ಬೇರೆಯೆಂದು ವಿಚಾರ ಮಾಡು. ಈ ಚೇತನಾಚೇತನಾತ್ಮಕವಾದ, ಬ್ರಹ್ಮನಿಂದ ಹಿಡಿದು ಒಂದು ಸಣ್ಣ ಕೀಟದವರೆಗಿನ ಈ ಜಗತ್ತೇನಿದೆಯೋ, ಅಂದರೆ ಕಂಡು ಬರುವ ಹಾಗೂ ಕೇಳಿಬರುವುದೆಲ್ಲವೂ, ದೇಹೇಂದ್ರಿಯ ಪ್ರಾಣ ಮನೋಬುದ್ಧಿಗಳೂ ಕೂಡ ಪ್ರಕೃತಿಯೆನಿಸುವುವು. ಇದನ್ನೇ ಮಾಯೆ ಎಂದು ಹೇಳುವರು. ॥49-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಸರ್ಗಸ್ಥಿತಿವಿನಾಶಾನಾಂ ಜಗತ್ ವೃಕ್ಷಸ್ಯ ಕಾರಣಮ್ ।</p>
<p class="Shlok">ಲೋಹಿತಶ್ವೇತಕೃಷ್ಣಾದಿಪ್ರಜಾಃ ಸೃಜತಿ ಸರ್ವದಾ ॥ </p>
<p class="Text">ಇವಳೇ ಸೃಷ್ಟಿ, ಸಿಥತಿ, ಲಯಗಳೆಂಬ ವಿಕಾರವನ್ನು ಹೊಂದುವ ಪ್ರಪಂಚವೆಂಬ ವೃಕ್ಷಕ್ಕೆ ಕಾರಣ ಳಾಗಿದ್ದಾಳೆ. ಇದು ಯಾವಾಗಲೂ ಬಿಳುಪು (ಸಾತ್ವಿಕ), ಕೆಂಪು (ರಾಜಸ), ಕಪ್ಪು (ತಾಮಸ) ಬಣ್ಣದ ಪ್ರಜೆಗಳನ್ನು ಸೃಷ್ಟಿ ಮಾಡುತ್ತಾಳೆ. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಕಾಮಕ್ರೋಧಾದಿಪುತ್ರಾದ್ಯಾನ್ ಹಿಂಸಾತೃಷ್ಣಾದಿಕನ್ಯಕಾಃ । </p>
<p class="Shlok">ಮೋಹಯತ್ಯನಿಶಂ ದೇವಮಾತ್ಮಾನಂ ಸ್ವೈರ್ಗುಣೈರ್ವಿಭುಮ್ ॥</p>
<p class="Text">ಅವಳೇ ತನ್ನ ಗುಣಗಳಿಂದ ಹಗಲು-ರಾತ್ರಿ ಸರ್ವವ್ಯಾಪಕ ಆತ್ಮನನ್ನು ಮೋಹಿತ ಗೊಳಿಸಿ, ಕಾಮಕ್ರೋಧಗಳೇ ಮುಂತಾದ ಗಂಡು ಮಕ್ಕಳನ್ನೂ, ಹಿಂಸೆ-ಆಸೆ ಮುಂತಾದ ಹೆಣ್ಣು ಮಕ್ಕಳನ್ನು ಹಡೆಯುತ್ತಿರುವಳು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಕರ್ತೃತ್ವಭೋಕ್ತೃತ್ವಮುಖಾನ್ ಸ್ವಗುಣಾನಾತ್ಮನೀಶ್ವರೇ ।</p>
<p class="Shlok">ಆರೋಪ್ಯ ಸ್ವವಶಂ ಕೃತ್ವಾ ತೇನ ಕ್ರೀಡತಿ ಸರ್ವದಾ ॥</p>
<p class="Text">ಮಾಯೆಯಾದರೋ ಕರ್ತೃತ್ವ-ಭೋಕ್ತೃತ್ವವೇ ಮುಂತಾದ ತನ್ನ ಗುಣಗಳನ್ನು ಈಶ್ವರನಾದ ಆತ್ಮನಲ್ಲಿ ಆರೋಪಿಸಿ ತನ್ನ ವಶಗೊಳಿಸಿಕೊಂಡು ಆತನೊಡನೆ ಯಾವಾಗಲೂ ಆಟವಾಡುತ್ತಿರುವಳು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಶುದ್ಧೋಽಪ್ಯಾತ್ಮಾ ಯಯಾ ಯುಕ್ತಃ ಪಶ್ಯತೀವ ಸದಾ ಬಹಿಃ ।</p>
<p class="Shlok">ವಿಸ್ಮೃತ್ಯ ಚ ಸ್ವಮಾತ್ಮಾನಂ ಮಾಯಾಗುಣವಿಮೋಹಿತಃ ॥</p>
<p class="Text">ಆತ್ಮನು ಶುದ್ಧನಾಗಿದ್ದರೂ ಈ ಪ್ರಕೃತಿಯೊಡನೆ ಕೂಡಿದವನಾಗಿ ಯಾವಾಗಲೂ ಹೊರಮುಖನಾಗಿದ್ದುಕೊಂಡು, ಮಾಯಾ ಗುಣಗಳಿಂದ ವಿಮೋಹಿತನಾಗಿ ತನ್ನನ್ನು ತಾನು ಮರೆತಿರುವನು. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಯದಾ ಸದ್ಗುರುಣಾ ಯುಕ್ತೊ ಬೋಧ್ಯತೇ ಬೋಧರೂಪಿಣಾ ।</p>
<p class="Shlok">ನಿವೃತ್ತದೃಷ್ಟಿರಾತ್ಮಾನಂ ಪಶ್ಯತ್ಯೇವ ಸದಾ ಸ್ಫುಟಮ್ ॥</p>
<p class="Text">ಸದ್ಗುರುವಿನ ಸಂಗವನ್ನು ಹೊಂದಿ ಜ್ಞಾನ ರೂಪಿಯಾದ ಅವನಿಂದ ಬೋಧ ಪಡೆದಾಗ ಅವನು ಬಾಹ್ಯ ವಿಷಯಗಳಿಂದ ತನ್ನ ದೃಷ್ಟಿಯನ್ನು ಹೊರಳಿಸಿ ತಾನೇ ತನ್ನನ್ನು ಸ್ಫುಟವಾಗಿ ಕಂಡುಕೊಳ್ಳುವನು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಜೀವನ್ಮುಕ್ತಃ ಸದಾ ದೇಹೀ ಮುಚ್ಯತೇ ಪ್ರಾಕೃತೈರ್ಗುಣೈಃ ।</p>
<p class="Shlok">ತ್ವಮಪ್ಯೇವಂ ಸದಾತ್ಮಾನಂ ವಿಚಾರ್ಯ ನಿಯತೇಂದ್ರಿಯಃ ॥</p>
<p class="Text">ಮತ್ತೆ ದೇಹಧಾರೀ ದೇಹಿಯು ಜೀವನ್ಮುಕ್ತನಾಗಿ ಪ್ರಾಕೃತಗುಣಗಳಿಂದ ಬಿಡುಗಡೆ ಹೊಂದುವನು. ‘‘ಹೇ ರಾವಣಾ! ನೀನೂ ಕೂಡ ಇಂದ್ರಿಯ ನಿಗ್ರಹ ಸಂಪನ್ನನಾಗಿ ನಿಜವಾದ ಆತ್ಮಸ್ವರೂಪವನ್ನು ಚಿಂತಿಸು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಪ್ರಕೃತೇರನ್ಯಮಾತ್ಮಾನಂ ಜ್ಞಾತ್ವಾ ಮುಕ್ತೋ ಭವಿಷ್ಯಸಿ ।</p>
<p class="Shlok">ಧ್ಯಾತುಂ ಯದ್ಯಸಮರ್ಥೋಽಸಿ ಸಗುಣಂ ದೇವಮಾಶ್ರಯ ॥</p>
<p class="Text">ಇದರಿಂದ ಆತ್ಮನು ಪ್ರಕೃತಿಗಿಂತಲೂ ಬೇರೆಯವನೆಂದು ತಿಳಿದ ನೀನು ಮುಕ್ತನಾಗುವೆ, ಒಂದು ವೇಳೆ ಈ ಪ್ರಕಾರ (ನಿರ್ಗುಣನಾದ) ಆತ್ಮವನ್ನು ಧ್ಯಾನಮಾಡಲು ಅಸಮರ್ಥನಾದರೆ ಸಗುಣ ಭಗವಂತನನ್ನು ಆಶ್ರಯಿಸುವವನಾಗು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಹೃತ್ಪದ್ಮಕರ್ಣಿಕೇ ಸ್ವರ್ಣಪೀಠೇ ಮಣಿಗಣಾನ್ವಿತೇ ।</p>
<p class="Shlok">ಮೃದುಶ್ಲಕ್ಷ್ಣತರೇ ತತ್ರ ಜಾನಕ್ಯಾ ಸಹ ಸಂಸ್ಥಿತಮ್ ॥</p>
<p class="Shlok-Number">(ಶ್ಲೋಕ-59)</p>
<p class="Shlok">ವೀರಾಸನಂ ವಿಶಾಲಾಕ್ಷಂ ವಿದ್ಯುತ್ಪುಂಜನಿಭಾಂಬರಮ್ ।</p>
<p class="Shlok">ಕಿರೀಟಹಾರಕೇಯೂರಕೌಸ್ತುಭಾದಿಭಿರನ್ವಿತಮ್ ॥</p>
<p class="Shlok-Number">(ಶ್ಲೋಕ-60)</p>
<p class="Shlok">ನೂಪುರೈಃ ಕಟಕೈರ್ಭಾಂತಂ ತಥೈವ ವನಮಾಲಯಾ ।</p>
<p class="Shlok">ಲಕ್ಷ್ಮಣೇನ ಧನುರ್ದ್ವಂದ್ವಕರೇಣ ಪರಿಸೇವಿತಮ್ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಏವಂ ಧ್ಯಾತ್ವಾ ಸದಾತ್ಮಾನಂ ರಾಮಂ ಸರ್ವಹೃದಿ ಸ್ಥಿತಮ್ ।</p>
<p class="Shlok">ಭಕ್ತ್ಯಾ ಪರಮಯಾ ಯುಕ್ತೋ ಮುಚ್ಯತೇ ನಾತ್ರ ಸಂಶಯಃ ॥</p>
<p class="Text">(ಆ ಸಗುಣ ಧ್ಯಾನದ ವಿಧಿ ಈ ಪ್ರಕಾರವಿದೆ) ಹೃದಯಪದ್ಮದ ಕರ್ಣಿಕೆಯಲ್ಲಿ ಅತಿ ಮೃದುವಾದ ಮತ್ತು ಸುಂದರ ಸುವರ್ಣ ಸಿಂಹಾಸನದ ಮೇಲೆ ಜಾನಕಿಸಹಿತ ಶ್ರೀರಾಮನು ವೀರಾಸನದಲ್ಲಿ ಕುಳಿತಿರುವನು. ಅವನ ಕಣ್ಣುಗಳು ವಿಶಾಲವಾಗಿದ್ದು, ಪೀತಾಂಬರವು ವಿದ್ಯುತ್ತಿನ ಸಮೂಹದಂತೆ ತೇಜೋಮಯವಾಗಿದೆ. ಕಿರೀಟ, ಹಾರ, ತೋಳುಬಂದಿ, ಕೌಸ್ತುಭ ರತ್ನಾದಿಗಳಿಂದ ಸುಶೋಭಿತನಾಗಿದ್ದಾನೆ. ಕಾಲುಗೆಜ್ಜೆ, ಕಡಗಗಳಿಂದಲೂ, ವನಮಾಲೆ ಮುಂತಾದವುಗಳಿಂದ ಯಾರು ಅಪೂರ್ವ ಶೋಭೆಯಿಂದೊಡಗೂಡಿರುವನೋ, ಲಕ್ಷ್ಮಣನು ಕೈಯಲ್ಲಿ ಎರಡು ಧನುಸ್ಸುಗಳನ್ನು (ಒಂದು ಶ್ರೀರಾಮನ ಮತ್ತೊಂದು ತನ್ನದು) ಹಿಡಿದುಕೊಂಡು ಯಾರ ಸೇವೆಯಲ್ಲಿ ನಿಂತಿರುವನೋ, ಆ ಎಲ್ಲರ ಹೃದಯದಲ್ಲಿ ವಿರಾಜಮಾನ ತನ್ನ ಆತ್ಮರೂಪೀ ಭಗವಾನ್ ಶ್ರೀರಾಮನ ಧ್ಯಾನವನ್ನು ಸರ್ವದಾ ಅತ್ಯಂತ ಭಕ್ತಿಯಿಂದ ಮಾಡುವುದರಿಂದ ನೀನು ಮುಕ್ತನಾಗುವೆ. ಇದರಲ್ಲಿ ಸಂಶಯವೇ ಇಲ್ಲ. ॥58-61॥ </p>
<p class="Shlok-Number">(ಶ್ಲೋಕ-62)</p>
<p class="Shlok">ಶೃಣು ವೈ ಚರಿತಂ ತಸ್ಯ ಭಕ್ತೈರ್ನಿತ್ಯಮನನ್ಯಧೀಃ ।</p>
<p class="Shlok">ಏವಂ ಚೇತ್ಕೃತಪೂರ್ವಾಣಿ ಪಾಪಾನಿ ಚ ಮಹಾಂತ್ಯಪಿ ।</p>
<p class="Shlok">ಕ್ಷಣಾದೇವ ವಿನಶ್ಯಂತಿ ಯಥಾಗ್ನೇಸ್ತೂಲರಾಶಯಃ ॥</p>
<p class="Text">ಅವನ ಚರಿತ್ರೆಯನ್ನು ನಿತ್ಯವೂ ಭಕ್ತರ ಮೂಲಕ ಅನ್ಯಮನಸ್ಕನಾಗಿ ಕೇಳು. ಹೀಗೆ ಮಾಡುವುದರಿಂದ ಹಿಂದೆ ಮಾಡಿದ್ದ ಮಹಾಪಾಪಗಳೂ ಕೂಡ ಬೆಂಕಿಯಿಂದ ಹತ್ತಿಯ ರಾಶಿಯು ಸುಟ್ಟು ಹೋಗುವಂತೆ ಕ್ಷಣಮಾತ್ರದಲ್ಲಿ ಭಸ್ಮವಾಗಿ ಹೋಗುವವು.॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಭಜಸ್ವ ರಾಮಂ ಪರಿಪೂರ್ಣಮೇಕಂ </p>
<p class="Shlok">ವಿಹಾಯ ವೈರಂ ನಿಜಭಕ್ತಿಯುಕ್ತಃ ।</p>
<p class="Shlok">ಹೃದಾ ಸದಾ ಭಾವಿತಭಾವರೂಪ-</p>
<p class="Shlok">ಮನಾಮರೂಪಂ ಪುರುಷಂ ಪುರಾಣಮ್ ॥</p>
<p class="Text">ಸರ್ವತ್ರ ಪರಿಪೂರ್ಣನೂ, ಅದ್ವಿತೀಯನೂ ಆದ ಭಗವಾನ್ ಶ್ರೀರಾಮನೊಂದಿಗೆ ವೈರವನ್ನು ಬಿಟ್ಟು ಆತ್ಮಪ್ರೇಮ ಪೂರ್ವಕವಾಗಿ ಆ ನಾಮ-ರೂಪರಹಿತ ಪುರಾಣ ಪುರುಷನನ್ನು ಹೃದಯದಲ್ಲಿ ಸಗುಣ ಭಾವದಿಂದ ಭಾವಿಸಿ ಅವನನ್ನು ಯಾವಾಗಲೂ ಭಜಿಸುವವನಾಗು.<span class="char-style-override-5">*</span> ॥63॥</p>
<p class="Footnotes"><span class="char-style-override-6">* </span>ಈ ಅಧ್ಯಾಯವು ರಾವಣ-ಕಾಲನೇಮಿಸಂವಾದದ ನೆಪದಿಂದ ಅಧ್ಯಾತ್ಮವಿಚಾರವನ್ನು ಒಳಗೊಂಡ ಮನನೀಯವಾದ ಭಾಗವಾಗಿದೆ. ಕಾಲನೇಮಿಯಂಥ ರಾಕ್ಷಸನು ಕೂಡ ತತ್ತ್ವವನ್ನು ಬಲ್ಲವನಾಗಿದ್ದುದು ವಿಶೇಷವೇ ಸರಿ. ಆದರೆ ಅದನ್ನು ಅನುಷ್ಠಾನದಲ್ಲಿಟ್ಟುಕೊಳ್ಳದೆ ಕೇವಲ ಪರೋಪದೇಶಕ್ಕಾಗಿ ಅವನು ಬಳಸಿಕೊಂಡನಾದ್ದರಿಂದ ತಾನು ರಾಕ್ಷಸನಾಗಿಯೇ ಉಳಿದುಕೊಂಡನು. ಈ ವಿಚಾರವು ಆತನ ಕಥೆಯಲ್ಲಿ ಮುಂದೆ ಗೊತ್ತಾಗುವುದು. ಆದ್ದರಿಂದ ಯಾರೇ ಆಗಲಿ, ಅಧ್ಯಾತ್ಮ ತತ್ತ್ವವನ್ನು ತಮ್ಮ ಸ್ವಂತ ಉಪಯೋಗಕ್ಕಾಗಿ ಅನುಷ್ಠಾನ ಮಾಡಿದರೆ ಅವನು ಜ್ಞಾನೀ ಸಂತನೇ ಆದಾನು.</p>
<p class="Footnotes">ಆತ್ಮನನ್ನು ಅರಿಯದೆ ಇರುವ ಮೂಢರನ್ನೆಲ್ಲ ಉಪನಿಷತ್ತುಗಳಲ್ಲಿ ಅಸುರರೆಂದೇ ಕರೆದಿರುತ್ತದೆ. ಇಲ್ಲಿಯೂ ಅಸುರನ ಬಾಯಿಂದ ತತ್ತ್ವವಿಚಾರವನ್ನು ಹೊರಗೆಡವಿರುವುದರ ಉದ್ದೇಶವೇನೆಂದರೆ : ವೇದಾಂತವು ಕೇವಲ ಪ್ರವಚನಕ್ಕಾಗಿ ಅಲ್ಲ, ಅದು ತನ್ನ ಅನುಸಂಧಾನಕ್ಕಾಗಿ-ಎಂಬುದನ್ನು ವ್ಯತಿರೇಕನ್ಯಾಯದಿಂದ ತಿಳಿಸುವುದಕ್ಕೇ ಆಗಿರುತ್ತದೆ. ಯಾವನು ಅನುಷ್ಠಾನತತ್ಪರನಲ್ಲವೋ ಅಂಥವನ ಬೋಧೆಯು ಪರಿಣಾಮಕಾರಿಯಾಗಲಾರದು ಎಂಬುದೂ ಇಲ್ಲಿ ಕಂಡು ಬರುತ್ತದೆ. ಕಾಲನೇಮಿಯ ಉಪದೇಶವನ್ನು ರಾವಣನು ಸ್ವಲ್ಪವೂ ಸ್ವೀಕರಿಸಲಿಲ್ಲವೆಂಬುದೇ ಇದಕ್ಕೆ ಸಾಕ್ಷಿಯಾಗಿದೆ. ಅಂತೂ ಈ ಸಂದರ್ಭದಿಂದ ನಾವು ತತ್ತ್ವಶ್ರವಣ-ಬೋಧನೆಗಳ ವಿಷಯಕ್ಕೆ ಬ್ರಹ್ಮನಿಷ್ಠರಾದ ಸದ್ಗುರುಗಳ ಮೂಲಕವೇ ಪ್ರಯತ್ನಿಸಬೇಕೆಂದೂ ಕೇವಲ ಶಾಸ್ತ್ರಜ್ಞರ ಉಪದೇಶಗಳು ಕಾರ್ಯ ಕಾರಿಯಾಗಲಾರವೆಂದೂ ತಿಳಿಯಬಹುದಾಗಿದೆ.</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಷಷ್ಠಃ ಸರ್ಗಃ ॥6॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಆರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-7">ಏಳನೆಯ ಸರ್ಗ</p>
<p class="description">ಕಾಲನೇಮಿಯ ಕಪಟ, ಹನುಮಂತನಿಂದ ಅವನ ವಧೆ, ಲಕ್ಷ್ಮಣನ ಮೂರ್ಛೆ ಕಳೆಯುವುದು ಮತ್ತು ರಾವಣನು ಕುಂಭಕರ್ಣನನ್ನು ಎಚ್ಚರಿಸಿದುದು</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಕಾಲನೇಮಿವಚಃ ಶ್ರುತ್ವಾ ರಾವಣೋಮೃತಸನ್ನಿಭಮ್ ।</p>
<p class="Shlok">ಜಜ್ವಾಲ ಕ್ರೋಧತಾಮ್ರಾಕ್ಷಃ ಸರ್ಪಿರದ್ಭಿರಿವಾಗ್ನಿಮತ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗೌರಿ! ಅಮೃತಕ್ಕೆ ಸಮಾನವಾದ ಕಾಲನೇಮಿಯ ಮಾತುಗಳನ್ನು ಕೇಳಿ ರಾವಣನು ಕೋಪದಿಂದ ಕಣ್ಣು ಕೆಂಪಾಗಿಸಿ ಬೆಂಕಿಯಲ್ಲಿ ಉರಿಯುವ ತುಪ್ಪದಲ್ಲಿ ನೀರುಸೇರಿದ್ದರೆ ಚಟಚಟ ಎನ್ನುವಂತೆ ಉರಿದು ಬಿದ್ದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ನಿಹನ್ಮಿ ತ್ವಾಂ ದುರಾತ್ಮಾನಂ ಮಚ್ಛಾಸನಪರಾಙ್ಮುಖಮ್ ।</p>
<p class="Shlok">ಪರೈಃ ಕಿಂಚಿದ್ಗೃಹೀತ್ವಾ ತ್ವಂ ಭಾಷಸೇ ರಾಮಕಿಂಕರಃ ॥</p>
<p class="Text">ಅವನೆಂದ ‘‘ಎಲವೋ! ನೀನು ಶತ್ರುವಿನಿಂದ ಕೆಲ ಮಾತನ್ನು ಕಲಿತು ಈ ಪ್ರಕಾರ ರಾಮನ ದಾಸನಂತೆ ಮಾತನಾಡುತ್ತಿರುವೆ ಎಂದು ತಿಳಿಯುತ್ತದೆ. ನೆನಪಿಡು, ದುರಾತ್ಮನೂ, ನನ್ನ ಆಜ್ಞೆಯನ್ನು ತಿರಸ್ಕರಿಸುವವನೂ ಆದ ನಿನ್ನನ್ನು ಈಗಲೇ ಕೊಂದು ಬಿಡುವೆನು.’’ ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಕಾಲನೇಮಿರುವಾಚೇದಂ ರಾವಣಂ ದೇವ ಕಿಂ ಕ್ರುಧಾ ।</p>
<p class="Shlok">ನ ರೋಚತೇ ಮೇ ವಚನಂ ಯದಿ ಗತ್ವಾ ಕರೋಮಿ ತತ್ ॥</p>
<p class="Text">ಆಗ ಕಾಲನೇಮಿಯು ರಾವಣನನ್ನು ಕುರಿತು ಹೇಳಿದನು ‘‘ಪ್ರಭೋ! ಕೋಪವೇಕೆ ಮಾಡುವಿರಿ. ನನ್ನ ಮಾತು ರುಚಿಸದೆ ಹೋದರೆ ನೀವು ಹೇಳಿದಂತೆ ಹೋಗಿ ಆ ಕೆಲಸವನ್ನು ಕೈಗೊಳ್ಳವೆನು.’’ ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಇತ್ಯುಕ್ತ್ವಾ ಪ್ರಯಯೌ ಶೀಘ್ರಂ ಕಾಲನೇಮಿರ್ಮಹಾಸುರಃ ।</p>
<p class="Shlok">ನೋದಿತೋ ರಾವಣೇನೈವ ಹನೂಮದ್ವಿಘ್ನಕಾರಣಾತ್ ॥</p>
<p class="Text">ಇಷ್ಟು ಹೇಳಿ ಮಹಾದೈತ್ಯ ಕಾಲನೇಮಿಯು ರಾವಣನ ಪ್ರೇರಣೆಯಿಂದ ಹನುಮಂತನಿಗೆ ವಿಘ್ನವನ್ನುಂಟು ಮಾಡಲು ಅಲ್ಲಿಂದ ಆಗಲೇ ಹೊರಟನು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಸ ಗತ್ವಾ ಹಿಮವತ್ಪಾರ್ಶ್ವಂ ತಪೋವನಮಕಲ್ಪಯತ್ ।</p>
<p class="Shlok">ತತ್ರ ಶಿಷ್ಯೈಃ ಪರಿವೃತೋ ಮುನಿವೇಷಧರಃ ಖಲಃ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಗಚ್ಛತೋ ಮಾರ್ಗಮಾಸಾದ್ಯ ವಾಯುಸೂನೋರ್ಮಹಾತ್ಮನಃ ।</p>
<p class="Shlok">ತತೋ ಗತ್ವಾ ದದರ್ಶಾಥ ಹನೂಮಾನಾಶ್ರಮಂ ಶುಭಮ್ ॥</p>
<p class="Text">ಅವನು ಹಿಮವತ್ಪರ್ವತದ ತಪ್ಪಲಿಗೆ ಬಂದು, ಆ ಕಡೆಯಿಂದ ಹೋಗುತ್ತಿರುವ ಮಹಾತ್ಮನಾದ ವಾಯುಪುತ್ರನ ಮಾರ್ಗದಲ್ಲಿ ಒಂದು ತಪೋವನವನ್ನು ನಿರ್ಮಿಸಿ, ಅಲ್ಲಿ ಆ ದುಷ್ಟನು ಮುನಿಯ ವೇಷವನ್ನಾಂತು ಶಿಷ್ಯರೊಡಗೂಡಿ ಕುಳಿತು ಬಿಟ್ಟನು. ಹನುಮಂತನು ಅಲ್ಲಿಗೆ ತಲುಪಿದಾಗ ಅವನು ಹೊಸದಾದ ಆ ಸುಂದರ ಆಶ್ರಮವನ್ನು ನೋಡಿದನು. ॥5-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಚಿಂತಯಾಮಾಸ ಮನಸಾ ಶ್ರೀಮಾನ್ಪವನನಂದನಃ ।</p>
<p class="Shlok">ಪುರಾ ನ ದೃಷ್ಟಮೇತನ್ಮೇ ಮುನಿಮಂಡಲಮುತ್ತಮಮ್ ॥</p>
<p class="Text">ಅದನ್ನು ನೋಡಿ ಧೀಮಂತನಾದ ಪವನನಂದನನು ‘ನಾನು ಮೊದಲಾದರೋ ಇಂತಹ ಉತ್ತಮ ಮುನಿ ಮಂಡಲವನ್ನು ನೋಡಿರಲಿಲ್ಲವಲ್ಲ!’ ಎಂದು ಮನಸ್ಸಿನಲ್ಲೇ ಯೋಚಿಸಿದನು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಮಾರ್ಗೋ ವಿಭ್ರಂಶಿತೋ ವಾ ಮೇ ಭ್ರಮೋ ವಾ ಚಿತ್ತಸಂಭವಃ ।</p>
<p class="Shlok">ಯದ್ವಾವಿಶ್ಯಾಶ್ರಮಪದಂ ದೃಷ್ಟ್ವಾ ಮುನಿಮಶೇಷತಃ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಪೀತ್ವಾ ಜಲಂ ತತೋ ಯಾಮಿ ದ್ರೋಣಾಚಲಮನುತ್ತಮಮ್ ।</p>
<p class="Shlok">ಇತ್ಯುಕ್ತ್ವಾ ಪ್ರವಿವೇಶಾಥ ಸರ್ವತೋ ಯೋಜನಾಯತಮ್ ॥</p>
<p class="Text">ನಾನೇನಾದರು ದಾರಿತಪ್ಪಿದೆನೆ? ಅಥವಾ ನನ್ನ ಮನಸ್ಸಿನಲ್ಲಿ ಏನಾದರು ಭ್ರಮೆ ಉಂಟಾಗಿದೆಯೋ? ಹೇಗಾದರೂ ಇರಲಿ; ಈ ಆಶ್ರಮವನ್ನು ಹೊಕ್ಕು ಎಲ್ಲ ಮುನಿಗಳನ್ನೂ ಭೇಟಿ ಮಾಡಿ, ಒಂದಿಷ್ಟು ನೀರು ಕುಡಿದು, ಅನಂತರ ಶ್ರೇಷ್ಠವಾದ ದ್ರೋಣಾಚಲಕ್ಕೆ ಹೊರಡುವೆನು ಎಂದು ಕೊಂಡು ಎಲ್ಲ ಕಡೆಗೂ ಯೋಜನ ದಷ್ಟಗಲವಾಗಿ ಹರಡಿ ಕೊಂಡಿರುವ ಆಶ್ರಮವನ್ನು ಹೊಕ್ಕನು. ॥8-9॥ </p>
<p class="Shlok-Number">(ಶ್ಲೋಕ-10)</p>
<p class="Shlok">ಆಶ್ರಮಂ ಕದಲೀಶಾಲಖರ್ಜೂರಪನಸಾದಿಭಿಃ ।</p>
<p class="Shlok">ಸಮಾವೃತಂ ಪಕ್ವಲೈರ್ನಮ್ರಶಾಖೈಶ್ಚ ಪಾದಪೈಃ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ವೈರಭಾವವಿನಿರ್ಮುಕ್ತಂ ಶುದ್ಧಂ ನಿರ್ಮಲಲಕ್ಷಣಮ್ ।</p>
<p class="Shlok">ತಸ್ಮಿನ್ಮಹಾಶ್ರಮೇ ರಮ್ಯೇ ಕಾಲನೇಮಿಃ ಸ ರಾಕ್ಷಸಃ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಇಂದ್ರಯೋಗಂ ಸಮಾಸ್ಥಾಯ ಚಕಾರ ಶಿವಪೂಜನಮ್ ।</p>
<p class="Shlok">ಹನೂಮಾನಭಿವಾದ್ಯಾಹ ಗೌರವೇಣ ಮಹಾಸುರಮ್ ॥</p>
<p class="Text">ಆ ಆಶ್ರಮವು ಬಾಳೆ, ಶಾಲ, ಖರ್ಜುರ, ಹಲಸು ಮುಂತಾದ ಹಣ್ಣಾದ ಫಲಗಳಿಂದ ಬಾಗಿಹೋದ ರೆಂಬೆಗಳುಳ್ಳ ಅನೇಕ ಮರಗಳಿಂದ ಕೂಡಿತ್ತು. ವೈರ ಭಾವವಿಲ್ಲದ ಪ್ರಾಣಿ ಸಮೂಹಗಳಿಂದಲೂ ಕೂಡಿದ್ದು, ಸ್ವಚ್ಛವಾಗಿ ನಿರ್ಮಲವಾಗಿತ್ತು. ಆ ರಮ್ಯವಾದ ಮಹಾಶ್ರಮದಲ್ಲಿ ಕಾಲನೇಮಿ ರಾಕ್ಷಸನು ಇಂದ್ರಯೋಗ (ಇಂದ್ರಜಾಲ)ವನ್ನು ಧರಿಸಿ ಶಿವಪೂಜೆಯನ್ನು ಮಾಡುತ್ತಿದ್ದನು. ಹನುಮಂತನು ಗೌರವ ಪೂರ್ವಕವಾಗಿ ನಮಸ್ಕರಿಸಿ ಆ ರಾಕ್ಷಸನ ಕುರಿತು ಹೀಗೆಂದನು ॥10-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಭಗವನ್ ರಾಮದೂತೋಽಹಂ ಹನೂಮಾನ್ನಾಮ ನಾಮತಃ ।</p>
<p class="Shlok">ರಾಮಕಾರ್ಯೇಣ ಮಹತಾ ಕ್ಷೀರಾಬ್ಧಿಂ ಗಂತುಮುದ್ಯತಃ ॥</p>
<p class="Text">‘‘ಪೂಜ್ಯರೆ! ನಾನು ಭಗವಾನ್ ಶ್ರೀರಾಮನದಾಸನು. ನನ್ನನ್ನು ಹನುಮಂತನೆಂದು ಹೇಳುತ್ತಾರೆ. ನಾನು ಶ್ರೀರಾಮ ಚಂದ್ರನ ಒಂದು ಮಹತ್ತಾದ ಕಾರ್ಯಕ್ಕಾಗಿ ಕ್ಷೀರ ಸಮುದ್ರಕ್ಕೆ ಹೋಗುತ್ತಿರುವೆನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ತೃಷಾ ಮಾಂ ಬಾಧತೇ ಬ್ರಹ್ಮನ್ನುದಕಂ ಕುತ್ರ ವಿದ್ಯತೇ ।</p>
<p class="Shlok">ಯಥೇಚ್ಛಂ ಪಾತುಮಿಚ್ಛಾಮಿ ಕಥ್ಯತಾಂ ಮೇ ಮುನೀಶ್ವರ ॥</p>
<p class="Text">ಮುನಿವರ್ಯರೆ! ನನಗೆ ತುಂಬಾ ಬಾಯಾರಿಕೆಯಾಗಿದೆ. ನಾನು ಸಮೃದ್ಧವಾಗಿ ನೀರು ಕುಡಿಯಲು ಬಯಸುತ್ತಿದ್ದೇನೆ. ದಯವಿಟ್ಟು ಇಲ್ಲಿ ನೀರೆಲ್ಲಿದೆ ಎಂದು ತಿಳಿಸಿರಿ.’’ ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ತಚ್ಛ್ರುತ್ವಾ ಮಾರುತೇರ್ವಾಕ್ಯಂ ಕಾಲನೇಮಿಸ್ತಮಬ್ರವೀತ್ ।</p>
<p class="Shlok">ಕಮಂಡಲುಗತಂ ತೋಯಂ ಮಮ ತ್ವಂ ಪಾತುಮರ್ಹಸಿ ॥</p>
<p class="Text">ಮಾರುತಿಯ ಮಾತನ್ನು ಆಲಿಸಿ ಕಾಲನೇಮಿಯು ಹೇಳಿದನು ‘‘ಅಯ್ಯಾ! ನೀನು ನನ್ನ ಕಮಂಡಲುವಿನಲ್ಲಿರುವ ನೀರನ್ನು ಕುಡಿಯಬಹುದು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಭುಂಕ್ಷ್ವ ಚೇಮಾನಿ ಪಕ್ವಾನಿ ಫಲಾನಿ ತದನಂತರಮ್ ।</p>
<p class="Shlok">ನಿವಸಸ್ವ ಸುಖೇನಾತ್ರ ನಿದ್ರಾಮೇಹಿ ತ್ವರಾಸ್ತು ಮಾ ॥</p>
<p class="Text">ಅನಂತರ ಈ ಹಣ್ಣಾಗಿರುವ ಫಲಗಳನ್ನು ತಿಂದು, ಇಲ್ಲಿ ಸುಖವಾಗಿ ವಿಶ್ರಮಿಸಿ ನಿದ್ದೆಮಾಡು. ಅವಸರ ಪಡಬೇಡ. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಭೂತಂ ಭವ್ಯಂ ಭವಿಷ್ಯಂ ಚ ಜಾನಾಮಿ ತಪಸಾ ಸ್ವಯಮ್ ।</p>
<p class="Shlok">ಉತ್ಥಿತೋ ಲಕ್ಷ್ಮಣಃ ಸರ್ವೇ ವಾನರಾ ರಾಮವೀಕ್ಷಿತಾಃ ॥</p>
<p class="Text">ನಾನು ನನ್ನ ತಪೋಬಲದಿಂದ ಹಿಂದಿನ, ಮುಂದಿನ, ಈಗಿನ ಎಲ್ಲ ವಿಷಯಗಳನ್ನು ಬಲ್ಲೆನು. ಈಗ ರಾಮಚಂದ್ರನ ದೃಷ್ಟಿಮಾತ್ರದಿಂದಲೇ ಲಕ್ಷ್ಮಣನು ಹಾಗೂ ಎಲ್ಲ ವಾನರವೀರರು ಎಚ್ಚರಗೊಂಡಿರುವರು.’’ ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ತಚ್ಛ್ರುತ್ವಾ ಹನುಮಾನಾಹ ಕಮಂಡಲುಜಲೇನ ಮೇ ।</p>
<p class="Shlok">ನ ಶಾಮ್ಯತ್ಯಧಿಕಾ ತೃಷ್ಣಾ ತತೋ ದರ್ಶಯ ಮೇ ಜಲಮ್ ॥</p>
<p class="Text">ಇದನ್ನು ಕೇಳಿ ಹನುಮಂತನು ಹೇಳಿದನು ‘‘ಈ ಕಮಂಡಲುವಿನ ನೀರಿನಿಂದ ನನ್ನ ಹೆಚ್ಚಾದ ಬಾಯಾರಿಕೆಯು ಹಿಂಗುವಂತಿಲ್ಲ. ಆದ್ದರಿಂದ ದೊಡ್ಡದಾದ ಜಲಾಶಯವನ್ನು ತೋರಿಸು.’’ ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತಥೇತ್ಯಾಜ್ಞಾಪಯಾಮಾಸ ವಟುಂ ಮಾಯಾವಿಕಲ್ಪಿತಮ್ ।</p>
<p class="Shlok">ವಟೋ ದರ್ಶಯ ವಿಸ್ತೀರ್ಣಂ ವಾಯುಸೂನೋರ್ಜಲಾಶಯಮ್ ॥</p>
<p class="Text">ಆಗ ಹಾಗೇ ಆಗಲಿ ಎಂದು ಹೇಳಿ, ಮಾಯೆಯಿಂದ ನಿರ್ಮಿಸಲ್ಪಟ್ಟ ಬ್ರಹ್ಮಚಾರಿಯನ್ನು ಕುರಿತು ‘‘ಎಲೈ ವಟುವೆ ! ವಾಯು ಪುತ್ರನಿಗೆ ವಿಸ್ತೀರ್ಣವಾದ ಜಲಾಶಯವನ್ನು ತೋರಿಸು’’ ಎಂದು ಆಜ್ಞಾಪಿಸಿದನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ನಿಮೀಲ್ಯ ಚಾಕ್ಷಿಣೀ ತೋಯಂ ಪೀತ್ವಾಗಚ್ಛ ಮಮಾಂತಿಕಮ್ ।</p>
<p class="Shlok">ಉಪದೇಕ್ಷ್ಯಾಮಿ ತೇ ಮಂತ್ರಂ ಯೇನ ದ್ರಕ್ಷ್ಯಸಿ ಚೌಷಧೀಃ ॥</p>
<p class="Text">ಮತ್ತೆ ಹನುಮಂತನನ್ನು ಕುರಿತು ‘‘ಅಯ್ಯಾ! ನೋಡು; ನೀನು ಕಣ್ಣುಗಳನ್ನು ಮುಚ್ಚಿ ನೀರು ಕುಡಿದು ನನ್ನ ಬಳಿಗೆ ಬಾ, ನಿನಗೆ ಔಷಧಿಗಳು ಕಾಣಿಸಿಕೊಳ್ಳುವಂತಹ ಮಂತ್ರವನ್ನು ಉಪದೇಶ ಮಾಡುತ್ತೇನೆ’’ ಎಂದು ಹೇಳಿದನು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ತಥೇತಿ ದರ್ಶಿತಂ ಶೀಘ್ರಂ ವಟುನಾ ಸಲಿಲಾಶಯಮ್ ।</p>
<p class="Shlok">ಪ್ರವಿಶ್ಯ ಹನುಮಾಂಸ್ತೋಯಮಪಿಬನ್ಮೀಲಿತೇಕ್ಷಣಃ ॥</p>
<p class="Text">ಹಾಗೆಯೇ ಆಗಲೆಂದು ಹೇಳಿ ಬ್ರಹ್ಮಚಾರಿಯು ಕೂಡಲೇ ಸರೋವರವನ್ನು ತೋರಿಸಿದನು. ಹನುಮಂತನು ಅದನ್ನು ಹೊಕ್ಕು ಕಣ್ಣುಗಳನ್ನು ಮುಚ್ಚಿಕೊಂಡು ನೀರು ಕುಡಿಯ ತೊಡಗಿದನು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತತಶ್ಚಾಗತ್ಯ ಮಕರೀ ಮಹಾಮಾಯಾ ಮಹಾಕಪಿಮ್ ।</p>
<p class="Shlok">ಅಗ್ರಸತ್ತಂ ಮಹಾವೇಗಾನ್ಮಾರುತಿಂ ಘೋರರೂಪಿಣೀ ॥</p>
<p class="Text">ಇಷ್ಟರಲ್ಲಿ ಮಹಾಮಾಯಾ ರೂಪಿಣಿಯಾದ ಭಯಂಕರವಾದ ಒಂದು ಹೆಣ್ಣು ಮೊಸಳೆಯು ಬಂದು ಬಹುವೇಗದಿಂದ ಮಹಾಕಪಿಯಾದ ಹನುಮಂತನನ್ನು ನುಂಗತೊಡಗಿತು. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ತತೋ ದದರ್ಶ ಹನುಮಾನ್ ಗ್ರಸಂತೀಂ ಮಕರೀಂ ರುಷಾ ।</p>
<p class="Shlok">ದಾರಯಾಮಾಸ ಹಸ್ತಾಭ್ಯಾಂ ವದನಂ ಸಾ ಮಮಾರ ಹ ॥</p>
<p class="Text">ಆಗ ಹನುಮಂತನು ತನ್ನನ್ನು ನುಂಗುತ್ತಿರುವ ಮೊಸಳೆಯನ್ನು ನೋಡಿ ಕೋಪಗೊಂಡು ಎರಡೂ ಕೈಗಳಿಂದ ಅದರ ಬಾಯಿಯನ್ನು ಹಿಡಿದು ಸೀಳಿ ಹಾಕಿದನು. ಅದರಿಂದ ಅದು ಸತ್ತೇಹೋಯಿತು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ತತೋಽಂತರಿಕ್ಷೇ ದದೃಶೇ ದಿವ್ಯರೂಪಧರಾಂಗನಾ ।</p>
<p class="Shlok">ಧಾನ್ಯಮಾಲೀತಿ ವಿಖ್ಯಾತಾ ಹನೂಮಂತಮಥಾಬ್ರವೀತ್ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ತ್ವತ್ಪ್ರಸಾದಾದಹಂ ಶಾಪಾದ್ವಿಮುಕ್ತಾಸ್ಮಿ ಕಪೀಶ್ವರ ।</p>
<p class="Shlok">ಶಪ್ತಾಹಂ ಮುನಿನಾ ಪೂರ್ವಮಪ್ಸರಾಃ ಕಾರಣಾಂತರೇ ॥</p>
<p class="Text">ಆಗಲೇ ಆಕಾಶದಲ್ಲಿ ದಿವ್ಯರೂಪವನ್ನು ಧರಿಸಿದ ಓರ್ವ ಯುವತಿಯು ಕಾಣಿಸಿಕೊಂಡಳು. ಅವಳು ಹನುಮಂತನನ್ನು ಕುರಿತು ‘‘ಎಲೈ ಕಪಿಶ್ರೇಷ್ಠನೆ! ನಾನು ನಿನ್ನ ಕೃಪೆಯಿಂದ ಇಂದು ಶಾಪಮುಕ್ತಳಾಗಿರುವೆ. ನಾನೊಬ್ಬ ಧಾನ್ಯಮಾಲಿನಿ ಎಂಬ ಅಪ್ಸರೆಯಾಗಿದ್ದೇನೆ. ಕಾರಣಾಂತರಿಂದ ಓರ್ವ ಋಷಿಯ ಶಾಪಕ್ಕೆ ಒಳಗಾಗಿದ್ದೆನು. ಇದರಿಂದ ಮೊಸಳೆಯಾಗಿ ಇಲ್ಲಿದ್ದೆ. ॥24-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಆಶ್ರಮೇ ಯಸ್ತು ತೇ ದೃಷ್ಟಃ ಕಾಲನೇಮಿರ್ಮಹಾಸುರಃ ।</p>
<p class="Shlok">ರಾವಣಪ್ರಹಿತೋ ಮಾರ್ಗೇ ವಿಘ್ನಂ ಕರ್ತುಂ ತವಾನಘ ॥</p>
<p class="Text">ಎಲೈ ಪಾಪರಹಿತನೆ! ನೀನು ಆಶ್ರಮದಲ್ಲಿ ನೋಡಿದವನು ರಾವಣನಿಂದ ಕಳುಹಲ್ಪಟ್ಟ ಕಾಲನೇಮಿ ಎಂಬ ಮಹಾರಾಕ್ಷಸನು. ಅವನು ನಿನಗೆ ದಾರಿಯಲ್ಲಿ ವಿಘ್ನವನ್ನುಂಟು ಮಾಡಲು ಕುಳಿತಿರುವನು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಮುನಿವೇಷಧರೋ ನಾಸೌ ಮುನಿರ್ವಿಪ್ರವಿಹಿಂಸಕಃ ।</p>
<p class="Shlok">ಜಹಿ ದುಷ್ಟಂ ಗಚ್ಛ ಶೀಘ್ರಂ ದ್ರೋಣಾಚಲಮನುತ್ತಮಮ್ ॥</p>
<p class="Text">ಈ ಮುನಿವೇಷವನ್ನು ಧರಿಸಿರುವ ಇವನು ನಿಜವಾದ ಮುನಿಯಲ್ಲ. ಋಷಿಗಳನ್ನು, ಬ್ರಾಹ್ಮಣರನ್ನು ಹಿಂಸಿಸುತ್ತಿರುವ ಆ ದುಷ್ಟನನ್ನು ಬೇಗನೇ ಕೊಂದು ಬಿಡು. ಅನಂತರ ದ್ರೋಣಾಚಲವನ್ನು ಹೊಕ್ಕು ಮೂಲಿಕೆಗಳನ್ನು ಒಯ್ಯುವವನಾಗು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಗಚ್ಛಾಮ್ಯಹಂ ಬ್ರಹ್ಮಲೋಕಂ ತ್ವತ್ ಸ್ಪರ್ಶಾದ್ಧತಕಲ್ಮಷಾ ।</p>
<p class="Shlok">ಇತ್ಯುಕ್ತ್ವಾ ಸಾ ಯಯೌ ಸ್ವರ್ಗಂ ಹನೂಮಾನಪ್ಯಥಾಶ್ರಮಮ್ ॥</p>
<p class="Text">ನಿನ್ನ ಸ್ಪರ್ಶದಿಂದ ಪಾಪಗಳನ್ನೂ, ಶಾಪವನ್ನೂ ಕಳೆದುಕೊಂಡು ನಾನು ಬ್ರಹ್ಮಲೋಕಕ್ಕೆ ಹೋಗುತ್ತೇನೆ.’’ ಹೀಗೆಂದು ಹೇಳಿ ಆಕೆಯು ಸ್ವರ್ಗಕ್ಕೆ ಹೊರಟು ಹೋದಳು. ಹನುಮಂತನೂ ಆಶ್ರಮಕ್ಕೆ ಬಂದನು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಆಗತಂ ತಂ ಸಮಾಲೋಕ್ಯ ಕಾಲನೇಮಿರಭಾಷತ ।</p>
<p class="Shlok">ಕಿಂ ವಿಲಂಬೇನ ಮಹತಾ ತವ ವಾನರಸತ್ತಮ ॥</p>
<p class="Text">ಹಿಂದಿರುಗಿ ಬಂದ ವಾಯುನಂದನನನ್ನು ಕಂಡು ಕಾಲನೇಮಿಯು ಹೇಳಿದನು ‘‘ಎಲೈ ವಾನರ ಶ್ರೇಷ್ಠನೆ! ಇಷ್ಟೊಂದು ವಿಳಂಬವೇಕಾಯಿತು? ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಗೃಹಾಣ ಮತ್ತೋ ಮಂತ್ರಾಂಸ್ತ್ವಂ ದೇಹಿ ಮೇ ಗುರುದಕ್ಷಿಣಾಮ್ ।</p>
<p class="Shlok">ಇತ್ಯುಕ್ತೋ ಹನುಮಾನ್ಮುಷ್ಟಿಂ ದೃಢಂ ಬದ್ಧ್ವಾಹ ರಾಕ್ಷಸಮ್ ॥</p>
<p class="Text">ನನ್ನಿಂದ ಮಂತ್ರೋಪದೇಶವನ್ನು ಸ್ವೀಕರಿಸು ಹಾಗೂ ನನಗೆ ಗುರುದಕ್ಷಿಣೆಯನ್ನು ಕೊಡು. ಹೀಗೆನ್ನಲು ಹನುಮಂತನು ಗಟ್ಟಿಯಾಗಿ ಮುಷ್ಟಿಯನ್ನು ಬಿಗಿದು ರಾಕ್ಷಸನಲ್ಲಿ ಹೇಳಿದನು ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಗೃಹಾಣ ದಕ್ಷಿಣಾಮೇತಾಮಿತ್ಯುಕ್ತ್ವಾ ನಿಜಘಾನ ತಮ್ ।</p>
<p class="Shlok">ವಿಸೃಜ್ಯ ಮುನಿವೇಷಂ ಸ ಕಾಲನೇಮಿರ್ಮಹಾಸುರಃ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಯುಯುಧೇ ವಾಯುಪುತ್ರೇಣ ನಾನಾಮಾಯಾವಿಧಾನತಃ ।</p>
<p class="Shlok">ಮಹಾಮಾಯಿಕದೂತೋಽಸೌ ಹನೂಮಾನ್ಮಾಯಿನಾಂ ರಿಪುಃ ॥</p>
<p class="Text">‘‘ಇಗೋ ಗುರುದಕ್ಷಿಣೆ ಎಂದು ಹೇಳಿ ಬಲವಾಗಿ ಒಂದು ಗುದ್ದು ಗುದ್ದಿದನು. ಅದರಿಂದ ಮಹಾಸುರ ಕಾಲನೇಮಿಯು ಮುನಿವೇಷವನ್ನು ಬಿಟ್ಟು, ಅನೇಕ ಮಾಯಾ ವಿಧಾನಗಳಿಂದ ಪವನಪುತ್ರನೊಂದಿಗೆ ಯುದ್ಧ ಮಾಡತೊಡಗಿದನು. ಆದರೆ ಮಾರುತಿಯು ಮಹಾಮಾಯಾವಿಯಾದ ಮಾಯಾಪತಿ (ಭಗವಾನ್ ಶ್ರೀರಾಮನ) ಸೇವಕನೂ, ಮಾಯಾವಿಗಳಾದ ರಾಕ್ಷಸರ ಶತ್ರುವೂ ಆಗಿದ್ದನು. (ಅವನ ಮೇಲೆ ಈ ತುಚ್ಛವಾದ ಮಾಯೆಯ ಪ್ರಭಾವ ಏನಾಗ ಬಲ್ಲದು?) ॥31-32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಜಘಾನ ಮುಷ್ಟಿನಾ ಶೀರ್ಷ್ಣಿ ಭಗ್ನಮೂರ್ಧಾ ಮಮಾರ ಸಃ ।</p>
<p class="Shlok">ತತಃ ಕ್ಷೀರನಿಧಿಂ ಗತ್ವಾ ದೃಷ್ಟ್ವಾ ದ್ರೋಣಂ ಮಹಾಗಿರಿಮ್ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಅದೃಷ್ಟ್ವಾ ಚೌಷಧೀಸ್ತತ್ರ ಗಿರಿಮುತ್ಪಾಟ್ಯ ಸತ್ವರಃ ।</p>
<p class="Shlok">ಗೃಹೀತ್ವಾ ವಾಯುವೇಗೇನ ಗತ್ವಾ ರಾಮಸ್ಯ ಸನ್ನಿಧಿಮ್ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಉವಾಚ ಹನುಮಾನ್ ರಾಮಮಾನೀತೋಯಂ ಮಹಾಗಿರಿಃ ।</p>
<p class="Shlok">ಯದ್ಯುಕ್ತಂ ಕುರು ದೇವೇಶ ವಿಲಂಬೋ ನಾತ್ರ ಯುಜ್ಯತೇ ॥</p>
<p class="Text">ಅವನು ಮುಷ್ಟಿಯಿಂದ ರಾಕ್ಷಸನ ತಲೆಯ ಮೇಲೆ ಹೊಡೆದಾಗ ಅದರಿಂದ ಅವನ ತಲೆಯೊಡೆದು ಸತ್ತುಹೋದನು. ಅನಂತರ ಹನುಮಂತನು ಕ್ಷೀರಸಮುದ್ರಕ್ಕೆ ಹೋಗಿ ಮಹಾಪರ್ವತ ದ್ರೋಣಾಚಲವನ್ನು ಕಂಡನು. ಆದರೆ ಅಲ್ಲಿ ಅವನಿಗೆ ಔಷಧಿ (ಗಿಡಮೂಲಿಕೆ)ಗಳು ಸಿಗದಿದ್ದಾಗ ಕೂಡಲೇ ಆ ಪರ್ವತವನ್ನು ಕಿತ್ತುಕೊಂಡು ವಾಯುವೇಗದಿಂದ ಶ್ರೀರಾಮನ ಸನ್ನಿಧಿಗೆ ಬಂದು ‘‘ಹೇ ದೇವಶ್ರೇಷ್ಠನೆ! ನಾನು ಈ ಪರ್ವತವನ್ನು ತಂದಿರುವೆನು. ಉಚಿತವಾದುದನ್ನು ನೀವು ಬೇಗನೇ ಮಾಡಿರಿ. ವಿಳಂಬ ಮಾಡುವುದು ಯೋಗ್ಯವಲ್ಲ’’ ಎಂದು ಹೇಳಿದನು. ॥33-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಶ್ರುತ್ವಾ ಹನೂಮತೋ ವಾಕ್ಯಂ ರಾಮಃ ಸಂತುಷ್ಟಮಾನಸಃ ।</p>
<p class="Shlok">ಗೃಹೀತ್ವಾ ಔಷಧೀಃ ಶೀಘ್ರಂ ಸುಷೇಣೇನ ಮಹಾಮತಿಃ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಚಿಕಿತ್ಸಾಂ ಕಾರಯಾಮಾಸ ಲಕ್ಷ್ಮಣಾಯ ಮಹಾತ್ಮನೇ ।</p>
<p class="Shlok">ತತಃ ಸುಪ್ತೋತ್ಥಿತ ಇವ ಬುದ್ಧ್ವಾಪ್ರೋವಾಚ ಲಕ್ಷ್ಮಣಃ ॥</p>
<p class="Text">ಹನುಮಂತನ ಮಾತನ್ನು ಕೇಳಿ ಸಂತುಷ್ಟನಾದ ಮಹಾ ಮತಿಯಾದ ಶ್ರೀರಾಮನು ಬೇಗನೇ ಆ ಪರ್ವತದಿಂದ ಔಷಧಿಗಳನ್ನು ತೆಗೆದುಕೊಂಡು ಸುಷೇಣನಿಂದ ಲಕ್ಷ್ಮಣನ ಚಿಕಿತ್ಸೆ ಮಾಡಿಸಿದನು. ಅನಂತರ ಮಲಗಿದ್ದವನು ಏಳುವಂತೆ ಲಕ್ಷ್ಮಣನು ಎಚ್ಚೆತ್ತವನಾಗಿ ಗರ್ಜಿಸಿದನು. ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ತಿಷ್ಠ ತಿಷ್ಠ ಕ್ವ ಗಂತಾಸಿ ಹನ್ಮೀದಾನೀಂ ದಶಾನನ ।</p>
<p class="Shlok">ಇತಿ ಬ್ರುವಂತಮಾಲೋಕ್ಯ ಮೂರ್ಧ್ನ್ಯವಘ್ರಾಯ ರಾಘವಃ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಮಾರುತಿಂ ಪ್ರಾಹ ವತ್ಸಾದ್ಯ ತ್ವತ್ಪ್ರಸಾದಾನ್ಮಹಾಕಪೇ ।</p>
<p class="Shlok">ನಿರಾಮಯಂ ಪ್ರಪಶ್ಯಾಮಿ ಲಕ್ಷ್ಮಣಂ ಭ್ರಾತರಂ ಮಮ ॥ </p>
<p class="Text">‘‘ಎಲೈ ದುಷ್ಟನಾದ ದಶಾನನಾ! ನಿಲ್ಲು, ನಿಲ್ಲು! ನೀನು ಎಲ್ಲಿಗೆ ಹೋಗುವೆ? ನಾನು ನಿನ್ನನ್ನು ಈಗಲೇ ಕೊಂದು ಬಿಡುವೆನು’’ ಎಂದು ಹೇಳುತ್ತಿರುವ ಲಕ್ಷ್ಮಣನನ್ನು ನೋಡಿ ಶ್ರೀರಘುನಾಥನು ಪ್ರೀತಿಯಿಂದ ಅವನ ನೆತ್ತಿಯನ್ನು ಮೂಸಿ ಹನುಮಂತನಲ್ಲಿ ಹೇಳಿದನು — ‘‘ಅಪ್ಪಾ, ಮಹಾಕಪಿಯೆ! ಇಂದು ನಿನ್ನ ದಯೆಯಿಂದ ನನ್ನ ಸೋದರನಾದ ಲಕ್ಷ್ಮಣನು ಆರೋಗ್ಯವಾಗಿರುವುದನ್ನು ಕಾಣುತ್ತಿದ್ದೇನೆ.’’ ॥38-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಇತ್ಯುಕ್ತ್ವಾ ವಾನರೈಃ ಸಾರ್ಧಂ ಸುಗ್ರೀವೇಣ ಸಮನ್ವಿತಃ ।</p>
<p class="Shlok">ವಿಭೀಷಣಮತೇನೈವ ಯುದ್ಧಾಯ ಸಮವಸ್ಥಿತಃ ॥</p>
<p class="Text">ಹೀಗೆ ಹೇಳಿ ಶ್ರೀರಾಮಚಂದ್ರನು ಸುಗ್ರೀವ ಹಾಗೂ ಬೇರೆ ವಾನರರೊಂದಿಗೆ ವಿಭೀಷಣನ ಸಮ್ಮತಿಯಿಂದ ಯುದ್ಧದ ಸಿದ್ಧತೆಯಲ್ಲಿ ತೊಡಗಿದನು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಪಾಷಾಣೈಃ ಪಾದಪೈಶ್ಚೈವ ಪರ್ವತಾಗ್ರೈಶ್ಚ ವಾನರಾಃ ।</p>
<p class="Shlok">ಯುದ್ಧಾಯಾಭಿಮುಖಾ ಭೂತ್ವಾ ಯಯುಃ ಸರ್ವೇ ಯುಯುತ್ಸವಃ ॥</p>
<p class="Text">ಆಗ ಯುದ್ಧಕ್ಕಾಗಿ ಅತ್ಯಂತ ಉತ್ಸುಕರಾದ ಎಲ್ಲ ಕಪಿಗಳು ಕಲ್ಲುಗಳನ್ನು, ಮರಗಳನ್ನು, ಪರ್ವತ ಶಿಖರಗಳನ್ನು ಎತ್ತಿಕೊಂಡು ಯುದ್ಧ ಮಾಡುವ ಇಚ್ಛೆಯಿಂದ ರಣರಂಗಕ್ಕೆ ಹೊರಟರು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ರಾವಣೋ ವಿವ್ಯಥೇ ರಾಮಬಾಣೈರ್ವಿದ್ಧೋ ಮಹಾಸುರಃ ।</p>
<p class="Shlok">ಮಾತಂಗ ಇವ ಸಿಂಹೇನ ಗರುಡೇನೇವ ಪನ್ನಗಃ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಅಭಿಭೂತೋಽಗಮದ್ರಾಜಾ ರಾಘವೇಣ ಮಹಾತ್ಮನಾ ।</p>
<p class="Shlok">ಸಿಂಹಾಸನೇ ಸಮಾವಿಶ್ಯ ರಾಕ್ಷಸಾನಿದಮಬ್ರವೀತ್ ॥</p>
<p class="Text">ಇತ್ತ ರಾವಣನು ಭಗವಾನ್ ಶ್ರೀರಾಮನ ಬಾಣಗಳಿಂದ ಘಾಸಿಗೊಂಡು ಪೀಡಿತನಾಗಿ ಸಿಂಹನು ಹಿಮ್ಮೆಟ್ಟಿಸಿದ ಆನೆ ಯಂತೆ, ಗರುಡನು ಹಿಂಸಿಸಿದ ಹಾವಿನಂತೆ ದುಃಖಿತನಾಗಿ, ಮಹಾತ್ಮಾ ರಾಘವನಿಂದ ಸೋತ ರಾಕ್ಷಸರಾಜನು ಲಂಕೆಗೆ ಹಿಂದಿರುಗಿದ್ದನು. ತನ್ನ ರಾಜಸಿಂಹಾಸನಲ್ಲಿ ಕುಳಿತು ರಾಕ್ಷಸರನ್ನು ಕುರಿತು ಹೀಗೆಂದನು ॥42-43॥ </p>
<p class="Shlok-Number">(ಶ್ಲೋಕ-44)</p>
<p class="Shlok">ಮಾನುಷೇಣೈವ ಮೇ ಮೃತ್ಯುಮಾಹ ಪೂರ್ವಂ ಪಿತಾಮಹಃ ।</p>
<p class="Shlok">ಮಾನುಷೋ ಹಿ ನ ಮಾಂ ಹಂತುಂ ಶಕ್ತೋಽಸ್ತಿ ಭುವಿ ಕಶ್ಚನ ॥</p>
<p class="Text">‘‘ಹಿಂದೆ ಪಿತಾಮಹ ಬ್ರಹ್ಮನು ನನಗೆ ಮನುಷ್ಯನಿಂದಲೇ ಸಾವು ಬರಲಿದೆ ಎಂದು ಹೇಳಿದ್ದನು. ಆದರೆ ಈಗ ಭೂಲೋಕದಲ್ಲಿರುವ ಯಾವ ಮನುಷ್ಯನೂ ನನ್ನನ್ನು ಕೊಲ್ಲಲು ಸಮರ್ಥನಾಗಲಾರನು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ತತೋ ನಾರಾಯಣಃ ಸಾಕ್ಷಾನ್ಮಾನುಷೋಽಭೂನ್ನ ಸಂಶಯಃ ।</p>
<p class="Shlok">ರಾಮೋ ದಾಶರಥಿರ್ಭೂತ್ವಾ ಮಾಂ ಹಂತುಂ ಸಮುಪಸ್ಥಿತಃ ॥</p>
<p class="Text">ಆದ್ದರಿಂದ ಸಾಕ್ಷಾತ್ ನಾರಾಯಣನೇ ಮನುಷ್ಯಾ ವತಾರವನ್ನು ತಾಳಿ ದಾಶರಥಿ ರಾಮನಾಗಿ ನನ್ನನ್ನು ಕೊಲ್ಲಲು ಬಂದಿರುವನು. ಇದರಲ್ಲಿ ಯಾವುದೇ ಸಂಶಯವಿಲ್ಲ. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಅನರಣ್ಯೇನ ಯತ್ಪೂರ್ವಂ ಶಪ್ತೋಽಹಂ ರಾಕ್ಷಸೇಶ್ವರ ।</p>
<p class="Shlok">ಉತ್ಪತ್ಸ್ಯತೇ ಚ ಮದ್ವಂಶೇ ಪರಮಾತ್ಮಾ ಸನಾತನಃ ॥ </p>
<p class="Shlok-Number">(ಶ್ಲೋಕ-47)</p>
<p class="Shlok">ತೇನ ತ್ವಂ ಪುತ್ರಪೌತ್ರೈಶ್ಚ ಬಾಂಧವೈಶ್ಚ ಸಮನ್ವಿತಃ ।</p>
<p class="Shlok">ಹನಿಷ್ಯಸೇ ನ ಸಂದೇಹ ಇತ್ಯುಕ್ತ್ವಾ ಮಾಂ ದಿವಂ ಗತಃ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಸ ಏವ ರಾಮಃ ಸಂಜಾತೋ ಮದರ್ಥೇ ಮಾಂ ಹನಿಷ್ಯತಿ ।</p>
<p class="Shlok">ಕುಂಭಕರ್ಣಸ್ತು ಮೂಢಾತ್ಮಾ ಸದಾ ನಿದ್ರಾವಶಂ ಗತಃ ॥ </p>
<p class="Text">ಹಿಂದಿನ ಕಾಲದಲ್ಲಿ ನನಗೆ ಸೂರ್ಯವಂಶೀ ಅನರಣ್ಯನು ‘ಹೇ ರಾಕ್ಷಸರಾಜಾ! ನನ್ನ ವಂಶದಲ್ಲಿ ಮುಂದೆ ಸನಾತನ ಪರಮಾತ್ಮನು ಅವತರಿಸಲಿರುವನು. ಅವನಿಂದ ನೀನು ಪುತ್ರ, ಪೌತ್ರ, ಬಂಧುಗಳೊಡನೆ ಸತ್ತುಹೋಗುವೆ; ಇದರ ಬಗ್ಗೆ ಸಂಶಯವೇ ಇಲ್ಲ’ ಎಂದು ಶಾಪವನ್ನಿತ್ತು ಸ್ವರ್ಗಕ್ಕೆ ಹೊರಟುಹೋದನು. ಈಗ ಆ ನಾರಾಯಣನೇ ನನ್ನ ನಿಮಿತ್ತವಾಗಿ ರಾಮನಾಗಿ ಅವತರಿಸಿರುವನು ಮತ್ತು ನನ್ನನ್ನು ಖಂಡಿತವಾಗಿ ಕೊಲ್ಲಲಿರುವನು. ಮೂಢ ತಮ್ಮನಾದ ಕುಂಭಕರ್ಣನಾದರೋ ಯಾವಾಗಲೂ ನಿದ್ರಾಪರವಶನಾಗಿರುವನು. ॥46-48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ತಂ ವಿಬೋಧ್ಯ ಮಹಾಸತ್ತ್ವಮಾನಯಂತು ಮಮಾಂತಿಕಮ್ ।</p>
<p class="Shlok">ಇತ್ಯುಕ್ತಾಸ್ತೇ ಮಹಾಕಾಯಾಸ್ತೂರ್ಣಂ ಗತ್ವಾ ತು ಯತ್ನತಃ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ವಿಬೋಧ್ಯ ಕುಂಭಶ್ರವಣಂ ನಿನ್ಯೂ ರಾವಣಸನ್ನಿಧಿಮ್ ।</p>
<p class="Shlok">ನಮಸ್ಕೃತ್ಯ ಸ ರಾಜಾನಮಾಸನೋಪರಿ ಸಂಸ್ಥಿತಃ ॥</p>
<p class="Text">ಬಹಳ ಬಲಶಾಲಿಯಾದ ಅವನನ್ನು ಎಚ್ಚರಿಸಿ ನನ್ನ ಬಳಿಗೆ ಕರೆದು ತನ್ನಿರಿ.’’ ರಾವಣನು ಹೀಗೆ ಹೇಳಿದಂತೆ ಆ ಮಹಾಬಲಶಾಲಿಯರಾದ ರಾಕ್ಷಸರು ಬೇಗನೇ ಹೋಗಿ ಪ್ರಯತ್ನ ಪೂರ್ವಕವಾಗಿ ಕುಂಭಕರ್ಣನನ್ನು ಎಬ್ಬಿಸಿ ರಾವಣನ ಬಳಿಗೆ ಕರೆತಂದರು. ಅವನು ರಾಜನಿಗೆ ನಮಸ್ಕರಿಸಿ ಆಸನದ ಮೇಲೆ ಕುಳಿತನು. ॥49-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತಮಾಹ ರಾವಣೋ ರಾಜಾ ಭ್ರಾತರಂ ದೀನಯಾ ಗಿರಾ ।</p>
<p class="Shlok">ಕುಂಭಕರ್ಣ ನಿಬೋಧ ತ್ವಂ ಮಹತ್ಕಷ್ಟಮುಪಸ್ಥಿತಮ್ ॥</p>
<p class="Text">ಆಗ ರಾಜಾ ರಾವಣನು ಅತ್ಯಂತ ದೀನ ಸ್ವರದಿಂದ ತಮ್ಮನೊಂದಿಗೆ ಹೇಳಿದನು ‘‘ಎಲೈ ಕುಂಭಕರ್ಣನೆ ! ಕೇಳು, ಈಗ ನಮ್ಮ ಮೇಲೆ ದೊಡ್ಡ ಸಂಕಟ ಬಂದಿದೆ. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ರಾಮೇಣ ನಿಹತಾಃ ಶೂರಾಃ ಪುತ್ರಾಃ ಪೌತ್ರಾಶ್ಚ ಬಾಂಧವಾಃ ।</p>
<p class="Shlok">ಕಿಂ ಕರ್ತವ್ಯಮಿದಾನೀಂ ಮೇ ಮೃತ್ಯುಕಾಲ ಉಪಸ್ಥಿತೇ ॥</p>
<p class="Text">ರಾಮನು ನಮ್ಮ ದೊಡ್ಡ-ದೊಡ್ಡ ಶೂರರನ್ನೂ, ಪುತ್ರರನ್ನೂ ಪೌತ್ರರನ್ನು, ಬಂಧು-ಬಾಂಧವರನ್ನೂ ಕೊಂದು ಬಿಟ್ಟಿರುವನು. ತಮ್ಮನೆ! ನನ್ನ ಮೃತ್ಯುಕಾಲವು ಒದಗಿದೆ. ಈಗ ನಾನು ಏನು ಮಾಡಲಿ. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಏಷ ದಾಶರಥೀ ರಾಮಃ ಸುಗ್ರೀವಸಹಿತೋ ಬಲೀ ।</p>
<p class="Shlok">ಸಮುದ್ರಂ ಸಬಲಸ್ತೀರ್ತ್ವಾ ಮೂಲಂ ನಃ ಪರಿಕೃಂತತಿ ॥</p>
<p class="Text">ಈ ಮಹಾಬಲಶಾಲಿ ಯಾದ ದಶರಥ ನಂದನ ರಾಮನು ಸುಗ್ರೀವನೊಡಗೂಡಿ ಸೇನಾ ಸಮೇತನಾಗಿ ಸಮುದ್ರವನ್ನು ದಾಟಿ ಬಂದು ನಮ್ಮ ಬುಡ (ವಂಶ)ವನ್ನೇ ಕತ್ತರಿಸುತ್ತಿರುವನು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಯೇ ರಾಕ್ಷಸಾ ಮುಖ್ಯತಮಾಸ್ತೇ ಹತಾ ವಾನರೈರ್ಯುಧಿ ।</p>
<p class="Shlok">ವಾನರಾಣಾಂ ಕ್ಷಯಂ ಯುದ್ಧೇ ನ ಪಶ್ಯಾಮಿ ಕದಾಚನ ॥</p>
<p class="Text">ನಮ್ಮ ಮುಖ್ಯ-ಮುಖ್ಯರಾದ ರಾಕ್ಷಸರೆಲ್ಲರು ಯುದ್ಧದಲ್ಲಿ ವಾನರರಿಂದ ಹತರಾದರು. ಆದರೆ ಈ ಯುದ್ಧದಲ್ಲಿ ಕಪಿಗಳು ನಾಶವಾಗುವುದನ್ನು ಎಂದೂ ನೋಡಲೇ ಇಲ್ಲ. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ನಾಶಯಸ್ವ ಮಹಾಬಾಹೋ ಯದರ್ಥಂ ಪರಿಬೋಧಿತಃ ।</p>
<p class="Shlok">ಭ್ರಾತುರರ್ಥೇ ಮಹಾಸತ್ತ್ವ ಕುರು ಕರ್ಮ ಸುದುಷ್ಕರಮ್ ॥</p>
<p class="Text">ಹೇ ಮಹಾಬಾಹುವೆ! ಮಹಾಬಲಿಷ್ಠನೆ! ನೀನು ಸಹೋದರನಿಗಾಗಿ ಅತ್ಯಂತ ಕಷ್ಟಸಾಧ್ಯವಾದ ಕೆಲಸವನ್ನು ಕೈಗೊಳ್ಳುವವನಾಗು. ಇವರನ್ನು ಕೊಂದು ಬಿಡು ಅದಕ್ಕಾಗಿ ನಿನ್ನನ್ನು ಎಬ್ಬಿಸಿರುವೆನು.’’ ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಶ್ರುತ್ವಾ ತದ್ರಾವಣೇಂದ್ರಸ್ಯ ವಚನಂ ಪರಿದೇವಿತಮ್ ।</p>
<p class="Shlok">ಕುಂಭಕರ್ಣೋ ಜಹಾಸೋಚ್ಚೈರ್ವಚನಂ ಚೇದಮಬ್ರವೀತ್ ॥</p>
<p class="Text">ರಾಜನಾದ ರಾವಣನ ಈ ದುಃಖಮಯವಾದ ಮಾತನ್ನು ಕೇಳಿ ಕುಂಭಕರ್ಣನು ಗಟ್ಟಿಯಾಗಿ ಅಟ್ಟಹಾಸದಿಂದ ನಕ್ಕು ಹೀಗೆಂದನು ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಪುರಾ ಮಂತ್ರವಿಚಾರೇ ತೇ ಗದಿತಂ ಯನ್ಮಯಾ ನೃಪ ।</p>
<p class="Shlok">ತದದ್ಯ ತ್ವಾಮುಪಗತಂ ಫಲಂ ಪಾಪಸ್ಯ ಕರ್ಮಣಃ ॥</p>
<p class="Text">‘‘ಎಲೈ ರಾಜನೆ! ಹಿಂದೆ ಮಂತ್ರಾಲೋಚನೆ ಸಮಯದಲ್ಲಿ ನಿನಗೆ ನಾನು ಹೇಳಿದ್ದೆ. ಈಗ ನಿನ್ನ ಪಾಪದ ಫಲವು ಅನುಭವಕ್ಕೆ ಬರುತ್ತಿದೆ. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಪೂರ್ವಮೇವ ಮಯಾ ಪ್ರೋಕ್ತೋ ರಾಮೋ ನಾರಾಯಣಃ ಪರಃ ।</p>
<p class="Shlok">ಸೀತಾ ಚ ಯೋಗಮಾಯೇತಿ ಬೋಧಿತೋಽಪಿ ನ ಬುಧ್ಯಸೇ ॥</p>
<p class="Text">ರಾಮನು ಸಾಕ್ಷಾತ್ ಪರಬ್ರಹ್ಮ ನಾರಾಯಣನೇ ಆಗಿದ್ದಾನೆ, ಸೀತೆಯು ಯೋಗಮಾಯೆ ಆಗಿದ್ದಾಳೆ ಎಂದು ನಾನಾದರೋ ಮೊದಲೇ ನಿನಗೆ ತಿಳಿಸಿದ್ದೆ. ಆದರೆ ನೀನು ಅರಿತುಕೊಳ್ಳಲಿಲ್ಲ. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಏಕದಾಹಂ ವನೇ ಸಾನೌ ವಿಶಾಲಾಯಾಂ ಸ್ಥಿತೋ ನಿಶಿ ।</p>
<p class="Shlok">ದೃಷ್ಟೋ ಮಯಾ ಮುನಿಃ ಸಾಕ್ಷಾನ್ನಾರದೋ ದಿವ್ಯದರ್ಶನಃ ॥</p>
<p class="Text">ಒಮ್ಮೆ ನಾನು ವಿಶಾಲ ಎಂಬ ಕಾಡಿನ ತಪ್ಪಲು ಪ್ರದೇಶದಲ್ಲಿ ರಾತ್ರಿಯ ವೇಳೆಯಲ್ಲಿ ಕುಳಿತಿದ್ದೆ. ಆಗ ದಿವ್ಯರೂಪರಾದ ನಾರದ ಮುನಿಗಳನ್ನು ನಾನು ನೋಡಿದೆ. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ತಮಬ್ರವಂ ಮಹಾಭಾಗ ಕುತೋ ಗಂತಾಸಿ ಮೇ ವದ ।</p>
<p class="Shlok">ಇತ್ಯುಕ್ತೋ ನಾರದಃ ಪ್ರಾಹ ದೇವಾನಾಂ ಮಂತ್ರಣೇ ಸ್ಥಿತಃ ॥</p>
<p class="Text">ಅವರನ್ನು ನಾನು ನೋಡುತ್ತಲೇ ‘ಮಹಾತ್ಮರೇ! ತಾವು ಎಲ್ಲಿಗೆ ಹೋಗುವಿರಿ?’ ಎಂದು ಕೇಳಿದಾಗ ನಾರದರು ಹೇಳಿದರು ‘ನಾನು ದೇವತೆಗಳ ಗುಪ್ತವಾದ ಒಂದು ಮಂತ್ರಾಲೋಚನೆಯಲ್ಲಿದ್ದೆ. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ತತ್ರೋತ್ಪನ್ನಮುದಂತಂ ತೇ ವಕ್ಷ್ಯಾಮಿ ಶೃಣು ತತ್ತ್ವತಃ ।</p>
<p class="Shlok">ಯುವಾಭ್ಯಾಂ ಪೀಡಿತಾ ದೇವಾಃ ಸರ್ವೇ ವಿಷ್ಣುಮುಪಾಗತಾಃ ॥</p>
<p class="Text">ಅಲ್ಲಿ ಏನೇನು ನಡೆಯಿತು ಎಂಬುದನ್ನು ನಾನು ನಿನಗೆ ಇದ್ದ ಹಾಗೆಯೇ ಹೇಳುವೆನು. ನೀವಿಬ್ಬರು ಸಹೋದರರಿಂದ ಅತ್ಯಂತ ತೊಂದರೆಗೊಳಗಾದ ದೇವತೆಗಳೆಲ್ಲರೂ ಭಗವಾನ್ ಶ್ರೀವಿಷ್ಣುವಿನ ಬಳಿಗೆ ಹೋದರು. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಊಚುಸ್ತೇ ದೇವದೇವೇಶಂ ಸ್ತುತ್ವಾ ಭಕ್ತ್ಯಾ ಸಮಾಹಿತಾಃ ।</p>
<p class="Shlok">ಜಹಿ ರಾವಣಮಕ್ಷೋಭ್ಯಂ ದೇವ ತ್ರೈಲೋಕ್ಯಕಂಟಕಮ್ ॥</p>
<p class="Text">ಅಲ್ಲಿ ದೇವದೇವೇಶ್ವರನನ್ನು ಅತ್ಯಂತ ಭಕ್ತಿಯಿಂದ ಏಕಾಗ್ರತೆಯಿಂದ ಸ್ತೋತ್ರ ಮಾಡತೊಡಗಿದರು. ಹೇ ದೇವಾ! ಈ ರಾವಣನ ಮುಂದೆ ನಮ್ಮದೇನೂ ನಡೆಯದಾಗಿದೆ. ಈ ತ್ರಿಲೋಕ ಕಂಟಕನಾದ ರಾವಣನನ್ನು ಬೇಗನೇ ಸಂಹಾರ ಮಾಡು. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಮಾನುಷೇಣ ಮೃತಿಸ್ತಸ್ಯ ಕಲ್ಪಿತಾ ಬ್ರಹ್ಮಣಾ ಪುರಾ ।</p>
<p class="Shlok">ಅತಸ್ತ್ವಂ ಮಾನುಷೋ ಭೂತ್ವಾ ಜಹಿ ರಾವಣಕಂಟಕಮ್ ॥</p>
<p class="Text">ಹಿಂದಿನ ಕಾಲದಲ್ಲಿ ಬ್ರಹ್ಮದೇವರು ಅವನ ಮೃತ್ಯುವನ್ನು ಮನುಷ್ಯನ ಕೈಯಿಂದ ನಿಶ್ಚಿತಪಡಿಸಿರುವರು. ಆದ್ದರಿಂದ ನೀನು ಮನುಷ್ಯನಾಗಿ ಅವತರಿಸಿ ಈ ರಾವಣ ರೂಪೀ ಮುಳ್ಳನ್ನು ಕಿತ್ತು ಬಿಡು ಎಂದು ಬೇಡಿಕೊಂಡರು. ॥63॥ </p>
<p class="Shlok-Number">(ಶ್ಲೋಕ-64)</p>
<p class="Shlok">ತಥೇತ್ಯಾಹ ಮಹಾವಿಷ್ಣುಃ ಸತ್ಯಸಂಕಲ್ಪ ಈಶ್ವರಃ ।</p>
<p class="Shlok">ಜಾತೋ ರಘುಕುಲೇ ದೇವೋ ರಾಮ ಇತ್ಯಭಿವಿಶ್ರುತಃ ॥</p>
<p class="Text">ಆಗ ಸತ್ಯ ಸಂಕಲ್ಪನಾದ ಭಗವಾನ್ ಶ್ರೀವಿಷ್ಣುವು ‘ಹಾಗೆಯೇ ಆಗಲೆಂದು’ ಹೇಳಿದನು. ಈಗ ಅವನು ರಘು ಕುಲದಲ್ಲಿ ಅವತರಿಸಿ ರಾಮನೆಂಬ ನಾಮಾಭಿಧಾನದಿಂದ ವಿಖ್ಯಾತನಾಗಿರುವನು. ॥64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಸ ಹನಿಷ್ಯತಿ ವಃ ಸರ್ವಾನಿತ್ಯುಕ್ತ್ವಾ ಪ್ರಯಯೌ ಮುನಿಃ ।</p>
<p class="Shlok">ಅತೋ ಜಾನೀಹಿ ರಾಮಂ ತ್ವಂ ಪರಂ ಬ್ರಹ್ಮ ಸನಾತನಮ್ ॥</p>
<p class="Text">ಅವನು ನಿಮ್ಮೆಲ್ಲರನ್ನು ಸಂಹರಿಸಲಿರುವನು’ ಎಂದು ಹೇಳಿ ನಾರದ ಮುನಿಗಳು ಹೊರಟು ಹೋದರು. ‘‘ಆದ್ದರಿಂದ ಮಾಯೆಯಿಂದ ಮನುಷ್ಯ ಶರೀರವನ್ನು ಪಡೆದಿರುವ ರಾಮನನ್ನು ಸನಾತನ ಪರಬ್ರಹ್ಮನೆಂದೇ ನೀನು ತಿಳಿದುಕೋ. ॥65॥<span class="char-style-override-9"></span></p>
<p class="Shlok-Number">(ಶ್ಲೋಕ-66)</p>
<p class="Shlok">ತ್ಯಜ ವೈರಂ ಭಜಸ್ವಾದ್ಯ ಮಾಯಾಮಾನುಷವಿಗ್ರಹಮ್ ।</p>
<p class="Shlok">ಭಜತೋ ಭಕ್ತಿಭಾವೇನ ಪ್ರಸೀದತಿ ರಘೂತ್ತಮಃ ॥</p>
<p class="Text">ವೈರವನ್ನು ಬಿಟ್ಟು ಮಾಯಾಮಾನವ ರೂಪೀ ಭಗವಂತನನ್ನು ಭಜಿಸುವವನಾಗು. ಶ್ರೀರಘುನಾಥನು ಭಕ್ತಿಭಾವದಿಂದ ಭಜಿಸುವವರ ಮೇಲೆ ಪ್ರಸನ್ನನಾಗುವನು. ॥66॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಭಕ್ತಿರ್ಜನಿತ್ರೀ ಜ್ಞಾನಸ್ಯ ಭಕ್ತಿರ್ಮೋಕ್ಷಪ್ರದಾಯಿನೀ ।</p>
<p class="Shlok">ಭಕ್ತಿಹೀನೇನ ಯತ್ಕಿಂಚಿತ್ಕೃತಂ ಸರ್ವಮಸತ್ಸಮಮ್ ॥</p>
<p class="Text">ಭಕ್ತಿಯೇ ಜ್ಞಾನದ ತಾಯಿಯಾಗಿದ್ದು ಮೋಕ್ಷವನ್ನು ಕರುಣಿಸುವಂತಹುದಾಗಿದೆ. ಭಕ್ತಿಯಿಲ್ಲದವನು ಏನನ್ನು ಮಾಡಿದರೂ ಅದು ಮಾಡಿದಂತಲ್ಲ. ॥67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ಅವತಾರಾಃ ಸುಬಹವೋ ವಿಷ್ಣೋರ್ಲೀಲಾನುಕಾರಿಣಃ ।</p>
<p class="Shlok">ತೇಷಾಂ ಸಹಸ್ರಸದೃಶೋ ರಾಮೋ ಜ್ಞಾನಮಯಃ ಶಿವಃ ॥</p>
<p class="Text">ಭಗವಾನ್ ವಿಷ್ಣುವಿನ ಅನೇಕ ಅವತಾರಗಳಾಗಿವೆ. ಅವೆಲ್ಲವೂ ತಮ್ಮ ಸ್ವರೂಪಕ್ಕನುಸಾರ ಲೀಲೆಮಾಡುವಂತಹುದಾಗಿತ್ತು. ಆದರೆ ಈ ಮಂಗಳಸ್ವರೂಪೀ ಜ್ಞಾನಮಯ ರಾಮಾವತಾರವು ಅಂತಹ ಸಾವಿರಾರು ಅವತಾರಗಳಿಗೆ ಸಮಾನವಾಗಿದೆ. ॥68॥</p>
<p class="Shlok-Number">(ಶ್ಲೋಕ-69)</p>
<p class="Shlok">ರಾಮಂ ಭಜಂತಿ ನಿಪುಣಾ ಮನಸಾ ವಚಸಾನಿಶಮ್ ।</p>
<p class="Shlok">ಅನಾಯಾಸೇನ ಸಂಸಾರಂ ತೀರ್ತ್ವಾ ಯಾಂತಿ ಹರೇಃ ಪದಮ್ ॥</p>
<p class="Text">ಜಾಣರಾದವರು ಯಾವಾಗಲೂ ಮಾತಿನಿಂದಲೂ, ಮನಸ್ಸಿನಿಂದಲೂ ಭಗವಾನ್ ಶ್ರೀರಾಮನನ್ನು ಭಜಿಸುತ್ತಾ, ಆಯಾಸವಿಲ್ಲದೆ ಸಂಸಾರ ಸಾಗರವನ್ನು ದಾಟಿಕೊಂಡು ಶ್ರೀಹರಿಯ ಪರಮಪದವನ್ನು ಪಡೆಯುವರು. ॥69॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಯೇ ರಾಮಮೇವ ಸತತಂ ಭುವಿ ಶುದ್ಧಸತ್ತ್ವಾ </p>
<p class="Shlok">ಧ್ಯಾಯಂತಿ ತಸ್ಯ ಚರಿತಾನಿ ಪಠಂತಿ ಸಂತಃ ।</p>
<p class="Shlok">ಮುಕ್ತಾಸ್ತ ಏವ ಭವಭೋಗಮಹಾಹಿಪಾಶೈಃ </p>
<p class="Shlok">ಸೀತಾಪತೇಃ ಪದಮನಂತಸುಖಂ ಪ್ರಯಾಂತಿ ॥</p>
<p class="Text">ಶುದ್ಧ ಮಹಾನುಭಾವರು ಈ ಭೂಮಂಡಲದಲ್ಲಿ ನಿರಂತರ ಶ್ರೀರಾಮನನ್ನೇ ಧ್ಯಾನಿಸುತ್ತಾ, ಅವನ ಚರಿತ್ರೆಗಳನ್ನು ಓದುವವರೇ ಭವಭೋಗವೆಂಬ ಮಹಾನ್ ಸರ್ಪದ ಕಟ್ಟಿನಿಂದ ಬಿಡುಗಡೆ ಹೊಂದಿ ಅಪರಿಮಿತಾನಂದ ರೂಪನಾದ ಶ್ರೀಸೀತಾಪತಿಯ ಪದವಿಯನ್ನು ಹೊಂದುವರು. ॥70॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಸಪ್ತಮಃ ಸರ್ಗಃ ॥7॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಏಳನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-8">ಎಂಟನೆಯ ಸರ್ಗ</p>
<p class="description">ಕುಂಭಕರ್ಣವಧೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಕುಂಭಕರ್ಣವಚಃ ಶ್ರುತ್ವಾ ಭ್ರುಕುಟೀವಿಕಟಾನನಃ ।</p>
<p class="Shlok">ದಶಗ್ರೀವೋ ಜಗಾದೇದಮಾಸನಾದುತ್ಪತನ್ನಿವ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈ ಗಿರಿಜೆ! ಕುಂಭಕರ್ಣನ ಮಾತನ್ನು ಕೇಳಿ ದಶಕಂಠನ ಹುಬ್ಬುಗಳು ಗಂಟಿಕ್ಕಿ, ಕ್ರೋಧದಿಂದ ಮುಖವು ವಿಕರಾಳವಾಯಿತು. ತನ್ನ ಪೀಠದಿಂದ ನೆಗೆಯುವಂತೆ ಆರ್ಭಟಿಸುತ್ತಾ ಹೇಳಿದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ತ್ವಮಾನೀತೋ ನ ಮೇ ಜ್ಞಾನಬೋಧನಾಯ ಸುಬುದ್ಧಿಮಾನ್ ।</p>
<p class="Shlok">ಮಯಾ ಕೃತಂ ಸಮೀಕೃತ್ಯ ಯುಧ್ಯಸ್ವ ಯದಿ ರೋಚತೇ ॥ </p>
<p class="Text">‘‘ನೀನು ತುಂಬಾ ಬುದ್ಧಿವಂತನೆಂದು ನಾನು ಬಲ್ಲೆನು. ಆದರೆ ಈಗ ನಾನು ನಿನ್ನನ್ನು ಜ್ಞಾನೋಪದೇಶಕ್ಕಾಗಿ ಕರೆಸಲಿಲ್ಲ. ನಿನಗೆ ಇಷ್ಟವಾದರೆ ನಾನು ಮಾಡಿರುವುದನ್ನು ಅರಿತು ಹೊಂದಿಕೊಂಡು ಯುದ್ಧಮಾಡು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ನೋಚೇದ್ಗಚ್ಛ ಸುಷುಪ್ತ್ಯರ್ಥಂ ನಿದ್ರಾ ತ್ವಾಂ ಬಾಧತೇಽಧುನಾ ।</p>
<p class="Shlok">ರಾವಣಸ್ಯ ವಚಃ ಶ್ರುತ್ವಾ ಕುಂಭಕರ್ಣೋ ಮಹಾಬಲಃ ॥ </p>
<p class="Shlok-Number">(ಶ್ಲೋಕ-4)</p>
<p class="Shlok">ರುಷ್ಟೋಽಯಮಿತಿ ವಿಜ್ಞಾಯ ತೂರ್ಣಂ ಯುದ್ಧಾಯ ನಿರ್ಯಯೌ ।</p>
<p class="Shlok">ಸ ಲಂಘಯಿತ್ವಾ ಪ್ರಾಕಾರಂ ಮಹಾಪರ್ವತಸನ್ನಿಭಃ ॥ </p>
<p class="Shlok-Number">(ಶ್ಲೋಕ-5)</p>
<p class="Shlok">ನಿರ್ಯಯೌ ನಗರಾತ್ತೂರ್ಣಂ ಭೀಷಯನ್ಹರಿಸೈನಿಕಾನ್ ।</p>
<p class="Shlok">ಸ ನನಾದ ಮಹಾನಾದಂ ಸಮುದ್ರಮಭಿನಾದಯನ್ ॥ </p>
<p class="Text">ಹಾಗಿಲ್ಲವಾದರೆ ಹೋಗು ಮಲಗಿಕೋ; ನಿನಗೆ ಈಗ ನಿದ್ದೆಯು ಪೀಡಿಸುತ್ತಿರಬಹುದು.’’ ರಾವಣನ ಮಾತನ್ನು ಕೇಳಿ ಮಹಾಬಲಶಾಲಿಯಾದ ಕುಂಭಕರ್ಣನು ‘ಓಹೋ! ರಾವಣನು ಸಿಟ್ಟುಗೊಂಡಿರುವನು’ ಎಂದು ತಿಳಿದು ಬೇಗನೇ ಯುದ್ಧಕ್ಕಾಗಿ ಹೊರಟುಹೋದನು. ಮಹಾಪರ್ವತದಂತೆ ವಿಶಾಲ ಕಾಯನಾದ ಆ ರಾಕ್ಷಸನು ನಗರದ ಕೋಟೆಯನ್ನು ದಾಟಿ ಹೊರಗೆ ಬಂದನು. (ಏಕೆಂದರೆ ಅತ್ಯಂತ ದೊಡ್ಡ ಶರೀರವಿದ್ದ ಕಾರಣ ಅವನಿಗೆ ಲಂಕೆಯ ಸಣ್ಣ ಬಾಗಿಲುಗಳು ಸಾಕಾಗುತ್ತಿರಲಿಲ್ಲ.) ಕಪಿ ಸೈನ್ಯಕ್ಕೆಲ್ಲ ಭಯವನ್ನುಂಟು ಮಾಡುತ್ತಾ ಸಮುದ್ರವು ಪ್ರತಿಧ್ವನಿಸುವಷ್ಟು ಗಟ್ಟಿಯಾಗಿ ಆರ್ಭಟಿಸಿದನು. ॥3-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ವಾನರಾನ್ಕಾಲಯಾಮಾಸ ಬಾಹುಭ್ಯಾಂ ಭಕ್ಷಯನ್ ರುಷಾ ।</p>
<p class="Shlok">ಕುಂಭಕರ್ಣಂ ತದಾ ದೃಷ್ಟ್ವಾ ಸಪಕ್ಷಮಿವ ಪರ್ವತಮ್ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ದುದ್ರುವುರ್ವಾನರಾಃ ಸರ್ವೇ ಕಾಲಾಂತಕಮಿವಾಖಿಲಾಃ ।</p>
<p class="Shlok">ಭ್ರಮಂತಂ ಹರಿವಾಹಿನ್ಯಾಂ ಮುದ್ಗರೇಣ ಮಹಾಬಲಮ್ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಕಾಲಯಂತಂ ಹರೀನ್ವೇಗಾದ್ಭಕ್ಷಯಂತಂ ಸಮಂತತಃ ।</p>
<p class="Shlok">ಚೂರ್ಣಯಂತಂ ಮುದ್ಗರೇಣ ಪಾಣಿಪಾದೈರನೇಕಧಾ ॥ </p>
<p class="Shlok-Number">(ಶ್ಲೋಕ-9)</p>
<p class="Shlok">ಕುಂಭಕರ್ಣಂ ತದಾ ದೃಷ್ಟ್ವಾ ಗದಾಪಾಣಿರ್ವಿಭೀಷಣಃ ।</p>
<p class="Shlok">ನನಾಮ ಚರಣಂ ತಸ್ಯ ಭ್ರಾತುರ್ಜ್ಯೇಷ್ಠಸ್ಯ ಬುದ್ಧಿಮಾನ್ ॥ </p>
<p class="Text">ಮತ್ತೆ ಅತ್ಯಂತ ಕ್ರುದ್ಧನಾಗಿ ಅವನು ತನ್ನ ತೋಳುಗಳಿಂದ ಕಪಿಗಳನ್ನು ಕೂಡಿಹಾಕಿ ನುಂಗುತ್ತಾ ನಾಶಮಾಡತೊಡಗಿದನು. ರೆಕ್ಕೆಗಳುಳ್ಳ ಪರ್ವತದಂತೆ, ಕಾಲ ಯಮನಂತಿರುವ ಕುಂಭ ಕರ್ಣನನ್ನು ಕಂಡು ಸಮಸ್ತ ವಾನರರು ಓಡತೊಡಗಿದರು. ಮಹಾಬಲಶಾಲಿಯಾದ ಕುಂಭಕರ್ಣನು ಮುದ್ಗರವೆಂಬ ಆಯುಧವನ್ನು ಧರಿಸಿಕೊಂಡು, ಕಪಿ ಸೈನ್ಯದಲ್ಲಿ ತಿರುಗುತ್ತಾ ಕಪಿಗಳನ್ನು ಕೊಲ್ಲುತ್ತಾ, ಅವುಗಳನ್ನು ವೇಗವಾಗಿ ತಿನ್ನುತ್ತಾ, ತನ್ನ ಮುದ್ಗರದಿಂದ, ಕೈ ಕಾಲುಗಳಿಂದಲೂ ನಾನಾ ಪ್ರಕಾರವಾಗಿ ಕಪಿಗಳನ್ನು ಪುಡಿಮಾಡುತ್ತಿರುವ ಅವನನ್ನು ನೋಡಿ, ಪರಮ ಬುದ್ಧಿವಂತನಾದ ಗದಾಧಾರೀ ವಿಭೀಷಣನು ಮುಂದೆ ಬಂದು ಆ ಹಿರಿಯಣ್ಣನ ಪಾದಗಳಿಗೆ ನಮಸ್ಕರಿಸಿದನು. ॥6-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ವಿಭೀಷಣೋಽಹಂ ಭ್ರಾತುರ್ಮೇ ದಯಾಂ ಕುರು ಮಹಾಮತೇ ।</p>
<p class="Shlok">ರಾವಣಸ್ತು ಮಯಾ ಭ್ರಾತರ್ಬಹುಧಾ ಪರಿಬೋಧಿತಃ ॥ </p>
<p class="Shlok-Number">(ಶ್ಲೋಕ-11)</p>
<p class="Shlok">ಸೀತಾಂ ದೇಹೀತಿ ರಾಮಾಯ ರಾಮಃ ಸಾಕ್ಷಾಜ್ಜನಾರ್ದನಃ ।</p>
<p class="Shlok">ನ ಶೃಣೋತಿ ಚ ಮಾಂ ಹಂತುಂ ಖಡ್ಗಮುದ್ಯಮ್ಯ ಚೋಕ್ತವಾನ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಧಿಕ್ ತ್ವಾಂ ಗಚ್ಛೇತಿ ಮಾಂ ಹತ್ವಾ ಪದಾ ಪಾಪಿಭಿರಾವೃತಃ ।</p>
<p class="Shlok">ಚತುರ್ಭಿರ್ಮಂತ್ರಿಭಿಃ ಸಾರ್ಧಂ ರಾಮಂ ಶರಣಮಾಗತಃ ॥</p>
<p class="Text">ಹಾಗೂ ಹೇಳಿದನು — ‘‘ಹೇ ಮಹಾಮತಿಯೆ! ನಾನು ನಿಮ್ಮ ತಮ್ಮ ವಿಭೀಷಣನಾಗಿದ್ದೇನೆ. ನನ್ನ ಮೇಲೆ ದಯೆಯನ್ನಿಡು. ಅಣ್ಣಾ! ನಾನು ರಾವಣನಿಗೆ ಶ್ರೀರಾಮನು ಸಾಕ್ಷಾತ್ ಭಗವಾನ್ ವಿಷ್ಣುವಾಗಿದ್ದಾನೆ. ಅವನಿಗೆ ಸೀತೆಯನ್ನು ಒಪ್ಪಿಸಿ ಬಿಡು, ಎಂದು ಪದೇ-ಪದೇ ಎಚ್ಚರಿಸಿದ್ದೆ. ಆದರೆ ಅವನು ನನ್ನ ಮಾತನ್ನು ಕೇಳಲಿಲ್ಲ. ಮತ್ತೆ ಕತ್ತಿಯನ್ನು ಎತ್ತಿಕೊಂಡು ನಿನಗೆ ಧಿಕ್ಕಾರವಿರಲಿ! ಹೊರಟು ಹೋಗು ಇಲ್ಲಿಂದ ಎಂದು ಗದರಿಸುತ್ತಾ ಪಾಪಿಗಳಿಂದ ಸುತ್ತುವರಿದ ರಾವಣನು ನನ್ನನ್ನು ಒದ್ದು ಹೊರ ಹಾಕಿದನು. ಆಗ ನಾನು ನಾಲ್ಕು ಮಂತ್ರಿ ಗಳಿಂದೊಡಗೂಡಿ ಭಗವಾನ್ ಶ್ರೀರಾಮನಿಗೆ ಶರಣು ಹೋದೆ.’’ ॥10-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ತಚ್ಛ್ರುತ್ವಾ ಕುಂಭಕರ್ಣೋಽಪಿ ಜ್ಞಾತ್ತ್ವಾ ಭ್ರಾತರಮಾಗತಮ್ ।</p>
<p class="Shlok">ಸಮಾಲಿಂಗ್ಯ ಚ ವತ್ಸ ತ್ವಂ ಜೀವ ರಾಮಪದಾಶ್ರಯಾತ್ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಕುಲಸಂರಕ್ಷಣಾರ್ಥಾಯ ರಾಕ್ಷಸಾನಾಂ ಹಿತಾಯ ಚ ।</p>
<p class="Shlok">ಮಹಾಭಾಗವತೋಽಸಿ ತ್ವಂ ಪುರಾ ಮೇ ನಾರದಾಚ್ಛ್ರುತಮ್ ॥</p>
<p class="Text">ಅದನ್ನು ಕೇಳಿದ ಕುಂಭಕರ್ಣನು ತಮ್ಮನು ಬಳಿಗೆ ಬಂದಿರುವನೆಂದು ತಿಳಿದು ಅವನನ್ನು ಆಲಿಂಗಿಸಿಕೊಂಡು ಹೇಳಿದನು ‘‘ಮಗು! ಭಗವಾನ್ ಶ್ರೀರಾಮನ ಪಾದಗಳನ್ನು ಆಶ್ರಯಿಸಿ ನಮ್ಮ ರಾಕ್ಷಸ ಕುಲವನ್ನು ಕಾಪಾಡಲು ಹಾಗೂ ಅವರ ಹಿತಕ್ಕಾಗಿ ನೀನು ಚಿರಕಾಲದವರೆಗೆ ಬಾಳು. ನೀನು ಮಹಾಭಾಗವತನೆಂದು ಹಿಂದೆ ನಾನು ನಾರದರಿಂದ ಕೇಳಿದ್ದೇನೆ. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಗಚ್ಛ ತಾತ ಮಮೇದಾನೀಂ ದೃಶ್ಯತೇ ನ ಚ ಕಿಂಚನ ।</p>
<p class="Shlok">ಮದೀಯೋ ವಾ ಪರೋ ವಾಪಿ ಮದಮತ್ತವಿಲೋಚನಃ ॥</p>
<p class="Text">ತಮ್ಮಾ! ಈಗ ನೀನು ಹೊರಡು ನನಗೆ ಮದವೇರಿದ ಕಣ್ಣುಗಳ ಕಾರಣ ಯಾರು ನಮ್ಮವರು ಯಾರು ಬೇರೆಯವರು ಎಂದು ಕಾಣುವುದಿಲ್ಲ’’ ಎಂದು ಹೇಳಿದನು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಇತ್ಯುಕ್ತೋಽಶ್ರುಮುಖೋ ಭ್ರಾತುಶ್ಚರಣಾವಭಿವಂದ್ಯ ಸಃ ।</p>
<p class="Shlok">ರಾಮಪಾರ್ಶ್ವಮುಪಾಗತ್ಯ ಚಿಂತಾಪರ ಉಪಸ್ಥಿತಃ ॥</p>
<p class="Text">ಅಣ್ಣನಾದ ಕುಂಭಕರ್ಣನೆಂದ ಮಾತನ್ನು ಕೇಳಿ ವಿಭೀಷಣನು ಕಣ್ಣೀರು ತುಂಬಿದ ಮುಖ ವುಳ್ಳನಾಗಿ ಅಣ್ಣನ ಪಾದಗಳಿಗೆ ನಮಸ್ಕರಿಸಿ, ಚಿಂತಾತುರನಾಗಿ ಶ್ರೀರಾಮನ ಬಳಿಗೆ ಬಂದು ನಿಂತು ಕೊಂಡನು. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಕುಂಭಕರ್ಣೋಽಪಿ ಹಸ್ತಾಭ್ಯಾಂ ಪಾದಾಭ್ಯಾಂ ಪೇಷಯನ್ಹರೀನ್ ।</p>
<p class="Shlok">ಚಚಾರ ವಾನರೀಂ ಸೇನಾಂ ಕಾಲಯನ್ ಗಂಧಹಸ್ತಿವತ್ ॥</p>
<p class="Text">ಇತ್ತ ಕುಂಭಕರ್ಣನು ರಣರಂಗದಲ್ಲಿ ಮದಮತ್ತ ಆನೆಯಂತೆ ಕಪಿಸೈನ್ಯವನ್ನು ಹೊಕ್ಕು ಕೈಗಳಿಂದ, ಕಾಲುಗಳಿಂದ ಅವರನ್ನು ಅರೆದು ಹಾಕುತ್ತಾ ಸಮಸ್ತ ಕಪಿ ಸೈನ್ಯವನ್ನು ನಾಶಮಾಡುತ್ತಾ ತಿರುಗುತ್ತಿದ್ದನು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ದೃಷ್ಟ್ವಾ ತಂ ರಾಘವಃ ಕ್ರುದ್ಧೋ ವಾಯವ್ಯಂ ಶಸ್ತ್ರಮಾದರಾತ್ ।</p>
<p class="Shlok">ಚಿಕ್ಷೇಪ ಕುಂಭಕರ್ಣಾಯ ತೇನ ಚಿಚ್ಛೇದ ರಕ್ಷಸಃ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಸಮುದ್ಗರಂ ದಕ್ಷಹಸ್ತಂ ತೇನ ಘೋರಂ ನನಾದ ಸಃ ।</p>
<p class="Shlok">ಸ ಹಸ್ತಃ ಪತಿತೋ ಭೂಮಾವನೇಕಾನರ್ದಯನ್ಕಪೀನ್ ॥ </p>
<p class="Text">ಕುಂಭಕರ್ಣನನ್ನು ಕಂಡ ಶ್ರೀರಘುನಾಥನು ಕೋಪಗೊಂಡವನಾಗಿ ವಾಯವ್ಯಾಸವನ್ನು ಎತ್ತಿಕೊಂಡು ಸಂಭ್ರಮದಿಂದ ಅವನ ಮೇಲೆ ಪ್ರಯೋಗಿಸಿದನು. ಅದರಿಂದ ರಾಕ್ಷಸನ ಮುದ್ಗರಸಹಿತ ಬಲಕೈಯ್ಯು ಕತ್ತರಿಸಿ ಬಿತ್ತು. ಇದರಿಂದ ಅವನು ಭಯಂಕರ ಗರ್ಜನೆ ಮಾಡಿದನು. ಆ ತುಂಡಾದ ಅವನ ತೋಳು ನೆಲಕ್ಕೆ ಬೀಳುತ್ತಿರುವಾಗ ಅದರಡಿಯಲ್ಲಿ ಅನೇಕ ಕಪಿಗಳು ಪುಡಿಯಾದುವು. ॥18-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಪರ್ಯಂತ ಮಾಶ್ರಿತಾಃ ಸರ್ವೇ ವಾನರಾ ಭಯವೇಪಿತಾಃ ।</p>
<p class="Shlok">ರಾಮರಾಕ್ಷಸಯೋರ್ಯುದ್ಧಂ ಪಶ್ಯಂತಃ ಪರ್ಯವಸ್ಥಿತಾಃ ॥</p>
<p class="Text">ಆಗ ಭಯದಿಂದ ನಡುಗುತ್ತಾ ವಾನರರೆಲ್ಲರೂ ಅತ್ತ-ಇತ್ತ ಚದುರಿ ಹೋಗಿ ಭಗವಾನ್ ಶ್ರೀರಾಮನಿಗೂ, ರಾಕ್ಷಸ ಕುಂಭಕರ್ಣನಿಗೂ ನಡೆಯುತ್ತಿರುವ ಯುದ್ಧವನ್ನು ನೋಡುತ್ತಾ ನಿಂತುಕೊಂಡರು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಕುಂಭಕರ್ಣಶ್ಛಿನ್ನಹಸ್ತಃ ಶಾಲಮುದ್ಯಮ್ಯ ವೇಗತಃ ।</p>
<p class="Shlok">ಸಮರೇ ರಾಘವಂ ಹಂತುಂ ದುದ್ರಾವ ತಮಥೋಽಚ್ಛಿನತ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಶಾಲೇನ ಸಹಿತಂ ವಾಮಹಸ್ತಮೈಂದ್ರೇಣ ರಾಘವಃ ।</p>
<p class="Shlok">ಛಿನ್ನಬಾಹುಮಥಾಯಾಂತಂ ನರ್ದಂತಂ ವೀಕ್ಷ್ಯ ರಾಘವಃ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ದ್ವಾವರ್ಧಚಂದ್ರೌ ನಿಶಿತಾವಾದಾಯಾಸ್ಯ ಪದದ್ವಯಮ್ ।</p>
<p class="Shlok">ಚಿಚ್ಛೇದ ಪತಿತೌ ಪಾದೌ ಲಂಕಾದ್ವಾರಿ ಮಹಾಸ್ವನೌ ॥</p>
<p class="Text">ಕೈತುಂಡಾದ ಕುಂಭಕರ್ಣನು ದೊಡ್ಡದಾದ ಸಾಲಮರವನ್ನು ಎತ್ತಿಕೊಂಡು ವೇಗವಾಗಿ ರಾಮನನ್ನೂ ಕೊಲ್ಲಲು ಯುದ್ಧರಂಗದಲ್ಲಿ ಓಡಿದನು. ಆದರೆ ಶ್ರೀರಾಮನು ಐಂದ್ರಾಸದಿಂದ ಮರಸಹಿತ ಎಡಕೈಯನ್ನು ಕತ್ತರಿಸಿಬಿಟ್ಟನು. ಎರಡೂ ತೋಳುಗಳು ಕತ್ತರಿಸಿ ಹೋದಾಗ ಆ ರಾಕ್ಷಸನು ಘೋರವಾಗಿ ಗರ್ಜಿಸುತ್ತಾ ತನ್ನತ್ತ ಬರುತ್ತಿರುವುದನ್ನು ಕಂಡ ಶ್ರೀರಾಮನು ತೀಕ್ಷ್ಣವಾದ ಎರಡು ಅರ್ಧಚಂದ್ರಾಕಾರ ಬಾಣಗಳನ್ನು ಎತ್ತಿಕೊಂಡು ಅವನ ಎರಡೂ ಕಾಲುಗಳನ್ನು ಕತ್ತರಿಸಿಬಿಟ್ಟನು. ಆ ಕತ್ತರಿಸಲ್ಪಟ್ಟ ಎರಡೂ ಕಾಲುಗಳು ಭಾರೀ ಸದ್ದನ್ನು ಮಾಡುತ್ತಾ ಲಂಕೆಯ ದ್ವಾರದಲ್ಲಿ ಹೋಗಿ ಬಿದ್ದವು. ॥21-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ನಿಕೃತ್ತಪಾಣಿಪಾದೋಽಪಿ ಕುಂಭಕರ್ಣೋಽತಿಭೀಷಣಃ ।</p>
<p class="Shlok">ವಡವಾಮುಖವದ್ವಕ್ತ್ರಂ ವ್ಯಾದಾಯ ರಘುನಂದನಮ್ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಅಭಿದುದ್ರಾವ ನಿನದನ್ ರಾಹುಶ್ಚಂದ್ರಮಸಂ ಯಥಾ ।</p>
<p class="Shlok">ಅಪೂರಯಚ್ಛಿತಾಗ್ರೈಶ್ಚ ಸಾಯಕೈಸ್ತದ್ರಘೂತ್ತಮಃ ॥</p>
<p class="Text">ಕೈ ಕಾಲುಗಳು ತುಂಡಾಗಿ ಹೋಗಿದ್ದರೂ ಭಯಂಕರನಾದ ಕುಂಭಕರ್ಣನು, ವಡವಾಗ್ನಿಯಂತೆ ಬಾಯಿ ತೆರೆದುಕೊಂಡು, ರಾಹುವು ಚಂದ್ರನನ್ನು ನುಂಗಲು ನುಗ್ಗಿ ಬರುವಂತೆ, ಸಿಂಹನಾದ ಮಾಡುತ್ತಾ ರಾಮಚಂದ್ರನ ಕಡೆಗೆ ಬರುತ್ತಿದ್ದಾನೆ. ಆಗ ಆ ತೆರೆದ ಬಾಯಿಯನ್ನು ಶ್ರೀರಾಮನು ಹರಿತವಾದ ಬಾಣಗಳಿಂದ ತುಂಬಿ ಬಿಟ್ಟನು. ॥24-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಶರಪೂರಿತವಕ್ತೋಽಸೌ ಚುಕ್ರೋಶಾತಿಭಯಂಕರಃ ।</p>
<p class="Shlok">ಅಥ ಸೂರ್ಯಪ್ರತೀಕಾಶಮೈಂದ್ರಂ ಶರಮನುತ್ತಮಮ್ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ವಜ್ರಾಶನಿಸಮಂ ರಾಮಶ್ಚಿಕ್ಷೇಪಾಸುರಮೃತ್ಯವೇ ।</p>
<p class="Shlok">ಸ ತತ್ಪರ್ವತಸಂಕಾಶಂ ಸ್ಫುರತ್ಕುಂಡಲದಂಷ್ಟ್ರಕಮ್ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಚಕರ್ತ ರಕ್ಷೋಽಧಿಪತೇಃ ಶಿರೋ ವೃತ್ರಮಿವಾಶನಿಃ ।</p>
<p class="Shlok">ತಚ್ಛಿರಃ ಪತಿತಂ ಲಂಕಾದ್ವಾರಿ ಕಾಯೋ ಮಹೋದದೌ ॥</p>
<p class="Text">ಬಾಣಗಳಿಂದ ತುಂಬಿದ ಮುಖವುಳ್ಳ ಆ ರಾಕ್ಷಸನು ಭಯಂಕರವಾಗಿ ಅರಚಿದನು. ಅನಂತರ ಶ್ರೀರಾಮನು ಸೂರ್ಯನಂತೆ ಹೊಳೆಯುವ ಅಮೋಘವಾದ ವಜ್ರಾಯುಧಕ್ಕೆ ಸಮಾನ ವಾದ ಐಂದ್ರಬಾಣವನ್ನು ಆ ರಾಕ್ಷಸನನ್ನು ಕೊಲ್ಲಲು ಪ್ರಯೋಗಿಸಿದನು. ಆ ಬಾಣವು ಪರ್ವತಕ್ಕೆ ಸಮಾನವಾದ ಹಾಗೂ ಹೊಳೆಯುತ್ತಿರುವ ಕುಂಡಲಗಳಿಂದ ಅಲಂಕೃತವಾದ, ಕೋರೆದಾಡೆಗಳಿಂದ ಕೂಡಿದ ರಾಕ್ಷಸಾಧಿಪತಿಯ ತಲೆಯನ್ನು, ಇಂದ್ರನು ವಜ್ರಾಯುಧದಿಂದ ವೃತ್ರಾಸುರನ ತಲೆಯನ್ನು ಕತ್ತರಿಸಿದಂತೆ ಕತ್ತರಿಸಿಬಿಟ್ಟನು. ಕುಂಭಕರ್ಣನ ತಲೆಯು ಲಂಕೆಯ ಬಾಗಿಲಲ್ಲಿ ಮತ್ತು ಶರೀರವು ಸಮುದ್ರದಲ್ಲಿ ಬಿದ್ದುಬಿಟ್ಟಿತು. ॥26-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಶಿರೋಸ್ಯ ರೋಧಯದ್ ದ್ವಾರಂ ಕಾಯೋ ನಕ್ರಾದ್ಯಚೂರ್ಣಯತ್ ।</p>
<p class="Shlok">ತತೋ ದೇವಾಃ ಸಋಷಯೋ ಗಂಧರ್ವಾಃ ಪನ್ನಗಾಃ ಖಗಾಃ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಸಿದ್ಧಾ ಯಕ್ಷಾ ಗುಹ್ಯಕಾಶ್ಚ ಅಪ್ಸರೋಭಿಶ್ಚ ರಾಘವಮ್ ।</p>
<p class="Shlok">ಈಡಿರೇ ಕುಸುಮಾಸಾರೈರ್ವರ್ಷಂತಶ್ಚಾಭಿನಂದಿತಾಃ ॥</p>
<p class="Text">ಆ ತಲೆಯು ಲಂಕೆಯ ಬಾಗಿಲನ್ನೇ ಮುಚ್ಚಿ ಬಿಟ್ಟಿತು. ಶರೀರವು ಸಮುದ್ರದಲ್ಲಿ ಬಿದ್ದಾಗ ಅನೇಕ ಮೊಸಳೆಗಳು ತಿಮಿಂಗಿಲಗಳು ಪುಡಿ-ಪುಡಿಯಾದುವು. ಕುಂಭಕರ್ಣನ ವಧೆಯಾದಾಗ ಋಷಿಗಳಸಹಿತ ದೇವತೆಗಳೂ, ಅಪ್ಸರೆಯರೊಂದಿಗೆ ಗಂಧರ್ವರೂ, ಪನ್ನಗರೂ, ಪಕ್ಷಿಗಳೂ, ಸಿದ್ಧರೂ, ಯಕ್ಷರೂ, ಗುಹ್ಯಕರೂ ಮುಂತಾದವ ರೆಲ್ಲರೂ ಶ್ರೀರಾಮನ ಮೇಲೆ ಹೂಮಳೆಯನ್ನು ಸುರಿದು, ಅವನನ್ನು ಅಭಿನಂದಿಸುತ್ತಾ ಸ್ತೋತ್ರ ಮಾಡತೊಡಗಿದರು. ॥29-30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಆಜಗಾಮ ತದಾ ರಾಮಂ ದ್ರಷ್ಟುಂ ದೇವಮುನೀಶ್ವರಃ ।</p>
<p class="Shlok">ನಾರದೋ ಗಗನಾತ್ತೂರ್ಣಂ ಸ್ವಭಾಸಾ ಭಾಸಯಂದಿಶಃ ॥ </p>
<p class="Shlok-Number">(ಶ್ಲೋಕ-32)</p>
<p class="Shlok">ರಾಮಮಿಂದೀವರಶ್ಯಾಮಮುದಾರಾಂಗ ಧನುರ್ಧರಮ್ ।</p>
<p class="Shlok">ಈಷತ್ತಾಮ್ರವಿಶಾಲಾಕ್ಷಮೈಂದ್ರಾಸ್ತ್ರಾಂಚಿತಬಾಹುಕಮ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ದಯಾರ್ದ್ರದೃಷ್ಟ್ಯಾ ಪಶ್ಯಂತಂ ವಾನರಾಂಛರಪೀಡಿತಾನ್ ।</p>
<p class="Shlok">ದೃಷ್ಟ್ವಾ ಗದ್ಗದಯಾ ವಾಚಾ ಭಕ್ತ್ಯಾ ಸ್ತೋತುಂ ಪ್ರಚಕ್ರಮೇ ॥</p>
<p class="Text">ಆಗ ದೇವಮುನಿ ಶ್ರೇಷ್ಠರಾದ ನಾರದರು ತನ್ನ ಕಾಂತಿಯಿಂದ ಎಲ್ಲ ದಿಕ್ಕುಗಳನ್ನು ಬೆಳಗಿಸುತ್ತಾ ಶ್ರೀರಾಮ ಚಂದ್ರನ ದರ್ಶನ ಪಡೆಯಲು ಆಗಸದಿಂದ ಇಳಿದು ಬಂದರು. ಕನ್ನೈದಿಲೆಯಂತೆ ನೀಲವರ್ಣನೂ, ಮನೋಹರ ಮೂರ್ತಿಯೂ, ಧನುರ್ಧಾರಿಯೂ, ನಸುಗೆಂಪಾದ ವಿಶಾಲ ಕಣ್ಣುಗಳುಳ್ಳವನೂ, ಐಂದ್ರಾಸದಿಂದ ಸುಶೋಭಿತ ಭುಜಗಳುಳ್ಳವನೂ, ತನ್ನ ಕರುಣಾರ್ದ್ರದೃಷ್ಟಿಯಿಂದ ಬಾಣಪೀಡಿತರಾದ ವಾನರರನ್ನು ನೋಡುತ್ತಿರುವ ಆ ಭಗವಾನ್ ಶ್ರೀರಾಮನನ್ನು ದರ್ಶಿಸುತ್ತಾ, ನಾರದರು ಗದ್ಗದ ಕಂಠದಿಂದ ಈ ರೀತಿ ಸ್ತುತಿಸತೊಡಗಿದರು - ॥31-33॥</p>
<p class="Shlok-Number">(ಶ್ಲೋಕ-34)</p>
<p class="Uvach">ನಾರದ ಉವಾಚ </p>
<p class="Shlok">ದೇವದೇವ ಜಗನ್ನಾಥ ಪರಮಾತ್ಮನ್ ಸನಾತನ ।</p>
<p class="Shlok">ನಾರಾಯಣಾಖಿಲಾಧಾರ ವಿಶ್ವಸಾಕ್ಷಿನ್ನಮೋಽಸ್ತು ತೇ ॥</p>
<p class="Text">ನಾರದರು ಇಂತೆಂದರು — ‘‘ಹೇ ದೇವದೇವನೆ! ಜಗನ್ನಾಯಕನೆ! ಪರಮಾತ್ಮನೆ! ಸನಾತನನೆ! ನಾರಾಯಣನೆ! ಅಖಿಲಾಧಾರನೆ! ವಿಶ್ವಸಾಕ್ಷಿಯೆ! ನಿನಗೆ ನಮಸ್ಕಾರವು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ವಿಶುದ್ಧಜ್ಞಾನರೂಪೋಽಪಿ ತ್ವಂ ಲೋಕಾನತಿವಂಚಯನ್ ।</p>
<p class="Shlok">ಮಾಯಯಾ ಮನುಜಾಕಾರಃ ಸುಖದುಃಖಾದಿಮಾನಿವ ॥ </p>
<p class="Text">ನೀನು ಪರಿಶುದ್ಧಜ್ಞಾನ ಸ್ವರೂಪನಾಗಿರುವೆ; ಆದರೂ ಲೋಕ (ಜನ)ಗಳನ್ನು ಬಹಳವಾಗಿ ಮೋಹಗೊಳಿಸುತ್ತಾ ಮಾಯೆಯಿಂದ ಮನುಷ್ಯರೂಪವನ್ನು ಧರಿಸಿ ಸುಖ-ದುಃಖಾದಿಗಳುಳ್ಳವನಂತೆ ತೋರಿಕೊಳ್ಳುತ್ತಿರುವೆ. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ತ್ವಂ ಮಾಯಯಾ ಗುಹ್ಯಮಾನಃ ಸರ್ವೇಷಾಂ ಹೃದಿ ಸಂಸ್ಥಿತಃ ।</p>
<p class="Shlok">ಸ್ವಯಂಜ್ಯೋತಿಃಸ್ವಭಾವಸ್ತ್ವಂ ವ್ಯಕ್ತ ಏವಾಮಲಾತ್ಮನಾಮ್ ॥</p>
<p class="Text">ನೀನು ಮಾಯೆಯಿಂದ ಆಚ್ಛಾದಿತನಾಗಿ ಅಂತರ್ಯಾಮಿ ರೂಪದಿಂದ ಎಲ್ಲರ ಹೃದಯದಲ್ಲಿಯೂ ಸ್ಥಿತನಾಗಿರುವೆ. ನೀನು ಸ್ವಭಾವತಃ ಸ್ವಯಂ ಪ್ರಕಾಶನಾಗಿದ್ದು, ಪರಿಶುದ್ಧ ಹೃದಯವುಳ್ಳವರಿಗೆ ನಿನ್ನ ಸಾಕ್ಷಾತ್ಕಾರವಾಗುತ್ತದೆ. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಉನ್ಮೀಲಯನ್ ಸೃಜಸ್ಯೇತನ್ನೇತ್ರೇ ರಾಮ ಜಗತಯಮ್ ।</p>
<p class="Shlok">ಉಪಸಂಹ್ರಿಯತೇ ಸರ್ವಂ ತ್ವಯಾ ಚಕ್ಷುರ್ನಿಮೀಲನಾತ್ ॥</p>
<p class="Text">ಹೇ ರಾಮಾ! ನೀನು ಕಣ್ಣು ತೆರೆದಾಗ ಈ ತ್ರಿಲೋಕವನ್ನು ಸೃಷ್ಟಿಸುವೆ. ಹಾಗೆಯೇ ನೀನು ಕಣ್ಣು ಮುಚ್ಚಿದಾಗ ಎಲ್ಲವೂ ನಿನ್ನಲ್ಲಿ ಲಯಹೊಂದುತ್ತದೆ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಯಸ್ಮಿನ್ಸರ್ವಮಿದಂ ಭಾತಿ ಯತಶ್ಚೈತಚ್ಚರಾಚರಮ್ ।</p>
<p class="Shlok">ಯಸ್ಮಾನ್ನ ಕಿಂಚಿಲ್ಲೋಕೇಽಸ್ಮಿಂಸ್ತಸ್ಮೈ ತೇ ಬ್ರಹ್ಮಣೇ ನಮಃ ॥</p>
<p class="Text">ಈ ಜಗತ್ತೆಲ್ಲವೂ ಯಾರಲ್ಲಿ ತೋರುತ್ತದೋ, ಚರಾಚರಾತ್ಮಕವಾದ ಇದೆಲ್ಲವೂ ಯಾರಿಂದ ಹೊರಹೊಮ್ಮಿದೆಯೋ, ಈ ಜಗತ್ತಿನಲ್ಲಿ ಯಾರ ಹೊರತು ಏನೂ ಇಲ್ಲವೋ, ಅಂತಹ ಬ್ರಹ್ಮನೂ ನೀನೇ ಆಗಿರುವೆ; ನಿನಗೆ ನಮಸ್ಕಾರಗಳು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಪ್ರಕೃತಿಂ ಪುರುಷಂ ಕಾಲಂ ವ್ಯಕ್ತಾವ್ಯಕ್ತಸ್ವರೂಪಿಣಮ್ ।</p>
<p class="Shlok">ಯಂ ಜಾನಂತಿ ಮುನಿಶ್ರೇಷ್ಠಾಸ್ತಸ್ಮೈ ರಾಮಾಯ ತೇ ನಮಃ ॥</p>
<p class="Text">ಮುನಿಶ್ರೇಷ್ಠರು ನಿನ್ನನ್ನು ಪ್ರಕೃತಿ, ಪುರುಷ, ಕಾಲ, ವ್ಯಕ್ತ-ಅವ್ಯಕ್ತ ಹೀಗೆ ಎಲ್ಲ ಸ್ವರೂಪಗಳಿಂದಲೂ ಅರಿತುಕೊಂಡಿರುವರು. ಅಂತಹ ಶ್ರೀರಾಮನಾದ ನಿನಗೆ ನಮಸ್ಕಾರವು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ವಿಕಾರರಹಿತಂ ಶುದ್ಧಂ ಜ್ಞಾನರೂಪಂ ಶ್ರುತಿರ್ಜಗೌ ।</p>
<p class="Shlok">ತ್ವಾಂ ಸರ್ವಜಗದಾಕಾರಮೂರ್ತಿಂ ಚಾಪ್ಯಾಹ ಸಾ ಶ್ರುತಿಃ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ವಿರೋಧೋ ದೃಶ್ಯತೇ ದೇವ ವೈದಿಕೋ ವೇದವಾದಿನಾಮ್ ।</p>
<p class="Shlok">ನಿಶ್ಚಯಂ ನಾಧಿಗಚ್ಛಂತಿ ತ್ವತ್ಪ್ರಸಾದಂ ವಿನಾ ಬುಧಾಃ ॥</p>
<p class="Text">ವೇದಗಳು ನಿನ್ನನ್ನು ವಿಕಾರರಹಿತನೆಂದೂ, ಶುದ್ಧಜ್ಞಾನ ಸ್ವರೂಪನೆಂದೂ ಹೊಗಳುತ್ತಿವೆ. ಹಾಗೆಯೇ ನೀನು ಎಲ್ಲ ಜಗತ್ತುಗಳ ಸ್ವರೂಪನೆಂದೂ ಅವೇ ಹೇಳುತ್ತವೆ. ಹೀಗೆ ವೇದವಾದಿಗಳಿಲ್ಲಿಯೂ (ನೀನು ಜಗದಾಕಾರನೋ, ನಿರಾಕಾರನೋ ಎಂಬ ವಿಷಯದಲ್ಲಿ) ವಿರೋಧವು ಕಂಡು ಬರುತ್ತದೆ. ಆದ್ದರಿಂದ ನಿನ್ನ ಅನುಗ್ರಹವಿಲ್ಲದೆ ವಿದ್ವಜ್ಜನರು ಈ ಕುರಿತು ನಿಶ್ಚಯವನ್ನು ಹೊಂದಲಾರರು. ॥40-41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಮಾಯಯಾ ಕ್ರೀಡತೋ ದೇವ ನ ವಿರೋಧೋ ಮನಾಗಪಿ ।</p>
<p class="Shlok">ರಶ್ಮಿಜಾಲಂ ರವೇರ್ಯದ್ವದ್ ದೃಶ್ಯತೇ ಜಲವದ್ ಭ್ರಮಾತ್ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಭ್ರಾಂತಿಜ್ಞಾನಾತ್ತಥಾ ರಾಮ ತ್ವಯಿ ಸರ್ವಂ ಪ್ರಕಲ್ಪ್ಯತೇ ।</p>
<p class="Shlok">ಮನಸೋಽವಿಷಯೋ ದೇವ ರೂಪಂ ತೇ ನಿರ್ಗುಣಂ ಪರಮ್ ॥</p>
<p class="Text">ದೇವಾ! ಮಾಯೆಯಿಂದ ಲೀಲೆಯನ್ನು ನಡೆಸುತ್ತಿರುವ ನಿನ್ನ ಸ್ವರೂಪದಲ್ಲಿ ಸ್ವಲ್ಪವೂ ವಿರೋಧವಿಲ್ಲ. ಭ್ರಾಂತಿಯಿಂದ ಸೂರ್ಯನ ಕಿರಣಗಳು ನೀರಿನಂತೆ ಕಂಡುಬಂದಂತೆ, ಭ್ರಾಂತಿ ಬುದ್ಧಿಯ ನಿಮಿತ್ತ ಎಲ್ಲವೂ ನಿನ್ನಲ್ಲಿ ಕಲ್ಪಿತವಾಗಿರುವುದು. ರಾಮಾ! ನಿನ್ನ ನಿರ್ಗುಣ ರೂಪವಾದರೋ ಮನಸ್ಸಿಗೆ ಅಗೋಚರವಾಗಿದೆ. ॥42-43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಕಥಂ ದೃಶ್ಯಂ ಭವೇದ್ದೇವ ದೃಶ್ಯಾಭಾವೇ ಭಜೇತ್ಕಥಮ್ ।</p>
<p class="Shlok">ಅತಸ್ತವಾವತಾರೇಷು ರೂಪಾಣಿ ನಿಪುಣಾ ಭುವಿ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಭಜಂತಿ ಬುದ್ಧಿಸಂಪನ್ನಾಸ್ತರಂತ್ಯೇವ ಭವಾರ್ಣವಮ್ ।</p>
<p class="Shlok">ಕಾಮಕ್ರೋಧಾದಯಸ್ತತ್ರ ಬಹವಃ ಪರಿಪಂಥಿನಃ ॥</p>
<p class="Text">ಅದು ಹೇಗೆ ತಾನೇ ಯಾರಿಗಾದರೂ ಕಂಡುಬಂದೀತು? ಕಾಣದೇ ಇರುವಾಗ ಭಜಿಸುವುದಾದರೂ ಹೇಗೆ? ಆದ್ದರಿಂದ ಜಗತ್ತಿನಲ್ಲಿ ಬುದ್ಧಿವಂತರೂ, ಜಾಣರೂ ನಿನ್ನ ಅವತಾರ ರೂಪಗಳನ್ನೇ ಭಜಿಸುತ್ತಾರೆ. ಅವರು ಜ್ಞಾನಸಂಪನ್ನರಾಗಿ ಸಂಸಾರ ಸಮುದ್ರವನ್ನು ದಾಟಿಹೋಗುತ್ತಾರೆ. ಈ ಭಕ್ತಿ ಮಾರ್ಗದಲ್ಲಿ ಕಾಮ, ಕ್ರೋಧ ಮುಂತಾದವು ಅನೇಕ ವಿಘ್ನಗಳೂ ಇರುತ್ತವೆ. ॥44-45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಭೀಷಯಂತಿ ಸದಾ ಚೇತೋ ಮಾರ್ಜಾರಾ ಮೂಷಕಂ ಯಥಾ ।</p>
<p class="Shlok">ತ್ವನ್ನಾಮ ಸ್ಮರತಾಂ ನಿತ್ಯಂ ತ್ವದ್ರೂಪಮಪಿ ಮಾನಸೇ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ತ್ವ ತ್ಪೂಜಾನಿರತಾನಾಂ ತೇ ಕಥಾಮೃತಪರಾತ್ಮನಾಮ್ ।</p>
<p class="Shlok">ತ್ವದ್ಭಕ್ತಸಂಗಿನಾಂ ರಾಮ ಸಂಸಾರೋ ಗೋಷ್ಪದಾಯತೇ ॥</p>
<p class="Text">ಅವು ಬೆಕ್ಕು ಇಲಿಗಳನ್ನು ಬೆದರಿಸುವಂತೆ ಚಿತ್ತವನ್ನು ಯಾವಾಗಲೂ ಹೆದರಿಸುತ್ತವೆ. ರಾಮಾ! ನಿರಂತರವಾಗಿ ನಿನ್ನ ನಾಮಸ್ಮರಣೆ ಮಾಡುವವರಿಗೆ, ನಿನ್ನ ರೂಪವನ್ನು ಸದಾಕಾಲ ಹೃದಯದಲ್ಲಿ ಧ್ಯಾನಿಸುವವರಿಗೆ ನಿನ್ನ ಪೂಜೆಯಲ್ಲಿ ತತ್ಪರರಾದವರಿಗೆ, ನಿನ್ನ ಕಥಾಮೃತವನ್ನು ಯಾವಾಗಲೂ ಪಾನಮಾಡುವವರಿಗೆ ಮತ್ತು ನಿನ್ನ ಭಕ್ತರ ಸಂಗದಲ್ಲಿರುವವರಿಗೆ ಈ ಸಂಸಾರ ಸಾಗರವು ದುಸ್ತರವಾಗಿದ್ದರೂ ಗೋವಿನ ಗೊರಸಿನಂತಾಗುತ್ತದೆ (ಕಿರಿದಾಗುತ್ತದೆ). ॥46-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಅತಸ್ತೇ ಸಗುಣಂ ರೂಪಂ ಧ್ಯಾತ್ವಾಹಂ ಸರ್ವದಾ ಹೃದಿ ।</p>
<p class="Shlok">ಮುಕ್ತಶ್ಚರಾಮಿ ಲೋಕೇಷು ಪೂಜ್ಯೋಽಹಂ ಸರ್ವದೈವತೈಃ ॥</p>
<p class="Text">ಆದ್ದರಿಂದ ನಾನು ನಿನ್ನ ಸಗುಣ ರೂಪವನ್ನೇ ಯಾವಾಗಲೂ ಹೃದಯದಲ್ಲಿ ಧ್ಯಾನಮಾಡುತ್ತ ಜೀವನ್ಮುಕ್ತ ನಾಗಿ ಲೋಕಾಂತರಗಳಲ್ಲಿ ಸಂಚರಿಸುತ್ತಿದ್ದೇನೆ ಹಾಗೂ ಎಲ್ಲ ದೇವತೆಗಳಿಂದ ಪೂಜಿತನಾಗಿದ್ದೇನೆ. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ರಾಮ ತ್ವಯಾ ಮಹತ್ಕಾರ್ಯಂ ಕೃತಂ ದೇವಹಿತೇಚ್ಛಯಾ ।</p>
<p class="Shlok">ಕುಂಭಕರ್ಣವಧೇನಾದ್ಯ ಭೂಭಾರೋಽಯಂ ಗತಃ ಪ್ರಭೋ ॥</p>
<p class="Text">ಹೇರಾಮಾ! ನೀನು ದೇವತೆಗಳ ಹಿತದ ಇಚ್ಛೆಯಿಂದ ಬಹಳ ದೊಡ್ಡ ಕಾರ್ಯವನ್ನು ಮಾಡಿರುವಿ. ಹೇ ಪ್ರಭು! ಈ ಕುಂಭಕರ್ಣನ ವಧೆಯಿಂದ ಇಂದು ಭೂಭಾರವು ಬಹಳಷ್ಟು ಕಡಿಮೆಯಾಯಿತು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಶ್ವೋ ಹನಿಷ್ಯತಿ ಸೌಮಿತ್ರಿರಿಂದ್ರಜೇತಾರಮಾಹವೇ ।</p>
<p class="Shlok">ಹನಿಷ್ಯಸೇಽಥ ರಾಮ ತ್ವಂ ಪರಶ್ವೋ ದಶಕಂಧರಮ್ ॥</p>
<p class="Text">ನಾಳೆ ಲಕ್ಷ್ಮಣನು ಯುದ್ಧದಲ್ಲಿ ಇಂದ್ರಜಿತುವನ್ನು ಕೊಲ್ಲುವನು. ರಾಮಾ! ನಾಡಿದ್ದು ನೀನು ರಾವಣನನ್ನು ಕೊಲ್ಲಲಿರುವೆ. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಪಶ್ಯಾಮಿ ಸರ್ವಂ ದೇವೇಶ ಸಿದ್ಧೈಃ ಸಹ ನಭೋಗತಃ ।</p>
<p class="Shlok">ಅನುಗೃಹ್ಣೀಷ್ವ ಮಾಂ ದೇವ ಗಮಿಷ್ಯಾಮಿ ಸುರಾಲಯಮ್ ॥</p>
<p class="Text"> ಓ ದೇವತೆಗಳ ಒಡೆಯಾ! ನಾನು ಸಿದ್ಧರೊಡನೆ ಆಕಾಶದಲ್ಲಿ ನಿಂತು ಇದೆಲ್ಲವನ್ನು ನೋಡುವೆನು. ಹೇ ದೇವಾ! ನನಗೆ ಅನುಗ್ರಹಿಸು. ನಾನು ಈಗ ದೇವಲೋಕಕ್ಕೆ ಹೋಗುತ್ತೇನೆ.’’ ॥51॥ </p>
<p class="Shlok-Number">(ಶ್ಲೋಕ-52)</p>
<p class="Shlok">ಇತ್ಯುಕ್ತ್ವಾ ರಾಮಮಾಮಂತ್ರ್ಯ ನಾರದೋ ಭಗವಾನೃಷಿಃ ।</p>
<p class="Shlok">ಯಯೌ ದೇವೈಃ ಪೂಜ್ಯಮಾನೋ ಬ್ರಹ್ಮಲೋಕಮಕಲ್ಮಷಮ್ ॥</p>
<p class="Text">ಹೀಗೆಂದು ಹೇಳಿ ಮುನಿವರ ನಾರದರು ಶ್ರೀರಾಮಚಂದ್ರನಿಂದ ಬೀಳ್ಕೊಂಡು, ದೇವತೆಗಳಿಂದ ಪೂಜಿತರೂ, ಪಾಪರಹಿತರೂ ಆದ ಅವರು ಬ್ರಹ್ಮಲೋಕಕ್ಕೆ ಹೊರಟು ಹೋದರು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಭ್ರಾತರಂ ನಿಹತಂ ಶ್ರುತ್ವಾ ಕುಂಭಕರ್ಣಂ ಮಹಾಬಲಮ್ ।</p>
<p class="Shlok">ರಾವಣಃ ಶೋಕಸಂತಪ್ತೋ ರಾಮೇಣಾಕ್ಲಿಷ್ಟಕರ್ಮಣಾ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಮೂರ್ಚ್ಛಿತಃ ಪತಿತೋ ಭೂಮಾವುತ್ಥಾಯ ವಿಲಲಾಪ ಹ ।</p>
<p class="Shlok">ಪಿತೃವ್ಯಂ ನಿಹತಂ ಶ್ರುತ್ವಾ ಪಿತರಂ ಚಾತಿವಿಹ್ವಲಮ್ ॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಇಂದ್ರಜಿತ್ಪ್ರಾಹ ಶೋಕಾರ್ತಂ ತ್ಯಜ ಶೋಕಂ ಮಹಾಮತೇ ।</p>
<p class="Shlok">ಮಯಿ ಜೀವತಿ ರಾಜೇಂದ್ರ ಮೇಘನಾದೇ ಮಹಾಬಲೇ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ದುಃಖಸ್ಯಾವಸರಃ ಕುತ್ರ ದೇವಾಂತಕ ಮಹಾಮತೇ ।</p>
<p class="Shlok">ವ್ಯೇತು ತೇ ದುಃಖಮಖಿಲಂ ಸ್ವಸ್ಥೋ ಭವ ಮಹೀಪತೇ ॥</p>
<p class="Text">ಮಹಾಬಲಶಾಲಿಯಾದ ಸೋದರ ಕುಂಭಕರ್ಣನು, ಅದ್ಭುತ ಕರ್ಮಮಾಡುವಂತಹ ಭಗವಾನ್ ಶ್ರೀರಾಮನಿಂದ ಹತನಾದುದನ್ನು ಕೇಳಿ ರಾವಣನು ಮೂರ್ಛೆಹೊಂದಿ ನೆಲದ ಮೇಲೆ ಬಿದ್ದುಬಿಟ್ಟನು. ಬಳಿಕ ಎಚ್ಚತ್ತು ವಿಲಾಪಿಸತೊಡಗಿದನು. ಆಗ ಇಂದ್ರಜಿತುವು ತನ್ನ ಚಿಕ್ಕಪ್ಪನು ಮರಣ ಹೊಂದಿದ ಕಾರಣದಿಂದ ತಂದೆಯು ಅತಿ ದುಃಖಿತನಾಗಿರುವುದನ್ನು ಕಂಡು ತಂದೆಯ ಬಳಿಗೆ ಬಂದು ಹೇಳುತ್ತಾನೆ ‘‘ಮಹಾಬುದ್ಧಿಶಾಲಿಯಾದ ಅಪ್ಪಾ! ಶೋಕವನ್ನು ಬಿಡು. ಮಹಾಬಲಶಾಲಿಯಾದ ಇಂದ್ರಜಿತುವು ಜೀವಂತನಾಗಿರುವಾಗ ನಿನ್ನ ದುಃಖಕ್ಕೆ ಕಾರಣವಾದರೂ ಎಲ್ಲಿದೆ? ದೇವತೆಗಳಿಗೆ ಕಾಲಸ್ವರೂಪನಾದ ಮಹಾನ್ ಬುದ್ಧಿಸಂಪನ್ನ ಮಹಾರಾಜನೆ! ನೀನು ಎಲ್ಲ ದುಃಖವನ್ನು ಬಿಟ್ಟು ಸಮಾಧಾನ ತಂದುಕೊ. ॥53-56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಸರ್ವಂ ಸಮೀಕರಿಷ್ಯಾಮಿ ಹನಿಷ್ಯಾಮಿ ಚ ವೈ ರಿಪೂನ್ ।</p>
<p class="Shlok">ಗತ್ವಾ ನಿಕುಂಭಿಲಾಂ ಸದ್ಯಸ್ತರ್ಪಯಿತ್ವಾ ಹುತಾಶನಮ್ ॥ </p>
<p class="Shlok-Number">(ಶ್ಲೋಕ-58)</p>
<p class="Shlok">ಲಬ್ಧ್ವಾ ರಥಾದಿಕಂ ತಸ್ಮಾದಜೇಯೋಹಂ ಭವಾಮ್ಯರೇಃ ।</p>
<p class="Shlok">ಇತ್ಯುಕ್ತ್ವಾ ತ್ವರಿತಂ ಗತ್ವಾ ನಿರ್ದಿಷ್ಟಂ ಹವನಸ್ಥಲಮ್ ॥</p>
<p class="Text">ನಾನು ಎಲ್ಲವನ್ನು ಸರಿಪಡಿಸುವೆನು. ಈ ಶತ್ರುಗಳೆಲ್ಲರನ್ನು ಕೊಂದುಹಾಕುವೆ. ಈಗ ನಾನು ನಿಕುಂಭಿಳಾ ಗುಹೆಗೆ ಹೋಗಿ, ಅಗ್ನಿಯನ್ನು ತೃಪ್ತಿಪಡಿಸಿ ರಥವೇ ಮುಂತಾದವುಗಳನ್ನು ಪಡೆದುಕೊಳ್ಳುವೆನು. ಇದರಿಂದ ನಾನು ಶತ್ರುಗಳಿಗೆ ಅಜೇಯನಾಗುವೆನು’’ ಎಂದು ಹೇಳಿ ಅವನು ನಿರ್ದಿಷ್ಟ ಯಜ್ಞಶಾಲೆಗೆ ಹೊರಟು ಹೋದನು. ॥57-58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ರಕ್ತಮಾಲ್ಯಾಂಬರಧರೋ ರಕ್ತಗಂಧಾನುಲೇಪನಃ ।</p>
<p class="Shlok">ನಿಕುಂಭಿಲಾಸ್ಥಲೇ ವೌನೀ ಹವನಾಯೋಪಚಕ್ರಮೇ ॥</p>
<p class="Text">ಆ ನಿಕುಂಭಿಳಾ ಎಂಬ ದೇವಿಯ ಸ್ಥಾನಕ್ಕೆ ಹೋಗಿ ಅವನು ಕೆಂಪಾದ ಬಟ್ಟೆಗಳನ್ನು, ಹೂ ಮಾಲೆಯನ್ನು, ಕೆಂಪಾದ ಗಂಧವನ್ನು ಲೇಪಿಸಿಕೊಂಡು ಮೌನವಾಗಿ ಕುಳಿತು ಹೋಮ ಮಾಡಲಾರಂಭಿಸಿದನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ವಿಭೀಷಣೋಽಥ ತಚ್ಛ್ರುತ್ವಾ ಮೇಘನಾದಸ್ಯ ಚೇಷ್ಟಿತಮ್ ।</p>
<p class="Shlok">ಪ್ರಾಹ ರಾಮಾಯ ಸಕಲಂ ಹೋಮಾರಂಭಂ ದುರಾತ್ಮನಃ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಸಮಾಪ್ಯತೇ ಚೇದ್ಧೋಮೋಽಯಂ ಮೇಘನಾದಸ್ಯ ದುರ್ಮತೇಃ ।</p>
<p class="Shlok">ತದಾಜೇಯೋ ಭವೇದ್ರಾಮ ಮೇಘನಾದಃ ಸುರಾಸುರೈಃ ॥</p>
<p class="Text">ವಿಭೀಷಣನಿಗೆ ಮೇಘನಾದನ ಕಾರ್ಯದ ಸುಳಿವು ಸಿಕ್ಕಿದಾಗ ಅವನು ಆ ದುರಾತ್ಮನ ಹೋಮಾರಂಭದ ಎಲ್ಲ ವೃತ್ತಾಂತ ವನ್ನು ಶ್ರೀರಾಮಚಂದ್ರನಿಗೆ ನಿವೇದಿಸಿಕೊಂಡನು ‘‘ಹೇ ರಾಮಾ! ದುರ್ಬುದ್ಧಿಯಾದ ಇಂದ್ರಜಿತುವಿನ ಈ ಯಾಗವು ನಿರ್ವಿಘ್ನವಾಗಿ ಪೂರ್ಣಗೊಂಡರೆ ಅವನು ದೇವಾಸುರರಿಗೆ ಅಜೇಯನಾಗಿ ಬಿಡುವನು. ॥60-61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಅತಃ ಶೀಘ್ರಂ ಲಕ್ಷ್ಮಣೇನ ಘಾತಯಿಷ್ಯಾಮಿ ರಾವಣಿಮ್ ।</p>
<p class="Shlok">ಆಜ್ಞಾಪಯ ಮಯಾ ಸಾರ್ಧಂ ಲಕ್ಷ್ಮಣಂ ಬಲಿನಾಂ ವರಮ್ ।</p>
<p class="Shlok">ಹನಿಷ್ಯತಿ ನ ಸಂದೇಹೋ ಮೇಘನಾದಂ ತವಾನುಜಃ ॥ </p>
<p class="Text">ಆದ್ದರಿಂದ ನಾನು ಬೇಗನೆ ಆ ರಾವಣ ಪುತ್ರನನ್ನು ಲಕ್ಷ್ಮಣನಿಂದ ಕೊಲ್ಲಿಸುವೆನು. ಬಲಶಾಲಿಗಳಲ್ಲಿ ಶ್ರೇಷ್ಠನಾದ ಲಕ್ಷ್ಮಣನಿಗೆ ನನ್ನೊಡನೆ ಸೇರಿ ಈ ಕಾರ್ಯವನ್ನು ಕೈಗೊಳ್ಳುವಂತೆ ಅಪ್ಪಣೆ ಮಾಡು. ನಿನ್ನ ತಮ್ಮನು ಮೇಘನಾದನನ್ನು ಖಂಡಿತವಾಗಿ ಕೊಲ್ಲುವನು. ಇದರಲ್ಲಿ ಸಂದೇಹವೇ ಇಲ್ಲ.’’ ॥62॥</p>
<p class="Shlok-Number">(ಶ್ಲೋಕ-63)</p>
<p class="Uvach">ಶ್ರೀರಾಮಚಂದ್ರ ಉವಾಚ</p>
<p class="Shlok">ಅಹಮೇವಾಗಮಿಷ್ಯಾಮಿ ಹಂತುಮಿಂದ್ರಜಿತಂ ರಿಪುಮ್ ।</p>
<p class="Shlok">ಆಗ್ನೇಯೇನ ಮಹಾಸೇಣ ಸರ್ವರಾಕ್ಷಸಘಾತಿನಾ ॥</p>
<p class="Text"><span class="char-style-override-3">ಶ್ರೀರಾಮಚಂದ್ರನು ಇಂತೆಂದನು —</span> ‘‘ಎಲ್ಲ ರಾಕ್ಷಸರನ್ನು ಸಂಹರಿಸುವಂತಹ ಆಗ್ನೆಯಾಸದಿಂದ ಶತ್ರುವಾದ ಇಂದ್ರಜಿತುವನ್ನು ಸಂಹರಿಸಲು ನಾನೇ ಹೊರಡುವೆನು.’’ ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ವಿಭೀಷಣೋಪಿ ತಂ ಪ್ರಾಹ ನಾಸಾವನ್ಯೈರ್ನಿಹನ್ಯತೇ ।</p>
<p class="Shlok">ಯಸ್ತು ದ್ವಾದಶ ವರ್ಷಾಣಿ ನಿದ್ರಾಹಾರವಿವರ್ಜಿತಃ ॥ </p>
<p class="Shlok-Number">(ಶ್ಲೋಕ-65)</p>
<p class="Shlok">ತೇನೈವ ಮೃತ್ಯುರ್ನಿರ್ದಿಷ್ಟೋ ಬ್ರಹ್ಮಣಾಸ್ಯ ದುರಾತ್ಮನಃ ।</p>
<p class="Shlok">ಲಕ್ಷ್ಮಣಸ್ತು ಅಯೋಧ್ಯಾಯಾ ನಿರ್ಗಮ್ಯಾಯಾತ್ತ್ವಯಾ ಸಹ ॥</p>
<p class="Shlok-Number">(ಶ್ಲೋಕ-66)</p>
<p class="Shlok">ತದಾದಿ ನಿದ್ರಾಹಾರಾದೀನ್ನ ಜಾನಾತಿ ರಘೂತ್ತಮ ।</p>
<p class="Shlok">ಸೇವಾರ್ಥಂ ತವ ರಾಜೇಂದ್ರ ಜ್ಞಾತಂ ಸರ್ವಮಿದಂ ಮಯಾ ॥</p>
<p class="Text">ಆಗ ವಿಭೀಷಣನು ಹೇಳಿದನು — ‘‘ಎಲೈ ರಘುಶ್ರೇಷ್ಠನೆ! ಈ ರಾಕ್ಷಸನು ಲಕ್ಷ್ಮಣನ ಹೊರತು ಬೇರೆ ಯಾರಿಂದಲೂ ಸಾಯಲಾರನು. ಏಕೆಂದರೆ ‘ಹನ್ನೆರಡು ವರ್ಷಗಳ ಕಾಲ ನಿದ್ರಾಹಾರಗಳಿಲ್ಲದೆ ಇರುವವನಿಂದಲೇ ನೀನು ಸಾಯುವೆ’ ಎಂದು ಬ್ರಹ್ಮದೇವರು ಇವನಿಗೆ ವರಕೊಟ್ಟಿರುವನು. ಲಕ್ಷ್ಮಣನಾದರೋ ನಿನ್ನೊಡನೆ ಅಯೋಧ್ಯೆಯಿಂದ ಹೊರಟಮೇಲೆ ಅಂದಿನಿಂದ ಎಂದೂ ನಿದ್ರಾಹಾರಗಳನ್ನು ಸೇವಿಸಿರುವುದಿಲ್ಲ. ನಿನ್ನ ಸೇವೆಗಾಗಿ ಅವನು ಸದಾಕಾಲ ಎಚ್ಚರವಾಗಿಯೇ ಇರುತ್ತಿದ್ದನು. ಇದೆಲ್ಲವೂ ನನಗೆ ಗೊತ್ತಿದೆ. ॥64-66॥</p>
<p class="Shlok-Number">(ಶ್ಲೋಕ-67)</p>
<p class="Shlok">ತದಾಜ್ಞಾಪಯ ದೇವೇಶ ಲಕ್ಷ್ಮಣಂ ತ್ವರಯಾ ಮಯಾ ।</p>
<p class="Shlok">ಹನಿಷ್ಯತಿ ನ ಸಂದೇಹಃ ಶೇಷಃ ಸಾಕ್ಷಾದ್ಧರಾಧರಃ ॥ </p>
<p class="Text">ಆದ್ದರಿಂದ ಹೇ ದೇವೇಶ್ವರಾ! ನೀನು ಬೇಗನೇ ಲಕ್ಷ್ಮಣನಿಗೆ ನನ್ನೊಡನೆ ಹೋಗಲು ಅಪ್ಪಣೆಯನ್ನು ಕೊಡು. ಭೂಮಿಯನ್ನು ಹೊತ್ತಿರುವ ಸಾಕ್ಷಾತ್ ಆದಿಶೇಷನಾದ ಲಕ್ಷ್ಮಣನು ಇಂದ್ರಜಿತನನ್ನು ಖಂಡಿತವಾಗಿ ಕೊಲ್ಲುವನು. ॥67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ತ್ವಮೇವ ಸಾಕ್ಷಾಜ್ಜಗತಾಮಧೀಶೋ </p>
<p class="Shlok">ನಾರಾಯಣೋ ಲಕ್ಷ್ಮಣ ಏವ ಶೇಷಃ ।</p>
<p class="Shlok">ಯುವಾಂ ಧರಾಭಾರನಿವಾರಣಾರ್ಥಂ </p>
<p class="Shlok">ಜಾತೌ ಜಗನ್ನಾಟಕಸೂತ್ರಧಾರೌ ॥</p>
<p class="Text">ನೀನೇ ಜಗದೊಡೆಯನಾದ ಸಾಕ್ಷಾತ್ ನಾರಾಯಣನಾಗಿರುವೆ. ಲಕ್ಷ್ಮಣನೇ ಮಹಾಶೇಷನಾಗಿರುವನು. ಭೂಭಾರವನ್ನು ಕಳೆಯುವುದಕ್ಕಾಗಿ ನೀವಿಬ್ಬರೂ ಜಗತ್ತೆಂಬ ನಾಟಕದ ಸೂತ್ರಧಾರಿಗಳಾಗಿ ಅವತರಿಸಿರುವಿರಿ. ॥68॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಅಷ್ಟಮಃ ಸರ್ಗಃ ॥8॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಎಂಟನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-9">ಒಂಭತ್ತನೆಯ ಸರ್ಗ</p>
<p class="description">ಮೇಘನಾದ ವಧೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ವಿಭೀಷಣವಚಃ ಶ್ರುತ್ವಾ ರಾಮೋ ವಾಕ್ಯಮಥಾಬ್ರವೀತ್ ।</p>
<p class="Shlok">ಜಾನಾಮಿ ತಸ್ಯ ರೌದ್ರಸ್ಯ ಮಾಯಾಂ ಕೃತ್ಸ್ನಾಂ ವಿಭೀಷಣ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಸ ಹಿ ಬ್ರಹ್ಮಾಸ್ತ್ರವಿಚ್ಛೂರೋ ಮಾಯಾವೀ ಚ ಮಹಾಬಲಃ ।</p>
<p class="Shlok">ಜಾನಾಮಿ ಲಕ್ಷ್ಮಣಸ್ಯಾಪಿ ಸ್ವರೂಪಂ ಮಮ ಸೇವನಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗಿರಿಜೆ! ವಿಭೀಷಣನ ಮಾತನ್ನು ಕೇಳಿ ಶ್ರೀರಾಮನು ಹೀಗೆ ಹೇಳಿದನು-‘‘ವಿಭೀಷಣಾ! ಆ ಭಯಂಕರನಾದ ರಾಕ್ಷಸನ ಸಮಸ್ತ ಮಾಯೆಯನ್ನು ನಾನು ಬಲ್ಲೆನು. ಅವನು ಬ್ರಹ್ಮಾಸವನ್ನು ಬಲ್ಲವನು. ಶೂರನೂ, ಮಹಾಬಲಿಷ್ಠನೂ ಮತ್ತು ಮಾಯವಿಯೂ ಆಗಿರುವನು. ಹಾಗೆಯೇ ಲಕ್ಷ್ಮಣನ ಸ್ವರೂಪವನ್ನೂ, ನನ್ನನ್ನು ಸೇವಿಸುವುದನ್ನು ತಿಳಿದಿರುವೆನು. ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಜ್ಞಾತ್ವೈವಾಸಮಹಂ ತೂಷ್ಣೀಂ ಭವಿಷ್ಯತ್ಕಾರ್ಯಗೌರವಾತ್ ।</p>
<p class="Shlok">ಇತ್ಯುಕ್ತ್ವಾ ಲಕ್ಷ್ಮಣಂ ಪ್ರಾಹ ರಾಮೋ ಜ್ಞಾನವತಾಂ ವರಃ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಗಚ್ಛ ಲಕ್ಷ್ಮಣ ಸೈನ್ಯೇನ ಮಹತಾ ಜಹಿ ರಾವಣಿಮ್ ।</p>
<p class="Shlok">ಹನೂಮತ್ಪ್ರಮುಖೈಃ ಸರ್ವೈರ್ಯೂಥಪೈಃ ಸಹ ಲಕ್ಷ್ಮಣ ॥</p>
<p class="Text">ಮುಂದೆ ನಡೆಯಬೇಕಾಗಿರುವ ಕಾರ್ಯವಿಶೇಷಗಳ ನಿಮಿತ್ತವಾಗಿಯೇ ನಾನು ತಿಳಿದಿದ್ದೂ ಸುಮ್ಮನಿರುವೆನು.’’ ಹೀಗೆಂದು ಹೇಳಿ ಲಕ್ಮಣನನ್ನು ಕುರಿತು ಜ್ಞಾನಿಗಳಲ್ಲಿ ಶ್ರೇಷ್ಠನಾದ ಭಗವಾನ್ ಶ್ರೀರಾಮ ಚಂದ್ರನು ಇಂತೆಂದನು - ‘‘ತಮ್ಮಾ ಲಕ್ಷ್ಮಣಾ! ನೀನು ಹನುಮಂತನೇ ಮುಂತಾದ ಎಲ್ಲ ಸೇನಾನಾಯಕರಿಂದ ಕೂಡಿದ ವಿಶಾಲವಾದ ಸೇನೆಯೊಂದಿಗೆ ಹೊರಡು ಮತ್ತು ರಾವಣನ ಪುತ್ರನಾದ ಮೇಘನಾದನನ್ನು ಸಂಹರಿಸು. ॥3-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಜಾಂಬವಾನೃಕ್ಷರಾಜೋಽಯಂ ಸಹ ಸೈನ್ಯೇನ ಸಂವೃತಃ ।</p>
<p class="Shlok">ವಿಭೀಷಣಶ್ಚ ಸಚಿವೈಃ ಸಹ ತ್ವಾಮಭಿಯಾಸ್ಯತಿ ॥</p>
<p class="Text">ಈ ಕರಡಿಗಳ ಒಡೆಯನಾದ ಜಾಂಬವಂತನೂ ತನ್ನ ಸೈನ್ಯದೊಡನೆ ಹೊರಡಲಿ. ಮಂತ್ರಿಗಳೊಡಗೂಡಿ ವಿಭೀಷಣನೂ ನಿನ್ನೊಡನೆ ಹೊರಡಲಿ. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಅಭಿಜ್ಞಸ್ತಸ್ಯ ದೇಶಸ್ಯ ಜಾನಾತಿ ವಿವರಾಣಿ ಸಃ ।</p>
<p class="Shlok">ರಾಮಸ್ಯ ವಚನಂ ಶ್ರುತ್ವಾ ಲಕ್ಷ್ಮಣಃ ಸವಿಭೀಷಣಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಜಗ್ರಾಹ ಕಾರ್ಮುಕಂ ಶ್ರೇಷ್ಠಮನ್ಯದ್ಭೀಮಪರಾಕ್ರಮಃ ।</p>
<p class="Shlok">ರಾಮಪಾದಾಂಬುಜಂ ಸ್ಪೃಷ್ಟ್ವಾ ಹೃಷ್ಟಃ ಸೌಮಿತ್ರಿರಬ್ರವೀತ್ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಅದ್ಯ ಮತ್ಕಾರ್ಮುಕಾನ್ಮುಕ್ತಾಃ ಶರಾ ನಿರ್ಭಿದ್ಯ ರಾವಣಿಮ್ ।</p>
<p class="Shlok">ಗಮಿಷ್ಯಂತಿ ಹಿ ಪಾತಾಲಂ ಸ್ನಾತುಂ ಭೋಗವತೀಜಲೇ ॥</p>
<p class="Text">ಈ ವಿಭೀಷಣನಿಗೆ ಆ ರಾಕ್ಷಸನು ಚಿರಪರಿಚಿತನು. ಅವನು ಅಡಗಿಕೊಳ್ಳುವ ಎಲ್ಲ ಗುಹೆಗಳನ್ನು ಬಲ್ಲವನಾಗಿದ್ದಾನೆ. ಅದರಿಂದ ಅವನನ್ನು ಹುಡುಕಲು ಇವನಿಂದ ತುಂಬಾ ಸಹಾಯವಾದೀತು.’’ ಶ್ರೀರಾಮನ ಮಾತನ್ನು ಕೇಳಿ ಮಹಾಪರಾಕ್ರಮಿ ಲಕ್ಷ್ಮಣನು ವಿಭೀಷಣನನ್ನು ಜೊತೆಯಾಗಿಸಿಕೊಂಡು, ಬೇರೊಂದು ಶ್ರೇಷ್ಠವಾದ ಧನುಸ್ಸನ್ನು ಕೈಗೆತ್ತಿಕೊಂಡು, ಸಂತೋಷದಿಂದ ಭಗವಾನ್ ಶ್ರಿರಾಮನ ಚರಣಗಳನ್ನು ಮುಟ್ಟಿ ಹೀಗೆಂದನು ‘‘ಸ್ವಾಮಿ! ಇಂದು ನನ್ನ ಬಿಲ್ಲಿನಿಂದ ಹೊರಟ ಬಾಣಗಳು ರಾವಣಪುತ್ರ ಇಂದ್ರಜಿತನ ಶರೀರವನ್ನು ಸೀಳಿ ಪಾತಾಳದಲ್ಲಿರುವ ಭೋಗವತಿ ನದಿಯ ನೀರಿನಲ್ಲಿ ಸ್ನಾನ ಮಾಡಲು ಹೋಗಲಿವೆ.’’ ॥6-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಏವಮುಕ್ತ್ವಾ ಸ ಸೌಮಿತ್ರಿಃ ಪರಿಕ್ರಮ್ಯ ಪ್ರಣಮ್ಯ ತಮ್ ।</p>
<p class="Shlok">ಇಂದ್ರಜಿನ್ನಿಧನಾಕಾಂಕ್ಷೀ ಯಯೌ ತ್ವರಿತವಿಕ್ರಮಃ ॥</p>
<p class="Text">ಹೀಗೆಂದು ಶ್ರೀರಾಮಚಂದ್ರನ ಬಳಿ ಹೇಳಿ ಸುಮಿತ್ರಾನಂದನ ಲಕ್ಷ್ಮಣನು ಅವನಿಗೆ ಪ್ರದಕ್ಷಿಣೆ ಬಂದು ನಮಸ್ಕರಿಸಿ ಇಂದ್ರಜಿತನನ್ನು ಸಂಹಾರ ಮಾಡುವ ಇಚ್ಛೆಯಿಂದ ವೇಗವಾಗಿ ಹೊರಟನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ವಾನರೈರ್ಬಹುಸಾಹಸ್ರೈರ್ಹನೂಮಾನ್ ಪೃಷ್ಠತೋಽನ್ವಗಾತ್ ।</p>
<p class="Shlok">ವಿಭೀಷಣಶ್ಚ ಸಹಿತೋ ಮಂತ್ರಿಭಿಸ್ತ್ವರಿತಂ ಯಯೌ ॥</p>
<p class="Text">ಅನೇಕ ಸಹಸ್ರ ಕಪಿಗಳೊಡನೆ ಹನುಮಂತನು ಹಿಂಬಾಲಿಸಿ ಹೊರಟನು, ಮಂತ್ರಿಗಳೊಡನೆ ವಿಭೀಷಣನೂ ಬೇಗನೆ ಹೊರಟನು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಜಾಂಬವತ್ಪ್ರಮುಖಾ ಋಕ್ಷಾಃ ಸೌಮಿತ್ರಿಂ ತ್ವರಯಾನ್ವಯುಃ ।</p>
<p class="Shlok">ಗತ್ವಾ ನಿಕುಂಭಿಲಾದೇಶಂ ಲಕ್ಷ್ಮಣೋ ವಾನರೈಃ ಸಹ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಅಪಶ್ಯದ್ಬಲಸಂಘಾತಂ ದೂರಾದ್ರಾಕ್ಷಸಸಂಕುಲಮ್ ।</p>
<p class="Shlok">ಧನುರಾಯಮ್ಯ ಸೌಮಿತ್ರಿರ್ಯತ್ತೋಽಭೂದ್ಭೂರಿವಿಕ್ರಮಃ ॥</p>
<p class="Text">ಜಾಂಬವಂತನೇ ಆದಿ ಮುಖ್ಯ-ಮುಖ್ಯ ಕರಡಿಗಳೂ ಲಕ್ಷ್ಮಣನನ್ನು ಲಗುಬಗೆಯಿಂದ ಹಿಂಬಾಲಿಸಿದವು. ಹೀಗೆ ವಾನರರೊಡನೆ ಲಕ್ಷ್ಮಣನು ನಿಕುಂಭಿಳೆಯ ಪ್ರದೇಶವನ್ನು ಹೊಕ್ಕು, ದೂರದಿಂದಲೇ ರಾಕ್ಷಸರಿಂದ ತುಂಬಿಹೋಗಿದ್ದ ಭಾರೀ ಸಮೂಹವನ್ನು ಕಂಡನು. ಹೆಚ್ಚಿನ ಪರಾಕ್ರಮಿಯಾದ ಲಕ್ಷ್ಮಣನು ಧನುಸ್ಸನ್ನೆತ್ತಿ ಕೊಂಡು ಸನ್ನದ್ಧನಾದನು. ॥11-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಅಂಗದೇನ ಚ ವೀರೇಣ ಜಾಂಬವಾನ್ ರಾಕ್ಷಸಾಧಿಪಃ ।</p>
<p class="Shlok">ತದಾ ವಿಭೀಷಣಃ ಪ್ರಾಹ ಸೌಮಿತ್ರಿಂ ಪಶ್ಯ ರಾಕ್ಷಸಾನ್ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಯದೇತದ್ರಾಕ್ಷಸಾನೀಕಂ ಮೇಘಶ್ಯಾಮಂ ವಿಲೋಕ್ಯತೇ ।</p>
<p class="Shlok">ಅಸ್ಯಾನೀಕಸ್ಯ ಮಹತೋ ಭೇದನೇ ಯತ್ನವಾನ್ ಭವ ॥</p>
<p class="Text">ಆಗ ಜಾಂಬವಂತನು ಅಂಗದನೊಡಗೂಡಿ ಯುದ್ಧಕ್ಕೆ ಸಿದ್ಧನಾದನು. ರಾಕ್ಷಸಾಧಿಪತಿಯಾದ ವಿಭೀಷಣನು ಲಕ್ಷ್ಮಣನನ್ನು ಕುರಿತು ‘‘ಅಯ್ಯಾ! ಈ ರಾಕ್ಷಸರನ್ನು ನೋಡು. ಇದೋ ಈ ನೀಲಮೇಘದಂತೆ ರಾಕ್ಷಸರ ಗುಂಪು ಕಾಣುತ್ತಿದೆಯಲ್ಲ! ಈ ಭಾರೀ ಪ್ರಬಲ ಗುಂಪನ್ನು ಚದುರಿಸುವುದರಲ್ಲಿ ಉದ್ಯುಕ್ತನಾಗು. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ರಾಕ್ಷಸೇಂದ್ರಸುತೋಪ್ಯಸ್ಮಿನ್ ಭಿನ್ನೇ ದೃಶ್ಯೋ ಭವಿಷ್ಯತಿ ।</p>
<p class="Shlok">ಅಭಿದ್ರವಾಶು ಯಾವದ್ವೈ ನೈತತ್ಕರ್ಮ ಸಮಾಪ್ಯತೇ ॥</p>
<p class="Text">ಇದು ನಾಶವಾದ ಬಳಿಕ ರಾಕ್ಷಸೇಂದ್ರನಾದ ರಾವಣನ ಮಗನು ಕಂಡು ಬರುವನು. ರಾಕ್ಷಸರ ಈ ಆಭಿಚಾರಿಕ ಕರ್ಮವು ಪೂರೈಸುವ ಮೊದಲು ಕೂಡಲೇ ನೀನು ಆಕ್ರಮಣಮಾಡು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಜಹಿ ವೀರ ದುರಾತ್ಮಾನಂ ಹಿಂಸಾಪರಮಧಾರ್ಮಿಕಮ್ ।</p>
<p class="Shlok">ವಿಭೀಷಣವಚಃ ಶ್ರುತ್ವಾ ಲಕ್ಷ್ಮಣಃ ಶುಭಲಕ್ಷಣಃ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ವವರ್ಷ ಶರವರ್ಷಾಣಿ ರಾಕ್ಷಸೇಂದ್ರಸುತಂ ಪ್ರತಿ ।</p>
<p class="Shlok">ಪಾಷಾಣೈಃ ಪರ್ವತಾಗ್ರೈಶ್ಚ ವೃಕ್ಷೈಶ್ಚ ಹರಿಯೂಥಪಾಃ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ನಿರ್ಜಘ್ನುಃ ಸರ್ವತೋ ದೈತ್ಯಾಂಸ್ತೇಽಪಿ ವಾನರಯೂಥಪಾನ್ ।</p>
<p class="Shlok">ಪರಶ್ವಧೈಃ ಶಿತೈರ್ಬಾಣೈರಸಿಭಿರ್ಯಷ್ಟಿತೋಮರೈಃ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ನಿರ್ಜಘ್ನುರ್ವಾನರಾನೀಕಂ ತದಾ ಶಬ್ದೋ ಮಹಾನಭೂತ್ ।</p>
<p class="Shlok">ಸ ಸಂಪ್ರಹಾರಸ್ತುಮುಲಃ ಸಂಜಜ್ಞೇ ಹರಿರಕ್ಷಸಾಮ್ ॥</p>
<p class="Text">ಎಲೈ ವೀರನೆ! ಈ ಹಿಂಸಾ ಪರಾಯಣ ದುರಾತ್ಮನಾದ ಪಾಪಿಯನ್ನು ನೀನು ಬೇಗನೆ ಕೊಂದು ಬಿಡು.’’ ವಿಭೀಷಣನ ಮಾತನ್ನು ಕೇಳಿ ಶುಭಲಕ್ಷಣನಾದ ಲಕ್ಷ್ಮಣನು ರಾಕ್ಷಸೇಂದ್ರನ ಪುತ್ರನಾದ ಇಂದ್ರಜಿತನ ಕಡೆಗೆ ಬಾಣಗಳ ಮಳೆಗರೆದನು. ಕಪಿನಾಯಕರುಗಳು ಕಲ್ಲುಗಳೂ, ಪರ್ವತ ಶಿಖರಗಳೂ, ಮರಗಳನ್ನೆತ್ತಿಕೊಂಡು ಎಲ್ಲೆಂದರಲ್ಲಿ ರಾಕ್ಷಸರನ್ನು ಸದೆಬಡಿದರು. ಆ ರಾಕ್ಷಸರೂ ಕೂಡ ವಾನರ ಸೇನಾಪತಿಗಳ ಮೇಲೆ, ವಾನರ ಸೇನೆಯ ಮೇಲೆ ಹರಿತವಾದ ಬಾಣಗಳು, ಪರಶು, ಖಡ್ಗ, ಯಷ್ಟಿ, ತೋಮರ ಮುಂತಾದ ಆಯುಧ ವಿಶೇಷಗಳಿಂದ ಕಪಿಗಳ ಸಮೂಹವನ್ನು ಕೊಲ್ಲುತ್ತಿದ್ದರು. ಆಗ ಅಲ್ಲಿ ದೊಡ್ಡ ಗದ್ದಲವಾಯಿತು. ರಾಕ್ಷಸರಿಗೂ ವಾನರರಿಗೂ ತುಮುಲವಾದ ಯುದ್ಧವು ಹತ್ತಿಕೊಂಡಿತು. ॥16-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಇಂದ್ರಜಿತ್ ಸ್ವಬಲಂ ಸರ್ವಮರ್ದ್ಯಮಾನಂ ವಿಲೋಕ್ಯ ಸಃ ।</p>
<p class="Shlok">ನಿಕುಂಭಿಲಾಂ ಚ ಹೋಮಂ ಚ ತ್ಯಕ್ತ್ವಾ ಶೀಘ್ರಂ ವಿನಿರ್ಗತಃ ॥</p>
<p class="Text">ತನ್ನ ಸೈನ್ಯವೆಲ್ಲವೂ ನಾಶವಾಗುತ್ತಿರುವುದನ್ನು ಕಂಡ ಇಂದ್ರಜಿತನು ನಿಕುಂಭಿಳೆಯನ್ನು ಹಾಗೂ ಹೋಮವನ್ನು ಬಿಟ್ಟು ಬೇಗನೇ ಹೊರಗೆ ಬಂದನು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ರಥಮಾರುಹ್ಯ ಸಧನುಃ ಕ್ರೊಧೇನ ಮಹತಾಗಮತ್ ।</p>
<p class="Shlok">ಸಮಾಹ್ವಯನ್ ಸ ಸೌಮಿತ್ರಿಂ ಯುದ್ಧಾಯ ರಣಮೂರ್ಧನಿ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಸೌಮಿತ್ರೇ ಮೇಘನಾದೋಹಂ ಮಯಾ ಜೀವನ್ನ ಮೋಕ್ಷಸೇ ।</p>
<p class="Shlok">ತತ್ರ ದೃಷ್ಟ್ವಾ ಪಿತೃವ್ಯಂ ಸ ಪ್ರಾಹ ನಿಷ್ಠುರಭಾಷಣಮ್ ॥ </p>
<p class="Shlok-Number">(ಶ್ಲೋಕ-23)</p>
<p class="Shlok">ಇಹೈವ ಜಾತಃ ಸಂವೃದ್ಧಃ ಸಾಕ್ಷಾದ್ ಭ್ರಾತಾ ಪಿತುರ್ಮಮ ।</p>
<p class="Shlok">ಯಸ್ತ್ವಂ ಸ್ವಜನಮುತ್ಸೃಜ್ಯ ಪರಭೃತ್ಯತ್ವಮಾಗತಃ ॥</p>
<p class="Text">ಕೂಡಲೇ ರಥವನ್ನಡರಿ ಅತ್ಯಂತ ಸಿಟ್ಟುಗೊಂಡು ಕೈಯಲ್ಲಿ ಧನುಸ್ಸನ್ನು ಧರಿಸಿ ರಣರಂಗದಲ್ಲಿ ಮುಂದೆ ಬಂದು ಲಕ್ಷ್ಮಣನನ್ನು ಯುದ್ಧಕ್ಕೆ ಆಹ್ವಾನಿಸುತ್ತಾ ಹೇಳಿದನು ‘‘ಎಲವೋ ಲಕ್ಷ್ಮಣಾ! ನಾನು ಮೇಘನಾದನಾಗಿದ್ದೇನೆ. ಈಗ ನೀನು ನನ್ನಿಂದ ಜೀವಸಹಿತ ತಪ್ಪಿಸಿಕೊಂಡು ಹೋಗಲಾರೆ.’’ ಮತ್ತೆ ಅಲ್ಲಿ ತನ್ನ ಚಿಕ್ಕಪ್ಪನನ್ನು ಕಂಡು ಅವನು ಕಠೋರ ವಾಕ್ಯಗಳಿಂದ ಹೇಳತೊಡಗಿದನು ‘‘ನೀನು ಈ ಲಂಕೆಯಲ್ಲೇ ಹುಟ್ಟಿ ಇಲ್ಲಿಯೇ ಬೆಳೆದು, ನನ್ನ ತಂದೆಯ ಒಡಹುಟ್ಟಿದ ತಮ್ಮನಾಗಿದ್ದು, ತನ್ನ ಸ್ವಜನರನ್ನು ಕೈ ಬಿಟ್ಟು ಶತ್ರುಗಳ ದಾಸ್ಯವನ್ನು ಸ್ವೀಕರಿಸಿರುವೆಯಲ್ಲ! ॥21-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಕಥಂ ದ್ರುಹ್ಯಸಿ ಪುತ್ರಾಯ ಪಾಪೀಯಾನಸಿ ದುರ್ಮತಿಃ ।</p>
<p class="Shlok">ಇತ್ಯುಕ್ತ್ವಾ ಲಕ್ಷ್ಮಣಂ ದೃಷ್ಟ್ವಾ ಹನೂಮತ್ಪೃಷ್ಠತಃ ಸ್ಥಿತಮ್ ॥</p>
<p class="Text">ನಾನು ನಿನ್ನ ಮಗನಂತೆ ಇದ್ದೇನೆ. ನೀನು ನನ್ನೊಡನೆ ಹೇಗೆ ದ್ರೋಹಮಾಡುತ್ತಿರುವೆ ತಿಳಿಯದು. ಅವಶ್ಯವಾಗಿ ನೀನು ದುರ್ಬುದ್ಧಿಯುಳ್ಳ ಮಹಾಪಾಪಿಯಾಗಿರುವೆ.’’ ಹೀಗೆ ಹೇಳುತ್ತಾ ಅವನು ಹನುಮಂತನ ಬೆನ್ನ ಮೇಲೆ ಕುಳಿತಿರುವ ಲಕ್ಷ್ಮಣನ ಕಡೆಗೆ ನೋಡಿದನು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಉದ್ಯದಾಯುಧನಿಸ್ತ್ರಿಂಶೇ ರಥೇ ಮಹತಿ ಸಂಸ್ಥಿತಃ ।</p>
<p class="Shlok">ಮಹಾಪ್ರಮಾಣಮುದ್ಯಮ್ಯ ಘೋರಂ ವಿಸ್ಫಾರಯನ್ಧನುಃ ॥ </p>
<p class="Text">ಅನೇಕ ಪ್ರಕಾರದ ಆಯುಧಗಳಿಂದ ಸನ್ನದ್ಧವಾದ ಭಾರೀ ರಥವನ್ನೇರಿ, ಆ ದೈತ್ಯನು ದೊಡ್ಡ ಪ್ರಮಾಣದ ಭಯಂಕರವಾದ ಬಿಲ್ಲನ್ನು ಟಂಕಾರಮಾಡಿದನು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಅದ್ಯ ವೋ ಮಾಮಕಾ ಬಾಣಾಃ ಪ್ರಾಣಾನ್ಪಾಸ್ಯಂತಿ ವಾನರಾಃ ।</p>
<p class="Shlok">ತತಃ ಶರಂ ದಾಶರಥಿಃ ಸಂಧಾಯಾಮಿತ್ರಕರ್ಷಣಃ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಸಸರ್ಜ ರಾಕ್ಷಸೇಂದ್ರಾಯ ಕ್ರುದ್ಧಃ ಸರ್ಪ ಇವ ಶ್ವಸನ್ ।</p>
<p class="Shlok">ಇಂದ್ರಜಿದ್ರಕ್ತನಯನೋ ಲಕ್ಷ್ಮಣಂ ಸಮುದೈಕ್ಷತ ॥</p>
<p class="Text">ಮತ್ತೆ ಗುಡುಗಿದನು ‘‘ಎಲೈ ಕಪಿಗಳಿರಾ! ಈಗ ನನ್ನ ಬಾಣಗಳು ನಿಮ್ಮ ಪ್ರಾಣಗಳನ್ನು ಕುಡಿದು ಬಿಡುವವು.’’ ಆಗ ಕ್ರೋಧಗೊಂಡು ಹಾವಿನಂತೆ ಬುಸುಗುಟ್ಟುತ್ತಾ, ಶತ್ರು ನಾಶಕನಾದ ಲಕ್ಷ್ಮಣನು ಬಾಣವೊಂದನ್ನು ಹೂಡಿ ರಾಕ್ಷಸೇಂದ್ರನಾದ ಇಂದ್ರಜಿತನ ಕಡೆಗೆ ಎಸೆದನು. ಇತ್ತ ಇಂದ್ರಜಿತನೂ ಕೂಡ ಸಿಟ್ಟಿನಿಂದ ಕೆಂಪಾದ ಕಣ್ಣುಗಳಿಂದ ಲಕ್ಷ್ಮಣನನ್ನು ನೋಡಿದನು. ॥26-27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಶಕ್ರಾಶನಿಸಮಸ್ಪರ್ಶೈರ್ಲಕ್ಷ್ಮಣೇನಾಹತಃ ಶರೈಃ ।</p>
<p class="Shlok">ಮುಹೂರ್ತಮಭವನ್ಮೂಢಃ ಪುನಃ ಪ್ರತ್ಯಾಹೃತೇಂದ್ರಿಯಃ ॥ </p>
<p class="Shlok-Number">(ಶ್ಲೋಕ-29)</p>
<p class="Shlok">ದದರ್ಶಾವಸ್ಥಿತಂ ವೀರಂ ವೀರೋ ದಶರಥಾತ್ಮಜಮ್ ।</p>
<p class="Shlok">ಸೋಽಭಿಚಕ್ರಾಮ ಸೌಮಿತ್ರಿಂ ಕ್ರೋಧಸಂರಕ್ತಲೋಚನಃ ॥</p>
<p class="Text">ಲಕ್ಷ್ಮಣನು ಬಿಟ್ಟಿರುವ ಇಂದ್ರನ ವಜ್ರಾಯುಧದಂತೆ ಮಹಾ ಕಠೋರ ಬಾಣದ ಹೊಡೆತಕ್ಕೆ ಇಂದ್ರಜಿತನು ಒಂದು ಮುಹೂರ್ತಕಾಲದವರೆಗೆ ನಿಃಶ್ಚೇಷ್ಟಿತನಾದನು. ಮತ್ತೆ ಎಚ್ಚರಗೊಂಡು ಎದುರಿಗೆ ನಿಂತಿದ್ದ ದಶರಥನಂದನ ವೀರವರ ಲಕ್ಷ್ಮಣನನ್ನು ನೋಡಿದನು. ಅವನನ್ನು ನೋಡಿ ಆ ರಾಕ್ಷಸನು ಕೋಪದಿಂದ ಕೆಂಪಾದ ಕಣ್ಣುಗಳಿಂದ ಅವನೆಡೆಗೆ ಧಾವಿಸಿದನು. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಶರಾಂಧನುಷಿ ಸಂಧಾಯ ಲಕ್ಷ್ಮಣಂ ಚೇದಮಬ್ರವೀತ್ ।</p>
<p class="Shlok">ಯದಿ ತೇ ಪ್ರಥಮೇ ಯುದ್ಧೇ ನ ದೃಷ್ಟೋ ಮೇ ಪರಾಕ್ರಮಃ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಅದ್ಯ ತ್ವಾಂ ದರ್ಶಯಿಷ್ಯಾಮಿ ತಿಷ್ಠೇದಾನೀಂ ವ್ಯವಸ್ಥಿತಃ ।</p>
<p class="Shlok">ಇತ್ಯುಕ್ತ್ವಾ ಸಪ್ತಭಿರ್ಬಾಣೈರಭಿವಿವ್ಯಾಧ ಲಕ್ಷ್ಮಣಮ್ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ದಶಭಿಶ್ಚ ಹನೂಮಂತಂ ತೀಕ್ಷ್ಣಧಾರೈಃ ಶರೋತ್ತಮೈಃ ।</p>
<p class="Shlok">ತತಃ ಶರಶತೇನೈವ ಸಂಪ್ರಯುಕ್ತೇನ ವೀರ್ಯವಾನ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಕ್ರೋಧದ್ವಿಗುಣಸಂರಬ್ಧೋ ನಿರ್ಭಿಭೇದ ವಿಭೀಷಣಮ್ ।</p>
<p class="Shlok">ಲಕ್ಷ್ಮಣೋಽಪಿ ತಥಾ ಶತ್ರುಂ ಶರವರ್ಷೈರವಾಕಿರತ್ ॥ </p>
<p class="Text">ತನ್ನ ಧನುಸ್ಸಿಗೆ ಬಾಣವನ್ನು ಹೂಡಿ ಲಕ್ಷ್ಮಣನನ್ನು ಕುರಿತು ‘‘ಒಂದು ವೇಳೆ ನಿನಗೆ ಮೊದಲನೆಯ ಯುದ್ಧದಲ್ಲಿ ನನ್ನ ಪರಾಕ್ರಮವು ಕಂಡು ಬರಲಿಲ್ಲವಾದರೆ ಈಗ ನಿನಗೆ ತೋರಿಸುವೆನು. ನೀನು ಸರಿಯಾಗಿ ನಿಲ್ಲು’’ ಹೀಗೆಂದು ಹೇಳಿ ಏಳು ಬಾಣಗಳಿಂದ ಲಕ್ಷ್ಮಣನನ್ನು ಹೊಡೆದನು. ಚೂಪಾದ ಅಲಗುಳ್ಳ ಉತ್ತಮವಾದ ಹತ್ತು ಬಾಣಗಳಿಂದ ಹನುಮಂತನನ್ನು ಹೊಡೆದನು. ಅನಂತರ ಪರಾಕ್ರಮಶಾಲಿಯಾದ ಅವನು ಕೋಪದಿಂದ ಇಮ್ಮಡಿಯಾಗಿ ಕೆರಳಿದವನಾಗಿ ಒಂದು ನೂರು ಬಾಣಗಳಿಂದ ವಿಭೀಷಣನನ್ನು ಹೊಡೆದನು. ಇತ್ತ ಲಕ್ಷ್ಮಣನೂ ಕೂಡ ಹಾಗೆಯೇ ಶತ್ರುವನ್ನು ಬಾಣದ ಮಳೆಯಿಂದ ಆವರಿಸಿ ಬಿಟ್ಟನು. ॥30-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ತಸ್ಯ ಬಾಣೈಃ ಸುಸಂವಿದ್ಧಂ ಕವಚಂ ಕಾಂಚನಪ್ರಭಮ್ ।</p>
<p class="Shlok">ವ್ಯಶೀರ್ಯತ ರಥೋಪಸ್ಥೇ ತಿಲಶಃ ಪತಿತಂ ಭುವಿ ॥</p>
<p class="Text">ಅವನ ಬಾಣಗಳಿಂದ ಮೇಘನಾದನ ಚಿನ್ನದಂತೆ ಹೊಳೆಯುತ್ತಿದ್ದ ಹಾಗೂ ಚೆನ್ನಾಗಿ ತೊಟ್ಟಿದ್ದ ಕವಚವು ಪುಡಿ-ಪುಡಿಯಾಗಿ ರಥದ ಒಳಗೆ ಬಿದ್ದು, ಬಳಿಕ ಅಲ್ಲಿಂದ ಭೂಮಿಗೆ ಬಿದ್ದು ಹೋಯಿತು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ತತಃ ಶರಸಹಸ್ರೇಣ ಸಂಕ್ರುದ್ಧೋ ರಾವಣಾತ್ಮಜಃ ।</p>
<p class="Shlok">ಬಿಭೇದ ಸಮರೇ ವೀರಂ ಲಕ್ಷ್ಮಣಂ ಭೀಮವಿಕ್ರಮಮ್ ॥</p>
<p class="Text">ಆಗ ರಾವಣಕುಮಾರ ಇಂದ್ರಜಿತನು ಸಂಗ್ರಾಮದಲ್ಲಿ ಅತ್ಯಂತ ಕ್ರೋಧಿತನಾಗಿ ಮಹಾಪರಾಕ್ರಮಿ ಲಕ್ಷ್ಮಣನನ್ನು ಸಾವಿರಾರು ಬಾಣಗಳಿಂದ ಹೊಡೆದನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ವ್ಯಶೀರ್ಯತಾಪತದ್ದಿವ್ಯಂ ಕವಚಂ ಲಕ್ಷ್ಮಣಸ್ಯ ಚ ।</p>
<p class="Shlok">ಕೃತಪ್ರತಿಕೃತಾನೋನ್ಯಂ ಬಭೂವತುರಭಿದ್ರುತೌ ॥</p>
<p class="Text">ಇದರಿಂದ ಲಕ್ಷ್ಮಣನ ದಿವ್ಯ ಕವಚವು ಹರಿದು ಬಿದ್ದುಹೋಯಿತು. ಈ ಪ್ರಕಾರ ಮುನ್ನುಗಿದ್ದ ಇಬ್ಬರೂ ಒಬ್ಬರಿಗೊಬ್ಬರು ಪ್ರತೀಕಾರ ಮಾಡುತ್ತಾ ಪರಸ್ಪರ ಯುದ್ಧ ಮಾಡತೊಡಗಿದರು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಅಭೀಕ್ಷ್ಣಂ ನಿಃಶ್ವಸಂತೌ ತೌ ಯುಧ್ಯೇತಾಂ ತುಮುಲಂ ಪುನಃ ।</p>
<p class="Shlok">ಶರಸಂವೃತಸರ್ವಾಂಗೌ ಸರ್ವತೋ ರುಧಿರೋಕ್ಷಿತೌ ॥ </p>
<p class="Shlok-Number">(ಶ್ಲೋಕ-38)</p>
<p class="Shlok">ಸುದೀರ್ಘಕಾಲಂ ತೌ ವೀರಾವನ್ಯೋನ್ಯಂ ನಿಶಿತೈಃ ಶರೈಃ ।</p>
<p class="Shlok">ಅಯುಧ್ಯೇತಾಂ ಮಹಾಸತ್ತ್ವೌ ಜಯಾಜಯವಿವರ್ಜಿತೌ ॥</p>
<p class="Text">ಅವರಿಬ್ಬರೂ ನಿಟ್ಟುಸಿರುಬಿಡುತ್ತಾ ಘನವಾದ ಯುದ್ಧ ಮಾಡಿದರು. ಮೈಯಲೆಲ್ಲ ಬಾಣಗಳು ಚುಚ್ಚಿಕೊಂಡವರಾಗಿ ಎಲ್ಲೆಲ್ಲಿಯೂ ರಕ್ತದಿಂದ ತೊಯ್ದು ಹೋದವರಾಗಿ, ಬಹು ದೀರ್ಘಕಾಲದ ವರೆಗೆ ಬಲಶಾಲಿಗಳಾದ ಆ ವೀರರು ಪರಸ್ಪರ ಹರಿತವಾದ ಬಾಣಗಳಿಂದ ಕಾದಾಡುತ್ತಾ, ಜಯ ಪರಾಜಯ ಗಳಿಗೆ ಹೋರಾಡುತ್ತಿದ್ದರು. ॥37-38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಏತಸ್ಮಿನ್ಮಂತರೇ ವೀರೋ ಲಕ್ಷ್ಮಣಃ ಪಂಚಭಿಃ ಶರೈಃ ।</p>
<p class="Shlok">ರಾವಣೇಃ ಸಾರಥಿಂ ಸಾಶ್ವಂ ರಥಂ ಚ ಸಮಚೂರ್ಣಯತ್ ॥</p>
<p class="Text">ಈ ನಡುವೆ ವೀರನಾದ ಲಕ್ಷ್ಮಣನು ಐದು ಬಾಣಗಳಿಂದ ರಾವಣಪುತ್ರನ ರಥ, ಕುದುರೆ, ಸಾರಥಿ ಎಲ್ಲವನ್ನು ಪುಡಿ ಮಾಡಿದನು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಚಿಚ್ಛೇದ ಕಾರ್ಮುಕಂ ತಸ್ಯ ದರ್ಶಯನ್ಹಸ್ತಲಾಘವಮ್ ।</p>
<p class="Shlok">ಸೋಽನ್ಯತ್ತು ಕಾರ್ಮುಕಂ ಭದ್ರಂ ಸಜ್ಯಂ ಚಕ್ರೇ ತ್ವರಾನ್ವಿತಃ ॥</p>
<p class="Text">ತನ್ನ ಕೈಚಳಕವನ್ನು ಪ್ರದರ್ಶಿಸುತ್ತಾ ಇಂದ್ರಜಿತನ ಧನುಸ್ಸನ್ನು ಕತ್ತರಿಸಿಬಿಟ್ಟನು. ಆಗ ಅವನು ಬೇಗನೇ ಬೇರೊಂದು ಗಟ್ಟಿಯಾದ ಬಿಲ್ಲನ್ನು ಸಿದ್ಧಗೊಳಿಸಿ ಕೊಂಡನು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ತಚ್ಚಾಪಮಪಿ ಚಿಚ್ಛೇದ ಲಕ್ಷ್ಮಣಸ್ತ್ರಿಭಿರಾಶುಗೈಃ ।</p>
<p class="Shlok">ತಮೇವ ಛಿನ್ನಧನ್ವಾನಂ ವಿವ್ಯಾಧಾನೇಕಸಾಯಕೈಃ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಪುನರನ್ಯತ್ಸ ಮಾದಾಯ ಕಾರ್ಮುಕಂ ಭೀಮವಿಕ್ರಮಃ ।</p>
<p class="Shlok">ಇಂದ್ರಜಿಲ್ಲಕ್ಷ್ಮಣಂ ಬಾಣೈಃ ಶಿತೈರಾದಿತ್ಯಸನ್ನಿಭೈಃ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಬಿಭೇದ ವಾನರಾನ್ಸರ್ವಾನ್ಬಾಣೈರಾಪೂರಯಂದಿಶಃ ।</p>
<p class="Shlok">ತತ ಐಂದ್ರಂ ಸಮಾದಾಯ ಲಕ್ಷ್ಮಣೋ ರಾವಣಿಂ ಪ್ರತಿ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಸಂಧಾಯಾಕೃಷ್ಯ ಕರ್ಣಾಂತಂ ಕಾರ್ಮುಕಂ ದೃಢನಿಷ್ಠುರಮ್ ।</p>
<p class="Shlok">ಉವಾಚ ಲಕ್ಷಣೋ ವೀರಃ ಸ್ಮರನ್ ರಾಮಪದಾಂಬುಜಮ್ ॥</p>
<p class="Text">ಲಕ್ಷ್ಮಣನು ಆ ಬಿಲ್ಲನ್ನೂ ಕೂಡ ವೇಗವಾದ ಮೂರು ಬಾಣಗಳಿಂದ ತುಂಡರಿಸಿ, ಧನುಷ್ಯಹೀನ ನಾದ ಆ ರಾಕ್ಷಸನನ್ನೂ ಅನೇಕ ಬಾಣಗಳಿಂದ ಹೊಡೆದನು. ಮತ್ತೆ ಭಯಂಕರವಾದ ಪರಾಕ್ರಮವುಳ್ಳ ಇಂದ್ರಜಿತನು ಬೇರೊಂದು ಬಿಲ್ಲನ್ನು ಹಿಡಿದುಕೊಂಡು ಸೂರ್ಯನಂತೆ ಹೊಳೆಯುವ ಹರಿತವಾದ ಬಾಣಗಳಿಂದ ಲಕ್ಷ್ಮಣನನ್ನೂ, ಎಲ್ಲ ಕಪಿಗಳನ್ನೂ ಹೊಡೆಯುತ್ತಾ, ಎಲ ದಿಕ್ಕುಗಳನ್ನು ಬಾಣಗಳಿಂದ ತುಂಬಿದನು. ಆಗ ವೀರವರನಾದ ಲಕ್ಷ್ಮಣನು ಇಂದ್ರಜಿತನನ್ನು ಕುರಿತು ಐಂದ್ರಾಸವನ್ನು ತೆಗೆದುಕೊಂಡು ಗಟ್ಟಿಮುಟ್ಟಾದ ಬಿಲ್ಲಿಗೆ ಜೋಡಿಸಿ, ಗುರಿಯಿಟ್ಟು ಆಕರ್ಣಾಂತವಾಗಿ ಸೆಳೆದು, ಶ್ರೀರಾಮನ ಪಾದಾರವಿಂದಗಳನ್ನು ನೆನೆಯುತ್ತಾ ಹೀಗೆಂದನು ॥41-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಧರ್ಮಾತ್ಮಾ ಸತ್ಯಸಂಧಶ್ಚ ರಾಮೋ ದಾಶರಥಿರ್ಯದಿ ।</p>
<p class="Shlok">ತ್ರಿಲೋಕ್ಯಾಮಪ್ರತಿದ್ವಂದ್ವಸ್ತದೇನಂ ಜಹಿ ರಾವಣಿಮ್ ॥</p>
<p class="Text">‘‘ದಶರಥನಂದನ ಭಗವಾನ್ ಶ್ರೀರಾಮನು ಧರ್ಮಾತ್ಮನೂ, ಸತ್ಯಸಂಧನೂ, ಮೂರು ಲೋಕಗಳಲ್ಲಿ ಎದು ರಾಳಿಯಿಲ್ಲದವನೂ ಆಗಿದ್ದರೆ ಎಲೈ ಬಾಣವೆ! ನೀನು ಈ ರಾವಣಪುತ್ರನನ್ನು ಕೊಂದುಬಿಡು.’’ ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಇತ್ಯುಕ್ತ್ವಾ ಬಾಣಮಾಕರ್ಣಾದ್ವಿಕೃಷ್ಯ ತಮಜಿಹ್ಮಗಮ್ ।</p>
<p class="Shlok">ಲಕ್ಷ್ಮಣಃ ಸಮರೇ ವೀರಃ ಸಸರ್ಜೇಂದ್ರಜಿತಂ ಪ್ರತಿ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಸ ಶರಃ ಸಶಿರಸ್ತ್ರಾಣಂ ಶ್ರೀಮಜ್ಜ್ವಲಿತಕುಂಡಲಮ್ ।</p>
<p class="Shlok">ಪ್ರಮಥ್ಯೇಂದ್ರಜಿತಃ ಕಾಯಾತ್ಪಾತಯಾಮಾಸ ಭೂತಲೇ ॥</p>
<p class="Text">ಮಹಾವೀರನಾದ ಲಕ್ಷ್ಮಣನು ರಣರಂಗದಲ್ಲಿ ಹೀಗೆ ಹೇಳಿ ಸಾರ್ಥಕವಾದ, ಅಮೋಘವಾದ ಆ ಬಾಣವನ್ನು ಕಿವಿವರೆಗೆ ಸೆಳೆದು ಇಂದ್ರಜಿತ ನೆಡೆಗೆ ಪ್ರಯೋಗಿಸಿದನು. ಆ ಬಾಣವು ಹೊಳೆಯುತ್ತಿರುವ ಕರ್ಣಾ ಭರಣಗಳುಳ್ಳ ಹಾಗೂ ಶಿರದ ಮೇಲೆ ರಕ್ಷಾಕವಚವುಳ್ಳ ಇಂದ್ರಜಿತನ ಶಿರಸ್ಸನ್ನು ಶರೀರದಿಂದ ಬೇರ್ಪಡಿಸಿ ನೆಲದ ಮೇಲೆ ಕೆಡವಿಬಿಟ್ಟಿತು. ॥46-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ತತಃ ಪ್ರಮುದಿತಾ ದೇವಾಃ ಕೀರ್ತಯಂತೋ ರಘೂತ್ತಮಮ್ ।</p>
<p class="Shlok">ವವರ್ಷುಃ ಪುಷ್ಪವರ್ಷಾಣಿ ಸ್ತುವಂತಶ್ಚ ಮುಹುರ್ಮುಹುಃ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಜಹರ್ಷ ಶಕ್ರೋ ಭಗವಾನ್ಸಹ ದೇವೈರ್ಮಹರ್ಷಿಭಿಃ ।</p>
<p class="Shlok">ಆಕಾಶೇಪಿ ಚ ದೇವಾನಾಂ ಶುಶ್ರುವೇ ದುಂದುಭಿಸ್ವನಃ ॥</p>
<p class="Text">ಈ ಪ್ರಕಾರ ಮೇಘನಾದನು ಸತ್ತುಹೋದಾಗ ಸಂತುಷ್ಟರಾದ ದೇವತೆಗಳು ಶ್ರೀರಾಮಾನುಜನನ್ನು ಸ್ತುತಿಸುತ್ತಾ, ಮತ್ತೆ-ಮತ್ತೆ ಹೊಗಳುತ್ತಾ ಹೂವಿನ ಮಳೆಯನ್ನು ಸುರಿಸಿದರು. ಪೂಜ್ಯನಾದ ದೇವೇಂದ್ರನು ಋಷಿಗಳು ಹಾಗೂ ದೇವತೆಗಳೊಡಗೂಡಿ ಸಂತೋಷಗೊಂಡನು. ಆಗ ಆಕಾಶದಲ್ಲಿ ದೇವತೆಗಳು ಬಾರಿಸಿದ ನಗಾರಿಯ ಶಬ್ದವು ಎಲ್ಲೆಡೆ ಕೇಳಿಸ ತೊಡಗಿತು. ॥48-49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ವಿಮಲಂ ಗಗನಂ ಚಾಸೀತ್ಸ್ಥಿರಾಭೂದ್ವಿಶ್ವಧಾರಿಣೀ ।</p>
<p class="Shlok">ನಿಹತಂ ರಾವಣಿಂ ದೃಷ್ಟ್ವಾ ಜಯಜಲ್ಪಸಮನ್ವಿತಃ ॥</p>
<p class="Text">ಲಕ್ಷ್ಮಣನ ಈ ದುಷ್ಕರವಾದ ಕಾರ್ಯವನ್ನು ನೋಡಿ ಎಲ್ಲೆಡೆ ಜಯ-ಜಯಕಾರ ಧ್ವನಿಯು ತುಂಬಿಹೋಯಿತು. ಆಕಾಶವು ನಿರ್ಮಲವಾಯಿತು. ಜಗದ್ಧಾತ್ರಿ ಧರಣಿ ದೇವಿಯು ಸ್ಥಿರವಾದಳು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಗತಶ್ರಮಃ ಸ ಸೌಮಿತ್ರಿಃ ಶಂಖಮಾಪೂರಯದ್ರಣೇ ।</p>
<p class="Shlok">ಸಿಂಹನಾದಂ ತತಃ ಕೃತ್ವಾ ಜ್ಯಾಶಬ್ದಮಕರೋದ್ವಿಭುಃ ॥ </p>
<p class="Text">ಲಕ್ಷ್ಮಣನು ಶ್ರಮರಹಿತನಾದಾಗ ಅವನು ಶಂಖವನ್ನೂದಿದನು. ಆ ಧ್ವನಿಯು ರಣರಂಗದಲ್ಲೆಲ್ಲ ತುಂಬಿ ಹೋಯಿತು. ಅನಂತರ ಸಿಂಹನಾದ ಮಾಡುತ್ತಾ ಧನುಷ್ಟಂಕಾರ ಮಾಡಿದನು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತೇನ ನಾದೇನ ಸಂಹೃಷ್ಟಾ ವಾನರಾಶ್ಚ ಗತಶ್ರಮಾಃ ।</p>
<p class="Shlok">ವಾನರೇಂದ್ರೈಶ್ಚ ಸಹಿತಃ ಸ್ತುವದ್ಭಿರ್ಹೃಷ್ಟಮಾನಸೈಃ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಲಕ್ಷ್ಮಣಃ ಪರಿತುಷ್ಟಾತ್ಮಾ ದದರ್ಶಾಭ್ಯೇತ್ಯ ರಾಘವಮ್ ।</p>
<p class="Shlok">ಹನೂಮದ್ರಾಕ್ಷಸಾಭ್ಯಾಂ ಚ ಸಹಿತೋ ವಿನಯಾನ್ವಿತಃ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ವವಂದೇ ಭ್ರಾತರಂ ರಾಮಂ ಜ್ಯೇಷ್ಠಂ ನಾರಾಯಣಂ ವಿಭುಮ್ ।</p>
<p class="Shlok">ತ್ವತ್ಪ್ರಸಾದಾದ್ರಘುಶ್ರೇಷ್ಠ ಹತೋ ರಾವಣಿರಾಹವೇ ॥ </p>
<p class="Text">ಆ ಸಿಂಹನಾದದಿಂದ ಎಲ್ಲ ವಾನರ ಸಮೂಹವು ಹೆಚ್ಚಿನ ಆನಂದಿತರಾಗಿ ಎಲ್ಲ ಆಯಾಸವನ್ನು ಕಳೆದುಕೊಂಡರು. ಮತ್ತೆ ಪ್ರಸನ್ನಚಿತ್ತರಾದ ವಾನರರಿಂದ ಹೊಗಳಿಸಿಕೊಂಡ ಲಕ್ಷ್ಮಣನು ಆತ್ಮಸಂತೋಷ ಯುಕ್ತನಾಗಿ, ವಿನಯದಿಂದ ಕೂಡಿ, ವಿಭೀಷಣ, ಹನುಮಂತ ಇವರೊಡನೆ ಹೊರಟು ಬಂದು ಶ್ರೀರಾಮನನ್ನು ಕಂಡನು. ಹಿರಿಯನೂ, ವ್ಯಾಪಕನೂ, ಸಾಕ್ಷಾತ್ ನಾರಾಯಣ ಸ್ವರೂಪನಾದ ಅಣ್ಣನಾದ ಭಗವಾನ್ ಶ್ರೀರಾಮಚಂದ್ರನಿಗೆ ನಮಸ್ಕರಿಸಿ ಹೀಗೆಂದನು ‘‘ಅಣ್ಣಾ ರಘುಶ್ರೇಷ್ಠನೆ! ನಿನ್ನ ಅನುಗ್ರಹದ ಬಲದಿಂದ ಇಂದ್ರಜಿತನು ಯುದ್ಧದಲ್ಲಿ ಹತನಾದನು.’’ ॥52-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಶ್ರುತ್ವಾ ತಲ್ಲಕ್ಷ್ಮಣಾದ್ಭಕ್ತ್ಯಾ ತಮಾಲಿಂಗ್ಯ ರಘೂತ್ತಮಃ ।</p>
<p class="Shlok">ಮೂರ್ಧ್ನ್ಯ ವಘ್ರಾಯ ಮುದಿತಃ ಸಸ್ನೇಹಮಿದಮಬ್ರವೀತ್ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಸಾಧು ಲಕ್ಷ್ಮಣ ತುಷ್ಟೋಽಸ್ಮಿ ಕರ್ಮ ತೇ ದುಷ್ಕರಂ ಕೃತಮ್ ।</p>
<p class="Shlok">ಮೇಘನಾದಸ್ಯ ನಿಧನೇ ಜಿತಂ ಸರ್ವಮರಿಂದಮ ॥</p>
<p class="Text">ಲಕ್ಷ್ಮಣನ ಈ ಭಕ್ತಿಮಯ ಮಾತನ್ನು ಕೇಳಿದ ಶ್ರೀರಘು ನಾಥನು ಹೆಚ್ಚಿನ ಸಂತೋಷದಿಂದ ಕೂಡಿ ಅವನನ್ನು ಆಲಿಂಗಿಸಿಕೊಂಡು, ನೆತ್ತಿಯನ್ನು ಆಘ್ರಾಣಿಸಿ ಪ್ರೇಮದಿಂದ ಹೀಗೆಂದನು ‘‘ತಮ್ಮ ಲಕ್ಷ್ಮಣಾ! ನೀನು ಧನ್ಯನಾಗಿರುವೆ. ನಿನ್ನ ಈ ಕಾರ್ಯದಿಂದ ನಾನು ಬಹಳ ಸಂತೋಷಗೊಂಡಿರುವೆ. ಇಂದು ನೀನು ಬಹಳ ದುಸ್ಸಾಧ್ಯವಾದ ಕಾರ್ಯವನ್ನು ಮಾಡಿರುವೆ. ಶತ್ರುನಾಶಕನೆ! ಈ ಇಂದ್ರಜಿತನನ್ನು ಕೊಂದದ್ದರಿಂದ ನಾವು ಎಲ್ಲರನ್ನು ಗೆದ್ದಂತಾಗಿದೆ. ॥55-56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಅಹೋರಾತ್ರೈಸ್ತ್ರಿಭಿರ್ವೀರಃ ಕಥಂಚಿದ್ವಿನಿಪಾತಿತಃ ।</p>
<p class="Shlok">ನಿಃಸಪತ್ನಃ ಕೃತೋಸ್ಮ್ಯದ್ಯ ನಿರ್ಯಾಸ್ಯತಿ ಹಿ ರಾವಣಃ ॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಪುತ್ರಶೋಕಾನ್ಮಯಾ ಯೋದ್ಧುಂ ತಂ ಹನಿಷ್ಯಾಮಿ ರಾವಣಮ್ ॥</p>
<p class="Text">ನೀನು ಮೂರು ಹಗಲು-ಮೂರು ರಾತ್ರಿಗಳ ಕಾಲ ನಿರಂತರ ಯುದ್ಧ ಮಾಡಿ ಆ ಮಹಾವೀರನನ್ನು ಹೇಗೋ ಕಷ್ಟದಿಂದ ಕೊಂದಿರುವೆ. ಈಗ ನಾನು ಶತ್ರುರಹಿತನಾದೆನು. ಇನ್ನು ಮುಂದೆ ಪುತ್ರಶೋಕದಿಂದ ಕೂಡಿದ ರಾವಣನು ನನ್ನೊಡನೆ ಯುದ್ಧ ಮಾಡಲು ಬರುವನು. ಅವನನ್ನು ನಾನು ಕೊಂದು ಬಿಡುವೆನು.’’ ॥57-58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಮೇಘನಾದಂ ಹತಂ ಶ್ರುತ್ವಾ ಲಕ್ಷ್ಮಣೇನ ಮಹಾಬಲಮ್ ।</p>
<p class="Shlok">ರಾವಣಃ ಪತಿತೋ ಭೂಮೌ ಮೂರ್ಚ್ಛಿತಃ ಪುನರುತ್ಥಿತಃ ।</p>
<p class="Shlok">ವಿಲಲಾಪಾತಿದೀನಾತ್ಮಾ ಪುತ್ರಶೋಕೇನ ರಾವಣಃ ॥</p>
<p class="Text">ಮೇಘನಾದ(ಇಂದ್ರಜಿತು)ನು ಲಕ್ಷ್ಮಣನಿಂದ ಹತನಾದ ವಾರ್ತೆಯನ್ನು ಕೇಳಿ ರಾವಣನು ಮೂರ್ಛಿತನಾಗಿ ನೆಲಕ್ಕೆ ಉರುಳಿದನು. ಮತ್ತೆ ಮೂರ್ಛೆ ತಳೆದು ಪುತ್ರಶೋಕದಿಂದ ಅತ್ಯಂತ ದೀನನಾಗಿ ವಿಲಾಪಿಸಿದನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಪುತ್ರಸ್ಯ ಗುಣಕರ್ಮಾಣಿ ಸಂಸ್ಮರನ್ಪರ್ಯದೇವಯತ್ ।</p>
<p class="Shlok">ಅದ್ಯ ದೇವಗಣಾಃ ಸರ್ವೇ ಲೋಕಪಾಲಾ ಮಹರ್ಷಯಃ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಹತಮಿಂದ್ರಜಿತಂ ಜ್ಞಾತ್ವಾ ಸುಖಂ ಸ್ವಪ್ಸ್ಯಂತಿ ನಿರ್ಭಯಾಃ ।</p>
<p class="Shlok">ಇತ್ಯಾದಿ ಬಹುಶಃ ಪುತ್ರಲಾಲಸೋ ವಿಲಲಾಪ ಹ ॥ </p>
<p class="Text">ಮಗನ ಗುಣಗಳನ್ನೂ, ಸಾಹಸಗಳನ್ನೂ ನೆನೆ-ನೆನೆದು ಅಳತೊಡಗಿದನು. ‘‘ಇನ್ನು ಮುಂದೆ ಎಲ್ಲ ದೇವತೆಗಳೂ, ಲೋಕಪಾಲರೂ, ಮಹರ್ಷಿಗಳೂ ಇಂದ್ರಜಿತನು ಸತ್ತಸುದ್ದಿಯನ್ನು ಕೇಳಿ ನಿರ್ಭಯರಾಗಿ ಸುಖವಾಗಿ ನಿದ್ರಿಸುವರು.’’ ಈ ಪ್ರಕಾರ ಪುತ್ರಪ್ರೇಮದಿಂದ ಅವನು ಅನೇಕ ರೀತಿಯಿಂದ ವಿಲಾಪಿಸತೊಡಗಿದನು. ॥60-61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ತತಃ ಪರಮಸಂಕ್ರುದ್ಧೋ ರಾವಣೋ ರಾಕ್ಷಸಾಧಿಪಃ ।</p>
<p class="Shlok">ಉವಾಚ ರಾಕ್ಷಸಾನ್ಸರ್ವಾನ್ನಿನಾಶಯಿಷುರಾಹವೇ ॥</p>
<p class="Text">ಅನಂತರ ಬಹಳವಾಗಿ ಸಿಟ್ಟಿಗೆದ್ದ ರಾಕ್ಷಸಾಧಿಪತಿ ರಾವಣನು ಯುದ್ಧದಲ್ಲಿ ಸಮಸ್ತ ಶತ್ರುಗಳನ್ನು ನಾಶಗೊಳಿಸಿಬಿಡುವ ಛಲದಿಂದ ಎಲ್ಲ ರಾಕ್ಷಸ ರೊಂದಿಗೆ ಯುದ್ಧ ಮಾಡಲು ಹೇಳಿದನು. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಸ ಪುತ್ರವಧಸಂತಪ್ತಃ ಶೂರಃ ಕೋಧವಶಂ ಗತಃ ।</p>
<p class="Shlok">ಸಂವೀಕ್ಷ್ಯ ರಾವಣೋ ಬುದ್ಧ್ಯಾ ಹಂತುಂ ಸೀತಾಂ ಪ್ರದುದ್ರುವೇ ॥</p>
<p class="Text">ಬಳಿಕ ಶೂರನಾದ ರಾವಣನು ಪುತ್ರವಧೆಯಿಂದ ದುಃಖಿತ ನಾಗಿ, ಕೋಪಕ್ಕೆ ವಶನಾಗಿ ಅದೇ ಬುದ್ಧಿಯಿಂದ ಆಲೋಚಿಸಿ, ಸೀತೆಯನ್ನು ಕೊಲ್ಲಲು ವೇಗವಾಗಿ ಧಾವಿಸಿದನು. (ಅರ್ಥಾತ್ ಶೋಕ ಹಾಗೂ ಕ್ರೋಧದ ಕಾರಣದಿಂದ ಅವನು ಇಂತಹ ನಿಂದ್ಯವಾದ ಕರ್ಮವನ್ನೂ ಕೂಡ ತನ್ನ ಕರ್ತವ್ಯವೆಂದು ತಿಳಿದುಕೊಂಡನು.) ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಖಡ್ಗಪಾಣಿಮಥಾಯಾಂತಂ ಕ್ರುದ್ಧಂ ದೃಷ್ಟ್ವಾ ದಶಾನನಮ್ ।</p>
<p class="Shlok">ರಾಕ್ಷಸೀಮಧ್ಯಗಾ ಸೀತಾ ಭಯಶೋಕಾಕುಲಾಭವತ್ ॥</p>
<p class="Text">ಖಡ್ಗವನ್ನೆತ್ತಿಕೊಂಡು ತನ್ನೆಡೆಗೆ ಬರುತ್ತಿರುವ ಕುಪಿತನಾದ ರಾವಣನನ್ನು ಕಂಡು ರಾಕ್ಷಸಿಯರ ನಡುವೆಯಿದ್ದ ಸೀತೆಯು ಭಯದಿಂದಲೂ, ದುಃಖದಿಂದಲೂ ವ್ಯಾಕುಲಚಿತ್ತಳಾದಳು. ॥64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಏತಸ್ಮಿನ್ನಂತರೇ ತಸ್ಯ ಸಚಿವೋ ಬುದ್ಧಿಮಾನ್ ಶುಚಿಃ ।</p>
<p class="Shlok">ಸುಪಾರ್ಶ್ವೋ ನಾಮ ಮೇಧಾವೀ ರಾವಣಂ ವಾಕ್ಯಮಬ್ರವೀತ್ ॥</p>
<p class="Shlok-Number">(ಶ್ಲೋಕ-66)</p>
<p class="Shlok">ನನು ನಾಮ ದಶಗ್ರೀವ ಸಾಕ್ಷಾದ್ವೈಶ್ರವಣಾನುಜಃ ।</p>
<p class="Shlok">ವೇದವಿದ್ಯಾವ್ರತಸ್ನಾತಃ ಸ್ವಕರ್ಮಪರಿನಿಷ್ಠಿತಃ ॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಅನೇಕಗುಣಸಂಪನ್ನಃ ಕಥಂ ಸ್ತ್ರೀವಧಮಿಚ್ಛಸಿ ।</p>
<p class="Shlok">ಅಸ್ಮಾಭಿಃ ಸಹಿತೋ ಯುದ್ಧೇ ಹತ್ವಾ ರಾಮಂ ಚ ಲಕ್ಷ್ಮಣಮ್ ।</p>
<p class="Shlok">ಪ್ರಾಪ್ಸ್ಯಸೇ ಜಾನಕೀಂ ಶೀಘ್ರಮಿತ್ಯುಕ್ತಃ ಸ ನ್ಯವರ್ತತ ॥ </p>
<p class="Text">ಇದೇ ಸಮಯದಲ್ಲಿ ಪರಮ ಬುದ್ಧಿವಂತನೂ, ಶುದ್ಧ ಹೃದಯವುಳ್ಳ, ವಿಚಾರವಂತನಾದ, ರಾವಣನ ಮಂತ್ರಿಯಾದ ಸುಪಾರ್ಶ್ವನೆಂಬುವನು ರಾವಣನಲ್ಲಿ ಹೇಳಿದನು ‘‘ಎಲೈ ದಶಕಂಠನೆ! ನೀನಾದರೋ ಕುಬೇರನ ತಮ್ಮನಾಗಿದ್ದು, ವೇದ ವಿದ್ಯೆಗಳನ್ನು ಕಲಿತು ನಿಷ್ಣಾತನಾಗಿರುವೆ. ನೀನು ಕರ್ಮಗಳಲ್ಲಿ ನಿಷ್ಠನಾಗಿದ್ದು, ಅನೇಕ ಗುಣಗಳಿಂದ ಕೂಡಿದವನಾಗಿರುವೆ. ಹೀಗಿರುವಾಗ ಸೀವಧೆಯನ್ನು ಹೇಗೆ ತಾನೇ ಮಾಡಲಿಚ್ಛಿಸುವೆ? ನಮ್ಮೆಲ್ಲರನ್ನು ಜೊತೆ ಗೂಡಿ ನೀನು ಯುದ್ಧದಲ್ಲಿ ರಾಮನನ್ನೂ, ಲಕ್ಷ್ಮಣನನ್ನೂಕೊಂದು ಬೇಗನೇ ಸೀತೆಯನ್ನು ಪಡೆದುಕೋ.’’ ಸುಪಾರ್ಶ್ವನ ಈ ಪ್ರಕಾರದ ಮಾತನ್ನು ಕೇಳಿ ರಾವಣನು ಮರಳಿದನು. ॥65-67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ತತೋ ದುರಾತ್ಮಾ ಸುಹೃದಾ ನಿವೇದಿತಂ </p>
<p class="Shlok">ವಚಃ ಸುಧರ್ಮ್ಯಂ ಪ್ರತಿಗೃಹ್ಯ ರಾವಣಃ ।</p>
<p class="Shlok">ಗೃಹಂ ಜಗಾಮಾಶು ಶುಚಾ ವಿಮೂಢಧೀಃ </p>
<p class="Shlok">ಪುನಃ ಸಭಾಂ ಚ ಪ್ರಯಯೌ ಸುಹೃದ್ವೃತಃ ॥</p>
<p class="Text">ಅನಂತರ ದುರಾತ್ಮನಾದ ರಾವಣನು ಸ್ನೇಹಿತನು ತಿಳಿಸಿದ ಧರ್ಮಬದ್ಧವಾದ ಒಳ್ಳೆಯ ಮಾತನ್ನು ಸ್ವೀಕರಿಸಿ ಬೇಗನೆ ಅರಮನೆಗೆ ಬಂದನು. ಮತ್ತೆ ಶೋಕದಿಂದ ದಿಕ್ಕುಗಾಣದೆ ಮರುದಿನ ತನ್ನ ಸ್ನೇಹಿತರೊಡನೆ ಮಂತ್ರಾಲೋಚನ ಸಭೆಯನ್ನು ಪ್ರವೇಶಿಸಿದನು. ॥68॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ನವಮಃ ಸರ್ಗಃ ॥9॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಒಂಭತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-10">ಹತ್ತನೆಯ ಸರ್ಗ</p>
<p class="description">ರಾವಣನ ಯಜ್ಞ ವಿಧ್ವಂಸ ಹಾಗೂ ಅವನು ಮಂದೋದರಿಗೆ ತಿಳಿಸಿ ಹೇಳುವುದು</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಸ ವಿಚಾರ್ಯ ಸಭಾಮಧ್ಯೆ ರಾಕ್ಷಸೈಃ ಸಹ ಮಂತ್ರಿಭಿಃ ।</p>
<p class="Shlok">ನಿರ್ಯಯೌ ಯೇವಶಿಷ್ಟಾಸ್ತೈ ರಾಕ್ಷಸೈಃ ಸಹ ರಾಘವಮ್ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಶಲಭಃ ಶಲಭೈರ್ಯುಕ್ತಃ ಪ್ರಜ್ವಲಂತಮಿವಾನಲಮ್ ।</p>
<p class="Shlok">ತತೋ ರಾಮೇಣ ನಿಹತಾಃ ಸರ್ವೇ ತೇ ರಾಕ್ಷಸಾ ಯುಧಿ ॥ </p>
<p class="Shlok-Number">(ಶ್ಲೋಕ-3)</p>
<p class="Shlok">ಸ್ವಯಂ ರಾಮೇಣ ನಿಹತಸ್ತೀಕ್ಷ್ಣಬಾಣೇನ ವಕ್ಷಸಿ ।</p>
<p class="Shlok">ವ್ಯಥಿತಸ್ತ್ವರಿತಂ ಲಂಕಾಂ ಪ್ರವಿವೇಶ ದಶಾನನಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ರಾವಣನು ಸಭೆಯಲ್ಲಿ ತನ್ನ ಮಂತ್ರಿಗಳೊಡನೆ ಸಮಾಲೋಚನೆ ನಡೆಸಿ, ದೀಪದ ಹುಳುವು ಬೇರೆ-ಬೇರೆ ಹುಳಗಳೊಂದಿಗೆ ಉರಿಯುವ ಬೆಂಕಿಯಲ್ಲಿ ಬೀಳುವಂತೆ, ಅಳಿದುಳಿದ ರಾಕ್ಷಸರನ್ನು ಜೊತೆ ಸೇರಿ ರಘುನಾಥನ ಬಳಿಗೆ ಯುದ್ಧಕ್ಕಾಗಿ ಹೊರಟನು. ಆದರೆ ಶ್ರೀರಾಮಚಂದ್ರನು ಎಲ್ಲ ರಾಕ್ಷಸರನ್ನು ಯುದ್ಧದಲ್ಲಿ ಕೊಂದುಬಿಟ್ಟನು. ರಾವಣನೂ ಕೂಡ ಭಗವಾನ್ ಶ್ರೀರಾಮನ ಹರಿತವಾದ ಬಾಣವು ಹೃದಯಕ್ಕೆ ತಗುಲಿ ಬಹಳ ನೋವುಂಟಾದ ಕಾರಣ ಬೇಗನೆ ಲಂಕೆಗೆ ಮರಳಿದನು. ॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ದೃಷ್ಟ್ವಾ ರಾಮಸ್ಯ ಬಹುಶಃ ಪೌರುಷಂ ಚಾಪ್ಯಮಾನುಷಮ್ ।</p>
<p class="Shlok">ರಾವಣೋ ಮಾರುತೇಶ್ಚೈವ ಶೀಘ್ರಂ ಶುಕ್ರಾಂತಿಕಂ ಯಯೌ ॥</p>
<p class="Text">ಭಗವಾನ್ ಶ್ರೀರಾಮನ ಮತ್ತು ಹನುಮಂತನ ಹೆಚ್ಚಿನ ಅತಿಮಾನುಷವಾದ ಪರಾಕ್ರಮವನ್ನು ಕಂಡು ರಾವಣನು ಅತಿ ಶೀಘ್ರವಾಗಿ ಶುಕ್ರಾಚಾರ್ಯರ ಬಳಿಗೆ ಹೋದನು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ನಮಸ್ಕೃತ್ಯ ದಶಗ್ರೀವಃ ಶುಕ್ರಂ ಪ್ರಾಂಜಲಿರಬ್ರವೀತ್ ।</p>
<p class="Shlok">ಭಗವನ್ ರಾಘವೇಣೈವಂ ಲಂಕಾ ರಾಕ್ಷಸಯೂಥಪೈಃ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ವಿನಾಶಿತಾ ಮಹಾದೈತ್ಯಾ ನಿಹತಾಃ ಪುತ್ರಬಾಂಧವಾಃ ।</p>
<p class="Shlok">ಕಥಂ ಮೇ ದಃಖಸಂದೋಹಸ್ತ್ವಯಿ ತಿಷ್ಠತಿ ಸದ್ಗುರೌ ॥</p>
<p class="Text">ಶುಕ್ರಾಚಾರ್ಯರಿಗೆ ನಮಸ್ಕರಿಸಿ ಕೈಮುಗಿದುಕೊಂಡು ರಾವಣನು ಇಂತೆಂದನು ‘‘ಪೂಜ್ಯರೇ! ರಾಮನು ಸಮಸ್ತ ಮಹಾದೈತ್ಯರನ್ನೂ, ರಾಕ್ಷಸ ಸೇನಾಪತಿಗಳೊಂದಿಗೆ ಲಂಕೆಯನ್ನು ನಾಶಗೊಳಿಸಿದನು. ನನ್ನ ಮಕ್ಕಳನ್ನೂ, ನೆಂಟರನ್ನೂ ಎಲ್ಲರನ್ನೂ ಕೊಂದುಬಿಟ್ಟನು. ನಿಮ್ಮಂತಹ ಸದ್ಗುರುಗಳು ಇರುವಾಗ ನಾನು ಇಂತಹ ದುಃಖವನ್ನು ಏಕೆ ನೋಡಬೇಕಾಗಿಬಂತು?’’ ॥5-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಇತಿ ವಿಜ್ಞಾಪಿತೋ ದೈತ್ಯಗುರುಃ ಪ್ರಾಹ ದಶಾನನಮ್ ।</p>
<p class="Shlok">ಹೋಮಂ ಕುರು ಪ್ರಯತ್ನೇನ ರಹಸಿ ತ್ವಂ ದಶಾನನ ॥</p>
<p class="Text">ರಾವಣನು ಈ ರೀತಿಯಾಗಿ ಪ್ರಾರ್ಥಿಸಿದಾಗ ದೈತ್ಯಗುರು ಶುಕ್ರಾಚಾರ್ಯರು ‘‘ಎಲೈ ದಶಾನನಾ! ನೀನು ಹೇಗಾದರೂ ಮಾಡಿಯಾವುದಾದರು ಏಕಾಂತ ಪ್ರದೇಶದಲ್ಲಿ ಒಂದು ಹೋಮವನ್ನು ಮಾಡು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಯದಿ ವಿನಘೋ ನ ಚೇದ್ಧೋಮೇ ತರ್ಹಿ ಹೋಮಾನಲೋತ್ಥಿತಃ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಮಹಾನ್ ರಥಶ್ಚ ವಾಹಾಶ್ಚ ಚಾಪತೂಣೀರಸಾಯಕಾಃ ।</p>
<p class="Shlok">ಸಂಭವಿಷ್ಯಂತಿ ತೈರ್ಯುಕ್ತಸ್ತ್ವ ಮಜೇಯೋ ಭವಿಷ್ಯಸಿ ॥</p>
<p class="Text">ಹೋಮದಲ್ಲಿ ವಿಘ್ನವುಬಾರದೆ ಪೂರ್ಣಗೊಂಡರೆ ಆ ಹೋಮಾಗ್ನಿಯಿಂದ ಒಂದು ಭಾರೀ ದೊಡ್ಡರಥ, ಕುದುರೆಗಳು, ಧನುಸ್ಸು, ಬಾಣ ಬತ್ತಳಿಕೆ ಇವುಗಳು ಉತ್ಪನ್ನವಾದಾವು. ಅವನ್ನು ಪಡೆದು ನೀನು ಅಜೇಯನಾಗುವಿ. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಗೃಹಾಣ ಮಂತ್ರಾನ್ಮದ್ದತ್ತಾನ್ ಗಚ್ಛ ಹೋಮಂ ಕುರು ದ್ರುತಮ್ ।</p>
<p class="Shlok">ಇತ್ಯುಕ್ತಸ್ತ್ವರಿತಂ ಗತ್ವಾ ರಾವಣೋ ರಾಕ್ಷಸಾಧಿಪಃ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಗುಹಾಂ ಪಾತಾಲಸದೃಶೀಂ ಮಂದಿರೇ ಸ್ವೇ ಚಕಾರ ಹ ।</p>
<p class="Shlok">ಲಂಕಾದ್ವಾರಕಪಾಟಾದಿ ಬದ್ಧ್ವಾ ಸರ್ವತ್ರ ಯತ್ನತಃ ॥</p>
<p class="Text">ಇಗೋ ನಾನು ಉಪದೇಶಿಸುವ ಮಂತ್ರವನ್ನು ಗ್ರಹಿಸು. ಬೇಗನೆ ಹೋಗಿ ಹೋಮವನ್ನು ಪ್ರಾರಂಭಿಸು ಎಂದು ಹೇಳಿದರು. ಶುಕ್ರಾಚಾರ್ಯರು ಈ ಪ್ರಕಾರ ಹೇಳಿದ್ದನ್ನು ಕೇಳಿ ರಾಕ್ಷಸಾಧಿಪ ರಾವಣನು ಅವಸರವಾಗಿ ಹೊರಟು ತನ್ನ ಅರಮನೆಯಲ್ಲಿಯೇ ಒಂದು ಪಾತಾಳದಂತಹ ಆಳವಾದ ಗುಹೆಯನ್ನು ಮಾಡಿಸಿದನು. ಎಚ್ಚರಿಕೆಯಿಂದ ಲಂಕೆಯ ಎಲ್ಲ ಮಹಾದ್ವಾರಗಳನ್ನು ಮುಚ್ಚಿಸಿ ಭದ್ರಪಡಿಸಿದನು. ॥10-11॥<span class="char-style-override-9"></span></p>
<p class="Shlok-Number">(ಶ್ಲೋಕ-12)</p>
<p class="Shlok">ಹೋಮದ್ರವ್ಯಾಣಿ ಸಂಪಾದ್ಯ ಯಾನ್ಯುಕ್ತಾನ್ಯಾಭಿಚಾರಿಕೇ ।</p>
<p class="Shlok">ಗುಹಾಂ ಪ್ರವಿಶ್ಯ ಚೈಕಾಂತೇ ಮೌನೀ ಹೋಮಂ ಪ್ರಚಕ್ರಮೇ ॥</p>
<p class="Text">ಆ ಗುಹೆಯಲ್ಲಿ ಹೊಕ್ಕು ಆಭಿಚಾರಿಕ ಶತ್ರುನಾಶಕವಾದ ಹೋಮಕ್ಕೆ ಬೇಕಾದ ಎಲ್ಲ ಪದಾರ್ಥಗಳನ್ನು ಕೂಡಿಸಿಕೊಂಡು ಏಕಾಂತದಲ್ಲಿ ಮೌನವನ್ನು ಧರಿಸಿ ಹೋಮವನ್ನು ಪ್ರಾರಂಭಿಸಿದನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಉತ್ಥಿತಂ ಧೂಮಮಾಲೋಕ್ಯ ಮಹಾಂತಂ ರಾವಣಾನುಜಃ ।</p>
<p class="Shlok">ರಾಮಾಯ ದರ್ಶಯಾಮಾಸ ಹೋಮಧೂಮಂ ಭಯಾಕುಲಃ ॥</p>
<p class="Text">ಆಗ ಮೇಲಕ್ಕೆದ್ದ ಭಾರೀ ಹೊಗೆಯನ್ನು ನೋಡಿ ವಿಭೀಷಣನು ಭಯಗೊಂಡು ಆ ಹೋಮದ ಹೊಗೆಯನ್ನು ಶ್ರೀರಾಮನಿಗೆ ತೋರಿಸಿದನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಪಶ್ಯ ರಾಮ ದಶಗ್ರೀವೋ ಹೋಮಂ ಕರ್ತುಂ ಸಮಾರಭತ್ ।</p>
<p class="Shlok">ಯದಿ ಹೋಮಃ ಸಮಾಪ್ತಃ ಸ್ಯಾತ್ತದಾಜೇಯೋ ಭವಿಷ್ಯತಿ ॥</p>
<p class="Text">‘‘ಹೇ ರಾಮಚಂದ್ರಾ! ನೋಡು, ರಾವಣನು ಹೋಮವನ್ನು ಮಾಡಲಾರಂಭಿಸಿದ್ದಾನೆ. ಈ ಹೋಮವು ನಿರ್ವಿಘ್ನವಾಗಿ ಪೂರ್ಣಗೊಂಡರೆ ಅವನು ಅಜೇಯನಾಗುವನು. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಅತೋ ವಿಘ್ನಾಯ ಹೋಮಸ್ಯ ಪ್ರೇಷಯಾಶು ಹರೀಶ್ವರಾನ್ ।</p>
<p class="Shlok">ತಥೇತಿ ರಾಮಃ ಸುಗ್ರೀವಸಮ್ಮತೇನಾಂಗದಂ ಕಪಿಮ್ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಹನೂಮತ್ಪ್ರಮುಖಾನ್ವೀರಾನಾದಿದೇಶ ಮಹಾಬಲಾನ್ </p>
<p class="Shlok">ಪ್ರಾಕಾರಂ ಲಂಘಯಿತ್ವಾ ತೇ ಗತ್ವಾ ರಾವಣಮಂದಿರಮ್ ॥</p>
<p class="Text">ಅದಕ್ಕಾಗಿ ಇದರಲ್ಲಿ ವಿಘ್ನವನ್ನೊಡ್ಡಲು ಬೇಗನೇ ಕಪಿಶ್ರೇಷ್ಠರನ್ನು ಕಳಿಸು’’ ಎಂದು ಹೇಳಿದನು. ಆಗ ಶ್ರೀರಾಮನು ಹಾಗೇ ಆಗಲೆಂದು ಹೇಳಿ, ಸುಗ್ರೀವನ ಅನುಮತಿಯಂತೆ ಅಂಗದ, ಹನುಮಂತನೇ ಮೊದಲಾದವರಿಗೆ ಅಪ್ಪಣೆ ಮಾಡಿದನು. ಅವರೆಲ್ಲರು ಲಂಕೆಯ ಕೋಟೆಯನ್ನು ನೆಗೆದು ರಾವಣನ ಅರಮನೆಗೆ ನುಗ್ಗಿದರು. ॥15-16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ದಶಕೋಟ್ಯಃ ಪ್ಲವಂಗಾನಾಂ ಗತ್ವಾ ಮಂದಿರರಕ್ಷಕಾನ್ ।</p>
<p class="Shlok">ಚೂರ್ಣಯಾಮಾಸುರಶ್ವಾಂಶ್ಚ ಗಜಾಂಶ್ಚ ನ್ಯಹನನ್ಕ್ಷಣಾತ್ ॥</p>
<p class="Text">ಹತ್ತು ಕೋಟಿ ಸಂಖ್ಯೆಯ ಆ ಕಪಿಗಳು ಅಲ್ಲಿದ್ದ ಅರಮನೆಯ ಕಾವಲುಗಾರರನ್ನು ಪುಡಿ ಮಾಡಿದರು. ಕ್ಷಣಮಾತ್ರದಲ್ಲಿ ಉಳಿದ ಆನೆ-ಕುದುರೆಗಳನ್ನು ಕೊಂದು ಹಾಕಿದರು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ತತಶ್ಚ ಸರಮಾ ನಾಮ ಪ್ರಭಾತೇ ಹಸ್ತಸಂಜ್ಞಯಾ ।</p>
<p class="Shlok">ವಿಭೀಷಣಸ್ಯ ಭಾರ್ಯಾ ಸಾ ಹೋಮಸ್ಥಾನಮಸೂಚಯತ್ ॥</p>
<p class="Text">(ಈ ಪ್ರಕಾರ ಲಂಕೆಯಲ್ಲಿ ರಾತ್ರಿಯಿಡೀ ಭಾರೀ ಗದ್ದಲ ನಡೆಯುತ್ತಿತ್ತು.) ಬೆಳಗಾಗುತ್ತಲೇ ವಿಭೀಷಣನ ಧರ್ಮಪತ್ನಿಯಾದ ಸರಮೆಯು ಕೈಸನ್ನೆಯಿಂದ ಹೋಮ ಮಾಡುವ ಜಾಗವನ್ನು ತೋರಿಸಿದಳು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಗುಹಾಪಿಧಾನಪಾಷಾಣಮಂಗದಃ ಪಾದಘಟ್ಟನೈಃ ।</p>
<p class="Shlok">ಚೂರ್ಣಯಿತ್ವಾ ಮಹಾಸತ್ತ್ವಃ ಪ್ರವಿವೇಶ ಮಹಾಗುಹಾಮ್ ॥</p>
<p class="Text">ಆಗ ಮಹಾಬಲಶಾಲಿಯಾದ ಅಂಗದನು ಗುಹೆಗೆ ಮುಚ್ಚಿದ್ದ ದೊಡ್ಡ ಬಂಡೆಯನ್ನು ಕಾಲಿನಿಂದ ಒದ್ದು ಪುಡಿ-ಪುಡಿ ಮಾಡಿ ಆ ಗುಹೆಯನ್ನು ಹೊಕ್ಕನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ದೃಷ್ಟ್ವಾ ದಶಾನನಂ ತತ್ರ ಮೀಲಿತಾಕ್ಷಂ ದೃಢಾಸನಮ್ ।</p>
<p class="Shlok">ತತೋಽಂಗದಾಜ್ಞಯಾ ಸರ್ವೇ ವಾನರಾ ವಿವಿಶುರ್ದ್ರುತಮ್ ॥</p>
<p class="Text">ಅಲ್ಲಿ ಕಣ್ಣು ಮುಚ್ಚಿಕೊಂಡು ದೃಢವಾದ ಆಸನದಲ್ಲಿ ಕುಳಿತಿರುವ ರಾವಣನನ್ನು ಕಂಡನು. ಅನಂತರ ಅಂಗದನ ಆಜ್ಞೆಯಂತೆ ಸಮಸ್ತ ವಾನರರು ಗುಹೆಯನ್ನು ಹೊಕ್ಕರು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ತತ್ರ ಕೋಲಾಹಲಂ ಚಕ್ರುಸ್ತಾಡಯಂತಶ್ಚ ಸೇವಕಾನ್ ।</p>
<p class="Shlok">ಸಂಭಾರಾಂಶ್ಚಿಕ್ಷಿಪುಸ್ತಸ್ಯ ಹೋಮಕುಂಡೇ ಸಮಂತತಃ ॥</p>
<p class="Text">ಗುಹೆಯಲ್ಲಿ ಪ್ರವೇಶಿಸಿ ರಾವಣನನ್ನು ಸುತ್ತುವರೆದು, ಸೇವಕರೆಲ್ಲರನ್ನು ಹೊಡೆಯುತ್ತಾ, ಭಾರೀ ಗಲಾಟೆಮಾಡಿದರು. ಅಲ್ಲಲ್ಲಿ ಇಟ್ಟಿದ್ದ ಹೋಮದ್ರವ್ಯವನ್ನೆಲ್ಲ ಎತ್ತಿ ಹೋಮಕುಂಡಕ್ಕೆ ಎಸೆದರು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಸ್ರುವಮಾಚ್ಛಿದ್ಯ ಹಸ್ತಾಚ್ಚ ರಾವಣಸ್ಯ ಬಲಾದ್ರುಷಾ ।</p>
<p class="Shlok">ತೇನೈವ ಸಂಜಘಾನಾಶು ಹನೂಮಾನ್ ಪ್ಲವಗಾಗ್ರಣೀಃ ॥</p>
<p class="Text">ವಾನರಾಗ್ರಣಿ ಹನುಮಂತನು ಕುಪಿತಗೊಂಡು ರಾವಣನ ಕೈಯಲ್ಲಿದ್ದ ಸ್ರುವ (ಹೋಮಮಾಡಲು ಉಪಯೋಗಿಸುವ ಸೌಟು) ವನ್ನು ಕಿತ್ತುಕೊಂಡು ಅದರಿಂದಲೇ ರಾವಣನಿಗೆ ಹೊಡೆಯ ತೊಡಗಿದನು. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಘ್ನಂತಿ ದಂತೈಶ್ಚ ಕಾಷ್ಠೈಶ್ಚ ವಾನರಾಸ್ತಮಿತಸ್ತತಃ ।</p>
<p class="Shlok">ನ ಜಹೌ ರಾವಣೋ ಧ್ಯಾನಂ ಹತೋಽಪಿ ವಿಜಿಗೀಷಯಾ ॥</p>
<p class="Text">ಉಳಿದ ವಾನರರು ಹಲ್ಲುಗಳಿಂದ, ಕೋಲುಗಳಿಂದ ಎಲ್ಲ ಕಡೆಗಳಿಂದ ರಾವಣನನ್ನು ಗಾಯ ಗೊಳಿಸಿದರು. ಆದರೂ ರಾಮನನ್ನು ಗೆಲ್ಲುವ ಸಂಕಲ್ಪವುಳ್ಳ ರಾವಣನು ಕಪಿಗಳ ಉಪದ್ರವದಿಂದ ವಿಚಲಿತನಾಗದೆ ಧ್ಯಾನವನ್ನು ಬಿಡಲಿಲ್ಲ. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಪ್ರವಿಶ್ಯಾಂತಃಪುರೇ ವೇಶ್ಮನ್ಯಂಗದೋ ವೇಗವತ್ತರಃ ।</p>
<p class="Shlok">ಸಮಾನಯತ್ಕೇಶಬಂಧೇ ಧೃತ್ವಾ ಮಂದೋದರೀಂ ಶುಭಾಮ್ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ರಾವಣಸ್ಯೈವ ಪುರತೋ ವಿಲಪಂತೀಮನಾಥವತ್ ।</p>
<p class="Shlok">ವಿದದಾರಾಂಗದಸ್ತಸ್ಯಾಃ ಕಂಚುಕಂ ರತ್ನಭೂಷಿತಮ್ ॥ </p>
<p class="Shlok-Number">(ಶ್ಲೋಕ-26)</p>
<p class="Shlok">ಮುಕ್ತಾ ವಿಮುಕ್ತಾಃ ಪತಿತಾಃ ಸಮಂತಾದ್ರತ್ನಸಂಚಯೈಃ ।</p>
<p class="Shlok">ಶ್ರೋಣಿಸೂತ್ರಂ ನಿಪತಿತಂ ತ್ರುಟಿತಂ ರತ್ನಚಿತ್ರಿತಮ್ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಕಟಿಪ್ರದೇಶಾದ್ವಿಸ್ರಸ್ತಾ ನೀವೀ ತಸ್ಯೈವ ಪಶ್ಯತಃ ।</p>
<p class="Shlok">ಭೂಷಣಾನಿ ಚ ಸರ್ವಾಣಿ ಪತಿತಾನಿ ಸಮಂತತಃ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ದೇವಗಂಧರ್ವಕನ್ಯಾಶ್ಚ ನೀತಾ ಹೃಷ್ಟೈಃ ಪ್ಲವಂಗಮೈಃ ।</p>
<p class="Shlok">ಮಂದೋದರೀ ರುರೋದಾಥ ರಾವಣಸ್ಯಾಗ್ರತೋ ಭೃಶಮ್ ॥</p>
<p class="Text">ವೇಗಶಾಲಿಯಾದ ಅಂಗದನು ರಾವಣನ ಅಂತಃಪುರವನ್ನು ಹೊಕ್ಕು ಶುಭಲಕ್ಷಣೆಯಾದ ಮಂದೋದರಿಯನ್ನು ಜಡೆ- ಮುಡಿಯನ್ನು ಹಿಡಿದು ಎಳೆದು ತಂದನು. ರಾವಣನ ಎದುರಿಗೇ ಅನಾಥಳಂತೆ ಅಳುತ್ತಿದ್ದ ಆಕೆಯ ರತ್ನಭೂಷಿತವಾದ ಕುಪ್ಪಸವನ್ನು ಹರಿದುಬಿಟ್ಟನು. ಅದರಲ್ಲಿ ಪೊಣಿಸಿದ ರತ್ನ-ಮುತ್ತುಗಳೆಲ್ಲ ಚೆಲ್ಲಾ-ಪಿಲ್ಲಿಯಾಗಿ ಹರಡಿಕೊಂಡವು. ಹಾಗೆಯೇ ಮಂದೋದರಿಯ ಸೊಂಟದ ಡಾಬು ಮತ್ತು ಇತರ ಆಭರಣಗಳೆಲ್ಲವೂ ಕಳಚಿಬಿದ್ದುವು. ಅದರಿಂದ ಉಟ್ಟ ಬಟ್ಟೆಯು ಜಾರಿತು. ಉಳಿದ ಕಪಿಗಳು ಇನ್ನೂ ಅನೇಕ ದೇವ ಗಂಧರ್ವ ಕನ್ಯೆಯರನ್ನು (ಅವರೆಲ್ಲ ರಾವಣನ ಪತ್ನಿಯರಾಗಿದ್ದರು) ಹಿಡಿದುಕೊಂಡು ಎಳೆದು ತಂದರು. ಮಂದೋದರಿಯು ರಾವಣನ ಮುಂದೆ ಅತ್ಯಂತ ದೀನಳಾಗಿ ವಿಲಾಪಿಸತೊಡಗಿದಳು. ॥24-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಕ್ರೋಶಂತೀ ಕರುಣಂ ದೀನಾ ಜಗಾದ ದಶಕಂಧರಮ್ ।</p>
<p class="Shlok">ನಿರ್ಲಜ್ಜೋಽಸಿ ಪರೈರೇವಂ ಕೇಶಪಾಶೇ ವಿಕೃಷ್ಯತೇ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಭಾರ್ಯಾ ತವೈವ ಪುರತಃ ಕಿಂ ಜುಹೋಷಿ ನ ಲಜ್ಜಸೇ ।</p>
<p class="Shlok">ಹನ್ಯತೇ ಪಶ್ಯತೋ ಯಸ್ಯ ಭಾರ್ಯಾ ಪಾಪೈಶ್ಚ ಶತ್ರುಭಿಃ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಮರ್ತವ್ಯಂ ತೇನ ತತ್ರೈವ ಜೀವಿತಾನ್ಮರಣಂ ವರಮ್ ।</p>
<p class="Shlok">ಹಾ ಮೇಘನಾದ ತೇ ಮಾತಾ ಕ್ಲಿಶ್ಯತೇ ಬತ ವಾನರೈಃ ॥ </p>
<p class="Shlok-Number">(ಶ್ಲೋಕ-32)</p>
<p class="Shlok">ತ್ವಯಿ ಜೀವತಿ ಮೇ ದುಃಖಮೀದೃಶಂ ಚ ಕಥಂ ಭವೇತ್ ।</p>
<p class="Shlok">ಭಾರ್ಯಾ ಲಜ್ಜಾ ಚ ಸಂತ್ಯಕ್ತಾ ಭರ್ತ್ರಾ ಮೇ ಜೀವಿತಾಶಯಾ ॥</p>
<p class="Text">ದೀನಳಾದ ಮಂದೋದರಿಯು ಕರುಣೆಯುಂಟಾಗುವಂತೆ ಅಳುತ್ತಾ ರಾವಣನನ್ನು ಕುರಿತು ಹೀಗೆಂದಳು ‘‘ಅಯ್ಯಾ! ನೀನು ನಾಚಿಕೆಗೆಟ್ಟವನಾಗಿರುವೆ. ನಿನ್ನ ಎದುರಿಗೇ ಶತ್ರುಗಳು ನಿನ್ನ ಹೆಂಡತಿಯನ್ನು ತಲೆಗೂದಲು ಹಿಡಿದು ಎಳೆದು ತಂದರೂ ನೀನು ನಾಚಿಕೊಳ್ಳದೆ ಹೋಮ ಮಾಡುತ್ತಿರುವೆಯಲ್ಲ? ಯಾರ ಹೆಂಡತಿಯು ಪಾಪಿಗಳಾದ ಶತ್ರುಗಳಿಂದ ಪೀಡಿತಳಾಗಿ ಸಾಯುವಳೋ ಅಂತಹವನು ಬದುಕಿರುವುದಕ್ಕಿಂತ ಸಾಯುವುದೇ ಲೇಸು. ಅಯ್ಯೋ ಮೇಘನಾದನೆ! ಇಂದು ನಿನ್ನ ತಾಯಿಯು ಕಪಿಗಳ ಕೈಗೆ ಸಿಕ್ಕಿ ಹಿಂಸೆಗೊಳಗಾಗಿರುವಳಲ್ಲ? ಮಗೂ! ನೀನು ಬದುಕಿದ್ದರೆ ನನಗೆ ಇಂತಹ ದುಃಖವಾದರೂ ಹೇಗೆ ಬರಲು ಸಾಧ್ಯವಿತ್ತು? ಹೆಂಡತಿಯನ್ನು ರಕ್ಷಿಸಲು ನನ್ನ ಗಂಡನೇ ಇಂದು ನಾಚಿಕೆಯನ್ನು ತೊರೆದು ಬಿಟ್ಟಿರುವನು.’’ ॥29-32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಶ್ರುತ್ವಾ ತದ್ದೇವಿತಂ ರಾಜಾ ಮಂದೋದರ್ಯಾ ದಶಾನನಃ ।</p>
<p class="Shlok">ಉತ್ತಸ್ಥೌ ಖಡ್ಗಮಾದಾಯ ತ್ಯಜ ದೇವೀಮಿತಿ ಬ್ರುವನ್ ॥</p>
<p class="Text">ಮಂದೋದರಿಯ ಈ ಅಳುವನ್ನು ಕೇಳಿ ರಾಕ್ಷಸ ರಾಜನಾದ ರಾವಣನು ‘‘ಎಲವೋ, ದೇವಿಯನ್ನು ಬಿಟ್ಟು ಬಿಡು’’ ಎಂದು ಗರ್ಜಿಸುತ್ತಾ ಖಡ್ಗವನ್ನೆತ್ತಿ ಎದ್ದು ನಿಂತನು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಜಘಾನಾಂಗದಮವ್ಯಗ್ರಃ ಕಟಿದೇಶೇ ದಶಾನನಃ ।</p>
<p class="Shlok">ತದೋತ್ಸೃಜ್ಯ ಯಯುಃ ಸರ್ವೇ ವಿಧ್ವಂಸ್ಯ ಹವನಂ ಮಹತ್ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ರಾಮಪಾರ್ಶ್ವಮುಪಾಗಮ್ಯ ತಸ್ಥುಃ ಸರ್ವೇ ಪ್ರಹರ್ಷಿತಾಃ ॥</p>
<p class="Text">ದಶಾನನನು ಏಳುತ್ತಲೇ ಅಂಗದನ ಸೊಂಟಕ್ಕೆ ಹೊಡೆದನು. ಆಗ ಎಲ್ಲ ಕಪಿಗಳು ಆ ಮಹಾಯಜ್ಞವನ್ನು ಧ್ವಂಸಗೈದು ಅಲ್ಲಿಂದ ಹೊರಟುಹೋದರು. ಎಲ್ಲರೂ ಸಂತೋಷಹೊಂದಿ ಶ್ರೀರಾಮನ ಬಳಿಗೆ ಬಂದು ಸೇರಿದರು. ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ರಾವಣಸ್ತು ತತೋ ಭಾರ್ಯಾಮುವಾಚ ಪರಿಸಾಂತ್ವಯನ್ ।</p>
<p class="Shlok">ದೈವಾಧೀನಮಿದಂ ಭದ್ರೇ ಜೀವತಾ ಕಿಂ ನ ದೃಶ್ಯತೇ ।</p>
<p class="Shlok">ತ್ಯಜ ಶೋಕಂ ವಿಶಾಲಾಕ್ಷಿ ಜ್ಞಾನಮಾಲಂಬ್ಯ ನಿಶ್ಚಿತಮ್ ॥</p>
<p class="Text">ಅನಂತರ ರಾವಣನು ಪತ್ನೀ ಮಂದೋದರಿಯನ್ನು ಸಮಾಧಾನಗೊಳಿಸುತ್ತಾ ಹೀಗೆಂದನು ‘‘ಮಂಗಳ ಸ್ವರೂಪಳೆ! ಈ ಸುಖ-ದುಃಖಾದಿಗಳೆಲ್ಲ ದೈವಾಧೀನವು. ಬದುಕಿರುವ ವನು ಸುಖ-ದುಃಖವೆಲ್ಲವನ್ನೂ ನೋಡಬೇಕಾಗುತ್ತದೆ. ಎಲೈ ವಿಶಾಲಾಕ್ಷಿ! ಇಂತಹ ನಿಶ್ಚಿತವಾದ ಜ್ಞಾನವನ್ನು ಆಶ್ರಯಿಸಿ ನೀನು ಶೋಕವನ್ನು ಬಿಡು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಅಜ್ಞಾನಪ್ರಭವಃ ಶೋಕಃ ಶೋಕೋ ಜ್ಞಾನವಿನಾಶಕೃತ್ ।</p>
<p class="Shlok">ಅಜ್ಞಾನಪ್ರಭವಾಹಂಧೀಃ ಶರೀರಾದಿಷ್ವನಾತ್ಮಸು ॥ </p>
<p class="Text">ಶೋಕವಾದರೋ ಅಜ್ಞಾನದಿಂದ ಉಂಟಾಗುತ್ತದೆ. ಅದು ಜ್ಞಾನವನ್ನು ನಾಶ ಮಾಡುತ್ತದೆ. ಶರೀರವೇ ಮುಂತಾದ ಅನಾತ್ಮಗಳಲ್ಲಿ ನಾನು ಎಂಬ ಅಹಂ ಬುದ್ಧಿಯೂ ಅಜ್ಞಾನದಿಂದಲೇ ಉಂಟಾಗುತ್ತದೆ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ತನ್ಮೂಲಃ ಪುತ್ರದಾರಾದಿಸಂಬಂಧಃ ಸಂಸೃತಿಸ್ತತಃ ।</p>
<p class="Shlok">ಹರ್ಷಶೋಕಭಯಕ್ರೋಧಲೋಭಮೋಹ ಸ್ಪೃಹಾದಯಃ ॥</p>
<p class="Text">ಈ ಮಿಥ್ಯಾ ಅಹಂಕಾರದಿಂದಲೇ ಪತ್ನೀ-ಪುತ್ರರೇ ಮುಂತಾದವರ ಸಂಬಂಧ ಬೆಳೆಯುತ್ತದೆ. ಈ ಸಂಬಂಧಗಳಲ್ಲಿ ಪ್ರೀತಿ ಇರುವುದರಿಂದಲೇ ಜನ್ಮ-ಮರಣರೂಪೀ ಸಂಸಾರ ಹಾಗೂ ಹರ್ಷ, ಶೋಕ, ಭಯ, ಲೋಭ, ಕ್ರೋಧ, ಮೋಹ ಮತ್ತು ಸ್ಪೃಹೆ ಮುಂತಾದವುಗಳು ಉಂಟಾಗುತ್ತವೆ. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಅಜ್ಞಾನಪ್ರಭವಾ ಹ್ಯೇತೇ ಜನ್ಮಮೃತ್ಯುಜರಾದಯಃ ।</p>
<p class="Shlok">ಆತ್ಮಾ ತು ಕೇವಲಂ ಶುದ್ಧೋ ವ್ಯತಿರಿಕ್ತೋ ಹ್ಯಲೇಪಕಃ ॥</p>
<p class="Text">ಈ ಹುಟ್ಟು, ಸಾವು, ಮುದಿತನ ಮುಂತಾದ ಎಲ್ಲ ಅವಸ್ಥೆಗಳೂ ಅಜ್ಞಾನ ಜನ್ಯವೇ ಆಗಿವೆ. ಆತ್ಮನಾದರೋ, ನಿರಂಜನನೂ, ಶುದ್ಧನೂ, ದೇಹಾದಿಗಳಿಂದ ವ್ಯತಿರಿಕ್ತನೂ, ಅಸಂಗನೂ ಆಗಿರುವನು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಆನಂದರೂಪೋ ಜ್ಞಾನಾತ್ಮಾ ಸರ್ವಭಾವವಿವರ್ಜಿತಃ ।</p>
<p class="Shlok">ನ ಸಂಯೋಗೋ ವಿಯೋಗೋ ವಾ ವಿದ್ಯತೇ ಕೇನಚಿತ್ಸತಃ ॥</p>
<p class="Text">ಅವನು ಆನಂದ ರೂಪನೂ, ಜ್ಞಾನ ಮಯನೂ, ಎಲ್ಲ ಭಾವಗಳಿಂದ ರಹಿತನೂ ಆಗಿದ್ದಾನೆ. ಆ ಸತ್ಯಸ್ವರೂಪಿಗೆ ಎಂದೂ, ಯಾರೊಂದಿಗೂ ಸಂಯೋಗ-ವಿಯೋಗ ಆಗುವುದಿಲ್ಲ. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಏವಂ ಜ್ಞಾತ್ವಾ ಸ್ವಮಾತ್ಮಾನಂ ತ್ಯಜ ಶೋಕಮನಿಂದಿತೇ ।</p>
<p class="Shlok">ಇದಾನೀಮೇವ ಗಚ್ಛಾಮಿ ಹತ್ವಾ ರಾಮಂ ಸಲಕ್ಷ್ಮಣಮ್ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಆಗಮಿಷ್ಯಾಮಿ ನೋಚೇನ್ಮಾಂ ದಾರಯಿಷ್ಯತಿ ಸಾಯಕೈಃ ।</p>
<p class="Shlok">ಶ್ರೀರಾಮೋ ವಜ್ರಕಲ್ಪೈಶ್ಚ ತತೋ ಗಚ್ಛಾಮಿ ತತ್ಪದಮ್ ॥</p>
<p class="Text">ಎಲೈ ಅನಿಂದಿತೆ! ತನ್ನ ಆತ್ಮನ ಇಂತಹ ಸ್ವರೂಪವನ್ನು ತಿಳಿದುಕೊಂಡು ನೀನು ಶೋಕ ರಹಿತಳಾಗು. ನಾನು ಈಗಲೇ ಹೊರಡುತ್ತೇನೆ. ಒಂದೋ ಲಕ್ಷ್ಮಣ ಸಹಿತ ರಾಮನನ್ನು ಕೊಂದೇ ಬರುವೆನು; ಇಲ್ಲವೇ ಶ್ರೀರಾಮನೇ ತನ್ನ ವಜ್ರದಂತಹ ಬಾಣದಿಂದ ನನ್ನನ್ನು ಕೊಂದು ಬಿಡುವನು. ಆಗ ನಾನು ಅವನ ಪರಮಪದವನ್ನು ಹೊಂದುವೆನು. ॥41-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ತದಾ ತ್ವಯಾ ಮೇ ಕರ್ತವ್ಯಾ ಕ್ರಿಯಾ ಮಚ್ಛಾಸನಾತ್ಪ್ರಿಯೇ ।</p>
<p class="Shlok">ಸೀತಾಂ ಹತ್ವಾ ಮಯಾ ಸಾರ್ಧಂ ತ್ವಂ ಪ್ರವೇಕ್ಷ್ಯಸಿ ಪಾವಕಮ್ ॥</p>
<p class="Text">ಪ್ರಿಯೆ! ಬಳಿಕ ನೀನು ನನ್ನ ಅಪ್ಪಣೆಯಂತೆ ಒಂದು ಕೆಲಸವನ್ನು ಮಾಡಬೇಕು. ಸೀತೆಯನ್ನು ಕೊಂದು ಹಾಕಿ ನನ್ನೊಡನೆ ಅಗ್ನಿಯಲ್ಲಿ ಸಹಗಮನ ಮಾಡು.’’ ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಏವಂ ಶ್ರುತ್ವಾ ವಚಸ್ತಸ್ಯ ರಾವಣಸ್ಯಾತಿದುಃಖಿತಾ ।</p>
<p class="Shlok">ಉವಾಚ ನಾಥ ಮೇ ವಾಕ್ಯಂ ಶೃಣು ಸತ್ಯಂ ತಥಾ ಕುರು ॥ </p>
<p class="Text">ರಾವಣನ ಮಾತನ್ನು ಕೇಳಿ ಮಂದೋದರಿಯು ಅತೀವ ದುಃಖಿತಳಾಗಿ ‘‘ಸ್ವಾಮಿ! ನಾನು ನಿಜವಾದ ಮಾತನ್ನೇ ಹೇಳುತ್ತೇನೆ. ಅದನ್ನು ಕೇಳಿ ಹಾಗೆಯೇ ನಡೆದುಕೊಳ್ಳಿರಿ. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಶಕ್ಯೋ ನ ರಾಘವೋ ಜೇತುಂ ತ್ವಯಾ ಚಾನ್ಯೈಃ ಕದಾಚನ ।</p>
<p class="Shlok">ರಾಮೋ ದೇವವರಃ ಸಾಕ್ಷಾತ್ಪ್ರಧಾನಪುರುಷೇಶ್ವರಃ ॥</p>
<p class="Text">ನಿಮ್ಮಿಂದಾಗಲಿ ಅಥವಾ ಬೇರೆಯಾರಿಂದಲೂ ರಾಮನನ್ನು ಜಯಿಸುವುದು ಆಗಲಾರದು. ದೇವಾಧಿದೇವನಾದ ಭಗವಾನ್ ಶ್ರೀರಾಮನು ಸಾಕ್ಷಾತ್ ಪ್ರಕೃತಿ ಮತ್ತು ಪುರುಷರ ನಿಯಾಮಕನಾಗಿರುವನು. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಮತ್ಸ್ಯೋ ಭೂತ್ವಾ ಪುರಾ ಕಲ್ಪೇ ಮನುಂ ವೈವಸ್ವತಂ ಪ್ರಭುಃ ।</p>
<p class="Shlok">ರರಕ್ಷ ಸಕಲಾಪದ್ ಭ್ಯೋ ರಾಘವೋ ಭಕ್ತವತ್ಸಲಃ ॥</p>
<p class="Text">ಭಕ್ತವತ್ಸಲ ರಘುನಾಥನೇ ಕಲ್ಪದ ಪ್ರಾರಂಭದಲ್ಲಿ ಮತ್ಸ್ಯಾವತಾರವನ್ನು ತಾಳಿ ವೈವಸ್ವತ ಮನುವಿನ ಎಲ್ಲ ವಿಧವಾದ ಕಷ್ಟ ಪರಂಪರೆಗಳಿಂದ ಕಾಪಾಡಿದವನು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ರಾಮಃ ಕೂರ್ಮೋಽಭವತ್ಪೂರ್ವಂ ಲಕ್ಷಯೋಜನವಿಸ್ತೃತಃ ।</p>
<p class="Shlok">ಸಮುದ್ರಮಥನೇ ಪೃಷ್ಠೇ ದಧಾರ ಕನಕಾಚಲಮ್ ॥</p>
<p class="Text">ಹಿಂದಿನ ಕಾಲದಲ್ಲಿ ಶ್ರೀರಾಮನೇ ಒಂದು ಲಕ್ಷ ಯೋಜನ ವಿಸ್ತಾರವಾದ ಕಚ್ಛಪನಾಗಿ ಅವತರಿಸಿ, ಸಮುದ್ರಮಂಥನ ನಡೆವಾಗ ತನ್ನ ಬೆನ್ನಮೇಲೆ ಸುಮೇರು (ಮಂದರಾಚಲ) ಪರ್ವತವನ್ನು ಧರಿಸಿದ್ದನು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಹಿರಣ್ಯಾಕ್ಷೋಽತಿದುರ್ವತ್ತೋ ಹತೋಽನೇನ ಮಹಾತ್ಮನಾ ।</p>
<p class="Shlok">ಕ್ರೋಡರೂಪೇಣ ವಪುಷಾ ಕ್ಷೋಣೀಮುದ್ಧರತಾ ಕ್ವಚಿತ್ ॥</p>
<p class="Text">ಒಮ್ಮೆ ಇದೇ ಮಹಾತ್ಮನು ವರಾಹ ರೂಪವನ್ನು ಧರಿಸಿ ಭೂಮಿಯನ್ನು ಉದ್ಧರಿಸುವಾಗ ದುರಾಚಾರಿ ಹಿರಣ್ಯಾಕ್ಷನೆಂಬ ದೈತ್ಯನನ್ನು ವಧಿಸಿದ್ದನು. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ತ್ರಿಲೋಕಕಂಟಕಂ ದೈತ್ಯಂ ಹಿರಣ್ಯಕಶಿಪುಂ ಪುರಾ ।</p>
<p class="Shlok">ಹತವಾನ್ನಾರಸಿಂಹೇನ ವಪುಷಾ ರಘುನಂದನಃ ॥</p>
<p class="Text">ಇದೇ ರಘುಶ್ರೇಷ್ಠನು ನರಸಿಂಹ ಶರೀರವನ್ನು ಧರಿಸಿ, ಮೂರು ಲೋಕಗಳನ್ನು ಪೀಡಿಸುತ್ತಿದ್ದ ದೈತ್ಯನಾದ ಹಿರಣ್ಯಕಶಿಪುವನ್ನು ಸೀಳಿಬಿಟ್ಟಿದ್ದನು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ವಿಕ್ರಮೈಸ್ತ್ರೀಭಿರೇವಾಸೌ ಬಲಿಂ ಬದ್ ಧ್ವಾ ಜಗತ್ತ್ರಯಮ್ ।</p>
<p class="Shlok">ಆಕ್ರಮ್ಯಾದಾತ್ಸುರೇಂದ್ರಾಯ ಭೃತ್ಯಾಯ ರಘುಸತ್ತಮಃ ॥</p>
<p class="Text">ಇದೇ ರಘುವರನು ವಾಮನಾವತಾರವನ್ನು ತಾಳಿ ಬಲಿಯನ್ನು ಬಂಧಿಸಿ, ಮೂರು ಹೆಜ್ಜೆಗಳಿಂದ ತ್ರಿಲೋಕಗಳನ್ನು ಆಕ್ರಮಿಸಿಕೊಂಡು ತ್ರಿವಿಕ್ರಮನಾಗಿ ತನ್ನ ಸೇವಕನಾದ ದೇವೇಂದ್ರನಿಗೆ ಅದನ್ನು ಕೊಟ್ಟಿದ್ದನು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ರಾಕ್ಷಸಾಃ ಕ್ಷತ್ರಿಯಾಕಾರಾ ಜಾತಾ ಭೂಮೇರ್ಭರಾವಹಾಃ ।</p>
<p class="Shlok">ತಾನ್ ಹತ್ವಾ ಬಹುಶೋ ರಾಮೋ ಭುವಂ ಜಿತ್ವಾ ಹ್ಯದಾನ್ಮುನೇಃ ॥</p>
<p class="Text">ರಾಕ್ಷಸರು ಕ್ಷತ್ರಿಯರೂಪ ವನ್ನಾಂತು ಭೂಮಿಗೆ ಭಾರಸ್ವರೂಪರಾದಾಗ, ಇವನೇ ಪರಶು ರಾಮಾವತಾರವನ್ನು ತಾಳಿ, ಅನೇಕ ಬಾರಿ ಕ್ಷತ್ರಿಯರನ್ನು ಸಂಹರಿಸಿ, ಪೃಥ್ವಿಯನ್ನು ಕಶ್ಯಪರಿಗೆ ದಾನ ಮಾಡಿದ್ದನು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಸ ಏವ ಸಾಂಪ್ರತಂ ಜಾತೋ ರಘುವಂಶೇ ಪರಾತ್ಪರಃ ।</p>
<p class="Shlok">ಭವದರ್ಥೇ ರಘುಶ್ರೇಷ್ಠೋ ಮಾನುಷತ್ವಮುಪಾಗತಃ ॥ </p>
<p class="Text">ಈಗ ಅದೇ ಪರಾತ್ಪರ ಸ್ವಾಮಿಯು ರಘುವಂಶದಲ್ಲಿ ರಾಮನಾಗಿ ಅವತರಿಸಿ ನಿಮ್ಮ ವಧೆಗಾಗಿ ಮನುಷ್ಯನಾಗಿರುವನು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತಸ್ಯ ಭಾರ್ಯಾ ಕಿಮರ್ಥಂ ವಾ ಹೃತಾ ಸೀತಾ ವನಾದ್ಬಲಾತ್ ।</p>
<p class="Shlok">ಮಮ ಪುತ್ರವಿನಾಶಾರ್ಥಂ ಸ್ವಸ್ಯಾಪಿ ನಿಧನಾಯ ಚ ॥</p>
<p class="Text">ನಮ್ಮ ಪುತ್ರರ ನಾಶಕ್ಕಾಗಿ ಹಾಗೂ ನಿಮ್ಮ ಮೃತ್ಯುವನ್ನು ಬರಮಾಡಿಕೊಳ್ಳಲೆಂದೇ, ನೀವು ರಾಮನ ಪತ್ನೀ ಸೀತೆಯನ್ನು ಬಲಾತ್ಕಾರವಾಗಿ ತಪೋವನದಿಂದ ಕದ್ದು ತಂದಿರುವಿರಿ. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಇತಃ ಪರಂ ವಾ ವೈದೇಹಿಂ ಪ್ರೇಷಯಸ್ವ ರಘೂತ್ತಮೇ ।</p>
<p class="Shlok">ವಿಭೀಷಣಾಯ ರಾಜ್ಯಂ ತು ದತ್ತ್ವಾ ಗಚ್ಛಾಮಹೇ ವನಮ್ ॥</p>
<p class="Text">ಈಗಲಾದರೂ ನೀವು ಜಾನಕಿಯನ್ನು ರಾಮನ ಬಳಿಗೆ ಕಳಿಸಿಕೊಡಿರಿ. ಮತ್ತೆ ವಿಭೀಷಣನಿಗೆ ರಾಜ್ಯವನ್ನು ಒಪ್ಪಿಸಿ ನಾವು ಕಾಡಿಗೆ ಹೊರಡೋಣ’’ ಎಂದು ನುಡಿದಳು. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಮಂದೋದರೀವಚಃ ಶ್ರುತ್ವಾ ರಾವಣೋ ವಾಕ್ಯಮಬ್ರವೀತ್ ।</p>
<p class="Shlok">ಕಥಂ ಭದ್ರೇ ರಣೇ ಪುತ್ರಾನ್ ಭ್ರಾತೄನ್ ರಾಕ್ಷಸಮಂಡಲಮ್ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಘಾತಯಿತ್ವಾ ರಾಘವೇಣ ಜೀವಾಮಿ ವನಗೋಚರಃ ।</p>
<p class="Shlok">ರಾಮೇಣ ಸಹ ಯೋತ್ಸ್ಯಾಮಿ ರಾಮಬಾಣೈಃ ಸುಶೀಘ್ರಗೈಃ ॥</p>
<p class="Shlok-Number">(ಶ್ಲೋಕ-57)</p>
<p class="Shlok">ವಿದಾರ್ಯಮಾಣೋ ಯಾಸ್ಯಾಮಿ ತದ್ವಿಷ್ಣೋಃ ಪರಮಂ ಪದಮ್ ।</p>
<p class="Shlok">ಜಾನಾಮಿ ರಾಘವಂ ವಿಷ್ಣುಂ ಲಕ್ಷ್ಮೀಂ ಜಾನಾಮಿ ಜಾನಕೀಮ್ ।</p>
<p class="Shlok">ಜ್ಞಾತ್ವೈವ ಜಾನಕೀ ಸೀತಾ ಮಯಾನೀತಾ ವನಾದ್ಬಲಾತ್ ॥</p>
<p class="Shlok-Number">(ಶ್ಲೋಕ-58)</p>
<p class="Shlok">ರಾಮೇಣ ನಿಧನಂ ಪ್ರಾಪ್ಯ ಯಾಸ್ಯಾಮೀತಿ ಪರಂ ಪದಮ್ ।</p>
<p class="Shlok">ವಿಮುಚ್ಯ ತ್ವಾಂ ತು ಸಂಸಾರಾದ್ಗಮಿಷ್ಯಾಮಿ ಸಹ ಪ್ರಿಯೇ ॥</p>
<p class="Text">ಮಂದೋದರಿಯ ಮಾತನ್ನು ಕೇಳಿ ರಾವಣನು ‘‘ಎಲೈ ಕಲ್ಯಾಣಿ! ಯುದ್ಧದಲ್ಲಿ ಮಕ್ಕಳನ್ನೂ ಸಹೋದರರನ್ನೂ, ರಾಕ್ಷಸ ಸಮೂಹವನ್ನು ರಾಮನಿಂದ ಕೊಲ್ಲಿಸಿದ ಬಳಿಕ ಕಾಡುತಪಸ್ವಿಯಾಗಿ ಹೇಗೆ ಬದುಕಿರಲಿ? ಈಗಲಾದರೋ ನಾನು ರಾಮನೊಡನೆ ಯುದ್ಧಮಾಡುವೆನು. ಅವನ ವೇಗವಾದ ರಾಮಬಾಣಗಳಿಂದ ಸೀಳಲ್ಪಟ್ಟು, ಆ ವಿಷ್ಣುವಿನ ಪರಮ ಪದವಿಯನ್ನು ಹೊಂದಲಿರುವೆನು. ರಾಮನು ಸಾಕ್ಷಾತ್ ವಿಷ್ಣುವೆಂದು ನಾನು ತಿಳಿದಿದ್ದೇನೆ ಹಾಗೂ ಜಾನಕಿಯು ಸಾಕ್ಷಾತ್ ಲಕ್ಷೀ ಎಂದೂ ತಿಳಿದಿದ್ದೇನೆ. ರಾಮನ ಕೈಯಿಂದ ಮಡಿದು ಪರಮಪದವಿಯನ್ನು ಪಡೆಯಲೆಂದೇ ನಾನು ಜನಕನಂದಿನೀ ಸೀತೆಯನ್ನು ಬಲಾತ್ಕಾರದಿಂದ ತಪೋವನದಿಂದ ತಂದಿರುವೆನು. ಹೇ ಪ್ರಿಯೇ! ಈಗ ನಾನು ನಿನ್ನನ್ನು ಬಿಟ್ಟು ನನ್ನ ರಾಕ್ಷಸ ವೀರರೊಂದಿಗೆ ಸಂಸಾರದಿಂದ ಬಿಡುಗಡೆ ಹೊಂದಲಿರುವೆನು. ॥55-58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಪರಾನಂದಮಯೀ ಶುದ್ಧಾ ಸೇವ್ಯತೇ ಯಾ ಮುಮುಕ್ಷುಭಿಃ ।</p>
<p class="Shlok">ತಾಂ ಗತಿಂ ತು ಗಮಿಷ್ಯಾಮಿ ಹತೋ ರಾಮೇಣ ಸಂಯುಗೇ ॥</p>
<p class="Text">ಮುಮುಕ್ಷುಗಳಾದವರು ಪರಮಾನಂದ ಸ್ವರೂಪವಾದ ಯಾವ ಸ್ಥಿತಿಯನ್ನು ಸೇವಿಸುವರೋ, ಅಂತಹ ಗತಿಯನ್ನು ನಾನು ರಾಮನಿಂದ ಯುದ್ಧದಲ್ಲಿ ಮಡಿದು ಪಡೆಯಲಿರುವೆನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಪ್ರಕ್ಷಾಲ್ಯ ಕಲ್ಮಷಾಣೀಹ ಮುಕ್ತಿಂ ಯಾಸ್ಯಾಮಿ ದುರ್ಲಭಾಮ್ ॥</p>
<p class="Text">ಇಲ್ಲಿಯೇ ಪಾಪಗಳೆಲ್ಲವನ್ನು ಕಳೆದುಕೊಂಡು ದುರ್ಲಭವಾದ ಮುಕ್ತಿಯನ್ನು ಹೊಂದುವೆನು. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಕ್ಲೇಶಾದಿಪಂಚಕತರಂಗಯುತಂ ಭ್ರಮಾಢ್ಯಂ</p>
<p class="Shlok">ದಾರಾತ್ಮಜಾಪ್ತಧನಬಂಧುಝಷಾಭಿಯುಕ್ತಮ್ ।</p>
<p class="Shlok">ಔರ್ವಾನಲಾಭನಿಜರೋಷಮನಂಗಜಾಲಂ</p>
<p class="Shlok">ಸಂಸಾರಸಾಗರಮತೀತ್ಯ ಹರಿಂ ವ್ರಜಾಮಿ ॥</p>
<p class="Text">ರಾಗಾದಿ (ಅವಿದ್ಯಾ, ಅಸ್ಮಿತಾ, ರಾಗ, ದ್ವೇಷ ಮತ್ತು ಅಭಿನಿವೇಶ) ಐದು ಕ್ಲೇಶಗಳೆಂಬ ಅಲೆಗಳುಳ್ಳು, ಭ್ರಮೆಯೆಂಬ ಸುಳಿಗಳುಳ್ಳ, ಪತ್ನೀ, ಪುತ್ರ, ಸ್ನೇಹಿತ, ಹಣ, ನೆಂಟರು ಮುಂತಾದ ತಿಮಿಂಗಿಲಗಳುಳ್ಳ, ಕಾಡುಗಿಚ್ಚಿ ನಂತಿರುವ, ತನ್ನಲ್ಲಿಯೇ ಹುದುಗಿಕೊಂಡಿರುವ ಕಾಮ-ಕ್ರೋಧಗಳೆಂಬ ಬಡವಾನಲವುಳ್ಳ ಸಂಸಾರ ಸಾಗರವನ್ನು ದಾಟಿ ನಾನು ಈಗ ಶ್ರೀಹರಿಯ ಬಳಿಗೆ ಹೋಗುವೆನು. ॥61॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ದಶಮಃ ಸರ್ಗಃ ॥10॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಹತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-11">ಹನ್ನೊಂದನೆಯ ಸರ್ಗ</p>
<p class="description">ರಾಮ-ರಾವಣರ ಸಂಗ್ರಾಮ ಮತ್ತು ರಾವಣವಧೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಇತ್ಯುಕ್ತ್ವಾ ವಚನಂ ಪ್ರೇಮ್ಣಾ ರಾಜ್ಞೀಂ ಮಂದೋದರೀಂ ತದಾ ।</p>
<p class="Shlok">ರಾವಣಃ ಪ್ರಯಯೌ ಯೋದ್ಧುಂ ರಾಮೇಣ ಸಹ ಸಂಯುಗೇ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗಿರಿಜೆ! ರಾವಣನು ಮಹಾರಾಣಿ ಮಂದೋದರಿಗೆ ಪ್ರೀತಿಯಿಂದ ಈ ಪ್ರಕಾರ ತಿಳಿಸಿಹೇಳಿ ಶ್ರೀರಾಮಚಂದ್ರನೊಡನೆ ಯುದ್ಧಮಾಡುವುದಕ್ಕಾಗಿ ರಣರಂಗಕ್ಕೆ ಹೊರಟನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ದೃಢಂ ಸ್ಯಂದನಮಾಸ್ಥಾಯ ವೃತೋ ಘೋರೈರ್ನಿಶಾಚರೈಃ ।</p>
<p class="Shlok">ಚಕ್ರೈಃ ಷೋಡಶಭಿರ್ಯುಕ್ತಂ ಸವರೂಥಂ ಸಕೂಬರಮ್ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಪಿಶಾಚವದನೈರ್ಘೋರೈಃ ಖರೈರ್ಯುಕ್ತಂ ಭಯಾವಹಮ್ ।</p>
<p class="Shlok">ಸರ್ವಾಸ್ತ್ರಶಸ್ತ್ರಸಹಿತಂ ಸರ್ವೋಪಸ್ಕರಸಂಯುತಮ್ ॥</p>
<p class="Text">ಅವನು ಮಹಾ ಭಯಂಕರ ರಾಕ್ಷಸರಿಂದ ಸುತ್ತುವರಿದು ಒಂದು ದೃಢವಾದ ರಥವನ್ನೇರಿದನು. ಆ ರಥವು ಹದಿನಾರು ಚಕ್ರಗಳಿಂದಲೂ ವರೂಥ<span class="char-style-override-5">1</span> ಕೂಬರ<span class="char-style-override-5">2</span>ಗಳಿಂದ ಕೂಡಿದ್ದಾಗಿತ್ತು. ಭಯಂಕರನಾದ ಹಾಗೂ ಪಿಶಾಚಿಗಳಂತೆ ಮುಖಗಳುಳ್ಳ ಕತ್ತೆಗಳನ್ನು ಹೂಡಿದ ಸಕಲವಿಧವಾದ ಶಸ್ತ್ರಾಸ್ತ್ರಗಳಿಂದ ಸುಸಜ್ಜಿತ ಹಾಗೂ ಎಲ್ಲ ಯುದ್ಧ ಸಾಮಗ್ರಿಗಳಿಂದ ಸಜ್ಜಾಗಿತ್ತು. ॥2-3॥</p>
<p class="Footnotes"><span class="char-style-override-6">1 </span>ರಥದ ರಕ್ಷಣೆಗಾಗಿ ಮಾಡಿದ ಕಬ್ಬಿಣದ ಆವರಣ.</p>
<p class="Footnotes"><span class="char-style-override-6">2 </span>ರಥದ ನೊಗವನ್ನು ಕಟ್ಟುವ ಭಾಗ.</p>
<p class="Shlok-Number">(ಶ್ಲೋಕ-4)</p>
<p class="Shlok">ನಿಶ್ಚಕ್ರಾಮಾಥ ಸಹಸಾ ರಾವಣೋ ಭೀಷಣಾಕೃತಿಃ ।</p>
<p class="Shlok">ಆಯಾಂತಂ ರಾವಣಂ ದೃಷ್ಟ್ವಾ ಭೀಷಣಂ ರಣಕರ್ಕಶಮ್ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಸಂತ್ರಸ್ತಾಭೂತ್ತದಾ ಸೇನಾ ವಾನರೀ ರಾಮಪಾಲಿತಾ ॥</p>
<p class="Text">ಈ ಪ್ರಕಾರ ಮಹಾ ಭಯಂಕರನಾದ ರಾಕ್ಷಸರ ರಾಜನಾದ ರಾವಣನು ಲಂಕೆಯಿಂದ ಹೊರಬಿದ್ದನು. ಭಯಂಕರನೂ, ರಣಕರ್ಕಶನೂ ಆದ ರಾವಣನು ಬರುತ್ತಿರುವುದನ್ನು ಕಂಡು ರಾಮನಿಂದ ರಕ್ಷಿತವಾದ ವಾನರ ಸೈನ್ಯವು ಭಯಗೊಂಡಿತು. ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಹನೂಮಾನಥ ಚೋತ್ ಪ್ಲುತ್ಯ ರಾವಣಂ ಯೋದ್ಧುಮಾಯಯೌ ।</p>
<p class="Shlok">ಆಗತ್ಯ ಹನುಮಾನ್ ರಕ್ಷೋವಕ್ಷಸ್ಯತುಲವಿಕ್ರಮಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಮುಷ್ಟಿಬಂಧಂ ದೃಢಂ ಬದ್ ಧ್ವಾ ತಾಡಯಾಮಾಸ ವೇಗತಃ ।</p>
<p class="Shlok">ತೇನ ಮುಷ್ಟಿಪ್ರಹಾರೇಣ ಜಾನುಭ್ಯಾಮಪತದ್ರಥೇ ॥</p>
<p class="Text">ಆಗ ಹನುಮಂತನು ರಾವಣನೊಡನೆ ಯುದ್ಧಮಾಡಲು ನೆಗೆದು ಅವನ ಮುಂದೆ ಬಂದುನಿಂತನು. ಅತಿಪರಾಕ್ರಮಶಾಲಿಯಾದ ಪವನನಂದನನು ಬಂದವನೆ ಮುಷ್ಟಿಯನ್ನು ಬಿಗಿದು ವೇಗವಾಗಿ ರಾವಣನ ಎದೆಗೆ ಗುದ್ದಿದನು. ಆ ಮುಷ್ಟಿಯ ಹೊಡೆತದಿಂದ ಅವನು ಮುಂಗಾಲು ಚಾಚಿಕೊಂಡು ರಥದಲ್ಲೇ ಬಿದ್ದನು. ॥6-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಮೂರ್ಚ್ಛಿತೋಽಥ ಮುಹೂರ್ತೇನ ರಾವಣಃ ಪುನರುತ್ಥಿತಃ ।</p>
<p class="Shlok">ಉವಾಚ ಚ ಹನೂಮಂತಂ ಶೂರೋಽಸಿ ಮಮ ಸಮ್ಮತಃ ॥</p>
<p class="Text">ಒಂದು ಮುಹೂರ್ತಕಾಲ ಮೂರ್ಛಿತನಾಗಿದ್ದು ಬಳಿಕ ಮೂರ್ಛೆತಳೆದು ಮೇಲಕ್ಕೆದ್ದು, ಹನುಮಂತನನ್ನು ಕುರಿತು ‘‘ನೀನು ನಿಜವಾಗಿ ಮಹಾಶೂರನೇ ಆಗಿರುವೆ ಎಂಬುದನ್ನು ನಾನು ಒಪ್ಪುತ್ತೇನೆ’’ ಎಂದು ನುಡಿದನು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಹನೂಮಾನಾಹ ತಂ ಧಿಙ್ಮಾಂ ಯಸ್ತ್ವಂ ಜೀವಸಿ ರಾವಣ ।</p>
<p class="Shlok">ತ್ವಂ ತಾವನ್ಮುಷ್ಟಿನಾ ವಕ್ಷೋ ಮಮ ತಾಡಯ ರಾವಣ ॥ </p>
<p class="Text"><span class="char-style-override-3">ಹನುಮಂತನು ಹೇಳಿದನು —</span> ‘‘ಅಯ್ಯೋ ನನಗೆ ಧಿಕ್ಕಾರವಿರಲಿ! ಎಲೈ ರಾವಣಾ! ನಾನು ಗುದ್ದಿದಾಗಲೂ ಇನ್ನೂ ನೀನು ಬದುಕಿರುವೆಯಲ್ಲ? ಇರಲಿ; ರಾವಣಾ ಈಗ ನೀನು ನನ್ನ ಎದೆಗೆ ಬಂದು ಗುದ್ದು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಪಶ್ಚಾನ್ಮಯಾ ಹತಃ ಪ್ರಾಣಾನ್ಮೋಕ್ಷ್ಯಸೇ ನಾತ್ರ ಸಂಶಯಃ ।</p>
<p class="Shlok">ತಥೇತಿ ಮುಷ್ಟಿನಾ ವಕ್ಷೋ ರಾವಣೇನಾಪಿ ತಾಡಿತಃ ॥</p>
<p class="Text">ಅನಂತರ ನಾನು ನಿನಗೆ ಗುದ್ದುವೆನು; ಆಗ ನೀನು ಬಿದ್ದು ಪ್ರಾಣಗಳನ್ನು ಕಳೆದುಕೊಳ್ಳುವೆ. ಇದರಲ್ಲಿ ಸಂಶಯವೇ ಇಲ್ಲ. ಹಾಗೆಯೇ ಆಗಲೆಂದು ಹೇಳಿ ರಾವಣನು ಹನುಮಂತನ ಎದೆಗೆ ಬಂದು ಗುದ್ದು ಹೊಡೆದನು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ವಿಘೂರ್ಣಮಾನನಯನಃ ಕಿಂಚಿತ್ಕಶ್ಮಲಮಾಯಯೌ ।</p>
<p class="Shlok">ಸಂಜ್ಞಾಮವಾಪ್ಯ ಕಪಿರಾಡ್ ರಾವಣಂ ಹಂತುಮುದ್ಯತಃ ॥</p>
<p class="Text">ಹನುಮಂತನಿಗೆ ಆ ಏಟಿನಿಂದ ಕಣ್ಣು ಕತ್ತಲಾಗಿ, ತಲೆ ತಿರುಗಿದಂತಾಗಿ ಸ್ವಲ್ಪ ಮಟ್ಟಿಗೆ ವಿಷಾದ ಮಗ್ನನಾದನು. ಅನಂತರ ಚೇತರಿಸಿಕೊಂಡು ಆ ಕಪಿಶ್ರೇಷ್ಠನು ರಾವಣನನ್ನು ಕೊಲ್ಲಲು ಹೊರಟನು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ತತೋಽನ್ಯತ್ರ ಗತೋ ಭೀತ್ಯಾ ರಾವಣೋ ರಾಕ್ಷಸಾಧಿಪಃ ।</p>
<p class="Shlok">ಹನೂಮಾನಂಗದಶ್ಚೈವ ನಲೋ ನೀಲಸ್ತಥೈವ ಚ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಚತ್ವಾರಃ ಸಮವೇತ್ಯಾಗ್ರೇ ದೃಷ್ಟ್ವಾ ರಾಕ್ಷಸಪುಂಗವಾನ್ ।</p>
<p class="Shlok">ಅಗ್ನಿವರ್ಣಂ ತಥಾ ಸರ್ಪರೋಮಾಣಂ ಖಡ್ಗರೋಮಕಮ್ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ತಥಾ ವೃಶ್ಚಿಕರೋಮಾಣಂ ನಿರ್ಜಘ್ನುಃ ಕ್ರಮಶೋಸುರಾನ್ ।</p>
<p class="Shlok">ಚತ್ವಾರಶ್ಚತುರೋ ಹತ್ವಾ ರಾಕ್ಷಸಾನ್ ಭೀಮವಿಕ್ರಮಾನ್ ।</p>
<p class="Shlok">ಸಿಂಹನಾದಂ ಪೃಥಕ್ ಕೃತ್ವಾ ರಾಮಪಾರ್ಶ್ವಮುಪಾಗತಾಃ ॥</p>
<p class="Text">ಆಗ ರಾಕ್ಷಸಾಧಿಪನಾದ ರಾವಣನು ಭಯದಿಂದ ಬೇರೊಂದು ಕಡೆಗೆ ಹೊರಟು ಹೋದನು. ಹನುಮಂತ, ಅಂಗದ, ನಳ, ನೀಳ ಈ ನಾಲ್ವರು ಒಂದಾಗಿ ತಮ್ಮ ಎದುರಿಗೆ ನಿಂತಿದ್ದ - ಅಗ್ನಿವರ್ಣ, ಸರ್ಪರೋಮ, ಖಡ್ಗರೋಮ ಮತ್ತು ವೃಶ್ಚಿಕ ರೋಮ ಎಂಬ ನಾಲ್ವರನ್ನು ನೋಡಿದರು. ಆಗ ಅವರು ನಾಲ್ವರೂ ಕ್ರಮಶಃ ಆ ನಾಲ್ವರು ಮಹಾಪರಾಕ್ರಮಿ ರಾಕ್ಷಸರನ್ನು ಕೊಂದು ಬಿಟ್ಟರು. ಮತ್ತೆ ಬೇರೆ-ಬೇರೆಯಾಗಿ ಗರ್ಜಿಸುತ್ತಾ ಶ್ರೀರಾಮನ ಬಳಿಗೆ ಬಂದು ನಿಂತುಕೊಂಡರು. ॥12-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ತತಃ ಕ್ರುದ್ಧೋ ದಶಗ್ರೀವಃ ಸಂದಶ್ಯ ದಶನಚ್ಛದಮ್ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ವಿವೃತ್ಯ ನಯನೇ ಕ್ರೂರೋ ರಾಮಮೆವಾನ್ವಧಾವತ ।</p>
<p class="Shlok">ದಶಗ್ರೀವೋ ರಥಸ್ಥಸ್ತು ರಾಮಂ ವಜ್ರೋಪಮೈಃ ಶರೈಃ ॥ </p>
<p class="Shlok-Number">(ಶ್ಲೋಕ-17)</p>
<p class="Shlok">ಆಜಘಾನ ಮಹಾಘೋರೈರ್ಧಾರಾಭಿರಿವ ತೋಯದಃ ।</p>
<p class="Shlok">ರಾಮಸ್ಯ ಪುರತಃ ಸರ್ವಾನ್ವಾನರಾನಪಿ ವಿವ್ಯಥೇ ॥</p>
<p class="Text">ಅನಂತರ ಕುಪಿತನಾದ ರಾವಣನು ಹಲ್ಲುಗಳನ್ನು ಕಡಿಯುತ್ತಾ, ಕಣ್ಣುಗಳನ್ನು ಅಗಲವಾಗಿಸಿಕೊಂಡು ಶ್ರೀರಾಮಚಂದ್ರನೆಡೆಗೆ ನುಗ್ಗಿದನು. ರಾವಣನು ರಥದಲ್ಲಿ ಅಡರಿದ್ದನು. (ರಾಮನು ರಥಹೀನನಾಗಿದ್ದರೂ ಕೂಡ) ಅವನು ವಜ್ರಕ್ಕೆ ಸಮಾನವಾದ ಮಹಾಘೋರವಾದ ಬಾಣಗಳಿಂದ ಮೋಡವು ಜಲಧಾರೆಗಳನ್ನು ಸುರಿಸುವಂತೆ ರಾಮನ ಮೇಲೆ ಪ್ರಹಾರ ಮಾಡಲು ತೊಡಗಿದನು ಮತ್ತು ರಾಮನ ಮುಂದೆಯೇ ಎಲ್ಲ ಕಪಿಗಳನ್ನು ಪೀಡಿಸಿದನು. ॥15-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ತತಃ ಪಾವಕಸಂಕಾಶೈಃ ಶರೈಃ ಕಾಂಚನಭೂಷಣೈಃ ।</p>
<p class="Shlok">ಅಭ್ಯವರ್ಷದ್ರಣೇ ರಾಮೋ ದಶಗ್ರೀವಂ ಸಮಾಹಿತಃ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ರಥಸ್ಥಂ ರಾವಣಂ ದೃಷ್ಟ್ವಾ ಭೂಮಿಷ್ಠಂ ರಘುನಂದನಮ್ ।</p>
<p class="Shlok">ಆಹೂಯ ಮಾತಲಿಂ ಶಕ್ರೋ ವಚನಂ ಚೆದಮಬ್ರವೀತ್ ॥</p>
<p class="Text">ಆಗ ಶ್ರೀರಾಮಚಂದ್ರನು ಯುದ್ಧದಲ್ಲಿ ಬೆಂಕಿಯಂತಿರುವ ಸುವರ್ಣಾಲಂಕೃತವಾದ ಬಾಣಗಳಿಂದ ರಾವಣನ ಮೇಲೆ ಧಾಳಿಮಾಡಿದನು. ರಾವಣನು ರಥದಲ್ಲಿದ್ದಾನೆ, ಶ್ರೀರಘುನಾಥನು ನೆಲದಮೇಲೆ ನಿಂತಿರುವನು. ಇದನ್ನು ಕಂಡ ದೇವೇಂದ್ರನು ತನ್ನ ಸಾರಥಿ ಮಾತಲಿಯನ್ನು ಕರೆದು ಹೇಳಿದನು ॥18-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ರಥೇನ ಮಮ ಭೂಮಿಷ್ಠಂ ಶೀಘ್ರಂ ಯಾಹಿ ರಘೂತ್ತಮಮ್ ।</p>
<p class="Shlok">ತ್ವರಿತಂ ಭೂತಲಂ ಗತ್ವಾ ಕುರು ಕಾರ್ಯಂ ಮಮಾನಘ ॥</p>
<p class="Text">ಎಲೈ ಪಾಪರಹಿತನೆ! ನೋಡು, ರಘುನಾಥನು ಭೂಮಿಯ ಮೇಲೆ ನಿಂತಿರುವನು. ನೀನು ಈಗಲೇ ನನ್ನ ರಥವನ್ನು ಭೂಲೋಕಕ್ಕೆ ಕೊಂಡು ಹೋಗಿ ರಾಮನ ಬಳಿಗೆ ಹೋಗು ಹಾಗೂ ನನ್ನ ಕಾರ್ಯವನ್ನು ಮಾಡು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಏವ ಮುಕ್ತೋಥ ತಂ ನತ್ವಾ ಮಾತಲಿರ್ದೇವಸಾರಥಿಃ ।</p>
<p class="Shlok">ತತೋ ಹಯೈಶ್ಚ ಸಂಯೋಜ್ಯ ಹರಿತೈಃ ಸ್ಯಂದನೋತ್ತಮಮ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಸ್ವರ್ಗಾಜ್ಜಯಾರ್ಥಂ ರಾಮಸ್ಯ ಹ್ಯುಪಚಕ್ರಾಮ ಮಾತಲಿಃ ।</p>
<p class="Shlok">ಪ್ರಾಂಜಲಿರ್ದೇವರಾಜೇನ ಪ್ರೇಷಿತೋಽಸ್ಮಿ ರಘೂತ್ತಮ ॥</p>
<p class="Text">ದೇವೇಂದ್ರನ ಈ ಆಜ್ಞೆಯನ್ನು ಪಡೆದು ದೇವಸಾರಥಿ ಮಾತಲಿಯು ಅವನಿಗೆ ನಮಸ್ಕರಿಸಿ, ಅವನ ಉತ್ತಮ ರಥಕ್ಕೆ ಹಸಿರು ಬಣ್ಣದ ಕುದುರೆಗಳನ್ನು ಹೂಡಿ, ಭಗವಾನ್ ಶ್ರೀರಾಮನ ವಿಜಯಕ್ಕಾಗಿ ಸ್ವರ್ಗದಿಂದ ಹೊರಟು ರಾಮನ ಬಳಿಗೆ ಬಂದನು ಹಾಗೂ ಅವನಿಗೆ ಕೈಮುಗಿದು ಇಂತೆಂದನು ‘‘ಹೇ ರಘುಶ್ರೇಷ್ಠಾ! ನನ್ನನ್ನು ದೇವರಾಜ ಇಂದ್ರನು ಕಳಿಸಿರುವನು. ॥21-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ರಥೋಽಯಂ ದೇವರಾಜಸ್ಯ ವಿಜಯಾಯ ತವ ಪ್ರಭೋ ।</p>
<p class="Shlok">ಪ್ರೇಷಿತಶ್ಚ ಮಹಾರಾಜ ಧನುರೈಂದ್ರಂ ಚ ಭೂಷಿತಮ್ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಅಭೇದ್ಯಂ ಕವಚಂ ಖಡ್ಗಂ ದಿವ್ಯತೂಣೀಯುಗಂ ತಥಾ ।</p>
<p class="Shlok">ಆರುಹ್ಯ ಚ ರಥಂ ರಾಮ ರಾವಣಂ ಜಹಿ ರಾಕ್ಷಸಮ್ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಮಯಾ ಸಾರಥಿನಾ ದೇವ ವೃತ್ರಂ ದೇವಪತಿರ್ಯಥಾ ।</p>
<p class="Shlok">ಇತ್ಯುಕ್ತಸ್ತಂ ಪರಿಕ್ರಮ್ಯ ನಮಸ್ಕೃತ್ಯ ರಥೋತ್ತಮಮ್ ॥</p>
<p class="Text">ಸ್ವಾಮಿ! ಈ ರಥವು ಇಂದ್ರನದ್ದಾಗಿದ್ದು ಇದನ್ನು ಅವನು ನಿನ್ನ ವಿಜಯಕ್ಕಾಗಿ ಕಳಿಸಿರುವನು. ಹೇ ಮಹಾರಾಜಾ! ಇದರೊಂದಿಗೆ ಈ ಅತಿ ಶೋಭಾಯ ಮಾನವಾದ ಐಂದ್ರ ಧನುಸ್ಸು, ಅಭೇದ್ಯ ಕವಚ, ಖಡ್ಗ ಮತ್ತು ಎರಡು ದಿವ್ಯ ಬತ್ತಳಿಕೆ ಇವುಗಳನ್ನು ಕಳಿಸಿರುವನು. ಹೇ ರಾಮಾ! ಸಾರಥಿಯಾದ ನನ್ನೊಂದಿಗೆ ಇಂದ್ರನು ವೃತ್ರಾಸುರನನ್ನು ವಧಿಸಿದಂತೆ, ಹೇ ದೇವಾ! ನೀನು ಈ ರಥವನ್ನು ಏರಿ ರಾಕ್ಷಸನಾದ ರಾವಣನನ್ನು ವಧಿಸಿಬಿಡು.’’ ಮಾತಲಿಯು ಹೀಗೆ ವಿನಂತಿಸಿಕೊಂಡಾಗ ಶ್ರೀರಾಮ ಚಂದ್ರನು ಆ ಶ್ರೇಷ್ಠ ರಥಕ್ಕೆ ಪ್ರದಕ್ಷಿಣೆ ಬಂದು ನಮಸ್ಕರಿಸಿದನು. ॥23-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಆರುರೋಹ ರಥಂ ರಾಮೋ ಲೋಕಾಂಲ್ಲಕ್ಷ್ಮ್ಯಾನಿಯೊಜಯನ್ ।</p>
<p class="Shlok">ತತೋಽಭವನ್ಮಹಾಯುದ್ಧಂ ಭೈರವಂ ರೋಮಹರ್ಷಣಮ್ ॥ </p>
<p class="Shlok-Number">(ಶ್ಲೋಕ-27)</p>
<p class="Shlok">ಮಹಾತ್ಮನೋ ರಾಘವಸ್ಯ ರಾವಣಸ್ಯ ಚ ಧೀಮತಃ ।</p>
<p class="Shlok">ಆಗ್ನೇಯೇನ ಚ ಆಗ್ನೇಯಂ ದೈವಂ ದೈವೇನ ರಾಘವಃ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಅಸ್ತ್ರಂ ರಾಕ್ಷಸರಾಜಸ್ಯ ಜಘಾನ ಪರಮಾಸ್ತ್ರವಿತ್ ।</p>
<p class="Shlok">ತತಸ್ತು ಸಸೃಜೇ ಘೋರಂ ರಾಕ್ಷಸಂ ಚಾಸ್ತ್ರಮಸ್ತ್ರವಿತ್ ।</p>
<p class="Shlok">ಕ್ರೋಧೇನ ಮಹತಾವಿಷ್ಟೋ ರಾಮಸ್ಯೋಪರಿ ರಾವಣಃ ॥</p>
<p class="Text">ಸಮಸ್ತ ಜಗತ್ತಿಗೆ ಕ್ಷೇಮವನ್ನುಂಟು ಮಾಡಲು ಆ ರಥವನ್ನೇರಿದನು. ಅನಂತರ ಮಹಾತ್ಮಾ ರಾಮ ಮತ್ತು ಬುದ್ಧಿಶಾಲಿಯಾದ ರಾವಣರಲ್ಲಿ ಭಯಂಕರವೂ, ರೋಮಾಂಚಕಾರಿಯೂ ಆದ ಘೋರ ಯುದ್ಧವು ನಡೆಯಿತು. ಅಸ್ತ್ರವಿದ್ಯೆಯಲ್ಲಿ ಪರಮ ಕುಶಲನಾದ ಶ್ರೀರಾಮಚಂದ್ರನು ರಾವಣನ ಆಗ್ನೇಯಾಸವನ್ನು ಆಗ್ನೇಯಾಸ್ತ್ರದಿಂದ ಮತ್ತು ದೇವಾಸ್ತ್ರವನ್ನು ದೇವಾಸ್ತ್ರದಿಂದ ತುಂಡರಿಸಿದನು. ಆಗ ಅಸ್ತ್ರವಿದ್ಯಾ ವಿಶಾರದನಾದ ರಾವಣನು ಅತ್ಯಂತ ಕ್ರೋಧಾವಿಷ್ಟನಾಗಿ ಭಯಂಕರವಾದ ರಾಕ್ಷಸಾಸ್ತ್ರವನ್ನು ರಾಮನ ಮೇಲೆ ಪ್ರಯೋಗಿಸಿದನು. ॥26-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ರಾವಣಸ್ಯ ಧನುರ್ಮುಕ್ತಾಃ ಸರ್ಪಾ ಭೂತ್ವಾ ಮಹಾವಿಷಾಃ ।</p>
<p class="Shlok">ಶರಾಃ ಕಾಂಚನಪುಂಖಾಭಾ ರಾಘವಂ ಪರಿತೋಽಪತನ್ ॥</p>
<p class="Text">ರಾವಣನ ಬಿಲ್ಲಿನಿಂದ ಹೊರಟ ಚಿನ್ನದ ಗರಿಗಳುಳ್ಳ ಕಾಂತಿಯುಕ್ತವಾದ ಬಾಣಗಳು ಮಹಾವಿಷವುಳ್ಳ ಹಾವುಗಳಾಗಿ ಶ್ರೀರಘುನಾಥನನ್ನು ಸುತ್ತುವರಿದು ಬೀಳತೊಡಗಿದವು. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ತೈಃ ಶರೈಃ ಸರ್ಪವದನೈರ್ವಮದ್ಭಿರನಲಂ ಮುಖೈಃ ।</p>
<p class="Shlok">ದಿಶಶ್ಚ ವಿದಿಶಶ್ಚೈವ ವ್ಯಾಪ್ತಾಸ್ತತ್ರ ತದಾಭವನ್ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ರಾಮಃ ಸರ್ಪಾಂಸ್ತತೋ ದೃಷ್ಟ್ವಾ ಸಮಂತಾತ್ಪರಿಪೂರಿತಾನ್ ।</p>
<p class="Shlok">ಸೌಪರ್ಣಮಸ್ತ್ರಂ ತದ್ ಘೋರಂ ಪುರಃ ಪ್ರಾವರ್ತಯದ್ರಣೇ ॥</p>
<p class="Text">ಹಾವಿನ ಮುಖವುಳ್ಳ ಆ ಬಾಣಗಳಿಂದ ಹೊರಬಿದ್ದ ಬೆಂಕಿಯು ಆಗ ಹತ್ತುದಿಕ್ಕುಗಳಿಗೂ ವ್ಯಾಪಿಸಿತು. ಶ್ರೀರಾಮನು ರಣರಂಗದಲ್ಲಿ ಎಲ್ಲ ಕಡೆಗಳಲ್ಲಿ ಸರ್ಪಗಳು ಆವರಿಸಿಕೊಂಡಿರುವುದನ್ನು ನೋಡಿ ಮಹಾ ಭಯಂಕರ ಗರುಡಾಸ್ತ್ರವನ್ನು ಪ್ರಯೋಗಿಸಿದನು. ॥30-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ರಾಮೇಣ ಮುಕ್ತಾಸ್ತೇ ಬಾಣಾ ಭೂತ್ವಾ ಗರುಡರೂಪಿಣಃ ।</p>
<p class="Shlok">ಚಿಚ್ಛಿದುಃ ಸರ್ಪಬಾಣಾಂಸ್ತಾನ್ಸಮಂತಾತ್ಸರ್ಪಶತ್ರವಃ ॥</p>
<p class="Text">ಶ್ರೀರಾಮಚಂದ್ರನು ಬಿಟ್ಟ ಆ ಬಾಣಗಳು ಸರ್ಪಗಳ ವೈರಿ ಗರುಡನ ಆಕಾರವನ್ನು ಪಡೆದು ಎಲ್ಲ ಸರ್ಪ ರೂಪೀ ಬಾಣಗಳನ್ನು ಕತ್ತರಿಸಿ ಬಿಟ್ಟವು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಅಸ್ತ್ರೇ ಪ್ರತಿಹತೇ ಯುದ್ಧೇ ರಾಮೇಣ ದಶಕಂಧರಃ ।</p>
<p class="Shlok">ಅಭ್ಯವರ್ಷತ್ತತೋ ರಾಮಂ ಘೋರಾಭಿಃ ಶರವೃಷ್ಟಿಭಿಃ ॥</p>
<p class="Text">ಈ ಪ್ರಕಾರ ರಾಮನಿಂದ ತನ್ನ ಶಸ್ತ್ರವು ನಾಶವಾದುದನ್ನು ಕಂಡು ರಾವಣನು ರಾಮನ ಮೇಲೆ ಭಯಂಕರ ಬಾಣಗಳ ಮಳೆಗರೆದನು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ತತಃ ಪುನಃ ಶರಾನೀಕೈ ರಾಮಮಕ್ಲಿಷ್ಟಕಾರಿಣಮ್ ।</p>
<p class="Shlok">ಅರ್ದಯಿತ್ವಾ ತು ಘೋರೇಣ ಮಾತಲಿಂ ಪ್ರತ್ಯವಿಧ್ಯತ ॥</p>
<p class="Text">ಪುನಃ ಲೀಲಾವಿಹಾರಿ ಭಗವಾನ್ ರಾಮನನ್ನು ಹೆಚ್ಚಿನ ಹರಿತವಾದ ಬಾಣಾವಳಿಗಳಿಂದ ಮುಚ್ಚಿಬಿಟ್ಟನು ಹಾಗೂ ಮಾತಲಿಯನ್ನು ಹೊಡೆದನು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಪಾತಯಿತ್ವಾ ರಥೋಪಸ್ಥೇ ರಥಕೇತುಂ ಚ ಕಾಂಚನಮ್ ।</p>
<p class="Shlok">ಐಂದ್ರಾನಶ್ವಾನಭ್ಯಹನದ್ರಾವಣಃ ಕ್ರೋಧಮೂರ್ಚ್ಛಿತಃ ॥</p>
<p class="Text">ಇಷ್ಟೇ ಅಲ್ಲದೆ ಕ್ರೋಧದಿಂದ ಉನ್ಮತ್ತನಾದ ರಾವಣನು ರಥದ ಸ್ವರ್ಣಮಯ ಧ್ವಜವನ್ನು ತುಂಡರಿಸಿ ರಥದ ಹಿಂದುಗಡೆ ಬೀಳಿಸಿದನು ಮತ್ತು ಇಂದ್ರನ ಕುದುರೆಗಳನ್ನು ಗಾಯಗೊಳಿಸಿದನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ವಿಷೇದುರ್ದೇವಗಂಧರ್ವಾಶ್ಚಾರಣಾಃ ಪಿತರಸ್ತಥಾ ।</p>
<p class="Shlok">ಆರ್ತ್ತಾಕಾರಂ ಹರಿಂ ದೃಷ್ಟ್ವಾ ವ್ಯಥಿತಾಶ್ಚ ಮಹರ್ಷಯಃ ॥ </p>
<p class="Text">ಇಂತಹ ಆಪತ್ತಿನಲ್ಲಿ ಸಿಲುಕಿದ ಭಗವಂತನನ್ನು ನೋಡಿ ದೇವತೆಗಳೂ, ಗಂಧರ್ವರೂ, ಚಾರಣರೂ, ಪಿತೃಗಳೂ ಮುಂತಾದವರು ವಿಷಾದಮಗ್ನರಾದರು. ಮಹರ್ಷಿಗಡಣವೂ ಕೂಡ ಮನಸ್ಸಿನಲ್ಲಿ ದುಃಖಿತರಾದರು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ವ್ಯಥಿತಾ ವಾನರೇಂದ್ರಾಶ್ಚ ಬಭೂವುಃ ಸವಿಭೀಷಣಾಃ ।</p>
<p class="Shlok">ದಶಾಸ್ಯೋ ವಿಂಶತಿಭುಜಃ ಪ್ರಗೃಹೀತಶರಾಸನಃ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ದದೃಶೇ ರಾವಣಸ್ತತ್ರ ಮೈನಾಕ ಇವ ಪರ್ವತಃ ।</p>
<p class="Shlok">ರಾಮಸ್ತು ಭ್ರುಕುಟಿಂ ಬದ್ಧ್ವಾ ಕ್ರೋಧಸಂರಕ್ತಲೋಚನಃ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಕೋಪಂ ಚಕಾರ ಸದೃಶಂ ನಿರ್ದಹನ್ನಿವ ರಾಕ್ಷಸಮ್ ।</p>
<p class="Shlok">ಧನುರಾದಾಯ ದೇವೇಂದ್ರಧನುರಾಕಾರಮದ್ಭುತಮ್ ॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಗೃಹೀತ್ವಾ ಪಾಣಿನಾ ಬಾಣಂ ಕಾಲಾನಲಸಮಪ್ರಭಮ್ ।</p>
<p class="Shlok">ನಿರ್ದಹನ್ನಿವ ಚಕ್ಷುರ್ಭ್ಯಾಂ ದದೃಶೇ ರಿಪುಮಂತಿಕೇ ॥ </p>
<p class="Text">ವಿಭೀಷಣ ನೊಡಗೂಡಿದ ಸಮಸ್ತ ಕಪಿಗಳೂ ವಿಷಾದಹೊಂದಿದರು. ಹತ್ತು ತಲೆಗಳಿಂದಲೂ, ಇಪ್ಪತ್ತು ತೋಳುಗಳಿಂದಲೂ ಕೂಡಿದ ಕೈಯಲ್ಲಿ ಧನುರ್ಬಾಣಗಳನ್ನು ಧರಿಸಿರುವ ರಾವಣನು ಆ ರಣರಂಗದಲ್ಲಿ ಮೈನಾಕ ಪರ್ವತದಂತೆ ಕಂಡು ಬಂದನು. ಭಗವಾನ್ ಶ್ರೀರಾಮನು ಹುಬ್ಬುಗಂಟಿಕ್ಕಿದವನಾಗಿ, ಕೋಪದಿಂದ ಕಣ್ಣುಗಳನ್ನು ಕೆಂಪಾಗಿಸಿ, ರಾಕ್ಷಸನನ್ನು ಸುಟ್ಟು ಬಿಡುವಂತೆ ಸಿಟ್ಟಾದನು. ದೇವೇಂದ್ರನ ಧನುಸ್ಸಿನಂತಿದ್ದ ಬೇರೊಂದು ಧನುಸ್ಸನ್ನು ತೆಗೆದುಕೊಂಡು ಪ್ರಳಯಾಗ್ನಿಯಂತಿದ್ದ ಬಾಣವನ್ನು ಕೈಯಲ್ಲಿ ಧರಿಸಿ, ಹತ್ತಿರವೇ ಇದ್ದ ಶತ್ರುವನ್ನು ಕಣ್ಣುಗಳಿಂದಲೇ ಸುಟ್ಟುಬಿಡುವಂತೆ ನೋಡಿದನು. ॥37-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಪರಾಕ್ರಮಂ ದರ್ಶಯಿತುಂ ತೇಜಸಾ ಪ್ರಜ್ವಲನ್ನಿವ ।</p>
<p class="Shlok">ಪ್ರಚಕ್ರಮೇ ಕಾಲರೂಪೀ ಸರ್ವಲೋಕಸ್ಯ ಪಶ್ಯತಃ ॥</p>
<p class="Text">ಕಾಲರೂಪೀ ಭಗವಾನ್ ಶ್ರೀರಾಮನು ತನ್ನ ತೇಜದಿಂದ ಪ್ರಜ್ವಲಿತನಂತಾಗಿ ಸಮಸ್ತ ಲೋಕಗಳ ಇದಿರು ತನ್ನ ಪರಾಕ್ರಮವನ್ನು ತೋರಲು ಪ್ರಾರಂಭಿಸಿದನು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ವಿಕೃಷ್ಯ ಚಾಪಂ ರಾಮಸ್ತು ರಾವಣಂ ಪ್ರತಿವಿಧ್ಯ ಚ ।</p>
<p class="Shlok">ಹರ್ಷಯನ್ವಾನರಾನೀಕಂ ಕಾಲಾಂತಕ ಇವಾಬಭೌ ॥</p>
<p class="Text">ಅವನು ಬಾಣಗಳನ್ನು ಎಳೆದೆಳೆದು ರಾವಣನನ್ನು ಪ್ರತಿಯಾಗಿ ಹೊಡೆದು ಘಾಸಿಗೊಳಿಸಿದನು ಹಾಗೂ ಕಪಿಸಮೂಹಕ್ಕೆಲ್ಲ ಆನಂದವನ್ನುಂಟುಮಾಡುತ್ತಾ, ಲೋಕಾಂತಕಾರಿ ಕಾಲನಂತೆ ಪ್ರಕಾಶಿಸುತ್ತಿದ್ದನು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಕ್ರುದ್ಧಂ ರಾಮಸ್ಯ ವದನಂ ದೃಷ್ಟ್ವಾ ಶತ್ರುಂ ಪ್ರಧಾವತಃ ।</p>
<p class="Shlok">ತತ್ರಸುಃ ಸರ್ವಭೂತಾನಿ ಚಚಾಲ ಚ ವಸುಂಧರಾ ॥</p>
<p class="Text">ಶತ್ರುವಿನ ಆಕ್ರಮಣದಿಂದ ಕುಪಿತಗೊಂಡ ಭಗವಾನ್ ಶ್ರೀರಾಮನ ಮುಖವನ್ನು ನೋಡಿ ಎಲ್ಲ ಪ್ರಾಣಿ ಗಳು ಭಯಭೀತರಾದರು. ಭೂಮಿಯು ನಡುಗಿಹೋಯಿತು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ರಾಮಂ ದೃಷ್ಟ್ವಾ ಮಹಾರೌದ್ರಮುತ್ಪಾತಾಂಶ್ಚ ಸುದಾರುಣಾನ್ ।</p>
<p class="Shlok">ತ್ರಸ್ತಾನಿ ಸರ್ವಭೂತಾನಿ ರಾವಣಂ ಚಾವಿಶದ್ಭಯಮ್ ॥</p>
<p class="Text">ಮಹಾಭಯಂಕರನಾದ ಶ್ರೀರಾಮನನ್ನು ಮತ್ತು ದಾರುಣವಾದ ಉತ್ಪಾತಗಳನ್ನು ಕಂಡು ಎಲ್ಲ ಪ್ರಾಣಿಗಳು ತತ್ತರಿಸಿದವು. ರಾವಣನ ಅಂತಃಕರಣದಲ್ಲಿ ಆತಂಕ ತುಂಬಿ ಹೋಯಿತು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ವಿಮಾನಸ್ಥಾಃ ಸುರಗಣಾಃ ಸಿದ್ಧಗಂಧರ್ವಕಿನ್ನರಾಃ ।</p>
<p class="Shlok">ದದೃಶುಃ ಸುಮಹಾಯುದ್ಧಂ ಲೋಕಸಂವರ್ತಕೋಪಮಮ್ ।</p>
<p class="Shlok">ಐಂದ್ರಮಸ್ತ್ರಂ ಸಮಾದಾಯ ರಾವಣಸ್ಯ ಶಿರೋಽಚ್ಛಿನತ್ ॥</p>
<p class="Text">ಆಗ ಆಗಸದಲ್ಲಿ ವಿಮಾನಗಳಲ್ಲಿ ಕುಳಿತುಕೊಂಡು ದೇವತೆಗಳೂ, ಸಿದ್ಧರೂ, ಗಂಧರ್ವರೂ, ಕಿನ್ನರರೂ ಲೋಕಪ್ರಳಯಕ್ಕೆ ಸಮಾನವಾದ ಮಹಾಯುದ್ಧವನ್ನು ನೋಡಲು ನೆರೆದರು. ಆಗಲೇ ಶ್ರೀರಾಮಚಂದ್ರನು ಐಂದ್ರಾಸ್ತ್ರವನ್ನು ಪ್ರಯೋಗಿಸಿ ರಾವಣನ ತಲೆಗಳನ್ನು ಕತ್ತರಿಸಿಬಿಟ್ಟನು. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಮೂರ್ಧಾನೋ ರಾವಣಸ್ಯಾಥ ಬಹವೋ ರುಧಿರೋಕ್ಷಿತಾಃ ।</p>
<p class="Shlok">ಗಗನಾತ್ಪ್ರಪತಂತಿ ಸ್ಮ ತಾಲಾದಿವ ಫಲಾನಿ ಹಿ ॥</p>
<p class="Text">ರಾವಣನ ಅನೇಕ ತಲೆಗಳು ರಕ್ತದಿಂದ ತೊಯ್ದವುಗಳಾಗಿ, ತಾಳೆ ಮರದಿಂದ ಹಣ್ಣುಗಳು ಉದುರುವಂತೆ ಆಕಾಶ ದಿಂದ ಉದುರಿ ಬೀಳುತ್ತಿದ್ದವು. ॥46॥<span class="char-style-override-9"></span></p>
<p class="Shlok-Number">(ಶ್ಲೋಕ-47)</p>
<p class="Shlok">ನ ದಿನಂ ನ ಚ ವೈ ರಾತ್ರಿರ್ನ ಸಂಧ್ಯಾ ನ ದಿಶೋಽಪಿ ವಾ ।</p>
<p class="Shlok">ಪ್ರಕಾಶಂತೇ ನ ತದ್ರೂಪಂ ದೃಶ್ಯತೇ ತತ್ರ ಸಂಗರೇ ॥</p>
<p class="Text">ಆಗ ಹಗಲಾಗಲೀ, ರಾತ್ರಿಯಾಗಲೀ, ಸಂಧ್ಯಾಕಾಲವಾಗಲೀ, ದಿಕ್ಕುಗಳಾಗಲಿ ಯಾವುದೂ ಸ್ಪಷ್ಟವಾಗಿ ಕಾಣಿಸುತ್ತಿರಲಿಲ್ಲ. ಆ ಸಂಗ್ರಾಮ ಭೂಮಿಯಲ್ಲಿ ರಾವಣನ ರೂಪವೂ ಸರಿಯಾಗಿ ಕಂಡು ಬರದೆ ಕೇವಲ ತುಂಡಾದ ಶಿರಗಳೇ ಕಂಡು ಬರುತ್ತಿದ್ದುವು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ತತೋ ರಾಮೋ ಬಭೂವಾಥ ವಿಸ್ಮಯಾವಿಷ್ಟಮಾನಸಃ ।</p>
<p class="Shlok">ಶತಮೇಕೋತ್ತರಂ ಛಿನ್ನಂ ಶಿರಸಾಂ ಚೈಕವರ್ಚಸಾಮ್ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ನ ಚೈವ ರಾವಣಃ ಶಾಂತೋ ದೃಶ್ಯತೇ ಜೀವಿತಕ್ಷಯಾತ್ ।</p>
<p class="Shlok">ತತಃ ಸರ್ವಾಸ್ತ್ರ ವಿದ್ಧೀರಃ ಕೌಸಲ್ಯಾನಂದವರ್ಧನಃ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಅಸ್ತ್ರೈಶ್ಚ ಬಹುಭಿರ್ಯುಕ್ತಶ್ಚಿಂತಯಾಮಾಸ ರಾಘವಃ ।</p>
<p class="Shlok">ಯರ್ಯೈರ್ಬಾಣೈರ್ಹತಾ ದೈತ್ಯಾ ಮಹಾಸತ್ತ್ವಪರಾಕ್ರಮಾಃ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತ ಏತೇ ನಿಷ್ಫಲಂ ಯಾತಾ ರಾವಣಸ್ಯ ನಿಪಾತನೇ ।</p>
<p class="Shlok">ಇತಿ ಚಿಂತಾಕುಲೇ ರಾಮೇ ಸಮೀಪಸ್ಥೋ ವಿಭೀಷಣಃ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಉವಾಚ ರಾಘವಂ ವಾಕ್ಯಂ ಬ್ರಹ್ಮದತ್ತವರೋ ಹ್ಯಸೌ ।</p>
<p class="Shlok">ವಿಚ್ಛಿನ್ನಾ ಬಾಹವೋಽಪ್ಯಸ್ಯ ವಿಚ್ಛಿನ್ನಾನಿ ಶಿರಾಂಸಿ ಚ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಉತ್ಪತ್ಸ್ಯಂತಿ ಪುನಃ ಶೀಘ್ರಮಿತ್ಯಾಹ ಭಗವಾನಜಃ ।</p>
<p class="Shlok">ನಾಭಿದೇಶೇಽಮೃತಂ ತಸ್ಯ ಕುಂಡಲಾಕಾರಸಂಸ್ಥಿತಮ್ ॥</p>
<p class="Text">ಆಗ ಶ್ರೀರಾಮಚಂದ್ರನಿಗೆ ಮನಸ್ಸಿನಲ್ಲಿ ತುಂಬಾ ಆಶ್ಚರ್ಯವಾಯಿತು. ‘ನಾನು ಒಂದೇ ರೀತಿಯ ಕಾಂತಿಯುಳ್ಳ ರಾವಣನ ಒಂದು ನೂರು ತಲೆಗಳನ್ನು ಕತ್ತರಿಸಿ ಹಾಕಿದರೂ ರಾವಣನು ಪ್ರಾಣಗಳನ್ನು ಕಳೆದುಕೊಂಡು ನಿಶ್ಚೇಷ್ಟಿತನಾಗಲಿಲ್ಲವಲ್ಲ!’ ಎಂದು ಯೋಚಿಸಿದನು. ಅನೇಕ ಅಸ್ತ್ರಗಳಿಂದ ಕೂಡಿದ ಸರ್ವಾಸ್ತ್ರವಿಶಾರದ ಧೀರನಾದ ಕೌಸಲ್ಯಾನಂದವರ್ಧನ ರಘುನಾಥನು ‘ನಾನು ಯಾವ-ಯಾವ ಬಾಣಗಳಿಂದ ದೊಡ್ಡ-ದೊಡ್ಡ ತೇಜಸ್ವಿ, ಪರಾಕ್ರಮಿ ದೈತ್ಯರನ್ನು ಕೊಂದಿರುವೆನೋ ಆ ಬಾಣಗಳು ರಾವಣನನ್ನು ವಧಿಸುವುದರಲ್ಲಿ ನಿಷ್ಫಲವಾದುವಲ್ಲ!’ ಎಂದು ಯೋಚಿಸಿದನು. ಭಗವಾನ್ ಶ್ರೀರಾಮನು ಈ ರೀತಿ ಚಿಂತಾಗ್ರಸ್ತನಾದುದನ್ನು ಕಂಡು, ಅವನ ಬಳಿಯಲ್ಲೇ ನಿಂತಿದ್ದ ವಿಭೀಷಣನು ‘‘ಭಗವಂತಾ! ಈ ರಾವಣನಿಗೆ ಬ್ರಹ್ಮದೇವರು ‘ನಿನ್ನ ಭುಜಗಳು ಮತ್ತು ತಲೆಗಳು ಎಷ್ಟೇ ಬಾರಿ ತುಂಡರಿಸಿದರೂ ಪುನಃ ಚಿಗುರುವವು’ ಎಂಬ ವರವನ್ನು ಕೊಟ್ಟಿದ್ದರು. ಇವನ ನಾಭಿಪ್ರದೇಶದಲ್ಲಿ ಕುಂಡಲಾಕಾರದಿಂದ ಅಮೃತವನ್ನಿರಿಸಲಾಗಿದೆ. ॥48-53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ತಚ್ಛೋಷಯಾನಲಾಸ್ತ್ರೇಣ ತಸ್ಯ ಮೃತ್ಯುಸ್ತತೋ ಭವೇತ್ ।</p>
<p class="Shlok">ವಿಭೀಷಣವಚಃ ಶ್ರುತ್ವಾ ರಾಮಃ ಶೀಘ್ರಪರಾಕ್ರಮಃ ॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಪಾವಕಾಸ್ತ್ರೇಣ ಸಂಯೋಜ್ಯ ನಾಭಿಂ ವಿವ್ಯಾಧ ರಕ್ಷಸಃ ।</p>
<p class="Shlok">ಅನಂತರಂ ಚ ಚಿಚ್ಛೇದ ಶಿರಾಂಸಿ ಚ ಮಹಾಬಲಃ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಬಾಹೂನಪಿ ಚ ಸಂರಬ್ಧೋ ರಾವಣಸ್ಯ ರಘೂತ್ತಮಃ ।</p>
<p class="Shlok">ತತೋ ಘೋರಾಂ ಮಹಾಶಕ್ತಿಮಾದಾಯ ದಶಕಂಧರಃ ॥</p>
<p class="Shlok-Number">(ಶ್ಲೋಕ-57)</p>
<p class="Shlok">ವಿಭೀಷಣವಧಾರ್ಥಾಯ ಚಿಕ್ಷೇಪ ಕೋಧವಿಹ್ವಲಃ ।</p>
<p class="Shlok">ಚಿಚ್ಛೇದ ರಾಘವೋ ಬಾಣೈಸ್ತಾಂ ಶಿತೈರ್ಹೇಮಭೂಷಿತೈಃ ॥</p>
<p class="Text">ಅದನ್ನು ನೀನು ಆಗ್ನೇಯಾಸದಿಂದ ಒಣಗಿಸಿ ಬಿಡು, ಆಗಲೇ ಇವನ ಮೃತ್ಯುವಾಗಬಹುದು ಎಂದು ಸೂಚಿಸಿದನು. ವಿಭೀಷಣನ ಮಾತನ್ನು ಕೇಳಿ ಶೀಘ್ರಪರಾಕ್ರಮಿಯಾದ ರಘುನಾಥನು ರಾಕ್ಷಸನ ಹೊಕ್ಕುಳಿಗೆ ಪಾವಕಾಸ್ತ್ರವನ್ನು ಪ್ರಯೋಗಿಸಿದನು. ಅನಂತರ ಆ ಮಹಾಬಲಶಾಲಿಯು ಕ್ರೋಧಗೊಂಡು ರಾವಣನ ಒಂದೊಂದೇ ತಲೆಗಳನ್ನು ಹಾಗೂ ಭುಜಗಳನ್ನು ಕತ್ತರಿಸಿ ಬಿಟ್ಟನು. ಇದರಿಂದ ಭಾರೀ ಕೋಪಗೊಂಡ ರಾವಣನು ವಿಭೀಷಣನನ್ನು ಕೊಲ್ಲುವುದಕ್ಕಾಗಿ ಮಹಾಶಕ್ತ್ಯಾಯುಧವೊಂದನ್ನು ಪ್ರಯೋಗಿಸಿದನು. ಆದರೆ ಶ್ರೀರಾಮನು ಆ ಶಕ್ತ್ಯಾಯುಧವನ್ನು ಹರಿತವಾದ ಸುವರ್ಣಾಲಂಕೃತ ಬಾಣಗಳಿಂದ ಕತ್ತರಿಸಿ ಹಾಕಿದನು. ॥54-57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ದಶಗ್ರೀವಶಿರಶ್ಛೇದಾತ್ತದಾ ತೇಜೋ ವಿನಿರ್ಗತಮ್ ।</p>
<p class="Shlok">ಮ್ಲಾನರೂಪೋ ಬಭೂವಾಥ ಛಿನ್ನೈಃ ಶಿರ್ಷೈರ್ಭಯಂಕರೈಃ ॥</p>
<p class="Text">ರಾವಣನ ತಲೆಗಳು ತುಂಡಾಗುತ್ತಲೇ ಅವನ ತೇಜವು ಹೊರಟು ಹೋಯಿತು. ಅವನು ತಲೆಗಳನ್ನು ಕಳೆದುಕೊಂಡು ಭಯಂಕರ ವಿರೂಪನಾಗಿ ಕಾಣುತ್ತಿದ್ದನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಏಕೇನ ಮುಖ್ಯ ಶಿರಸಾ ಬಾಹುಭ್ಯಾಂ ರಾವಣೋ ಬಭೌ ।</p>
<p class="Shlok">ರಾವಣಸ್ತು ಪುನಃ ಕ್ರುದ್ಧೋ ನಾನಾಶಸ್ತ್ರಾಸ್ತ್ರವೃಷ್ಟಿಭಿಃ ॥</p>
<p class="Shlok-Number">(ಶ್ಲೋಕ-60)</p>
<p class="Shlok">ವವರ್ಷ ರಾಮಂ ತಂ ರಾಮಸ್ತಥಾ ಬಾಣೈರ್ವವರ್ಷ ಚ ।</p>
<p class="Shlok">ತತೋ ಯುದ್ಧಮಭೂದ್ ಘೋರಂ ತುಮುಲಂ ಲೋಮಹರ್ಷಣಮ್ ॥ </p>
<p class="Text">ಈಗ ರಾವಣನಿಗೆ ಒಂದೇ ಮುಖ್ಯ ತಲೆ ಮತ್ತು ಎರಡು ತೋಳುಗಳೇ ಉಳಿದಿದ್ದವು. ಆದರೂ ಅವನು ಅತ್ಯಂತ ಕ್ರುದ್ಧನಾಗಿ ಭಗವಾನ್ ಶ್ರೀರಾಮನಮೇಲೆ ಅನೇಕ ಪ್ರಕಾರದ ಬಾಣಗಳ ಮಳೆಗರೆದನು. ಇದೇ ಪ್ರಕಾರ ಶ್ರೀರಾಮಚಂದ್ರನೂ ಅವನ ಮೇಲೆ ಬಾಣಗಳನ್ನು ಮಳೆಯಂತೆ ಸುರಿಸಿದನು. ಆಗ ಅಲ್ಲಿ ರೋಮಾಂಚಕಾರಿ, ಭಯಂಕರವಾದ ಯುದ್ಧವು ನಡೆಯಿತು. ॥59-60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಅಥ ಸಂಸ್ಮಾರಯಾಮಾಸ ಮಾತಲೀ ರಾಘವಂ ತದಾ ।</p>
<p class="Shlok">ವಿಸೃಜಾಸಂ ವಧಾಯಾಸ್ಯ ಬ್ರಾಹ್ಮಂ ಶೀಘ್ರಂ ರಘೂತ್ತಮ ॥</p>
<p class="Text">ಆಗ ಮಾತಲಿಯು ಶ್ರೀರಾಮಚಂದ್ರನಿಗೆ ನೆನಪು ಕೊಡುತ್ತಾ ‘‘ಹೇ ರಘುಶ್ರೇಷ್ಠನೆ! ಇವನ ಸಂಹಾರಕ್ಕಾಗಿ ಬೇಗನೇ ಬ್ರಹ್ಮಾಸ್ತ್ರವನ್ನು ಪ್ರಯೋಗಿಸು. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ವಿನಾಶಕಾಲಃ ಪ್ರಥಿತೋ ಯಃ ಸುರೈಃ ಸೋಽದ್ಯ ವರ್ತತೇ ।</p>
<p class="Shlok">ಉತ್ತಮಾಂಗಂ ನ ಚೈತಸ್ಯ ಛೇತ್ತವ್ಯಂ ರಾಘವ ತ್ವಯಾ ॥ </p>
<p class="Shlok-Number">(ಶ್ಲೋಕ-63)</p>
<p class="Shlok">ನೈವ ಶಿರ್ಷ್ಣಿ ಪ್ರಭೋ ವಧ್ಯೋ ವಧ್ಯ ಏವ ಹಿ ಮರ್ಮಣಿ ।</p>
<p class="Shlok">ತತಃ ಸಂಸ್ಮಾರಿತೋ ರಾಮಸ್ತೇನ ವಾಕ್ಯೇನ ಮಾತಲೇಃ ॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಜಗ್ರಾಹ ಸ ಶರಂ ದೀಪ್ತಂ ನಿಃಶ್ವಸಂತಮಿವೋರಗಮ್ ।</p>
<p class="Shlok">ಯಸ್ಯ ಪಾರ್ಶ್ವೇ ತು ಪವನಃ ಫಲೇ ಭಾಸ್ಕರಪಾವಕೌ ॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಶರೀರಮಾಕಾಶಮಯಂ ಗೌರವೇ ಮೇರುಮಂದರೌ ।</p>
<p class="Shlok">ಪರ್ವಸ್ವಪಿ ಚ ವಿನ್ಯಸ್ತಾ ಲೋಕಪಾಲಾ ಮಹೌಜಸಃ ॥</p>
<p class="Text">ದೇವತೆಗಳು ಗೊತ್ತುಪಡಿಸಿದ ಇವನ ವಿನಾಶಕಾಲವು ಈಗ ಸನ್ನಿಹಿತವಾಗಿದೆ. ರಾಘವಾ! ಇವನ ತಲೆಯನ್ನು ಕತ್ತರಿಸಬೇಡಿರಿ. ಏಕೆಂದರೆ ಹೇ ಪ್ರಭೊ! ಇವನು ತಲೆಯನ್ನು ಕತ್ತರಿಸುವುದರಿಂದ ಸಾಯಲಾರನು. ಮರ್ಮಸ್ಥಾನವಾದ ಹೃದಯವು ಬಿರಿದಾಗ ಇವನು ಸಾಯಬಲ್ಲನು’’ ಎಂದು ಹೇಳಿದನು. ಮಾತಲಿಯು ಈ ರೀತಿಯಾಗಿ ಸೂಚಿಸಿದಾಗ ಭಗವಾನ್ ಶ್ರೀರಾಮನು ಬುಸುಗುಟ್ಟುತ್ತಿರುವ ಹಾವಿನಂತಿರುವ ಒಂದು ಪರಮ ತೇಜಸ್ವಿ ಬಾಣವನ್ನು ಕೈಗೆತ್ತಿಕೊಂಡನು. ಅದರ ಅಕ್ಕ-ಪಕ್ಕಗಳಲ್ಲಿ ವಾಯುವನ್ನು, ತುದಿಯಲ್ಲಿ ಸೂರ್ಯಾಗ್ನಿಗಳನ್ನು, ಭಾರದಲ್ಲಿ ಮೇರು ಮಂದರಾಚಲಗಳನ್ನು, ಗೆಣ್ಣುಗಳಲ್ಲಿ ಮಹಾತೇಜಸ್ವೀ ಲೋಕಪಾಲಕರನ್ನು ಸ್ಥಾಪಿಸಿದನು. ಅದರ ಸ್ವರೂಪವು ಆಕಾಶದಂತೆ ಇತ್ತು. ॥62-65॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಜಾಜ್ವಲ್ಯಮಾನಂ ವಪುಷಾ ಭಾತಂ ಭಾಸ್ಕರವರ್ಚಸಾ ।</p>
<p class="Shlok">ತಮುಗ್ರಮಸ್ತ್ರಂ ಲೋಕಾನಾಂ ಭಯನಾಶನಮದ್ಭುತಮ್ ॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಅಭಿಮಂತ್ರ್ಯ ತತೋ ರಾಮಸ್ತಂ ಮಹೇಷುಂ ಮಹಾಭುಜಃ ।</p>
<p class="Shlok">ವೇದಪ್ರೋಕ್ತೇನ ವಿಧಿನಾ ಸಂದಧೇ ಕಾರ್ಮುಕೇ ಬಲೀ ॥ </p>
<p class="Text">ಅದರ ಆಕಾರ ಅತ್ಯಂತ ದೇದೀಪ್ಯಮಾನವಿದ್ದ ಕಾರಣ ಸೂರ್ಯನಂತೆ ಪ್ರಕಾಶಮಾನವಾಗಿತ್ತು. ಮಹಾಬಾಹು ಭಗವಾನ್ ಶ್ರೀರಾಮನು ಸಮಸ್ತ ಲೋಕಗಳ ಭಯವನ್ನು ದೂರಮಾಡುವಂತಹ ಆ ಅತ್ಯಂತ ಉಗ್ರ ಹಾಗೂ ಅದ್ಭುತವಾದ ಅಸ್ತ್ರವನ್ನು ಧನುರ್ವೇದೋಕ್ತ ವಿಧಿಯಿಂದ ಅಭಿಮಂತ್ರಿಸಿ ತನ್ನ ಧನುಸ್ಸಿಗೆ ಹೂಡಿದನು. ॥66-67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ತಸ್ಮಿನ್ಸಂಧೀಯಮಾನೇ ತು ರಾಘವೇಣ ಶರೋತ್ತಮೇ ।</p>
<p class="Shlok">ಸರ್ವಭೂತಾನಿ ವಿತ್ರೇಸುಶ್ಚಚಾಲ ಚ ವಸುಂಧರಾ ॥</p>
<p class="Text">ಭಗವಾನ್ ಶ್ರೀರಾಮನು ಆ ಉತ್ತಮೋತ್ತಮ ಬಾಣವನ್ನು ಹೂಡಿದಾಗ ಸಮಸ್ತ ಪ್ರಾಣಿಗಳು ಭಯಗೊಂಡವು ಹಾಗೂ ಭೂಮಿಯು ನಡುಗಿತು. ॥68॥<span class="char-style-override-9"></span></p>
<p class="Shlok-Number">(ಶ್ಲೋಕ-69)</p>
<p class="Shlok">ಸ ರಾವಣಾಯ ಸಂಕ್ರುದ್ಧೋ ಭೃಶಮಾನಮ್ಯ ಕಾರ್ಮುಕಮ್ ।</p>
<p class="Shlok">ಚಿಕ್ಷೇಪ ಪರಮಾಯತ್ತಸ್ತಮಸ್ತ್ರಂ ಮರ್ಮಘಾತಿನಮ್ ॥</p>
<p class="Text">ಆಗ ಅವನು ಅತ್ಯಂತ ಕ್ರುದ್ಧನಾಗಿ ಧನುಸ್ಸನ್ನು ಆಕರ್ಣಾಂತವಾಗಿ ಸೆಳೆದು ಹೆಚ್ಚಿನ ಸಾಹಸದಿಂದ ಮರ್ಮಘಾತಿಯಾದ ಆ ಅಸ್ತ್ರವನ್ನು ರಾವಣನ ಮೇಲೆ ಪ್ರಯೋಗಿಸಿದನು. ॥69॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಸ ವಜ್ರ ಇವ ದುರ್ದ್ಧರ್ಷೋ ವಜ್ರಪಾಣಿವಿಸರ್ಜಿತಃ ।</p>
<p class="Shlok">ಕೃತಾಂತ ಇವ ಘೋರಾಸ್ಯೋ ನ್ಯಪತದ್ರಾವಣೋರಸಿ ॥</p>
<p class="Text">ದೇವೇಂದ್ರನು ಪ್ರಯೋಗಿಸಿದ ವಜ್ರಾಯುಧದಂತೆ ಇದ್ದ ಸಹಿಸಲಸಾಧ್ಯವಾದ ಹಾಗೂ ಯಮನಂತೆ ಭಯಂಕರ ಮುಖವುಳ್ಳ ಆ ಬಾಣವು ರಾವಣನ ಎದೆಯನ್ನು ಹೊಕ್ಕಿತು. ॥70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ಸ ನಿಮಗ್ನೋ ಮಹಾಘೋರಃ ಶರೀರಾಂತಕರಃ ಪರಃ ।</p>
<p class="Shlok">ಬಿಭೇದ ಹೃದಯಂ ತೂರ್ಣಂ ರಾವಣಸ್ಯ ಮಹಾತ್ಮನಃ ॥ </p>
<p class="Text">ಶರೀರವನ್ನು ಕೊನೆಗೊಳಿಸುವಂತಹ ಭಯಂಕರ ವಾದ ಆ ಬಾಣವು ಮಹಾಕಾಯನಾದ ರಾವಣನ ಎದೆ ಯನ್ನು ಹೊಕ್ಕು ಹೃದಯವನ್ನು ಸೀಳಿ ಬಿಟ್ಟಿತು. ॥71॥</p>
<p class="Shlok-Number">(ಶ್ಲೋಕ-72)</p>
<p class="Shlok">ರಾವಣಸ್ಯಾಹರತ್ಪ್ರಾಣಾನ್ವಿವೇಶ ಧರಣೀತಲೇ ।</p>
<p class="Shlok">ಸ ಶರೋ ರಾವಣಂ ಹತ್ವಾ ರಾಮತೂಣೀರಮಾವಿಶತ್ ॥</p>
<p class="Text">ಅದು ರಾವಣನ ಪ್ರಾಣಗಳನ್ನು ಅಪಹರಿಸಿಬಿಟ್ಟಿತು. ರಾವಣನನ್ನು ಕೊಂದು ಆ ಬಾಣವು ಪಾತಾಳವನ್ನು ಹೊಕ್ಕು ಮತ್ತೆ ಭಗವಾನ್ ರಾಮನ ಬತ್ತಳಿಕೆಯನ್ನು ಬಂದು ಸೇರಿತು. ॥72॥</p>
<p class="Shlok-Number">(ಶ್ಲೋಕ-73)</p>
<p class="Shlok">ತಸ್ಯ ಹಸ್ತಾತ್ಪಪಾತಾಶು ಸಶರಂ ಕಾರ್ಮುಕಂ ಮಹತ್ ।</p>
<p class="Shlok">ಗತಾಸುರ್ಭ್ರಮಿವೇಗೇನ ರಾಕ್ಷಸೇಂದ್ರೋಪತದ್ಭುವಿ ॥ </p>
<p class="Text">ಬಾಣವು ತಗಲುತ್ತಲೇ ರಾವಣನ ಕೈಯಿಂದ ಭಾರೀ ದೊಡ್ಡ ಧನುಸ್ಸು ಬಾಣ ಸಹಿತ ಕೆಳಗೆ ಬಿತ್ತು. ರಾಕ್ಷಸೇಂದ್ರನಾದ ರಾವಣನು ಚಕ್ರದಂತೆ ಗಿರಗಿರನೆ ತಿರುಗಿ ಪ್ರಾಣತ್ಯಾಗಗೈದು ನೆಲಕ್ಕೆ ಬಿದ್ದು ಬಿಟ್ಟನು. ॥73॥</p>
<p class="Shlok-Number">(ಶ್ಲೋಕ-74)</p>
<p class="Shlok">ತಂ ದೃಷ್ಟ್ವಾ ಪತಿತಂ ಭೂಮೌ ಹತಶೇಷಾಶ್ಚ ರಾಕ್ಷಸಾಃ ।</p>
<p class="Shlok">ಹತನಾಥಾ ಭಯತ್ರಸ್ತಾ ದುದ್ರುವುಃ ಸರ್ವತೋದಿಶಮ್ ॥</p>
<p class="Text">ಅವನು ಕೆಳಗೆ ಬಿದ್ದುದನ್ನು ನೋಡಿ ಅಳಿದುಳಿದಿದ್ದ ರಾಕ್ಷಸರೆಲ್ಲರೂ ಒಡೆಯನಿಲ್ಲದವರಾಗಿ ಭಯಗೊಂಡು ದಿಕ್ಕಾಪಾಲಾಗಿ ಓಡಿ ಹೋದರು. ॥74॥</p>
<p class="Shlok-Number">(ಶ್ಲೋಕ-75)</p>
<p class="Shlok">ದಶಗ್ರೀವಸ್ಯ ನಿಧನಂ ವಿಜಯಂ ರಾಘವಸ್ಯ ಚ ।</p>
<p class="Shlok">ತತೋ ವಿನೇದುಃ ಸಂಹೃಷ್ಟಾ ವಾನರಾ ಜಿತಕಾಶಿನಃ ॥</p>
<p class="Shlok-Number">(ಶ್ಲೋಕ-76)</p>
<p class="Shlok">ವದಂತೋ ರಾಮವಿಜಯಂ ರಾವಣಸ್ಯ ಚ ತದ್ವಧಮ್ ।</p>
<p class="Shlok">ಅಥಾಂತರಿಕ್ಷೇ ವ್ಯನದತ್ ಸೌಮ್ಯಸ್ತ್ರಿದಶದುಂದುಭಿಃ ॥ </p>
<p class="Text">ಶ್ರೀರಾಮನ ವಿಜಯವನ್ನೂ, ರಾವಣನ ಮರಣವನ್ನು ಕಂಡು ವಿಜಯೋತ್ಸಾಹದಿಂದ ತೇಜಸ್ವಿಗಳಾದ ವಾನರರು ಶ್ರೀರಾಮನ ಜಯಘೋಷ ಮಾಡಿದರು. ‘ರಾಮನಿಗೆ ಜಯವಾಗಲಿ’ ಎಂದು ಹೇಳುತ್ತ ಕುಣಿದಾಡಿದರು. ಎಲ್ಲ ಕಪಿಗಳ ಬಾಯಲ್ಲೂ ಶ್ರೀರಾಮನ ವಿಜಯ ಮತ್ತು ರಾವಣನ ವಧೆಯ ಮಾತುಗಳೇ ಕೇಳುತ್ತಿದ್ದುವು. ಆಗಲೇ ಆಕಾಶದಲ್ಲಿ ಇಂಪಾದ, ಹಿತವಾದ ದೇವಲೋಕದ ದುಂದುಭಿಗಳು ಮೊಳಗಿದುವು. ॥75-76॥</p>
<p class="Shlok-Number">(ಶ್ಲೋಕ-77)</p>
<p class="Shlok">ಪಪಾತ ಪುಷ್ಪವೃಷ್ಟಿಶ್ಚ ಸಮಂತಾದ್ರಾಘವೋಪರಿ ।</p>
<p class="Shlok">ತುಷ್ಟುವುರ್ಮುನಯಃ ಸಿದ್ಧಾಶ್ಚಾರಣಾಶ್ಚ ದಿವೌಕಸಃ ॥</p>
<p class="Text">ಭಗವಾನ್ ಶ್ರೀರಾಮನ ಮೇಲೆ ಎಲ್ಲೆಡೆಗಳಿಂದ ಹೂವಿನ ಮಳೆ ಸುರಿಯಿತು. ಮುನಿಗಳು, ಸಿದ್ಧರು, ಚಾರಣರು, ದೇವತೆಗಳು ಅವನನ್ನು ಸ್ತುತಿಸ ತೊಡಗಿದರು. ॥77॥</p>
<p class="Shlok-Number">(ಶ್ಲೋಕ-78)</p>
<p class="Shlok">ಅಥಾಂತರಿಕ್ಷೇ ನನೃತುಃ ಸರ್ವತೋಽಪ್ಸರಸೋ ಮುದಾ ।</p>
<p class="Shlok">ರಾವಣಸ್ಯ ಚ ದೇಹೋತ್ಥಂ ಜ್ಯೋತಿರಾದಿತ್ಯವತ್ಸ್ಫುರತ್ ॥</p>
<p class="Shlok-Number">(ಶ್ಲೋಕ-79)</p>
<p class="Shlok">ಪ್ರವಿವೇಶ ರಘುಶ್ರೇಷ್ಠಂ ದೇವಾನಾಂ ಪಶ್ಯತಾಂ ಸತಾಮ್ ।</p>
<p class="Shlok">ದೇವಾ ಊಚುರಹೋ ಭಾಗ್ಯಂ ರಾವಣಸ್ಯ ಮಹಾತ್ಮನಃ ॥</p>
<p class="Text">ಅನಂತರ ಆಕಾಶದಲ್ಲಿ ಎಲ್ಲೆಲ್ಲಿಯೂ ಸಂತೋಷದಿಂದ ನಲಿದಾಡಿದರು. ರಾವಣನ ಶರೀರದಿಂದ ಹೊರಬಿದ್ದ ಸೂರ್ಯನಂತೆ ಹೊಳೆಯುವ ಬೆಳಕೊಂದು ದೇವತೆಗಳು ನೋಡುತ್ತಿರುವಂತೆಯೇ ಶ್ರೀರಾಮನಲ್ಲಿ ಪ್ರವೇಶಿಸಿತು. ‘‘ಆಹಾ! ಮಹಾತ್ಮನಾದ ರಾವಣನ ಸೌಭಾಗ್ಯವೆಂತಹುದು?’’ ಎಂದು ದೇವತೆಗಳು ಕೊಂಡಾಡಿದರು. ॥78-79॥</p>
<p class="Shlok-Number">(ಶ್ಲೋಕ-80)</p>
<p class="Shlok">ವಯಂ ತು ಸಾತ್ವಿಕಾ ದೇವಾ ವಿಷ್ಣೋಃ ಕಾರುಣ್ಯಭಾಜನಾಃ ।</p>
<p class="Shlok">ಭಯದುಃಖಾದಿಭಿರ್ವ್ಯಾಪ್ತಾಃ ಸಂಸಾರೇ ಪರಿವರ್ತಿನಃ ॥</p>
<p class="Text">‘‘ನಾವಾದರೋ ವಿಷ್ಣುವಿನ ಕರುಣೆಗೆ ಪಾತ್ರರಾದ ಸಾತ್ವಿಕ ದೇವತೆಗಳಾಗಿದ್ದೇವೆ. ಆದರೂ ಭಯ- ದುಃಖಾದಿಗಳಿಂದ ವ್ಯಾಪ್ತರಾಗಿ ಸಂಸಾರದಲ್ಲಿ ಅಲೆಯುತ್ತಿದ್ದೇವೆ. ॥80॥</p>
<p class="Shlok-Number">(ಶ್ಲೋಕ-81)</p>
<p class="Shlok">ಅಯಂ ತು ರಾಕ್ಷಸಃ ಕ್ರೂರೋ ಬ್ರಹ್ಮಹಾತೀವ ತಾಮಸಃ ।</p>
<p class="Shlok">ಪರದಾರರತೋ ವಿಷ್ಣುದ್ವೇಷೀ ತಾಪಸ ಹಿಂಸಕಃ ॥</p>
<p class="Text">ಈ ರಾಕ್ಷಸನಾದರೋ, ಅತಿತಾ ಮಸನೂ, ಕ್ರೂರನೂ, ಬ್ರಹ್ಮಹತ್ಯೆಯನ್ನು ಮಾಡಿದವನಾಗಿದ್ದನು. ಇಷ್ಟೇ ಅಲ್ಲ ಪರಸ್ತ್ರೀಸಕ್ತನಾಗಿದ್ದವನೂ, ವಿಷ್ಣುದ್ವೇಷಿಯೂ, ತಪಸ್ವಿಗಳ ಹಿಂಸಕನೂ ಆಗಿದ್ದನು. ॥81॥</p>
<p class="Shlok-Number">(ಶ್ಲೋಕ-82)</p>
<p class="Shlok">ಪಶ್ಯತ್ಸು ಸರ್ವಭೂತೇಷು ರಾಮಮೇವ ಪ್ರವಿಷ್ಟವಾನ್ ।</p>
<p class="Shlok">ಏವಂ ಬ್ರುವತ್ಸು ದೇವೇಷು ನಾರದಃ ಪ್ರಾಹ ಸುಸ್ಮಿತಃ ॥</p>
<p class="Shlok-Number">(ಶ್ಲೋಕ-83)</p>
<p class="Shlok">ಶ್ರುಣುತಾತ್ರ ಸುರಾ ಯೂಯಂ ಧರ್ಮತತ್ತ್ವವಿಚಕ್ಷಣಾಃ ।</p>
<p class="Shlok">ರಾವಣೋ ರಾಘವದ್ವೇಷಾದನಿಶಂ ಹೃದಿ ಭಾವಯನ್ ॥</p>
<p class="Shlok-Number">(ಶ್ಲೋಕ-84)</p>
<p class="Shlok">ಭೃತ್ಯೈಃ ಸಹ ಸದಾ ರಾಮಚರಿತಂ ದ್ವೇಷಸಂಯುತಃ ।</p>
<p class="Shlok">ಶ್ರುತ್ವಾ ರಾಮಾತ್ಸ್ವ ನಿಧನಂ ಭಯಾತ್ಸರ್ವತ್ರ ರಾಘವಮ್ ॥</p>
<p class="Shlok-Number">(ಶ್ಲೋಕ-85)</p>
<p class="Shlok">ಪಶ್ಯನ್ನನುದಿನಂ ಸ್ವಪ್ನೇ ರಾಮಮೇವಾನುಪಶ್ಯತಿ ।</p>
<p class="Shlok">ಕ್ರೋಧೋಪಿ ರಾವಣಸ್ಯಾಶು ಗುರುಬೋಧಾಧಿಕೋಽಭವತ್ ॥</p>
<p class="Text">ಹೀಗಿದ್ದರೂ ಎಲ್ಲರೂ ನೋಡು ನೋಡುತ್ತಿರುವಂತೆಯೇ ಶ್ರೀರಾಮನಲ್ಲಿ ಲೀನವಾಗಿ ಹೋದನು. ದೇವತೆಗಳು ಹೀಗೆ ಆಡಿಕೊಳ್ಳುತ್ತಿರುವಾಗ, ನಾರದರು ಮುಗುಳ್ಳಕ್ಕು ಹೀಗೆಂದರು ‘‘ಎಲೈ ದೇವತೆಗಳಿರಾ! ನೀವೆಲ್ಲ ಧರ್ಮತತ್ತ್ವ ವಿಶಾರದರಾಗಿರುವಿರಿ. ಆದ್ದರಿಂದ ಈ ವಿಷಯದಲ್ಲಿ ಕೇಳಿರಿ ಶ್ರೀರಾಮನ ಮೇಲಿನ ವೈರದಿಂದ ರಾವಣನು ಯಾವಾಗಲೂ ತನ್ನ ಸೇವಕರೊಡನೆ ಅವನನ್ನೇ ಹೃದಯದಲ್ಲಿ ಚಿಂತಿಸುತ್ತಾ ಅವನ ಚರಿತ್ರಗಳನ್ನು ದ್ವೇಷ ಪೂರ್ವಕವಾಗಿ ಕೇಳುತ್ತಿದ್ದನು. ರಾಮನ ಕೈಯಿಂದ ತನಗೆ ಮರಣವುಂಟಾಗುತ್ತದೆಂದು ತಿಳಿದವನಾಗಿ ಭಯದಿಂದ ಎಲ್ಲೆಲ್ಲಿಯೂ ರಾಮನನ್ನೇ ಕಾಣುತ್ತಾ, ದಿನ-ದಿನವು ಕನಸಿನಲ್ಲಿಯೂ ಅವನನ್ನೇ ನೋಡುತ್ತಿದ್ದನು. ರಾವಣನಿಗೆ ರಾಮನ ವಿಷಯದಲ್ಲಿ ಇದ್ದ ಕ್ರೋಧವೂ ಗುರುವಿನ ಬೋಧೆಗಿಂತಲೂ ಹೆಚ್ಚಿನ ಪ್ರಯೋಜನಕಾರಿಯಾಯಿತು. ॥82-85॥</p>
<p class="Shlok-Number">(ಶ್ಲೋಕ-86)</p>
<p class="Shlok">ರಾಮೇಣ ನಿಹತಶ್ಚಾಂತೇ ನಿರ್ಧೂತಾಶೇಷಕಲ್ಮಷಃ ।</p>
<p class="Shlok">ರಾಮಸಾಯುಜ್ಯಮೇವಾಪ ರಾವಣೋ ಮುಕ್ತಬಂಧನಃ ॥</p>
<p class="Text">ಕೊನೆಗೆ ಭಗವಾನ್ ಶ್ರೀರಾಮನ ಕೈಯಿಂದಲೇ ಸತ್ತ ಕಾರಣದಿಂದ ಅವನ ಎಲ್ಲ ಪಾಪಗಳು ತೊಳೆದು ಹೋದುವು. ಆದ್ದರಿಂದ ಬಂಧನವನ್ನು ಕಳಚಿಕೊಂಡು ರಾವಣನು ಶ್ರೀರಾಮನ ಸಾಯುಜ್ಯವನ್ನೇ ಹೊಂದಿದನು. ॥86॥</p>
<p class="Shlok-Number">(ಶ್ಲೋಕ-87)</p>
<p class="Shlok">ಪಾಪಿಷ್ಠೋ ವಾ ದುರಾತ್ಮಾ ಪರಧನಪರ-</p>
<p class="Shlok"> ದಾರೇಷು ಸಕ್ತೋ ಯದಿ ಸ್ಯಾ- </p>
<p class="Shlok">ನ್ನಿತ್ಯಂ ಸ್ನೇಹಾದ್ಭಯಾದ್ವಾ ರಘುಕುಲತಿಲಕಂ</p>
<p class="Shlok">ಭಾವಯನ್ಸಂಪರೇತಃ ।</p>
<p class="Shlok">ಭೂತ್ವಾ ಶುದ್ಧಾಂತರಂಗೋ ಭವಶತಜನಿತಾ-</p>
<p class="Shlok">ನೇಕದೋಷೈರ್ವಿಮುಕ್ತಃ</p>
<p class="Shlok">ಸದ್ಯೋ ರಾಮಸ್ಯ ವಿಷ್ಣೋಃ ಸುರವರವಿನುತಂ </p>
<p class="Shlok">ಯಾತಿ ವೈಕುಂಠಮಾದ್ಯಮ್ ॥</p>
<p class="Text">ಪಾಪಿಯಾಗಲಿ, ದುರಾತ್ಮನಾಗಲಿ, ಬೇರೊಬ್ಬರ ಧನ ಸ್ತ್ರೀಯಲ್ಲಿ ಆಸಕ್ತನಾಗಿದ್ದರೂ ಅವನು ಯಾವಾಗಲೂ ಭಯದಿಂದಾಗಲಿ, ಪ್ರೀತಿಯಿಂದಾಗಲಿ, ರಘುಕುಲತಿಕನಾದ ಶ್ರೀರಾಮನನ್ನು ಮನಸ್ಸಿನಲ್ಲಿ ಧ್ಯಾನಿಸುತ್ತಾ ಸಾವನ್ನು ಪಡೆದರೆ, ಪರಿಶುದ್ಧ ಮನಸ್ಕನಾಗಿ ನೂರು ಜನ್ಮಗಳಲ್ಲಿ ಮಾಡಿರುವ ಅನೇಕ ದೋಷಗಳಿಂದ ಬಿಡುಗಡೆಯನ್ನು ಹೊಂದಿ ಇಂದ್ರಾದಿದೇವತೆಗಳಿಂದ ವಂದಿತನಾದ ವಿಷ್ಣು ಸ್ವರೂಪಿಯಾದ ಸಾಕ್ಷಾತ್ ಶ್ರೀರಾಮನ ಆದಿಸ್ಥಾನವಾದ ವೈಕುಂಠ ಪದವಿಯನ್ನು ತಡವಿಲ್ಲದೆ ಪಡೆದುಕೊಳ್ಳುವನು. ॥87॥</p>
<p class="Shlok-Number">(ಶ್ಲೋಕ-88)</p>
<p class="Shlok">ಹತ್ವಾ ಯುದ್ಧೇ ದಶಾಸ್ಯಂ ತ್ರಿಭುವನವಿಷಮಂ </p>
<p class="Shlok">ವಾಮಹಸ್ತೇನ ಚಾಪಂ </p>
<p class="Shlok">ಭೂಮೌ ವಿಷ್ಟಭ್ಯ ತಿಷ್ಠನ್ನಿತರಕರಧೃತಂ </p>
<p class="Shlok"> ಭ್ರಾಮಯನ್ಬಾಣಮೇಕಮ್ ।</p>
<p class="Shlok">ಆರಕ್ತೋಪಾಂತನೇತ್ರಃ ಶರದಲಿತವಪುಃ</p>
<p class="Shlok"> ಸೂರ್ಯಕೋಟಿಪ್ರಕಾಶೋ</p>
<p class="Shlok">ವೀರಶ್ರೀಬಂಧುರಾಂಗಸಿದಶಪತಿನುತಃ </p>
<p class="Shlok">ಪಾತು ಮಾಂ ವೀರರಾಮಃ ॥</p>
<p class="Text">ಮೂರು ಲೋಕಗಳಿಗೂ ಕಂಟಕನಾಗಿದ್ದ ರಾವಣನನ್ನು ಯುದ್ಧದಲ್ಲಿ ಕೊಂದಿರುವ, ಎಡಗೈಯಿಂದ ಧನುಸ್ಸನ್ನು ನೆಲಕ್ಕೂರಿ ನಿಂತಿರುವ, ಬಲ ಕೈಯಲ್ಲಿರುವ ಬಾಣವನ್ನು ತಿರುಗಿಸುತ್ತಾ ಇರುವ, ತುದಿ ಗಣ್ಣುಗಳವರೆಗೂ ಕೆಂಪಾದ ಬಣ್ಣವುಳ್ಳವನೂ, ಬಾಣಗಳಿಂದ ಗಾಯಗೊಂಡ ಶರೀವುಳ್ಳವನೂ, ಕೋಟಿ ಸೂರ್ಯ ಪ್ರಕಾಶನೂ, ವಿಜಯಲಕ್ಷ್ಮಿಯಿಂದ ಅಲಂಕೃತನೂ, ಸುಂದರಾಂಗನೂ, ದೇವರಾಜ ಇಂದ್ರನಿಂದ ವಂದಿತನೂ ಆದ ವೀರರಾಮನು ನನ್ನನ್ನು ಕಾಪಾಡಲಿ.’’ ॥88॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಏಕಾದಶಃ ಸರ್ಗಃ ॥11॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಹನ್ನೊಂದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-12">ಹನ್ನೆರಡನೆಯ ಸರ್ಗ</p>
<p class="description">ವಿಭೀಷಣನ ರಾಜ್ಯಾಭಿಷೇಕ ಮತ್ತು ಸೀತೆಯ ಅಗ್ನಿಪರೀಕ್ಷೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ರಾಮೋ ವಿಭೀಷಣಂ ದೃಷ್ಟ್ವಾ ಹನೂಮಂತಂ ತಥಾಂಗದಮ್ ।</p>
<p class="Shlok">ಲಕ್ಷ್ಮಣಂ ಕಪಿರಾಜಂ ಚ ಜಾಂಬವಂತಂ ತಥಾ ಪರಾನ್ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಪರಿತುಷ್ಟೇನ ಮನಸಾ ಸರ್ವಾನೇವಾಬ್ರವೀದ್ವಚಃ ।</p>
<p class="Shlok">ಭವತಾಂ ಬಾಹುವೀರ್ಯೇಣ ನಿಹತೋ ರಾವಣೋ ಮಯಾ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಗಿರಿಜೆ! ಶ್ರೀರಾಮಚಂದ್ರನು ವಿಭೀಷಣ, ಹನುಮಂತ, ಅಂಗದ, ಲಕ್ಷ್ಮಣ, ವಾನರರಾಜ ಸುಗ್ರೀವ, ಜಾಂಬವಂತ ಹಾಗೂ ಇತರ ವೀರರ ಕಡೆಗೆ ನೋಡಿ ಸಂತುಷ್ಟಮನಸ್ಸಿನಿಂದ ಎಲ್ಲರನ್ನು ಕುರಿತು ಹೀಗೆಂದನು ‘‘ನಿಮ್ಮೆಲ್ಲರ ಭುಜಪರಾಕ್ರಮದಿಂದ ಇಂದು ನಾನು ರಾವಣನನ್ನು ಸಂಹಾರ ಮಾಡಿದೆ. ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಕೀರ್ತಿಃ ಸ್ಥಾಸ್ಯತಿ ವಃ ಪುಣ್ಯಾ ಯಾವಚ್ಚಂದ್ರದಿವಾಕರೌ ।</p>
<p class="Shlok">ಕೀರ್ತಯಿಷ್ಯಂತಿ ಭವತಾಂ ಕಥಾಂ ತ್ರೈಲೋಕ್ಯಪಾವನೀಮ್ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಮಯೋಪೇತಾಂ ಕಲಿಹರಾಂ ಯಾಸ್ಯಂತಿ ಪರಮಾಂ ಗತಿಮ್ ।</p>
<p class="Shlok">ಏತಸ್ಮಿನ್ನಂತರೇ ದೃಷ್ಟ್ವಾ ರಾವಣಂ ಪತಿತಂ ಭುವಿ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಮಂದೋದರೀಮುಖಾಃ ಸರ್ವಾಃ ಸಿಯೋ ರಾವಣಪಾಲಿತಾಃ ।</p>
<p class="Shlok">ಪತಿತಾ ರಾವಣಸ್ಯಾಗ್ರೇ ಶ್ಯೋಚಂತ್ಯಃ ಪರ್ಯದೇವಯನ್ ॥</p>
<p class="Text">ಸೂರ್ಯಚಂದ್ರರು ಇರುವವರೆವಿಗೂ ನಿಮ್ಮ ಪುಣ್ಯತಮವಾದ ಕೀರ್ತಿಯು ಸ್ಥಿರವಾಗಿರುವುದು. ನನ್ನ ಕಥೆಯೊಂದಿಗೆ ನಿಮ್ಮೆಲ್ಲರ ಕಲಿಕಲ್ಮಷನಾಶಿನಿಯಾದ, ಮೂರು ಲೋಕಗಳನ್ನು ಪವಿತ್ರಗೊಳಿಸುವಂತಹ ಕಥೆಯನ್ನು ಕೀರ್ತಿಸುವವ ಸತ್ಪುರುಷರು ಪರಮಪದವನ್ನು ಪಡೆದುಕೊಳ್ಳುವರು.’’ ಈ ನಡುವೆ ರಾವಣನು ಸತ್ತುಬಿದ್ದಿರುವುದನ್ನು ಕಂಡು ರಾವಣನ ಪತ್ನೀ ಮಂದೋದರಿಯೇ ಮುಂತಾದ ಎಲ್ಲ ಹೆಂಗಸರೂ ರಾವಣನ ಮುಂದೆ ಬಿದ್ದು ಹೊರಳಾಡುತ್ತಾ ಅಳುತ್ತಾ ದುಃಖಿಸುತ್ತಿದ್ದರು. ॥3-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ವಿಭೀಷಣಃ ಶುಶೋಚಾರ್ತಃ ಶೋಕೇನ ಮಹತಾವೃತಃ ।</p>
<p class="Shlok">ಪತಿತೋ ರಾವಣಸ್ಯಾಗ್ರೇ ಬಹುಧಾ ಪರ್ಯದೇವಯತ್ ॥</p>
<p class="Text">ವಿಭೀಷಣನೂ ಕೂಡ ಹೆಚ್ಚಿನ ಶೋಕಾಕುಲನಾಗಿ ಆರ್ತನಾಗಿ ರಾವಣನ ಎದುರಿಗೆ ಬಿದ್ದುಕೊಂಡು ಬಹಳವಾಗಿ ಅಳುತ್ತಿದ್ದನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ರಾಮಸ್ತು ಲಕ್ಷ್ಮಣಂ ಪ್ರಾಹ ಬೋಧಯಸ್ವ ವಿಭೀಷಣಮ್ ।</p>
<p class="Shlok">ಕರೋತು ಭಾತೃಸಂಸ್ಕಾರಂ ಕಿಂ ವಿಲಂಬೇನ ಮಾನದ ॥</p>
<p class="Text">ಶ್ರೀರಾಮನು ಲಕ್ಷ್ಮಣನನ್ನು ಕುರಿತು ಇಂತೆಂದನು ‘‘ಎಲೈ ಮಾನವಂತನೆ! ವಿಭೀಷಣನನ್ನು ಸಮಾಧಾನಪಡಿಸು. ಅವನು ಅಣ್ಣನ ಔರ್ಧ್ವ ದೈಹಿಕ (ಭೌತಿಕ) ಸಂಸ್ಕಾರವನ್ನು ಮಾಡಲಿ. ಈಗ ಸುಮ್ಮನೆ ತಡ ಮಾಡುವುದರಿಂದ ಏನು ಪ್ರಯೋಜನ? ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಸ್ತ್ರಿಯೋ ಮಂದೋದರೀಮುಖ್ಯಾಃ ಪತಿತಾ ವಿಲಪಂತಿ ಚ ।</p>
<p class="Shlok">ನಿವಾರಯತು ತಾಃ ಸರ್ವಾ ರಾಕ್ಷಸೀ ರಾವಣಪ್ರಿಯಾಃ ॥</p>
<p class="Text">ರಾವಣನಿಗೆ ಪ್ರಿಯರಾದ ಮಂದೋದರಿಯೇ ಮುಂತಾದ ರಾಕ್ಷಸಿಯರು ಬಿದ್ದು-ಬಿದ್ದು ಅಳುತ್ತಿರುವರು. ಅವರೆಲ್ಲರನ್ನು ಸಮಾಧಾನ ಪಡಿಸು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಏವಮುಕ್ತೋಥ ರಾಮೇಣ ಲಕ್ಷ್ಮಣೋಽಗಾದ್ವಿಭೀಷಣಮ್ ।</p>
<p class="Shlok">ಉವಾಚ ಮೃತಕೋಪಾಂತೇ ಪತಿತಂ ಮೃತಕೋಪಮಮ್ ॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಶೋಕೇನ ಮಹತಾವಿಷ್ಟಂ ಸೌಮಿತ್ರಿರಿದಮಬ್ರವೀತ್ ।</p>
<p class="Shlok">ಯಂ ಶೋಚಸಿ ತ್ವಂ ದುಃಖೇನ ಕೋಽಯಂ ತವ ವಿಭೀಷಣ ॥</p>
<p class="Text">ಭಗವಾನ್ ಶ್ರೀರಾಮನು ಹೀಗೆಂದು ಹೇಳಿದುದನ್ನು ಕೇಳಿ ಲಕ್ಷ್ಮಣನು ವಿಭೀಷಣನ ಬಳಿಗೆ ಬಂದು. ಸತ್ತುಹೋದ ರಾವಣನ ಸಮೀಪದಲ್ಲಿ ಸತ್ತಂತೆ ಬಿದ್ದಿದ್ದ ಹಾಗೂ ಬಹಳವಾದ ದುಃಖದಲ್ಲಿ ಮುಳುಗಿದ್ದ ವಿಭೀಷಣನನ್ನು ಕುರಿತು ಇಂತೆಂದನು ‘‘ವಿಭೀಷಣಾ! ಯಾರಿಗಾಗಿ ನೀನು ದುಃಖಿತನಾಗಿ ಶೋಕಿಸುತ್ತಿರುವೆಯೋ ಅವನು ನಿನಗೇನಾಗಬೇಕು? ॥9-10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ತ್ವಂ ವಾಸ್ಯ ಕತಮಃ ಸೃಷ್ಟೇಃ ಪುರೇದಾನೀಮತಃ ಪರಮ್ ।</p>
<p class="Shlok">ಯದ್ವತ್ತೋಯೌಘಪತಿತಾಃ ಸಿಕತಾ ಯಾಂತಿ ತದ್ವಶಾಃ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಸಂಯುಜ್ಯಂತೇ ವಿಯುಜ್ಯಂತೇ ತಥಾ ಕಾಲೇನ ದೇಹಿನಃ ।</p>
<p class="Shlok">ಯಥಾ ಧಾನಾಸು ವೈ ಧಾನಾ ಭವಂತಿ ನ ಭವಂತಿ ಚ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಏವಂ ಭೂತೇಷು ಭೂತಾನಿ ಪ್ರೇರಿತಾನೀಶಮಾಯಯಾ ।</p>
<p class="Shlok">ತ್ವಂ ಚೇಮೇ ವಯಮನ್ಯೇ ಚ ತುಲ್ಯಾಃ ಕಾಲವಶೋದ್ಭವಾಃ ॥</p>
<p class="Text">ನೀನು ಅವನಿಗೆ ಏನಾಗಬೇಕು? ಈ ಹುಟ್ಟಿಗಿಂತ ಮೊದಲು, ಈಗ, ಸತ್ತ ನಂತರ ನೀನು ಏನಾಗಿದ್ದೆ? ನೀರಿನ ಪ್ರವಾಹದಲ್ಲಿ ಬಿದ್ದು ಹೋದ ಮರಳಿನ ಕಣಗಳು ನೀರು ಕೊಚ್ಚಿಕೊಂಡು ಹೋಗುತ್ತಾ ಒಂದಕ್ಕೊಂದು ಸೇರುತ್ತಲೂ, ಅಗಲುತ್ತಲೂ ಹೋದಂತೆ ಈ ಶರೀರಧಾರೀ ಪ್ರಾಣಿಗಳು ಕಾಲಕ್ಕೆ ವಶೀಭೂತರಾಗಿ ಸಂಯೋಗ ಹಾಗೂ ವಿಯೋಗವನ್ನು ಪಡೆಯುತ್ತವೆ. ಬೀಜಗಳಿಂದ ಬೇರೆ ಬೀಜಗಳು ಉತ್ಪನ್ನವಾಗಿ ನಾಶವಾಗುವಂತೆ ಭಗವಂತನ ಮಾಯೆಯಿಂದ ಪ್ರೇರಿತರಾಗಿ ಸಮಸ್ತ ಪ್ರಾಣಿಗಳು ಬೇರೆ ಪ್ರಾಣಿಗಳಿಂದ ಹುಟ್ಟಿ, ಸಾಯುತ್ತಾ ಇರುತ್ತವೆ. ನಾನು ನೀನು, ಇವರು, ಉಳಿದವರೆಲ್ಲರೂ ಒಂದೇ ರೀತಿಯಿಂದ ಕಾಲಕ್ಕೆ ವಶೀಭೂತರಾಗಿಯೇ ಹುಟ್ಟಿದ್ದೇವೆ. ॥11-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಜನ್ಮಮೃತ್ಯೂ ಯದಾ ಯಸ್ಮಾತ್ತದಾ ತಸ್ಮಾದ್ಭವಿಷ್ಯತಃ ।</p>
<p class="Shlok">ಈಶ್ವರಃ ಸರ್ವಭೂತಾನಿ ಭೂತೈಃ ಸೃಜತಿ ಹಂತ್ಯಜಃ ॥ </p>
<p class="Shlok-Number">(ಶ್ಲೋಕ-15)</p>
<p class="Shlok">ಆತ್ಮಸೃಷ್ಟೈರಸ್ವತಂತ್ರೈರ್ನಿರಪೇಕ್ಷೋಽಪಿ ಬಾಲವತ್ ।</p>
<p class="Shlok">ದೇಹೇನ ದೇಹಿನೋ ಜೀವಾ ದೇಹಾದ್ದೇಹೋಽಭಿಜಾಯತೇ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಬೀಜಾದೇವ ಯಥಾ ಬೀಜಂ ದೇಹಾನ್ಯ ಇವ ಶಾಶ್ವತಃ ।</p>
<p class="Shlok">ದೇಹಿದೇಹವಿಭಾಗೋಽಯಮವಿವೇಕಕೃತಃ ಪುರಾ ॥</p>
<p class="Text">ಪ್ರಾಣಿಗಳಿಗೆ ಹುಟ್ಟು ಹಾಗೂ ಸಾವುಗಳು ಯಾವ ಸಮಯದಲ್ಲಾಗಬೇಕೋ ಅಂತೆಯೇ ಆಗಿ ಹೋಗುವುದು. ಅಜನಾದ ಈಶ್ವರನು ಎಲ್ಲ ಪ್ರಾಣಿಗಳನ್ನು ಪಂಚಭೂತಗಳಿಂದ ಸೃಷ್ಟಿಸಿ, ನಾಶಗೊಳಿಸುತ್ತಾನೆ. ತಾನು ಸೃಷ್ಟಿಸಿದ ಸ್ವಾತಂತ್ರ್ಯವಿಲ್ಲದೆ ಬಾಳುತ್ತಿರುವ ಪ್ರಾಣಿಗಳ ವಿಷಯದಲ್ಲಿ ಅವನು ಮಗುವಿನಂತೆ ಏನೂ ಆಸಕ್ತಿಯಿಲ್ಲದವನಾಗಿರುವನು. ಜೀವಿಯು ದೇಹ ಸಂಯೋಗದ ಕಾರಣವೇ ದೇಹೀ ಎಂದು ಹೇಳಿಸಿಕೊಳ್ಳುವನು. ದೇಹದಿಂದ ಮತ್ತೊಂದು ದೇಹವು ಬೀಜದಿಂದ ಬೀಜವು ಹುಟ್ಟುವಂತೆ ಹುಟ್ಟುತ್ತದೆ. ಸನಾತನ ಆತ್ಮನಾದರೋ ದೇಹದಿಂದ ಬೇರೆಯೇ ಆಗಿದ್ದಾನೆ. ನಿಜವಾಗಿ ಈ ದೇಹ-ದೇಹೀ ವಿಭಾಗವೂ ಅವಿವೇಕದ ಫಲವೇ ಆಗಿದೆ. ಬ್ರಹ್ಮಜ್ಞಾನ ಉಂಟಾಗುವವರೆಗೆ ಇದು ಇರುತ್ತದೆ. ॥14-16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ನಾನಾತ್ವಂ ಜನ್ಮ ನಾಶಶ್ಚ ಕ್ಷಯೋ ವೃದ್ಧಿಃ ಕ್ರಿಯಾ ಫಲಮ್ ।</p>
<p class="Shlok">ದ್ರಷ್ಟುರಾಭಾಂತ್ಯತದ್ಧರ್ಮಾ ಯಥಾಗ್ನೇರ್ದಾರುವಿಕ್ರಿಯಾಃ ॥</p>
<p class="Text">ಅಗ್ನಿಯಲ್ಲಿ ಕಟ್ಟಿಗೆಯ ವಿಕಾರಗಳು ಕಂಡು ಬರುವಂತೆ ಸಾಕ್ಷೀ ಆತ್ಮನಲ್ಲಿ ಭಿನ್ನತೆ, ಜನ್ಮ, ಮರಣ, ಕ್ಷಯ, ವೃದ್ಧಿ ಕರ್ಮ ಮತ್ತು ಕರ್ಮಫಲ ಮುಂತಾದವುಗಳು ಕಂಡುಬರುತ್ತವೆ. ಇವು ನಿಜವಾಗಿ ಅವನ ಧರ್ಮಗಳಲ್ಲ. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ತ ಇಮೇ ದೇಹಸಂಯೋಗಾದಾತ್ಮನಾ ಭಾಂತ್ಯಸದ್ ಗ್ರಹಾತ್ ।</p>
<p class="Shlok">ಪ್ರಪಾ ಯಥಾ ತಥಾ ಚಾನ್ಯದ್ಧ್ಯಾಯತೋಽಸತ್ಸದಾಗ್ರಹಾತ್ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಪ್ರಸುಪ್ತಸ್ಯಾನಹಂಭಾವಾತ್ತದಾ ಭಾತಿ ನ ಸಂಸೃತಿಃ ।</p>
<p class="Shlok">ಜೀವತೋಪಿ ತಥಾ ತದ್ವದ್ವಿಮುಕ್ತಸ್ಯಾನಹಂಕೃತೇಃ ॥</p>
<p class="Text">ಮಿಥ್ಯಾ ಭ್ರಾಂತಿಯ ಕಾರಣ ಆತ್ಮನೊಂದಿಗೆ ದೇಹದ ಸಂಯೋಗವನ್ನು ತಿಳಿಯುವುದರಿಂದ ಇವೆಲ್ಲ ಧರ್ಮಗಳು ಸತ್ಯದಂತೆ ಕಾಣುವ ಸತ್ಯವೂ ನಿತ್ಯವೂ ಆದ ಆತ್ಮನದೇ ನಿಶ್ಚಯ ಮಾಡಿಕೊಂಡು ಅದನ್ನೇ ಚಿಂತಿಸುತ್ತಾ ಇರುವುದರಿಂದ ಇವುಗಳು ಮಿಥ್ಯೆಯೆಂದು ತೋರ ತೊಡಗುತ್ತವೆ. ಗಾಢನಿದ್ದೆಯಲ್ಲಿ ಮಲಗಿದ ಪುರುಷನಿಗೆ ಅಹಂಕಾರದ ಅಭಾವವಾಗುವುದರಿಂದ ಪ್ರಪಂಚದ ಪ್ರತೀತಿ ಆಗುವುದಿಲ್ಲ. ಹಾಗೆಯೇ ಅಹಂಕಾರ ರಹಿತ ಮುಕ್ತ ಪುರುಷನಿಗೆ ಬದುಕಿರುವಾಗಲೇ ಸಂಸಾರವು ನಿರ್ಜನವಾದ ಅರವಟ್ಟಿಗೆಯಂತೆ ತೋರುವುದೇ ಇಲ್ಲ. ॥18-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ತಸ್ಮಾನ್ಮಾಯಾಮನೋಧರ್ಮಂ ಜಹ್ಯಹಮ್ಮಮತಾಭ್ರಮಮ್ ।</p>
<p class="Shlok">ರಾಮಭದ್ರೇ ಭಗವತಿ ಮನೋ ಧೇಹ್ಯಾತ್ಮನೀಶ್ವರೇ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಸರ್ವಭೂತಾತ್ಮನಿ ಪರೇ ಮಾಯಾಮಾನುಷರೂಪಿಣಿ ।</p>
<p class="Shlok">ಬಾಹ್ಯೇಂದ್ರಿಯಾರ್ಥಸಂಬಂಧಾತ್ತ್ಯಾಜಯಿತ್ವಾ ಮನಃ ಶನೈಃ ॥</p>
<p class="Text">ಆದ್ದರಿಂದ ನೀನು ಅಹಂತೆ-ಮಮತೆ ಹಾಗೂ ಭ್ರಾಂತಿ ರೂಪೀ ಮಾಯಾಮಯ ಮನೋಧರ್ಮವನ್ನು ತ್ಯಜಿಸು ಮತ್ತು ಇಂದ್ರಿಯಗಳ ಬಾಹ್ಯ ವಿಷಯಗಳಿಂದ ತನ್ನ ಮನಸ್ಸಿನ ಸಂಬಂಧವನ್ನು ಬಿಡಿಸಿ, ಅದನ್ನು ಕ್ರಮವಾಗಿ ತನ್ನ ಆತ್ಮ ಸ್ವರೂಪೀ ಸರ್ವಭೂತಾಂತರ್ಯಾಮೀ ಪರಮೇಶ್ವರ ಮಾಯಾ-ಮಾನವ ರೂಪೀ ಭಗವಾನ್ ಶ್ರೀರಾಮನಲ್ಲಿ ಸ್ಥಿರಗೊಳಿಸು. ॥20-21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತತ್ರ ದೋಷಾಂದರ್ಶಯಿತ್ವಾ ರಾಮಾನಂದೇ ನಿಯೋಜಯ ।</p>
<p class="Shlok">ದೇಹಬುದ್ಧ್ಯಾ ಭವೇದ್ ಭ್ರಾತಾ ಪಿತಾ ಮಾತಾ ಸುಹೃತ್ಪ್ರಿಯಃ ॥</p>
<p class="Text">ಮನಸ್ಸಿಗೆ ಬಾಹ್ಯ ವಿಷಯಗಳಲ್ಲಿರುವ ದೋಷಗಳನ್ನು ತೋರಿಸಿ ಕೊಟ್ಟು, ಅದನ್ನು ರಾಮನೆಂಬ ಆನಂದ ರೂಪದಲ್ಲಿ ನೆಲೆಗೊಳಿಸುವವನಾಗು. ಶರೀರ ಬುದ್ಧಿಯ ನಿಮಿತ್ತವಾಗಿಯೇ, ಸೋದರ, ತಂದೆ, ತಾಯಿ, ಸ್ನೇಹಿತ, ಪ್ರಿಯನಾದವನು ಮುಂತಾದ ವ್ಯವಹಾರವುಂಟಾಗಿದೆ. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ವಿಲಕ್ಷಣಂ ಯದಾ ದೇಹಾಜ್ಜಾನಾತ್ಯಾತ್ಮಾನಮಾತ್ಮನಾ ।</p>
<p class="Shlok">ತದಾ ಕಃ ಕಸ್ಯ ವಾ ಬಂಧುರ್ಭಾತಾ ಮಾತಾ ಪಿತಾ ಸುಹೃತ್ ॥</p>
<p class="Text">ತನ್ನ ವಿಶುದ್ಧ ಅಂತಃಕರಣದ ಮೂಲಕ ಮನುಷ್ಯನು ಆತ್ಮನನ್ನು ದೇಹದಿಂದ ಬೇರೆಯೆಂದು ತಿಳಿದಾಗ ಯಾರಿಗೆ ಯಾರು ತಂದೆ, ತಾಯಿ, ಸಹೋದರ, ನೆಂಟರು, ಸ್ನೇಹಿತರಾಗಿದ್ದಾರೆ? ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಮಿಥ್ಯಾಜ್ಞಾನವಶಾಜ್ಜಾತಾ ದಾರಾಗಾರಾದಯಃ ಸದಾ ।</p>
<p class="Shlok">ಶಬ್ದಾದಯಶ್ಚ ವಿಷಯಾ ವಿವಿಧಾಶ್ಚೈವ ಸಂಪದಃ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಬಲಂ ಕೋಶೋ ಭೃತ್ಯವರ್ಗೋ ರಾಜ್ಯಂ ಭೂಮಿಃ ಸುತಾದಯಃ ।</p>
<p class="Shlok">ಅಜ್ಞಾನಜತ್ವಾತ್ಸರ್ವೇ ತೇ ಕ್ಷಣಸಂಗಮಭಂಗುರಾಃ ॥</p>
<p class="Text">ಈ ಪತ್ನೀ, ಮನೆ ಮುಂತಾದವುಗಳು, ಶಬ್ದಾದಿ ವಿಷಯಗಳೂ, ಅನೇಕ ರೀತಿಯ ಸಂಪತ್ತು, ಬಲ, ಕೋಶ, ಸೇವಕರು, ರಾಜ್ಯ, ಭೂಮಿ ಹಾಗೂ ಪುತ್ರಾದಿ ಎಲ್ಲವೂ ಮಿಥ್ಯಾ ಜ್ಞಾನದ ಕಾರಣವೇ ಉಂಟಾಗಿವೆ. ಅಜ್ಞಾನಜನ್ಯವಾದ ಕಾರಣ ಇವೆಲ್ಲವೂ ಕ್ಷಣ ಭಂಗುರವಾಗಿವೆ. ॥24-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಅಥೋತಿಷ್ಠ ಹೃದಾ ರಾಮಂ ಭಾವಯನ್ ಭಕ್ತಿಭಾವಿತಮ್ ।</p>
<p class="Shlok">ಅನುವರ್ತಸ್ವ ರಾಜ್ಯಾದಿ ಭುಂಜನ್ ಪ್ರಾರಬ್ಧಮನ್ವಹಮ್ ॥</p>
<p class="Text">ಆದ್ದರಿಂದ ಎಲೈ ವಿಭೀಷಣನೆ! ಭಕ್ತಿಯಿಂದ ದೊರಕುವ ಶ್ರೀರಾಮನನ್ನು ಹೃದಯದಲ್ಲಿ ಚಿಂತಿಸುತ್ತಾ ಎದ್ದೇಳು. ಪ್ರಾರಬ್ಧನಿಮಿತ್ತವಾಗಿ ಬಂದದೊದಗಿರುವ ರಾಜ್ಯಾದಿ ಸುಖಗಳನ್ನು ಅನುಭವಿಸು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಭೂತಂ ಭವಿಷ್ಯದಭಜನ್ ವರ್ತಮಾನಮಥಾಚರನ್ ।</p>
<p class="Shlok">ವಿಹರಸ್ವ ಯಥಾನ್ಯಾಯಂ ಭವದೋಷೈರ್ನ ಲಿಪ್ಯಸೇ ॥ </p>
<p class="Text">ಭೂತ-ಭವಿಷ್ಯವನ್ನು ಚಿಂತಸದೆ ಈಗ ಬಂದೊದಗಿದುದನ್ನು ಅನುಸರಿಸುತ್ತಾ ನ್ಯಾಯಾನು ಕೂಲವಾಗಿ ಆಚರಣ ಮಾಡು. ಇದರಿಂದ ನೀನು ಸಂಸಾರ ದೋಷಗಳಿಂದ ಲಿಪ್ತನಾಗಲಾರೆ. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಆಜ್ಞಾಪಯತಿ ರಾಮಸ್ತ್ವಾಂ ಯದ್ ಭ್ರಾತುಃ ಸಾಂಪರಾಯಿಕಮ್ ।</p>
<p class="Shlok">ತತ್ಕುರುಷ್ವ ಯಥಾಶಾಸ್ತ್ರಂ ರುದತೀಶ್ಚಾಪಿ ಯೋಷಿತಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ನಿವಾರಯ ಮಹಾಬುದ್ಧೇ ಲಂಕಾಂ ಗಚ್ಛಂತು ಮಾ ಚಿರಮ್ ।</p>
<p class="Shlok">ಶ್ರುತ್ವಾ ಯಥಾವದ್ವಚನಂ ಲಕ್ಷ್ಮಣಸ್ಯ ವಿಭೀಷಣಃ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ತ್ಯಕ್ತ್ವಾ ಶೋಕಂ ಚ ಮೋಹಂ ಚ ರಾಮಪಾರ್ಶ್ವಮುಪಾಗಮತ್ ।</p>
<p class="Shlok">ವಿಮೃಶ್ಯ ಬುದ್ಧ್ಯಾ ಧರ್ಮಜ್ಞೋ ಧರ್ಮಾರ್ಥಸಹಿತಂ ವಚಃ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ರಾಮಸ್ಯೈವಾನುವೃತ್ತ್ಯರ್ಥಮುತ್ತರಂ ಪರ್ಯಭಾಷತ ।</p>
<p class="Shlok">ನೃಶಂಸಮನೃತಂ ಕ್ರೂರಂ ತ್ಯಕ್ತಧರ್ಮವ್ರತಂ ಪ್ರಭೋ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ನಾರ್ಹೋಽಸ್ಮಿ ದೇವ ಸಂಸ್ಕರ್ತುಂ ಪರದಾರಾಭಿಮರ್ಶಿನಮ್ ।</p>
<p class="Shlok">ಶ್ರುತ್ವಾ ತದ್ವಚನಂ ಪ್ರೀತೋ ರಾಮೋ ವಚನಮಬ್ರವೀತ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಮರಣಾಂತಾನಿ ವೈರಾಣಿ ನಿವೃತ್ತಂ ನಃ ಪ್ರಯೋಜನಮ್ ।</p>
<p class="Shlok">ಕ್ರಿಯತಾಮಸ್ಯ ಸಂಸ್ಕಾರೋ ಮಮಾಪ್ಯೇಷ ಯಥಾ ತವ ॥</p>
<p class="Text">ರಾಮನು ನಿನಗೆ ನಿನ್ನಣ್ಣನ ಉತ್ತರಕ್ರಿಯಾದಿಗಳನ್ನು ಮಾಡುವಂತೆ ಅಪ್ಪಣೆ ಮಾಡಿರುವನು. ಶಾಸ್ತ್ರಾನುಸಾರವಾಗಿ ಅದನ್ನು ಮಾಡು ಮತ್ತು ಅಳುತ್ತಿರುವ ಹೆಂಗಸರನ್ನು ಇಲ್ಲಿಂದ ಬೇರೆಯಾಗಿಸು. ಇವರೆಲ್ಲರೂ ತಡಮಾಡದೆ ಲಂಕೆಗೆ ಹಿಂದಿರುಗಲಿ.’’ ಲಕ್ಷ್ಮಣನು ಹೇಳಿದ ಯಥಾಯೋಗ್ಯವಾದ ಮಾತುಗಳನ್ನು ಕೇಳಿ ವಿಭೀಷಣನು ಶೋಕ-ಮೋಹಗಳನ್ನು ಬಿಟ್ಟು ಶ್ರೀರಾಮನ ಸಮೀಪಕ್ಕೆ ಬಂದನು. ಧರ್ಮಜ್ಞನಾದ ವಿಭೀಷಣನು ಮನಸ್ಸಿನಲ್ಲಿ ವಿಚಾರಮಾಡಿ ಶ್ರೀರಾಮಚಂದ್ರನನ್ನೇ ಅನು ಸರಿಸುವುದಕ್ಕಾಗಿ ಧರ್ಮಾರ್ಥಗಳಿಂದ ಕೂಡಿದ ಮಾತುಗಳನ್ನು ಹೇಳಿದನು ‘‘ಪ್ರಭುವೆ! ಪಾಪಿಯೂ, ಸುಳ್ಳುಗಾರನೂ, ಕ್ರೂರನೂ, ಧರ್ಮವನ್ನು ಕೈಬಿಟ್ಟವನೂ, ಪರರ ಹೆಂಡಂದಿರನ್ನು ಸ್ಪರ್ಶಮಾಡಿದವನೂ ಆದ ಇವನ ಸಂಸ್ಕಾರಮಾಡಲು ನಾನು ಸಮರ್ಥನಲ್ಲ.’’ ಅವನ ಮಾತನ್ನು ಕೇಳಿ ಶ್ರೀರಾಮಚಂದ್ರನು ಸುಪ್ರೀತನಾಗಿ ‘ಅಯ್ಯಾ! ವೈರವು ಸಾಯುವವರೆಗೆ ಇರುತ್ತದೆ. ನಮ್ಮ ಕಾರ್ಯಸಿದ್ಧಿಯಾಗಿಬಿಟ್ಟಿದೆ. ಇನ್ನು ಮುಂದೆ ಇವನು ನಿನಗೆ ಹೇಗೋ ಹಾಗೇ ನನ್ನವನೂ ಆಗಿರುವನು. ಆದ್ದರಿಂದ ಇವನ ಸಂಸ್ಕಾರವನ್ನು ಮಾಡು’ ಎಂದನು. ॥28-33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ರಾಮಾಜ್ಞಾಂ ಶಿರಸಾ ಧೃತ್ವಾ ಶೀಘ್ರಮೇವ ವಿಭೀಷಣಃ ।</p>
<p class="Shlok">ಸಾಂತ್ವವಾಕ್ಯೈರ್ಮಹಾಬುದ್ಧಿಂ ರಾಜ್ಞೀಂ ಮಂದೋದರಿಂ ತದಾ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಸಾಂತ್ವಯಾಮಾಸ ಧರ್ಮಾತ್ಮಾ ಧರ್ಮಬುದ್ಧಿರ್ವಿಭೀಷಣಃ ।</p>
<p class="Shlok">ತ್ವರಯಾಮಾಸ ಧರ್ಮಜ್ಞಃ ಸಂಸ್ಕಾರಾರ್ಥಂ ಸ್ವಬಾಂಧವಾನ್ ॥</p>
<p class="Text">ವಿಭೀಷಣನು ಶ್ರೀರಾಮನ ಆಜ್ಞೆಯನ್ನು ಶಿರದಲ್ಲಿ ಹೊತ್ತು ಕೂಡಲೇ ಮಹಾಬುದ್ಧಿಶಾಲಿನಿಯಾದ ರಾವಣನ ಪತ್ನಿ ಮಹಾರಾಣೀ ಮಂದೋದರಿಯನ್ನು ಸಮಾಧಾನದ ಮಾತುಗಳನ್ನು ಹೇಳಿ ಧೈರ್ಯಕೊಟ್ಟನು. ಅನಂತರ ಧರ್ಮ ಬುದ್ಧಿಯುಳ್ಳ ಧರ್ಮಾತ್ಮಾ ವಿಭೀಷಣನು ತನ್ನ ಬಂಧುಗಳೊಂದಿಗೆ ಸಂಸ್ಕಾರಕ್ಕಾಗಿ ಆತುರಪಡಿಸಿದನು. ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಚಿತ್ಯಾಂ ನಿವೇಶ್ಯ ವಿಧಿವತ್ ಪಿತೃಮೇಧವಿಧಾನತಃ ।</p>
<p class="Shlok">ಆಹಿತಾಗ್ನೇರ್ಯಥಾ ಕಾರ್ಯಂ ರಾವಣಸ್ಯ ವಿಭೀಷಣಃ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ತಥೈವ ಸರ್ವಮಕರೋದ್ಬಂಧುಭಿಃ ಸಹ ಮಂತ್ರಿಭಿಃ ।</p>
<p class="Shlok">ದದೌ ಚ ಪಾವಕಂ ತಸ್ಯ ವಿಧಿಯುಕ್ತಂ ವಿಭೀಷಣಃ ॥</p>
<p class="Text">ರಾವಣನ ಶರೀರವನ್ನು ವಿಧಿವತ್ತಾಗಿ ಚಿತೆಯ ಮೇಲಿರಿಸಿ, ಆಹಿತಾಗ್ನಿಯಾದ ಯಜಮಾನನಿಗೆ ಹೇಗೆ ಸಂಸ್ಕಾರ ಮಾಡಬೇಕೋ ಹಾಗೆ ವಿಭೀಷಣನು ಪಿತೃಮೇಧ ವಿಧಿಪ್ರಕಾರವಾಗಿ ಬಂಧುಗಳಿಂದಲೂ, ಮಂತ್ರಿಗಳಿಂದಲೂ ಕೂಡಿ ಎಲ್ಲ ಕರ್ಮಗಳನ್ನು ಮಾಡಿದನು. ವಿಧಿಯುಕ್ತವಾಗಿ ವಿಭೀಷಣನು ಅಗ್ನಿಯನ್ನು ಹಚ್ಚಿದನು. (ದಹನ ಮಾಡಿದನು.) ॥36-37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಸ್ನಾತ್ವಾ ಚೈವಾರ್ದ್ರವಸ್ತ್ರೇಣ ತಿಲಾನ್ ದರ್ಭಾಭಿಮಿಶ್ರಿತಾನ್ ।</p>
<p class="Shlok">ಉದಕೇನ ಚ ಸಮ್ಮಿಶ್ರಾನ್ ಪ್ರದಾಯ ವಿಧಿಪೂರ್ವಕಮ್ ॥</p>
<p class="Text">ಅನಂತರ ಸ್ನಾನ ಮಾಡಿ ಒದ್ದೆ ಬಟ್ಟೆಯಿಂದ ಎಳ್ಳು ದರ್ಭೆಗಳಿಂದ ವಿಧಿಪೂರ್ವಕವಾಗಿ ಜಲಾಂಜಲಿಯನ್ನು ಕೊಟ್ಟನು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಪ್ರದಾಯ ಚೋದಕಂ ತಸ್ಮೈ ಮೂರ್ಧ್ನಾ ಚೈನಂ ಪ್ರಣಮ್ಯ ಚ ।</p>
<p class="Shlok">ತಾಃ ಸ್ತ್ರಿಯೋಽನುನಯಾಮಾಸ ಸಾಂತ್ವಮುಕ್ತ್ವಾ ಪುನಃ ಪುನಃ ॥</p>
<p class="Text">ಹೀಗೆ ತಿಲಾಂಜಲಿಯನ್ನು ಕೊಟ್ಟು ನೆಲದಲ್ಲಿ ತಲೆಯನ್ನಿರಿಸಿ ಅವನಿಗೆ ನಮಸ್ಕಾರ ಮಾಡಿದನು. ಪುನಃ-ಪುನಃ ಆ ರಾವಣನ ಕಡೆಯ ಸ್ತ್ರೀಯರನ್ನು ಸಾಂತ್ವನಗೊಳಿಸಿದನು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಗಮ್ಯತಾಮಿತಿ ತಾಃ ಸರ್ವಾ ವಿವಿಶುರ್ನಗರಂ ತದಾ ।</p>
<p class="Shlok">ಪ್ರವಿಷ್ಟಾಸು ಚ ಸರ್ವಾಸು ರಾಕ್ಷಸೀಷು ವಿಭೀಷಣಃ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ರಾಮಪಾರ್ಶ್ವಮುಪಾಗತ್ಯ ತದಾತಿಷ್ಠದ್ವಿನೀತವತ್ ।</p>
<p class="Shlok">ರಾಮೋಽಪಿ ಸಹ ಸೈನ್ಯೇನ ಸಸುಗ್ರೀವಃ ಸಲಕ್ಷ್ಮಣಃ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಹರ್ಷಂ ಲೇಭೇ ರಿಪೂನ್ ಹತ್ವಾ ಯಥಾ ವೃತ್ರಂ ಶತಕ್ರತುಃ ।</p>
<p class="Shlok">ಮಾತಲಿಶ್ಚ ತದಾ ರಾಮಂ ಪರಿಕ್ರಮ್ಯಾಭಿವಂದ್ಯ ಚ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಅನುಜ್ಞಾತಶ್ಚ ರಾಮೇಣ ಯಯೌ ಸ್ವರ್ಗಂ ವಿಹಾಯಸಾ ।</p>
<p class="Shlok">ತತೋ ಹೃಷ್ಟಮನಾ ರಾಮೋ ಲಕ್ಷ್ಮಣಂ ಚೇದಮಬ್ರವೀತ್ ॥</p>
<p class="Text"> ‘ನೀವೆಲ್ಲರೂ ಹೊರಡಿರಿ’ ಎಂದು ವಿಭೀಷಣನು ಹೇಳಿದಾಗ ಅವರೆಲ್ಲ ಸ್ತ್ರೀಯರು ನಗರದೊಳಗೆ ಹೊರಟು ಹೋದರು. ಎಲ್ಲ ರಾಕ್ಷಸಿಯರು ಲಂಕೆಯನ್ನು ಹೊಕ್ಕ ಮೇಲೆ ವಿಭೀಷಣನು ರಾಮನ ಹತ್ತಿರಕ್ಕೆ ಬಂದು ವಿನೀತಭಾವದಿಂದ ನಿಂತುಕೊಂಡನು. ಸುಗ್ರೀವ ಲಕ್ಷ್ಮಣರೊಡಗೂಡಿ, ಸೇನಾಸಮೇತನಾಗಿ ಶತ್ರುಗಳನ್ನು ಕೊಂದ ಬಳಿಕ ಶ್ರೀರಾಮನೂ ಕೂಡ ದೇವೇಂದ್ರನು ವೃತ್ರಾಸುರನನ್ನು ಗೆದ್ದಾಗ ಸಂತೋಷಪಟ್ಟಂತೆ ಹರ್ಷಿತನಾದನು. ಮಾತಲಿಯು ಶ್ರೀರಾಮಚಂದ್ರನನ್ನು ಪ್ರದಕ್ಷಿಣೆ ಬಂದು ನಮಸ್ಕರಿಸಿ, ಅವನ ಅಪ್ಪಣೆಯನ್ನು ಪಡೆದು ಆಕಾಶಮಾರ್ಗದಿಂದ ದೇವಲೋಕ್ಕೆ ಹೊರಟುಹೋದನು. ಆಗ ಶ್ರೀರಘುನಾಥನು ಸಂತೋಷಗೊಂಡ ಮನಸ್ಸಿನಿಂದ ಲಕ್ಷ್ಮಣನನ್ನು ಕುರಿತು ಹೀಗೆಂದನು ॥40-43॥ </p>
<p class="Shlok-Number">(ಶ್ಲೋಕ-44)</p>
<p class="Shlok">ವಿಭೀಷಣಾಯ ಮೇ ಲಂಕಾರಾಜ್ಯಂ ದತ್ತಂ ಪುರೈವ ಹಿ ।</p>
<p class="Shlok">ಇದಾನೀಮಪಿ ಗತ್ವಾ ತ್ವಂ ಲಂಕಾಮಧ್ಯೇ ವಿಭೀಷಣಮ್ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಅಭಿಷೇಚಯ ವಿಪ್ರೈಶ್ಚ ಮಂತ್ರವದ್ವಿಧಿಪೂರ್ವಕಮ್ ।</p>
<p class="Shlok">ಇತ್ಯುಕ್ತೋ ಲಕ್ಷ್ಮಣಸ್ತೂರ್ಣಂ ಜಗಾಮ ಸಹ ವಾನರೈಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಲಂಕಾಂ ಸುವರ್ಣಕಲಶೈಃ ಸಮುದ್ರಜಲಸಂಯುತೈಃ ।</p>
<p class="Shlok">ಅಭಿಷೇಕಂ ಶುಭಂ ಚಕ್ರೇ ರಾಕ್ಷಸೇಂದ್ರಸ್ಯ ಧೀಮತಃ ॥</p>
<p class="Text">‘‘ನಾನು ವಿಭೀಷಣನಿಗೆ ಲಂಕೆಯ ರಾಜ್ಯವನ್ನು ಮೊದಲೇ ಕೊಟ್ಟಿರುವೆನು. ಆದರೂ ನೀನು ಈಗ ಲಂಕೆಗೆ ಹೋಗಿ ಬ್ರಾಹ್ಮಣರಿಂದ ವೇದ ಮಂತ್ರಗಳ ವಿಧಿಪೂರ್ವಕವಾಗಿ ವಿಭೀಷಣನ ಪಟ್ಟಾಭಿಷೇಕವನ್ನು ಮಾಡಿಸು.’’ ಭಗವಾನ್ ಶ್ರೀರಾಮನ ಆಜ್ಞೆಯನ್ನು ಪಡೆದು ವಾನರರನ್ನು ಕೂಡಿಕೊಂಡು ಲಕ್ಷ್ಮಣನು ಬೇಗನೇ ಲಂಕೆಗೆ ಹೋದನು. ಸಮುದ್ರ ಜಲದಿಂದ ತುಂಬಿದ ಚಿನ್ನದ ಕಲಶಗಳಿಂದ ಧೀಮಂತನಾದ ರಾಕ್ಷಸ ಶ್ರೇಷ್ಠ ವಿಭೀಷಣನಿಗೆ ಶುಭಕರವಾದ ಪಟ್ಟಾಭಿಷೇಕವನ್ನು ನೆರವೇರಿಸಿದನು. ॥44-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ತತಃ ಪೌರಜನೈಃ ಸಾರ್ಧಂ ನಾನೋಪಾಯನಪಾಣಿಭಿಃ ।</p>
<p class="Shlok">ವಿಭೀಷಣಃ ಸಸೌಮಿತ್ರಿರುಪಾಯನಪುರಸ್ಕೃತಃ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ದಂಡಪ್ರಣಾಮಮಕರೋದ್ರಾಮಸ್ಯಾಕ್ಲಿಷ್ಟಕರ್ಮಣಃ ।</p>
<p class="Shlok">ರಾಮೋ ವಿಭೀಷಣಂ ದೃಷ್ಟ್ವಾ ಪ್ರಾಪ್ತರಾಜ್ಯಂ ಮುದಾನ್ವಿತಃ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಕೃತಕೃತ್ಯಮಿವಾತ್ಮಾನಮಮನ್ಯತ ಸಹಾನುಜಃ ।</p>
<p class="Shlok">ಸುಗ್ರೀವಂ ಚ ಸಮಾಲಿಂಗ್ಯ ರಾಮೋ ವಾಕ್ಯಮಥಾಬ್ರವೀತ್ ॥ </p>
<p class="Text">ಅನಂತರ ಅನೇಕವಿಧವಾದ ಕಪ್ಪ-ಕಾಣಿಕೆಗಳನ್ನು ಕೈಯಲ್ಲೆತ್ತಿಕೊಂಡು ಅನೇಕ ಪೌರಜನರೊಡಗೂಡಿ, ಲಕ್ಷ್ಮಣ ಸಹಿತ ವಿಭೀಷಣನು ಶ್ರೀರಾಮಚಂದ್ರನ ಬಳಿಗೆ ಸಾರಿ, ವಿಧ ವಿಧವಾದ ಉಡುಗೊರೆಗಳನ್ನು ಅಮೋಘಕರ್ಮನಾದ ಶ್ರೀರಾಮನ ಮುಂದಿರಿಸಿ ದಂಡವತ್ ಪ್ರಣಾಮಗಳನ್ನು ಅರ್ಪಿಸಿದನು. ವಿಭೀಷಣನಿಗೆ ರಾಜ್ಯವು ದೊರೆತುದನ್ನು ಕಂಡು ಶ್ರೀರಾಮಚಂದ್ರನು ತುಂಬಾ ಸಂತೋಷಗೊಂಡು ಲಕ್ಷ್ಮಣನೊಡನೆ ತಾನು ಕೃತಕೃತ್ಯನಾದೆನೆಂದು ತಿಳಿದುಕೊಂಡನು. ಮತ್ತೆ ಸುಗ್ರೀವನನ್ನು ಆಲಿಂಗಿಸಿಕೊಂಡು ಶ್ರೀರಾಮನು ಹೀಗೆಂದನು. ॥47-49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಸಹಾಯೇನ ತ್ವಯಾ ವೀರ ಜಿತೋ ಮೇ ರಾವಣೋ ಮಹಾನ್ ।</p>
<p class="Shlok">ವಿಭೀಷಣೋಽಪಿ ಲಂಕಾಯಾಮಭಿಷಿಕ್ತೋ ಮಯಾನಘ ॥ </p>
<p class="Text">‘‘ಎಲೈ ವೀರನೆ! ನಿನ್ನ ಸಹಾಯದಿಂದ ನಾನು ಮಹಾಬಲಿಯಾದ ರಾವಣನನ್ನು ಗೆದ್ದುಕೊಂಡೆನು. ಎಲೈ ಪಾಪರಹಿತನೆ! ಅದರಿಂದ ವಿಭೀಷಣನೂ ಕೂಡ ಲಂಕೆಯಲ್ಲಿ ಪಟ್ಟಾಭಿಷಿಕ್ತನಾದನು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತತಃ ಪ್ರಾಹ ಹನೂಮಂತಂ ಪಾರ್ಶ್ವಸ್ಥಂ ವಿನಯಾನ್ವಿತಮ್ ।</p>
<p class="Shlok">ವಿಭೀಷಣಸ್ಯಾನುಮತೇರ್ಗಚ್ಛ ತ್ವಂ ರಾವಣಾಲಯಮ್ ॥</p>
<p class="Text">ಬಳಿಕ ಬಳಿಯಲ್ಲೇ ವಿನೀತ ಭಾವದಿಂದ ನಿಂತಿರುವ ಹನುಮಂತನಿಗೆ ಹೀಗೆಂದನು ‘‘ಮಾರುತಿ! ನೀನು ವಿಭೀಷಣನ ಅಪ್ಪಣೆಯನ್ನು ಪಡೆದು ರಾವಣನ ಅರಮನೆಗೆ ಹೋಗು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಜಾನಕ್ಯೈ ಸರ್ವಮಾಖ್ಯಾಹಿ ರಾವಣಸ್ಯ ವಧಾದಿಕಮ್ ।</p>
<p class="Shlok">ಜಾನಕ್ಯಾಃ ಪ್ರತಿವಾಕ್ಯಂ ಮೇ ಶೀಘ್ರಮೇವ ನಿವೇದಯ ॥</p>
<p class="Text">ಅಲ್ಲಿ ಅಶೋಕಾ ವನದಲ್ಲಿರುವ ಸೀತೆಗೆ ರಾವಣವಧೆಯೇ ಮುಂತಾದ ಎಲ್ಲ ವೃತ್ತಾಂತಗಳನ್ನು ಹೇಳು. ಸೀತೆಯ ಉತ್ತರವನ್ನು ಬೇಗನೇ ನನಗೆ ಬಂದು ಹೇಳು.’’ ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಏವಮಾಜ್ಞಾಪಿತೋ ಧೀಮಾನ್ ರಾಮೇಣ ಪವನಾತ್ಮಜಃ ।</p>
<p class="Shlok">ಪ್ರವಿವೇಶ ಪುರೀಂ ಲಂಕಾಂ ಪೂಜ್ಯಮಾನೋ ನಿಶಾಚರೈಃ ॥</p>
<p class="Text">ಬುದ್ಧಿವಂತನಾದ ಪವನನಂದನನು ಶ್ರೀರಾಮನ ಆಜ್ಞೆಯನ್ನು ಪಡೆದು, ರಾಕ್ಷಸರಿಂದ ಗೌರವಿಸಲ್ಟಟ್ಟವನಾಗಿ ಲಂಕೆಯನ್ನು ಪ್ರವೇಶಿಸಿದನು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಪ್ರವಿಶ್ಯ ರಾವಣಗೃಹಂ ಶಿಂಶಪಾಮೂಲಮಾಶ್ರಿತಾಮ್ ।</p>
<p class="Shlok">ದದರ್ಶ ಜಾನಕೀಂ ತತ್ರ ಕೃಶಾಂ ದಿನಾಮನಿಂದಿತಾಮ್ ॥</p>
<p class="Text">ಮತ್ತೆ ರಾವಣನ ಅರಮನೆಯನ್ನು ಹೊಕ್ಕು ಅಲ್ಲಿ ಶಿಂಶಪಾವೃಕ್ಷದ ಬುಡದಲ್ಲಿ ಕುಳಿತ್ತಿದ್ದ, ದೀನಳಾದ, ಬಡಕಳಾದ ಹಾಗೂ ಪರಿಶುದ್ಧಳಾದ ಸೀತಾದೇವಿಯನ್ನು ಕಂಡನು. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ರಾಕ್ಷಸೀಭಿಃ ಪರಿವೃತಾಂ ಧ್ಯಾಯಂತೀಂ ರಾಮಮೇವ ಹಿ ।</p>
<p class="Shlok">ವಿನಯಾವನತೋ ಭೂತ್ವಾ ಪ್ರಣಮ್ಯ ಪವನಾತ್ಮಜಃ ॥</p>
<p class="Text">ಅವಳು ರಾಕ್ಷಸಿಯರು ಸುತ್ತು ವರಿದಿದ್ದರೂ ಏಕಮಾತ್ರ ಭಗವಾನ್ ಶ್ರೀರಾಮನನ್ನೇ ಧ್ಯಾನಿಸುತ್ತಿದ್ದಳು. ವಾಯುನಂದನನು ಅತಿವಿನಯದಿಂದ ಬಗ್ಗಿ ನಮಸ್ಕರಿಸಿದನು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಕೃತಾಂಜಲಿಪುಟೋ ಭೂತ್ವಾ ಪ್ರಹ್ವೋ ಭಕ್ತ್ಯಾಗ್ರತಃ ಸ್ಥಿತಃ ।</p>
<p class="Shlok">ತಂ ದೃಷ್ಟ್ವಾ ಜಾನಕೀ ತೂಷ್ಣೀಂ ಸ್ಥಿತ್ವಾ ಪೂರ್ವಸ್ಮೃತಿಂ ಯಯೌ ॥ </p>
<p class="Text">ಮತ್ತೆ ಅತ್ಯಂತ ನಮ್ರತೆಯಿಂದ ಭಕ್ತಿಭಾವದಿಂದೊಡಗೂಡಿ ಕೈ ಜೋಡಿಸಿಕೊಂಡು ಎದುರಿಗೆ ನಿಂತುಕೊಂಡನು. ಅವನನ್ನು ನೋಡಿ ಜಾನಕಿಯು ಮೊದಲು ಸ್ವಲ್ಪ ಹೊತ್ತು ಸುಮ್ಮನಿದ್ದು ಹಿಂದಿನ ನೆನಪನ್ನು ತಂದುಕೊಂಡಳು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಜ್ಞಾತ್ವಾ ತಂ ರಾಮದೂತಂ ಸಾ ಹರ್ಷಾತ್ಸೌಮ್ಯಮುಖೀ ಬಭೌ ।</p>
<p class="Shlok">ಸ ತಾಂ ಸೌಮ್ಯಮುಖೀಂ ದೃಷ್ಟ್ವಾ ತಸ್ಯೈ ಪವನನಂದನಃ ।</p>
<p class="Shlok">ರಾಮಸ್ಯ ಭಾಷಿತಂ ಸರ್ವಮಾಖ್ಯಾತುಮುಪಚಕ್ರಮೇ ॥</p>
<p class="Text">ಆಕೆಯು ಅವನನ್ನು ಶ್ರೀರಾಮನ ದೂತನೆಂದು ತಿಳಿದು ಹರ್ಷದಿಂದ ಹಸನ್ಮುಖಿಯಾಗಿ ವಿರಾಜಿಸಿದಳು. ಹನುಮಂತನು ಸೌಮ್ಯಮುಖಿಯಾದ ಆಕೆಯನ್ನು ಕುರಿತು ಶ್ರೀರಾಮನು ಹೇಳಿದ್ದೆಲ್ಲವನ್ನು ಅರಿಕೆಮಾಡಿಕೊಂಡನು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ದೇವಿ ರಾಮಃ ಸಸುಗ್ರೀವೋ ವಿಭೀಷಣಸಹಾಯವಾನ್ ।</p>
<p class="Shlok">ಕುಶಲೀ ವಾನರಾಣಾಂ ಚ ಸೈನ್ಯೈಶ್ಚ ಸಹಲಕ್ಷ್ಮಣಃ ॥ </p>
<p class="Text">‘‘ಅಮ್ಮಾ! ವಿಭೀಷಣನ ಸಹಾಯವುಳ್ಳ ಶ್ರೀರಾಮಚಂದ್ರನು ಲಕ್ಷ್ಮಣ, ಸುಗ್ರೀವ ಹಾಗೂ ಸಮಸ್ತ ವಾನರಸೇನೆಯೊಂದಿಗೆ ಕ್ಷೇಮವಾಗಿದ್ದಾನೆ. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ರಾವಣಂ ಸಸುತಂ ಹತ್ವಾ ಸಬಲಂ ಸಹ ಮಂತ್ರಿಭಿಃ ।</p>
<p class="Shlok">ತ್ವಾಮಾಹ ಕುಶಲಂ ರಾಮೋ ರಾಜ್ಯೇ ಕೃತ್ವಾ ವಿಭೀಷಣಮ್ ॥</p>
<p class="Text">ಆ ಭಗವಾನ್ ಶ್ರೀರಾಮನು ಪುತ್ರ, ಸೈನ್ಯ ಹಾಗೂ ಮಂತ್ರಿಗಳ ಸಹಿತ ರಾವಣನನ್ನು ಕೊಂದು, ಲಂಕೆಯ ರಾಜ್ಯವನ್ನು ವಿಭೀಷಣನಿಗೆ ಇತ್ತು ನಿಮಗೆ ಕುಶಲವನ್ನು ಹೇಳಿ ಕಳಿಸಿದ್ದಾನೆ.’’ ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಶ್ರುತ್ವಾ ಭರ್ತುಃ ಪ್ರಿಯಂ ವಾಕ್ಯಂ ಹರ್ಷಗದ್ಗದಯಾ ಗಿರಾ ।</p>
<p class="Shlok">ಕಿಂ ತೇ ಪ್ರಿಯಂ ಕರೋಮ್ಯದ್ಯ ನ ಪಶ್ಯಾಮಿ ಜಗತ್ರಯೇ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಸಮಂ ತೇ ಪ್ರಿಯವಾಕ್ಯಸ್ಯ ರತ್ನಾನ್ಯಾಭರಣಾನಿ ಚ ।</p>
<p class="Shlok">ಏವಮುಕ್ತಸ್ತು ವೈದೇಹ್ಯಾ ಪ್ರತ್ಯುವಾಚ ಪ್ಲವಂಗಮಃ ॥ </p>
<p class="Text">ಪತಿಯ ಈ ಪ್ರಿಯವಾದ ಸಂದೇಶವನ್ನು ಕೇಳಿ ಸೀತಾದೇವಿಯು ಹರ್ಷಗೊಂಡು ಗದ್ಗದ ವಾಣಿಯಿಂದ ಹೀಗೆಂದಳು ‘‘ಅಯ್ಯಾ! ನಿನಗೆ ಈಗ ಏನು ಪ್ರಿಯವಾದುದನ್ನು ಮಾಡಲಿ? ಮೂರು ಲೋಕಗಳಲ್ಲಿಯೂ ಅಂತಹುದು ಯಾವುದೂ ಇಲ್ಲ. ನಿನ್ನ ಪ್ರಿಯವಾದ ಮಾತಿಗೆ ಯಾವ ರತ್ನಗಳೂ, ಒಡವೆಗಳೂ ಸಮವಾಗಲಾರವು. ಹೀಗೆ ಸೀತೆಯು ಹೇಳಿದಾಗ ಹನುಮಂತನು ಪ್ರತ್ಯುತ್ತರವನ್ನು ಕೊಡುತ್ತಾ ಹೀಗೆಂದನು - ॥60-61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ರತ್ನೌಘಾದ್ವಿವಿಧಾದ್ವಾಪಿ ದೇವರಾಜ್ಯಾದ್ವಿಶಿಷ್ಯತೇ ।</p>
<p class="Shlok">ಹತಶತ್ರುಂ ವಿಜಯಿನಂ ರಾಮಂ ಪಶ್ಯಾಮಿ ಸುಸ್ಥಿರಮ್ ॥</p>
<p class="Text">‘‘ಅಮ್ಮಾ! ನಾನಾ ವಿಧವಾದ ರತ್ನರಾಶಿಗಳಿಂದಲೂ, ದೇವರಾಜ್ಯಕ್ಕಿಂತಲೂ ಹೆಚ್ಚಿನದಾಗಿರುವ ಶತ್ರುವನ್ನು ಜಯಿಸಿ ವಿಜಯಿಯಾದ ಹಾಗೂ ಸುಸ್ಥಿರನಾದ ಶ್ರೀರಾಮನನ್ನು ನೋಡುತ್ತಿರುವೆನಲ್ಲ! ಇದಕ್ಕಿಂತ ಹೆಚ್ಚಿನದು ನನಗೆ ಏನು ಇದ್ದೀತು?’’ ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ಮೈಥಿಲೀ ಪ್ರಾಹ ಮಾರುತಿಮ್ ।</p>
<p class="Shlok">ಸರ್ವೇ ಸೌಮ್ಯಾ ಗುಣಾಃ ಸೌಮ್ಯ ತ್ವಯ್ಯೇವ ಪರಿನಿಷ್ಠಿತಾಃ ॥</p>
<p class="Text">ಅವನ ಮಾತನ್ನು ಕೇಳಿ ಮಿಥಿಲೇಶ ನಂದಿನಿಯು ಮಾರುತಿಯ ಬಳಿ ಹೇಳುತ್ತಾಳೆ ‘‘ಎಲೈ ಸೌಮ್ಯನೆ ! ನಿನ್ನಲ್ಲಿ ಎಲ್ಲ ಉತ್ತಮಗುಣಗಳು ನೆಲೆಸಿರುವುವು. ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ರಾಮಂ ದ್ರಕ್ಷ್ಯಾಮಿ ಶೀಘ್ರಂ ಮಾಮಾಜ್ಞಾಪಯತು ರಾಘವಃ ।</p>
<p class="Shlok">ತಥೇತಿ ತಾಂ ನಮಸ್ಕೃತ್ಯ ಯಯೌ ದ್ರಷ್ಟುಂ ರಘೂತ್ತಮಮ್ ॥</p>
<p class="Text">ಈಗ ನಾನು ಶ್ರೀರಘುನಾಥನನ್ನು ನೋಡಲು ಇಚ್ಛಿಸುತ್ತೇನೆ. ರಾಮನು ಹಾಗೆಂದು ನನಗೆ ಅಪ್ಪಣೆ ಮಾಡಲಿ! ‘‘ಹಾಗೆಯೇ ಆಗಲೆಂದು ಹೇಳಿ ಹನುಮಂತನು ಆಕೆಗೆ ನಮಸ್ಕರಿಸಿ ರಾಮನನ್ನು ಕಾಣಲು ಹೊರಟನು. ॥64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಜಾನಕ್ಯಾ ಭಾಷಿತಂ ಸರ್ವಂ ರಾಮಸ್ಯಾಗ್ರೇ ನ್ಯವೇದಯತ್ ।</p>
<p class="Shlok">ಯನ್ನಿಮಿತ್ತೋಽಯಮಾರಂಭಃ ಕರ್ಮಣಾಂ ಚ ಫಲೋದಯಃ ॥</p>
<p class="Shlok-Number">(ಶ್ಲೋಕ-66)</p>
<p class="Shlok">ತಾಂ ದೇವೀಂ ಶೋಕಸಂತಪ್ತಾಂ ದ್ರಷ್ಟುಮರ್ಹಸಿ ಮೈಥಿಲೀಮ್ ।</p>
<p class="Shlok">ಏವಮುಕ್ತೋ ಹನುಮತಾ ರಾಮೋ ಜ್ಞಾನವತಾಂ ವರಃ ॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಮಾಯಾಸೀತಾಂ ಪರಿತ್ಯಕ್ತುಂ ಜಾನಕೀಮನಲೇ ಸ್ಥಿತಾಮ್ ।</p>
<p class="Shlok">ಆದಾತುಂ ಮನಸಾ ಧ್ಯಾತ್ವಾ ರಾಮಃ ಪ್ರಾಹ ವಿಭೀಷಣಮ್ ॥</p>
<p class="Text">ಶ್ರೀರಾಮನ ಬಳಿಗೆ ಹೋದ ಮಾರುತಿಯು ಸೀತಾದೇವಿಯು ಹೇಳಿದ್ದೆಲ್ಲವನ್ನು ನಿವೇದಿಸಿಕೊಂಡನು. ‘‘ಸ್ವಾಮಿ! ಯಾರಿಗಾಗಿ ಈ ಯುದ್ಧಾದಿ ಎಲ್ಲ ಕಾರ್ಯಗಳು ಆರಂಭವಾಗಿದ್ದವೋ ಮತ್ತು ಯಾರು ಅವೆಲ್ಲದರ ಫಲಸ್ವರೂಪಳಾಗಿದ್ದಾಳೋ, ಅಂತಹ ಶೋಕ ಸಂತಪ್ತಳಾದ ಮಿಥಿಲೇಶನಂದಿನಿ ಸೀತಾದೇವಿಯನ್ನು ನೀನು ಈಗ ಬೇಗನೆ ನೋಡಲಿರುವೆಯಲ್ಲ’’ ಎಂದು ಹೇಳಿದನು. ಹನುಮಂತನು ಹೀಗೆ ಹೇಳಿದಾಗ ಜ್ಞಾನಿಗಳಲ್ಲಿ ಶ್ರೇಷ್ಠನಾದ ಶ್ರೀರಾಮನು ಮಾಯಾ ಸೀತೆಯನ್ನು ಕೈಬಿಡುವುದಕ್ಕಾಗಿ ಹಾಗೂ ಅಗ್ನಿಯಲ್ಲಿದ್ದ ನಿಜವಾದ ಸೀತೆಯನ್ನು ಸ್ವೀಕರಿಸುವುದಕ್ಕಾಗಿ ಮನಸ್ಸಿನಲ್ಲಿ ಚಿಂತಿಸಿ, ವಿಭೀಷಣನಲ್ಲಿ ಹೀಗೆಂದನು- ॥65-67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ಗಚ್ಛ ರಾಜನ್ ಜನಕಜಾಮಾನಯಾಶು ಮಮಾಂತಿಕಮ್ ।</p>
<p class="Shlok">ಸ್ನಾತಾಂ ವಿರಜವಸಾಢ್ಯಾಂ ಸರ್ವಾಭರಣಭೂಷಿತಾಮ್ ॥</p>
<p class="Text">‘‘ಎಲೈ ರಾಜನೆ! ನೀನು ಬೇಗನೆ ಹೋಗು ಮತ್ತು ಜಾನಕಿಯನ್ನು ಸಖಿಯರಿಂದ ಸ್ನಾನ ಮಾಡಿಸಿ, ಶುಭ್ರ ವಸ್ತ್ರಗಳನ್ನು ಧರಿಸಿಕೊಂಡು, ಸರ್ವಾಭರಣಗಳಿಂದ ಅಲಂಕೃತಳಾದ ಜನಕ ಪುತ್ರಿಯನ್ನು ಬೇಗನೇ ನನ್ನ ಬಳಿಗೆ ಕರಕೊಂಡು ಬಾ’’ ॥68॥</p>
<p class="Shlok-Number">(ಶ್ಲೋಕ-69)</p>
<p class="Shlok">ವಿಭೀಷಣೋಽಪಿ ತಚ್ಛ್ರುತ್ವಾ ಜಗಾಮ ಸಹಮಾರುತಿಃ ।</p>
<p class="Shlok">ರಾಕ್ಷಸೀಭಿಃ ಸುವೃದ್ಧಾಭಿಃ ಸ್ನಾಪಯಿತ್ವಾ ತು ಮೈಥಿಲೀಮ್ ॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಸರ್ವಾಭರಣಸಂಪನ್ನಾಮಾರೋಪ್ಯ ಶಿಬಿಕೋತ್ತಮೆ ।</p>
<p class="Shlok">ಯಾಷ್ಟಿಕೈರ್ಬಹುಭಿರ್ಗುಪ್ತಾಂ ಕಂಚುಕೋಷ್ಣೀಷಿಭಿಃ ಶುಭಾಮ್ ॥</p>
<p class="Text">ವಿಭೀಷಣನು ಅದನ್ನು ಕೇಳಿ ಹನುಮಂತನೊಡನೆ ಲಗುಬಗೆಯಿಂದ ಹೊರಟನು. ವಯಸ್ಕರಾದ ಜಾಣ ರಾಕ್ಷಸಿಯರಿಂದ ಸೀತಾದೇವಿಗೆ ಸ್ನಾನ ಮಾಡಿಸಿ, ಉತ್ತಮ ವಸಾಭರಣಗಳಿಂದ ಅವಳನ್ನು ಅಲಂಕರಿಸಿದರು. ಮತ್ತೆ ಒಂದು ಉತ್ತಮವಾದ ಪಲ್ಲಕ್ಕಿಯಲ್ಲಿ ಕುಳ್ಳಿರಿಸಿ, ಕವಚ-ಶಿರಸಾಣಗಳಿಂದ ಕೂಡಿದ ಕೈಯಲ್ಲಿ ಕೋಲುಗಳನ್ನು ಹಿಡಿದಿದ್ದ ಬಹುಜನ ರಕ್ಷಕರ ಕಾವಲಿನಲ್ಲಿ ಶುಭಳಾದ ಸೀತಾದೇವಿಯನ್ನು ಕರಕೊಂಡು ಬಂದರು. ॥69-70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ತಾಂ ದ್ರಷ್ಟುಮಾಗತಾಃ ಸರ್ವೇ ವಾನರಾ ಜನಕಾತ್ಮಜಾಮ್ ।</p>
<p class="Shlok">ತಾನ್ವಾರಯಂತೋ ಬಹವಃ ಸರ್ವತೋ ವೇತ್ರಪಾಣಯಃ ॥</p>
<p class="Shlok-Number">(ಶ್ಲೋಕ-72)</p>
<p class="Shlok">ಕೋಲಾಹಲಂ ಪ್ರಕುರ್ವಂತೋ ರಾಮಪಾರ್ಶ್ವಮುಪಾಯಯುಃ ।</p>
<p class="Shlok">ದೃಷ್ಟ್ವಾ ತಾಂ ಶಿಬಿಕಾರೂಢಾಂ ದೂರಾದಥ ರಘೂತ್ತಮಃ ॥</p>
<p class="Shlok-Number">(ಶ್ಲೋಕ-73)</p>
<p class="Shlok">ವಿಭೀಷಣ ಕಿಮರ್ಥಂ ತೇ ವಾನರಾನ್ವಾರಯಂತಿ ಹಿ ।</p>
<p class="Shlok">ಪಶ್ಯಂತು ವನರಾಃ ಸರ್ವೇ ಮೈಥಿಲೀಂ ಮಾತರಂ ಯಥಾ ॥</p>
<p class="Text">ಆಗ ಜನಕನಂದಿನಿಯನ್ನು ನೋಡಲು ಎಲ್ಲ ಕಪಿಗಳು ಓಡಿ ಬಂದರು. ಅಲ್ಲಿ ಸುತ್ತಲೂ ಬೆತ್ತವನ್ನು ಹಿಡಿದಿದ್ದ ನೆರೆದ ಅಂಗರಕ್ಷಕರು ದೂರ ಸರಿಯಿರಿ ಎಂದು ಹೇಳುತ್ತಾ ಕಪಿಗಳನ್ನು ತಡೆಯುತ್ತಿದ್ದರು. ಹೀಗೆ ಗದ್ದಲ ಮಾಡುತ್ತಾ ಎಲ್ಲರೂ ಶ್ರೀರಾಮಚಂದ್ರನ ಬಳಿಗೆ ಬಂದರು. ರಘುಶ್ರೇಷ್ಠನು ಪಲ್ಲಕ್ಕಿಯಲ್ಲಿ ಬರುತ್ತಿದ್ದ ಸೀತೆಯನ್ನು ನೋಡಿ ‘‘ವಿಭೀಷಣಾ! ನಿನ್ನ ಈ ಅಂಗರಕ್ಷಕರು ಕಪಿಗಳನ್ನು ಯಾಕೆ ತಡೆಯುತ್ತಿದ್ದಾರೆ? ಎಲ್ಲ ವಾನರರು ಜಾನಕಿಯನ್ನು ತಾಯಿಯೆಂಬ ಭಾವನೆಯಿಂದ ನೋಡಲಿ! ॥71-73॥</p>
<p class="Shlok-Number">(ಶ್ಲೋಕ-74)</p>
<p class="Shlok">ಪಾದಚಾರೇಣ ಸಾಯಾತು ಜಾನಕೀ ಮಮ ಸನ್ನಿಧಿಮ್ ।</p>
<p class="Shlok">ಶ್ರುತ್ವಾ ತದ್ರಾಮವಚನಂ ಶಿಬಿಕಾದವರುಹ್ಯ ಸಾ ॥</p>
<p class="Shlok-Number">(ಶ್ಲೋಕ-75)</p>
<p class="Shlok">ಪಾದಚಾರೇಣ ಶನಕೈರಾಗತಾ ರಾಮಸನ್ನಿಧಿಮ್ ।</p>
<p class="Shlok">ರಾಮೋಽಪಿ ದೃಷ್ಟ್ವಾ ತಾಂ ಮಾಯಾಸೀತಾಂ ಕಾರ್ಯಾರ್ಥ ನಿರ್ಮಿತಾಮ್ ॥</p>
<p class="Shlok-Number">(ಶ್ಲೋಕ-76)</p>
<p class="Shlok">ಅವಾಚ್ಯವಾದಾನ್ಬಹುಶಃ ಪ್ರಾಹ ತಾಂ ರಘುನಂದನಃ ।</p>
<p class="Shlok">ಅಮೃಷ್ಯಮಾಣಾ ಸಾ ಸೀತಾ ವಚನಂ ರಾಘವೋದಿತಮ್ ॥</p>
<p class="Shlok-Number">(ಶ್ಲೋಕ-77)</p>
<p class="Shlok">ಲಕ್ಷ್ಮಣಂ ಪ್ರಾಹ ಮೇ ಶೀಘ್ರಂ ಪ್ರಜ್ವಾಲಯ ಹುತಾಶನಮ್ ।</p>
<p class="Shlok">ವಿಶ್ವಾಸಾರ್ಥಂ ಹಿ ರಾಮಸ್ಯ ಲೋಕಾನಾಂ ಪ್ರತ್ಯಯಾಯ ಚ ॥</p>
<p class="Text">ಹಾಗೂ ಸೀತೆಯು ಕಾಲುನಡಿಗೆಯಿಂದಲೇ ನನ್ನ ಬಳಿಗೆ ಬರಲಿ’’ ಎಂದು ಹೇಳಿದನು. ಶ್ರೀರಾಮಚಂದ್ರನ ಈ ಮಾತನ್ನು ಕೇಳಿ ಸೀತಾದೇವಿಯು ಪಲ್ಲಕ್ಕಿಯಿಂದ ಕೆಳಗಿಳಿದು ಕಾಲುನಡಿಗೆಯಿಂದ ಮೆಲ್ಲ-ಮೆಲ್ಲನೆ ಶ್ರೀರಾಮನ ಹತ್ತಿರಕ್ಕೆ ಬಂದಳು. ಭಗವಾನ್ ಶ್ರೀರಾಮನು ರಾವಣವಧೆಯ ಕಾರ್ಯಾರ್ಥವಾಗಿ ನಿರ್ಮಿತಳಾಗಿದ್ದ ಆ ಮಾಯಾ ಸೀತೆಯನ್ನು ಕಂಡು ಬಹಳವಾಗಿ ಆಕೆಯ ಕುರಿತು ಆಡಬಾರದ ಮಾತನ್ನಾಡಿದನು. ಶ್ರೀರಾಮನು ಹೇಳಿದ ಮಾತನ್ನು ಸಹಿಸಲಾರದೆ ಸೀತೆಯು ಲಕ್ಷ್ಮಣನನ್ನು ಕುರಿತು ಇಂತೆಂದಳು ‘‘ಲಕ್ಷ್ಮಣಾ! ಭಗವಾನ್ ಶ್ರೀರಾಮನಿಗೆ ವಿಶ್ವಾಸವುಂಟಾಗುವುದಕ್ಕಾಗಿ ಮತ್ತು ಲೋಕದ ಜನರಿಗೆ ನಂಬಿಕೆಯು ಬರುವುದಕ್ಕಾಗಿ ನೀನು ಬೇಗನೇ ನನಗಾಗಿ ಬೆಂಕಿಯನ್ನು ಉರಿಸು.’’ ॥74-77॥</p>
<p class="Shlok-Number">(ಶ್ಲೋಕ-78)</p>
<p class="Shlok">ರಾಘವಸ್ಯ ಮತಂ ಜ್ಞಾತ್ವಾ ಲಕ್ಷ್ಮಣೋಽಪಿ ತದೈವ ಹಿ ।</p>
<p class="Shlok">ಮಹಾಕಾಷ್ಠಚಯಂ ಕೃತ್ವಾ ಜ್ವಾಲಯಿತ್ವಾ ಹುತಾಶನಮ್ ॥ </p>
<p class="Shlok-Number">(ಶ್ಲೋಕ-79)</p>
<p class="Shlok">ರಾಮಪಾರ್ಶ್ವಮುಪಾಗಮ್ಯ ತಸ್ಥೌ ತೂಷ್ಣೀಮರಿಂದಮಃ ।</p>
<p class="Shlok">ತತಃ ಸೀತಾ ಪರಿಕ್ರಮ್ಯ ರಾಘವಂ ಭಕ್ತಿಸಂಯುತಾ ॥</p>
<p class="Text">ಶ್ರೀರಾಮನ ಅಭಿಪ್ರಾಯವನ್ನು ಅರಿತು ಶತ್ರುದಮನ ಲಕ್ಷ್ಮಣನೂ ಆಗಲೇ ದೊಡ್ಡ ಕಟ್ಟಿಗೆಗಳನ್ನು ಸಂಗ್ರಹಿಸಿ ಬೆಂಕಿಯನ್ನು ಉರಿಸಿ ರಾಮನ ಸಮೀಪಕ್ಕೆ ಬಂದು ಸುಮ್ಮನೆ ನಿಂತುಕೊಂಡನು. ಅನಂತರ ಸೀತೆಯು ಭಕ್ತಿಯಿಂದ ಶ್ರೀರಾಮಚಂದ್ರನಿಗೆ ಪ್ರದಕ್ಷಿಣೆ ಬಂದಳು. ॥78-79॥</p>
<p class="Shlok-Number">(ಶ್ಲೋಕ-80)</p>
<p class="Shlok">ಪಶ್ಯತಾಂ ಸರ್ವಲೋಕಾನಾಂ ದೇವರಾಕ್ಷಸಯೋಷಿತಾಮ್ ।</p>
<p class="Shlok">ಪ್ರಣಮ್ಯ ದೇವತಾಭ್ಯಶ್ಚ ಬ್ರಾಹ್ಮಣೇಭ್ಯಶ್ಚ ಮೈಥಿಲೀ ॥</p>
<p class="Shlok-Number">(ಶ್ಲೋಕ-81)</p>
<p class="Shlok">ಬದ್ಧಾಂಜಲಿಪುಟಾ ಚೇದಮುವಾಚಾಗ್ನಿಸಮೀಪಗಾ ।</p>
<p class="Shlok">ಯಥಾ ಮೇ ಹೃದಯಂ ನಿತ್ಯಂ ನಾಪಸರ್ಪತಿ ರಾಘವಾತ್ ॥</p>
<p class="Shlok-Number">(ಶ್ಲೋಕ-82)</p>
<p class="Shlok">ತಥಾ ಲೋಕಸ್ಯ ಸಾಕ್ಷೀ ಮಾಂ ಸರ್ವತಃ ಪಾತು ಪಾವಕಃ ।</p>
<p class="Shlok">ಏವಮುಕ್ತ್ವಾ ತದಾ ಸೀತಾ ಪರಿಕ್ರಮ್ಯ ಹುತಾಶನಮ್ ॥</p>
<p class="Shlok-Number">(ಶ್ಲೋಕ-83)</p>
<p class="Shlok">ವಿವೇಶ ಜ್ವಲನಂ ದೀಪ್ತಂ ನಿರ್ಭಯೇನ ಹೃದಾ ಸತಿ ॥</p>
<p class="Text">ಮತ್ತೆ ಸಮಸ್ತ ಜನರೂ, ದೇವ ರಾಕ್ಷಸ ಸ್ತ್ರೀಯರೂ ನೋಡುತ್ತಿರುವಾಗ ದೇವತೆಗಳಿಗೂ, ಬ್ರಾಹ್ಮಣರಿಗೂ ನಮಸ್ಕರಿಸಿ ಆ ಮೈಥಿಲಿಯು ಅಗ್ನಿಯನ್ನು ಸಮೀಪಿಸಿ ಕೈಗಳನ್ನು ಮುಗಿದುಕೊಂಡು ‘‘ನನ್ನ ಹೃದಯವು ಶ್ರೀರಘುನಾಥನನ್ನು ಬಿಟ್ಟು ಎಂದೂ ಬೇರೆಡೆಗೆ ಹೋಗಿರದಿದ್ದರೆ, ಸರ್ವಲೋಕಗಳಿಗೂ ಸಾಕ್ಷಿಯನಿಸಿರುವ ಅಗ್ನಿದೇವನು ಎಲ್ಲ ರೀತಿಯಿಂದಲೂ ನನ್ನನ್ನು ಕಾಪಾಡಲಿ’’ ಎಂದು ಹೇಳಿ, ಸತಿ ಶಿರೋಮಣಿ ಸೀತಾದೇವಿಯು ಅಗ್ನಿಗೆ ಪ್ರದಕ್ಷಿಣೆ ಬಂದು ನಿರ್ಭಯ ಚಿತ್ತಳಾಗಿ ಚೆನ್ನಾಗಿ ಉರಿಯುತ್ತಿದ್ದ ಆ ಅಗ್ನಿಯಲ್ಲಿ ಪ್ರವೇಶಿಸಿದಳು. ॥80-83॥</p>
<p class="Shlok-Number">(ಶ್ಲೋಕ-84)</p>
<p class="Shlok">ದೃಷ್ಟ್ವಾ ತತೋ ಭೂತಗಣಾಃ ಸಸಿದ್ಧಾಃ</p>
<p class="Shlok">ಸೀತಾಂ ಮಹಾವಹ್ನಿಗತಾಂ ಭೃಶಾರ್ತಾಃ ।</p>
<p class="Shlok">ಪರಸ್ಪರಂ ಪ್ರಾಹುರಹೋ ಸ ಸೀತಾಂ</p>
<p class="Shlok">ರಾಮಃ ಶ್ರಿಯಂ ಸ್ವಾಂ ಕಥಮತ್ಯಜತ್ ಜ್ಞಃ ॥</p>
<p class="Text">ಆಗ ಸೀತಾದೇವಿಯು ಮಹಾಪ್ರಚಂಡ ಅಗ್ನಿಯಲ್ಲಿ ಪ್ರವೇಶಿಸಿದ್ದನ್ನು ಕಂಡ ಸಮಸ್ತ ಸಿದ್ಧರೊಡಗೂಡಿ ಎಲ್ಲಾ ಭೂತಗಳೂ ಅತ್ಯಂತ ವ್ಯಾಕುಲರಾಗಿ ತಮ್ಮ-ತಮ್ಮಲ್ಲೇ ‘‘ಅಯ್ಯೋ! ಸರ್ವಜ್ಞನಾದ ಶ್ರೀರಾಮನು ತನ್ನ (ಅನಪಾಯಿನಿಯಾದ) ಲಕ್ಷ್ಮಿಯಾದ ಸೀತೆಯನ್ನು ಏಕೆ ಕೈಬಿಟ್ಟನು?’’ ಎಂದು ಆಡಿಕೊಳ್ಳುತ್ತಿದ್ದರು. ॥84॥ </p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ದ್ವಾದಶಃ ಸರ್ಗಃ ॥12॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಹನ್ನೆರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-13">ಹದಿಮೂರನೆಯ ಸರ್ಗ</p>
<p class="description">ದೇವತೆಗಳು ಭಗವಾನ್ ಶ್ರೀರಾಮನನ್ನು ಸ್ತುತಿಸುವುದು, ಸೀತಾದೇವಿ ಸಹಿತ ಅಗ್ನಿದೇವನು ಪ್ರಕಟನಾಗುವುದು, ಅಯೋಧ್ಯೆಗಾಗಿ ಪ್ರಯಾಣ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ತತಃ ಶಕ್ರಃ ಸಹಸ್ರಾಕ್ಷೋ ಯಮಶ್ಚ ವರುಣಸ್ತಥಾ ।</p>
<p class="Shlok">ಕುಬೇರಶ್ಚ ಮಹಾತೇಜಾಃ ಪಿನಾಕೀ ವೃಷವಾಹನಃ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಬ್ರಹ್ಮಾ ಬ್ರಹ್ಮವಿದಾಂ ಶ್ರೇಷ್ಠೋ ಮುನಿಭಿಃ ಸಿದ್ಧಚಾರಣೈಃ ।</p>
<p class="Shlok">ಋಷಯಃ ಪಿತರಃ ಸಾಧ್ಯಾ ಗಂಧರ್ವಾಪ್ಸರಸೋರಗಾಃ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಏತೇ ಚಾನ್ಯೇ ವಿಮಾನಾಗ್ರೈರಾಜಗ್ಮುರ್ಯತ್ರ ರಾಘವಃ ।</p>
<p class="Shlok">ಅಬ್ರುನ್ಪರಮಾತ್ಮಾನಂ ರಾಮಂ ಪ್ರಾಂಜಲಯಶ್ಚ ತೇ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈ ಪಾರ್ವತಿ! ಇದೇ ಸಮಯದಲ್ಲಿ ಸಹಸ್ರಾಕ್ಷನಾದ ದೇವೇಂದ್ರನೂ, ಯಮನೂ, ವರುಣನೂ, ಕುಬೇರನೂ, ಮಹಾತೇಜಸ್ವೀ ವೃಷಭವಾಹನ ಪರಮೇಶ್ವರನೂ, ಬ್ರಹ್ಮದೇವರೂ, ಬ್ರಹ್ಮವಿದರಲ್ಲಿ ಶ್ರೇಷ್ಠರಾದ ಮುನಿಗಳೂ, ಸಿದ್ಧರೂ, ಚಾರಣರೂ, ಋಷಿಗಳೂ, ಪಿತೃಗಳೂ, ಸಾಧ್ಯರೂ, ಗಂಧರ್ವರೂ, ಅಪ್ಸರೆಯರೂ, ನಾಗಗಳೂ ಇವರೆಲ್ಲರೂ ಹಾಗೂ ಇನ್ನು ಬೇರೆ-ಬೇರೆ ದೇವತೆಗಳೂ ಶ್ರೇಷ್ಠವಾದ ವಿಮಾನಗಳನ್ನೇರಿ ಶ್ರೀರಾಮನಿರುವಲ್ಲಿಗೆ ಬಂದರು. ಅವರೆಲ್ಲರೂ ಕೈ ಮುಗಿದುಕೊಂಡು ಪರಮಾತ್ಮನಾದ ರಾಮನಲ್ಲಿ ಹೀಗೆಂದರು. ॥1-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಕರ್ತಾ ತ್ವಂ ಸರ್ವಲೋಕಾನಾಂ ಸಾಕ್ಷೀ ವಿಜ್ಞಾನವಿಗ್ರಹಃ ।</p>
<p class="Shlok">ವಸೂನಾಮಷ್ಟಮೋಽಸಿ ತ್ವಂ ರುದ್ರಾಣಾಂ ಶಂಕರೋ ಭವಾನ್ ॥</p>
<p class="Text">ಹೇ ರಾಮಚಂದ್ರಾ! ನೀನು ಎಲ್ಲ ಲೋಕಗಳ ಕರ್ತೃವಾಗಿರುವೆ. ಎಲ್ಲಕ್ಕೂ ಸಾಕ್ಷಿಯೂ, ವಿಶುದ್ಧ ವಿಜ್ಞಾನ ಸ್ವರೂಪನಾಗಿರುವೆ. ವಸುದೇವತೆಗಳಲ್ಲಿ ನೀನು ಎಂಟನೆಯವನಾಗಿರುವೆ. ರುದ್ರರಲ್ಲಿ ಶಂಕರನಾಗಿರುವೆ. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಆದಿಕರ್ತಾಸಿ ಲೋಕಾನಾಂ ಬ್ರಹ್ಮಾ ತ್ವಂ ಚತುರಾನನಃ ।</p>
<p class="Shlok">ಅಶ್ವಿನೌ ಘ್ರಾಣಭೂತೌ ತೇ ಚಕ್ಷುಷೀ ಚಂದ್ರಭಾಸ್ಕರೌ ॥</p>
<p class="Text">ಎಲ್ಲ ಲೋಕಗಳ ಆದಿ ಕರ್ತೃವೂ ನೀನೇ, ಚತುರ್ಮುಖ ಬ್ರಹ್ಮದೇವನೂ ನೀನೇ ಆಗಿರುವೆ. ಅಶ್ವಿನಿಕುಮಾರರು ನಿನ್ನ ನಾಸಿಕವಾಗಿರುವರು. ಸೂರ್ಯ-ಚಂದ್ರರೇ ನಿನ್ನ ಕಣ್ಣುಗಳಾಗಿರುವರು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಲೋಕಾನಾಮಾದಿರಂತೋಽಸಿ ನಿತ್ಯ ಏಕಃ ಸದೋದಿತಃ । </p>
<p class="Shlok">ಸದಾ ಶುದ್ಧಃ ಸದಾ ಬುದ್ಧಃ ಸದಾ ಮುಕ್ತೋಽಗುಣೋದ್ವಯಃ ॥</p>
<p class="Text">ಎಲ್ಲ ಲೋಕಗಳ ಆದಿ (ಉತ್ಪತ್ತಿಸ್ಥಾನ) ಮತ್ತು ಅಂತ್ಯನೂ (ಲಯಸ್ಥಾನ) ನೀನೇ ಆಗಿರುವೆ. ನಿತ್ಯನೂ, ನಿರಂಜನನೂ, ಸದೋದಿತನೂ, (ಆವಿರ್ಭಾವ-ತಿರೋಭಾವಗಳಿಂದ ರಹಿತ ನಿತ್ಯಪ್ರಕಾಶ ಸ್ವರೂಪನು) ಸದಾಶುದ್ಧನೂ, ಸದಾಬುದ್ಧನೂ, ಸದಾಮುಕ್ತನೂ, ನಿರ್ಗುಣನೂ, ಅದ್ವಿತೀಯನೂ ಆಗಿರುವೆ. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ತ್ವನ್ಮಾಯಾಸಂವೃತಾನಾಂ ತ್ವಂ ಭಾಸಿ ಮಾನುಷವಿಗ್ರಹಃ ।</p>
<p class="Shlok">ತ್ವನ್ನಾಮ ಸ್ಮರತಾಂ ರಾಮ ಸದಾ ಭಾಸಿ ಚಿದಾತ್ಮಕಃ ॥</p>
<p class="Text">ನಿನ್ನ ಮಾಯೆಯಿಂದ ಆವರಿಸಲ್ಪಟ್ಟಿರುವವರಿಗೆ ನೀನು ಮನುಷ್ಯಾಕಾರನಾಗಿ ಕಂಡುಬರುತ್ತಿರುವೆ. ನಿನ್ನ ನಾಮವನ್ನು ನೆನೆಯುವವರಿಗೆ ಯಾವಾಗಲೂ ಚಿದಾತ್ಮಕನಾಗಿ ತೋರಿಕೊಳ್ಳುವೆ. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ರಾವಣೇನ ಹೃತಂ ಸ್ಥಾನಮಸ್ಮಾಕಂ ತೇಜಸಾ ಸಹ ।</p>
<p class="Shlok">ತ್ವಯಾದ್ಯ ನಿಹತೋ ದುಷ್ಟಃ ಪುನಃ ಪ್ರಾಪ್ತಂ ಪದಮ ಸ್ವಕಮ್ ॥</p>
<p class="Text">ರಾವಣನು ನಮ್ಮ ತೇಜ ಸಹಿತ ನಮ್ಮ ಸ್ಥಾನಗಳನ್ನು ಕಸಿದುಕೊಂಡಿದ್ದನು. ಆ ದುಷ್ಟನು ಇಂದು ನಿನ್ನಿಂದ ಹತನಾದನು. ಅದರಿಂದ ನಮ್ಮ ಸ್ಥಾನಗಳು ಮರಳಿ ಪಡೆದುಕೊಂಡಂತಾಗಿದೆ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಏವಂ ಸ್ತುವತ್ಸು ದೇವೇಷು ಬ್ರಹ್ಮಾ ಸಾಕ್ಷಾತ್ಪಿತಾಮಹಃ ।</p>
<p class="Shlok">ಅಬ್ರವೀತ್ಪ್ರಣತೋ ಭೂತ್ವಾ ರಾಮಂ ಸತ್ಯಪಥೇ ಸ್ಥಿತಮ್ ॥</p>
<p class="Text">ಈ ರೀತಿಯಾಗಿ ದೇವತೆಗಳು ಸ್ತುತಿಸುತ್ತಿರುವಾಗ ಸಾಕ್ಷ್ಮಾತ್ ಪಿತಾಮಹ ಬ್ರಹ್ಮದೇವರು ಹೆಚ್ಚಿನ ವಿನಮ್ರತೆಯಿಂದ ಸತ್ಯಮಾರ್ಗದಲ್ಲಿ ನೆಲೆಗೊಂಡಿದ್ದ ಭಗವಾನ್ ಶ್ರೀರಾಮನಿಗೆ ನಮಸ್ಕರಿಸುತ್ತಾ ಹೀಗೆಂದನು ॥9॥</p>
<p class="Shlok-Number">(ಶ್ಲೋಕ-10)</p>
<p class="Uvach">ಬ್ರಹ್ಮೋವಾಚ</p>
<p class="Shlok">ವಂದೇ ದೇವಂ ವಿಷ್ಣುಮಶೇಷಸ್ಥಿತಿಹೇತುಂ </p>
<p class="Shlok">ತ್ವಾಮಧ್ಯಾತ್ಮಜ್ಞಾನಿಭಿರಂತರ್ಹೃದಿ ಭಾವ್ಯಮ್ ।</p>
<p class="Shlok">ಹೇಯಾಹೇಯದ್ವಂದ್ವವಿಹೀನಂ ಪರಮೇಕಂ </p>
<p class="Shlok">ಸತ್ತಾಮಾತ್ರಂ ಸರ್ವಹೃದಿಸ್ಥಂ ದೃಶಿರೂಪಮ್ ॥</p>
<p class="Text"><span class="char-style-override-3">ಬ್ರಹ್ಮದೇವರು ಇಂತೆಂದರು —</span> ‘‘ಹೇ ರಾಮಚಂದ್ರಾ! ಎಲ್ಲ ಪ್ರಾಣಿಗಳ ಸ್ಥಿತಿಗೆ ಕಾರಣನೂ, ಆತ್ಮಜ್ಞಾನಿಗಳ ಮೂಲಕ ಹೃದಯದಲ್ಲಿ ಧ್ಯಾನಿಸಲ್ಪಡುವವನೂ, ರಾಗ-ದ್ವೇಷರಹಿತನೂ, ದ್ವಂದ್ವಗಳಿಲ್ಲದವನೂ, ಏಕನೂ, ಪರಮನೂ, ಸತ್ತಾಮಾತ್ರನೂ, ಎಲ್ಲರ ಹೃದಯದಲ್ಲಿ ವಿರಾಜಮಾನನೂ ಸಾಕ್ಷಿರೂಪನೂ, ಆದ ಭಗವಾನ್ ವಿಷ್ಣುವನ್ನು ನಾನು ನಮಸ್ಕರಿಸುತ್ತೇನೆ. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಪ್ರಾಣಾಪಾನೌ ನಿಶ್ಚಯಬುದ್ಧ್ಯಾ ಹೃದಿ ರುದ್ ಧ್ವಾ</p>
<p class="Shlok">ಛಿತ್ವಾ ಸರ್ವಂ ಸಂಶಯಬಂಧಂ ವಿಷಯೌಘಾನ್ ।</p>
<p class="Shlok">ಪಶ್ಯಂತೀಶಂ ಯಂ ಗತಮೋಹಾ ಯತಯಸ್ತಂ</p>
<p class="Shlok">ವಂದೇ ರಾಮಂ ರತ್ನಕೀರಿಟಂ ರವಿ ಭಾಸಮ್ ॥</p>
<p class="Text">ಮೋಹವಿಲ್ಲದ ಸಂನ್ಯಾಸಿಗಳು ನಿಶ್ಚಿತ ಬುದ್ಧಿಯ ಮೂಲಕ ಪ್ರಾಣಾಪಾನವಾಯುಗಳನ್ನು ಹೃದಯದಲ್ಲಿ ತಡೆ ಹಿಡಿದು, ತಮ್ಮ ಸಮಸ್ತ ಸಂಶಯ-ಬಂಧನ ಮತ್ತು ವಿಷಯ-ವಾಸನೆಗಳನ್ನು ಕತ್ತರಿಸಿಹಾಕಿ ಯಾವ ಈಶನನ್ನು ಕಂಡುಕೊಳ್ಳುವರೋ ಅಂತಹ ಸೂರ್ಯಸಮಾನ ಕಾಂತಿಯುಳ್ಳ ರತ್ನ ಕಿರೀಟಧಾರಿಯಾದ ಶ್ರೀರಾಮನನ್ನು ನಾನು ವಂದಿಸುತ್ತೇನೆ. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಮಾಯಾತೀತಂ ಮಾಧವಮಾದ್ಯಂ ಜಗದಾದಿಂ</p>
<p class="Shlok">ಮಾನಾತೀತಂ ಮೋಹವಿನಾಶಂ ಮುನಿವಂದ್ಯಮ್ ।</p>
<p class="Shlok">ಯೋಗಿಧ್ಯೇಯಂ ಯೋಗವಿಧಾನಂ ಪರಿಪೂರ್ಣಂ </p>
<p class="Shlok">ವಂದೇ ರಾಮಂ ರಂಜಿತಲೋಕಂ ರಮಣೀಯಮ್ ॥</p>
<p class="Text">ಮಾಯಾತೀತನೂ, ಲಕ್ಷ್ಮೀಪತಿಯೂ, ಎಲ್ಲರ ಆದ್ಯನೂ, ಜಗತ್ಕಾರಣನೂ, ಪ್ರತ್ಯಕ್ಷಾದಿ ಪ್ರಮಾಣಗಳಿಗೆ ನಿಲುಕದವನೂ, ಮೋಹವನ್ನು ಕಳೆಯುವವನೂ, ಮುನಿಜನರಿಂದ ನಮಸ್ಕೃತನೂ, ಯೋಗಿಗಳಿಂದ ಚಿಂತಿಸಲ್ಟಡುವವನೂ, ಯೋಗ ಮಾರ್ಗದ ಪ್ರವರ್ತಕನೂ, ಸರ್ವತ್ರ ಪರಿಪೂರ್ಣನೂ, ಎಲ್ಲ ಲೋಕಗಳನ್ನು ರಂಜಿಸುವವನೂ, ಆದ ಪರಮಸುಂದರ ಭಗವಾನ್ ಶ್ರೀರಾಮನನ್ನು ನಾನು ನಮಿಸುವೆನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಭಾವಾಭಾವಪ್ರತ್ಯಯಹೀನಂ ಭವಮುಖ್ಯೈ-</p>
<p class="Shlok">ರ್ಯೋಗಾಸಕ್ತೈರರ್ಚಿತಪಾದಾಂಬುಜಯುಗ್ಮಮ್ ।</p>
<p class="Shlok">ನಿತ್ಯಂ ಶುದ್ಧಂ ಬುದ್ಧಮನಂತಂ ಪ್ರಣವಾಖ್ಯಂ </p>
<p class="Shlok">ವಂದೇ ರಾಮಂ ವೀರಮಶೇಷಾಸುರದಾವಮ್ ॥ </p>
<p class="Text">ಇದೆ - ಇಲ್ಲ ಎಂಬ ಪ್ರತ್ಯಯಗಳಿಗೂ ಮೀರಿದವನಾದ (ಶಾಶ್ವತ), ಯೋಗಾಸಕ್ತರಾದ ಪರಮೇಶ್ವರನೇ ಮುಂತಾದವರಿಂದ ಪಪೂಜಿಸಲ್ಟಟ್ಟ ಪಾದದ್ವಯಗಳುಳ್ಳ, ನಿತ್ಯನೂ, ಶುದ್ಧನೂ, ಬುದ್ಧನೂ, ಅನಂತನೂ ಆದ ಓಂಕಾರವೆಂಬ ನಾಮಧೇಯವುಳ್ಳ ಸಮಸ್ತ ರಾಕ್ಷಸರೆಂಬ ಕಾಡಿಗೆ ದಾವಾಲನನಂತಿರುವ ವೀರನಾದ ಶ್ರೀರಾಮನಿಗೆ ನಾನು ನಮಸ್ಕರಿಸುವೆನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ತ್ವಂ ಮೇ ನಾಥೋ ನಾಥಿತಕಾರ್ಯಾಖಿಲಕಾರೀ </p>
<p class="Shlok">ಮಾನಾತೀತೋ ಮಾಧವರೂಪೋಽಖಿಲಧಾರೀ ।</p>
<p class="Shlok">ಭಕ್ತ್ಯಾ ಗಮ್ಯೋ ಭಾವಿತರೂಪೋ ಭವಹಾರೀ</p>
<p class="Shlok">ಯೋಗಾಭ್ಯಾಸೈರ್ಭಾವಿತಚೇತಃ ಸಹಚಾರೀ ॥</p>
<p class="Text">ಹೇ ರಾಮಾ! ನೀನೇ ನನಗೆ ಒಡೆಯನಾಗಿರುವೆ. ನಾನು ಬೇಡಿಕೊಂಡ ಎಲ್ಲ ಕೆಲಸಗಳನ್ನು ನೆರವೇರಿಸಿಕೊಡುವವನೂ, ಅಪ್ರಮೇಯನೂ, ಲಕ್ಷ್ಮೀಧವನೂ, ಅಖಿಲರೂಪಗಳನ್ನು ಧರಿಸಿರುವವನೂ, ಭಕ್ತಿಗೆ ಸಿಗುವವನೂ, ತನ್ನ ಸ್ವರೂಪವನ್ನು ಧ್ಯಾನಿಸುವವರ ಸಂಸಾರ ಭಯವನ್ನು ಕಳೆಯುವವನೂ, ಆದ ನೀನು ಯೋಗಾಭ್ಯಾಸದಿಂದ ಶುದ್ಧವಾದ ಚಿತ್ತದಲ್ಲಿ ವಿಹರಿಸುವವನಾಗಿರುವೆ. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ತ್ವಾಮಾದ್ಯಂತಂ ಲೋಕತತೀನಾಂ ಪರಮೀಶಂ </p>
<p class="Shlok">ಲೋಕಾನಾಂ ನೋ ಲೌಕಿಕಮಾನೈರಧಿಗಮ್ಯಮ್ ।</p>
<p class="Shlok">ಭಕ್ತಿಶ್ರದ್ಧಾಭಾವಸಮೇತೈರ್ಭಜನೀಯಂ </p>
<p class="Shlok">ವಂದೇ ರಾಮಂ ಸುಂದರಮಿಂದೀವರನೀಲಮ್ ॥</p>
<p class="Text">ಸ್ವಾಮಿ! ನೀನೇ ಈ ಲೋಕ ಪರಂಪರೆಯ ಆದಿ ಮತ್ತು ಅಂತ್ಯ (ಅರ್ಥಾತ್ ಉತ್ಪತ್ತಿ ಹಾಗೂ ಪ್ರಳಯದ ಸ್ಥಾನ)ನಾಗಿರುವೆ. ನೀನೇ ಎಲ್ಲ ಲೋಕಗಳಿಗೆ ಒಡೆಯನಾಗಿರುವೆ. ನೀನು ಯಾವುದೇ ಲೌಕಿಕ ಪ್ರಮಾಣಗಳಿಂದ ತಿಳಿಯಲ್ಪಡುವವನಲ್ಲ. ಭಕ್ತಿ ಶ್ರದ್ಧೆ ಯಿಂದೊಡಗೂಡಿದ ಪುರುಷರಿಗೆ ಭಜನೀಯನಾದ ಕನ್ನೈದಿಲೆ ಯಂತೆ ಶ್ಯಾಮ ಸುಂದರನಾದ ಶ್ರೀರಾಮಚಂದ್ರನನ್ನು ನಾನು ವಂದಿಸುತ್ತೇನೆ. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಕೋ ವಾ ಜ್ಞಾತುಂ ತ್ವಾಮತಿಮಾನಂ ಗತಮಾನಂ </p>
<p class="Shlok">ಮಾಯಾಸಕ್ತೋ ಮಾಧವ ಶಕ್ತೋ ಮುನಿಮಾನ್ಯಮ್ ।</p>
<p class="Shlok">ವೃಂದಾರಣ್ಯೇ ವಂದಿತವೃಂದಾರಕವೃಂದಂ</p>
<p class="Shlok">ವಂದೇ ರಾಮಂ ಭವಮುಖವಂದ್ಯಂ ಸುಖಕಂದಮ್ ॥</p>
<p class="Text">ಹೇ ಲಕ್ಷೀಪತಿಯೆ! ನೀನು ಪ್ರಮಾಣಗಳಿಗೆ ನಿಲುಕದವನೂ, ಅವುಗಳನ್ನು ಮೀರಿದವನೂ ಆಗಿರುವೆ. ಮಾಯೆಯಿಂದ ಸೆಳೆಯಲ್ಟಟ್ಟ ಯಾವನು ತಾನೇ ನಿನ್ನನ್ನು ತಿಳಿಯಲು ಸಮರ್ಥನಾಗಬಲ್ಲನು? ನೀನು ಮಹರ್ಷಿಗಳಿಗೆ ಮಾನ್ಯನಾಗಿರುವೆ. (ಕೃಷ್ಣಾವತಾರದ ಸಮಯ) ನೀನು ವೃಂದಾವನದಲ್ಲಿ ಅಖಿಲ ದೇವತಾ ಸಮೂಹದಿಂದ ವಂದಿಸಲ್ಟಡುವವನೂ, ರಾಮರೂಪದಿಂದ ಶಿವನೇ ಮುಂತಾದ ದೇವತೆಗಳಿಗೆ ಸ್ವತಃ ವಂದನೀಯನಾಗಿರುವೆ. ಅಂತಹ ಆನಂದಘನ ಭಗವಾನ್ ಶ್ರೀರಾಮನಾದ ನಿನಗೆ ನಾನು ನಮಿಸುತ್ತೇನೆ. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ನಾನಾಶಾಸ್ತ್ರೈರ್ವೇದಕದಂಬೈಃ ಪ್ರತಿಪಾದ್ಯಂ </p>
<p class="Shlok">ನಿತ್ಯಾನಂದಂ ನಿರ್ವಿಷಯಜ್ಞಾನಮನಾದಿಮ್ ।</p>
<p class="Shlok">ಮತ್ಸೇವಾರ್ಥಂ ಮಾನುಷಭಾವಂ ಪ್ರತಿಪನ್ನಂ </p>
<p class="Shlok">ವಂದೇ ರಾಮಂ ಮರಕತವರ್ಣಂ ಮಥುರೇಶಮ್ ॥ </p>
<p class="Text">ಅನೇಕ ಶಾಸಗಳಿಂದಲೂ, ವೇದಗಳ ಸಮೂಹದಿಂದಲೂ ಪ್ರತಿಪಾದ್ಯನಾದ, ನಿತ್ಯಾನಂದ ರೂಪನಾದ, ನಿರ್ವಿಷಯ ಜ್ಞಾನ ನೆನಿಸಿರುವ, ಅನಾದಿಯಾದ, ನನ್ನ ಸೇವೆಯನ್ನು ಸ್ವೀಕರಿಸುವುದಕ್ಕಾಗಿ ಮನುಷ್ಯ ಭಾವವನ್ನು ಹೊಂದಿರುವ, ಮರಕತ ರತ್ನದಂತೆ ನೀಲವರ್ಣನಾದ ಮಥುರಾನಾಯಕನಾದ<span class="char-style-override-5">*</span> ಭಗವಾನ್ ಶ್ರೀರಾಮನನ್ನು ನಮಸ್ಕರಿಸುವೆನು.’’ ॥17॥</p>
<p class="Footnotes"><span class="char-style-override-6">* </span>ಇಲ್ಲಿ ಭಗವಾನ್ ರಾಮನನ್ನು ‘ಮಥುರಾನಾಥ’ ಎಂದು ಹೇಳಿ ಶ್ರೀರಾಮ ಮತ್ತು ಶ್ರೀಕೃಷ್ಣ ಇವರ ಅಭಿನ್ನತೆಯನ್ನು ಪ್ರಕಟಿಸಿರುವರು.</p>
<p class="Shlok-Number">(ಶ್ಲೋಕ-18)</p>
<p class="Shlok">ಶ್ರದ್ಧಾಯುಕ್ತೋ ಯಃ ಪಠತೀಮಂ ಸ್ತವಮಾದ್ಯಂ </p>
<p class="Shlok">ಬ್ರಾಹ್ಮಂ ಬ್ರಹ್ಮಜ್ಞಾನವಿಧಾನಂ ಭುವಿ ಮರ್ತ್ಯಃ ।</p>
<p class="Shlok">ರಾಮಂ ಶ್ಯಾಮಂ ಕಾಮಿತಕಾಮಪ್ರದಮೀಶಂ </p>
<p class="Shlok">ಧ್ಯಾತ್ವಾ ಧ್ಯಾತಾ ಪಾತಕಜಾಲೈರ್ವಿಗತಃ ಸ್ಯಾತ್ ॥ </p>
<p class="Text">ಭೂಲೋಕದಲ್ಲಿ ಶ್ರದ್ಧಾ - ಭಕ್ತಿಗಳಿಂದ ಕೂಡಿದವನಾಗಿ ಈ ಆದ್ಯವೂ, ಬ್ರಹ್ಮಪ್ರೋಕ್ತವೂ, ಬ್ರಹ್ಮಜ್ಞಾನವನ್ನು ತಿಳಿಸತಕ್ಕದ್ದು ಆಗಿರುವ ಈ ಸ್ತೋತ್ರವನ್ನು ಶ್ರದ್ಧೆಯಿಂದ ಪಠಿಸುವವನು, ನೀಲವರ್ಣನಾದ, ಇಷ್ಟಾರ್ಥಗಳನ್ನು ಕೊಡುವ, ಈಶನಾದ ರಾಮನನ್ನು ಚಿಂತಿಸುತ್ತಾ, ಚಿಂತಿಸುತ್ತಾ ಪಾಪಗಳ ಸಮೂಹದಿಂದ ಮುಕ್ತನಾಗುವನು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಶ್ರುತ್ವಾ ಸ್ತುತಿಂ ಲೋಕಗುರೋರ್ವಿಭಾವಸುಃ </p>
<p class="Shlok">ಸ್ವಾಂಕೇ ಸಮಾದಾಯ ವಿದೇಹಪುತ್ರಿಕಾಮ್ ।</p>
<p class="Shlok">ವಿಭ್ರಾಜಮಾನಾಂ ವಿಮಲಾರುಣದ್ಯುತಿಂ </p>
<p class="Shlok">ರಕ್ತಾಂಬರಾಂ ದಿವ್ಯವಿಭೂಷಣಾನ್ವಿತಾಮ್ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಪ್ರೋವಾಚ ಸಾಕ್ಷೀ ಜಗತಾಂ ರಘೂತ್ತಮಂ</p>
<p class="Shlok">ಪ್ರಪನ್ನಸರ್ವಾರ್ತಿಹರಂ ಹುತಾಶನಃ ।</p>
<p class="Shlok">ಗೃಹಾಣ ದೇವೀಂ ರಘುನಾಥ ಜಾನಕೀಂ </p>
<p class="Shlok">ಪುರಾ ತ್ವಯಾ ಮಯ್ಯವರೋಪಿತಾಂ ವನೇ ॥</p>
<p class="Text">ಲೋಕಪೂಜ್ಯನಾದ ಬ್ರಹ್ಮದೇವರ ಈ ಸ್ತೋತ್ರವನ್ನು ಕೇಳಿದ ಅಗ್ನಿದೇವನು ನಿರ್ಮಲ ಅರುಣೋದಯ ಕಾಂತಿಯನ್ನು ಹೊಂದಿರುವವಳೂ, ಕೆಂಪಾದ ಸೀರೆಯನ್ನುಟ್ಟಿರುವ, ದಿವ್ಯವಾದ ಒಡವೆಗಳನ್ನು ತೊಟ್ಟುಕೊಂಡಿರುವ ವಿದೇಹಪುತ್ರಿ ಜಾನಕಿಯನ್ನು ತನ್ನ ತೊಡೆಯಲ್ಲಿ ಕುಳ್ಳಿರಿಸಿಕೊಂಡು ಪ್ರಕಟನಾದನು. ಜಗತ್ತಿನಲ್ಲಿರುವ ಪ್ರಾಣಿಗಳ ಕರ್ಮಗಳಿಗೆಲ್ಲ ಸಾಕ್ಷಿಯಾದ ಅಗ್ನಿದೇವನು ಶರಣಾಗತರ ದುಃಖಗಳನ್ನು ಪರಿಹಾರ ಮಾಡುವವನೂ ಆದ ಶ್ರೀರಘುನಾಥನಲ್ಲಿ ‘‘ಹೇ ರಘುವೀರಾ! ಹಿಂದೆ ನೀನು ತಪೋವನದಲ್ಲಿ ನನ್ನಲ್ಲಿ ಮುಡು ಪಾಗಿಟ್ಟಿದ್ದ ಸೀತಾದೇವಿಯನ್ನು ಸ್ವೀಕರಿಸುವವನಾಗು’’ ಎಂದು ವಿನಂತಿಸಿಕೊಂಡನು. ॥19-20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ವಿಧಾಯ ಮಾಯಾಜನಕಾತ್ಮಜಾಂ ಹರೇ</p>
<p class="Shlok">ದಶಾನನಪ್ರಾಣವಿನಾಶನಾಯ ಚ ।</p>
<p class="Shlok">ಹತೋ ದಶಾಸ್ಯಃ ಸಹ ಪುತ್ರಬಾಂಧವೈ-</p>
<p class="Shlok">ರ್ನಿರಾಕೃತೋಽನೇನ ಭರೋ ಭುವಃ ಪ್ರಭೋ ॥ </p>
<p class="Text">‘‘ಶ್ರೀಹರಿಯೆ! ನೀನು ರಾವಣನ ಪ್ರಾಣವಿನಾಶಕ್ಕಾಗಿ ಮಾಯಾಸೀತೆಯನ್ನು ಸೃಷ್ಟಿಸಿದ್ದೆಯಲ್ಲ! ಈಗ ಪುತ್ರ-ಬಂಧು ವರ್ಗ ಸಹಿತ ರಾವಣನು ಹತನಾದನು. ಇದರಿಂದ ಭೂ ಭಾರವು ಕಳೆಯಿತು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ತಿರೋಹಿತಾ ಸಾ ಪ್ರತಿಬಿಂಬರೂಪಿಣೀ</p>
<p class="Shlok">ಕೃತಾ ಯದರ್ಥಂ ಕೃತಕೃತ್ಯತಾಂ ಗತಾ ।</p>
<p class="Shlok">ತತೋಽತಿಹೃಷ್ಟಾಂ ಪರಿಗೃಹ್ಯ ಜಾನಕೀಂ </p>
<p class="Shlok">ರಾಮಃ ಪ್ರಹೃಷ್ಟಃ ಪ್ರತಿಪೂಜ್ಯ ಪಾವಕಮ್ ॥ </p>
<p class="Text">ಆ ಪ್ರತಿಬಿಂಬರೂಪಿಣೀ ಮಾಯಾ ಸೀತೆಯು, ಯಾವ ಕಾರ್ಯಕ್ಕಾಗಿ ರಚಿಸಲ್ಟಟ್ಟಿ ದ್ದಳೋ ಅದನ್ನು ನೆರವೇರಿಸಿ ಕೃತಕೃತ್ಯಳಾಗಿ ಅದೃಶ್ಯಳಾಗಿರುವಳು. ಹೀಗೆಂದ ಅಗ್ನಿಯ ಮಾತನ್ನು ಕೇಳಿ ಸಂತುಷ್ಟನಾದ ಶ್ರೀರಾಮನು ಅವನನ್ನು ಪೂಜಿಸಿ ಪ್ರಸನ್ನವದನೆಯಾದ ಜಾನಕಿಯನ್ನು ಸ್ವೀಕರಿಸಿದನು. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಸ್ವಾಂಕೇ ಸಮಾವೇಶ್ಯ ಸದಾನಪಾಯಿನೀಂ </p>
<p class="Shlok">ಶ್ರಿಯಂ ತ್ರಿಲೋಕೀಜನನೀಂ ಶ್ರಿಯಃ ಪತಿಃ ।</p>
<p class="Shlok">ದೃಷ್ಟ್ವಾಥ ರಾಮಂ ಜನಕಾತ್ಮಜಾಯುತಂ </p>
<p class="Shlok">ಶ್ರಿಯಾ ಸ್ಫುರಂತಂ ಸುರನಾಯಕೋ ಮುದಾ ।</p>
<p class="Shlok">ಭಕ್ತ್ಯಾ ಗಿರಾ ಗದ್ಗದಯಾ ಸಮೇತ್ಯ</p>
<p class="Shlok">ಕೃತಾಂಜಲಿಃ ಸ್ತೋತುಮಥೋಪಚಕ್ರಮೇ ॥</p>
<p class="Text">ಮತ್ತೆ ಲಕ್ಷ್ಮೀಪತಿ ಭಗವಾನ್ ಶ್ರೀರಾಮನು ತನ್ನನ್ನು ಎಂದೂ ಬಿಟ್ಟಗಲದೆ ಇರುವ ತ್ರಿಲೋಕಮಾತೆಯಾದ ಲಕ್ಷ್ಮೀರೂಪಳಾದ ಸೀತಾದೇವಿಯನ್ನು ತನ್ನ ತೊಡೆಯಲ್ಲಿ ಕುಳ್ಳಿರಿಸಿಕೊಂಡನು. ಹೀಗೆ ಸೀತಾ ಸಮೇತನಾಗಿರುವ, ಸಂಪದ್ಯುಕ್ತನಾದ ರಾಮನನ್ನು ದೇವ ನಾಯಕನಾದ ಇಂದ್ರನು ಕಂಡು ಹೆಚ್ಚಾಗಿ ಸಂತೋಷ ಪಟ್ಟು ಗದ್ಗದ ಮಾತುಗಳಿಂದ, ಭಕ್ತಿಯುಕ್ತನಾಗಿ, ಕೈಗಳನ್ನು ಮುಗಿದುಕೊಂಡು ಸ್ತೋತ್ರಮಾಡಲಾರಂಭಿಸಿದನು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Uvach">ಇಂದ್ರ ಉವಾಚ</p>
<p class="Shlok">ಭಜೇಽಹಂ ಸದಾ ರಾಮಮಿಂದೀವರಾಭಂ </p>
<p class="Shlok">ಭವಾರಣ್ಯದಾವಾನಲಾಭಾಭಿಧಾನಮ್ ।</p>
<p class="Shlok">ಭವಾನೀಹೃದಾ ಭಾವಿತಾನಂದರೂಪಂ </p>
<p class="Shlok">ಭವಾಭಾವಹೇತುಂ ಭವಾದಿಪ್ರಪನ್ನಮ್ ॥ </p>
<p class="Text">ಇಂದ್ರನಿಂತೆಂದನು ‘‘ನೈದಿಲೆಯಂತೆ ಕಾಂತಿಯುಳ್ಳವನೂ, ಯಾರ ನಾಮವು ಸಂಸಾರವೆಂಬ ಗೊಂಡಾರಣ್ಯಕ್ಕೆ ಕಾಡುಗಿಚ್ಚಿನಂತಿರುವುದೋ, ಯಾವಾಗಲೂ ಪಾರ್ವತಿಯ ಹೃದಯದಲ್ಲಿ ಚಿಂತಿಸಲ್ಟಡುವ ಆನಂದರೂಪನೂ, ಸಂಸಾರವನ್ನು ಇಲ್ಲವಾಗಿಸುವವನೂ, ಮಹಾದೇವನೇ ಮುಂತಾದವರೆಲ್ಲರೂ ಆಶ್ರಯಿಸಿರುವ ಆ ಭಗವಾನ್ ಶ್ರೀರಾಮನನ್ನು ನಾನು ಭಜಿಸುವೆನು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಸುರಾನೀಕದುಃಖೌಘನಾಶೈಕಹೇತುಂ </p>
<p class="Shlok">ನರಾಕಾರದೇಹಂ ನಿರಾಕಾರಮೀಡ್ಯಮ್ ।</p>
<p class="Shlok">ಪರೇಶಂ ಪರಾನಂದರೂಪಂ ವರೇಣ್ಯಂ </p>
<p class="Shlok">ಹರಿಂ ರಾಮಮೀಶಂ ಭಜೇ ಭಾರನಾಶಮ್ ॥ </p>
<p class="Text">ದೇವತೆಗಳ ದುಃಖವನ್ನು ಕಳೆಯುವ ಏಕಮಾತ್ರ ಕಾರಣನಾದ, ಮನುಷ್ಯಾಕಾರನಾಗಿ ತೋರಿ ಕೊಂಡಿರುವ, ಆದರೆ ನಿರಾಕಾರನಾದ, ಸ್ತುತ್ಯನಾದ, ಪರಮಾ ನಂದ ರೂಪನಾದ, ಪರಮೇಶ್ವರನಾದ, ಶ್ರೇಷ್ಠನೂ, ಪಾಪ ಹರ್ತನೂ, ಭೂ ಭಾರವನ್ನು ಹರಣ ಮಾಡುವವನೂ ಆದ ಈಶನಾದ ಶ್ರೀರಾಮನನ್ನು ಭಜಿಸುತ್ತೇನೆ. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಪ್ರಪನ್ನಾಖಿಲಾನಂದದೋಹಂ ಪ್ರಪನ್ನಂ </p>
<p class="Shlok">ಪ್ರಪನ್ನಾರ್ತಿನಿಃಶೇಷನಾಶಾಭಿಧಾನಮ್ ।</p>
<p class="Shlok">ತಪೋ ಯೋಗ ಯೋಗೀಶಭಾವಾಭಿಭಾವ್ಯಂ </p>
<p class="Shlok">ಕಪೀಶಾದಿಮಿತ್ರಂ ಭಜೇ ರಾಮಮಿತ್ರಮ್ ॥ </p>
<p class="Text">ಶರಣಾಗತರಾದವರಿಗೆ ಆನಂದವನ್ನು ಮಳೆಗರೆಯುವ ಹಾಗೂ ಅಂತಹವರ ದುಃಖವನ್ನು ಸಮೂಲವಾಗಿ ನಾಶಗೊಳಿಸುವ, ತಪಸ್ವಿಗಳ, ಯೋಗಿಗಳ, ಯೋಗೀಶ್ವರರುಗಳ ಹೃದಯದಲ್ಲಿ ಪ್ರಕಟನಾಗಿರುವ, ಸುಗ್ರೀವನೇ ಮುಂತಾದವರ ಸ್ನೇಹಿತನಾದ ಶ್ರೀರಾಮನೆಂಬ ಸಖನನ್ನು ಭಜಿಸುವೆನು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಸದಾ ಭೋಗಭಾಜಾಂ ಸುದೂರೇ ವಿಭಾತಂ</p>
<p class="Shlok">ಸದಾ ಯೋಗಭಾಜಾಮದೂರೆ ವಿಭಾಂತಮ್ ।</p>
<p class="Shlok">ಚಿದಾನಂದಕಂದಂ ಸದಾ ರಾಘವೇಶಂ</p>
<p class="Shlok">ವಿದೇಹಾತ್ಮಜಾನಂದರೂಪಂ ಪ್ರಪದ್ಯೇ ॥ </p>
<p class="Text">ಭೋಗಾಸಕ್ತರಿಗೆ ಯಾವಾಗಲೂ ಬಹುದೂರದಲ್ಲಿರುವವನಾದ, ಯೋಗಾಸಕ್ತರಿಗೆ ಹತ್ತಿರದಲ್ಲಿಯೇ ಕಂಡು ಬರುವ, ಚಿದಾನಂದ ಕಂದನಾದ, ಸೀತಾದೇವಿಗೆ ಆನಂದವನ್ನುಂಟುಮಾಡುವವನಾದ ರಾಘವೇಶನನ್ನು ಶರಣು ಹೊಂದುತ್ತೇನೆ. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಮಹಾಯೋಗಮಾಯಾವಿಶೇಷಾನುಯುಕ್ತೋ</p>
<p class="Shlok">ವಿಭಾಸೀಶ ಲಿಲಾನರಾಕಾರವೃತ್ತಿಃ ।</p>
<p class="Shlok">ತ್ವದಾನಂದಲೀಲಾಕಥಾಪೂರ್ಣಕರ್ಣಾಃ </p>
<p class="Shlok">ಸದಾನಂದರೂಪಾ ಭವಂತೀಹ ಲೋಕೇ ॥ </p>
<p class="Text">ಹೇ ಈಶನೆ! ನೀನು ಮಹಾ ಯೋಗಮಾಯೆಯಿಂದ ಕೂಡಿದವನಾಗಿ ಲೀಲಾಮಾನುಷ ರೂಪವನ್ನು ಧರಿಸಿ ನಟಿಸುವವನಾಗಿರುವೆ. ನಿನ್ನ ರಮಣೀಯವಾದ ಲೀಲಾಕಥಾ ವಿನೋದಗಳಿಂದ ತುಂಬಿದ ಕಿವಿಗಳುಳ್ಳ ಭಕ್ತರು ಈ ಲೋಕದಲ್ಲಿ ಯಾವಾಗಲೂ ಸದಾನಂದ ಸ್ವರೂಪರಾಗಿರುವರು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಅಹಂ ಮಾನಪಾನಾಭಿಮತ್ತಪ್ರಮತ್ತೋ</p>
<p class="Shlok">ನ ವೇದಾಖಿಲೇಶಾಭಿಮಾನಾಭಿಮಾನಃ ।</p>
<p class="Shlok">ಇದಾನೀಂ ಭವತ್ಪಾದಪದ್ಮಪ್ರಸಾದಾತ್</p>
<p class="Shlok">ತ್ರಿಲೋಕಾಧಿಪತ್ಯಾಭಿಮಾನೋ ವಿನಷ್ಟಃ ॥ </p>
<p class="Text">ಪ್ರಭುವೆ! ನಾನಾದರೋ ಅಭಿಮಾನ ಮತ್ತು ಸೋಮಪಾನದಿಂದ ಉನ್ಮತ್ತನಾಗಿ ಮೈಮರೆತು ಎಲ್ಲಕ್ಕೂ ನಾನೇ ಒಡೆಯನೆಂಬ ಹೆಮ್ಮೆಯಿಂದ ಏನನ್ನೂ ಅರಿಯದವನಾಗಿದ್ದೆ. ಈಗಲಾದರೋ ನಿನ್ನ ಪಾದಪದ್ಮಗಳ ಅನುಗ್ರಹದಿಂದ ನಾನು ತ್ರಿಲೋಕಾಧಿಪತಿಯೆಂಬ ಅಹಂಕಾರವು ಅಳಿಸಿ ಹೋಯಿತು. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಸ್ಫುರದ್ರತ್ನಕೇಯೂರಹಾರಾಭಿರಾಮಂ </p>
<p class="Shlok">ಧರಾಭಾರಭೂತಾಸುರಾನೀಕದಾವಮ್ ।</p>
<p class="Shlok">ಶರಶ್ಚಂದ್ರವಕಂ ಲಸತ್ ಪದ್ಮನೇತ್ರಂ</p>
<p class="Shlok">ದುರಾವಾರಪಾರಂ ಭಜೇ ರಾಘವೇಶಮ್ ॥ </p>
<p class="Text">ಹೊಳೆಯುತ್ತಿರುವ ವಜ್ರ ಗಳುಳ್ಳ ತೋಳು ಬಂದಿಗಳು, ಕಂಠ ಹಾರಗಳಿಂದ ವಿರಾಜ ಮಾನನಾದ, ಭೂಮಿಗೆ ಹೊರಯಾದಂತಹ ರಾಕ್ಷಸರ ಸಮೂಹವನ್ನು ಸುಡುವ ದಾವಾಗ್ನಿಯಂತಿರುವ, ಶರತ್ಕಾಲದ ಚಂದ್ರನಂತೆ ಕಾಂತಿಮಯ ಮುಖವುಳ್ಳ, ಪದ್ಮದಂತೆ ವಿರಾಜ ಮಾನವಾದ ಕಣ್ಣುಗಳುಳ್ಳ, ಆದಿ-ಅಂತ್ಯವನ್ನು ತಿಳಿಯಲು ದುಸ್ಸಾಧ್ಯನಾದ ರಾಘವೇಶನನ್ನು ಭಜಿಸುತ್ತೇನೆ. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಸುರಾಧೀಶನೀಲಾಭ್ರನೀಲಾಂಗಕಾಂತಿಂ </p>
<p class="Shlok">ವಿರಾಧಾದಿರಕ್ಷೋವಧಾಲ್ಲೋಕಶಾಂತಿಮ್ ।</p>
<p class="Shlok">ಕಿರೀಟಾದಿಶೋಭಂ ಪುರಾರಾತಿಲಾಭಂ </p>
<p class="Shlok">ಭಜೇ ರಾಮಚಂದ್ರಂ ರಘೂಣಾಮಧೀಶಮ್ ॥</p>
<p class="Text">ಇಂದ್ರನೀಲ ಮಣಿಯಂತೆ ಹಾಗೂ ನೀಲಮೇಘದಂತೆ ಶರೀರ ಕಾಂತಿಯುಳ್ಳವನಾದ, ವಿರಾಧನೇ ಮೊದಲಾದ ರಾಕ್ಷಸರನ್ನು ಕೊಂದು ಲೋಕದಲ್ಲಿ ಶಾಂತಿಯನ್ನು ಉಂಟು ಮಾಡಿರುವ, ಕಿರೀಟಾದ್ಯಾಭರಣಗಳಿಂದ ಶೋಭಿಸುತ್ತಿರುವ, ಮಹೇಶ್ವರನಿಗೆ ಪರಮಧನವೆನಿಸಿರುವ, ರಘುಕುಲೇಶ್ವರನಾದ ಶ್ರೀರಾಮಚಂದ್ರನನ್ನು ಭಜಿಸುವೆನು. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಲಸಚ್ಚಂದ್ರಕೋಟಿಪ್ರಕಾಶಾದಿಪೀಠೇ </p>
<p class="Shlok">ಸಮಾಸೀನಮಂಕೇ ಸಮಾಧಾಯ ಸೀತಾಮ್ ।</p>
<p class="Shlok">ಸ್ಫುರದ್ಧೇಮವರ್ಣಾಂ ತಡಿತ್ಪುಂಜಭಾಸಂ</p>
<p class="Shlok">ಭಜೇ ರಾಮಚಂದ್ರಂ ನಿವೃತ್ತಾರ್ತಿತಂದ್ರಮ್ ॥</p>
<p class="Text">ಕೋಟಿಚಂದ್ರ ಕಾಂತಿಯುಕ್ತವಾದ ದಿವ್ಯ ಆದಿಪೀಠದಲ್ಲಿ ಕುಳಿತು, ತೊಡೆಯಮೇಲೆ ಚಿನ್ನದಂತೆ ಕಾಂತಿಯುಳ್ಳ ಹಾಗೂ ಮಿಂಚಿನಂತೆ ಶೋಭಿಸುವ ಸೀತಾಮಾತೆಯನ್ನು ಕುಳ್ಳಿರಿಸಿ ಕೊಂಡಿರುವ, ಎಲ್ಲ ದುಃಖಗಳನ್ನು ದಾಟಿರುವ, ಮಾಡುವ ಕೆಲಸದಲ್ಲಿ ತಡಮಾಡದಿರುವ ಭಗವಾನ್ ಶ್ರೀರಾಮಚಂದ್ರನನ್ನು ನಾನು ಭಜಿಸುತ್ತೇನೆ. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತತಃ ಪ್ರೋವಾಚ ಭಗವಾನ್ಭವಾನ್ಯಾ ಸಹಿತೋ ಭವಃ ।</p>
<p class="Shlok">ರಾಮಂ ಕಮಲಪತ್ರಾಕ್ಷಂ ವಿಮಾನಸ್ಥೋ ನಭಃಸ್ಥಲೇ ॥</p>
<p class="Text">ಅನಂತರ ಪಾರ್ವತೀ ಸಮೇತನಾದ ಪೂಜ್ಯನಾದ ಪರಮೇಶ್ವರನು ಆಕಾಶದಲ್ಲಿ ವಿಮಾನದ ಮೇಲೆ ಕುಳಿತುಕೊಂಡು ಕಮಲನಯನನಾದ ರಾಮನನ್ನು ಕುರಿತು ಹೀಗೆಂದನು ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಆಗಮಿಷ್ಯಾಮ್ಯಯೋಧ್ಯಾಯಾಂ ದ್ರಷ್ಟುಂ ತ್ವಾಂ ರಾಜ್ಯಸತ್ಕೃತಮ್ ।</p>
<p class="Shlok">ಇದಾನೀಂ ಪಶ್ಯ ಪಿತರಮಸ್ಯ ದೇಹಸ್ಯ ರಾಘವಃ ॥</p>
<p class="Text">‘‘ಹೇ ರಘುನಂದನಾ! ಪಟ್ಟಾಭಿಷಿಕ್ತನಾದ ನಿನ್ನನ್ನು ನೋಡುವುದಕ್ಕಾಗಿ ನಾನು ಅಯೋಧ್ಯೆಗೆ ಬರಲಿರುವೆನು. ಈಗ ಈ ನಿನ್ನ ಶರೀರಕ್ಕೆ ನಿಮಿತ್ತನಾದ ತಂದೆ ದಶರಥನು ಬಂದಿರುವನು. ಅವನನ್ನು ನೋಡು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ತತೋಽಪಶ್ಯದ್ವಿಮಾನಸ್ಥಂ ರಾಮೋ ದಶರಥಂ ಪುರಃ ।</p>
<p class="Shlok">ನನಾಮ ಶಿರಸಾ ಪಾದೌ ಮುದಾ ಭಕ್ತ್ಯಾ ಸಹಾನುಜಃ ॥</p>
<p class="Text">ಬಳಿಕ ಶ್ರೀರಾಮಚಂದ್ರನು ತನ್ನ ಮುಂದೆ ವಿಮಾನದಲ್ಲಿ ಕುಳಿತ್ತಿದ್ದ ಮಹಾರಾಜಾ ದಶರಥನನ್ನು ನೋಡಿದನು. ನೋಡುತ್ತಲೇ ಸಹೋದರನೊಡಗೂಡಿ ಸಂತೋಷ ಭರಿತನಾಗಿ ಭಕ್ತಿಯಿಂದ ಚರಣದಲ್ಲಿ ತಲೆಯನ್ನಿಟ್ಟು ನಮಸ್ಕರಿಸಿದನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಆಲಿಂಗ್ಯ ಮೂರ್ಧ್ನ್ಯವಘ್ರಾಯ ರಾಮಂ ದಶರಥೋಽಬ್ರವೀತ್ ।</p>
<p class="Shlok">ತಾರಿತೋಽಸ್ಮಿ ತ್ವಯಾ ವತ್ಸ ಸಂಸಾರಾದ್ದುಃಖಸಾಗರಾತ್ ॥</p>
<p class="Text">ಆಗ ದಶರಥನು ಶ್ರೀರಾಮಚಂದ್ರನನ್ನು ಅಪ್ಪಿಕೊಂಡು, ತಲೆಯನ್ನು ಮೂಸಿ ಹೇಳಿದನು ‘‘ಮಗು ! ನೀನು ನನ್ನನ್ನು ಸಂಸಾರರೂಪೀ ದುಃಖ ಸಮುದ್ರದಿಂದ ಪಾರುಮಾಡಿದೆ.’’ ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಇತ್ಯುಕ್ತ್ವಾ ಪುನರಾಲಿಂಗ್ಯ ಯಯೌ ರಾಮೇಣ ಪೂಜಿತಃ ।</p>
<p class="Shlok">ರಾಮೋಽಪಿ ದೇವರಾಜಂ ತಂ ದೃಷ್ಟ್ವಾ ಪ್ರಾಹ ಕೃತಾಂಜಲಿಮ್ ॥ </p>
<p class="Text">ಹೀಗೆಂದು ಪುನಃ ಶ್ರೀರಾಮನನ್ನು ಆಲಿಂಗಿಸಿಕೊಂಡು, ಅವನಿಂದ ಪೂಜಿತನಾಗಿ ದಶರಥನು ಹೊರಟುಹೋದನು. ರಾಮನು ಕೂಡ ಕೈ ಮುಗಿದು ನಿಂತುಕೊಂಡಿದ್ದ ದೇವ ರಾಜನಾದ ಇಂದ್ರನನ್ನು ಕಂಡು ಹೀಗೆಂದನು- ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಮತ್ಕೃತೇ ನಿಹತಾನ್ ಸಂಖ್ಯೇ ವಾನರಾನ್ಪತಿತಾನ್ ಭುವಿ ।</p>
<p class="Shlok">ಜೀವಯಾಶು ಸುಧಾವೃಷ್ಟ್ಯಾ ಸಹಸ್ರಾಕ್ಷ ಮಮಾಜ್ಞಯಾ ॥</p>
<p class="Text">‘‘ಹೇ ಸಹಸ್ರಾಕ್ಷಾ! ನನ್ನ ಅಪ್ಪಣೆಯಂತೆ, ನನಗಾಗಿ ಯುದ್ಧ ಮಾಡಿ ಸಾವನ್ನಪ್ಪಿ ಭೂಮಿಯಲ್ಲಿ ಬಿದ್ದಿರುವ ಕಪಿಗಳನ್ನು ಅಮೃತದ ಮಳೆಗರೆದು ಬದುಕಿಸುವವನಾಗು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ತಥೇತ್ಯಮೃತವೃಷ್ಟ್ಯಾ ತಾನ್ ಜೀವಯಾಮಾಸ ವಾನರಾನ್ ।</p>
<p class="Shlok">ಯೇ ಯೇ ಮೃತಾ ಮೃಧೇ ಪೂರ್ವಂ ತೇ ತೇ ಸುಪ್ತೋತ್ಥಿತಾ ಇವ ।</p>
<p class="Shlok">ಪೂವವದ್ಬಲಿನೋ ಹೃಷ್ಟಾ ರಾಮ ಪಾರ್ಶ್ವಮುಪಾಯಯುಃ ॥</p>
<p class="Text">ಇದನ್ನು ಕೇಳಿದ ದೇವೇಂದ್ರನು ‘‘ಹಾಗೆಯೇ ಆಗಲಿ’’ ಎಂದು ಹೇಳಿ ಅಮೃತವನ್ನು ಸುರಿಸಿ ಎಲ್ಲ ವಾನರರನ್ನು ಬದುಕಿಸಿದನು. ಯಾರು-ಯಾರು ಹಿಂದೆ ಯುದ್ಧದಲ್ಲಿ ಸತ್ತು ಬಿದ್ದಿದ್ದರೋ ಅವರೆಲ್ಲರು ಮಲಗಿದ್ದವರು ಏಳುವಂತೆ ಹಿಂದಿನಂತೆಯೇ ಬಲಶಾಲಿಗಳಾಗಿ ಎದ್ದು ಸಂತೋಷದಿಂದ ರಾಮನ ಸಮೀಪಕ್ಕೆ ಬಂದರು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ನೋತ್ಥಿತಾ ರಾಕ್ಷಸಾಸ್ತತ್ರ ಪೀಯೂಷಸ್ಪರ್ಶನಾದಪಿ ।</p>
<p class="Shlok">ವಿಭೀಷಣಸ್ತು ಸಾಷ್ಟಾಂಗಂ ಪ್ರಣಿಪತ್ಯಾಬ್ರವೀದ್ವಚಃ ॥</p>
<p class="Text">ಆದರೆ ಅಮೃತದ ಸ್ಪರ್ಶವಾದರೂ (ಯುದ್ಧದಲ್ಲಿ ಸತ್ತು ಬಿದ್ದಿರುವ) ರಾಕ್ಷಸರು ಮಾತ್ರ ಏಳಲಿಲ್ಲ.<span class="char-style-override-5">*</span> ಆಗ ವಿಭೀಷಣನು ಸಾಷ್ಟಾಂಗ ನಮಸ್ಕಾರ ಮಾಡಿ ಶ್ರೀರಾಮನಲ್ಲಿ ಹೀಗೆಂದನು ॥40॥</p>
<p class="Footnotes"><span class="char-style-override-6">* </span>ಅಮೃತದ ಸ್ವಾಭಾವಿಕ ಗುಣವೇ ಜೀವದಾನ ಮಾಡುವಂತಹುದು; ಆದರೂ ಅಮೃತದ ಸ್ವರ್ಶವಾದರೂ ರಾಕ್ಷಸರು ಜೀವಿತರಾಗದಿರುವುದರಿಂದ ಸ್ವಭಾವ ವಿಪರ್ಯಯದ ದೋಷ ಬರುತ್ತದೆ. ಆದರೆ ಭಗವದಿಚ್ಛೆಯ ಪ್ರಭಾವದ ಮುಂದೆ ಯಾವುದೂ ಅಸಂಭವವಿಲ್ಲದಷ್ಟು ಪ್ರಬಲವಾಗಿದೆ; ಭಗವಂತನ ಇಚ್ಛೆ ಇಲ್ಲದ ಕಾರಣ ಅಮೃತದ ಪ್ರಭಾವವೂ ಕೂಡ ಬಾಧಿತವಾಯಿತು. ಇದಲ್ಲದೆ ಇನ್ನೊಂದು ಕಾರಣವೂ ಇರಬಲ್ಲದು; ಸಾಕ್ಷಾತ್ ಭಗವಾನ್ ಶ್ರೀರಾಮನಿಂದ ಹತರಾದ ಕಾರಣ ರಾಕ್ಷಸರೆಲ್ಲರೂ ಮುಕ್ತರಾಗಿ ಹೋಗಿದ್ದರು. ಅದಕ್ಕಾಗಿ ಅಮೃತದ ಸಂಸರ್ಗವೂ ಅವರನ್ನು ಜೀವಂತರಾಗಿಸದೆ ಹೋಯಿತು.</p>
<p class="Shlok-Number">(ಶ್ಲೋಕ-41)</p>
<p class="Shlok">ದೇವ ಮಾಮನುಗೃಹ್ಣೀಷ್ವ ಮಯಿ ಭಕ್ತಿರ್ಯದಾ ತವ ।</p>
<p class="Shlok">ಮಂಗಲಸ್ನಾನಮದ್ಯ ತ್ವಂ ಕುರು ಸೀತಾಸಮನ್ವಿತಃ ॥</p>
<p class="Text">‘‘ಸ್ವಾಮಿ! ನನ್ನನ್ನು ಅನುಗ್ರಹಿಸುವವನಾಗು. ನನ್ನ ಮೇಲೆ ನಿನಗೆ ಪ್ರೀತಿಯಿದೆಯಾದರೆ ದಯಮಾಡಿ ಸೀತಾಮಾತೆ ಸಹಿತ ನೀನು ಮಂಗಲ ಸ್ನಾನವನ್ನು ಮಾಡು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಅಲಂಕೃತ್ಯ ಸಹ ಭ್ರಾತಾ ಶ್ವೋ ಗಮಿಷ್ಯಾಮಹೇ ವಯಮ್ ।</p>
<p class="Shlok">ವಿಭೀಷಣವಚಃ ಶ್ರುತ್ವಾ ಪ್ರತ್ಯುವಾಚ ರಘೂತ್ತಮಃ ॥</p>
<p class="Text">ಮತ್ತೆ ನಾಳೆ ತಮ್ಮನಾದ ಲಕ್ಷ್ಮಣನೊಡಗೂಡಿ ವಸಾಭೂಷಣಗಳಿಂದ ಅಲಂಕರಿಸಿಕೊಂಡು ನಾವೆಲ್ಲರೂ ಹೊರಡೋಣ.’’ ವಿಭೀಷಣನ ಮಾತನ್ನು ಕೇಳಿದ ರಘುನಾಥನು ಇಂತೆಂದನು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಸುಕುಮಾರೋಽತಿಭಕ್ತೋ ಮೇ ಭರತೋ ಮಾಮವೇಕ್ಷತೇ ।</p>
<p class="Shlok">ಜಟಾವಲ್ಕಲಧಾರೀ ಸ ಶಬ್ದಬ್ರಹ್ಮ ಸಮಾಹಿತಃ ॥</p>
<p class="Text">‘‘ವಿಭೀಷಣಾ! ನನ್ನ ತಮ್ಮನಾದ ಭರತನು ಸುಕುಮಾರನೂ ಹೆಚ್ಚಿನ ಭಕ್ತನೂ ಆಗಿರುವನು. ಅವನು ಜಟಾ-ವಲ್ಕಲಗಳನ್ನು ಧರಿಸಿಕೊಂಡು ಭಗವನ್ನಾಮದಲ್ಲಿ ತತ್ಪರನಾಗಿ ನನ್ನನ್ನೇ ನಿರೀಕ್ಷಿಸುತ್ತಿರುವನು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಕಥಂ ತೇನ ವಿನಾ ಸ್ನಾನಮಲಂಕಾರಾದಿಕಂ ಮಮ ।</p>
<p class="Shlok">ಅತಃ ಸುಗ್ರೀವಮುಖ್ಯಾಂಸ್ತ್ವಂ ಪೂಜಯಾಶು ವಿಶೇಷತಃ ॥</p>
<p class="Text">ಅವನನ್ನು ಭೇಟಿಯಾಗದೆ ನಾನು ಹೇಗೆ ಸ್ನಾನಾಲಂಕಾರಗಳನ್ನು ಧರಿಸಬಲ್ಲೆನು? ಆದ್ದರಿಂದ ಈಗ ನೀನು ಬೇಗನೇ ಸುಗ್ರೀವಾದಿ ಮುಖ್ಯರಾದ ವಾನರರನ್ನು ವಿಶೇಷವಾಗಿ ಗೌರವಿಸುವನಾಗು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಪೂಜಿತೇಷು ಕಪೀಂದ್ರೇಷು ಪೂಜಿತೋಹಂ ನ ಸಂಶಯಃ ।</p>
<p class="Shlok">ಇತ್ಯುಕ್ತೋ ರಾಘವೇಣಾಷು ಸ್ವರ್ಣರತ್ನಾಂಬರಾಣಿ ಚ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ವವರ್ಷ ರಾಕ್ಷಸಶ್ರೇಷ್ಠೋ ಯಥಾಕಾಮಂ ಯಥಾರುಚಿ ।</p>
<p class="Shlok">ತತಸ್ತಾನ್ ಪೂಜಿತಾನ್ದೃಷ್ಟ್ವಾ ರಾಮೋ ರತ್ನೈಶ್ಚ ಯೂಥಪಾನ್ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಅಭಿನಂದ್ಯ ಯಥಾನ್ಯಾಯಂ ವಿಸಸರ್ಜ ಹರೀಶ್ವರಾನ್ ।</p>
<p class="Shlok">ವಿಭೀಷಣಸಮಾನೀತಂ ಪುಷ್ಪಕಂ ಸೂರ್ಯವರ್ಚಸಮ್ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಆರುರೋಹ ತತೋ ರಾಮಸ್ತದ್ವಿಮಾನಮನುತ್ತಮಮ್ ।</p>
<p class="Shlok">ಅಂಕೇ ನಿಧಾಯ ವೈದೇಹೀಂ ಲಜ್ಜಮಾನಾಂ ಯಶಸ್ವಿನೀಮ್ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ವಿಕ್ರಾಂತೇನ ಧನುಷ್ಮತಾ ।</p>
<p class="Shlok">ಅಬ್ರವೀಚ್ಚ ವಿಮಾನಸ್ಥಃ ಶ್ರೀರಾಮಃ ಸರ್ವವಾನರಾನ್ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಸುಗ್ರೀವಂ ಹರಿರಾಜಂ ಚ ಅಂಗದಂ ಚ ವಿಭಿಷಣಮ್ ।</p>
<p class="Shlok">ಮಿತ್ರಕಾರ್ಯಂ ಕೃತಂ ಸರ್ವಂ ಭವದ್ಭಿಃ ಸಹ ವಾನರೈಃ ॥ </p>
<p class="Text">ಈ ವಾನರ ವೀರರ ಸತ್ಕಾರದಿಂದ ನನ್ನ ಸತ್ಕಾರವೇ ಆದಂತಾಗುವುದು. ಇದರಲ್ಲಿ ಸಂದೇಹವೇ ಇಲ್ಲ.’’ ರಘುನಾಥನು ಹೀಗೆ ಹೇಳಲಾಗಿ ರಾಕ್ಷಸಶ್ರೇಷ್ಠ ವಿಭೀಷಣನು ವಾನರರ ಇಚ್ಛೆ ಮತ್ತು ರುಚಿಗನುಸಾರವಾಗಿ ಹೇರಳವಾಗಿ ರತ್ನ-ವಸಾದಿಗಳನ್ನು ಅವರಿಗೆ ಮುಕ್ತಹಸ್ತದಿಂದ ಕೊಟ್ಟನು. ಈ ಪ್ರಕಾರ ಆ ವಾನರಯೂಥಪತಿಗಳು ರತ್ನಾದಿಗಳಿಂದ ಸತ್ಕೃತರಾಗಿರುವುದನ್ನು ನೋಡಿ ಶ್ರೀರಾಮಚಂದ್ರನು ಎಲ್ಲರನ್ನು ಯಥಾಯೋಗ್ಯವಾಗಿ ಪ್ರಶಂಸೆ ಗೈದು ಅವರನ್ನು ಬೀಳ್ಕೊಟ್ಟನು. ಸೂರ್ಯಸಮಾನ ಕಾಂತಿಯುಳ್ಳ ಪುಷ್ಪಕವಿಮಾನವನ್ನು ವಿಭೀಷಣನು ತರಲಾಗಿ, ಅತ್ಯುತ್ತಮವಾದ ಆ ಕುಬೇರನ ವಿಮಾನವನ್ನು ಶ್ರೀರಾಮನು ಹತ್ತಿ ಕುಳಿತನು. ನಾಚಿಕೊಳ್ಳುತ್ತಿರುವ ಹಾಗೂ ಕೀರ್ತಿಶಾಲಿನಿಯಾದ ಸೀತೆಯನ್ನು ತೊಡೆಯ ಮೇಲೆ ಕುಳ್ಳಿರಿಸಿಕೊಂಡನು. ಧನುರ್ಧಾರಿಯೂ, ಪ್ರತಾಪಶಾಲಿಯೂ ಆದ ಸೋದರನಾದ ಲಕ್ಷ್ಮಣನೊಡಗೂಡಿದ ಶ್ರೀರಾಮಚಂದ್ರನು ವಿಮಾನದಲ್ಲಿ ಕುಳಿತುಕೊಂಡೇ ವಾನರರಾಜ ಸುಗ್ರೀವ, ಅಂಗದ, ವಿಭೀಷಣ ಹಾಗೂ ಎಲ್ಲಾ ವಾನರರನ್ನು ಕುರಿತು ಹೀಗೆಂದನು ‘‘ನೀವೆಲ್ಲರೂ ವಾನರರೊಡಗೂಡಿ ಮಿತ್ರಕಾರ್ಯವನ್ನು ಯಶಸ್ವಿಯಾಗಿ ನೆರವೇರಿಸಿರುವಿರಿ. ॥45-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಅನುಜ್ಞಾತಾ ಮಯಾ ಸರ್ವೇ ಯಥೇಷ್ಟಂ ಗಂತುಮರ್ಹಥ ।</p>
<p class="Shlok">ಸುಗ್ರೀವ ಪ್ರತಿಯಾಹ್ಯಾಶು ಕಿಷ್ಕಿಂಧಾಂ ಸರ್ವಸೈನಿಕೈಃ ॥</p>
<p class="Text">ಈಗ ನನ್ನ ಅಪ್ಪಣೆಯಂತೆ ನೀವೆಲ್ಲರೂ ನಿಮ್ಮ-ನಿಮ್ಮ ಇಚ್ಛಿತ ಸ್ಥಾನಗಳಿಗೆ ಹೋಗಬಹುದು. ಸುಗ್ರೀವಾ! ನೀನು ನಿನ್ನ ಎಲ್ಲ ಸೈನಿಕರೊಡಗೂಡಿ ಬೇಗನೇ ಕಿಷ್ಕಿಂಧೆಗೆ ಹಿಂತಿರುಗುವವನಾಗು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಸ್ವರಾಜ್ಯೇ ವಸ ಲಂಕಾಯಾಂ ಮಮ ಭಕ್ತೋ ವಿಭಿಷಣ ।</p>
<p class="Shlok">ನ ತ್ವಾಂ ಧರ್ಷಯಿತುಂ ಶಕ್ತಾಃ ಸೇಂದ್ರಾ ಅಪಿ ದಿವೌಕಸಃ ॥</p>
<p class="Text">ವಿಭೀಷಣಾ ! ನೀನು ನನ್ನ ಭಕ್ತಿಯಲ್ಲಿ ತತ್ಪರನಾಗಿ ತನ್ನ ರಾಜ್ಯವಾದ ಲಂಕೆಯಲ್ಲಿ ಇರು. ಇನ್ನು ಮುಂದೆ ದೇವೇಂದ್ರನೇ ಆದಿ ದೇವತೆಗಳೂ ಕೂಡ ನಿನ್ನ ಕೂದಲು ಕೊಂಕಿಸಲಾರರು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಅಯೋಧ್ಯಾಂ ಗಂತುಮಿಚ್ಛಾಮಿ ರಾಜಧಾನೀಂ ಪಿರ್ತುಮಮ ।</p>
<p class="Shlok">ಏವಮುಕ್ತಾಸ್ತು ರಾಮೇಣ ವಾನರಾಸ್ತೇ ಮಹಾಬಲಾಃ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಊಚುಃ ಪ್ರಾಂಜಲಯಃ ಸರ್ವೇ ರಾಕ್ಷಸಶ್ಚ ವಿಭೀಷಣಃ ।</p>
<p class="Shlok">ಅಯೋಧ್ಯಾಂ ಗಂತುಮಿಚ್ಛಾಮಸ್ತ್ವಯಾ ಸಹ ರಘೂತ್ತಮ ॥</p>
<p class="Text">ಈಗ ನಾನು ನನ್ನ ತಂದೆಯ ರಾಜಧಾನಿಯಾದ ಅಯೋಧ್ಯೆಗೆ ಹೋಗಲಿರುವೆನು. ಶ್ರೀರಾಮಚಂದ್ರನ ಮಾತನ್ನು ಕೇಳಿದ ಮಹಾಬಲಿಗಳಾದ ಎಲ್ಲ ವಾನರರೂ ಹಾಗೂ ರಾಕ್ಷಸರಾಜ ವಿಭೀಷಣನೂ ಕೈ ಜೋಡಿಸಿಕೊಂಡು ‘‘ಹೇ ರಘುಶ್ರೇಷ್ಠ! ನಾವೆಲ್ಲರೂ ನಿನ್ನೊಡನೆ ಅಯೋಧ್ಯೆಗೆ ಬರಲು ಇಚ್ಛಿಸುತ್ತಿದ್ದೇವೆ. ॥53-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ದೃಷ್ಟ್ವಾ ತ್ವಾಮಭಿಷಿಕ್ತಂ ತು ಕೌಸಲ್ಯಾಮಭಿವಾದ್ಯ ಚ ।</p>
<p class="Shlok">ಪಶ್ಚಾದ್ ವೃಣೀಮಹೇ ರಾಜ್ಯಮನುಜ್ಞಾಂ ದೇಹಿ ನಃ ಪ್ರಭೋ ॥</p>
<p class="Text">ಸ್ವಾಮಿ! ಪಟ್ಟಾಭಿಷಿಕ್ತನಾದ ನಿನ್ನನ್ನು ಕಂಡು, ಮಾತೆ ಕೌಸಲ್ಯೆಗೂ ನಮಸ್ಕರಿಸಿ ಅನಂತರ ನಮ್ಮ-ನಮ್ಮ ರಾಜ್ಯಗಳನ್ನು ಸ್ವೀಕರಿಸುವೆವು. ಈ ವಿಷಯದಲ್ಲಿ ನಮಗೆ ಅಪ್ಪಣೆಯನ್ನು ನೀಡುವವನಾಗು’’ ಎಂದು ವಿನಂತಿಸಿಕೊಂಡರು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ರಾಮಸ್ತಥೇತಿ ಸುಗ್ರೀವ ವಾನರೈಃ ಸವಿಭಿಷಣಃ ।</p>
<p class="Shlok">ಪುಷ್ಪಕಂ ಸಹನೂಮಾಂಶ್ಚ ಶೀಘ್ರಮಾರೋಹ ಸಾಂಪ್ರತಮ್ ॥</p>
<p class="Text">ಆಗ ಶ್ರೀರಾಮಚಂದ್ರನು ‘ಹಾಗೇ ಆಗಲಿ’ ಎಂದು ಹೇಳಿ, ‘‘ಎಲೈ ಸುಗ್ರೀವಾ ! ಈಗ ಎಲ್ಲ ವಾನರರೊಡಗೂಡಿ ನೀನು ವಿಭೀಷಣ ಹಾಗೂ ಹನುಮಂತನೊಡನೆ ಕೂಡಲೇ ಪುಷ್ಪಕ ವಿಮಾನವನ್ನು ಹತ್ತುವವನಾಗು’’ ಎಂದು ನುಡಿದನು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ತತಸ್ತು ಪುಷ್ಪಕಂ ದಿವ್ಯಂ ಸುಗ್ರೀವಃ ಸಹ ಸೇನಯಾ ।</p>
<p class="Shlok">ವಿಭಿಷಣಶ್ಚ ಸಾಮಾತ್ಯಃ ಸರ್ವೇ ಚಾರುರುಹುರ್ದ್ರುತಮ್ ॥</p>
<p class="Text">ಆಗ ಸಮಸ್ತ ಸೇನಾಸಮೇತ ಸುಗ್ರೀವನು ಹಾಗೂ ಮಂತ್ರಿಗಳೊಡಗೂಡಿ ವಿಭೀಷಣನು ಎಲ್ಲರೂ ಲಗುಬಗೆಯಿಂದ ದಿವ್ಯವಾದ ಪುಷ್ಟಕವಿಮಾನವನ್ನಡರಿದರು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ತೆಷ್ವಾರೂಢೇಷು ಸರ್ವೇಷು ಕೌಬೇರಂ ಪರಮಾಸನಮ್ ।</p>
<p class="Shlok">ರಾಘವೇಣಾಭ್ಯನುಜ್ಞಾತನ್ಮುತ್ಪಪಾತ ವಿಹಾಯಸಾ ॥ </p>
<p class="Text">ಅವರೆಲ್ಲರೂ ಹತ್ತಿದ ಅನಂತರ ಕುಬೇರನ ಸ್ವತ್ತಾದ ಆ ವಾಹನವು ರಾಮನ ಅಪ್ಪಣೆಯನ್ನು ಪಡೆದು ಆಕಾಶಮಾರ್ಗದಿಂದ ಹಾರಿತು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಬಭೌ ತೇನ ವಿಮಾನೇನ ಹಂಸಯುಕ್ತೇನ ಭಾಸ್ವತಾ ।</p>
<p class="Shlok">ಪ್ರಹೃಷ್ಟಶ್ಚ ತದಾ ರಾಮಶ್ಚತುರ್ಮುಖ ಇವಾಪರಃ ॥</p>
<p class="Text">ಭಗವಾನ್ ಶ್ರೀರಾಮನು ಆ ತೇಜಸ್ವಿ ವಿಮಾನದಲ್ಲಿ ಹೋಗುತ್ತಿರುವಾಗ ತುಂಬಾ ಸಂತೋಷ ಭರಿತನಾಗಿ ಹಂಸವಾಹನನಾದ ಮತ್ತೊಬ್ಬ ಬ್ರಹ್ಮನಂತೆ ಹೊಳೆಯುತ್ತಿದ್ದನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ತತೋ ಬಭೌ ಭಾಸ್ಕರಬಿಂಬತುಲ್ಯಂ </p>
<p class="Shlok">ಕುಬೇರಯಾನಂ ತಪಸಾನುಲಬ್ಧಮ್ ।</p>
<p class="Shlok">ರಾಮೇಣ ಶೋಭಾಂ ನಿತರಾಂ ಪ್ರಪೇದೇ</p>
<p class="Shlok">ಸೀತಾಸಮೇತೇನ ಸಹಾನುಜೇನ ॥</p>
<p class="Text">ಆಗ ತಪಸ್ಸಿನಿಂದ ಪ್ರಾಪ್ತವಾದ ಆ ಕುಬೇರನ ವಿಮಾನವು ಸೂರ್ಯಬಿಂಬದಂತೆ ಹೊಳೆಯುತ್ತಿತ್ತು ಹಾಗೂ ಸೀತಾದೇವಿ ಸಮೇತ ಸೋದರ ಲಕ್ಷ್ಮಣನೊಡಗೂಡಿದ ಶ್ರೀರಾಮನಿಂದಾಗಿ ಅದು ಇನ್ನೂ ಹೆಚ್ಚಿನ ಕಾಂತಿಯನ್ನು ಪಡೆಯಿತು. ॥60॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ತ್ರಯೋದಶಃ ಸರ್ಗಃ ॥13॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಹದಿಮೂರನೆಯ ಸರ್ಗವು ಮುಗಿಯಿತು. <span></span></p>


<p class="Page-Break"> </p>
<p class="Sub-Heading" id="toc_marker-9-14">ಹದಿನಾಲ್ಕನೆಯ ಸರ್ಗ</p>
<p class="description">ಅಯೋಧ್ಯಾಯಾತ್ರೆ, ಭರದ್ವಾಜ ಮುನಿಯ ಆತಿಥ್ಯ ಹಾಗೂ ಭರತ ಭೇಟಿ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಪಾತಯಿತ್ವಾ ತತಶ್ಚಕ್ಷುಃ ಸರ್ವತೋ ರಘುನಂದನಃ ।</p>
<p class="Shlok">ಅಬ್ರವೀನ್ಮೈಥಿಲೀಂ ಸೀತಾಂ ರಾಮಃ ಶಶಿನಿಭಾನನಾಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈ ಪಾರ್ವತಿ! ರಘುಪುತ್ರನಾದ ಶ್ರೀರಾಮನು ಅನಂತರ ತನ್ನ ದೃಷ್ಟಿಯನ್ನು ಸುತ್ತಲೂ ಬೀರಿ, ಚಂದ್ರಸಮಾನವಾದ ಕಾಂತಿಯುಕ್ತ ಮುಖವುಳ್ಳ ಸೀತೆಯನ್ನು ಕುರಿತು ಹೀಗೆಂದನು — ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ತ್ರಿಕೂಟಶಿಖರಾಗ್ರಸ್ಥಾಂ ಪಶ್ಯ ಲಂಕಾಂ ಮಹಾಪ್ರಭಾಮ್ ।</p>
<p class="Shlok">ಏತಾಂ ರಣಭುವಂ ಪಶ್ಯ ಮಾಂಸಕರ್ದಮಪಂಕಿಲಾಮ್ ॥</p>
<p class="Text">‘‘ಪ್ರಿಯೆ! ಅದೋ ತ್ರಿಕೂಟ ಪರ್ವತದ ತುದಿಯಲ್ಲಿ ನೆಲೆಸಿರುವ ಪರಮಪ್ರಕಾಶಮಯ ಈ ಲಂಕೆಯನ್ನು ನೋಡು ಹಾಗೂ ಮಾಂಸ ರಕ್ತಗಳ ಕೆಸರಿನಿಂದ ತುಂಬಿದ ಈ ರಣಭೂಮಿಯನ್ನು ನೋಡು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಅಸುರಾಣಾಂ ಪ್ಲವಂಗಾನಾಮತ್ರ ವೈಶಸನಂ ಮಹತ್ ।</p>
<p class="Shlok">ಅತ್ರ ಮೇ ನಿಹತಃ ಶೇತೇ ರಾವಣೋ ರಾಕ್ಷಸೇಶ್ವರಃ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಕುಂಭಕರ್ಣೇಂದ್ರಜಿನ್ಮುಖ್ಯಾಃ ಸರ್ವೇ ಚಾತ್ರ ನಿಪಾತಿತಾಃ ।</p>
<p class="Shlok">ಏಷ ಸೇತುರ್ಮಯಾ ಬದ್ಧಃ ಸಾಗರೇ ಸಲಿಲಾಶಯೇ ॥</p>
<p class="Text">ಇಲ್ಲಿ ರಾಕ್ಷಸರಿಗೂ ಕಪಿಗಳಿಗೂ ಭಾರೀ ಯುದ್ಧವಾಯಿತು. ಇಲ್ಲೇ ನನ್ನ ಕೈಯಿಂದ ಹತನಾದ ರಾಕ್ಷಸ ರಾಜ ರಾವಣನು ಬಿದ್ದಿದ್ದನು. ಕುಂಭಕರ್ಣ, ಇಂದ್ರಜಿತ್ತು ಮುಂತಾದ ರಾಕ್ಷಸರೆಲ್ಲರೂ ಇಲ್ಲಿಯೇ ಹತರಾದರು. ನೀರಿನ ನಿಧಿಯಾದ ಸಮುದ್ರದ ಮೇಲೆ ಕಟ್ಟಿದ ಸೇತುವೆಯು ಇದೆಯೆ. ॥3-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಏತಚ್ಚ ದೃಶ್ಯತೇ ತೀರ್ಥಂ ಸಾಗರಸ್ಯ ಮಹಾತ್ಮನಃ ।</p>
<p class="Shlok">ಸೇತುಬಂಧಮಿತಿ ಖ್ಯಾತಂ ತ್ರೈಲೋಕ್ಯೇನ ಚ ಪೂಜಿತಮ್ ॥</p>
<p class="Text">ಅದೋ ನೋಡು, ಮಹಾತ್ಮನಾದ ಸಮುದ್ರರಾಜನ ಪವಿತ್ರತೀರ್ಥವು ಕಂಡುಬರುತ್ತಿದೆ. ಇದು ಸೇತುಬಂಧ ಹೆಸರಿನಿಂದ ಪ್ರಖ್ಯಾತವಾಗಿದ್ದು, ಮೂರು ಲೋಕಗಳಲ್ಲಿಯೂ ಪೂಜ್ಯವಾಗಿದೆ. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಏತ್ಪವಿತ್ರಂ ಪರಮಂ ದರ್ಶನಾತ್ಪಾತಕಾಪಹಮ್ ।</p>
<p class="Shlok">ಅತ್ರ ರಾಮೇಶ್ವರೋ ದೇವೋ ಮಯಾ ಶಂಭುಃ ಪ್ರತಿಷ್ಠಿತಃ ॥</p>
<p class="Text">ಇದು ಪರಮವೂ, ಪವಿತ್ರವೂ ಆಗಿದ್ದು ದರ್ಶನಮಾತ್ರದಿಂದಲೇ ಎಲ್ಲ ಪಾಪಗಳನ್ನು ಪರಿಹರಿಸ ತಕ್ಕದ್ದಾಗಿದೆ. ಇಲ್ಲಿ ರಾಮೇಶ್ವರವೆಂಬ ಹೆಸರಿನಿಂದ ಶಂಭುವನ್ನು ನಾನು ಪ್ರತಿಷ್ಠಾಪಿಸಿರುವೆನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಅತ್ರ ಮಾಂ ಶರಣಂ ಪ್ರಾಪ್ತೋ ಮಂತ್ರಿಭಿಶ್ಚ ವಿಭೀಷಣಃ ।</p>
<p class="Shlok">ಏಷಾ ಸುಗ್ರೀವನಗರೀ ಕಿಷ್ಕಿಂಧಾ ಚಿತ್ರಕಾನನಾ ॥</p>
<p class="Text">ಇಲ್ಲಿ ಮಂತ್ರಿಗಳೊಡನೆ ವಿಭೀಷಣನು ನನಗೆ ಶರಣು ಬಂದಿದ್ದನು. ಇದೋ ವಿಚಿತ್ರ ಉಪವನಗಳುಳ್ಳ ಸುಗ್ರೀವನ ರಾಜಧಾನಿ ಕಿಷ್ಕಿಂಧೆಯಾಗಿದೆ’’ ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ತತ್ರ ರಾಮಾಜ್ಞಯಾ ತಾರಾಪ್ರಮುಖಾ ಹರಿಯೋಷಿತಃ ।</p>
<p class="Shlok">ಆನಯಾಮಾಸ ಸುಗ್ರೀವಃ ಸೀತಾಯಾಃ ಪ್ರಿಯಕಾಮ್ಯಯಾ ॥</p>
<p class="Text">ಕಿಷ್ಕಿಂಧೆಗೆ ತಲುಪುತ್ತಲೇ ಭಗವಾನ್ ಶ್ರೀರಾಮನ ಅಪ್ಪಣೆಯಂತೆ ಸೀತಾದೇವಿಗೆ ಸಂತೋಷವನ್ನುಂಟು ಮಾಡುವ ಉದ್ದೇಶದಿಂದ ಸುಗ್ರೀವನು ತಾರೆಯೇ ಮುಂತಾದ ವಾನರ ಸ್ತ್ರೀಯರನ್ನು ಕರೆದುಕೊಂಡು ಬಂದನು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ತಾಭಿಃ ಸಹೋತ್ಥಿತಂ ಶೀಘ್ರಂ ವಿಮಾನಂ ಪ್ರೇಕ್ಷ್ಯ ರಾಘವಃ ।</p>
<p class="Shlok">ಪ್ರಾಹ ಚಾದ್ರಿಮೃಷ್ಯಮೂಕಂ ಪಶ್ಯ ವಾಲ್ಯತ್ರ ಮೇ ಹತಃ ॥</p>
<p class="Text">ಅನಂತರ ಶ್ರೀರಾಮನು ಅವರೆಲ್ಲರೊಡನೆ ವೇಗವಾಗಿ ಹೊರಟು ವಿಮಾನದಲ್ಲಿ ಕುಳಿತವನಾಗಿ, ಸೀತೆಯನ್ನು ಕುರಿತು ‘‘ಇದೋ ಋಷ್ಯಮೂಕ ಪರ್ವತವನ್ನು ನೋಡು. ಇಲ್ಲಿಯೇ ನಾನು ವಾಲಿಯನ್ನು ಕೊಂದಿದ್ದೆನು.’’ ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಏಷಾ ಪಂಚವಟೀ ನಾಮ ರಾಕ್ಷಸಾ ಯತ್ರ ಮೇ ಹತಾಃ ।</p>
<p class="Shlok">ಅಗಸ್ತ್ಯಸ್ಯ ಸುತೀಕ್ಷ್ಣ ಸ್ಯ ಪಶ್ಯಾಶ್ರಮಪದೇ ಶುಭೇ ॥</p>
<p class="Text">ಖರ-ದೂಷಣಾದಿ ರಾಕ್ಷಸರೆಲ್ಲರನ್ನೂ ಸಂಹಾರ ಮಾಡಿದ ಈ ಪಂಚ ವಟಿಯನ್ನು ನೋಡು. ಎಲೈ ಶುಭಳೆ! ಇದು ಅಗಸ್ತ್ಯ ಮಹಾಮುನಿಗಳ ಮತ್ತು ಸುತೀಕ್ಷ್ಣರ ಪರಮ ಪವಿತ್ರ ಆಶ್ರಮಗಳನ್ನು ನೋಡು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಏತೇ ತೇ ತಾಪಸಾಃ ಸರ್ವೇ ದೃಶ್ಯಂತೇ ವರವರ್ಣಿನಿ ।</p>
<p class="Shlok">ಅಸೌ ಶೈಲವರೋ ದೇವಿ ಚಿತ್ರಕೂಟಃ ಪ್ರಕಾಶತೇ ॥</p>
<p class="Text">ಉತ್ತಮವಾದ ಬಣ್ಣ ಉಳ್ಳವಳೆ! ಇದೋ ಈ ತಪಸ್ವಿಗಳೆಲ್ಲರೂ ಇಲ್ಲಿ ಕಾಣುತ್ತಿದ್ದಾರೆ. ದೇವಿ! ಇದೋ ಪರ್ವತಶ್ರೇಷ್ಠ ಚಿತ್ರಕೂಟವು ಕಂಡು ಬರುತ್ತಿದೆಯಲ್ಲ! ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಅತ್ರ ಮಾಂ ಕೈಕಯೀಪುತ್ರಃ ಪ್ರಸಾದಯಿತುಮಾಗತಃ ।</p>
<p class="Shlok">ಭರದ್ವಾಜಾಶ್ರಮಂ ಪಶ್ಯ ದೃಶ್ಯತೇ ಯಮುನಾತಟೇ ॥</p>
<p class="Text">ಇಲ್ಲಿಯೇ ನನ್ನನ್ನು ಸಮಾಧಾನ ಪಡಿಸಲು ಕೈಕೇಯಿಯ ಮಗನಾದ ಭರತನು ಬಂದಿದ್ದನು. ಅದೋ ಯಮುನಾ ನದಿಯ ದಡದಲ್ಲಿರುವ ಭರದ್ವಾಜಾಶ್ರಮವನ್ನು ನೋಡು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಏಷಾ ಭಾಗೀರಥೀ ಗಂಗಾ ದೃಶ್ಯತೇ ಲೋಕಪಾವನೀ ।</p>
<p class="Shlok">ಏಷಾ ಸಾ ದೃಶ್ಯತೇ ಸೀತೇ ಸರಯೂರ್ಯೂಪಮಾಲಿನೀ ॥</p>
<p class="Text">ಇದೇ ತ್ರಿಲೋಕಗಳನ್ನು ಪಾವನಗೊಳಿಸುವಂತಹ ಭಗೀರಥನ ಪುತ್ರಿಯಾದ ಗಂಗೆಯು ಕಂಡು ಬರುತ್ತಿರುವಳು. ಸೀತಾ! ಸೂರ್ಯವಂಶೀ ರಾಜರು ಮಾಡಿದ ಯಜ್ಞಗಳ ಯೂಪ(ಯಜ್ಞಸ್ತಂಭ)ಗಳ ಸಾಲುಗಳಿಂದ ಕೂಡಿದ ಈ ಸರಯೂ ನದಿಕಂಡು ಬರುತ್ತಿರುವಳಲ್ಲ! ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಏಷಾ ಸಾ ದೃಶ್ಯತೇಽಯೋಧ್ಯಾ ಪ್ರಣಾಮಂ ಕುರು ಭಾಮಿನಿ ।</p>
<p class="Shlok">ಏವಂ ಕ್ರಮೇಣ ಸಂಪ್ರಾಪ್ತೋ ಭರದ್ವಾಜಾಶ್ರಮಂ ಹರಿಃ ॥</p>
<p class="Text">ಹೇ ಸುಂದರಿ! ನೋಡು ಅದೋ ಅಯೋಧ್ಯಾನಗರವು ಕಂಡು ಬರುತ್ತಿದೆ. ಅದಕ್ಕೆ ನಮಸ್ಕರಿಸು.’’ ಈ ಪ್ರಕಾರ ಭಗವಾನ್ ಶ್ರೀರಾಮನು ಕ್ರಮದಿಂದ ಭರದ್ವಾಜ ಮುನಿಗಳ ಆಶ್ರಮಕ್ಕೆ ತಲುಪಿದನು. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಪೂರ್ಣೇ ಚತುರ್ದಶೇ ವರ್ಷೇ ಪಂಚಮ್ಯಾಂ ರಘುನಂದನಃ ।</p>
<p class="Shlok">ಭರದ್ವಾಜಂ ಮುನಿಂ ದೃಷ್ಟ್ವಾ ವವಂದೇ ಸಾನುಜಃ ಪ್ರಭುಃ ॥</p>
<p class="Text">ಶ್ರೀರಘುನಾಥನು ಹದಿನಾಲ್ಕು ವರ್ಷಗಳು ತುಂಬಿರಲಾಗಿ ಪಂಚಮಿಯ ದಿನ ಭರದ್ವಾಜಮುನಿಗಳ ದರ್ಶನ ಪಡೆದು ತಮ್ಮನಾದ ಲಕ್ಷ್ಮಣ ಸಹಿತ ಅವರಿಗೆ ವಂದಿಸಿಕೊಂಡನು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಪಪ್ರಚ್ಛ ಮುನಿಮಾಸೀನಂ ವಿನಯೇನ ರಘೂತ್ತಮಃ ।</p>
<p class="Shlok">ಶೃಣೋಷಿ ಕಚ್ಚಿದ್ಭರತಃ ಕುಶಲ್ಯಾಸ್ತೇ ಸಹಾನುಜಃ ॥</p>
<p class="Text">ಆಶ್ರಮದಲ್ಲಿ ಆಸೀನರಾದ ಮುನಿವರರಲ್ಲಿ ರಘುಶ್ರೇಷ್ಠನು ವಿನಯದಿಂದ ‘‘ಭರತನು ಶತ್ರುಘ್ನ ಸಹಿತ ಕುಶಲನಾಗಿದ್ದಾನೆಂದು ನೀವು ಕೇಳಿರುವಿರಾ? ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಸುಭಿಕ್ಷಾ ವರ್ತತೇಽಯೋಧ್ಯಾ ಜೀವಂತಿ ಚ ಹಿ ಮಾತರಃ ।</p>
<p class="Shlok">ಶ್ರುತ್ವಾ ರಾಮಸ್ಯ ವಚನಂ ಭರದ್ವಾಜಃ ಪ್ರಹೃಷ್ಟಧೀಃ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಪ್ರಾಹ ಸರ್ವೇ ಕುಶಲಿನೋ ಭರತಸ್ತು ಮಹಾಮನಾಃ ।</p>
<p class="Shlok">ಫಲಮೂಲಕೃತಾಹಾರೋ ಜಟಾವಲ್ಕಲಧಾರಕಃ ॥ </p>
<p class="Shlok-Number">(ಶ್ಲೋಕ-19)</p>
<p class="Shlok">ಪಾದುಕೇ ಸಕಲಂ ನ್ಯಸ್ಯ ರಾಜ್ಯಂ ತ್ವಾಂ ಸುಪ್ರತೀಕ್ಷತೇ ।</p>
<p class="Shlok">ಯದ್ಯತ್ಕೃತಂ ತ್ವಯಾ ಕರ್ಮ ದಂಡಕೇ ರಘುನಂದನ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ರಾಕ್ಷಸಾನಾಂ ವಿನಾಶಂ ಚ ಸೀತಾಹರಣಪೂರ್ವಕಮ್ ।</p>
<p class="Shlok">ಸರ್ವಂ ಜ್ಞಾತಂ ಮಯಾ ರಾಮ ತಪಸಾ ತೇ ಪ್ರಸಾದತಃ ॥</p>
<p class="Text">ಅಯೋಧ್ಯೆಯು ಸುಭಿಕ್ಷವಾಗಿದೆಯಲ್ಲ? ನಮ್ಮ ತಾಯಂದಿರು ಬದುಕಿರುವರಲ್ಲ?’’ ಎಂದು ಕೇಳಿದನು. ಭಗವಾನ್ ಶ್ರೀರಾಮನ ಮಾತನ್ನು ಕೇಳಿ ಭರದ್ವಾಜರು ಸಂತೋಷಭರಿತರಾಗಿ ಹೇಳಿದರು ‘‘ರಾಮಚಂದ್ರಾ! ಅಯೋಧ್ಯೆಯಲ್ಲಿ ಎಲ್ಲರೂ ಕ್ಷೇಮವಾಗಿದ್ದಾರೆ. ಮಹಾ ಮನಸ್ಕನಾದ ಭರತನಾದರೋ ಕಂದ-ಮೂಲ ಫಲಗಳಿಂದಲೇ ನಿರ್ವಾಹ ಮಾಡುತ್ತಾ, ಜಟಾ-ವಲ್ಕಲಗಳನ್ನು ಧರಿಸಿ, ನಿನ್ನ ಪಾದುಕೆಗಳಿಗೆ ಎಲ್ಲ ಗೌರವವನ್ನರ್ಪಿಸುತ್ತಾ ರಾಜ್ಯವನ್ನು ಕಾಪಾಡುತ್ತಾ ನಿನಗಾಗಿ ಕಾದಿರುತ್ತಾನೆ. ಹೇ ರಘುನಂದನಾ! ದಂಡಕಾರಣ್ಯದಲ್ಲಿ ಸೀತೆಯ ಅಪಹಾರದಿಂದ ಮೊದಲುಗೊಂಡು ರಾಕ್ಷಸರ ಸಂಹಾರದವರೆಗೆ ನೀನು ಏನೇನು ಕಾರ್ಯಗಳನ್ನು ನೆರವೇರಿಸಿರುವೆಯೋ, ಅವೆಲ್ಲವನ್ನು ನಿನ್ನ ಅನುಗ್ರಹದಿಂದ ಹಾಗೂ ತಪೋಬಲದಿಂದ ನಾನು ತಿಳಿದುಕೊಂಡಿದ್ದೇನೆ. ॥17-20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ತ್ವಂ ಬ್ರಹ್ಮ ಪರಮಂ ಸಾಕ್ಷಾದಾದಿಮಧ್ಯಾಂತವರ್ಜಿತಃ ।</p>
<p class="Shlok">ತ್ವಮಗ್ರೇ ಸಲಿಲಂ ಸೃಷ್ಟ್ವಾ ತತ್ರ ಸುಪ್ತೋಽಸಿ ಭೂತಕೃತ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ನಾರಾಯಣೋಽಸಿ ವಿಶ್ವಾತ್ಮನ್ನರಾಣಾಮಂತರಾತ್ಮಕಃ ।</p>
<p class="Shlok">ತ್ವನ್ನಾಭಿಕಮಲೋತ್ಪನ್ನೋ ಬ್ರಹ್ಮಾ ಲೋಕಪಿತಾಮಹಃ ॥</p>
<p class="Text">ನೀನಾದರೋ ಆದಿ ಮಧ್ಯಾಂತ ರಹಿತನಾದ ಸಾಕ್ಷಾತ್ ಪರಬ್ರಹ್ಮನಾಗಿರುವೆ. ನೀನು ಸಮಸ್ತ ಪ್ರಾಣಿಗಳನ್ನು ಸೃಷ್ಟಿಸಿರುವೆ. ಮೊಟ್ಟಮೊದಲು ನೀನು ನೀರನ್ನು ಸೃಷ್ಟಿಸಿ ಅದರಲ್ಲಿ ಪವಡಿಸಿರುವೆ. ಹೇ ವಿಶ್ವಾತ್ಮನೆ! ನೀನೇ ನಾರಾಯಣನಾಗಿರುವೆ. ನರರೆಲ್ಲರ ಅಂತರಾತ್ಮನಾಗಿರುವೆ. ಲೋಕಪಿತಾಮಹನಾದ ಬ್ರಹ್ಮನು ನಿನ್ನ ನಾಭಿಕಮಲದಿಂದ ಉದಯಿಸಿರುವನು. ॥21-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಅತಸ್ತ್ವಂ ಜಗತಾಮೀಶಃ ಸರ್ವಲೋಕನಮಸ್ಕೃತಃ ।</p>
<p class="Shlok">ತ್ವಂ ವಿಷ್ಣುರ್ಜಾನಕೀ ಲಕ್ಷ್ಮೀಃ ಶೇಷೋಽಯಂಲಕ್ಷ್ಮಣಾಭಿಧಃ ॥</p>
<p class="Text">ಆದ್ದರಿಂದ ನೀನು ಸಮಸ್ತ ಜಗತ್ತುಗಳಿಗೆ ಒಡೆಯನೂ, ಸರ್ವಲೋಕಗಳಿಂದ ನಮಸ್ಕೃತನೂ ಆಗಿರುವೆ. ನೀನು ಸಾಕ್ಷಾತ್ ಭಗವಾನ್ ವಿಷ್ಣುವೇ ಆಗಿರುವೆ. ಜಾನಕಿಯೇ ಲಕ್ಷ್ಮೀದೇವಿಯು. ಆದಿಶೇಷನೇ ಈ ಲಕ್ಷ್ಮಣ ಎಂಬ ಹೆಸರಿನಿಂದ ಖ್ಯಾತನಾಗಿರುವನು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಆತ್ಮನಾ ಸೃಜಸೀದಂ ತ್ವಮಾತ್ಮನ್ಯೇವಾತ್ಮಮಾಯಯಾ ।</p>
<p class="Shlok">ನ ಸಜ್ಜಸೇನಭೋವತ್ತ್ವಂ ಚಿಚ್ಛಕ್ತ್ಯಾ ಸರ್ವಸಾಕ್ಷಿಕಃ ॥</p>
<p class="Text">ನೀನು ಅಧಿಷ್ಠಾನರೂಪದಿಂದ ತನ್ನಲ್ಲೇ ತನ್ನ ಮಾಯೆಯಿಂದ ಸ್ವತಃ ತಾನೇ-ತನ್ನಿಂದಲೇ ಈ ಸಮಸ್ತ ಜಗತ್ತನ್ನು ರಚಿಸುತ್ತಿರುವೆ. ಆದರೆ ಆಕಾಶದಂತೆ ಯಾವುದರಲ್ಲಿಯೂ ಅಂಟಿಕೊಳ್ಳದೆ, ತನ್ನ ಚಿತ್-ಶಕ್ತಿಯಿಂದ ಎಲ್ಲರ ಸಾಕ್ಷಿಯಾಗಿರುವೆ. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಬಹಿರಂತಶ್ಚ ಭೂತಾನಾಂ ತ್ವಮೇವ ರಘುನಂದನ ।</p>
<p class="Shlok">ಪೂರ್ಣೋಽಪಿ ಮೂಢದೃಷ್ಟಿನಾಂ ವಿಚ್ಛಿನ್ನ ಇವ ಲಕ್ಷಸೇ ॥ </p>
<p class="Text">ಹೇ ರಘುನಂದನಾ! ಪ್ರಾಣಿಗಳ ಒಳಗೂ-ಹೊರಗೂ ನೀನೇ ಇದ್ದುಕೊಂಡಿರುವೆ. ನೀನು ಎಲ್ಲೆಲ್ಲಿಯೂ ಪರಿಪೂರ್ಣನಾಗಿರುವೆಯಾದರೂ ಮೂಢಬುದ್ಧಿಯವರಿಗೆ ಏಕದೇಶಿಯನಂತೆ ಕಂಡುಬರುವೆ. ॥25॥ </p>
<p class="Shlok-Number">(ಶ್ಲೋಕ-26)</p>
<p class="Shlok">ಜಗತ್ತ್ವಂ ಜಗದಾಧಾರಸ್ತ್ವಮೇವ ಪರಿಪಾಲಕಃ ।</p>
<p class="Shlok">ತ್ವಮೇವ ಸರ್ವಭೂತಾನಾಂ ಭೋಕ್ತಾ ಭೋಜ್ಯಂ ಜಗತ್ಪತೇ ॥ </p>
<p class="Text">ಹೇ ಜಗತ್ಪತಿಯೆ! ನೀನೇ ಜಗತ್ತಿಗೆಲ್ಲ ಆಧಾರನಾಗಿದ್ದು, ಎಲ್ಲರನ್ನು ಕಾಪಾಡುತ್ತಿರುವೆ. ಎಲ್ಲ ಪ್ರಾಣಿಗಳಲ್ಲಿ ಭೋಕ್ತೃನೂ ನೀನೇ ಆಗಿದ್ದು, (ಅನ್ನ ರೂಪದಿಂದ) ಭೋಜ್ಯನೂ ನೀನೇ ಆಗಿರುವೆ. ॥26॥<span class="char-style-override-9"></span></p>
<p class="Shlok-Number">(ಶ್ಲೋಕ-27)</p>
<p class="Shlok">ದೃಶ್ಯತೇ ಶ್ರೂಯತೇ ಯದ್ಯತ್ ಸ್ಮರ್ಯತೇ ವಾ ರಘೂತ್ತಮ ।</p>
<p class="Shlok">ತ್ವಮೇವ ಸರ್ವಮಖಿಲಂ ತ್ವದ್ವಿನಾನ್ಯನ್ನ ಕಿಂಚನ ॥</p>
<p class="Text">ಎಲೈ ರಘೂತ್ತಮನೆ! ಏನೇನು ಕಂಡು ಬರುತ್ತಿದೆಯೋ, ಕೇಳಿಬರುತ್ತಿದೆಯೋ, ನೆನಪಿಗೆ ಬರುತ್ತಿದೆಯೋ ಅದೆಲ್ಲವೂ ನೀನೇ ಆಗಿರುವೆ. ನಿನ್ನ ಹೊರತು ಏನೂ ಇರುವುದಿಲ್ಲ. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಮಾಯಾ ಸೃಜತಿ ಲೋಕಾಂಶ್ಚ ಸ್ವಗುಣೈರಹಮಾದಿಭಿಃ ।</p>
<p class="Shlok">ತ್ವಚ್ಛಕ್ತಿ ಪ್ರೇರಿತಾ ರಾಮ ತಸ್ಮಾತ್ತ್ವಯ್ಯುಪಚರ್ಯತೇ ॥</p>
<p class="Text">ರಾಮನೆ! ಮಾಯೆಯು ನಿನ್ನ ಶಕ್ತಿಯಿಂದ ಪ್ರೇರಿತಳಾಗಿ ತನ್ನ ಗುಣವಾದ ಅಹಂಕಾರಾದಿಗಳಿಂದ ಲೋಕಗಳನ್ನೆಲ್ಲ ರಚಿಸುತ್ತಾಳೆ. ಆದ್ದರಿಂದ ಆ ಮಾಯಾಕಾರ್ಯವನ್ನು ಅಜ್ಞರು ನಿನ್ನಲ್ಲಿ ಆರೋಪಿಸಿ ಹೇಳುತ್ತಾರೆ. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಯಥಾ ಚುಂಬಕಸಾನ್ನಿಧ್ಯಾಚ್ಚಲಂತ್ಯೇವಾಯಸಾದಯಃ ।</p>
<p class="Shlok">ಜಡಾಸ್ತಥಾ ತ್ವಯಾ ದೃಷ್ಟಾ ಮಾಯಾ ಸೃಜತಿ ವೈ ಜಗತ್ ॥</p>
<p class="Text">ಸೂಜಿಗಲ್ಲಿನ (ಚುಂಬಕ) ಸಾನ್ನಿಧ್ಯದಿಂದ ಜಡವಾದ ಕಬ್ಬಿಣವು ಚಲಿಸುವಂತೆ, ನಿನ್ನ ದೃಷ್ಟಿಪಾತಮಾತ್ರದಿಂದಲೇ ಮಾಯೆಯು ಸಮಸ್ತ ಜಗತ್ತನ್ನು ಸೃಷ್ಟಿಮಾಡುತ್ತಿರುವಳು. ॥29॥<span class="char-style-override-9"></span></p>
<p class="Shlok-Number">(ಶ್ಲೋಕ-30)</p>
<p class="Shlok">ದೇಹದ್ವಯಮದೇಹಸ್ಯ ತವ ವಿಶ್ವಂ ರಿರಕ್ಷಿಷೋಃ ।</p>
<p class="Shlok">ವಿರಾಟ್ಸ್ಥೂಲಂ ಶರೀರಂ ತೇ ಸೂತ್ರಂ ಸೂಕ್ಷ್ಮಮುದಾಹೃತಮ್ ॥</p>
<p class="Text">ವಿಶ್ವವನ್ನು ಕಾಪಾಡಲು ಇಚ್ಛಿಸುವ ನಿನಗೆ ದೇಹಹೀನನಾದರೂ ಎರಡು ದೇಹಗಳಿರುವವು. ವಿರಾಟ್ ಎಂಬ ಸ್ಥೂಲಶರೀರವೊಂದು, ಸೂತ್ರವೆಂಬ ಸೂಕ್ಷ್ಮಶರೀರ ಮತ್ತೊಂದು. ಹೀಗೆ ಎರಡು ದೇಹಗಳೆಂದು ಹೇಳುತ್ತಾರೆ. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ವಿರಾಜಃ ಸಂಭವಂತ್ಯೇತೇ ಅವತಾರಾಃ ಸಹಸ್ರಶಃ ।</p>
<p class="Shlok">ಕಾರ್ಯಾಂತೇ ಪ್ರವಿಶಂತ್ಯೇವ ವಿರಾಜಂ ರಘುನಂದನ ॥ </p>
<p class="Text">ಹೇ ರಘುನಂದನಾ! ನಿನ್ನ ಸ್ಥೂಲವಾದ ವಿರಾಟ್ ಶರೀರದಿಂದ ಸಹಸ್ರಾರು ಅವತಾರಗಳು ಸಂಭವಿಸುವವು. ಅವು ತಮ್ಮ ಕಾರ್ಯವನ್ನು ಪೂರೈಸಿದೊಡನೆ ವಿರಾಟ್ ಶರೀರವನ್ನೇ ಪ್ರವೇಶಿಸುವವು. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಅವತಾರಕಥಾಂ ಲೋಕೇ ಯೇ ಗಾಯಂತಿ ಗೃಣಂತಿ ಚ ।</p>
<p class="Shlok">ಅನನ್ಯಮನಸೋ ಮುಕ್ತಿಸ್ತೇಷಾಮೇವ ರಘೂತ್ತಮ ॥</p>
<p class="Text">ಹೇ ರಘೂತ್ತಮಾ! ಇಂತಹ ಅವತಾರಗಳಲ್ಲಿ ನಡೆದ ಕಥೆಗಳನ್ನು ಜಗತ್ತಿನಲ್ಲಿ ಗಾಯನಮಾಡುವ, ಶ್ರವಣಿಸುವ, ಅನನ್ಯ ಮನಸ್ಕರಾದ ಇಂತಹ ಭಕ್ತರಿಗೆ ಮುಕ್ತಿಯು ಶತಃಸಿದ್ಧವಾಗಿದೆ. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತ್ವಂ ಬ್ರಹ್ಮಣಾ ಪುರಾ ಭೂಮೇರ್ಭಾರಹಾರಾಯ ರಾಘವ ।</p>
<p class="Shlok">ಪ್ರಾರ್ಥಿತಸ್ತಪಸಾ ತುಷ್ಟಸ್ತ್ವಂ ಜಾತೋಽಸಿ ರಘೋ ಕುಲೇ ॥</p>
<p class="Text">ಹೇ ರಘುಶ್ರೇಷ್ಠ! ಹಿಂದೆ ಚತುರ್ಮುಖ ಬ್ರಹ್ಮದೇವರು ಭೂಭಾರಹರಣಕ್ಕಾಗಿ ನಿನ್ನನ್ನು ಪ್ರಾರ್ಥಿಸಿದ್ದರು. ಅವರ ತಪಸ್ಸಿಗೆ ಒಲಿದ ನೀನು ರಘುಕುಲದಲ್ಲಿ ಅವತರಿಸಿರುವೆ. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ದೇವಕಾರ್ಯಮಶೇಷೇಣ ಕೃತಂ ತೇ ರಾಮ ದುಷ್ಕರಮ್ ।</p>
<p class="Shlok">ಬಹುವರ್ಷಸಹಸ್ರಾಣಿ ಮಾನುಷಂ ದೇಹಮಾಶ್ರಿತಃ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಕುರ್ವನ್ ದುಷ್ಕರಕರ್ಮಾಣಿ ಲೋಕದ್ವಯಹಿತಾಯ ಚ ।</p>
<p class="Shlok">ಪಾಪಹಾರೀಣಿ ಭುವನಂ ಯಶಸಾ ಪೂರಯಿಷ್ಯಸಿ ॥</p>
<p class="Text">ಹೇ ರಾಮಾ! ಅತ್ಯಂತ ದುಷ್ಕರವಾದ ದೇವತೆಗಳ ಕಾರ್ಯವನ್ನು ನೀನು ಮಾಡಿ ಮುಗಿಸಿರುವೆ. ಇನ್ನು ಅನೇಕ ಸಹಸ್ರವರ್ಷಗಳ ಕಾಲ ಮಾನುಷ ದೇಹವನ್ನಾಶ್ರಯಿಸಿಕೊಂಡಿದ್ದು, ಜೀವಿಗಳ ಇಹ-ಪರ ಎರಡೂ ಲೋಕಗಳ ಹಿತಕ್ಕಾಗಿ ಕಷ್ಟಕರವಾದ ಹಾಗೂ ಪಾಪಪರಿಹಾರಕವಾದ ಕಾರ್ಯಗಳನ್ನು ಮಾಡುತ್ತಾ ಎಲ್ಲೆಡೆ ತನ್ನ ಕೀರ್ತಿಯಿಂದ ತುಂಬಲಿರುವೆ. ॥34-35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಪ್ರಾರ್ಥಯಾಮಿ ಜಗನ್ನಾಥ ಪವಿತ್ರಂ ಕುರು ಮೇ ಗೃಹಮ್ ।</p>
<p class="Shlok">ಸ್ಥಿತ್ವಾದ್ಯ ಭುಕ್ತ್ವಾ ಸಬಲಃ ಶ್ವೋ ಗಮಿಷ್ಯಸಿ ಪತ್ತನಮ್ ॥</p>
<p class="Text">ಹೇ ಜಗತ್ಪತಿಯೆ! ನನ್ನ ಈ ಪ್ರಾರ್ಥನೆಯನ್ನು ನಡೆಸಿಕೊಡು. ನನ್ನ ಎಲೆಮನೆಯನ್ನು ಪವಿತ್ರಗೊಳಿಸು. ಇಂದು ಇಲ್ಲಿಯೇ ಸೇನಾಸಮೇತನಾಗಿ ಇದ್ದು ಊಟ ಉಪಚಾರಾದಿಗಳನ್ನು ಸ್ವೀಕರಿಸಿ ನಾಳೆಯ ದಿನ ಅಯೋಧ್ಯೆಗೆ ಹೋಗುವೆಯಂತೆ.’’ ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ತಥೇತಿ ರಾಘವೋಽತಿಷ್ಠತ್ತಸ್ಮಿನ್ನಾಶ್ರಮ ಉತ್ತಮೇ ।</p>
<p class="Shlok">ಸಸೈನ್ಯಃ ಪೂಜಿತಸ್ತೇನ ಸೀತಯಾ ಲಕ್ಷ್ಮಣೇನ ಚ ॥</p>
<p class="Text">ಹೀಗೆ ಭರದ್ವಾಜರು ಹೇಳಲು ‘ಹಾಗೆಯೇ ಆಗಲಿ’ ಎಂದು ಹೇಳಿ ರಘುನಾಥನು ಮುನಿವರರಿಂದ ಸತ್ಕೃತ ನಾಗಿ ಸೀತಾ-ಲಕ್ಷ್ಮಣರೊಡಗೂಡಿ, ಸೇನಾಸಮೇತನಾಗಿ ಆ ಉತ್ತಮ ಆಶ್ರಮದಲ್ಲಿ ತಂಗಿದನು. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ತತೋ ರಾಮಶ್ಚಿಂತಯಿತ್ವಾ ಮುಹೂರ್ತಂ ಪ್ರಾಹ ಮಾರುತಿಮ್ ।</p>
<p class="Shlok">ಇತೋ ಗಚ್ಛ ಹನೂಮನ್ ಸ್ತ್ವಮಯೋಧ್ಯಾಂ ಪ್ರತಿ ಸತ್ವರಃ ॥</p>
<p class="Text">ಅನಂತರ ಭಗವಾನ್ ಶ್ರೀರಾಮನು ಮುಹೂರ್ತಕಾಲ ಆಲೋಚಿಸಿ ಹನುಮಂತನನ್ನು ಕುರಿತು ಇಂತೆಂದನು ‘‘ಎಲೈ ಹನುಮಂತಾ! ನೀನು ಬೇಗನೇ ಇಲ್ಲಿಂದ ಅಯೋಧ್ಯೆಗೆ ಹೋಗು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಜಾನೀಹಿ ಕುಶಲೀ ಕಶ್ಚಿಜ್ಜನೋ ನೃಪತಿಮಂದಿರೇ ।</p>
<p class="Shlok">ಶೃಂಗವೇರಪುರಂ ಗತ್ವಾ ಬ್ರೂಹಿ ಮಿತ್ರಂ ಗುಹಂ ಮಮ ॥ </p>
<p class="Shlok-Number">(ಶ್ಲೋಕ-40)</p>
<p class="Shlok">ಜಾನಕೀಲಕ್ಷ್ಮಣೋಪೇತಮಾಗತಂ ಮಾಂ ನಿವೇದಯ ।</p>
<p class="Shlok">ನಂದಿಗ್ರಾಮಂ ತತೋ ಗತ್ವಾ ಭ್ರಾತರಂ ಭರತಂ ಮಮ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ದೃಷ್ಟ್ವಾ ಬ್ರೂಹಿ ಸಭಾರ್ಯಸ್ಯ ಸಭ್ರಾತುಃ ಕುಶಲಂ ಮಮ ।</p>
<p class="Shlok">ಸೀತಾಪಹರಣಾದೀನಿ ರಾವಣಸ್ಯ ವಧಾದಿಕಮ್ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಬ್ರೂಹಿ ಕ್ರಮೇಣ ಮೇ ಭ್ರಾತುಃ ಸರ್ವಂ ತತ್ರ ವಿಚೇಷ್ಟಿತಮ್ ।</p>
<p class="Shlok">ಹತ್ವಾ ಶತ್ರುಗಣಾನ್ಸರ್ವಾನ್ಸಭಾರ್ಯಃ ಸಹಲಕ್ಷ್ಮಣಃ ॥ </p>
<p class="Shlok-Number">(ಶ್ಲೋಕ-43)</p>
<p class="Shlok">ಉಪಯಾತಿ ಸಮೃದ್ಧಾರ್ಥಃ ಸಹ ಋಕ್ಷಹರೀಶ್ವರೈಃ ।</p>
<p class="Shlok">ಇತ್ಯುಕ್ತ್ವಾ ತತ್ರ ವೃತ್ತಾಂತಂ ಭರತಸ್ಯ ವಿಚೇಷ್ಟಿತಮ್ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಸರ್ವಂ ಜ್ಞಾತ್ವಾ ಪುನಃ ಶೀಘ್ರಮಾಗಚ್ಛ ಮಮ ಸನ್ನಿಧಿಮ್ ।</p>
<p class="Shlok">ತಥೇತಿ ಹನುಮಾಂಸ್ತತ್ರ ಮಾನುಷಂ ವಪುರಾಸ್ಥಿತಃ ॥</p>
<p class="Shlok-Number">(ಶ್ಲೋಕ-45)</p>
<p class="Shlok">ನಂದಿಗ್ರಾಮಂ ಯಯೌ ತೂರ್ಣಂ ವಾಯುವೇಗೇನ ಮಾರುತಿಃ ।</p>
<p class="Shlok">ಗರುತ್ಮಾನಿವ ವೇಗೇನ ಜಿಘೃಕ್ಷನ್ ಭುಜಗೋತ್ತಮ್ ॥</p>
<p class="Text">ರಾಜಗೃಹದಲ್ಲಿ ಎಲ್ಲರೂ ಕ್ಷೇಮವೇ ಎಂಬುದನ್ನು ತಿಳಿದುಕೊ. ಹಾಗೆಯೇ ಶೃಂಗವೇರಪುರಕ್ಕೆ ಹೋಗಿ ನನ್ನ ಮಿತ್ರನಾದ ಗುಹನೊಂದಿಗೆ ಭೇಟಿಯಾಗಿ, ಸೀತಾಲಕ್ಷ್ಮಣ ಸಹಿತನಾಗಿ ನಾನು ಬಂದಿರುವ ವರ್ತಮಾನವನ್ನು ತಿಳಿಸು. ಅನಂತರ ನಂದಿಗ್ರಾಮಕ್ಕೆ ಹೋಗಿ ನನ್ನ ತಮ್ಮನಾದ ಭರತನನ್ನು ಭೇಟಿಯಾಗಿ, ಪತ್ನಿಸೋದರನೊಡ ಗೂಡಿ ಬಂದಿರುವ ನನ್ನ ಕುಶಲವಾರ್ತೆಯನ್ನು ತಿಳಿಸು. ಭರತನಿಗೆ ಸೀತಾಪಹರಣದಿಂದ ಮೊದಲುಗೊಂಡು ರಾವಣನ ವಧೆಯವರೆಗಿನ ಎಲ್ಲ ವೃತ್ತಾಂತಗಳನ್ನು ಕ್ರಮವಾಗಿ ಹೇಳು. ಶತ್ರುಸಮೂಹವನ್ನೆಲ್ಲ ಸಂಹಾರಮಾಡಿ, ಲಕ್ಷ್ಮಣ-ಸೀತೆಯರೊಡನೆ ಹಾಗೂ ಕರಡಿ-ಕಪಿಗಳೊಡನೆ ಕೃತಕಾರ್ಯನಾಗಿ ನಿನ್ನಣ್ಣನು ಬರುತ್ತಿದ್ದಾನೆ ಎಂದು ತಿಳಿಸು. ಇದೆಲ್ಲವನ್ನು ಭರತನಿಗೆ ಹೇಳಿ ಅವನ ನಡೆವಳಿಕೆಯನ್ನು ಅಲ್ಲಿಯ ವಿಚಾರಗಳೆಲ್ಲವನ್ನು ತಿಳಿದುಕೊಂಡು ಬೇಗನೆ ನನ್ನ ಬಳಿಗೆ ಬಂದು ಬಿಡು.’’ ಹಾಗೆಯೇ ಆಗಲೆಂದು ಹೇಳಿ ಹನುಮಂತನು ಮನುಷ್ಯ ಶರೀರವನ್ನು ಧರಿಸಿ ಕೂಡಲೇ ವಾಯುಗತಿಯಿಂದ, ಗರುಡನು ಹಾವನ್ನು ತಿನ್ನುವ ಇಚ್ಛೆಯಿಂದ ಹಾರುವ ಹಾಗೆ ನಂದಿಗ್ರಾಮವನ್ನು ಕುರಿತು ಹೊರಟನು. ॥39-45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಶೃಂಗವೇರಪುರಂ ಪ್ರಾಪ್ಯ ಗುಹಮಾಸಾದ್ಯ ಮಾರುತಿಃ ।</p>
<p class="Shlok">ಉವಾಚ ಮಧುರಂ ವಾಕ್ಯಂ ಪ್ರಹೃಷ್ಟೇನಾಂತರಾತ್ಮನಾ ॥</p>
<p class="Text">ಮೊದಲಿಗೆ ಶೃಂಗವೇರಪುರವನ್ನು ಹೊಕ್ಕು ಗುಹನನ್ನು ಕಂಡು ಮಾರುತಿಯು ಸಂತುಷ್ಟಾಂತಃಕರಣನಾಗಿ, ಸಂತೋಷದಿಂದ ಮಧುರವಾಕ್ಯಗಳಿಂದ ಹೀಗೆಂದನು - ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ರಾಮೋ ದಾಶರಥಿಃ ಶ್ರೀಮಾನ್ಸಖಾ ತೇ ಸಹ ಸೀತಯಾ ।</p>
<p class="Shlok">ಸಲಕ್ಷ್ಮಣಸ್ತ್ವಾಂ ಧರ್ಮಾತ್ಮಾ ಕ್ಷೇಮೀ ಕುಶಲಮಬ್ರವೀತ್ ॥</p>
<p class="Text">‘‘ನಿನ್ನ ಸಖನಾದ, ಧರ್ಮಾತ್ಮನಾದ, ದಶರಥನಂದನ ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ಕ್ಷೇಮದಿಂದಿರುವುದನ್ನು ತನ್ನ ಕುಶಲವನ್ನು ನಿನಗೆ ಹೇಳಿರುವನು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಅನುಜ್ಞಾತೋಽದ್ಯ ಮುನಿನಾ ಭರದ್ವಾಜೇನ ರಾಘವಃ ।</p>
<p class="Shlok">ಆಗಮಿಷ್ಯತಿ ತಂ ದೇವಂ ದ್ರಕ್ಷ್ಯಸಿ ತ್ವಂ ರಘೂತ್ತಮಮ್ ॥</p>
<p class="Text">ಆ ರಾಘವನು ಮುನಿಗಳಾದ ಭರದ್ವಾಜರಿಂದ ಅಪ್ಪಣೆಯನ್ನು ಪಡೆದು ಇಷ್ಟರಲ್ಲೆ ಬರಲಿದ್ದಾನೆ. ಆ ರಘುಶ್ರೇಷ್ಠನನ್ನು ನೀನೂ ನೋಡಲಿರುವೆ.’’ ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಏವಮುಕ್ತ್ವಾ ಮಹಾತೇಜಾಃ ಸಂಪ್ರಹೃಷ್ಟತನೂರುಹಮ್ ।</p>
<p class="Shlok">ಉತ್ಪಪಾತ ಮಹಾವೇಗೋ ವಾಯುವೇಗೇನ ಮಾರುತಿಃ ॥</p>
<p class="Text">ಹೀಗೆಂದು ನುಡಿದು ಮಹಾತೇಜಸ್ವಿಯಾದ ಹನುಮಂತನು ಬಹಳವಾಗಿ ಹಿಗ್ಗಿದವನಾಗಿ ವಾಯುವೇಗದಿಂದ ಮತ್ತೆ ಮೇಲಕ್ಕೆ ಹಾರಿದನು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಸೋಽಪಶ್ಯದ್ರಾಮತೀರ್ಥಂ ಚ ಸರಯೂಂ ಚ ಮಹಾನದೀಮ್ ।</p>
<p class="Shlok">ತಾಮತಿಕ್ರಮ್ಯ ಹನುಮಾನ್ನಂದಿಗ್ರಾಮಂ ಯಯೌ ಮುದಾ ॥</p>
<p class="Text">ಅವನು ಹೋಗುತ್ತಿರುವಾಗ ದಾರಿಯಲ್ಲಿ ರಾಮತೀರ್ಥ (ಅಯೋಧ್ಯೆ) ವನ್ನೂ, ಸರಯೂ ನದಿಯನ್ನು ದರ್ಶಿಸಿ, ಆ ನದಿಯನ್ನು ದಾಟಿ ಸಂತೋಷದಿಂದ ನಂದಿಗ್ರಾಮದ ಕಡೆಗೆ ಹೊರಟನು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಕ್ರೋಶಮಾತ್ರೇ ತ್ವಯೋಧ್ಯಾಯಾಶ್ಚೀರಕೃಷ್ಣಾಜಿನಾಂಬರಮ್ ।</p>
<p class="Shlok">ದದರ್ಶ ಭರತಂ ದೀನಂ ಕೃಶಮಾಶ್ರಮವಾಸಿನಮ್ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಮಲಪಂಕವಿದಿಗ್ಧಾಂಗಂ ಜಟಿಲಂ ವಲ್ಕಲಾಂಬರಮ್ ।</p>
<p class="Shlok">ಫಲಮೂಲಕೃತಾಹಾರಂ ರಾಮಚಿಂತಾಪರಾಯಣಮ್ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಪಾದುಕೇ ತೇ ಪುರಸ್ಕೃತ್ಯ ಶಾಸಯಂತಂ ವಸುಂಧರಾಮ್ ।</p>
<p class="Shlok">ಮಂತ್ರಿಭಿಃ ಪೌರಮುಖ್ಯೈಶ್ಚ ಕಾಷಾಯಾಂಬರಧಾರಿಭಿಃ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ವೃತದೇಹಂ ಮೂರ್ತಿಮಂತಂ ಸಾಕ್ಷಾದ್ಧರ್ಮಮಿವ ಸ್ಥಿತಮ್ ।</p>
<p class="Shlok">ಉವಾಚ ಪ್ರಾಂಜಲಿರ್ವಾಕ್ಯಂ ಹನುಮಾನ್ಮಾರುತಾತ್ಮಜಃ ॥</p>
<p class="Text">ಅಯೋಧ್ಯೆಯಿಂದ ಕ್ರೋಶಮಾತ್ರದಷ್ಟು ದೂರದಲ್ಲಿರುವ ಆ ನಂದಿಗ್ರಾಮದಲ್ಲಿ ನಾರುಮಡಿ ಕೃಷ್ಣಾಜಿನಗಳನ್ನುಟ್ಟು, ದೀನನಾಗಿ ಬಡಕಲಾದ ಆಶ್ರಮವಾಸಿಯಾಗಿದ್ದ ಭರತನನ್ನು ಕಂಡನು. ಅವನ ಮೈಯೆಲ್ಲ ಧೂಳಿನಿಂದ ಕೊಳೆಯಾಗಿದ್ದು, ಜಟಾಜೂಟನಾಗಿ, ವಲ್ಕಲಗಳನ್ನೇ ಬಟ್ಟೆಯಾಗಿ ಉಪಯೋಗಿಸುತ್ತಿದ್ದನು. ಗೆಡ್ಡೆಗಳನ್ನು, ಹಣ್ಣುಗಳನ್ನೇ ಆಹಾರವುಳ್ಳ ಅವನು ಶ್ರೀರಾಮನ ಧ್ಯಾನದಲ್ಲಿ ತತ್ಪರನಾಗಿದ್ದು, ಶ್ರೀರಾಮಚಂದ್ರನ ಪಾದುಕೆಗಳನ್ನು ಮುಂದಿಟ್ಟುಕೊಂಡು ರಾಜ್ಯವನ್ನು ಆಳುತ್ತಿದ್ದನು. ಕಾಷಾಯ ವಸಧಾರಿಗಳಾದ ಮಂತ್ರಿಗಳಿಂದಲೂ, ಪುರಪ್ರಮುಖರಿಂದಲೂ ಸುತ್ತುವರಿದು, ಎದುರಿಗೆ ನಿಂತಿರುವ ಸಾಕ್ಷಾತ್ ಧರ್ಮದೇವತೆಯಂತೆ ಕಂಡು ಬರುತ್ತಿದ್ದ ಭರತನನ್ನು ನೋಡಿ ಪವಮಾನನಂದನ ಹನುಮಂತನು ಕೈ ಮುಗಿದುಕೊಂಡು ಹೀಗೆಂದನು - ॥51-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಯಂ ತ್ವಂ ಚಿಂತಯಸೇ ರಾಮಂ ತಾಪಸಂ ದಂಡಕೇ ಸ್ಥಿತಮ್ ।</p>
<p class="Shlok">ಅನುಶೋಚಸಿ ಕಾಕುತ್ಸ್ಥಃ ಸ ತ್ವಾಂ ಕುಶಲಮಬ್ರವೀತ್ ॥</p>
<p class="Text">‘‘ಎಲೈ ಭರತನೆ! ದಂಡ ಕಾರಣ್ಯದಲ್ಲಿ ನೆಲೆಸಿ ತಪಸ್ವಿಯಾಗಿರುವ ಯಾವ ಶ್ರೀರಾಮನನ್ನು ನೀನು ಧ್ಯಾನಿಸುತ್ತಿರುವೆಯೋ ಹಾಗೂ ಯಾರಿಗಾಗಿ ಅನುತಾಪ ಪಡುತ್ತಿರುವೆಯೋ ಆ ಕಾಕುತ್ಸ್ಥನು ನಿಮಗೆ ತನ್ನ ಕುಶಲವಾರ್ತೆಯನ್ನು ತಿಳಿಸಿರುತ್ತಾನೆ. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಪ್ರಿಯಮಾಖ್ಯಾಮಿ ತೇ ದೇವ ಶೋಕಂ ತ್ಯಜ ಸುದಾರುಣಮ್ ।</p>
<p class="Shlok">ಅಸ್ಮಿನ್ಮುಹೂರ್ತೇ ಭ್ರಾತ್ರಾ ತ್ವಂ ರಾಮೇಣ ಸಹ ಸಂಗತಃ ॥</p>
<p class="Text">ದೇವಾ! ನೀವು ಈ ದಾರುಣವಾದ ಶೋಕವನ್ನು ಬಿಡಿರಿ. ನಿಮಗೆ ಪ್ರಿಯವಾದ ಮಾತನ್ನೇ ಹೇಳುವೆನು. ಈ ಮುಹೂರ್ತದಲ್ಲೇ ನಿಮ್ಮಣ್ಣನಾದ ರಾಮನನ್ನು ಭೇಟಿಯಾಗುವಿರಿ. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಸಮರೇ ರಾವಣಂ ಹತ್ವಾ ರಾಮಃ ಸೀತಾಮವಾಪ್ಯ ಚ ।</p>
<p class="Shlok">ಉಪಯಾತಿ ಸಮೃದ್ಧಾರ್ಥಃ ಸಸೀತಃ ಸಹಲಕ್ಷ್ಮಣಃ ॥</p>
<p class="Text">ಭಗವಾನ್ ಶ್ರೀರಾಮನು ಯುದ್ಧದಲ್ಲಿ ರಾವಣನನ್ನು ಸಂಹರಿಸಿ, ಸೀತೆಯನ್ನು ಪಡೆದುಕೊಂಡು, ಸಫಲ ಮನೋರಥವಾಗಿ ಸೀತಾಲಕ್ಷ್ಮಣರೊಡನೆ ಬರುತ್ತಿರುವನು.’’ ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಏವಮುಕ್ತೋ ಮಹಾತೇಜಾ ಭರತೋ ಹರ್ಷಮೂರ್ಚ್ಛಿತಃ ।</p>
<p class="Shlok">ಪಪಾತ ಭುವಿ ಚಾಸ್ವಸ್ಥಃ ಕೈಕಯೀ ಪ್ರಿಯನಂದನಃ ॥</p>
<p class="Text">ಹನುಮಂತನು ಈ ರೀತಿಯಾಗಿ ಹೇಳಿರುವುದನ್ನು ಕೇಳಿ ಕೈಕೆಯಿಯ ಪ್ರಿಯಪುತ್ರ ಮಹಾತೇಜಸ್ವೀ ಭರತನು ಹರ್ಷ ದಿಂದ ಮೈಮರೆತವನಾಗಿ ಮೂರ್ಛೆಗೊಂಡವನಂತೆ ನೆಲದ ಮೇಲೆ ಕುಸಿದು ಬಿದ್ದನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಆಲಿಂಗ್ಯ ಭರತಃ ಶೀಘ್ರಂ ಮಾರುತಿಂ ಪ್ರಿಯವಾದಿನಮ್ ।</p>
<p class="Shlok">ಆನಂದಜೈರಶ್ರುಜಲೈಃ ಸಿಷೇಚ ಭರತಃ ಕಪಿಮ್ ॥</p>
<p class="Text">ಅನಂತರ ಎಚ್ಚತ್ತವನಾಗಿ ಎದ್ದು ಕೊಡಲೇ ಭರತನು ಪ್ರಿಯವಾರ್ತೆಯನ್ನು ಹೇಳಿದ ಹನುಮಂತನನ್ನು ಆಲಿಂಗಿಸಿಕೊಂಡು ಆನಂದಬಾಷ್ಪಗಳಿಂದ ವಾನರ ಶ್ರೇಷ್ಠನನ್ನು ತೋಯಿಸಿಬಿಟ್ಟನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ದೇವೋ ವಾ ಮಾನುಷೋ ವಾ ತ್ವಮನುಕ್ರೋಶಾದಿಹಾಗತಃ ।</p>
<p class="Shlok">ಪ್ರಿಯಾಖ್ಯಾನಸ್ಯ ತೇ ಸೌಮ್ಯ ದದಾಮಿ ಬ್ರುವತಃ ಪ್ರಿಯಮ್ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಗವಾಂ ಶತಸಹಸ್ರಂ ಚ ಗ್ರಾಮಾಣಾಂ ಚ ಶತಂ ವರಮ್ ।</p>
<p class="Shlok">ಸರ್ವಾಭರಣಸಂಪನ್ನಾ ಮುಗ್ಧಾಃ ಕನ್ಯಾಸ್ತು ಷೋಡಶ ॥</p>
<p class="Text">‘‘ಅಯ್ಯಾ! ನೀನು ಯಾವನಾದರು ದೇವತೆಯೋ, ಮನುಷ್ಯನೋ ಆಗಿದ್ದು ನನ್ನ ಮೇಲಿನ ಕರುಣೆಯಿಂದ ಇಲ್ಲಿಗೆ ಬಂದಿರುವೆಯಷ್ಟೆ? ಎಲೈ ಸೌಮ್ಯನೆ! ಇಂತಹ ಪ್ರಿಯವನ್ನು ನುಡಿದ ನಿನಗೆ ಪ್ರಿಯ ವಾದದ್ದನ್ನೇ ನೀಡುವೆನು. ಇದೋ! ನೂರು ಸಾವಿರ ಗೋವುಗಳು, ಉತ್ತಮವಾದ ನೂರು ಗ್ರಾಮಗಳು, ಸರ್ವಾಭರಣ ಸುಂದರಿಯರಾದ ಎಳೆಯವರಾದ ಹದಿನಾರು ಕನ್ಯೆಯರನ್ನು ಕೊಡುತ್ತಿದ್ದೇನೆ. ॥60-61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಏವಮುಕ್ತ್ವಾ ಪುನಃ ಪ್ರಾಹ ಭರತೋ ಮಾರುತಾತ್ಮಜಮ್ ।</p>
<p class="Shlok">ಬಹೂನೀಮಾನೀ ವರ್ಷಾಣಿ ಗತಸ್ಯ ಸುಮಹದ್ವನಮ್ ॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಶೃಣೋಮ್ಯಹಂ ಪ್ರಿತಿಕರಂ ಮಮ ನಾಥಸ್ಯ ಕೀರ್ತನಮ್ ।</p>
<p class="Shlok">ಕಲ್ಯಾಣೀ ಬತ ಗಾಥೇಯಂ ಲೌಕಿಕೀ ಪ್ರತಿಭಾತಿ ಮೇ ॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಏತಿ ಜೀವಂತಮಾನಂದೋ ನರಂ ವರ್ಷಶತಾದಪಿ ।</p>
<p class="Shlok">ರಾಘವಸ್ಯ ಹರಿಣಾಂ ಚ ಕಥಮಾಸೀತ್ಸಮಾಗಮಃ ॥</p>
<p class="Shlok-Number">(ಶ್ಲೋಕ-65)</p>
<p class="Shlok">ತತ್ತ್ವಮಾಖ್ಯಾಹಿ ಭದ್ರಂ ತೇ ವಿಶ್ವಸೇಯಂ ವಚಸ್ತವ ।</p>
<p class="Shlok">ಏವಮುಕ್ತೋಽಥ ಹನುಮಾನ್ ಭರತೇನ ಮಹಾತ್ಮನಾ ॥ </p>
<p class="Shlok-Number">(ಶ್ಲೋಕ-66)</p>
<p class="Shlok">ಆಚಚಕ್ಷೇಽಥ ರಾಮಸ್ಯ ಚರಿತಂ ಕೃತ್ಸ್ನಶಃ ಕ್ರಮಾತ್ ।</p>
<p class="Shlok">ಶ್ರುತ್ವಾ ತು ಪರಮಾನಂದಂ ಭರತೋ ಮಾರುತಾತ್ಮಜಾತ್ ॥</p>
<p class="Text">ಹೀಗೆ ಹೇಳಿ ಪುನಃ ಭರತನು ಹನುಮಂತನನ್ನು ಕುರಿತು ಹೀಗೆಂದನು - ‘‘ನನ್ನ ಒಡೆಯನಾದ ಶ್ರೀರಾಮನ ಕಥೆಯನ್ನು ಅವನು ಮಹಾರಣ್ಯಕ್ಕೆ ಹೊರಟುಹೋದ ಬಳಿಕ ಅನೇಕ ವರ್ಷಗಳ ನಂತರ ಈಗ ಕೇಳುತ್ತಿರುವೆನು. ಆಹಾ! ಎಂತಹ ಆಶ್ಚರ್ಯವು! ಇಂದು ನನಗೆ ಈ ಮಂಗಳಕರವಾದ ಲೌಕಿಕಗಾದೆಯು ನೆನಪಾಗುತ್ತದೆ ‘ಮನುಷ್ಯನಿಗೆ ನೂರು ವರ್ಷಗಳ ಮೇಲಾದರೂ ಆನಂದವು ದೊರಕಿಯೇ ದೊರಕುವವುದು’ ಅಯ್ಯಾ ಕಪಿಯೆ! ನಿನಗೆ ಮಂಗಳವಾಗಲಿ. ಶ್ರೀರಾಮನಿಗೂ ಕಪಿಗಳಿಗೂ ಸಮಾಗಮನವು ಹೇಗೆ ಉಂಟಾಯಿತು? ನಿಜವನ್ನು ಹೇಳು. ನಿನ್ನ ಮಾತಿನ ಮೇಲೆ ಪೂರ್ಣವಿಶ್ವಾಸ ನನಗಿದೆ.’’ ಮಹಾತ್ಮಾ ಭರತನು ಈ ರೀತಿಯಾಗಿ ಹೇಳಿದಾಗ, ಹನುಮಂತನು ಶ್ರೀರಾಮನ ಸಂಪೂರ್ಣ ಚರಿತ್ರೆಯನ್ನು ಕ್ರಮವಾಗಿ ಹೇಳಿದನು. ಹನುಮಂತನಿಂದ ಆ ಚರಿತ್ರೆಯನ್ನು ಕೇಳಿ ಭರತನು ಪರಮಾನಂದಭರಿತನಾದನು. ॥62-66॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಆಜ್ಞಾಪಯಚ್ಛತ್ರುಹಣಂ ಮುದಾ ಯುಕ್ತಂ ಮುದಾನ್ವಿತಃ ।</p>
<p class="Shlok">ದೈವತಾನಿ ಚ ಯಾವಂತಿ ನಗರೇ ರಘುನಂದನ ॥</p>
<p class="Shlok-Number">(ಶ್ಲೋಕ-68)</p>
<p class="Shlok">ನಾನೋಪಹಾರಬಲಿಭಿಃ ಪೂಜಯಂತು ಮಹಾಧಿಯಃ ।</p>
<p class="Shlok">ಸೂತಾ ವೈತಾಲಿಕಾಶ್ಚೈವ ಬಂದಿನಃ ಸ್ತುತಿಪಾಠಕಾಃ ॥</p>
<p class="Shlok-Number">(ಶ್ಲೋಕ-69)</p>
<p class="Shlok">ವಾರಮುಖ್ಯಾಶ್ಚ ಶತಶೋ ನಿರ್ಯಾಂತ್ವದ್ಯೈವ ಸಂಘಶಃ ।</p>
<p class="Shlok">ರಾಜದಾರಾಸ್ತಥಾಮಾತ್ಯಾಃ ಸೇನಾ ಹಸ್ತ್ಯಶ್ವಪತ್ತಯಃ ॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಬ್ರಾಹ್ಮಣಾಶ್ಚ ತಥಾ ಪೌರಾ ರಾಜಾನೋ ಯೇ ಸಮಾಗತಾಃ ।</p>
<p class="Shlok">ನಿರ್ಯಾಂತು ರಾಘವಸ್ಯಾದ್ಯ ದ್ರಷ್ಟುಂ ಶಶಿನಿಭಾನನಮ್ ॥</p>
<p class="Text">ಅವನು ಸಂತೋಷಗೊಂಡವನಾಗಿ ಆನಂದಮಗ್ನ ಶತ್ರುಘ್ನನಿಗೆ ಅಪ್ಪಣೆಯನ್ನು ಕೊಟ್ಟನು ‘‘ಹೇ ರಘುಶ್ರೇಷ್ಠನಾದ ತಮ್ಮಾ! ಅಯೋಧ್ಯಾನಗರಿಯಲ್ಲಿರುವ ಎಲ್ಲ ದೇವರುಗಳಿಗೆ ಪ್ರಾಜ್ಞರಾದ ಅರ್ಚಕರು ನಾನಾವಿಧವಾದ ಪೂಜಾ-ಬಲಿ-ಉಪಚಾರಗಳಿಂದ ಅರ್ಚಿಸಲಿ. ಅಣ್ಣನಾದ ಶ್ರೀರಾಮನನ್ನು ಸ್ವಾಗತಿಸಲಿಕ್ಕಾಗಿ ಸೂತರು, ಸ್ತುತಿಪಾಠಕರು, ವಂದಿ-ಮಾಗಧರು, ವಾರಾಂಗನೆಯರು ಮುಂತಾಗಿ ಎಲ್ಲರೂ ಗುಂಪು-ಗುಂಪಾಗಿ ನೂರಾರುಗಟ್ಟಲೆಯಾಗಿ ಈಗ ನಗರದ ಹೊರಗೆ ಹೊರಡಲಿ. ಇವರಲ್ಲದೆ ರಾಜಮಾತೆಯರೂ ರಾಜಪತ್ನಿಯರೂ, ಅಮಾತ್ಯರೂ, ಕುದುರೆ, ಆನೆ, ರಥ, ಕಾಲಾಳುಗಳಿಂದ ಕೂಡಿದ ಚದುರಂಗ ಸೇನೆ, ಬ್ರಾಹ್ಮಣರೂ, ಪೌರರೂ, ಇಲ್ಲಿಗೆ ಬಂದಿರುವ ರಾಜರುಗಳೂ ಎಲ್ಲರೂ ಶ್ರೀರಾಮಚಂದ್ರನ ಮುಖಚಂದ್ರನ ದರ್ಶನ ಪಡೆಯಲಿಕ್ಕಾಗಿ ನಗರದ ಹೊರಭಾಗದಲ್ಲಿ ಬಂದು ಸೇರಲಿ’’ ॥67-70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ಭರತಸ್ಯ ವಚಃ ಶ್ರುತ್ವಾ ಶತ್ರುಘ್ನಪರಿಚೋದಿತಾಃ ।</p>
<p class="Shlok">ಅಲಂಚಕ್ರುಶ್ಚ ನಗರೀಂ ಮುಕ್ತಾರತ್ನಮಯೋಜ್ಜ್ವಲೈಃ ॥ </p>
<p class="Shlok-Number">(ಶ್ಲೋಕ-72)</p>
<p class="Shlok">ತೋರಣೈಶ್ಚ ಪತಾಕಾಭಿರ್ವಿಚಿತ್ರಾಭಿರನೇಕಧಾ ।</p>
<p class="Shlok">ಅಲಂಕುರ್ವಂತಿ ವೇಶ್ಮಾನಿ ನಾನಾಬಲಿವಿಚಕ್ಷಣಾಃ ॥</p>
<p class="Text">ಭರತನ ಮಾತನ್ನು ಕೇಳಿದ ಶತ್ರುಘ್ನನಿಂದ ಪ್ರೇರಿತರಾದ ನಾನಾ ಪ್ರಕಾರದ ರಚನೆಯಲ್ಲಿ ಕುಶಲರಾದ ನಾಗರಿಕರು ತಮ್ಮ-ತಮ್ಮ ಮನೆಗಳನ್ನು ಪೂಜಾಲಂಕಾರಗಳಿಂದ ಅಲಂಕರಿಸ ತೊಡಗಿದರು ಹಾಗೂ ಅನೇಕ ಪ್ರಕಾರದ ಮುತ್ತು ರತ್ನಗಳಿಂದ ಹೊಳೆಯುವ ತೋರಣಗಳಿಂದಲೂ, ವಿಚಿತ್ರವಾದ ಬಾವುಟಗಳಿಂದಲೂ ನಾನಾ ರೀತಿಯಾಗಿ ಪಟ್ಟಣವನ್ನು ಅಲಂಕರಿಸಿದರು. ॥71-72॥</p>
<p class="Shlok-Number">(ಶ್ಲೋಕ-73)</p>
<p class="Shlok">ನಿರ್ಯಾಂತಿ ವೃಂದಶಃ ಸರ್ವೇ ರಾಮದರ್ಶನಲಾಲಸಾಃ ।</p>
<p class="Shlok">ಹಯಾನಾಂ ಶತಸಾಹಸ್ರಂ ಗಜಾನಾಮಯುತಂ ತಥಾ ॥</p>
<p class="Shlok-Number">(ಶ್ಲೋಕ-74)</p>
<p class="Shlok">ರಥಾನಾಂ ದಶಸಾಹಸ್ರಂ ಸ್ವರ್ಣಸೂತ್ರವಿಭೂಷಿತಮ್ </p>
<p class="Shlok">ಪಾರಮೇಷ್ಠೀನ್ಯುಪಾದಾಯ ದ್ರವ್ಯಾಣ್ಯುಚ್ಚಾವಚಾನಿ ಚ ॥</p>
<p class="Text">ಭಗವಾನ್ ಶ್ರೀರಾಮನದರ್ಶನ ಲಾಲಸೆಯಿಂದ ಎಲ್ಲ ಜನರು ಗುಂಪು-ಗುಂಪುಗಳಾಗಿ, ಅವನಿಗೆ ಕೊಡಲು ಕಾಣಿಕೆಗಳನ್ನು ಎತ್ತಿಕೊಂಡು, ನೂರು ಸಾವಿರ ಕುದುರೆಗಳೂ, ಹತ್ತುಸಾವಿರ ಆನೆಗಳೂ, ಚಿನ್ನದ ದಾರಗಳನ್ನು ಹೆಣೆದು ಅಲಂಕರಿಸಿದ್ದ ಹತ್ತು ಸಾವಿರ ರಥಗಳೂ ಹೀಗೆ ಅನೇಕ ಐಶ್ವರ್ಯ ಸೂಚಕವಾದ ವಸ್ತು ಗಳನ್ನು ಹಿಡಿದುಕೊಂಡು ನಗರದ ಹೊರ ಭಾಗಕ್ಕೆ ಹೊರಟರು. ॥73-74॥</p>
<p class="Shlok-Number">(ಶ್ಲೋಕ-75)</p>
<p class="Shlok">ತತಸ್ತು ಶಿಬಿಕಾರೂಢಾ ನಿರ್ಯಯೂ ರಾಜಯೋಷಿತಃ ।</p>
<p class="Shlok">ಭರತಃ ಪಾದುಕೇ ನ್ಯಸ್ಯ ಶಿರಸ್ಯೇವ ಕೃತಾಂಜಲಿಃ ॥</p>
<p class="Shlok-Number">(ಶ್ಲೋಕ-76)</p>
<p class="Shlok">ಶತ್ರುಘ್ನಸಹಿತೋ ರಾಮಂ ಪಾದಚಾರೇಣ ನಿರ್ಯಯೌ ।</p>
<p class="Shlok">ತದೈವ ದೃಶ್ಯತೇ ದೂರಾದ್ವಿಮಾನಂ ಚಂದ್ರಸನ್ನಿಭಮ್ ॥</p>
<p class="Shlok-Number">(ಶ್ಲೋಕ-77)</p>
<p class="Shlok">ಪುಷ್ಪಕಂ ಸೂರ್ಯಸಂಕಾಶಂ ಮನಸಾ ಬ್ರಹ್ಮನಿರ್ಮಿತಮ್ ।</p>
<p class="Shlok">ಏತಸ್ಮಿನ್ ಭ್ರಾತರೌ ವೀರೌ ವೈದೇಹ್ಯಾ ರಾಮಲಕ್ಷ್ಮಣೌ ॥</p>
<p class="Shlok-Number">(ಶ್ಲೋಕ-78)</p>
<p class="Shlok">ಸುಗ್ರೀವಶ್ಚ ಕಪಿಶ್ರೇಷ್ಠೋ ಮಂತ್ರಿಭಿಶ್ಚ ವಿಭೀಷಣಃ ।</p>
<p class="Shlok">ದೃಶ್ಯತೇ ಪಶ್ಯತ ಜನಾ ಇತ್ಯಾಹ ಪವನಾತ್ಮಜಃ ॥</p>
<p class="Text">ಅವರ ಹಿಂದೆ ಹಿಂದೆ ರಾಜಸ್ತ್ರೀಯರೆಲ್ಲರೂ ಪಲ್ಲಕ್ಕಿಗಳನ್ನು ಏರಿ ಹೊರಟರು. ಭರತನಾದರೋ ಭಗವಂತನ ಪಾದುಕೆಗಳನ್ನು ತಲೆಯಲ್ಲಿ ಹೊತ್ತುಕೊಂಡು, ಕೈ ಮುಗಿದುಕೊಂಡು, ಶತ್ರುಘ್ನನೊಡಗೂಡಿ ಕಾಲುನಡಿಗೆಯಿಂದಲೇ ಹೊರಟನು. ಆ ವೇಳೆಗಾಗಲೇ ಚಂದ್ರನಂತೆ ಕಾಣುತ್ತಿದ್ದ ಹಾಗೂ ಸೂರ್ಯನಂತೆ ಹೊಳೆಯುತ್ತಿದ್ದ ಬ್ರಹ್ಮನ ಮಾನಸ ಸೃಷ್ಟಿಯಾದ ಪುಷ್ಪಕವಿಮಾನವು ದೂರದಲ್ಲಿ ಕಾಣಿಸಿಕೊಂಡಿತು. ಅದನ್ನು ನೋಡಿದ ಹನುಮಂತನು ‘‘ಎಲೈ ಜನಗಳಿರಾ! ನೋಡಿರಿ ಈ ವಿಮಾನದಲ್ಲಿ ಸೀತಾದೇವಿಯರೊಂದಿಗೆ ವೀರರಾದ ಭ್ರಾತೃಗಳಾದ ರಾಮಲಕ್ಷ್ಮಣರು ಇದ್ದಾರೆ. ಕಪಿಶ್ರೇಷ್ಠನಾದ ಸುಗ್ರೀವನೂ, ಮಂತ್ರಿಗಳೊಡನೆ ವಿಭೀಷಣನೂ ಕಂಡು ಬರುತ್ತಿದ್ದಾರೆ’’ ಎಂದು ಹೇಳಿದನು. ॥75-78॥</p>
<p class="Shlok-Number">(ಶ್ಲೋಕ-79)</p>
<p class="Shlok">ತತೋ ಹರ್ಷಸಮುದ್ಭೂತೋ ನಿಃಸ್ವನೋ ದಿವಮಸ್ಪೃಶತ್ ।</p>
<p class="Shlok">ಸ್ತ್ರೀಬಾಲಯುವವೃದ್ಧಾನಾಂ ರಾಮೋಽಯಮಿತಿ ಕಿರ್ತನಾತ್ ॥</p>
<p class="Text">ಅನಂತರ ಸ್ತ್ರೀಯರು, ಬಾಲಕರು, ಯುವಕರು, ವೃದ್ಧರೇ ಮುಂತಾದವರ ಹರ್ಷದಿಂದೊಡ ಗೂಡಿದ ‘ಇವನೇ ರಾಮನು’ ಎಂಬ ಗಟ್ಟಿಯಾದ ಕೂಗು ಸ್ವರ್ಗಲೋಕವನ್ನು ಮುಟ್ಟಿತು. ॥79॥</p>
<p class="Shlok-Number">(ಶ್ಲೋಕ-80)</p>
<p class="Shlok">ರಥಕುಂಜರವಾಜಿಸ್ಥಾ ಅವತೀರ್ಯ ಮಹೀಂ ಗತಾಃ ।</p>
<p class="Shlok">ದದೃಶುಸ್ತೇ ವಿಮಾನಸ್ಥಂ ಜನಾಃ ಸೋಮಮಿವಾಂಬರೇ ॥</p>
<p class="Text">ರಥ, ಆನೆ, ಕುದುರೆಗಳ ಮೇಲೆ ಕುಳಿತ್ತಿದ್ದವರೆಲ್ಲರೂ ಕೆಳಗಿಳಿದು ಭೂಮಿಯ ಮೇಲೆ ನಿಂತುಕೊಂಡರು. ಆ ಜನರೆಲ್ಲರೂ ಆಕಾಶದಲ್ಲಿ ಚಂದ್ರನನ್ನು ನೋಡುವಂತೆ ವಿಮಾನದಲ್ಲಿದ್ದ ಶ್ರೀರಾಮನನ್ನು ನೋಡತೊಡಗಿದರು. ॥80॥</p>
<p class="Shlok-Number">(ಶ್ಲೋಕ-81)</p>
<p class="Shlok">ಪ್ರಾಂಜಲಿರ್ಭರತೋ ಭೂತ್ವಾ ಪ್ರಹೃಷ್ಟೋ ರಾಘವೋನ್ಮುಖಃ ।</p>
<p class="Shlok">ತತೋ ವಿಮಾನಾಗ್ರಗತಂ ಭರತೋ ರಾಘವಂ ಮುದಾ ॥</p>
<p class="Shlok-Number">(ಶ್ಲೋಕ-82)</p>
<p class="Shlok">ವವಂದೇ ಪ್ರಣತೋ ರಾಮಂ ಮೇರುಸ್ಥಮಿವ ಭಾಸ್ಕರಮ್ ।</p>
<p class="Shlok">ತತೋ ರಾಮಾಭ್ಯನುಜ್ಞಾತಂ ವಿಮಾನಮಪತದ್ಭುವಿ ॥</p>
<p class="Text">ಕೈಮುಗಿದುಕೊಂಡಿದ್ದ ಭರತನು ಬಹಳ ಸಂತೋಷ ಗೊಂಡವನಾಗಿ ಶ್ರೀರಾಮನ ಇದಿರಾಗಿ ವಿಮಾನದ ಅಗ್ರಾಸನದಲ್ಲಿ ಕುಳಿತ್ತಿದ್ದ ಮೇರುಪರ್ವತದಲ್ಲಿರುವ ಸೂರ್ಯನಂತಿದ್ದ ಶ್ರೀರಾಮಚಂದ್ರನನ್ನು ನಮ್ರನಾಗಿ ನಮಸ್ಕರಿಸಿದನು. ಆಗ ರಾಮನ ಅಪ್ಪಣೆಯಂತೆ ವಿಮಾನವು ಭೂಮಿಗೆ ಇಳಿಯಿತು. ॥81-82॥</p>
<p class="Shlok-Number">(ಶ್ಲೋಕ-83)</p>
<p class="Shlok">ಆರೋಪಿತೋ ವಿಮಾನಂ ತದ್ಭರತಃ ಸಾನುಜಸ್ತದಾ ।</p>
<p class="Shlok">ರಾಮಮಾಸಾದ್ಯ ಮುದಿತಃ ಪುನರೇವಾಭ್ಯವಾದಯತ್ ॥</p>
<p class="Text">ಅನಂತರ ಭಗವಾನ್ ಶ್ರೀರಾಮನು ತಮ್ಮನಾದ ಶತ್ರುಘ್ನನೊಂದಿಗೆ ಭರತನನ್ನು ವಿಮಾನದಲ್ಲಿ ಹತ್ತಿಸಿಕೊಂಡನು. ಶ್ರೀರಾಮಚಂದ್ರನ ಬಳಿಸಾರಿ ಭರತನು ಸಂತೋಷ ಭರಿತನಾಗಿ ಪುನಃ-ಪುನಃ ನಮಸ್ಕಾರ ಮಾಡಿದನು. ॥83॥</p>
<p class="Shlok-Number">(ಶ್ಲೋಕ-84)</p>
<p class="Shlok">ಸಮುತ್ಥಾಪ್ಯ ಚಿರಾದ್ ದೃಷ್ಟಂ ಭರತಂ ರಘುನಂದನಃ ।</p>
<p class="Shlok">ಭ್ರಾತರಂ ಸ್ವಾಂಕಮಾರೋಪ್ಯ ಮುದಾ ತಂ ಪರಿಷಸ್ವಜೇ ॥</p>
<p class="Text">ಬಹಳ ಕಾಲದ ಅನಂತರ ಕಂಡ ರಘುನಂದನನು ಭರತನನ್ನು ಲಗುಬಗೆಯಿಂದ ಮೇಲಕ್ಕೆಬ್ಬಿಸಿ ತನ್ನ ತೊಡೆಯ ಮೇಲೆ ಕುಳ್ಳಿರಿಸಿಕೊಂಡು ಆನಂದದಿಂದ ಆಲಿಂಗಿಸಿಕೊಂಡನು. ॥84॥<span class="char-style-override-9"></span></p>
<p class="Shlok-Number">(ಶ್ಲೋಕ-85)</p>
<p class="Shlok">ತತೋ ಲಕ್ಷ್ಮಣಮಾಸಾದ್ಯ ವೈದೇಹೀಂ ನಾಮ ಕೀರ್ತಯನ್ ।</p>
<p class="Shlok">ಅಭ್ಯವಾದಯತ ಪ್ರೀತೋ ಭರತಃ ಪ್ರೇಮ ವಿಹ್ವಲಃ ॥</p>
<p class="Text">ಮತ್ತೆ ಪ್ರೇಮವಿಹ್ವಲನಾಗಿ ಭರತನು ಲಕ್ಷ್ಮಣನನ್ನು ಭೇಟಿಯಾಗಿ, ಸೀತಾಮಾತೆಯ ಚರಣಗಳಲ್ಲಿ ತನ್ನ ನಾಮ ಧೇಯವನ್ನು ಉಚ್ಚರಿಸುತ್ತಾ ಪ್ರೀತಿಯಿಂದ ನಮಸ್ಕರಿಸಿದನು. ॥85॥</p>
<p class="Shlok-Number">(ಶ್ಲೋಕ-86)</p>
<p class="Shlok">ಸುಗ್ರೀವಂ ಜಾಂಬವಂತಂ ಚ ಯುವರಾಜಂ ತಥಾಂಗದಮ್ ।</p>
<p class="Shlok">ಮೈಂದದ್ವಿವಿದನೀಲಾಂಶ್ಚ ಋಷಭಂ ಚೈವ ಸಸ್ವಜೇ ॥</p>
<p class="Shlok-Number">(ಶ್ಲೋಕ-87)</p>
<p class="Shlok">ಸುಷೇಣಂ ಚ ನಲಂ ಚೈವ ಗವಾಕ್ಷಂ ಗಂಧಮಾದನಮ್ ।</p>
<p class="Shlok">ಶರಭಂ ಪನಸಂ ಚೈವ ಭರತಃ ಪರಿಷಸ್ವಜೇ ॥</p>
<p class="Text">ಹಾಗೆಯೇ ಭರತನು ಸುಗ್ರೀವ, ಜಾಂಬವಂತ, ಯುವರಾಜನಾದ ಅಂಗದ, ಮೈಂದ, ದ್ವಿವಿದ, ನೀಲ, ಋಷಭ, ಸುಷೇಣ, ನಳ, ಗವಾಕ್ಷ, ಗಂಧಮಾದನ, ಶರಭ, ಪನಸ ಇವರುಗಳನ್ನು ಅಪ್ಪಿಕೊಂಡನು. ॥86-87॥</p>
<p class="Shlok-Number">(ಶ್ಲೋಕ-88)</p>
<p class="Shlok">ಸರ್ವೇ ತೇ ಮಾನುಷಂ ರೂಪಂ ಕೃತ್ವಾ ಭರತಮಾದೃತಾಃ ।</p>
<p class="Shlok">ಪಪ್ರಚ್ಛುಃ ಕುಶಲಂ ಸೌಮ್ಯಾಃ ಪ್ರಹೃಷ್ಠಾಶ್ಚ ಪ್ಲವಂಗಮಾಃ ॥</p>
<p class="Text">ಈ ಪ್ರಕಾರ ಭರತನಿಂದ ಸತ್ಕಾರವನ್ನು ಪಡೆದ ಆ ಸೌಮ್ಯರಾದ ವಾನರರೆಲ್ಲರು ಮನುಷ್ಯರೂಪವನ್ನು ಧರಿಸಿ ಆದರದಿಂದ ಭರತನನ್ನು ಕುಶಲಪ್ರಶ್ನೆಮಾಡಿದರು ಹಾಗೂ ಆ ವಾನರ ರೆಲ್ಲರೂ ಬಹಳ ಆನಂದಿತರಾದರು. ॥88॥</p>
<p class="Shlok-Number">(ಶ್ಲೋಕ-89)</p>
<p class="Shlok">ತತಃ ಸುಗ್ರೀವಮಾಲಿಂಗ್ಯ ಭರತಃ ಪ್ರಾಹ ಭಕ್ತಿತಃ ।</p>
<p class="Shlok">ತ್ವತ್ಸಹಾಯೇನ ರಾಮಸ್ಯ ಜಯೋಽಭೂದ್ರಾವಣೋ ಹತಃ ॥</p>
<p class="Shlok-Number">(ಶ್ಲೋಕ-90)</p>
<p class="Shlok">ತ್ವಮಸ್ಮಾಕಂ ಚತುರ್ಣಾಂ ತು ಭ್ರಾತಾ ಸುಗ್ರೀವ ಪಂಚಮಃ ।</p>
<p class="Shlok">ಶತ್ರುಘ್ನಶ್ಚ ತದಾ ರಾಮಮಭಿವಾದ್ಯ ಸಲಕ್ಷ್ಮಣಮ್ ॥</p>
<p class="Shlok-Number">(ಶ್ಲೋಕ-91)</p>
<p class="Shlok">ಸೀತಾಯಾಶ್ಚರಣೌ ಪಶ್ಚಾದ್ವವಂದೇ ವಿನಯಾನ್ವಿತಃ ।</p>
<p class="Shlok">ರಾಮೋ ಮಾತರಮಾಸಾದ್ಯ ವಿವರ್ಣಾಂ ಶೋಕವಿಹ್ವಲಾಮ್ ॥</p>
<p class="Shlok-Number">(ಶ್ಲೋಕ-92)</p>
<p class="Shlok">ಜಗ್ರಾಹ ಪ್ರಣತಃ ಪಾದೌ ಮನೋ ಮಾತುಃ ಪ್ರಸಾದಯನ್ ।</p>
<p class="Shlok">ಕೈಕೇಯೀಂ ಚ ಸುಮಿತ್ರಾಂ ಚ ನನಾಮೇತರಮಾತರೌ ॥</p>
<p class="Text">ಅನಂತರ ಭರತನು ಸುಗ್ರೀವನನ್ನು ಆಲಿಂಗಿಸಿಕೊಂಡು ಭಕ್ತಿಯಿಂದ ಹೀಗೆಂದನು ‘‘ಎಲೈ ಸುಗ್ರೀವನೆ ! ನಿನ್ನ ಸಹಾಯದಿಂದ ಶ್ರೀರಾಮಚಂದ್ರನಿಗೆ ವಿಜಯವಾಯಿತು. ರಾವಣನು ನಾಶಹೊಂದಿದನು. ನೀನಾದರೋ ನಾವು ನಾಲ್ವರು ಸಹೋದರರ ಜೊತೆಗೆ ಐದನೆಯವನಾಗಿರುವೆ.’’ ಅನಂತರ ಶತ್ರುಘ್ನನು ಲಕ್ಷ್ಮಣ ಸಹಿತನಾದ ಶ್ರೀರಾಮನನ್ನು ನಮಸ್ಕರಿಸಿ, ಬಳಿಕ ಸೀತಾದೇವಿಯ ಚರಣಗಳಿಗೆ ವಿನಯದಿಂದ ನಮಸ್ಕರಿಸಿದನು. ಬಳಿಕ ಶ್ರೀರಾಮಚಂದ್ರನು ದುಃಖದಿಂದ ಬಳಲಿದವಳೂ, ವಿಷಾದ ಹೊಂದಿದವಳೂ ಆಗಿದ್ದ ತಾಯಿಯಾದ ಕೌಸಲ್ಯೆಯ ಬಳಿಸಾರಿ ಅವಳ ಮನಸ್ಸಂತೋಷಪಡಿಸಿ, ಬಗ್ಗಿ ಪಾದಗಳನ್ನು ಮುಟ್ಟಿ ವಂದಿಸಿಕೊಂಡನು. ಅನಂತರ ಕೈಕೆಯೀ, ಸುಮಿತ್ರಾ ತಾಯಂದಿರನ್ನೂ ನಮಸ್ಕರಿಸಿದನು. ॥89-92॥</p>
<p class="Shlok-Number">(ಶ್ಲೋಕ-93)</p>
<p class="Shlok">ಭರತಃ ಪಾದುಕೇ ತೇ ತು ರಾಘವಸ್ಯ ಸುಪೂಜಿತೇ ।</p>
<p class="Shlok">ಯೋಜಯಾಮಾಸ ರಾಮಸ್ಯ ಪಾದಯೋರ್ಭಕ್ತಿಸಂಯುತಃ ॥</p>
<p class="Text">ಭರತನು ಚೆನ್ನಾಗಿ ಪೂಜಿಸಿದ ಶ್ರೀರಾಮನ ಪಾದುಕೆಗಳನ್ನು ಭಕ್ತಿಯಿಂದ ಅವನ ಪಾದಗಳಿಗೆ ತೊಡಿಸಿದನು. ॥93॥</p>
<p class="Shlok-Number">(ಶ್ಲೋಕ-94)</p>
<p class="Shlok">ರಾಜ್ಯಮೇತನ್ನ್ಯಾಸಭೂತಂ ಮಯಾ ನಿರ್ಯಾತಿತಂ ತವ ।</p>
<p class="Shlok">ಅದ್ಯ ಮೇ ಸಫಲಂ ಜನ್ಮ ಲಿತೋ ಮೇ ಮನೋರಥಃ ॥</p>
<p class="Shlok-Number">(ಶ್ಲೋಕ-95)</p>
<p class="Shlok">ಯತ್ಪಶ್ಯಾಮಿ ಸಮಾಯಾತಮಯೋಧ್ಯಾಂ ತ್ವಾಮಹಂ ಪ್ರಭೋ ।</p>
<p class="Shlok">ಕೋಷ್ಠಾಗಾರಂ ಬಲಂ ಕೋಶಂ ಕೃತಂ ದಶಗುಣಂ ಮಯಾ ॥</p>
<p class="Shlok-Number">(ಶ್ಲೋಕ-96)</p>
<p class="Shlok">ತ್ವತ್ತೇಜಸಾ ಜಗನ್ನಾಥ ಪಾಲಯಸ್ವ ಪುರಂ ಸ್ವಕಮ್ ।</p>
<p class="Shlok">ಇತಿ ಬ್ರುವಾಣಂ ಭರತಂ ದೃಷ್ಟ್ವಾ ಸರ್ವೇ ಕಪೀಶ್ವರಾಃ ॥</p>
<p class="Shlok-Number">(ಶ್ಲೋಕ-97)</p>
<p class="Shlok">ಮುಮುಚುರ್ನೇತ್ರಜಂ ತೋಯಂ ಪ್ರಶಶಂಸುರ್ಮುದಾನ್ವಿತಾಃ ।</p>
<p class="Shlok">ತತೋ ರಾಮಃ ಪ್ರಹೃಷ್ಟಾತ್ಮಾ ಭರತಂ ಸ್ವಾಂಕಗಂ ಮುದಾ ॥</p>
<p class="Shlok-Number">(ಶ್ಲೋಕ-98)</p>
<p class="Shlok">ಯಯೌ ತೇನ ವಿಮಾನೇನ ಭರತಸ್ಯಾಶ್ರಮಂ ತದಾ ।</p>
<p class="Shlok">ಅವರುಹ್ಯ ತದಾ ರಾಮೋ ವಿಮಾನಾಗ್ಯ್ರಾನ್ಮಹೀತಲಮ್ ॥</p>
<p class="Shlok-Number">(ಶ್ಲೋಕ-99)</p>
<p class="Shlok">ಅಬ್ರವೀತ್ಪುಷ್ಪಕಂ ದೇವೋ ಗಚ್ಛ ವೈಶ್ರವಣಂ ವಹ ।</p>
<p class="Shlok">ಅನುಗಚ್ಛಾನುಜಾನಾಮಿ ಕುಬೇರಂ ಧನಪಾಲಕಮ್ ॥</p>
<p class="Text">‘‘ಹೇ ಪ್ರಭುವೆ! ನನ್ನ ಬಳಿಯಲ್ಲಿ ನ್ಯಾಸವಾಗಿ ಇಡಲ್ಟಟ್ಟ ನಿನ್ನ ರಾಜ್ಯವನ್ನು ನಾನು ಪುನಃ ನಿನಗೇ ಒಪ್ಪಿಸುತ್ತಿದ್ದೇನೆ. ಇಂದು ನೀನು ಅಯೋಧ್ಯೆಗೆ ಬಂದಿರುವುದನ್ನು ನೋಡಿದೆ. ನನ್ನ ಜನ್ಮವು ಸಫಲವಾಯಿತು. ನನ್ನ ಎಲ್ಲ ಇಷ್ಟಾರ್ಥಗಳು ನೆರವೇರಿದವು. ಹೇ ಜಗನ್ನಾಥಾ! ನಿನ್ನ ಮಹಿಮೆಯಿಂದ ಅನ್ನ-ಭಂಡಾರ, ಸೇನೆ ಹಾಗೂ ಕೋಶಾದಿಗಳು ಮೊದಲಿಗಿಂತ ಹತ್ತು ಪಟ್ಟು ಬೆಳೆದಿವೆ. ಇನ್ನು ನೀನು ನಿನ್ನ ನಗರವನ್ನು ಸ್ವತಃ ಪಾಲಿಸುವವನಾಗು’’ ಎಂದು ವಿನಂತಿಸಿಕೊಂಡನು. ಈ ರೀತಿಯಾಗಿ ಹೇಳುತ್ತಿರುವ ಭರತನನ್ನು ಕಂಡು ಕಪಿಶ್ರೇಷ್ಠರೆಲ್ಲರೂ ಆನಂದಬಾಷ್ಟವನ್ನು ಸುರಿಸಿದರು. ಸಂತೋಷದಿಂದ ಭರತನನ್ನು ಹೊಗಳಿದರು. ಅನಂತರ ಶ್ರೀರಾಮಚಂದ್ರನು ಹೆಚ್ಚಿನ ಸಂತೋಷದಿಂದ ತನ್ನ ತೊಡೆಯ ಮೇಲೆ ಭರತನು ಕುಳಿತಿದ್ದಂತೆಯೇ ಅದೇ ವಿಮಾನದಲ್ಲಿ ಭರತನ ಆಶ್ರಮಕ್ಕೆ ಹೋದನು. ಅಲ್ಲಿ ಶ್ರೇಷ್ಠವಾದ ವಿಮಾನದಿಂದ ನೆಲದ ಮೇಲೆ ಇಳಿದು ಭಗವಾನ್ ಶ್ರೀರಾಮಚಂದ್ರನು ಪುಷ್ಪಕವನ್ನು ಕುರಿತು ಹೇಳಿದನು — ‘‘ಇನ್ನು ನೀನು ಇಲ್ಲಿಂದ ಹೊರಡು. ಮುಂದೆ ಧನಪತಿಯಾದ ಕುಬೇರನನ್ನು ಸೇರಿ ಅವನನ್ನು ಸೇವಿಸುವವನಾಗು. ನಿನಗೆ ಅಪ್ಪಣೆಯನ್ನು ಕೊಟ್ಟಿರುವೆನು.’’ ॥94-99॥</p>
<p class="Shlok-Number">(ಶ್ಲೋಕ-100)</p>
<p class="Shlok">ರಾಮೋ ವಸಿಷ್ಠಸ್ಯ ಗುರೋಃ ಪದಾಂಬುಜಂ </p>
<p class="Shlok">ನತ್ವಾ ಯಥಾ ದೇವಗುರೋಃ ಶತಕ್ರತುಃ ।</p>
<p class="Shlok">ದತ್ತ್ವಾ ಮಹಾರ್ಹಾಸನಮುತ್ತಮಂ ಗುರೋ-</p>
<p class="Shlok">ರುಪಾವಿವೇಶಾಥ ಗುರೋಃ ಸಮೀಪತಃ ॥</p>
<p class="Text">ಅನಂತರ ಶ್ರೀರಾಮನು ದೇವೇಂದ್ರನು ಬೃಹಸ್ಪತಿಯರನ್ನು ಗೌರವಿಸುವಂತೆ ಗುರುಗಳಾದ ವಸಿಷ್ಠರ ಪಾದಾರವಿಂದಗಳಲ್ಲಿ ವಂದಿಸಿಕೊಂಡು, ಅವರಿಗೆ ಒಂದು ಬೆಲೆಬಾಳುವ ಉತ್ತಮ ಆಸನವನ್ನು ನೀಡಿ, ತಾನೂ ಕೂಡ ಗುರುವಿನ ಬಳಿಯಲ್ಲೇ ಕುಳಿತುಕೊಂಡನು. ॥100॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಚತುರ್ದಶಃ ಸರ್ಗಃ ॥14॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಹದಿನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-9-15">ಹದಿನೈದನೆಯ ಸರ್ಗ</p>
<p class="description">ಶ್ರೀರಾಮಪಟ್ಟಾಭಿಷೇಕ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ತತಸ್ತು ಕೈಕಯೀಪುತ್ರೋ ಭರತೋ ಭಕ್ತಿಸಂಯುತಃ ।</p>
<p class="Shlok">ಶಿರಸ್ಯಂಜಲಿಮಾಧಾಯ ಜ್ಯೇಷ್ಠಂ ಭ್ರಾತರಮಬ್ರವೀತ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಎಲೈ ಗಿರಿಜೆ! ಅನಂತರ ಕೈಕೆಯೀಪುತ್ರನಾದ ಭರತನು ಭಕ್ತಿಯಿಂದ ಕೂಡಿದವನಾಗಿ ಕೈಗಳನ್ನು ತಲೆಯ ಮೇಲಕ್ಕೆ ಜೋಡಿಸಿಕೊಂಡು ಹಿರಿಯಣ್ಣ ನಾದ ಶ್ರೀರಾಮನನ್ನು ಕುರಿತು ಹೀಗೆಂದನು ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಮಾತಾ ಮೇ ಸತ್ಕೃತಾ ರಾಮ ದತ್ತಂ ರಾಜ್ಯಂ ತ್ವಯಾ ಮಮ ।</p>
<p class="Shlok">ದದಾಮಿ ತತ್ತೇ ಚ ಪುನರ್ಯಥಾ ತ್ವಮದದಾ ಮಮ ॥</p>
<p class="Text">‘‘ಹೇ ರಾಮಚಂದ್ರಾ! ನೀನು ನನಗೆ ರಾಜ್ಯವನ್ನು ಕೊಟ್ಟಿದ್ದೆ, ಇದರಿಂದ ನನ್ನ ತಾಯಿಯ ಸತ್ಕಾರವಾದರೋ ಆಗಿಹೋಯಿತು. ಈಗ ನೀನು ನನಗೆ ಕೊಟ್ಟಂತೆ ನಾನು ಪುನಃ ನಿನಗೆ ಅದನ್ನು ಒಪ್ಪಿಸುತ್ತಿದ್ದೇನೆ.’’ ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಇತ್ಯುಕ್ತ್ವಾ ಪಾದಯೋರ್ಭಕ್ತ್ಯಾ ಸಾಷ್ಟಾಂಗಂ ಪ್ರಣಿಪತ್ಯ ಚ ।</p>
<p class="Shlok">ಬಹುಧಾ ಪ್ರಾರ್ಥಯಾಮಾಸ ಕೈಕೇಯ್ಯಾ ಗುರುಣಾ ಸಹ ॥</p>
<p class="Text">ಎಂದು ಹೇಳುತ್ತಾ ಅವನು ಚರಣಗಳಲ್ಲಿ ಭಕ್ತಿಯಿಂದ ಸಾಷ್ಟಾಂಗ ನಮಸ್ಕರಿಸಿದನು. ರಾಜ್ಯವನ್ನು ಸ್ವೀಕರಿಸಲಿಕ್ಕಾಗಿ ಕೈಕೆಯಿ ಹಾಗೂ ಗುರುಗಳಾದ ವಸಿಷ್ಠರೊಂದಿಗೆ ಬಹಳವಾಗಿ ಬೇಡಿ ಕೊಂಡನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ತಥೇತಿ ಪ್ರತಿಜಗ್ರಾಹ ಭರತಾದ್ರಾಜ್ಯಮೀಶ್ವರಃ ।</p>
<p class="Shlok">ಮಾಯಾಮಾಶ್ರಿತ್ಯ ಸಕಲಾಂ ನರಚೇಷ್ಟಾಮುಪಾಗತಃ ॥</p>
<p class="Text">ಆಗ ತನ್ನ ಮಾಯೆಯನ್ನು ಆಶ್ರಯಿಸಿ ಎಲ್ಲ ಪ್ರಕಾರದ ಮಾನುಷ ಲೀಲೆಗಳನ್ನು ಮಾಡುವುದರಲ್ಲಿ ಪ್ರವೃತ್ತನಾದ ಭಗವಾನ್ ಶ್ರೀರಾಮನು ‘ಹಾಗೆಯೇ ಆಗಲಿ’ ಎಂದು ಹೇಳಿ ಭರತನಿಂದ ರಾಜ್ಯವನ್ನು ಸ್ವೀಕರಿಸಿದನು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಸ್ವಾರಾಜ್ಯಾನುಭವೋ ಯಸ್ಯ ಸುಖಜ್ಞಾನೈಕರೂಪಿಣಃ ।</p>
<p class="Shlok">ನಿರಸ್ತಾತಿಶಯಾನಂದರೂಪಿಣಃ ಪರಮಾತ್ಮನಃ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಮಾನುಷೇಣ ತು ರಾಜ್ಯೇನ ಕಿಂ ತಸ್ಯ ಜಗದೀಶಿತುಃ ।</p>
<p class="Shlok">ಯಸ್ಯ ಭ್ರೂಭಂಗಮಾತ್ರೇಣ ತ್ರಿಲೋಕೀ ನಶ್ಯತಿ ಕ್ಷಣಾತ್ ॥</p>
<p class="Text">ಜಗದೀಶ್ವರನಾದ ಹಾಗೂ ಸುಖಜ್ಞಾನ ಸ್ವರೂಪನೂ, ಆನಂದದ ಎಲ್ಲೆಯನ್ನೇ ಮೀರಿದ ಸ್ವರೂಪನೂ ಆದ ಪರಮಾತ್ಮನಾದ ಅವನಿಗೆ ತನ್ನ ಸ್ವರೂಪಾನಂದವೆಂಬ ಸ್ವಾರಾಜ್ಯಾನುಭವವೇ ಇದ್ದು ಕೊಂಡಿರುವಾಗ ಈ ಮನುಷ್ಯ ರಾಜ್ಯ ಮಾತ್ರದಿಂದ ಆಗಬೇಕಾದದ್ದಾರೂ ಏನಿದೆ? ಅವನ ಭ್ರುಕುಟಿ-ವಿಲಾಸಮಾತ್ರದಿಂದ ಮೂರುಲೋಕಗಳು ಒಂದೇ ಕ್ಷಣದಲ್ಲಿ ನಷ್ಟವಾಗಿ ಹೋಗುತ್ತವೆ. ॥5-6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಯಸ್ಯಾನುಗ್ರಹಮಾತ್ರೇಣ ಭವಂತ್ಯಾಖಂಡಲಶ್ರಿಯಃ ।</p>
<p class="Shlok">ಲೀಲಾಸೃಷ್ಟಮಹಾಸೃಷ್ಟೇಃ ಕಿಯದೇತದ್ರಮಾಪತೇಃ ॥</p>
<p class="Text">ಯಾರ ಅನುಗ್ರಹ ಮಾತ್ರದಿಂದ ದೇವೇಂದ್ರನ ರಾಜ್ಯಲಕ್ಷ್ಮೀಯು ಪ್ರಾಪ್ತವಾಗುತ್ತದೋ, ಯಾರು ಲೀಲಾಮಾತ್ರದಿಂದ ಈ ಸೃಷ್ಟಿಯನ್ನು ರಚಿಸಿರುವನೋ, ಅಂತಹ ರಮಾಪತಿಯಾದವನಿಗೆ ಈ ಅಯೋಧ್ಯೆಯ ರಾಜ್ಯವು ಎಷ್ಟರ ಮಟ್ಟಿನದು? ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ತಥಾಪಿ ಭಜತಾಂ ನಿತ್ಯಂ ಕಾಮಪೂರವಿಧಿತ್ಸಯಾ ।</p>
<p class="Shlok">ಲೀಲಾಮಾನುಷ ದೇಹೇನ ಸರ್ವಮಪ್ಯನುವರ್ತತೇ ॥</p>
<p class="Text">ಹೀಗಿದ್ದರೂ ಭಜಿಸುವವರಿಗೆ ಯಾವಾಗಲೂ ಇಷ್ಟಾರ್ಥಗಳನ್ನು ಪೂರೈಸುವ ದೃಷ್ಟಿಯಿಂದ, ಲೀಲಾಮಾನುಷ ದೇಹದಿಂದ ಎಲ್ಲ ಜಗದ್ವ್ಯಾಪಾರಗಳನ್ನು ನಡೆಸುತ್ತಿರುವನು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ತತಃ ಶತ್ರುಘ್ನವಚನಾನ್ನಿಪುಣಃ ಶ್ಮಶ್ರುಕೃಂತಕಃ ।</p>
<p class="Shlok">ಸಂಭಾರಾಶ್ಚಾಭಿಷೇಕಾರ್ಥಮಾನೀತಾ ರಾಘವಸ್ಯ ಹಿ ॥</p>
<p class="Text">ಆಗ ಶತ್ರುಘ್ನನ ಅಪ್ಪಣೆಯಂತೆ ಕುಶಲನಾದ ಕ್ಷೌರಿಕನನ್ನು ಕರೆಸಲಾಯಿತು. ಹಾಗೆಯೇ ಮಂಗಳಸ್ನಾನಕ್ಕಾಗಿ ಪದಾರ್ಥಗಳನ್ನು ತರಿಸಲಾಯಿತು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಪೂರ್ವಂ ತು ಭರತೇ ಸ್ನಾತೇ ಲಕ್ಷ್ಮಣೇ ಚ ಮಹಾತ್ಮನಿ ।</p>
<p class="Shlok">ಸುಗ್ರೀವೇ ವಾನರೇಂದ್ರೇ ಚ ರಾಕ್ಷಸೇಂದ್ರೇ ವಿಭೀಷಣೇ ॥</p>
<p class="Text">ಮೊದಲಿಗೆ ಭರತನು ಸ್ನಾನ ಮಾಡಲಾಗಿ, ಕ್ರಮವಾಗಿ ಮಹಾತ್ಮನಾದ ಲಕ್ಷ್ಮಣನು ಸ್ನಾನ ಮಾಡಿದನು. ಬಳಿಕ ವಾನರರಾಜ ಸುಗ್ರೀವ, ರಾಕ್ಷಸ ರಾಜನಾದ ವಿಭೀಷಣ ಇವರುಗಳು ಸ್ನಾನಮಾಡಿದರು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ವಿಶೋಧಿತಜಟಃ ಸ್ನಾತಶ್ಚಿತ್ರಮಾಲ್ಯಾನುಲೇಪನಃ ।</p>
<p class="Shlok">ಮಹಾರ್ಹವಸನೋಪೇತಸ್ತಸ್ಥೌ ತತ್ರ ಶ್ರಿಯಾ ಜ್ವಲನ್ ॥</p>
<p class="Text">ಅನಂತರ ಶ್ರೀರಾಮನು ಜಟೆಗಳನ್ನು ವಿಸರ್ಜಿಸಿ, ಸ್ನಾನಮಾಡಿ ಬಹಳವಾಗಿ ಬೆಲೆಬಾಳುವ ವಸ್ತ್ರಗಳನ್ನುಟ್ಟು, ಚಿತ್ರವಾದ ಮಾಲೆಗಳನ್ನೂ, ಸುಗಂಧಗಳನ್ನೂ ಧರಿಸಿಕೊಂಡು ತನ್ನಕಾಂತಿಯಿಂದ ಬೆಳಗುತ್ತಾ ಅಲ್ಲಿ ಕಾಣಿಸಿಕೊಂಡನು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಪ್ರತಿಕರ್ಮ ಚ ರಾಮಸ್ಯ ಲಕ್ಷ್ಮಣಸ್ಯ ಮಹಾಮತಿಃ ।</p>
<p class="Shlok">ಕಾರಯಾಮಾಸ ಭರತಃ ಸೀತಾಯಾ ರಾಜಯೋಷಿತಃ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಮಹಾರ್ಹವಸ್ತ್ರಾಭರಣೈರಲಂಚಕ್ರುಃ ಸುಮಧ್ಯಮಾಮ್ ।</p>
<p class="Shlok">ತತೋ ವಾನರಪತ್ನೀನಾಂ ಸರ್ವಾಸಾಮೇವ ಶೋಭನಾ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಅಕಾರಯತ ಕೌಸಲ್ಯಾ ಪ್ರಹೃಷ್ಟಾ ಪುತ್ರವತ್ಸಲಾ ।</p>
<p class="Shlok">ತತಃ ಸ್ಯಂದನಮಾದಾಯ ಶತ್ರುಘ್ನವಚನಾತ್ಸುಧೀಃ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಸುಮಂತ್ರಃ ಸೂರ್ಯಸಂಕಾಶಂ ಯೋಜಯಿತ್ವಾಗ್ರತಃ ಸ್ಥಿತಃ ।</p>
<p class="Shlok">ಆರುರೋಹ ರಥಂ ರಾಮಃ ಸತ್ಯಧರ್ಮಪರಾಯಣಃ ॥</p>
<p class="Text">ಮಹಾಬುದ್ಧಿಶಾಲಿಯಾದ ಭರತನು ಶ್ರೀರಾಮನಿಗೂ, ಲಕ್ಷ್ಮಣನಿಗೂ ಅಲಂಕಾರಗಳನ್ನು ಮಾಡಿದನು. ರಾಜಸ್ತ್ರೀಯರು ಬಹಳ ಬೆಲೆಬಾಳುವ ವಸ್ತ್ರಾಭರಣಗಳಿಂದ, ಸುಂದರ ನಡುವುಳ್ಳ ಸೀತೆಯನ್ನು ಸಿಂಗರಿಸಿದರು. ಅನಂತರ ಪುತ್ರಪ್ರೇಮವುಳ್ಳ ಸಂತುಷ್ಟಳಾದ ಕೌಸಲ್ಯೆಯೇ ಎಲ್ಲ ವಾನರ ಸ್ತ್ರೀಯರಿಗೂ ಸಿಂಗಾರಗಳನ್ನು ಮಾಡಿಸಿದಳು. ಆಗಲೇ ಶತ್ರುಘ್ನನ ಅಪ್ಪಣೆಯಂತೆ ಬುದ್ಧಿಶಾಲಿಯಾದ ಸುಮಂತ್ರನು ಸೂರ್ಯನಂತೆ ವಿರಾಜಮಾನವಾದ ರಥವನ್ನು ಉತ್ತಮವಾದ ಕುದುರೆಗಳನ್ನು ಹೂಡಿ ತಂದು ಎದುರಿಗೆ ನಿಲ್ಲಿಸಿದನು. ಆಗ ಸತ್ಯಧರ್ಮಪರಾಯಣನಾದ ಭಗವಾನ್ ಶ್ರೀರಾಮನು ಆ ರಥವನ್ನೇರಿದನು. ॥12-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಸುಗ್ರೀವೋ ಯುವರಾಜಶ್ಚ ಹನುಮಾಂಶ್ಚ ವಿಭೀಷಣಃ ।</p>
<p class="Shlok">ಸ್ನಾತ್ವಾ ದಿವ್ಯಾಂಬರಧರಾ ದಿವ್ಯಾಭರಣಭೂಷಿತಾಃ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ರಾಮಮನ್ವೀಯುರಗ್ರೇ ಚ ರಥಾಶ್ವಗಜವಾಹನಾಃ ।</p>
<p class="Shlok">ಸುಗ್ರೀವಪತ್ನ್ಯಃ ಸೀತಾ ಚ ಯಯುರ್ಯಾನೈಃ ಪುರಂ ಮಹತ್ ॥</p>
<p class="Text">ಆಗ ಸುಗ್ರೀವ, ಯುವರಾಜನಾದ ಅಂಗದ, ಹನುಮಂತ, ವಿಭೀಷಣ ಮುಂತಾದವರು ಸ್ನಾನಾದಿಗಳನ್ನು ಮಾಡಿ, ದಿವ್ಯವಾದ ವಸ್ತ್ರಾಭರಣಗಳನ್ನು ಉಟ್ಟು-ತೊಟ್ಟು ಅಲಂಕೃತರಾಗಿ ಆನೆ, ಕುದುರೆ, ರಥಗಳನ್ನೇರಿ ಶ್ರೀರಾಮಚಂದ್ರನ ಹಿಂದೆ-ಮುಂದೆ ಸುತ್ತುವರೆದು ಹೊರಟರು. ಸುಗ್ರೀವನ ಪತ್ನಿಯರೂ ಸೀತಾ ದೇವಿಯೂ ಸುಂದರವಾದ ಪಲ್ಲಕ್ಕಿಗಳಲ್ಲಿ ಕುಳಿತು ವಿಶಾಲವಾದ ಅಯೋಧ್ಯಾಪುರವನ್ನು ಕುರಿತು ಹೊರಟರು. ॥16-17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ವಜ್ರಪಾಣಿರ್ಯಥಾ ದೇವೈರ್ಹರಿತಾಶ್ವರಥೇ ಸ್ಥಿತಃ ।</p>
<p class="Shlok">ಪ್ರಯಯೌ ರಥಮಾಸ್ಥಾಯ ತಥಾ ರಾಮೋ ಮಹತ್ಪುರಮ್ ॥</p>
<p class="Text">ವಜ್ರಪಾಣಿ ದೇವೇಂದ್ರನು ಹಸಿರಾದ ಕುದುರೆಗಳ ರಥದಲ್ಲಿ ಕುಳಿತು ದೇವತೆಗಳೊಡಗೂಡಿ ಹೊರಡುವಂತೆ ಭಗವಾನ್ ಶ್ರೀರಾಮಚಂದ್ರನು ರಥವನ್ನೇರಿ ಮಹಾಪುರಿಯಾದ ಅಯೋಧ್ಯೆಗೆ ಹೊರಟನು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಸಾರಥ್ಯಂ ಭರತಶ್ಚಕ್ರೇ ರತ್ನ ದಂಡಂ ಮಹಾದ್ಯುತಿಃ ।</p>
<p class="Shlok">ಶ್ವೇತಾತಪತ್ರಂ ಶತ್ರುಘ್ನೋ ಲಕ್ಷ್ಮಣೋ ವ್ಯಜನಂ ದಧೇ ॥</p>
<p class="Text">ಆಗ ಮಹಾತೇಜಸ್ವೀ ಭರತನೇ ಸಾರಥ್ಯವನ್ನು ವಹಿಸಿಕೊಂಡನು. ಶತ್ರುಘ್ನನು ರತ್ನಗಳನ್ನು ಕೋದದಂಡವುಳ್ಳ ಮಹಾಕಾಂತಿಯುಕ್ತವಾದ ಬಿಳುಪಾದ ಛತ್ರವನ್ನು ಹಿಡಿದನು. ಲಕ್ಷ್ಮಣನು ವ್ಯಜನ(ಬೀಸಣಿಗೆ)ವನ್ನು ಬೀಸಿದನು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಚಾಮರಂ ಚ ಸಮೀಪಸ್ಥೋ ನ್ಯವೀಜಯದರಿಂದಮಃ ।</p>
<p class="Shlok">ಶಶಿಪ್ರಕಾಶಂ ತ್ವಪರಂ ಜಗ್ರಾಹಾಸುರನಾಯಕಃ ॥</p>
<p class="Text">ಒಂದು ಕಡೆಯಲ್ಲಿ ಬಳಿಯಲ್ಲೆ ನಿಂತಿದ್ದ ಶತ್ರುದಮನ ಸುಗ್ರೀವನು, ಮತ್ತೊಂದು ಕಡೆಯಲ್ಲಿ ರಾಕ್ಷಸರಾಜ ವಿಭೀಷಣನು ಚಂದ್ರನಂತೆ ಹೊಳೆಯುತ್ತಿದ್ದ ಚಾಮರಗಳನ್ನು ಬೀಸಿದರು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ದಿವಿಜೈಃ ಸಿದ್ಧಸಂಘೈಶ್ಚ ಋಷಿಭಿರ್ದಿವ್ಯದರ್ಶನೈಃ ।</p>
<p class="Shlok">ಸ್ತೂಯಮಾನಸ್ಯ ರಾಮಸ್ಯ ಶುಶ್ರುವೇ ಮಧುರಧ್ವನಿಃ ॥</p>
<p class="Text">ಆಗ ದೇವತೆಗಳು, ಸಿದ್ಧರ ಗುಂಪುಗಳು, ದಿವ್ಯದರ್ಶನವುಳ್ಳ ಋಷಿಗಳು, ಎಲ್ಲರಿಂದ ಸ್ತುತ್ಯನಾದ ಶ್ರೀರಾಮನ ಸ್ತೋತ್ರಗಳ ಮಧುರವಾದ ಧ್ವನಿಗಳು ಕೇಳಿ ಬರುತ್ತಿದ್ದುವು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಮಾನುಷಂ ರೂಪಮಾಸ್ಥಾಯ ವಾನರಾ ಗಜವಾಹನಾಃ ।</p>
<p class="Shlok">ಭೇರಿ ಶಂಖನಿನಾದೈಶ್ಚ ಮೃದಂಗಪಣವಾನಕೈಃ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಪ್ರಯಯೌ ರಾಘವಶ್ರೇಷ್ಠಸ್ತಾಂ ಪುರೀಂ ಸಮಲಂಕೃತಾಮ್ ।</p>
<p class="Shlok">ದದೃಶುಸ್ತೇ ಸಮಾಯಾಂತಂ ರಾಘವಂ ಪುರವಾಸಿನಃ ॥</p>
<p class="Text">ವಾನರರು ಮನುಷ್ಯರೂಪವನ್ನು ಧರಿಸಿ ಆನೆಗಳ ಮೇಲೆ ಕುಳಿತು ಬರುತ್ತಿದ್ದರು. ಹೀಗೆ ಭೇರಿ, ಶಂಖ, ಮೃದಂಗ, ಪಣವ, ಗೋಮುಖ ಮುಂತಾದ ವಾದ್ಯಘೋಷದೊಡನೆ ಅಲಂಕೃತವಾದ ಅಯೋಧ್ಯೆಯನ್ನು ಶ್ರೀರಾಮಚಂದ್ರನು ಪ್ರವೇಶಿಸಿದನು. ಆಗ ನಗರವಾಸಿಗಳು ವೈಭವದಿಂದ ಬರುತ್ತಿರುವ ಶ್ರೀರಾಮನನ್ನೇ ನೋಡತೊಡಗಿದರು. ॥22-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ದೂರ್ವಾದಲಶ್ಯಾಮತನುಂ ಮಹಾರ್ಹ-</p>
<p class="Shlok">ಕಿರೀಟರತ್ನಾಭರಣಾಂಚಿತಾಂಗಮ್ ।</p>
<p class="Shlok">ಆರಕ್ತಕಂಜಾಯತಲೋಚನಾಂತಂ </p>
<p class="Shlok">ದೃಷ್ಟ್ವಾ ಯಯುರ್ಮೋದಮತೀವ ಪುಣ್ಯಾಃ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ವಿಚಿತ್ರರತ್ನಾಂಚಿತಸೂತ್ರನದ್ಧ- </p>
<p class="Shlok">ಪೀತಾಂಬರಂ ಪೀನಭುಜಾಂತರಾಲಮ್ </p>
<p class="Shlok">ಅನರ್ಘ್ಯಮುಕ್ತಾಫಲದಿವ್ಯಹಾರೈ- </p>
<p class="Shlok">ರ್ವಿರೋಚಮಾನಂ ರಘುನಂದನಂ ಪ್ರಜಾಃ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಸುಗ್ರೀವಮುಖ್ಯೈರ್ಹರಿಭಿಃ ಪ್ರಶಾಂತೈ -</p>
<p class="Shlok">ರ್ನಿಷೇವ್ಯಮಾಣಂ ರವಿತುಲ್ಯಭಾಸಮ್ ।</p>
<p class="Shlok">ಕಸ್ತೂರಿಕಾಚಂದನಲಿಪ್ತಗಾತ್ರಂ </p>
<p class="Shlok">ನಿವೀತಕಲ್ಪದ್ರುಮಪುಷ್ಪಮಾಲಮ್ ॥</p>
<p class="Text">ಅತ್ಯಂತ ಪುಣ್ಯ ಶಾಲಿಗಳಾದ ಪ್ರಜೆಗಳು ಗರಿಕೆಯ ದಳದಂತೆ ಶ್ಯಾಮಲವರ್ಣ ಶರೀರವುಳ್ಳವನೂ, ಬೆಲೆಬಾಳುವ ಕಿರೀಟ, ರತ್ನಾಭರಣ, ಭುಜ ಕೀರ್ತಿಗಳಿಂದ ಅಲಂಕೃತನೂ, ಕಮಲದ ಎಸಳಿನಂತೆ ಸ್ವಲ್ಪ ಕೆಂಪಾದ ಅರಳಿದ ಕಣ್ಣುಗಳುಳ್ಳವನೂ, ಚಿತ್ರ-ವಿಚಿತ್ರವಾದ ರತ್ನಗಳಿಂದ ಮೆಟ್ಟಿದ ಉಡಿದಾರವನ್ನು ಬಿಗಿದಿರುವ ಪೀತಾಂಬರವನ್ನುಟ್ಟವನೂ, ಉಬ್ಬಿದ ತೋಳುಗಳುಳ್ಳವನೂ, ವಿಶಾಲ ವಕ್ಷ ಸ್ಥಲವುಳ್ಳವನೂ, ಬೆಲೆಕಟ್ಟಲಾಗದಂತಹ ಮುತ್ತುಗಳ ದಿವ್ಯಹಾರಗಳಿಂದ ವಿರಾಜಮಾನನೂ ಆಗಿದ್ದ, ಸುಗ್ರೀವನೇ ಮುಂತಾದ ಪ್ರಶಾಂತರಾದ ಕಪಿಗಳಿಂದ ಸೇವಿತನಾದ, ಸೂರ್ಯನಂತೆ ಕಾಂತಿಯುಕ್ತವಾದ, ಕಸ್ತೂರಿ-ಚಂದನಗಳಿಂದ ಲೇಪಿತವಾದ ಶರೀರವುಳ್ಳವನೂ ಹಾಗೂ ಕಲ್ಪವೃಕ್ಷದ ಹೂಗಳ ಮಾಲೆಯಿಂದ ಅಲಂಕೃತನಾದ ಶ್ರೀರಘುರಾಮನನ್ನು ನೋಡಿ ಅತ್ಯಂತ ಆನಂದಭರಿತರಾದರು. ॥24-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಶ್ರುತ್ವಾ ಸ್ತ್ರಿಯೋ ರಾಮಮುಪಾಗತಂ ಮುದಾ </p>
<p class="Shlok">ಪ್ರಹರ್ಷವೇಗೋತ್ಕಲಿತಾನನಶ್ರಿಯಃ ।</p>
<p class="Shlok">ಅಪಾಸ್ಯ ಸರ್ವಂ ಗೃಹಕಾರ್ಯಮಾಹಿತಂ </p>
<p class="Shlok">ಹರ್ಮ್ಯಾಣಿ ಚೈವಾರುರುಹುಃ ಸ್ವಲಂಕೃತಾಃ ॥</p>
<p class="Text">ಶ್ರೀರಾಮಚಂದ್ರನು ಬಂದನು ಎಂಬ ವೃತ್ತಾಂತವನ್ನು ಕೇಳಿದ ಸ್ತ್ರೀಯರು ಸಂತೋಷದಿಂದ ಅರಳಿದ ಮುಖ ಕಾಂತಿಯುಳ್ಳವರಾಗಿ, ಅಲಂಕಾರಗಳನ್ನು ಸರಿಪಡಿಸಿಕೊಂಡು, ಎಲ್ಲ ಮನೆಗೆಲಸಗಳನ್ನೂ ಅಲ್ಲಲ್ಲೇ ಬಿಟ್ಟು ಉಪ್ಪರಿಗೆಗಳನ್ನು ಏರಿದರು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ದೃಷ್ಟ್ವಾ ಹರಿಂ ಸರ್ವದೃಗುತ್ಸವಾಕೃತಿಂ</p>
<p class="Shlok">ಪುಷ್ಪೈಃ ಕಿರಂತ್ಯಃ ಸ್ಮಿತಶೋಭಿತಾನನಾಃ ।</p>
<p class="Shlok">ದೃಗ್ಭಿಃ ಪುನರ್ನೇತ್ರಮನೋರಸಾಯನಂ</p>
<p class="Shlok">ಸ್ವಾನಂದಮೂರ್ತಿಂ ಮನಸಾಭಿರೇಭಿರೇ ॥</p>
<p class="Text">ಎಲ್ಲರ ಕಣ್ಣುಗಳಿಗೂ ಹಬ್ಬವನ್ನುಂಟು ಮಾಡುವಂತಹ ಶ್ರೀಹರಿಯನ್ನು ಕಂಡು, ಹೂಗಳನ್ನು ಎರಚುತ್ತಾ, ಮುಗುಳುನಗೆಯ ಮುಖವುಳ್ಳವರಾಗಿ, ಮತ್ತೆ ತಮ್ಮ ಕಣ್ಣುಗಳಿಂದ ಹೃದಯಕ್ಕೂ ನೋಟಕ್ಕೂ ಅಮೃತದಂತಿದ್ದ ಆನಂದ ಮೂರ್ತಿಯಾದ ಶ್ರೀರಾಮನನ್ನು ಮನಸ್ಸಿನಲ್ಲಿಯೇ ಆಲಿಂಗಿಸಿಕೊಂಡರು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ರಾಮಃ ಸ್ಮಿತಸ್ನಿಗ್ಧದೃಶಾ ಪ್ರಜಾಸ್ತಥಾ</p>
<p class="Shlok">ಪಶ್ಯನ್ಪ್ರಜಾನಾಥ ಇವಾಪರಃ ಪ್ರಭುಃ ।</p>
<p class="Shlok">ಶನೈರ್ಜಗಾಮಾಥ ಪಿತುಃ ಸ್ವಲಂಕೃತಂ </p>
<p class="Shlok">ಗೃಹಂ ಮಹೇಂದ್ರಾಲಯಸನ್ನಿಭಂ ಹರಿಃ ॥</p>
<p class="Text">ಈ ಪ್ರಕಾರ ವಿಷ್ಣುಸ್ವರೂಪೀ ಭಗವಾನ್ ಶ್ರೀರಾಮನು ಮುಗುಳುನಗೆಯಿಂದ ಹಾಗೂ ಸ್ನೇಹಪೂರಿತ ದೃಷ್ಟಿಯಿಂದ ಪ್ರಜೆಗಳೆಲ್ಲರನ್ನು ನೋಡುತ್ತಾ ಇನ್ನೊಬ್ಬ ಪ್ರಜಾಪತಿಯಂತೆ ಕಂಡುಬಂದನು. ಉತ್ತಮ ರೀತಿಯಿಂದ ಅಲಂಕೃತ ವಾದ ದೇವೆಂದ್ರನ ಅರಮನೆಯಂತಿದ್ದ ತಂದೆಯ ರಾಜಗೃಹವನ್ನು ಮೆಲ್ಲ ಮೆಲ್ಲನೆ ಪ್ರವೇಶಿಸಿದನು. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಪ್ರವಿಶ್ಯ ವೇಶ್ಮಾಂತರಸಂಸ್ಥಿತೋ ಮುದಾ</p>
<p class="Shlok">ರಾಮೋ ವವಂದೇ ಚರಣೌ ಸ್ವಮಾತುಃ ।</p>
<p class="Shlok">ಕ್ರಮೇಣ ಸರ್ವಾಃ ಪಿತೃಯೋಷಿತಃ ಪ್ರಭು-</p>
<p class="Shlok">ರ್ನನಾಮ ಭಕ್ತ್ಯಾ ರಘುವಂಶಕೇತುಃ ॥</p>
<p class="Text">ಅರಮನೆಯೊಳಗೆ ಹೋದ ಶ್ರೀರಾಮಚಂದ್ರನು ಹೆಚ್ಚಿನ ಸಂತೋಷ ದಿಂದ ತನ್ನ ತಾಯಿಯ ಪಾದಗಳಿಗೆ ಅಭಿವಂದಿಸಿದನು. ಅನಂತರ ರಘುವಂಶಭೂಷಣನಾದ ಆ ಪ್ರಭುವು ಎಲ್ಲ ತಾಯಂದಿರಿಗೂ (ದಶರಥನ ಪತ್ನಿಯರು) ಕ್ರಮವಾಗಿ ನಮಸ್ಕರಿಸಿದನು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ತತೋ ಭರತ ಮಾಹೇದಂ ರಾಮಃ ಸತ್ಯಪರಾಕ್ರಮಃ ।</p>
<p class="Shlok">ಸರ್ವಸಂಪತ್ಸಮಾಯುಕ್ತಂ ಮಮ ಮಂದಿರಮುತ್ತಮಮ್ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಮಿತ್ರಾಯ ವಾನರೇಂದ್ರಾಯ ಸುಗ್ರೀವಾಯ ಪ್ರದೀಯತಾಮ್ ।</p>
<p class="Shlok">ಸರ್ವೇಭ್ಯಃ ಸುಖವಾಸಾರ್ಥಂ ಮಂದಿರಾಣಿ ಪ್ರಕಲ್ಪಯ ॥ </p>
<p class="Text">ಅನಂತರ ಸತ್ಯ ಪರಾಕ್ರಮಿಯಾದ ಶ್ರೀರಾಮನು ಭರತನನ್ನು ಕುರಿತು ಹೀಗೆಂದನು ‘‘ಸಕಲ ಸಂಪತ್ತುಗಳಿಂದ ಕೂಡಿದ ಉತ್ತಮವಾದ ನನ್ನ ಅರಮನೆಯನ್ನು ನನ್ನ ಸ್ನೇಹಿತನೂ, ವಾನರಶ್ರೇಷ್ಠನೂ ಆದ ಸುಗ್ರೀವನಿಗೆ ಬಿಟ್ಟು ಕೊಡು. ಹಾಗೆಯೇ ಎಲ್ಲರಿಗೂ ಸುಖವಾಗಿ ತಂಗುವ ಸಲುವಾಗಿ ಒಳ್ಳೆಯ ಸ್ಥಳದ ವ್ಯವಸ್ಥೆಮಾಡು.’’ ॥31-32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ರಾಮೇಣೈವಂ ಸಮಾದಿಷ್ಟೋ ಭರತಶ್ಚ ತಥಾಕರೋತ್ ।</p>
<p class="Shlok">ಉವಾಚ ಚ ಮಹಾತೇಜಾಃ ಸುಗ್ರೀವಂ ರಾಘವಾನುಜಃ ॥</p>
<p class="Text">ಶ್ರೀರಘುನಾಥನ ಅಪ್ಪಣೆಯನ್ನು ಪಡೆದು ಭರತನು ಹಾಗೆಯೇ ಮಾಡಿದನು ಹಾಗೂ ಶ್ರೀರಾಮನ ಸೊದರ ಮಹಾತೇಜಸ್ವಿಯಾದ ಅವನು ಸುಗ್ರೀವನನ್ನು ಕುರಿತು ಹೀಗೆಂದನು - ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ರಾಘವಸ್ಯಾಭಿಷೇಕಾರ್ಥಂ ಚತುಃಸಿಂಧುಜಲಂ ಶುಭಮ್ ।</p>
<p class="Shlok">ಆನೇತುಂ ಪ್ರೇಷಯಸ್ವಾಶು ದೂತಾಂಸ್ತ್ವರಿತವಿಕ್ರಮಾನ್ ॥</p>
<p class="Text">‘‘ವಾನರರಾಜಾ! ಶ್ರೀರಾಮಚಂದ್ರನ ಪಟ್ಟಾಭಿಷೇಕಕ್ಕಾಗಿ ನಾಲ್ಕೂ ಸಮುದ್ರಗಳ ಪವಿತ್ರವಾದ ಜಲವನ್ನು ತರುವುದಕ್ಕಾಗಿ ಬೇಗನೇ ವೇಗಶಾಲಿಗಳಾದ ದೂತರನ್ನು ಕಳಿಸಿಕೊಡು.’’ ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಪ್ರೇಷಯಾಮಾಸ ಸುಗ್ರೀವೋ ಜಾಂಬವಂತಂ ಮರುತ್ಸುತಮ್ ।</p>
<p class="Shlok">ಅಂಗದಂ ಚ ಸುಷೇಣಂ ಚ ತೇ ಗತ್ವಾ ವಾಯುವೇಗತಃ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಜಲಪೂರ್ಣಾನ್ ಶಾತಕುಂಭಕಲಶಾಂಶ್ಚ ಸಮಾನಯನ್ ।</p>
<p class="Shlok">ಆನೀತಂ ತೀರ್ಥಸಲಿಲಂ ಶತ್ರುಘ್ನೋ ಮಂತ್ರಿಭಿಃ ಸಹ ॥</p>
<p class="Shlok-Number">(ಶ್ಲೋಕ-37)</p>
<p class="Shlok">ರಾಘವಸ್ಯಾಭಿಷೇಕಾರ್ಥಂ ವಸಿಷ್ಠಾಯ ನ್ಯವೇದಯತ್ ।</p>
<p class="Shlok">ತತಸ್ತು ಪ್ರಯತೋ ವೃದ್ಧೋ ವಸಿಷ್ಠೋ ಬ್ರಾಹ್ಮಣೈಃ ಸಹ ॥ </p>
<p class="Shlok-Number">(ಶ್ಲೋಕ-38)</p>
<p class="Shlok">ರಾಮಂ ರತ್ನಮಯೇ ಪೀಠೇ ಸಸೀತಂ ಸಂನ್ಯವೇಶಯತ್ ।</p>
<p class="Shlok">ವಸಿಷ್ಠೋ ವಾಮದೇವಶ್ಚ ಜಾಬಾಲಿರ್ಗೌತಮಸ್ತಥಾ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ವಾಲ್ಮೀಕಿಶ್ಚ ತಥಾ ಚಕ್ರುಃ ಸರ್ವೇ ರಾಮಾಭಿಷೇಚನಮ್ ।</p>
<p class="Shlok">ಕುಶಾಗ್ರತುಲಸೀಯುಕ್ತ ಪುಣ್ಯಗಂಧಜಲೈರ್ಮುದಾ ॥ </p>
<p class="Text">ಆಗ ಸುಗ್ರೀವನು ಜಾಂಬವಂತ, ಹನುಮಂತ, ಅಂಗದ, ಸುಷೇಣ ಈ ನಾಲ್ವರನ್ನು ಕಳಿಸಿಕೊಟ್ಟನು. ಅವರುಗಳು ವಾಯು ವೇಗದಿಂದ ಹೊರಟು ಸಮುದ್ರಗಳನ್ನು ತಲುಪಿ ಚಿನ್ನದ ಕೊಡಗಳಲ್ಲಿ ಪುಣ್ಯಜಲವನ್ನು ತುಂಬಿ ತಂದರು. ಅವರು ತಂದಿರುವ ತೀರ್ಥ ಜಲವನ್ನು ಮಂತ್ರಿಗಳೊಡಗೂಡಿ ಶತ್ರುಘ್ನನು ಶ್ರೀರಾಮವ ಅಭಿಷೇಕಕ್ಕಾಗಿ ಎಂದು ವಸಿಷ್ಠರಿಗೆ ಸಮರ್ಪಿಸಿದನು. ಅನಂತರ ಶ್ರದ್ಧಾಯುಕ್ತನಾದ, ವೃದ್ಧರಾದ ವಸಿಷ್ಠರು ಬ್ರಾಹ್ಮಣರೊಡಗೂಡಿ ರತ್ನಮಯವಾದ ಸಿಂಹಾಸನದಲ್ಲಿ ಸೀತಾ ಸಮೇತನಾದ ಶ್ರೀರಾಮಚಂದ್ರನನ್ನು ಕುಳ್ಳಿರಿಸಿದನು. ಮತ್ತೆ ವಸಿಷ್ಠ, ವಾಮದೇವ, ಜಾಬಾಲಿ, ಗೌತಮ, ವಾಲ್ಮೀಕಿ ಮುಂತಾದ ಎಲ್ಲ ಮಹರ್ಷಿಗಳು ಸೇರಿ ಹೆಚ್ಚಿನ ಸಂತೋಷದಿಂದ ದರ್ಭೆ ಮತ್ತು ತುಲಸೀ ಸಹಿತ ಪುಣ್ಯಕರವಾದ ಸುಗಂಧಯುಕ್ತ ಜಲದಿಂದ ಶ್ರೀರಾಮಚಂದ್ರನಿಗೆ ಅಭಿಷೇಕ ಮಾಡಿದರು. ॥35-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಅಭ್ಯಷಿಂಚನ್ ರಘುಶ್ರೇಷ್ಠಂ ವಾಸವಂ ವಸವೋ ಯಥಾ ।</p>
<p class="Shlok">ಋತ್ವಿಗ್ಭಿರ್ಬ್ರಾಹ್ಮಣೈಃ ಶ್ರೇಷ್ಠೈಃ ಕನ್ಯಾಭಿಃ ಸಹ ಮಂತ್ರಿಭಿಃ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಸರ್ವೌಷಧಿರಸೈಶ್ಚೈವ ದೈವತೈರ್ನಭಸಿ ಸ್ಥಿತೈಃ ।</p>
<p class="Shlok">ಚತುರ್ಭಿರ್ಲೋಕ ಪಾಲೈಶ್ಚ ಸ್ತುವದ್ಭಿಃ ಸಗಣೈಸ್ತಥಾ ॥</p>
<p class="Text">ಋತ್ವಿಜರುಗಳಿಂದಲೂ, ಶ್ರೇಷ್ಠ ಬ್ರಾಹ್ಮಣರುಗಳಿಂದಲೂ, ಕನ್ಯೆಯರು, ಮಂತ್ರಿಗಳ ಸಹಿತ ಆ ಮಹರ್ಷಿಗಳು, ಆಕಾಶದಲ್ಲಿ ನೆರೆದಿದ್ದ ದೇವತೆಗಳ ಪರಿವಾರ ಸಮೇತ ಬಂದು, ಸ್ತುತಿಸುತ್ತಿರುವ ನಾಲ್ವರು ಲೋಕಪಾಲರುಗಳಿಂದಲೂ ಕೂಡಿ ಸರ್ವೌಷಧಿಗಳ ರಸದಿಂದ, ವಸುಗಳು ಇಂದ್ರನಿಗೆ ಅಭಿಷೇಕ ಮಾಡಿದಂತೆ ರಘುಶ್ರೇಷ್ಠನಿಗೆ ಅಭಿಷೇಕ ಮಾಡಿದರು. ॥40-41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಛತ್ರಂ ಚ ತಸ್ಯ ಜಗ್ರಾಹ ಶತ್ರುಘ್ನಃ ಪಾಂಡುರಂ ಶುಭಮ್ ।</p>
<p class="Shlok">ಸುಗ್ರೀವರಾಕ್ಷಸೇಂದ್ರೌ ತೌ ದಧತುಃ ಶ್ವೇತಚಾಮರೇ ॥</p>
<p class="Text">ಆಗ ಶತ್ರುಘ್ನನು ಭಗವಾನ್ ಶ್ರೀರಾಮನ ಮೇಲೆ ಸುಂದರ ವಾದ ಬಿಳಿಯ ಛತ್ರವನ್ನು ಹಿಡಿದನು. ಸುಗ್ರೀವ, ವಿಭೀಷಣರು ಶ್ವೇತ ಚಾಮರಗಳನ್ನು ಬೀಸಿದರು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಮಾಲಾಂ ಚ ಕಾಂಚನೀಂ ವಾಯುರ್ದದೌ ವಾಸವಚೋದಿತಃ ।</p>
<p class="Shlok">ಸರ್ವರತ್ನಸಮಾಯುಕ್ತಂ ಮಣಿಕಾಂಚನಭೂಷಿತಮ್ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ದದೌ ಹಾರಂ ನರೇಂದ್ರಾಯ ಸ್ವಯಂ ಶಕ್ರಸ್ತು ಭಕ್ತಿತಃ ।</p>
<p class="Shlok">ಪ್ರಜಗುರ್ದೇವಗಂಧರ್ವಾ ನನೃತುಶ್ಚಾಪ್ಸರೋಗಣಾಃ ॥</p>
<p class="Text">ವಾಯುದೇವನು ಇಂದ್ರನಿಂದ ಪ್ರೇರಿತನಾಗಿ ದಿವ್ಯವಾದ ಕಾಂಚನ ಮಾಲೆಯನ್ನು ಶ್ರೀರಾಮನಿಗೆ ಅರ್ಪಿಸಿದನು. ದೇವೇಂದ್ರನು ಭಕ್ತಿಯಿಂದ ಕೂಡಿದವನಾಗಿ ಸ್ವತಃ ತಾನೇ ಸಕಲವಿಧವಾದ ರತ್ನಗಳಿಂದ ಕೂಡಿರುವ ಹಾಗೂ ವಜ್ರ, ಚಿನ್ನ ಇವುಗಳಿಂದ ಅಲಂಕೃತವಾದ ಒಂದು ಸುಂದರಹಾರವನ್ನು ರಾಜಶ್ರೇಷ್ಠನಾದ ಶ್ರೀರಾಮನಿಗೆ ಸಮರ್ಪಿಸಿದನು. ಆ ಸಮಯದಲ್ಲಿ ದೇವತೆಗಳೂ, ಗಂಧರ್ವರೂ ಗಾನಮಾಡಿದರು. ಅಪ್ಸರಸ್ತ್ರೀಯರು ನೃತ್ಯವನ್ನು ಮಾಡತೊಡಗಿದರು. ॥43-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ದೇವದುಂದುಭಯೋ ನೇದುಃ ಪುಷ್ಪವೃಷ್ಟಿಃ ಪಪಾತ ಖಾತ್ ।</p>
<p class="Shlok">ನವದೂರ್ವಾದಲಶ್ಯಾಮಂ ಪದ್ಮಪತ್ರಾಯತೇಕ್ಷಣಮ್ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ರವಿಕೋಟಿಪ್ರಭಾಯುಕ್ತಕಿರೀಟೇನ ವಿರಾಜಿತಮ್ ।</p>
<p class="Shlok">ಕೋಟಿಕಂದರ್ಪಲಾವಣ್ಯಂ ಪೀತಾಂಬರಸಮಾವೃತಮ್ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ದಿವ್ಯಾಭರಣಸಂಪನ್ನಂ ದಿವ್ಯಚಂದನಲೇಪನಮ್ ।</p>
<p class="Shlok">ಅಯುತಾದಿತ್ಯಸಂಕಾಶಂ ದ್ವಿಭುಜಂ ರಘುನಂದನಮ್ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ವಾಮಭಾಗೇ ಸಮಾಸೀನಾಂ ಸೀತಾಂ ಕಾಂಚನಸನ್ನಿಭಾಮ್ ।</p>
<p class="Shlok">ಸರ್ವಾಭರಣಸಂಪನ್ನಾಂ ವಾಮಾಂಕೇ ಸಮುಪಸ್ಥಿತಾಮ್ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ರಕ್ತೋತ್ಪಲಕರಾಂಭೋಜಾಂ ವಾಮೇನಾಲಿಂಗ್ಯ ಸಂಸ್ಥಿತಮ್ ।</p>
<p class="Shlok">ಸರ್ವಾತಿಶಯಶೋಭಾಢ್ಯಂ ದೃಷ್ಟ್ವಾ ಭಕ್ತಿಸಮನ್ವಿತಃ ॥ </p>
<p class="Shlok-Number">(ಶ್ಲೋಕ-50)</p>
<p class="Shlok">ಉಮಯಾ ಸಹಿತೋ ದೇವಃ ಶಂಕರೋ ರಘುನಂದನಮ್ ।</p>
<p class="Shlok">ಸರ್ವದೇವಗಣೈರ್ಯುಕ್ತಃ ಸ್ತೋತುಂ ಸಮುಪಚಕ್ರಮೇ ॥</p>
<p class="Text">ದೇವಲೋಕದ ದುಂದುಭಿಗಳು ಮೊಳಗಿದವು. ಆಕಾಶದಿಂದ ಹೂವಿನ ಮಳೆ ಸುರಿಯಿತು. ನವದೂರ್ವಾದಲ ಶ್ಯಾಮನೂ, ಪದ್ಮದಂತೆ ವಿಶಾಲ ಕಣ್ಣುಳ್ಳವನೂ, ಕೋಟಿಸೂರ್ಯ ಪ್ರಕಾಶವುಳ್ಳ ಕಿರೀಟವನ್ನು ಧರಿಸಿ ವಿರಾಜಮಾನನೂ, ಕೋಟಿಮನ್ಮಥರಿಗೆ ಸಮಾನವಾದ ಲಾವಣ್ಯವುಳ್ಳ, ಪೀತಾಂಬರವನ್ನುಟ್ಟಿರುವ, ದಿವ್ಯಾಭರಣಗಳಿಂದ ಸಂಪನ್ನನಾದ, ದಿವ್ಯವಾದ ಚಂದನ, ಗಂಧವನ್ನು ಲೇಪಿಸಿ ಕೊಂಡಿರುವ, ಹತ್ತುಸಾವಿರ ಸೂರ್ಯರಿಗೆ ಸಮಾನವಾದ ಕಾಂತಿಯುಳ್ಳ, ದ್ವಿಭುಜನಾದ ಶ್ರೀರಘುನಾಥನ ಎಡಭಾಗದಲ್ಲಿ ಚಿನ್ನದಂತೆ ಹೊಳೆಯುತ್ತಿರುವ ಸಕಲಾಭರಣಗಳಿಂದ ಅಲಂಕೃತಳಾದ, ಕೆಂಪು ನೈದಿಲೆಯನ್ನು ಕೈಯಲ್ಲಿ ಹಿಡಿದು ಕುಳಿತಿರುವ ಸೀತಾಮಾತೆಯನ್ನು ತನ್ನ ಎಡ ತೋಳಿನಿಂದ ಅಪ್ಪಿಕೊಂಡು ಕುಳಿತಿರುವ ಅತಿಶಯ ಕಾಂತಿ ಸಂಪನ್ನನಾದ ಶ್ರೀರಾಮನನ್ನು ಉಮಾಸಹಿತ ಶಂಕರನು ಕಂಡು ಭಕ್ತಿ ಭಾವದಿಂದ ಕೂಡಿ ಸಮಸ್ತ ದೇವಗಣಗಳಿಂದೊಡಗೂಡಿ ಸ್ತೋತ್ರ ಮಾಡಲಾರಂಭಿಸಿದರು. ॥45-50॥</p>
<p class="Shlok-Number">(ಶ್ಲೋಕ-51)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ನಮೋಽಸ್ತು ರಾಮಾಯ ಸಶಕ್ತಿಕಾಯ</p>
<p class="Shlok">ನೀಲೋತ್ಪಲಶ್ಯಾಮಲಕೋಮಲಾಯ ।</p>
<p class="Shlok">ಕಿರೀಟಹಾರಾಂಗದಭೂಷಣಾಯ </p>
<p class="Shlok">ಸಿಂಹಾಸನಸ್ಥಾಯ ಮಹಾಪ್ರಭಾಯ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ನೀಲ ಕಮಲದಂತೆ ಸುಕೋಮಲ ಶ್ಯಾಮಲ ವರ್ಣನೂ, ಕಿರೀಟ, ಹಾರ, ಭುಜ ಕೀರ್ತಿಗಳಿಂದ ಅಲಂಕೃತನೂ ಆದ, ತನ್ನ ಶಕ್ತಿ (ಸೀತೆ)ಯ ಸಹಿತ ಸಿಂಹಾಸನದಲ್ಲಿ ವಿರಾಜಮಾನನಾದ ಮಹಾತೇಜಸ್ವೀ ಶ್ರೀರಾಮಚಂದ್ರನಿಗೆ ನಮಸ್ಕಾರವು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತ್ವಮಾದಿಮಧ್ಯಾಂತವಿಹೀನ ಏಕಃ </p>
<p class="Shlok">ಸೃಜಸ್ಯವಸ್ಯತ್ಸಿ ಚ ಲೋಕಜಾತಮ್ ।</p>
<p class="Shlok">ಸ್ವಮಾಯಯಾ ತೇನ ನ ಲಿಪ್ಯಸೇ ತ್ವಂ</p>
<p class="Shlok">ಯತ್ಸ್ವೇ ಸುಖೇಜಸ್ರರತೋನವದ್ಯಃ ॥</p>
<p class="Text">ಹೇ ರಾಮಚಂದ್ರಾ! ನೀನು ಆದಿಮಧ್ಯಾಂತರಹಿತನೂ, ಅದ್ವಿತೀಯನೂ ಆಗಿರುವೆ. ತನ್ನ ಮಾಯೆಯಿಂದಲೇ ಎಲ್ಲ ಲೋಕಗಳನ್ನು ಸೃಷ್ಟಿಸಿ, ಪಾಲಿಸುತ್ತಾ ಸಂಹಾರ ಮಾಡುತ್ತಿರುವೆ. ಆದರೂ ನೀನು ಆ ಕಾರ್ಯಗಳಲ್ಲಿ ಅಂಟಿಕೊಂಡಿರುವುದಿಲ್ಲ; ಏಕೆಂದರೆ ನೀನು ಯಾವಾಗಲೂ ಸ್ವಸುಖರೂಪದಲ್ಲಿ ನಿರತನೂ, ದೋಷ ರಹಿತನೂ ಆಗಿರುವೆ. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಲೀಲಾಂ ವಿಧತ್ಸೇ ಗುಣಸಂವೃತಸ್ತ್ವಂ </p>
<p class="Shlok">ಪ್ರಪನ್ನಭಕ್ತಾನುವಿಧಾನಹೇತೋಃ ।</p>
<p class="Shlok">ನಾನಾವತಾರೈಃ ಸುರಮಾನುಷಾದ್ಯೈಃ</p>
<p class="Shlok">ಪ್ರತೀಯಸೇ ಜ್ಞಾನಿಭಿರೇವ ನಿತ್ಯಮ್ ॥</p>
<p class="Text">ತನ್ನ ಮಾಯೆಯ ಗುಣಗಳಿಂದ ಕೂಡಿದವನಾಗಿ ತನ್ನ ಶರಣಾಗತ ಭಕ್ತರಿಗೆ ಮಾರ್ಗ ತೋರಿಸಲಿಕ್ಕಾಗಿ ದೇವ, ಮನುಷ್ಯಾದಿ ರೂಪವಾದ ನಾನಾವತಾರಗಳಿಂದ ಲೀಲೆಯನ್ನು ಕೈಗೊಂಡಿರುವೆಯಲ್ಲ! ಆಗ ಜ್ಞಾನಿಗಳಿಗೆ ಮಾತ್ರ ನೀನು ಕಂಡು ಬರುತ್ತೀಯೆ. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಸ್ವಾಂಶೇನ ಲೋಕಂ ಸಕಲಂ ವಿಧಾಯ ತಂ</p>
<p class="Shlok">ಬಿಭರ್ಷಿ ಚ ತ್ವಂ ತದಧಃ ಣೀಶ್ವರಃ ।</p>
<p class="Shlok">ಉಪರ್ಯಥೋ ಭಾನ್ವನಿಲೋಡುಪೌಷ-</p>
<p class="Shlok">ಪ್ರವರ್ಷರೂಪೋಽವಸಿ ನೈಕಧಾ ಜಗತ್ ॥</p>
<p class="Text">ನೀನು ನಿನ್ನ ಅಂಶದಿಂದ ಎಲ್ಲ ಲೋಕಗಳನ್ನು ಉಂಟುಮಾಡಿ ಅವುಗಳನ್ನು ಆದಿಶೇಷನಾಗಿ ಕೆಳಗಿನಿಂದ ಧರಿಸಿರುವೆ. ಮೇಲಿನಿಂದ ಸೂರ್ಯ, ವಾಯು, ಚಂದ್ರ, ಔಷಧಿ ಮತ್ತು ಮಳೆಯಾಗಿಯೂ ನಾನಾರೀತಿಯಿಂದ ಕಾಪಾಡುತ್ತಿರುವೆ. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ತ್ವಮಿಹ ದೇಹಭೃತಾಂ ಶಿಖಿರೂಪಃ </p>
<p class="Shlok">ಪಚಸಿ ಭುಕ್ತಮಶೇಷಮಜಸ್ರಮ್ ।</p>
<p class="Shlok">ಪವನಪಂಚಕರೂಪಸಹಾಯೋ </p>
<p class="Shlok">ಜಗದಖಂಡಮನೇನ ಬಿಭರ್ಷಿ ॥</p>
<p class="Text">ನೀನೇ ಜಠರಾಗ್ನಿಯಾಗಿ (ಪ್ರಾಣ-ಅಪಾನಾದಿ) ಐದು ಪ್ರಾಣಗಳ ಸಹಾಯದಿಂದ ಪ್ರಾಣಿಗಳು ತಿಂದಿರುವ ಅನ್ನವನ್ನು ಜೀರ್ಣಗೊಳಿಸಿ ಅದರ ಮೂಲಕ ಯಾವಾಗಲೂ ಅಖಂಡ ಜಗತ್ತನ್ನು ಪಾಲಿಸುತ್ತಿ ರುವೆ. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಚಂದ್ರಸೂರ್ಯಶಿಖಿಮಧ್ಯಗತಂ ಯತ್</p>
<p class="Shlok">ತೇಜ ಈಶ ಚಿದಶೇಷತನೂನಾಮ್ ।</p>
<p class="Shlok">ಪ್ರಾಭವತ್ತನುಭೃತಾಮಿವ ಧೈರ್ಯಂ</p>
<p class="Shlok">ಶೌರ್ಯಮಾಯುರಖಿಲಂ ತವ ಸತ್ತ್ವಮ್ ॥</p>
<p class="Text">ಹೇ ಒಡೆಯಾ! ಸೂರ್ಯ, ಚಂದ್ರ, ಅಗ್ನಿ ಇವುಗಳಲ್ಲಿರುವ ತೇಜವೂ, ಎಲ್ಲ ಪ್ರಾಣಿಗಳಲ್ಲಿ ಕಂಡು ಬರುವ ಚೇತನಾಂಶವೂ, ದೇಹಧಾರಿಗಳಲ್ಲಿ ಕಂಡು ಬರುವ ಧೈರ್ಯ, ಶೌರ್ಯ, ಆಯುಸ್ಸು ಇದೆಲ್ಲವೂ ನಿನ್ನ ಸತ್ತೆಯೇ ಆಗಿದೆ. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ತ್ವಂ ವಿರಿಂಚಿಶಿವವಿಷ್ಣುವಿಭೇದಾತ್ </p>
<p class="Shlok">ಕಾಲಕರ್ಮಶಶಿಸೂರ್ಯವಿಭಾಗಾತ್ ।</p>
<p class="Shlok">ವಾದಿನಾಂ ಪೃಥಗಿವೇಶ ವಿಭಾಸಿ</p>
<p class="Shlok">ಬ್ರಹ್ಮ ನಿಶ್ಚಿತಮನನ್ಯದಿಹೈಕಮ್ ॥</p>
<p class="Text">ಹೇ ರಾಮಾ! ಬ್ರಹ್ಮ, ವಿಷ್ಣು ಮಹೇಶ್ವರ ಎಂಬೀ ರೀತಿಯಿಂದಲೂ; ಕಾಲ, ಕರ್ಮ, ಚಂದ್ರ, ಸೂರ್ಯ ಎಂಬ ವಿಭಾಗಗಳಿಂದವಾದ ಮಾಡುವವರಿಗೆ ನೀನು ಬೇರೆ - ಬೇರೆಯಾಗಿರುವವನಂತೆ ಕಂಡುಬರುವೆ. ಆದರೆ ನಿಶ್ಚಯ ವಾಗಿಯೂ ಬೇರೊಂದು ಇಲ್ಲದ ಅದ್ವಿತೀಯ ಬ್ರಹ್ಮವೊಂದೇ ನೀನಾಗಿರುವೆ. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಮತ್ಸ್ಯಾದಿರೂಪೇಣ ಯಥಾ ತ್ವಮೇಕಃ </p>
<p class="Shlok">ಶ್ರುತೌ ಪುರಾಣೇಷು ಚ ಲೋಕಸಿದ್ಧಃ ।</p>
<p class="Shlok">ತಥೈವ ಸರ್ವಂ ಸದಸದ್ವಿಭಾಗ-</p>
<p class="Shlok">ಸ್ತ್ವಮೇವ ನಾನ್ಯದ್ಭವತೋ ವಿಭಾತಿ ॥</p>
<p class="Text">ಮತ್ಸ್ಯವೇ ಮುಂತಾದ ರೂಪಗಳಿಂದ ಹೇಗೆ ನೀನೊಬ್ಬನೇ ಶ್ರುತಿ ಪುರಾಣಗಳಲ್ಲಿ ಪ್ರಸಿದ್ಧನಾಗಿರುವೆಯೋ ಹಾಗೆಯೇ ಪ್ರಪಂಚದಲ್ಲಿ ಏನೆಲ್ಲ ಸತ್-ಅಸತ್-ರೂಪವಿಭಾಗವಿದೆಯೋ ಅದೆಲ್ಲವೂ ನೀನೇ ಆಗಿರುವೆ. ನಿನ್ನಿಂದ ಭಿನ್ನವಾದುದು ಯಾವುದೂ ಇಲ್ಲವೇ ಇಲ್ಲ. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಯದ್ಯತ್ಸಮುತ್ಪನ್ನಮನಂತಸೃಷ್ಟಾ- </p>
<p class="Shlok">ವುತ್ಪತ್ಸ್ಯತೇ ಯಚ್ಚ ಭವಚ್ಚ ಯಚ್ಚ ।</p>
<p class="Shlok">ನ ದೃಶ್ಯತೇ ಸ್ಥಾವರಜಂಗಮಾದೌ </p>
<p class="Shlok">ತ್ವಯಾ ವಿನಾತಃ ಪರತಃ ಪರಸ್ತ್ವಮ್ ॥</p>
<p class="Text">ಈ ಅನಂತವಾದ ಸೃಷ್ಟಿಯಲ್ಲಿ ಏನೇನು ಹುಟ್ಟಿರುವುದೋ, ಏನೇನು ಹುಟ್ಟಲಿರುವುದೋ ಮತ್ತು ಈಗ ಏನೇನು, ಇದ್ದುಕೊಂಡಿದೆಯೋ ಈ ಸ್ಥಾವರ-ಜಂಗಮ ಪ್ರಪಂಚದಲ್ಲಿ ನಿನ್ನನ್ನು ಬಿಟ್ಟು ಏನೂ ಕಂಡುಬರುವುದೇ ಇಲ್ಲ. ಆದ್ದರಿಂದ ಹೆಚ್ಚಿನದೆಲ್ಲಕ್ಕಿಂತಲೂ ಹೆಚ್ಚಿನವನು ನೀನೇ ಆಗಿರುವೆ. ಅರ್ಥಾತ್ ಬ್ರಹ್ಮಾದಿಗಳಿಂದಲೂ ಹೆಚ್ಚಿನವನಾಗಿರುವೆ. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ತತ್ತ್ವಂ ನ ಜಾನಂತಿ ಪರಾತ್ಮನಸ್ತೇ </p>
<p class="Shlok">ಜನಾಃ ಸಮಸ್ತಾಸ್ತವ ಮಾಯಯಾತಃ ।</p>
<p class="Shlok">ತ್ವದ್ಭಕ್ತಸೇವಾಮಲಮಾನಸಾನಾಂ </p>
<p class="Shlok">ವಿಭಾತಿ ತತ್ತ್ವಂ ಪರಮೇಕಮೈಶಮ್ ॥</p>
<p class="Text">ಹೇ ರಾಮಾ! ನಿನ್ನ ಮಾಯೆಯಿಂದ ಮೋಹಿತರಾದ ಎಲ್ಲ ಜನರೂ ಪರಮಾತ್ಮನಾದ ನಿನ್ನ ಸ್ವರೂಪವನ್ನು ಅರಿಯಲಾರರು. ಆದರೆ ನಿನ್ನ ಭಕ್ತರ ಸೇವೆಯಿಂದ ಪರಿಶುದ್ಧವಾದ ಅಂತಃಕರಣವುಳ್ಳವರಿಗೆ ಪರಮವೂ, ಅದ್ವಿತೀಯವೂ, ಸ್ವತಂತ್ರವೂ ಆದ ತತ್ತ್ವವು ಗೋಚರವಾಗುವುದು. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಬ್ರಹ್ಮಾದಯಸ್ತೇ ನ ವಿದುಃ ಸ್ವರೂಪಂ</p>
<p class="Shlok">ಚಿದಾತ್ಮತತ್ತ್ವಂ ಬಹಿರರ್ಥಭಾವಾಃ ।</p>
<p class="Shlok">ತತೋ ಬುಧಸ್ತ್ವಾಮಿದಮೇವ ರೂಪಂ</p>
<p class="Shlok">ಭಕ್ತ್ಯಾ ಭಜನ್ಮುಕ್ತಿಮುಪೈತ್ಯದುಃಖಃ ॥</p>
<p class="Text">ಬಾಹ್ಯವಾದ ವಸ್ತುಗಳಲ್ಲಿ ಮನಸ್ಸುಳ್ಳ ಬ್ರಹ್ಮಾದಿದೇವತೆಗಳೂ ಕೂಡ ನಿನ್ನ ಚಿದಾತ್ಮ ತತ್ತ್ವ ಸ್ವರೂಪವನ್ನರಿಯರು. ಆದ್ದರಿಂದ ಜಾಣರಾದವರು ಈ ನಿನ್ನ ರೂಪವನ್ನೇ ಭಕ್ತಿಯಿಂದ ಭಜಿಸುತ್ತಾ, ಎಲ್ಲ ದುಃಖಗಳನ್ನು ಕಳೆದುಕೊಂಡು ಮುಕ್ತಿಯನ್ನು ಹೊಂದುವರು. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಅಹಂ ಭವನ್ನಾಮ ಗೃಣನ್ಕೃತಾರ್ಥೋ</p>
<p class="Shlok">ವಸಾಮಿ ಕಾಶ್ಯಾಮನಿಶಂ ಭವಾನ್ಯಾ ।</p>
<p class="Shlok">ಮುಮೂರ್ಷಮಾಣಸ್ಯ ವಿಮುಕ್ತಯೇಹಂ </p>
<p class="Shlok">ದಿಶಾಮಿ ಮಂತ್ರಂ ತವ ರಾಮ ನಾಮ ॥</p>
<p class="Text">ಹೇ ರಘುನಾಥಾ! ನಾನಾದರೋ ನಿನ್ನ ನಾಮವನ್ನು ಸದಾಕಾಲ ಉಚ್ಚರಿಸುತ್ತಾ ಪಾರ್ವತಿದೇವಿಯೊಡನೆ ಕಾಶಿಯಲ್ಲಿ ವಾಸ ಮಾಡಿಕೊಂಡು ಕೃತಾರ್ಥನಾಗಿರುವೆನು. ಅಲ್ಲಿ ಮರಣಾಸನ್ನ ಜನರಿಗೆ ಅವರ ಮೋಕ್ಷಕ್ಕಾಗಿ ನಿನ್ನ ‘ರಾಮ’ ಎಂಬ ತಾರಕ ಮಂತ್ರವನ್ನು ಉಪದೇಶಿಸುತ್ತೇನೆ. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಇಮಂ ಸ್ತವಂ ನಿತ್ಯಮನನ್ಯಭಕ್ತ್ಯಾ</p>
<p class="Shlok">ಶೃಣ್ವಂತಿ ಗಾಯಂತಿ ಲಿಖಂತಿ ಯೇ ವೈ ।</p>
<p class="Shlok">ತೇ ಸರ್ವಸೌಖ್ಯಂ ಪರಮಂ ಚ ಲಬ್ಧ್ವಾ </p>
<p class="Shlok">ಭವತ್ಪದಂ ಯಾಂತು ಭವತ್ಪ್ರಸಾದಾತ್ ॥</p>
<p class="Text">ಈ ಸ್ತೋತ್ರವನ್ನು ಪ್ರತಿದಿನವೂ ಅನನ್ಯಭಕ್ತಿಯಿಂದ ಯಾರು ಕೇಳುವರೋ, ಗಾನಮಾಡುವರೋ, ಬರೆಯುವರೋ ಅಂತಹವರು ನಿನ್ನ ಅನುಗ್ರಹದಿಂದ ಸಕಲವಿಧವಾದ ಹೆಚ್ಚಿನ ಸುಖವನ್ನು ಹೊಂದಿ, ನಿನ್ನ ಪದವಿಯನ್ನು ಸೇರುವಂತಾಗಲಿ. ಇದೇ ನಿನ್ನಲ್ಲಿ ನನ್ನ ಪ್ರಾರ್ಥನೆಯಾಗಿದೆ. ॥63॥</p>
<p class="Shlok-Number">(ಶ್ಲೋಕ-64)</p>
<p class="Uvach">ಇಂದ್ರ ಉವಾಚ</p>
<p class="Shlok">ರಕ್ಷೋಽಧಿಪೇನಾಖಿಲದೇವ ಸೌಖ್ಯಂ</p>
<p class="Shlok">ಹೃತಂ ಚ ಮೇ ಬ್ರಹ್ಮವರೇಣ ದೇವ ।</p>
<p class="Shlok">ಪುನಶ್ಚ ಸರ್ವಂ ಭವತಃ ಪ್ರಸಾದಾತ್</p>
<p class="Shlok">ಪ್ರಾಪ್ತಂ ಹತೋ ರಾಕ್ಷಸದುಷ್ಟಶತ್ರುಃ ॥</p>
<p class="Text">ಇಂದ್ರನಿಂತೆಂದನು ದೇವದೇವಾ! ಬ್ರಹ್ಮನ ವರಬಲವುಳ್ಳ ರಾಕ್ಷಸಾಧಿಪನಾದ ರಾವಣನು ಸಮಸ್ತದೇವತೆಗಳ ಹಾಗೂ ನನ್ನ ಎಲ್ಲ ಸುಖವನ್ನು ಅಪಹರಿಸಿದ್ದನು. ಈಗ ಆ ದುಷ್ಟ ಶತ್ರು ರಾಕ್ಷಸರಾಜನು ಹತನಾಗಿ ನಿನ್ನ ಅನುಗ್ರಹದಿಂದ ಅದೆಲ್ಲವೂ ನನಗೆ ದೊರಕಿದೆ. ॥64॥</p>
<p class="Shlok-Number">(ಶ್ಲೋಕ-65)</p>
<p class="Uvach">ದೇವಾ ಊಚುಃ</p>
<p class="Shlok">ಹೃತಾ ಯಜ್ಞಭಾಗಾ ಧರಾದೇವದತ್ತಾ</p>
<p class="Shlok">ಮುರಾರೇ ಖಲೇನಾದಿದೈತ್ಯೇನ ವಿಷ್ಣೋ ।</p>
<p class="Shlok">ಹತೋಽದ್ಯ ತ್ವಯಾ ನೋ ವಿತಾನೇಷು ಭಾಗಾಃ</p>
<p class="Shlok">ಪುರಾವದ್ಭವಿಷ್ಯಂತಿ ಯುಷ್ಮತ್ಪ್ರಸಾದಾತ್ ॥</p>
<p class="Text">ದೇವತೆಗಳಿಂತೆಂದರು ಹೇ ವಿಷ್ಣುವೆ! ಹೇ ಮುರಾರೆ! ಭೂ ದೇವತೆಗಳೆನಿಸಿದ ಬ್ರಾಹ್ಮಣರು ಅರ್ಪಿಸಿದ ಯಜ್ಞಭಾಗಗಳೆಲ್ಲವೂ ದುಷ್ಟನಾದ ಆ ಹಿರಿಯ ದೈತ್ಯನು ಅಪಹರಿಸಿದ್ದನು. ಈಗ ನೀನು ಅವನನ್ನು ಸಂಹರಿಸಿಬಿಟ್ಟಿರುವೆ. ನಿನ್ನ ಪ್ರಸಾದದಿಂದ ಇನ್ನು ಮುಂದೆ ಮೊದಲಿನಂತೆ ಯಜ್ಞಭಾಗಗಳು ದೊರಕಲಿರುವವು. ॥65॥</p>
<p class="Shlok-Number">(ಶ್ಲೋಕ-66)</p>
<p class="Uvach">ಪಿತರ ಊಚುಃ</p>
<p class="Shlok">ಹತೋಽದ್ಯ ತ್ವಯಾ ದುಷ್ಟದೈತ್ಯೋ ಮಹಾತ್ಮನ್</p>
<p class="Shlok">ಗಯಾದೌ ನರೈರ್ದತ್ತಪಿಂಡಾದಿಕಾನ್ನಃ ।</p>
<p class="Shlok">ಬಲಾದತ್ತಿ ಹತ್ವಾ ಗೃಹೀತ್ವಾ ಸಮಸ್ತಾ -</p>
<p class="Shlok">ನಿದಾನೀಂ ಪುನರ್ಲಬ್ಧಸತ್ತ್ವಾ ಭವಾಮಃ ॥</p>
<p class="Text">ಪಿತೃಗಳಿಂತೆಂದರು ಎಲೈ ಮಹಾತ್ಮನೆ! ದುಷ್ಟ ರಾಕ್ಷಸನಾದ ರಾವಣನು ಗಯೆ ಮುಂತಾದ ಕ್ಷೇತ್ರಗಳಲ್ಲಿ ಮನುಷ್ಯರು ನಮಗೆ ಕೊಡುತ್ತಿದ್ದ ಪಿಂಡಾದಿಗಳೆಲ್ಲವನ್ನು ಬಲಾತ್ಕಾರದಿಂದ ಕಸಿದುಕೊಂಡು ತಿಂದುಬಿಡುತ್ತಿದ್ದನು. ಈಗ ಅವನು ನಾಶವಾದ್ದರಿಂದ, ನಮ್ಮ ಭಾಗವನ್ನು ಪಡೆದು ಮತ್ತೆ ಶಕ್ತಿಶಾಲಿಗಳಾಗುವೆವು. ॥66॥</p>
<p class="Shlok-Number">(ಶ್ಲೋಕ-67)</p>
<p class="Uvach">ಯಕ್ಷಾ ಊಚುಃ</p>
<p class="Shlok">ಸದಾ ವಿಷ್ಟಿಕರ್ಮಣ್ಯನೇನಾಭಿಯುಕ್ತಾ </p>
<p class="Shlok">ವಹಾಮೋ ದಶಾಸ್ಯಂ ಬಲಾದ್ದುಃಖಯುಕ್ತಾಃ ।</p>
<p class="Shlok">ದುರಾತ್ಮಾ ಹತೋ ರಾವಣೋ ರಾಘವೇಶ</p>
<p class="Shlok">ತ್ವಯಾ ತೇ ವಯಂ ದುಃಖಜಾತಾದ್ವಿಮುಕ್ತಾಃ ॥</p>
<p class="Text">ಯಕ್ಷರಿಂತೆಂದರು ಎಲೈ ರಾಘವೇಶನೆ! ನಮ್ಮನ್ನು ಯಾವಾಗಲೂ ಈ ರಾವಣನು ಪಲ್ಲಕ್ಕಿಯನ್ನು ಹೊರುವ ಕೆಲಸದಲ್ಲಿ ನೇಮಿಸಿ ಬಲವಂತವಾಗಿ ದುಃಖದಿಂದ ಸೇವೆ ಮಾಡಿಸುತ್ತಿದ್ದನು. ಈಗ ದುರಾತ್ಮನಾದ ರಾವಣನು ನಿನ್ನಿಂದ ಹತನಾದನು. ಅದರಿಂದ ನಾವು ನಿನ್ನಿಂದಾಗಿ ಅನೇಕ ದುಃಖಗಳಿಂದ ಪಾರಾದೆವು. ॥67॥</p>
<p class="Shlok-Number">(ಶ್ಲೋಕ-68)</p>
<p class="Uvach">ಗಂಧರ್ವಾ ಊಚುಃ</p>
<p class="Shlok">ವಯಂ ಸಂಗೀತನಿಪುಣಾ ಗಾಯಂತಸ್ತೇ ಕಥಾಮೃತಮ್ ।</p>
<p class="Shlok">ಆನಂದಾಮೃತಸಂದೋಹಯುಕ್ತಾಃ ಪೂರ್ಣಾಃ ಸ್ಥಿತಾಃ ಪುರಾ ॥</p>
<p class="Text">ಗಂಧರ್ವರಿಂತೆಂದರು ಸಂಗೀತ ನಿಪುಣರಾದ ನಾವು ಹಿಂದೆ ನಿನ್ನ ಕಥಾಮೃತವನ್ನು ಗಾನಮಾಡುತ್ತಾ ಆನಂದಾಮೃತ ಸಾಗರದಲ್ಲಿ ಮುಳುಗಿ ಪೂರ್ಣರಾಗಿದ್ದೆವು. ॥68॥</p>
<p class="Shlok-Number">(ಶ್ಲೋಕ-69)</p>
<p class="Shlok">ಪಶ್ಚಾದ್ದುರಾತ್ಮನಾ ರಾಮ ರಾವಣೇನಾಭಿವಿದ್ರುತಾಃ ।</p>
<p class="Shlok">ತಮೇವ ಗಾಯಮಾನಾಶ್ಚ ತದಾರಾಧನತತ್ಪರಾಃ ॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಸ್ಥಿತಾಸ್ತ್ವಯಾ ಪರಿತ್ರಾತಾ ಹತೋಽಯಂ ದುಷ್ಟರಾಕ್ಷಸಃ ।</p>
<p class="Shlok">ಏವಂ ಮಹೋರಗಾಃ ಸಿದ್ಧಾಃ ಕಿನ್ನರಾ ಮರುತಸ್ತಥಾ ॥</p>
<p class="Shlok-Number">(ಶ್ಲೋಕ-71)</p>
<p class="Shlok">ವಸವೋ ಮುನಯೋ ಗಾವೋ ಗುಹ್ಯಕಾಶ್ಚ ಪತತ್ತ್ರಿಣಃ ।</p>
<p class="Shlok">ಸಪ್ರಜಾಪತಯಶ್ಚೈತೇ ತಥಾ ಚಾಪ್ಸರಸಾಂ ಗಣಾಃ ॥</p>
<p class="Shlok-Number">(ಶ್ಲೋಕ-72)</p>
<p class="Shlok">ಸರ್ವೇ ರಾಮಂ ಸಮಾಸಾದ್ಯ ದೃಷ್ಟ್ವಾ ನೇತ್ರಮಹೋತ್ಸವಮ್ ।</p>
<p class="Shlok">ಸ್ತುತ್ವಾ ಪೃಥಕ್ ಪೃಥಕ್ ಸರ್ವೇ ರಾಘವೇಣಾಭಿವಂದಿತಾಃ ॥</p>
<p class="Shlok-Number">(ಶ್ಲೋಕ-73)</p>
<p class="Shlok">ಯಯುಃ ಸ್ವಂ ಸ್ವಂ ಪದಂ ಸರ್ವೇ ಬ್ರಹ್ಮರುದ್ರಾದಯಸ್ತಥಾ ।</p>
<p class="Shlok">ಪ್ರಶಂಸಂತೋ ಮುದಾ ರಾಮಂ ಗಾಯಂತಸ್ತಸ್ಯ ಚೇಷ್ಟಿತಮ್ ॥</p>
<p class="Shlok-Number">(ಶ್ಲೋಕ-74)</p>
<p class="Shlok">ಧ್ಯಾಯಂತಸ್ತ್ವಭಿಷೇಕಾರ್ದ್ರಂ ಸೀತಾಲಕ್ಷ್ಮಣ ಸಂಯುತಮ್ ।</p>
<p class="Shlok">ಸಿಂಹಾಸನಸ್ಥಂ ರಾಜೇಂದ್ರಂ ಯಯುಃ ಸರ್ವೇ ಹೃದಿ ಸ್ಥಿತಮ್ ॥</p>
<p class="Shlok-Number">(ಶ್ಲೋಕ-75)</p>
<p class="Shlok">ಖೇ ವಾದ್ಯೇಷು ಧ್ವನತ್ಸು ಪ್ರಮುದಿತಹೃದಯೈ-</p>
<p class="Shlok">ರ್ದೇವವೃಂದೈಃ ಸ್ತುವದ್ಭಿಃ </p>
<p class="Shlok">ವರ್ಷದ್ಭಿಃ ಪುಷ್ಪವೃಷ್ಟಿಂ ದಿವಿ ಮುನಿನಿಕರೈ-</p>
<p class="Shlok">ರೀಡ್ಯಮಾನಃ ಸಮಂತಾತ್ ।</p>
<p class="Shlok">ರಾಮಃ ಶ್ಯಾಮಃ ಪ್ರಸನ್ನಸ್ಮಿತರುಚಿರಮುಖಃ</p>
<p class="Shlok">ಸೂರ್ಯಕೋಟಿಪ್ರಕಾಶಃ </p>
<p class="Shlok">ಸೀತಾಸೌಮಿತ್ರಿವಾತಾತ್ಮಜಮುನಿಹರಿಭಿಃ </p>
<p class="Shlok">ಸೇವ್ಯಮಾನೋ ವಿಭಾತಿ ॥</p>
<p class="Text">ಹೇ ರಾಮಚಂದ್ರಾ! ಅನಂತರ ದುರಾತ್ಮನಾದ ರಾವಣನು ಪೀಡಿಸಿದಾಗ ಅವನನ್ನೇ ಹೊಗಳುತ್ತಾ, ಅವನ ಸೇವೆಯಲ್ಲಿ ತತ್ಪರರಾಗಿ ಬಿಟ್ಟೆವು. ಆ ದುಷ್ಟರಾಕ್ಷಸನನ್ನು ನೀನು ಕೊಂದು ನಮ್ಮನ್ನು ಕಾಪಾಡಿರುವೆ. ಇದೇ ಪ್ರಕಾರ ಮಹಾನಾಗಗಳು, ಸಿದ್ಧರು, ಕಿನ್ನರರು, ಮರುದ್ದೇವತೆಗಳು, ವಸುಗಳು, ಮುನಿಗಳು, ಸುರಭಿ ಮುಂತಾದ ಗೋವುಗಳು, ಗುಹ್ಯಕರು, ಪಕ್ಷಿಶ್ರೇಷ್ಠರು, ಪ್ರಜಾಪತಿಗಳು, ಅಪ್ಸರಸ್ತ್ರೀಯರ ಗುಂಪುಗಳು ಮೊದಲಾದವ ರೆಲ್ಲರೂ ಭಗವಾನ್ ಶ್ರೀರಾಮನ ಬಳಿಗೆ ಬಂದು, ಕಣ್ಣಿಗೆ ಹಬ್ಬವನ್ನುಂಟು ಮಾಡುವ ಶ್ರೀರಾಮನ ದರ್ಶನವನ್ನು ಪಡೆದು, ಎಲ್ಲರೂ ಬೇರೆ-ಬೇರೆಯಾಗಿ ಸ್ತುತಿಸಿ ರಾಮನಿಂದ ಗೌರವ ಪಡೆದು ತಮ್ಮ-ತಮ್ಮ ಲೋಕಗಳಿಗೆ ಹೊರಟು ಹೋದರು. ಬ್ರಹ್ಮ ರುದ್ರರೇ ಮೊದಲಾದವರೂ ಕೂಡ ರಾಮನನ್ನು ಧ್ಯಾನಿಸುತ್ತಾ ತಮ್ಮ ಲೋಕಗಳಿಗೆ ತೆರಳಿದರು. ಜನರೆಲ್ಲರೂ ಸಂತೋಷ ಭರಿತರಾಗಿ ತಮ್ಮ ಹೃದಯದಲ್ಲಿಯೇ ಇರುವ ಶ್ರೀರಾಮನನ್ನು ಹೊಗಳುತ್ತಾ, ಅವನ ಲೀಲೆಗಳನ್ನು ಹಾಡುತ್ತಾ, ಪಟ್ಟಾಭಿಷಿಕ್ತನಾಗಿ ಶಾಂತನಾದ, ರಾಜಶ್ರೇಷ್ಠನಾದ ಹಾಗೂ ಸಿಂಹಾಸನದಲ್ಲಿ ಸೀತಾಸಹಿತನಾಗಿ ಕುಳಿತಿರುವ, ಲಕ್ಷ್ಮಣನೊಡಗೂಡಿದ ಶ್ರೀರಾಮಚಂದ್ರನನ್ನು ಧ್ಯಾನ ಮಾಡುತ್ತಾ ತಮ್ಮ-ತಮ್ಮ ಲೋಕಗಳಿಗೆ ಮರಳಿದರು. ಆಕಾಶದಲ್ಲಿ ವಾದ್ಯಗಳು ಮೊಳಗುತ್ತಿದ್ದವು. ದೇವತೆಗಳ ಗುಂಪುಗಳು ಸ್ತೋತ್ರಮಾಡುತ್ತಾ ಹೂಮಳೆಗರೆಯುತ್ತಿದ್ದರು. ಮಹರ್ಷಿಗಳ ಸಮೂಹಗಳು ಸುತ್ತಲೂ ನೆರೆದು ಸ್ತುತಿ ಮಾಡುತ್ತಿದ್ದರು. ಇವರ ಮಧ್ಯದಲ್ಲಿ ಕೋಟಿಸೂರ್ಯ ಪ್ರಕಾಶನೂ, ಪ್ರಸನ್ನವಾದ ಮುಗುಳುನಗೆಯ ಸುಂದರ ಮುಖವುಳ್ಳವನೂ, ಶ್ಯಾಮಲವರ್ಣನೂ ಆದ ಭಗವಾನ್ ಶ್ರೀರಾಮನು ಸೀತಾದೇವಿ, ಲಕ್ಷ್ಮಣ, ಆಂಜನೇಯ, ಮುನಿಗಳು, ವಾನರಗಡಣ ಇವರಿಂದ ಸೇವಿತನಾಗಿ ಅತ್ಯಂತ ಶೋಭಿತನಾದನು. ॥69-75॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಪಂಚದಶಃ ಸರ್ಗಃ ॥15॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಹದಿನೈದನೆಯ ಸರ್ಗವು ಮುಗಿಯಿತು.<span class="char-style-override-14"></span></p>


<p class="Page-Break"> </p>
<p class="Sub-Heading" id="toc_marker-9-16">ಹದಿನಾರನೆಯ ಸರ್ಗ</p>
<p class="description">ವಾನರರ ಬೀಳ್ಕೊಡುಗೆ ಹಾಗೂ ಗ್ರಂಥಪ್ರಶಂಸೆ<span class="char-style-override-7"></span></p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ರಾಮೇಽಭಿಷಿಕ್ತೇ ರಾಜೇಂದ್ರೇ ಸರ್ವಲೋಕಸುಖಾವಹೇ ।</p>
<p class="Shlok">ವಸುಧಾ ಸಸ್ಯಸಂಪನ್ನಾ ಲವಂತೋ ಮಹೀರುಹಾಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಸರ್ವಲೋಕಗಳಿಗೆ ಸುಖವನ್ನುಂಟುಮಾಡುವ ರಾಜೇಂದ್ರನಾದ ಶ್ರೀರಾಮನು ಪಟ್ಟಾಭಿಷಿಕ್ತನಾದಾಗ, ಭೂಮಿಯು ಧನ-ಧಾನ್ಯ, ಸಸ್ಯಗಳಿಂದ ಸಮೃದ್ಧವಾಯಿತು. ವೃಕ್ಷಗಳೆಲ್ಲವೂ ಫಲಭರಿತವಾದುವು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಗಂಧಹೀನಾನಿ ಪುಷ್ಪಾಣಿ ಗಂಧವಂತಿ ಚಕಾಶಿರೇ ।</p>
<p class="Shlok">ಸಹಸ್ರಶತಮಶ್ವಾನಾಂ ಧೇನೂನಾಂ ಚ ಗವಾಂ ತಥಾ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ದದೌ ಶತವೃಷಾನ್ಪೂರ್ವಂ ದ್ವಿಜೇಭ್ಯೋ ರಘುನಂದನಃ ।</p>
<p class="Shlok">ತ್ರಿಂಶತ್ಕೋಟಿ ಸುವರ್ಣಸ್ಯ ಬ್ರಾಹ್ಮಣೇಭ್ಯೋ ದದೌ ಪುನಃ ॥</p>
<p class="Text">ಪರಿಮಳ ಇಲ್ಲದ ಹೂಗಳೂ ಕೂಡ ಸುಗಂಧಯುಕ್ತವಾಗಿ ವಿರಾಜಿಸಿದವು. ಶ್ರೀರಘುನಾಥನು ಪಟ್ಟಾಭಿಷಕ್ತನಾದ ಮೇಲೆ ಮೊದಲು ಒಂದು ಲಕ್ಷ ಕುದುರೆಗಳನ್ನು, ಒಂದುಲಕ್ಷ ಹಾಲು ಕರೆಯುವ ಹಸುಗಳನ್ನು ಹಾಗೂ ಸಾವಿರಾರು ಹೋರಿಗಳನ್ನು ಬ್ರಾಹ್ಮಣರಿಗೆ ದಾನ ಮಾಡಿದನು. ಮತ್ತೆ ಪುನಃ ಮೂವತ್ತು ಕೋಟಿ ಸುವರ್ಣ ಮುದ್ರೆಗಳನ್ನು ವಿತರಿಸಿದನು. ॥2-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ವಸ್ತ್ರಾಭರಣರತ್ನಾನಿ ಬ್ರಾಹ್ಮಣೇಭ್ಯೋ ಮುದಾ ತಥಾ ।</p>
<p class="Shlok">ಸೂರ್ಯಕಾಂತಿ ಸಮಪ್ರಖ್ಯಾಂ ಸರ್ವರತ್ನಮಯೀಂ ಸ್ರಜಮ್ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಸುಗ್ರೀವಾಯ ದದೌ ಪ್ರೀತ್ಯಾ ರಾಘವೋ ಭಕ್ತವತ್ಸಲಃ ।</p>
<p class="Shlok">ಅಂಗದಾಯ ದದೌ ದಿವ್ಯೇ ಹ್ಯಂಗದೇ ರಘುನಂದನಃ ॥</p>
<p class="Text">ಹಾಗೆಯೇ ಬ್ರಾಹ್ಮಣರಿಗೆ ವಸಾಭರಣ ರತ್ನಗಳನ್ನು ಸಂತೋಷದಿಂದ ಕೊಟ್ಟನು. ಬಳಿಕ ಭಕ್ತವತ್ಸಲ ಶ್ರೀರಾಮನು ಸೂರ್ಯನಂತೆ ಕಾಂತಿಯುಳ್ಳ ಸಕಲ ರತ್ನಗಳಿಂದ ಮಾಡಿಸಿದ ಹಾರವೊಂದನ್ನು ಪ್ರೀತಿಯಿಂದ ಸುಗ್ರೀವನಿಗೆ ಕೊಟ್ಟನು ಹಾಗೂ ಅಂಗದನಿಗೆ ದಿವ್ಯವಾದ ಎರಡು ಅಂಗದ(ಭುಜಾಭರಣ)ಗಳನ್ನು ಉಡುಗೊರೆಯಾಗಿ ಕೊಟ್ಟನು. ॥4-5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಚಂದ್ರಕೋಟಿಪ್ರತೀಕಾಶಂ ಮಣಿರತ್ನವಿಭೂಷಿತಮ್ ।</p>
<p class="Shlok">ಸೀತಾಯೈ ಪ್ರದದೌ ಹಾರಂ ಪ್ರೀತ್ಯಾ ರಘುಕುಲೋತ್ತಮಃ ॥</p>
<p class="Text">ಬಳಿಕ ರಘುಕುಲತಿಲಕ ಶ್ರೀರಾಮನು ಕೋಟಿ ಚಂದ್ರಸಮಾನವಾದ ಕಾಂತಿಯುಳ್ಳ ಮಣಿರತ್ನಗಳಿಂದ ಅಲಂಕೃತವಾದ ಹಾರ ವೊಂದನ್ನು ಪ್ರೀತಿಯಿಂದ ಸೀತೆಗೆ ಕೊಟ್ಟನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಅವಮುಚ್ಯಾತ್ಮನಃ ಕಂಠಾದ್ಧಾರಂ ಜನಕನಂದಿನೀ ।</p>
<p class="Shlok">ಅವೈಕ್ಷತ ಹರೀನ್ಸರ್ವಾನ್ ಭರ್ತಾರಂ ಚ ಮುಹುರ್ಮುಹುಃ ॥</p>
<p class="Text">ಸೀತಾದೇವಿಯು ಆ ಹಾರವನ್ನು ತನ್ನ ಕೊರಳಿಂದ ತೆಗೆದು ಕೈಯಲ್ಲಿ ಹಿಡಿದುಕೊಂಡು ಎಲ್ಲ ಕಪಿಗಳನ್ನೂ, ಪ್ರಾಣವಲ್ಲಭನಾದ ರಾಮನನ್ನು ಮತ್ತೆ-ಮತ್ತೆ ನೋಡತೊಡಗಿದಳು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ರಾಮಸ್ತಾಮಾಹ ವೈದೇಹೀಮಿಂಗಿತಜ್ಞೋ ವಿಲೋಕಯನ್ ।</p>
<p class="Shlok">ವೈದೇಹಿ ಯಸ್ಯ ತುಷ್ಟಾಸಿ ದೇಹಿ ತಸ್ಮೈ ವರಾನನೇ ॥</p>
<p class="Text">ಇಂಗಿತಜ್ಞನಾದ ಶ್ರೀರಾಮನು ವೈದೇಹಿಯನ್ನು ನೋಡುತ್ತಾ ಹೇಳಿದನು ‘‘ಎಲೈ ಸುಂದರ ಮುಖವುಳ್ಳ ಜನಕನಂದಿನಿ! ನೀನು ಯಾರ ವಿಷಯದಲ್ಲಿ ಪ್ರಸನ್ನಳಾಗಿರುವೆಯೋ ಅವನಿಗೆ ಈ ಹಾರವನ್ನು ಕೊಡಬಹುದು.’’ ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಹನೂಮತೇ ದದೌ ಹಾರಂ ಪಶ್ಯತೋ ರಾಘವಸ್ಯ ಚ ।</p>
<p class="Shlok">ತೇನ ಹಾರೇಣ ಶುಶುಭೇ ಮಾರುತಿರ್ಗೌರವೇಣ ಚ ॥</p>
<p class="Text">ಆಗ ಸೀತಾದೇವಿಯು ಶ್ರೀರಾಮಚಂದ್ರನು ನೋಡುತ್ತಿರುವಂತೆಯೇ ಆ ಹಾರವನ್ನು ಹನುಮಂತನಿಗೆ ಇತ್ತಳು. ಮಾರುತಿಯು ಆ ಹಾರದಿಂದಲೂ, ಆಕೆಯು ಇತ್ತ ಗೌರವದಿಂದಲೂ ಅತ್ಯಂತ ಶೋಭಿಸಿದನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ರಾಮೋಽಪಿ ಮಾರುತಿಂ ದೃಷ್ಟ್ವಾ ಕೃತಾಂಜಲಿಮುಪಸ್ಥಿತಮ್ ।</p>
<p class="Shlok">ಭಕ್ತ್ಯಾ ಪರಮಯಾ ತುಷ್ಟ ಇದಂ ವಚನಮಬ್ರವೀತ್ ॥</p>
<p class="Text">ಕೈ ಮುಗಿದುಕೊಂಡು ಮುಂದೆ ನಿಂತಿದ್ದ ಹನುಮಂತನನ್ನು ಶ್ರೀರಾಮನು ಕಂಡು, ಅವನ ಪರಮವಾದ ಭಕ್ತಿಗೆ ಮೆಚ್ಚಿದವನಾಗಿ ಹೀಗೆಂದನು. ॥10॥<span class="char-style-override-9"></span></p>
<p class="Shlok-Number">(ಶ್ಲೋಕ-11)</p>
<p class="Shlok">ಹನೂಮಂಸ್ತೇ ಪ್ರಸನ್ನೋಸ್ಮಿ ವರಂ ವರಯ ಕಾಂಕ್ಷಿತಮ್ ।</p>
<p class="Shlok">ದಾಸ್ಯಾಮಿ ದೇವೈರಪಿ ಯದ್ದುರ್ಲಭಂ ಭುವನತ್ರಯೇ ॥</p>
<p class="Text">‘‘ಎಲೈ ಹನುಮಂತಾ! ನಾನು ನಿನಗೆ ಒಲಿದಿರುತ್ತೇನೆ. ನಿನಗೆ ಇಷ್ಟವಾದ ವರವನ್ನು ಕೇಳಿಕೊ. ಆ ವರವು ಮೂರು ಲೋಕಗಳಲ್ಲಿಯೂ, ದೇವತೆಗಳಿಗೂ ದುರ್ಲಭವಾದರೂ ಸರಿಯೆ, ನಿನಗೆ ಅವಶ್ಯವಾಗಿ ಕೊಡುತ್ತೇನೆ. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಹನೂಮಾನಪಿ ತಂ ಪ್ರಾಹ ನತ್ವಾ ರಾಮಂ ಪ್ರಹೃಷ್ಟಧೀಃ ।</p>
<p class="Shlok">ತ್ವನ್ನಾಮ ಸ್ಮರತೋ ರಾಮ ನ ತೃಪ್ಯತಿ ಮನೋ ಮಮ ॥</p>
<p class="Text">ಆಗ ಬುದ್ಧಿವಂತನಾದ ಹನುಮಂತನು ಹೆಚ್ಚಿನ ಸಂತೋಷದಿಂದ ನಮಸ್ಕರಿಸುತ್ತಾ ಹೇಳಿದನು ‘‘ಶ್ರೀರಾಮಾ! ನಿನ್ನ ನಾಮಸ್ಮರಣೆ ಮಾಡುತ್ತಾ ಇರುವಾಗ ನನಗೆ ತೃಪ್ತಿಯೇ ಆಗುತ್ತಿಲ್ಲ. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಅತಸ್ತ್ವನ್ನಾಮ ಸತತಂ ಸ್ಮರನ್ ಸ್ಥಾಸ್ಯಾಮಿ ಭೂತಲೇ ।</p>
<p class="Shlok">ಯಾವತ್ಸ್ಥಾಸ್ಯತಿ ತೇ ನಾಮ ಲೋಕೇ ತಾವತ್ಕಲೇವರಮ್ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಮಮ ತಿಷ್ಠತು ರಾಜೇಂದ್ರ ವರೋಽಯಂ ಮೇಭಿಕಾಂಕ್ಷಿತಃ ।</p>
<p class="Shlok">ರಾಮಸ್ತಥೇತಿ ತಂ ಪ್ರಾಹ ಮುಕ್ತಸ್ತಿಷ್ಠ ಯಥಾಸುಖಮ್ ॥</p>
<p class="Text">ಆದ್ದರಿಂದ ನಿರಂತರ ನಿನ್ನ ನಾಮವನ್ನು ಸ್ಮರಿಸುತ್ತಾ ಭೂಮಿಯ ಮೇಲೆ ಇರುವೆನು. ಹೇ ರಾಜೇಂದ್ರಾ! ‘ನಿನ್ನ ನಾಮವು ಭೂಮಂಡಲದಲ್ಲಿ ಇರುವ ತನಕ ನನ್ನ ಶರೀರವು ಇರಲಿ’ ಇದೇ ನಾನು ಬಯಸಿದ ವರವು.’’ ಆಗ ಶ್ರೀರಾಮನು ‘ಹಾಗೆಯೇ ಆಗಲಿ’ ಎಂದು ಹೇಳಿ, ನೀನು ಜೀವನ್ಮುಕ್ತನಾಗಿ ಆನಂದದಿಂದ ಚಿರಂಜೀವಿಯಾಗಿ ಇರು. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಕಲ್ಪಾಂತೇ ಮಮ ಸಾಯುಜ್ಯಂ ಪ್ರಾಪ್ಸ್ಯಸೇ ನಾತ್ರ ಸಂಶಯಃ ।</p>
<p class="Shlok">ತಮಾಹ ಜಾನಕೀ ಪ್ರೀತಾ ಯತ್ರ ಕುತ್ರಾಪಿ ಮಾರುತೇ ॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಸ್ಥಿತಂ ತ್ವಾಮನುಯಾಸ್ಯಂತಿ ಭೋಗಾಃ ಸರ್ವೇ ಮಮಾಜ್ಞಯಾ ।</p>
<p class="Shlok">ಇತ್ಯುಕ್ತೋ ಮಾರುತಿಸ್ತಾಭ್ಯಾಮೀಶ್ವರಾಭ್ಯಾಂ ಪ್ರಹೃಷ್ಟಧೀಃ ॥</p>
<p class="Text">ಕಲ್ಪದ ಕೊನೆಯಲ್ಲಿ ನನ್ನ ಸಾಯುಜ್ಯ ವನ್ನು ಪಡೆಯುವೆ. ಇದರಲ್ಲಿ ಸಂದೇಹವೇ ಇಲ್ಲ ಎಂದು ಹರಸಿದನು. ಮತ್ತೆ ಸುಪ್ರೀತಳಾದ ಸೀತಾದೇವಿಯು ಅವನನ್ನು ಕುರಿತು ‘‘ಎಲೈ ಮಾರುತಿಯೆ ! ನೀನು ಎಲ್ಲೇ ಇದ್ದರೂ ಅಲ್ಲೇ, ನನ್ನ ಅಪ್ಪಣೆಯಂತೆ ಸಕಲಭೋಗಗಳೂ ನಿನ್ನನ್ನು ಅನುಸರಿಸಿ ಬರುವವು’’ ಎಂದು ಆಶೀರ್ವದಿಸಿದಳು. ತನ್ನ ಒಡೆಯ ಭಗವಾನ್ ಶ್ರೀರಾಮನು ಮತ್ತು ಮಾತೆ ಸೀತಾದೇವಿಯು ಈ ಪ್ರಕಾರ ಹೇಳಿದಾಗ ಮಹಾಮತಿ ಹನುಮಂತನು ಹೆಚ್ಚಿನ ಸಂತೋಷಭರಿತನಾದನು. ॥15-16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಆನಂದಾಶ್ರುಪರೀತಾಕ್ಷೋ ಭೂಯೋ ಭೂಯಃ ಪ್ರಣಮ್ಯ ತೌ ।</p>
<p class="Shlok">ಕೃಚ್ಛ್ರಾದ್ಯಯೌ ತಪಸ್ತಪ್ತುಂ ಹಿಮವಂತಂ ಮಹಾಮತಿಃ ॥</p>
<p class="Text">ಮತ್ತೆ ಕಣ್ಣುಗಳಲ್ಲಿ ಆನಂದಬಾಷ್ಟಗಳನ್ನು ಸುರಿಸುತ್ತಾ ಪುನಃ ಪುನಃ ಅವರಿಬ್ಬರನ್ನು ನಮಸ್ಕರಿ, ಬಹಳ ಕಷ್ಟದಿಂದ ಅವರನ್ನಗಲಿ ಮಹಾಬುದ್ಧಿ ಶಾಲಿಯಾದ ಹನುಮಂತನು ತಪಸ್ಸಿಗಾಗಿ ಹಿಮಾಲಯಕ್ಕೆ ತೆರಳಿದನು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ತತೋ ಗುಹಂ ಸಮಾಸಾದ್ಯ ರಾಮಃ ಪ್ರಾಂಜಲಿಮಬ್ರವೀತ್ ।</p>
<p class="Shlok">ಸಖೇ ಗಚ್ಛ ಪುರಂ ರಮ್ಯಂ ಶೃಂಗವೇರಮನುತ್ತಮಮ್ ॥</p>
<p class="Text">ಅನಂತರ ಕೈಮುಗಿದು ನಿಂತಿದ್ದ ಗುಹನ ಬಳಿಗೆ ಶ್ರೀರಾಮ ಚಂದ್ರನು ಬಂದು ‘‘ಎಲೈ ಸ್ನೇಹಿತನೆ! ಈಗ ನೀನು ರಮ್ಯವಾದ ಉತ್ತಮ ಶೃಂಗವೇರಪುರಕ್ಕೆ ಹೊರಡುವವನಾಗು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಮಾಮೇವ ಚಿಂತಯನ್ನಿತ್ಯಂ ಭುಙಕ್ಷ್ವ ಭೋಗಾನ್ನಿಜಾರ್ಜಿತಾನ್ ।</p>
<p class="Shlok">ಅಂತೇ ಮಮೈವ ಸಾರೂಪ್ಯಂ ಪ್ರಾಪ್ಸ್ಯಸೇ ತ್ವಂ ನ ಸಂಶಯಃ ॥</p>
<p class="Text">ಅಲ್ಲಿ ನನ್ನನ್ನೇ ಚಿಂತಿಸುತ್ತಾ ತನ್ನ ಶುಭಕರ್ಮಗಳಿಂದ ದೊರಕಿದ ಭೋಗಗಳನ್ನು ಪ್ರಸಾದಬುದ್ಧಿಯಿಂದ ಭೋಗಿಸು. ಕೊನೆಗೆ ನನ್ನ ಸಾರೂಪ್ಯವನ್ನೇ ಪಡೆಯುವೆ. ಇದರಲ್ಲಿ ಸಂದೇಹವೇ ಇಲ್ಲ.’’ ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಇತ್ಯುಕ್ತ್ವಾ ಪ್ರದದೌ ತಸ್ಮೈ ದಿವ್ಯಾನ್ಯಾಭರಣಾನಿ ಚ ।</p>
<p class="Shlok">ರಾಜ್ಯಂ ಚ ವಿಪುಲಂ ದತ್ತ್ವಾ ವಿಜ್ಞಾನಂ ಚ ದದೌ ವಿಭುಃ ॥</p>
<p class="Text">ಹೀಗೆ ಹೇಳಿ ಭಗವಾನ್ ಶ್ರೀರಾಮನು ಅವನಿಗೆ ದಿವ್ಯವಾದ ಆಭರಣಗಳನ್ನೂ, ವಿಸ್ತಾರವಾದ ರಾಜ್ಯವನ್ನೂ ಹಾಗೂ ತತ್ತ್ವಜ್ಞಾನದ ಉಪದೇಶವನ್ನೂ ಕೊಟ್ಟನು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ರಾಮೇಣಾಲಿಂಗಿತೋ ಹೃಷ್ಟೋ ಯಯೌ ಸ್ವಭವನಂ ಗುಹಃ ।</p>
<p class="Shlok">ಯೇ ಚಾನ್ಯೇ ವಾನರಾಃ ಶ್ರೇಷ್ಠಾ ಅಯೋಧ್ಯಾಂ ಸಮುಪಾಗತಾಃ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಅಮೂಲ್ಯಾಭರಣೈರ್ವಸ್ತ್ರೈಃ ಪೂಜಯಾಮಾಸ ರಾಘವಃ ।</p>
<p class="Shlok">ಸುಗ್ರೀವಪ್ರಮುಖಾಃ ಸರ್ವೇ ವಾನರಾಃ ಸವಿಭೀಷಣಾಃ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಯಥಾರ್ಹಂ ಪೂಜಿತಾಸ್ತೇನ ರಾಮೇಣ ಪರಮಾತ್ಮನಾ ।</p>
<p class="Shlok">ಪ್ರಹೃಷ್ಟಮನಸಃ ಸರ್ವೇ ಜಗ್ಮುರೇವ ಯಥಾಗತಮ್ ॥</p>
<p class="Text">ರಾಮನಿಂದ ಆಲಿಂಗಿತನಾಗಿ ಗುಹನು ಸಂತುಷ್ಟನಾಗಿ ತನ್ನ ಮನೆಗೆ ತೆರಳಿದನು. ಇನ್ನುಳಿದ ಕಪಿ ಶ್ರೇಷ್ಠರುಗಳು ಯಾರು-ಯಾರು ಅಯೋಧ್ಯೆಗೆ ಬಂದಿದ್ದರೋ ಅವರೆಲ್ಲರನ್ನು ಅಮೂಲ್ಯವಾದ ವಸಾಭರಣಗಳಿಂದ ಶ್ರೀರಾಮನು ಸತ್ಕರಿಸಿದನು. ಈ ಪ್ರಕಾರ ವಿಭೀಷಣ ಸಹಿತ ಸುಗ್ರೀವಾದಿ ಎಲ್ಲ ವಾನರ ಸಮೂಹವು ಪರಮಾತ್ಮ ಶ್ರೀರಾಮನಿಂದ ಯಥಾಯೋಗ್ಯವಾಗಿ ಸತ್ಕಾರವನ್ನು ಪಡೆದು ಬಹಳ ಸಂತುಷ್ಟ ರಾಗಿ ತಮ್ಮ-ತಮ್ಮ ಸ್ಥಾನಗಳಿಗೆ ತೆರಳಿದರು. ॥21-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಸುಗ್ರೀವ ಪ್ರಮುಖಾಃ ಸರ್ವೇ ಕಿಷ್ಕಿಂಧಾಂ ಪ್ರಯಯುರ್ಮುದಾ ।</p>
<p class="Shlok">ವಿಭೀಷಣಸ್ತು ಸಂಪ್ರಾಪ್ಯ ರಾಜ್ಯಂ ನಿಹತಕಂಟಕಮ್ ॥ </p>
<p class="Shlok-Number">(ಶ್ಲೋಕ-25)</p>
<p class="Shlok">ರಾಮೇಣ ಪೂಜಿತಃ ಪ್ರೀತ್ಯಾ ಯಯೌ ಲಂಕಾಮನಿಂದಿತಃ ।</p>
<p class="Shlok">ರಾಘವೋ ರಾಜ್ಯಮಖಿಲಂ ಶಶಾಸಾಖಿಲವತ್ಸಲಃ ॥ </p>
<p class="Text">ಸುಗ್ರೀವನೇ ಮುಂತಾದ ವಾನರರೆಲ್ಲರು ಸಂತೋಷ ಗೊಂಡು ಕಿಷ್ಕಿಂಧೆಗೆ ಹೊರಟು ಹೋದರು. ದೋಷರಹಿತ ನಾದ ವಿಭೀಷಣನು ಶ್ರೀರಾಮನಿಂದ ಸತ್ಕೃತನಾಗಿ, ಆನಂದವನ್ನು ಹೊಂದಿ ಪ್ರೀತಿಪೂರ್ವಕ ತನ್ನ ನಿಷ್ಕಂಟಕ ರಾಜ್ಯವಾದ ಲಂಕೆಗೆ ತೆರಳಿದನು. ಸಕಲರನ್ನು ಪ್ರೀತಿಸುವ ಶ್ರೀರಾಮನು ಅಖಂಡ ವಾದ ರಾಜ್ಯವನ್ನು ಆಳತೊಡಗಿದನು. ॥24-25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಅನಿಚ್ಛನ್ನಪಿ ರಾಮೇಣ ಯೌವರಾಜ್ಯೇಽಭಿಷೇಚಿತಃ ।</p>
<p class="Shlok">ಲಕ್ಷ್ಮಣಃ ಪರಯಾ ಭಕ್ತ್ಯಾ ರಾಮಸೇವಾಪರೋಽಭವತ್ ॥</p>
<p class="Text">ಲಕ್ಷ್ಮಣನು ಬಯಸದಿದ್ದರೂ ಶ್ರೀರಾಮಚಂದ್ರನು ಅವನನ್ನು ಯುವರಾಜನನ್ನಾಗಿ ಅಭಿಷಿಕ್ತಗೊಳಿಸಿದನು. ಅವನೂ ಕೂಡ ಅತ್ಯಂತ ಭಕ್ತಿಪೂರ್ವಕ ರಾಮಸೇವಾತತ್ಪರನಾದನು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ರಾಮಸ್ತು ಪರಮಾತ್ಮಾಪಿ ಕರ್ಮಾಧ್ಯಕ್ಷೋಽಪಿ ನಿರ್ಮಲಃ ।</p>
<p class="Shlok">ಕರ್ತೃತ್ವಾದಿ ವಿಹೀನೋಽಪಿ ನಿರ್ವಿಕಾರೋಽಪಿ ಸರ್ವದಾ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಸ್ವಾನಂದೇನಾಪಿ ತುಷ್ಟಃ ಸನ್ ಲೋಕಾನಾಮುಪದೇಶಕೃತ್ ।</p>
<p class="Shlok">ಅಶ್ವಮೇಧಾದಿಯಜ್ಞೈಶ್ಚ ಸರ್ವೈರ್ವಿಪುಲದಕ್ಷಿಣೈಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಅಯಜತ್ಪರಮಾನಂದೋ ಮಾನುಷಂ ವಪುರಾಶ್ರಿತಃ ।</p>
<p class="Shlok">ನ ಪರ್ಯದೇವನ್ವಿಧವಾ ನ ಚ ವ್ಯಾಲಕೃತಂ ಭಯಮ್ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ನ ವ್ಯಾಧಿಜಂ ಭಯಂ ಚಾಸೀದ್ರಾಮೇ ರಾಜ್ಯಂ ಪ್ರಶಾಸತಿ ।</p>
<p class="Shlok">ಲೋಕೇ ದಸ್ಯುಭಯಂ ನಾಸೀದನರ್ಥೋ ನಾಸ್ತಿ ಕಶ್ಚನ ॥</p>
<p class="Text">ಶ್ರೀರಾಮನು ಯಾವಾಗಲೂ ಪರಮಾತ್ಮನೂ, ಕರ್ಮಸಾಕ್ಷಿಯೂ, ನಿರ್ಮಲನೂ, ಕರ್ತೃತ್ವಾದಿಗಳಿಲ್ಲದವನೂ, ನಿರ್ವಿಕಾರನೂ ಆಗಿದ್ದರೂ, ತನ್ನ ಆನಂದಸ್ವರೂಪದಿಂದಲೇ ಸಂತುಷ್ಟನಾಗಿ ದ್ದರೂ, ಲೋಕದ ಜನರಿಗೆ ಉಪದೇಶ ಕೊಡುವುದಕ್ಕಾಗಿ ಮನುಷ್ಯರೂಪವನ್ನು ಧರಿಸಿ ದೊಡ್ಡ-ದೊಡ್ಡ ದಕ್ಷಿಣೆಗಳುಳ್ಳ ಅಶ್ವಮೇಧವೇ ಮುಂತಾದ ಎಲ್ಲ ಯಜ್ಞಗಳ ಅನುಷ್ಠಾನ ಮಾಡಿದನು. ಮಹಾರಾಜಾ ಶ್ರೀರಾಮನು ರಾಜ್ಯವಾಳುತ್ತಿರುವಾಗ ವಿಧವೆಯರ ಆಕ್ರಂದನವಿರಲಿಲ್ಲ; ಹಾವುಗಳ (ನಿಮಿತ್ತವಾದ ಮರಣ) ಭಯವಿರಲಿಲ್ಲ. ಹಾಗೆಯೇ ರೋಗಭಯವೂ ಇರಲಿಲ್ಲ. ಕಳ್ಳಕಾಕರ ಹೆದರಿಕೆಯೂ ಇರಲಲ್ಲಿ. ಯಾರಿಗೂ ಏನೊಂದೂ ಕೆಡುಕು ಉಂಟಾಗುತ್ತಿರಲಿಲ್ಲ. ॥27-30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ವೃದ್ಧೇಷು ಸತ್ಸು ಬಾಲಾನಾಂ ನಾಸೀನ್ಮೃತ್ಯುಭಯಂ ತಥಾ ।</p>
<p class="Shlok">ರಾಮಪೂಜಾಪರಾಃ ಸರ್ವೇ ಸರ್ವೇ ರಾಘವಚಿಂತಕಾಃ ॥</p>
<p class="Text">ಹಿರಿಯರು ಬದುಕಿರುವಾಗ ಬಾಲಕರಿಗೆ ಮೃತ್ಯು ಭಯ ವಿರಲಿಲ್ಲ. ಎಲ್ಲ ಜನರೂ ಶ್ರೀರಾಮಪೂಜಾತತ್ಪರರೂ, ರಾಮ ಚಿಂತಕರೂ ಆಗಿದ್ದರು. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ವವರ್ಷುರ್ಜಲದಾಸ್ತೋಯಂ ಯಥಾಕಾಲಂ ಯಥಾರುಚಿ ।</p>
<p class="Shlok">ಪ್ರಜಾಃ ಸ್ವಧರ್ಮನಿರತಾ ವರ್ಣಾಶ್ರಮಗುಣಾನ್ವಿತಾಃ ॥</p>
<p class="Text">ಕಾಲಕ್ಕೆ ಸರಿಯಾಗಿ ಲೋಕದ ಕ್ಷೇಮಕ್ಕೆ ತಕ್ಕಷ್ಟು ಮಳೆಯನ್ನು ಮೋಡಗಳು ಸುರಿಸುತ್ತಿದ್ದವು. ಎಲ್ಲ ಪ್ರಜೆಗಳು ಸ್ವಧರ್ಮನಿರತರಾಗಿದ್ದು, ವರ್ಣಾಶ್ರಮ ಧರ್ಮನಿಷ್ಠರಾಗಿದ್ದರು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಔರಸಾನಿವ ರಾಮೋಽಪಿ ಜುಗೋಪ ಪಿತೃವತ್ಪ್ರಜಾಃ ।</p>
<p class="Shlok">ಸರ್ವಲಕ್ಷಣಸಂಯುಕ್ತಃ ಸರ್ವಧರ್ಮಪರಾಯಣಃ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ದಶವರ್ಷಸಹಸ್ರಾಣಿ ರಾಮೋ ರಾಜ್ಯಮುಪಾಸ್ತ ಸಃ ॥ </p>
<p class="Text">ಶ್ರೀರಾಮಚಂದ್ರನೂ ಕೂಡ ಹೊಟ್ಟೆಯಲ್ಲಿ ಹುಟ್ಟಿದ ಮಕ್ಕಳನ್ನು ತಂದೆಯು ಪಾಲಿಸುವಂತೆ ತನ್ನ ಪ್ರಜೆಯನ್ನು ಪಾಲಿಸುತ್ತಿದ್ದನು. ಸರ್ವಲಕ್ಷಣ ಸಂಪನ್ನನೂ, ಸರ್ವಧರ್ಮಪರಾಯಣನೂ ಆದ ಭಗವಾನ್ ಶ್ರೀರಾಮನು ಹತ್ತುಸಾವಿರ ವರ್ಷಗಳ ಕಾಲ ರಾಜ್ಯಭಾರವನ್ನು ಮಾಡಿದನು. ॥33-34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಇದಂ ರಹಸ್ಯಂ ಧನಧಾನ್ಯಋದ್ಧಿಮ -</p>
<p class="Shlok">ದ್ದೀರ್ಘಾಯುರಾರೋಗ್ಯಕರಂ ಸುಪುಣ್ಯದಮ್ ।</p>
<p class="Shlok">ಪವಿತ್ರಮಾಧ್ಯಾತ್ಮಿಕಸಂಜ್ಞಿತಂ ಪುರಾ</p>
<p class="Shlok">ರಾಮಾಯಣಂ ಭಾಷಿತಮಾದಿಶಂಭುನಾ ॥</p>
<p class="Text">ಧನಧಾನ್ಯಾದಿ ಎಲ್ಲ ವೈಭವಗಳನ್ನು ಕೊಡತಕ್ಕಂತಹ, ಪುಣ್ಯವನ್ನು ವೃದ್ಧಿಪಡಿಸುವಂತಹ ಈ ಆಧ್ಯಾತ್ಮಿಕ ರಾಮಾಯಣವೆಂಬ ಪರಮ ಪವಿತ್ರ ಹಾಗೂ ಗೋಪ್ಯವಾದ ರಹಸ್ಯವನ್ನು ಹಿಂದೆ ಆದಿಶಂಭುವೆನಿಸಿದ ಮಹಾದೇವನು ಪಾರ್ವತಿಗೆ ಹೇಳಿದ್ದನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಶೃಣೋತಿ ಭಕ್ತ್ಯಾ ಮನುಜಃ ಸಮಾಹಿತೋ </p>
<p class="Shlok">ಭಕ್ತ್ಯಾ ಪಠೇದ್ವಾ ಪರಿತುಷ್ಟಮಾನಸಃ ।</p>
<p class="Shlok">ಸರ್ವಾಃ ಸಮಾಪ್ನೋತಿ ಮನೋಗತಾಶಿಷೋ </p>
<p class="Shlok">ವಿಮುಚ್ಯತೇ ಪಾತಕಕೋಟಿಭಿಃ ಕ್ಷಣಾತ್ ॥</p>
<p class="Text">ಸಮಾಧಾನಚಿತ್ತನಾಗಿ, ಭಕ್ತಿಯಿಂದ ಕೇಳುವವನೂ, ಅಥವಾ ತೃಪ್ತಿಯಾದ ಅಂತಃಕರಣದಿಂದ ಪಠಿಸುವ ಮನುಷ್ಯನು ಮನೋರಥಗಳೆಲ್ಲವನ್ನು ಪಡೆಯುವನು. ಕ್ಷಣಮಾತ್ರದಲ್ಲಿ ಕೋಟಿಪಾಪಗಳಿಂದ ಬಿಡುಗಡೆ ಹೊಂದುವನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ರಾಮಾಭಿಷೇಕಂ ಪ್ರಯತಃ ಶೃಣೋತಿ ಯೋ</p>
<p class="Shlok">ಧನಾಭಿಲಾಷೀ ಲಭತೇ ಮಹದ್ಧನಮ್ ।</p>
<p class="Shlok">ಪುತ್ರಾಭಿಲಾಷೀ ಸುತಮಾರ್ಯಸಮ್ಮತಂ</p>
<p class="Shlok">ಪ್ರಾಪ್ನೋತಿ ರಾಮಾಯಣಮಾದಿತಃ ಪಠನ್ ॥</p>
<p class="Text">ಹಣವನ್ನು ಬಯಸುವವನು ರಾಮ ಪಟ್ಟಾಭಿ ಷೇಕದ ಕಥೆಯನ್ನು ಏಕಾಗ್ರಚಿತ್ತದಿಂದ ಶ್ರವಣಿಸಿದರೆ ವಿಪುಲ ವಾದ ಧನವನ್ನು ಪಡೆಯುವನು. ಪುತ್ರರನ್ನು ಬಯಸಿ ಈ ರಾಮಾಯಣವನ್ನು ಪ್ರಾರಂಭದಿಂದ ಓದಿದರೆ ಆರ್ಯ ಜನರಿಗೆ ಸಮ್ಮತವಾದ ನಡತೆಯುಳ್ಳ ಯೋಗ್ಯ ಪುತ್ರನನ್ನು ಪಡೆಯುವನು. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಶೃಣೋತಿ ಯೋಧ್ಯಾತ್ಮಿಕರಾಮಸಂಹಿತಾಂ </p>
<p class="Shlok">ಪ್ರಾಪ್ನೋತಿ ರಾಜಾ ಭುವಮೃದ್ಧಸಂಪದಮ್ ।</p>
<p class="Shlok">ಶತ್ರೂನ್ವಿಜಿತ್ಯಾರಿಭಿರಪ್ರಧರ್ಷಿತೋ</p>
<p class="Shlok">ವ್ಯಪೇತದುಃಖೋ ವಿಜಯೀ ಭವೇನ್ನೃಪಃ ॥</p>
<p class="Text">ಈ ಆಧ್ಯಾತ್ಮಿಕರಾಮಸಂಹಿತೆ (ರಾಮಾಯಣ)ಯನ್ನು ಶ್ರವಣಿಸುವ ರಾಜನು ಧನ-ಧಾನ್ಯ ಸಮೃದ್ಧವಾದ ಭೂಮಿಯನ್ನು ಪಡೆಯುವನು. ಅವನು ಶತ್ರುಗಳನ್ನು ಗೆದ್ದು, ಅವರಿಗೆ ವಶನಾಗದೆ ವಿಜಯಿಯಾಗಿ ಎಲ್ಲ ದುಃಖವನ್ನು ನೀಗಿ ಸುಖಿಸುವನು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಸ್ತ್ರಿಯೋಽಪಿ ಶೃಣ್ವನ್ತ್ಯಧಿರಾಮಸಂಹಿತಾಂ </p>
<p class="Shlok">ಭವಂತಿ ತಾ ಜೀವಿಸುತಾಶ್ಚ ಪೂಜಿತಾಃ ।</p>
<p class="Shlok">ವಂಧ್ಯಾಪಿ ಪುತ್ರಂ ಲಭತೇ ಸುರೂಪಿಣಂ</p>
<p class="Shlok">ಕಥಾಮಿಮಾಂ ಭಕ್ತಿಯುತಾ ಶೃಣೋತಿ ಯಾ ॥</p>
<p class="Text">ಸ್ತ್ರೀಯರೂ ಕೂಡ ಈ ಅಧ್ಯಾತ್ಮರಾಮಾಯಣವನ್ನು ಕೇಳಿದರೆ ಅವರ ಸಂತಾನ ಚಿರಂಜೀವಿಯಾಗುತ್ತದೆ ಹಾಗೂ ಅವರಿಂದ ಸಮ್ಮಾನಿತಳಾಗುವರು. ವಂಧ್ಯೆಯೂ ಕೂಡ ಈ ಕಥೆಯನ್ನು ಭಕ್ತಿಪೂರ್ವಕವವಾಗಿ ಶ್ರವಣಿಸಿದರೆ ಅವಳು ಸುಂದರರೂಪವುಳ್ಳ ಮಗನನ್ನು ಪಡೆಯುವಳು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಶ್ರದ್ಧಾನ್ವಿತೋ ಯಃ ಶೃಣುಯಾತ್ಪಠೇನ್ನರೋ </p>
<p class="Shlok">ವಿಜಿತ್ಯ ಕೋಪಂ ಚ ತಥಾ ವಿಮತ್ಸರಃ ।</p>
<p class="Shlok">ದುರ್ಗಾಣಿ ಸರ್ವಾಣಿ ವಿಜಿತ್ಯ ನಿರ್ಭಯೋ </p>
<p class="Shlok">ಭವೇತ್ಸುಖೀ ರಾಘವಭಕ್ತಿಸಂಯುತಃ ॥ </p>
<p class="Text">ಶ್ರದ್ಧಾ ಸಂಪನ್ನನಾಗಿ ಕೋಪವನ್ನು, ಮಾತ್ಸರ್ಯವನ್ನು ತ್ಯಜಿಸಿ ಈ ರಾಮಕಥೆಯನ್ನು ಕೇಳುವವನೂ ಅಥವಾ ಓದುವವನೂ ಎಲ್ಲ ಅವಗುಣಗಳನ್ನೂ ಜಯಿಸಿ ನಿರ್ಭಯ, ಸುಖೀ ಹಾಗೂ ರಾಮಭಕ್ತಿ ಸಂಪನ್ನನಾಗುವನು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಸುರಾಃ ಸಮಸ್ತಾ ಅಪಿ ಯಾಂತಿ ತುಷ್ಟತಾಂ </p>
<p class="Shlok">ವಿಘ್ನಾಃ ಸಮಸ್ತಾ ಅಪಯಾಂತಿ ಶೃಣ್ವತಾಮ್ ।</p>
<p class="Shlok">ಅಧ್ಯಾತ್ಮರಾಮಾಯಣಮಾದಿತೋ ನೃಣಾಂ</p>
<p class="Shlok">ಭವಂತಿ ಸರ್ವಾ ಅಪಿ ಸಂಪದಃ ಪರಾಃ ॥ </p>
<p class="Text">ಈ ಅಧ್ಯಾತ್ಮ ರಾಮಾಯಣವನ್ನು ಪ್ರಾರಂಭದಿಂದಲೂ ಕೇಳುವ ಮನುಷ್ಯರ ಮೇಲೆ ಎಲ್ಲ ದೇವತೆಗಳು ಸಂತುಷ್ಟರಾಗುವರು. ಅವರ ಎಲ್ಲ ವಿಘ್ನಗಳೂ ಪರಿಹಾರವಾಗುವವು. ಎಲ್ಲ ರೀತಿಯ ಉತ್ತಮ ಸಂಪತ್ತುಗಳೂ ದೊರಕುವವು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ರಜಸ್ವಲಾ ವಾ ಯದಿ ರಾಮತತ್ಪರಾ </p>
<p class="Shlok">ಶೃಣೋತಿ ರಾಮಾಯಣಮೇತದಾದಿತಃ ।</p>
<p class="Shlok">ಪುತ್ರಂ ಪ್ರಸೂತೇ ಋಷಭಂ ಚಿರಾಯುಷಂ </p>
<p class="Shlok">ಪತಿವ್ರತಾ ಲೋಕಸುಪೂಜಿತಾ ಭವೇತ್ ॥</p>
<p class="Text">ರಾಮನಲ್ಲೇ ತತ್ಪರಳಾಗಿ ರಜಸ್ವಲಾಸೀಯು ನಾಲ್ಕನೇ ದಿನ ಸ್ನಾನ ಶುದ್ಧಳಾಗಿ ಈ ರಾಮಾಯಣವನ್ನು ಪ್ರಾರಂಭದಿಂದ ಶ್ರವಣಿಸುವಳೋ ಅವಳು ಲೋಕಪೂಜಿತಳೂ, ಪತಿವ್ರತೆಯೂ ಆಗಿ ಬಾಳಿ ದೀರ್ಘಾಯುಷ್ಮಂತನಾದ ಶ್ರೇಷ್ಠ ಮಗನಿಗೆ ಜನ್ಮಕೊಡುವಳು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಪೂಜಯಿತ್ವಾ ತು ಯೇ ಭಕ್ತ್ಯಾ ನಮಸ್ಕುರ್ವಂತಿ ನಿತ್ಯಶಃ ।</p>
<p class="Shlok">ಸರ್ವೈಃ ಪಾಪೈರ್ವಿನಿರ್ಮುಕ್ತಾ ವಿಷ್ಣೋರ್ಯಾಂತಿ ಪರಂ ಪದಮ್ ॥</p>
<p class="Text">(ಓದುವುದಕ್ಕೆ ಬಾರದವರೂ, ಕೇಳಲು ಅವಕಾಶವಿಲ್ಲದವರೂ ಕೂಡ) ಈ ಗ್ರಂಥವನ್ನು ಭಕ್ತಿಯಿಂದ ಪೂಜಿಸಿ, ನಮಸ್ಕರಿಸುವವರು ಎಲ್ಲ ಪಾಪಗಳಿಂದ ಬಿಡುಗಡೆಹೊಂದಿ ವಿಷ್ಣುವಿನ ಪರಮಪದವನ್ನು ಸೇರುವರು ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಅಧ್ಯಾತ್ಮರಾಮಚರಿತಂ ಕೃತ್ಸ್ನಂ ಶೃಣ್ವಂತಿ ಭಕ್ತಿತಃ ।</p>
<p class="Shlok">ಪಠಂತಿ ವಾ ಸ್ವಯಂ ವಕ್ತ್ರಾತ್ತೇಷಾಂ ರಾಮಃ ಪ್ರಸೀದತಿ ॥</p>
<p class="Text">ಅಧ್ಯಾತ್ಮರಾಮಚರಿತ್ರವನ್ನು ಪೂರ್ತಿಯಾಗಿ ಭಕ್ತಿಯಿಂದ ಕೇಳಿದರೆ, ಅಥವಾ ಸ್ವತಃ ಪಠಿಸಿದವರಿಗೆ ಶ್ರೀರಾಮನು ಪ್ರಸನ್ನನಾಗುವನು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ರಾಮ ಏವ ಪರಂ ಬ್ರಹ್ಮ ತಸ್ಮಿಂಸ್ತುಷ್ಟೇಖಿಲಾತ್ಮನಿ ।</p>
<p class="Shlok">ಧರ್ಮಾರ್ಥಕಾಮಮೋಕ್ಷಾಣಾಂ ಯದ್ಯದಿಚ್ಛತಿ ತದ್ಭವೇತ್ ॥</p>
<p class="Text">ಭಗವಾನ್ ಶ್ರೀರಾಮನೇ ಪರಮ ಬ್ರಹ್ಮನು. ಅಖಿಲಾತ್ಮನಾದ ಅವನು ಸಂತುಷ್ಟನಾದರೆ ಭಕ್ತರು ಧರ್ಮ, ಅರ್ಥ, ಕಾಮ, ಮೋಕ್ಷಗಳಲ್ಲಿ ಏನನ್ನು ಬಯಸುವರೋ ಅದು ಪ್ರಾಪ್ತವಾಗುವುದು. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಶ್ರೋತವ್ಯಂ ನಿಯಮೇನೈತದ್ರಾಮಾಯಣಮಖಂಡಿತಮ್ ।</p>
<p class="Shlok">ಆಯುಷ್ಯಮಾರೋಗ್ಯಕರಂ ಕಲ್ಪಕೋಟ್ಯಘನಾಶನಮ್ ॥</p>
<p class="Text">ಈ ರಾಮಾಯಣವನ್ನು ನಿಯಮದಿಂದ ಅಖಂಡಿತವಾಗಿ (ವಿಚ್ಛೇದವಿಲ್ಲದೆ) ಕೇಳಬೇಕು. ಇದು ಆಯುಷ್ಯ, ಆರೋಗ್ಯಗಳನ್ನುಂಟು ಮಾಡಿ, ಕೋಟಿ ಕಲ್ಪಗಳ ಪಾಪವನ್ನು ಕಳೆಯುವುದು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ದೇವಾಶ್ಚ ಸರ್ವೇ ತುಷ್ಯಂತಿ ಗ್ರಹಾಃ ಸರ್ವೇ ಮಹರ್ಷಯಃ ।</p>
<p class="Shlok">ರಾಮಾಯಣಸ್ಯ ಶ್ರವಣೇ ತೃಪ್ಯಂತಿ ಪಿತರಸ್ತಥಾ ॥</p>
<p class="Text">ಇದನ್ನು ಶ್ರವಣಿಸುವುದರಿಂದ ಎಲ್ಲ ದೇವತೆಗಳೂ, ಗ್ರಹಗಳೂ, ಮಹರ್ಷಿಗಳೂ ಪ್ರಸನ್ನರಾಗುವರು ಹಾಗೂ ಪಿತೃಗಳೂ ತೃಪ್ತರಾಗುವರು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಅಧ್ಯಾತ್ಮರಾಮಾಯಣಮೇತದದ್ಭುತಂ </p>
<p class="Shlok">ವೈರಾಗ್ಯವಿಜ್ಞಾನಯುತಂ ಪುರಾತನಮ್ ।</p>
<p class="Shlok">ಪಠಂತಿ ಶೃಣ್ವಂತಿ ಲಿಖಂತಿ ಯೇ ನರಾ-</p>
<p class="Shlok">ಸ್ತೇಷಾಂ ಭವೇಽಸ್ಮಿನ್ನ ಪುನರ್ಭವೋ ಭವೇತ್ ॥ </p>
<p class="Text">ಪುರಾತನವೂ, ವೈರಾಗ್ಯ ವಿಜ್ಞಾನೋಪದೇಶಗಳಿಂದ ಕೂಡಿದುದೂ, ಅದ್ಭುತವೂ ಆದ ಈ ಅಧ್ಯಾತ್ಮರಾಮಾಯಣವನ್ನು ಪಠಿಸುವ, ಶ್ರವಣಿಸುವ, ಬರೆಯುವ ಮನುಷ್ಯರಿಗೆ ಈ ಸಂಸಾರದಲ್ಲಿ ಮತ್ತೆ ಹುಟ್ಟು ಸಂಭವಿಸುವುದಿಲ್ಲ. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಆಲೋಡ್ಯಾಖಿಲವೇದರಾಶಿಮಸಕೃ- </p>
<p class="Shlok">ದ್ಯತ್ತಾರಕಂ ಬ್ರಹ್ಮ ತ- </p>
<p class="Shlok">ದ್ರಾಮೋ ವಿಷ್ಣುರಹಸ್ಯಮೂರ್ತಿರಿತಿ ಯೋ </p>
<p class="Shlok">ವಿಜ್ಞಾಯ ಭೂತೇಶ್ವರಃ ।</p>
<p class="Shlok">ಉದ್ ಧೃತ್ಯಾಖಿಲಸಾರಸಂಗ್ರಹಮಿದಂ </p>
<p class="Shlok">ಸಂಕ್ಷೇಪತಃ ಪ್ರಸ್ಫುಟಂ </p>
<p class="Shlok">ಶ್ರೀರಾಮಸ್ಯ ನಿಗೂಢತತ್ತ್ವಮಖಿಲಂ </p>
<p class="Shlok">ಪ್ರಾಹ ಪ್ರಿಯಾಯೈ ಭವಃ ॥</p>
<p class="Text">ಭೂತನಾಥ ಭಗವಾನ್ ಶಂಕರನು ಸಮಸ್ತ ವೇದರಾಶಿಯನ್ನು ಅನೇಕಬಾರಿ ಅಧ್ಯಯನ ಮಾಡಿ, ತಾರಕ ಮಂತ್ರ ‘ರಾಮ’ ಎಂಬುದು ಭಗವಾನ್ ವಿಷ್ಣುವಿನ ಗುಪ್ತಮೂರ್ತಿಯಾಗಿದೆ ಎಂದು ನಿಶ್ಚಯಿಸಿಕೊಂಡನು. ಆದ್ದರಿಂದ ಅವನು ಸಮಸ್ತ ವೇದಗಳ ಸಾರ, ಉಪನಿಷತ್ತುಗಳ ಸಂಗ್ರಹ ರೂಪೀ ಭಗವಾನ್ ಶ್ರೀರಾಮನ ನಿಗೂಢ ತತ್ತ್ವವನ್ನು ಹೆಚ್ಚು ಸ್ಫುಟವಾಗಿ ತನ್ನ ಪ್ರಿಯಳಾದ ಪಾರ್ವತಿಗೆ ಸಂಕ್ಷೇಪವಾಗಿ ಉಪದೇಶಿಸಿದನು. ॥49॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಯುದ್ದಕಾಂಡೇ ಷೋಡಶಃ ಸರ್ಗಃ ॥16॥</p>
<p class="ChapterEnd"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಯುದ್ದಕಾಂಡದಲ್ಲಿ ಹದಿನಾರನೆಯ ಸರ್ಗವು ಮುಗಿಯಿತು. </p>
<p class="ChapterEnd">ಯುದ್ಧಕಾಂಡವು ಮುಗಿದುದು.</p>


<p class="Page-Break">॥ ಶ್ರೀರಾಮಚಂದ್ರ ಪರಬ್ರಹ್ಮಣೇ ನಮಃ ॥</p>
<p class="Chapter-Heading" id="toc_marker-10">ಉತ್ತರ ಕಾಂಡ</p>
<p class="Sub-Heading" id="toc_marker-10-1">ಮೊದಲನೆಯ ಸರ್ಗ</p>
<p class="description">ಭಗವಾನ್ ಶ್ರೀರಾಮಾನ ಬಳಿಗೆ ಅಗಸ್ತ್ಯಾದಿ ಮುನೀಶ್ವರರ ಆಗಮನ ಮತ್ತು ರಾವಣಾದಿ ರಾಕ್ಷಸರ ಪೂರ್ವಕಥೆಯನ್ನು ಹೇಳುವುದು</p>
<p class="Shlok-Number">(ಶ್ಲೋಕ-1)</p>
<p class="Shlok">ಜಯತಿ ರಘುವಂಶತಿಲಕಃ ಕೌಸಲ್ಯಾಹೃದಯನಂದನೋ ರಾಮಃ ।</p>
<p class="Shlok">ದಶವದನನಿಧನಕಾರೀ ದಾಶರಥಿಃ ಪುಂಡರೀಕಾಕ್ಷಃ ॥ </p>
<p class="Text">ಕೌಸಲ್ಯೆಯ ಹೃದಯವನ್ನು ಆನಂದಗೊಳಿಸುವ, ದಶವದನ ರಾವಣನನ್ನು ಸಂಹರಿಸುವ, ರಘುವಂಶತಿಲಕ ದಶರಥಕುಮಾರ ಕಮಲನಯನ ಭಗವಾನ್ ರಾಮನಿಗೆ ಜಯವಾಗಲಿ. ॥1॥</p>
<p class="Shlok-Number">(ಶ್ಲೋಕ-2)</p>
<p class="Uvach">ಪಾರ್ವತ್ಯುವಾಚ</p>
<p class="Shlok">ಅಥ ರಾಮಃ ಕಿಮಕರೋತ್ಕೌಸಲ್ಯಾನಂದವರ್ಧನಃ ।</p>
<p class="Shlok">ಹತ್ವಾ ಮೃಧೇ ರಾವಣಾದೀನ್ ರಾಕ್ಷಸಾನ್ಭೀಮವಿಕ್ರಮಃ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಅಭಿಷಿಕ್ತಸ್ತ್ವಯೋಧ್ಯಾಯಾಂ ಸೀತಯಾ ಸಹ ರಾಘವಃ ।</p>
<p class="Shlok">ಮಾಯಾಮಾನುಷತಾಂ ಪ್ರಾಪ್ಯ ಕತಿ ವರ್ಷಾಣಿ ಭೂತಲೇ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಸ್ಥಿತವಾನ್ ಲೀಲಯಾ ದೇವಃ ಪರಮಾತ್ಮಾ ಸನಾತನಃ ।</p>
<p class="Shlok">ಅತ್ಯಜನ್ಮಾನುಷಂ ಲೋಕಂ ಕಥಮಂತೇ ರಘೂದ್ವಹಃ ॥</p>
<p class="Text">ಪಾರ್ವತಿ ಕೇಳಿದಳು ನಾಥಾ! ಕೌಸಲ್ಯೆಯ ಆನಂದವನ್ನು ಹೆಚ್ಚಿಸುವ ಮಹಾಪರಾಕ್ರಮೀ ಶ್ರೀರಾಮಚಂದ್ರನು ಯುದ್ಧದಲ್ಲಿ ರಾವಣಾದಿ ರಾಕ್ಷಸರನ್ನು ಕೊಂದು ಅಯೋಧ್ಯಾಪುರದಲ್ಲಿ ಸೀತಾದೇವಿಯ ಸಹಿತ ಪಟ್ಟಾಭಿಷಿಕ್ತನಾದ ಬಳಿಕ ಯಾವ ಕಾರ್ಯ ಮಾಡಿದನು? ಲೀಲೆಯಿಂದಲೇ ಮಾಯಾ-ಮಾನವ ಭಾವವನ್ನು ಪಡೆದ ಆ ಸನಾತನ ಪರಮಾತ್ಮನು ಭೂಲೋಕದಲ್ಲಿ ಎಷ್ಟು ವರ್ಷಗಳಿದ್ದನು? ಹಾಗೂ ಅಂತ್ಯದಲ್ಲಿ ಆ ರಘು ನಂದನನು ಈ ಮರ್ತ್ಯಲೋಕವನ್ನು ಯಾವ ಪ್ರಕಾರ ತ್ಯಾಗ ಮಾಡಿದನು? ॥2-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಏತದಾಖ್ಯಾಹಿ ಭಗವನ್ ಶ್ರದ್ದಧತ್ಯಾ ಮಮ ಪ್ರಭೋ ।</p>
<p class="Shlok">ಕಥಾಪೀಯೂಷಮಾಸ್ವಾದ್ಯ ತೃಷ್ಣಾ ಮೇತೀವ ವರ್ಧತೇ ।</p>
<p class="Shlok">ರಾಮಚಂದ್ರಸ್ಯ ಭಗವನ್ ಬ್ರೂಹಿ ವಿಸ್ತರಶಃ ಕಥಾಮ್ ॥ </p>
<p class="Text">ಹೇ ಪ್ರಭು! ಶ್ರದ್ಧಾಯುಕ್ತಳಾದ ನನಗೆ ನೀನು ಈ ವೃತ್ತಾಂತವನ್ನೆಲ್ಲಾ ಹೇಳು. ಹೇ ಪರಮೇಶ್ವರಾ! ಶ್ರೀರಾಮಕಥಾಮೃತವನ್ನು ಆಸ್ವಾದಿಸುವುದರಿಂದ ನನ್ನ ದಾಹ ಬಹಳ ಹೆಚ್ಚುತ್ತಾ ಹೋಗುತ್ತಿದೆ. ಆದುದರಿಂದ ನೀನು ಶ್ರೀರಾಮಚಂದ್ರನ ಕಥೆಯನ್ನು ವಿಸ್ತಾರವಾಗಿ ಹೇಳು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ರಾಕ್ಷಸಾನಾಂ ವಧಂ ಕೃತ್ವಾ ರಾಜ್ಯೇ ರಾಮ ಉಪಸ್ಥಿತೇ ।</p>
<p class="Shlok">ಆಯಯುರ್ಮುನಯಃ ಸರ್ವೇ ಶ್ರೀರಾಮಮಭಿವಂದಿತುಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ರಾಕ್ಷಸರನ್ನು ಸಂಹಾರ ಮಾಡಿದ ನಂತರ ಭಗವಾನ್ ಶ್ರೀರಾಮನು ರಾಜಪದವಿಯಲ್ಲಿ ವಿರಾಜಮಾನನಾದ ಮೇಲೆ ಸಕಲ ಮುನಿಜನರು ಅವನಿಗೆ ಅಭಿನಂದಿಸಲು ಬಂದರು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ವಿಶ್ವಾಮಿತ್ರೋಽಸಿತಃ ಕಣ್ವೋ ದುರ್ವಾಸಾ ಭೃಗುರಂಗಿರಾಃ ।</p>
<p class="Shlok">ಕಶ್ಯಪೋ ವಾಮದೇವೋಽತ್ರಿಸ್ತಥಾ ಸಪ್ತರ್ಷ ಯೋಮಲಾಃ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಅಗಸ್ತ್ಯಃ ಸಹ ಶಿಷೈಶ್ಚ ಮುನಿಭಿಃ ಸಹಿತೋಽಭ್ಯಗಾತ್ ।</p>
<p class="Shlok">ದ್ವಾರಮಾಸಾದ್ಯ ರಾಮಸ್ಯ ದ್ವಾರಪಾಲಮಥಾಬ್ರವೀತ್ ॥</p>
<p class="Text">ಆಗ ವಿಶ್ವಾಮಿತ್ರ, ಅಸಿತ, ಕಣ್ವ, ದುರ್ವಾಸರು, ಭೃಗು, ಅಂಗಿರಾ, ಕಶ್ಯಪ, ವಾಮದೇವ, ಅತ್ರಿ, ನಿರ್ಮಲ ಸ್ವಭಾವದ ಸಪ್ತರ್ಷಿ ಗಣ ಮತ್ತು ತಮ್ಮ ಶಿಷ್ಯರು ಹಾಗೂ ಬೇರೆ ಬೇರೆ ಮುನಿಜನರ ಸಹಿತ ಅಗಸ್ತ್ಯರು ಬಂದರು. ಆ ಅಗಸ್ತ್ಯರು ಭಗವಾನ್ ಶ್ರೀರಾಮನ ಬಾಗಿಲಬಳಿ ಹೋಗಿ ದ್ವಾರಪಾಲಕನಿಗೆ ಹೇಳಿದರು. ॥7-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಬ್ರೂಹಿ ರಾಮಾಯ ಮುನಯಃ ಸಮಾಗತ್ಯ ಬಹಿಃಸ್ಥಿತಾಃ ।</p>
<p class="Shlok">ಅಗಸ್ತ್ಯಪ್ರಮುಖಾಃ ಸರ್ವೇ ಆಶೀರ್ಭಿರಭಿನಂದಿತುಮ್ ॥</p>
<p class="Text">‘‘ನೀನು ಹೋಗಿ ಮಹಾರಾಜ ರಾಮನೊಡನೆ ಆಶೀರ್ವಾದಗಳೊಂದಿಗೆ ಅಭಿನಂದಿಸುವುದಕ್ಕಾಗಿ ಅಗಸ್ತ್ಯರೇ ಮುಂತಾದ ಸಮಸ್ತ ಮುನಿಗಡಣ ಬಂದಿದ್ದಾರೆ ಮತ್ತು ಹೊರಗೆ ನಿಂತಿದ್ದಾರೆ’’ ಎಂದು ಹೇಳು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಪ್ರತೀಹಾರಸ್ತತೋ ರಾಮಮಗಸ್ತ್ಯವಚನಾದ್ ದ್ರುತಮ್ ।</p>
<p class="Shlok">ನಮಸ್ಕೃತ್ಯಾಬ್ರವೀದ್ವಾಕ್ಯಂ ವಿನಯಾವನತಃ ಪ್ರಭುಮ್ ॥ </p>
<p class="Shlok-Number">(ಶ್ಲೋಕ-11)</p>
<p class="Shlok">ಕೃತಾಂಜಲಿರುವಾಚೇದಮಗಸ್ತ್ಯೋ ಮುನಿಭಿಃ ಸಹ ।</p>
<p class="Shlok">ದೇವ ತ್ವದ್ದರ್ಶನಾರ್ಥಾಯ ಪ್ರಾಪ್ತೋ ಬಹಿರುಪಸ್ಥಿತಃ ॥</p>
<p class="Text">ಆಗ ದ್ವಾರಪಾಲಕನು ಅಗಸ್ತ್ಯರು ಹೇಳಿದ ಕೂಡಲೇ ಹೋಗಿ ಭಗವಾನ್ ಶ್ರೀರಾಮನಿಗೆ ನಮಸ್ಕರಿಸಿ ಅತಿ ವಿನಯದಿಂದ ಕೈ ಮುಗಿದುಕೊಂಡು ಹೇಳಿದನು ‘‘ದೇವ! ನಿನ್ನ ದರ್ಶನಕ್ಕಾಗಿ ಅನೇಕ ಮುನಿಗಳ ಸಹಿತ ಅಗಸ್ತ್ಯರು ಬಂದಿದ್ದಾರೆ ಮತ್ತು ಹೊರಗೆ ನಿಂತುಕೊಂಡಿದ್ದಾರೆ’’ ॥10-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ತಮುವಾಚ ದ್ವಾರಪಾಲಂ ಪ್ರವೇಶಯ ಯಥಾಸುಖಮ್ ।</p>
<p class="Shlok">ಪೂಜಿತಾ ವಿವಿಶುರ್ವೇಶ್ಮ ನಾನಾರತ್ನವಿಭೂಷಿತಮ್ ॥</p>
<p class="Text">ಭಗವಾನ್ ಶ್ರೀರಾಮನು ದ್ವಾರಪಾಲಕನಿಗೆ ‘‘ಅವರನ್ನು ಆನಂದ ಪೂರ್ವಕ ಒಳಗೆ ಕರೆದುಕೊಂಡು ಬಾ’’ ಎಂದು ಆಜ್ಞಾಪಿಸಿದನು. ಆಗ ಮುನಿಗಳು ವಿಧಿವತ್ತಾಗಿ ಪೂಜಿತರಾಗಿ ನಾನಾ ಪ್ರಕಾರದ ರತ್ನಗಳಿಂದ ವಿಭೂಷಿತವಾದ ಅರಮನೆಯನ್ನು ಪ್ರವೇಶ ಮಾಡಿದರು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ದೃಷ್ಟ್ವಾ ರಾಮೋ ಮುನೀನ್ ಶೀಘ್ರಂ ಪ್ರತ್ಯುತ್ಥಾಯ ಕೃತಾಂಜಲಿಃ ।</p>
<p class="Shlok">ಪಾದ್ಯಾರ್ಘ್ಯಾದಿಭಿರಾಪೂಜ್ಯ ಗಾಂ ನಿವೇದ್ಯ ಯಥಾವಿಧಿಃ ॥ </p>
<p class="Text">ಭಗವಾನ್ ಶ್ರೀರಾಮನು ಮುನಿಗಳನ್ನು ನೋಡಿದ ಕೂಡಲೇ ಕೈಜೋಡಿಸಿಕೊಂಡು ಎದ್ದು ನಿಂತನು ಮತ್ತು ಅರ್ಘ್ಯ ಪಾದ್ಯಾದಿಗಳಿಂದ ಅವರನ್ನು ಪೂಜಿಸಿ ಅವರಿಗೆ ವಿಧಿಪೂರ್ವಕವಾಗಿ ಒಂದೊಂದು ಹಸುವನ್ನು ಕಾಣಿಕೆಯಾಗಿ ಕೊಟ್ಟನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ನತ್ವಾ ತೇಭ್ಯೋ ದದೌ ದಿವ್ಯಾನ್ಯಾಸನಾನಿ ಯಥಾರ್ಹತಃ ।</p>
<p class="Shlok">ಉಪವಿಷ್ಟಾಃ ಪ್ರಹೃಷ್ಟಾಶ್ಚ ಮುನಯೋ ರಾಮಪೂಜಿತಾಃ ॥</p>
<p class="Text">ಪುನಃ ಅವರೆಲ್ಲರಿಗೂ ನಮಸ್ಕಾರ ಮಾಡಿ ಯಥಾ ಯೋಗ್ಯವಾದ ದಿವ್ಯ ಆಸನವನ್ನು ಕೊಟ್ಟನು. ಅವುಗಳ ಮೇಲೆ ಆ ಮುನಿಗಳು ಭಗವಾನ್ ಶ್ರೀರಾಮನಿಂದ ಪೂಜಿತರಾಗಿ ಅತ್ಯಂತ ಹರ್ಷದಿಂದ ಆಸೀನರಾದರು. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಸಂಪೃಷ್ಟಕುಶಲಾಃ ಸರ್ವೇ ರಾಮಂ ಕುಶಲಮಬ್ರುವನ್ ।</p>
<p class="Shlok">ಕುಶಲಂ ತೇ ಮಹಾಬಾಹೋ ಸರ್ವತ್ರ ರಘುನಂದನ ॥</p>
<p class="Text">ಶ್ರೀರಾಮ ಚಂದ್ರನಲ್ಲಿ ಕುಶಲ-ಸಮಾಚಾರವನ್ನು ವಿಚಾರಿಸಿದ ಬಳಿಕ ಎಲ್ಲರೂ ತಮ್ಮ ಯೋಗಕ್ಷೇಮವನ್ನು ಹೇಳಿದರು ಮತ್ತು ಆತನನ್ನು ಕೇಳಿದರರು ‘‘ಹೇ ರಘುನಂದನ! ಹೇ ಮಹಾಬಾಹು! ನಿನ್ನ ರಾಜ್ಯದಲ್ಲಿ ಎಲ್ಲರೂ ಕುಶಲವಷ್ಟೇ? ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ದಿಷ್ಟ್ಯೇದಾನೀಂ ಪ್ರಪಶ್ಯಾಮೋ ಹತಶತ್ರುಮರಿಂದಮ ।</p>
<p class="Shlok">ನ ಹಿ ಭಾರಃ ಸ ತೇ ರಾಮ ರಾವಣೋ ರಾಕ್ಷಸೇಶ್ವರಃ ॥</p>
<p class="Text">ಹೇ ಶತ್ರುದಮನ! ಇಂದು ನಾವು ಬಹುಭಾಗ್ಯದಿಂದ ನೀನು ಶತ್ರುಹೀನ ನಾಗಿರುವುದನ್ನು ನೋಡುತ್ತಿದ್ದೇವೆ. ಹೇ ರಾಮ! ನಿನಗೆ ರಾಕ್ಷಸರಾಜ ರಾವಣನನ್ನು ಕೊಲ್ಲುವುದು ಅಷ್ಟು ಕಷ್ಟದಾಯಕವಾಗಿರಲಿಲ್ಲ. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಸಧನುಸ್ತ್ವಂ ಹಿ ಲೋಕಾಂಸ್ತ್ರೀನ್ ವಿಜೇತುಂ ಶಕ್ತ ಏವ ಹಿ ।</p>
<p class="Shlok">ದಿಷ್ಟ್ಯಾ ತ್ವಯಾ ಹತಾಃ ಸರ್ವೇ ರಾಕ್ಷಸಾ ರಾವಣಾದಯಃ ॥</p>
<p class="Text">ಏಕೆಂದರೆ ನೀನು ಧನುಸ್ಸನ್ನು ಹಿಡಿದರೆ ಮೂರು ಲೋಕಗಳನ್ನು ಜಯಿಸಲೂ ಸಮರ್ಥನಾಗಿರುವೆ. ನಮ್ಮ ಸೌಭಾಗ್ಯದಿಂದ ನೀನು ರಾವಣಾದಿ ಎಲ್ಲಾ ರಾಕ್ಷಸರನ್ನೂ ಕೊಂದು ಹಾಕಿದೆ. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಸಹ್ಯಮೇತನ್ಮಹಾಬಾಹೋ ರಾವಣಸ್ಯ ನಿಬರ್ಹಣಮ್ ।</p>
<p class="Shlok">ಅಸಹ್ಯಮೇತತ್ಸಂಪ್ರಾಪ್ತಂ ರಾವಣೇರ್ಯನ್ನಿಷೂದನಮ್ ॥</p>
<p class="Text">ಮತ್ತು ಹೇ ಮಹಾಬಾಹುವೇ! ರಾವಣನ ಸಂಹಾರವೇನೋ ಸುಗಮವಾಗಿತ್ತು ಆದರೆ ರಾವಣನ ಮಗ ಇಂದ್ರಜಿತುವನ್ನು ವಧಿಸುವುದು ಬಹಳ ಕಠಿಣವಾದ ಕಾರ್ಯವಾಗಿತ್ತು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಅಂತಕಪ್ರತಿಮಾಃ ಸರ್ವೇ ಕುಂಭಕರ್ಣಾದಯೋ ಮೃಧೇ ।</p>
<p class="Shlok">ಅಂತಕಪ್ರತಿಮೈರ್ಬಾಣೈರ್ಹತಾಸ್ತೇ ರಘುಸತ್ತಮ ॥</p>
<p class="Text">ಈ ಕುಂಭಕರ್ಣಾದಿ ಎಲ್ಲಾ ರಾಕ್ಷಸರು ಯುದ್ಧದಲ್ಲಿ ಕಾಲನಿಗೆ (ಯಮ) ಸಮಾನವಾಗಿದ್ದರು. ಹೇ ರಘುಶ್ರೇಷ್ಠ! ಅವರೆಲ್ಲರೂ ಕಾಲನಿಗೆ ಸಮಾನವಾದ ನಿನ್ನ ಕರಾಳ ಬಾಣಗಳಿಂದ ಹತರಾದರು. ॥19॥ </p>
<p class="Shlok-Number">(ಶ್ಲೋಕ-20)</p>
<p class="Shlok">ದತ್ತಾ ಚೇಯಂ ತ್ವಯಾಸ್ಮಾಕಂ ಪುರಾ ಹ್ಯಭಯದಕ್ಷಿಣಾ ।</p>
<p class="Shlok">ಹತ್ವಾ ರಕ್ಷೋಗಣಾನ್ಸಂಖ್ಯೇ ಕೃತಕೃತ್ಯೋಽದ್ಯ ಜೀವಸಿ ॥ </p>
<p class="Text">ನೀನು ನಮಗೆ ಮೊದಲೇ ಅಭಯದಾನ ಕೊಟ್ಟಿದ್ದೆ. ಈಗ ನೀನು ಸ್ವತಃ ಈ ರಾಕ್ಷಸರನ್ನು ಯುದ್ಧದಲ್ಲಿ ಕೊಂದು ಕೃತಕೃತ್ಯನಾಗಿರುವೆ. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಶ್ರುತ್ವಾ ತು ಭಾಷಿತಂ ತೇಷಾಂ ಮುನೀನಾಂ ಭಾವಿತಾತ್ಮನಾಮ್ ।</p>
<p class="Shlok">ವಿಸ್ಮಯಂ ಪರಮಂ ಗತ್ವಾ ರಾಮಃ ಪ್ರಾಂಜಲಿರಬ್ರವೀತ್ ॥</p>
<p class="Text">ಆ ಆತ್ಮನಿಷ್ಠ ಮುನೀಶ್ವರರ ಮಾತುಗಳನ್ನು ಕೇಳಿ ಶ್ರೀರಾಮಚಂದ್ರನು ಅತ್ಯಂತ ವಿಸ್ಮಯನಾಗಿ ಕೈ ಮುಗಿದುಕೊಂಡು ಅವರನ್ನು ಕೇಳಿಕೊಂಡನು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ರಾವಣಾದೀನತಿಕ್ರಮ್ಯ ಕುಂಭಕರ್ಣಾದಿರಾಕ್ಷಸಾನ್ ।</p>
<p class="Shlok">ತ್ರಿಲೋಕಜಯಿನೋ ಹಿತ್ವಾ ಕಿಂ ಪ್ರಶಂಸಥ ರಾವಣಿಮ್ ॥</p>
<p class="Text">‘‘ಹೇ ಮುನಿಗಳಿರಾ! ತ್ರಿಲೋಕವಿಜಯೀ ರಾವಣ ಮತ್ತು ಕುಂಭಕರ್ಣಾದಿ ರಾಕ್ಷಸರನ್ನು ಬಿಟ್ಟು ರಾವಣನ ಮಗ ಮೇಘನಾದನನ್ನೇ ಏಕೆ ಹೊಗಳುತ್ತಿರುವಿರಿ?’’ ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ತತಸ್ತದ್ವಚನಂ ಶ್ರುತ್ವಾ ರಾಘವಸ್ಯ ಮಹಾತ್ಮನಃ ।</p>
<p class="Shlok">ಕುಂಭಯೋನಿರ್ಮಹಾತೇಜಾ ರಾಮಂ ಪ್ರೀತ್ಯಾ ವಚೋಽಬ್ರವೀತ್ ॥</p>
<p class="Text">ಮಹಾತ್ಮಾ ರಘುನಾಥನ ಈ ಮಾತನ್ನು ಕೇಳಿ ಪರಮ ತೇಜಸ್ವೀ ಮುನಿವರ್ಯ ಅಗಸ್ತ್ಯರು ಅತಿ ಪ್ರೀತಿಯಿಂದ ಅವನಿಗೆ ಹೇಳಿದರು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಶೃಣು ರಾಮ ಯಥಾ ವೃತ್ತಂ ರಾವಣೇ ರಾವಣಸ್ಯ ಚ ।</p>
<p class="Shlok">ಜನ್ಮ ಕರ್ಮ ವರಾದಾನಂ ಸಂಕ್ಷೇಪಾದ್ವದತೋ ಮಮ ॥</p>
<p class="Text">‘‘ಹೇ ರಾಮ! ನೀನು ರಾವಣ ಮತ್ತು ಅವನ ಪುತ್ರರ ಜನ್ಮ, ಕರ್ಮ ಮತ್ತು ವರಪ್ರಾಪ್ತಿ ಮುಂತಾದ ವೃತ್ತಾಂತವನ್ನು ಕೇಳು; ನಾನು ಅವುಗಳನ್ನು ಸಂಕ್ಷೇಪವಾಗಿ ವರ್ಣನೆ ಮಾಡುತ್ತೇನೆ. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಪುರಾ ಕೃತಯುಗೇ ರಾಮ ಪುಲಸ್ತ್ಯೋ ಬ್ರಹ್ಮಣಃ ಸುತಃ ।</p>
<p class="Shlok">ತಪಸ್ತಪ್ತುಂ ಗತೋ ವಿದ್ವಾನ್ಮೇರೋಃ ಪಾರ್ಶ್ವಂ ಮಹಾಮತಿಃ ॥</p>
<p class="Text">ಹೇ ರಾಮ! ಹಿಂದೆ ಸತ್ಯಯುಗದಲ್ಲಿ ಬ್ರಹ್ಮನ ಪುತ್ರ ಮಹಾಮತಿಯಾದ ವಿದ್ವಾಂಸನಾದ ಪುಲಸ್ತ್ಯನು ತಪಸ್ಸನ್ನಾಚರಿಸಲು ಸುಮೇರು ಪರ್ವತಕ್ಕೆ ಹೋದನು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ತೃಣಬಿಂದೋರಾಶ್ರಮೇಽಸೌ ನ್ಯವಸನ್ಮುನಿಪುಂಗವಃ ।</p>
<p class="Shlok">ತಪಸ್ತೇಪೇ ಮಹಾತೇಜಾಃ ಸ್ವಾಧ್ಯಾಯನಿರತಃ ಸದಾ ॥ </p>
<p class="Text">ಆತನು ಮಹಾತೇಜಸ್ವಿ ಮುನಿಶ್ರೇಷ್ಠ ತೃಣಬಿಂದುವಿನ ಆಶ್ರಮದಲ್ಲಿ ಇರುತ್ತಿದ್ದು, ಅಲ್ಲಿ ನಿರಂತರ ಸ್ವಾಧ್ಯಾಯ(ಪ್ರಣವ-ಜಪ)ದಲ್ಲಿ ತತ್ಪರನಾಗಿದ್ದು ತಪಸ್ಸನ್ನು ಆಚರಿಸುತ್ತಿದ್ದನು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ತತ್ರಾಶ್ರಮೇ ಮಹಾರಮ್ಯೇ ದೇವಗಂಧರ್ವಕನ್ಯಕಾಃ ।</p>
<p class="Shlok">ಗಾಯಂತ್ಯೋ ನನೃತುಸ್ತತ್ರ ಹಸಂತ್ಯೋ ವಾದಯಂತಿ ಚ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಪುಲಸ್ತ್ಯಸ್ಯ ತಪೋವಿಘ್ನಂ ಚಕ್ರುಃ ಸರ್ವಾ ಅನಿಂದಿತಾಃ ।</p>
<p class="Shlok">ತತಃ ಕ್ರುದ್ಧೋ ಮಹಾತೇಜಾ ವ್ಯಾಜಹಾರ ವಚೋ ಮಹತ್ ॥</p>
<p class="Text">ಆ ಮಹಾ ರಮಣೀಯ ಆಶ್ರಮದಲ್ಲಿ ದೇವತೆಗಳ ಮತ್ತು ಗಂಧರ್ವರ ಸುಂದರಕನ್ಯೆಯರು ಹಾಡುತ್ತಾ, ನುಡಿಸುತ್ತಾ ನಗುತ್ತಾ ನರ್ತಿಸಲಾರಂಭಿಸಿ ಪುಲಸ್ತ್ಯನ ತಪಸ್ಸಿಗೆ ವಿಘ್ನವನ್ನೊಡ್ಡಿದರು. ಆಗ ಮಹಾತೇಜಸ್ವಿ ಪುಲಸ್ತ್ಯನು ಅತ್ಯಂತ ಕ್ರೋಧದಿಂದ ಹೇಳಿದನು. ॥27-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಯಾ ಮೇ ದೃಷ್ಟಿಪಥಂ ಗಚ್ಛೇತ್ಸಾ ಗರ್ಭಂ ಧಾರಯಿಷ್ಯತಿ ।</p>
<p class="Shlok">ತಾಃ ಸರ್ವಾಃ ಶಾಪಸಂವಿಗ್ನಾ ನ ತಂ ದೇಶಂ ಪ್ರಚಕ್ರಮುಃ ॥</p>
<p class="Text">‘‘ಯಾವ (ದೇವತೆ ಯಾ ಗಂಧರ್ವ) ಕನ್ಯೆಯ ಮೇಲೆ ನನ್ನ ದೃಷ್ಟಿ ಬೀಳುವುದೋ ಆಕೆಯು ಗರ್ಭವತಿಯಾಗಿ ಬಿಡುವಳು.’’ ಆಗ ಆ ಶಾಪದಿಂದ ಭಯಗೊಂಡು ಅವರಲ್ಲಿ ಯಾರೂ ಕೂಡ ಆ ಸ್ಥಳಕ್ಕೆ ಬರಲಿಲ್ಲ. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ತೃಣಬಿಂದೋಸ್ತು ರಾಜರ್ಷೇಃ ಕನ್ಯಾ ತನ್ನಾಶೃಣೋದ್ವಚಃ ।</p>
<p class="Shlok">ವಿಚಚಾರ ಮುನೇರಗ್ರೇ ನಿರ್ಭಯಾ ತಂ ಪ್ರಪಶ್ಯತೀ ॥</p>
<p class="Text">ಆದರೆ ರಾಜರ್ಷಿ ತೃಣಬಿಂದುವಿನ ಕನ್ಯೆಯು ಈ ವಾಕ್ಯಗಳನ್ನು ಕೇಳಿಸಿಕೊಳ್ಳಲಿಲ್ಲ. ಆದುದರಿಂದ ಆಕೆಯು ಮುನೀಶ್ವರನ ಎದುರಿಗೆ ನಿರ್ಭಯವಾಗಿ ತಿರುಗಾಡುತ್ತಿದ್ದಳು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಬಭೂವ ಪಾಂಡುರತನುರ್ವ್ಯಂಜಿತಾಂತಃ ಶರೀರಜಾ ।</p>
<p class="Shlok">ದೃಷ್ಟ್ವಾ ಸಾ ದೇಹವೈವರ್ಣ್ಯಂ ಭೀತಾ ಪಿತರಮನ್ವಗಾತ್ ॥</p>
<p class="Text">ಇದರಿಂದ ಅವಳು ಗರ್ಭವತಿಯಾಗಿ ಕಾಂತಿ ಹೀನಳಾದಳು, ಹಾಗೂ ಆಕೆಯ ಸ್ತನಗಳು ಉಬ್ಬಿ ಸ್ಪಷ್ಟವಾಗಿ ಪ್ರಕಟಗೊಂಡವು. ತನ್ನ ಶರೀರ ವಿವರ್ಣಗೊಂಡುದನ್ನು ಕಂಡು ಅವಳು ಭಯಪಡುತ್ತಾ ತನ್ನ ತಂದೆಯ ಬಳಿಕೆ ಬಂದಳು. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ತೃಣಬಿಂದುಶ್ಚ ತಾಂ ದೃಷ್ಟ್ವಾ ರಾಜರ್ಷಿರಮಿತದ್ಯುತಿಃ ।</p>
<p class="Shlok">ಧ್ಯಾತ್ವಾ ಮುನಿಕೃತಂ ಸರ್ವಮವೈದ್ವಿಜ್ಞಾನಚಕ್ಷುಷಾ ॥ </p>
<p class="Text">ಮಹಾತೇಜಸ್ವಿಯಾದ ರಾಜರ್ಷಿ ತೃಣಬಿಂದುವು ಅವಳನ್ನು ನೋಡಿದಾಗ ಧ್ಯಾನದ ಮೂಲಕ ತನ್ನ ಜ್ಞಾನದೃಷ್ಟಿಯಿಂದ ಮುನಿವರ ಪುಲಸ್ತ್ಯನ ಕೃತ್ಯವನ್ನೆಲ್ಲಾ ತಿಳಿದುಕೊಂಡನು. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ತಾಂ ಕನ್ಯಾಂ ಮುನಿವರ್ಯಾಯ ಪುಲಸ್ತ್ಯಾಯ ದದೌ ಪಿತಾ ।</p>
<p class="Shlok">ತಾಂ ಪ್ರಗೃಹ್ಯಾಬ್ರವೀತ್ಕನ್ಯಾಂ ಬಾಢಮಿತ್ಯೇವ ಸ ದ್ವಿಜಃ ॥</p>
<p class="Text">ಆಗ ತಂದೆ ತೃಣಬಿಂದು ಆ ಕನ್ಯೆಯನ್ನು ಮುನಿಶ್ರೇಷ್ಠ ಪುಲಸ್ತ್ಯನಿಗೆ ಕೊಟ್ಟನು ಹಾಗೂ ಆತನು ‘ಒಳ್ಳೆಯದು, ಸರಿ’ ಎಂದು ಹೇಳಿ ಆಕೆಯನ್ನು ಸ್ವೀಕರಿಸಿದನು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಶುಶ್ರೂಷಣಪರಾಂ ದೃಷ್ಟ್ವಾ ಮುನಿಃ ಪ್ರೀತೋಽಬ್ರವೀದ್ವಚಃ ।</p>
<p class="Shlok">ದಾಸ್ಯಾಮಿ ಪುತ್ರಮೇಕಂ ತೇ ಉಭಯೋರ್ವಂಶವರ್ಧನಮ್ ॥</p>
<p class="Text">ಅತ್ಯಂತ ಶುಶ್ರೂಷಾಪರಾಯಣಳಾದ ಆಕೆಯನ್ನು ನೋಡಿ ಮುನಿವರ ಪುಲಸ್ತ್ಯನು ಅವಳಿಂದ ಪ್ರಸನ್ನನಾಗಿ ಹೇಳಿದನು ‘‘ನಾನು ನಿನಗೆ ಎರಡು ವಂಶಗಳನ್ನೂ ಮಾತೃಪಕ್ಷ ಮತ್ತು ಪಿತೃಪಕ್ಷ ವೃದ್ಧಿಗೊಳಿಸುವಂತಹ ಒಬ್ಬ ಪುತ್ರನನ್ನು ಕೊಡುವೆನು’’ ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ತತಃ ಪ್ರಾಸೂತ ಸಾ ಪುತ್ರಂ ಪುಲಸ್ತ್ಯಾಲ್ಲೋಕವಿಶ್ರುತಮ್ ।</p>
<p class="Shlok">ವಿಶ್ರವಾ ಇತಿ ವಿಖ್ಯಾತಃ ಪೌಲಸ್ತ್ಯೋ ಬ್ರಹ್ಮವಿನ್ಮುನಿಃ ॥</p>
<p class="Text">ಆಗ ಆ ಕನ್ಯೆಯು ಪುಲಸ್ತ್ಯನಿಂದ ಒಬ್ಬ ತ್ರಿಲೋಕ-ವಿಖ್ಯಾತ ಪುತ್ರನಿಗೆ ಜನ್ಮನೀಡಿದಳು, ಅವನು ಪುಲಸ್ತ್ಯ-ಪುತ್ರ ಬ್ರಹ್ಮವೇತ್ತಾ ಮುನಿವರ ವಿಶ್ರವಸ್ಸು ಎಂಬ ಹೆಸರಿನಿಂದ ಪ್ರಸಿದ್ಧನಾದನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ತಸ್ಯ ಶೀಲಾದಿಕಂ ದೃಷ್ಟ್ವಾ ಭರದ್ವಾಜೋ ಮಹಾಮುನಿಃ ।</p>
<p class="Shlok">ಭಾರ್ಯಾರ್ಥಂ ಸ್ವಾಂ ದುಹಿತರಂ ದದೌ ವಿಶ್ರವಸೇ ಮುದಾ ॥</p>
<p class="Text">ವಿಶ್ರವಸ್ಸುವಿನ ಶೀಲ-ಸ್ವಭಾವಾದಿಗಳನ್ನು ಕಂಡು ಮಹಾಮುನಿ ಭರದ್ವಾಜರು ಪ್ರಸನ್ನರಾಗಿ ಆತನಿಗೆ ತಮ್ಮ ಪುತ್ರಿಯನ್ನು ವಿವಾಹ ಮಾಡಿ ಕೊಟ್ಟರು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ತಸ್ಯಾಂ ತು ಪುತ್ರಃ ಸಂಜಜ್ಞೇ ಪೌಲಸ್ತ್ಯಾಲ್ಲೋಕಸಮ್ಮತಃ ।</p>
<p class="Shlok">ಪಿತೃತುಲ್ಯೋ ವೈಶ್ರವಣೋ ಬ್ರಹ್ಮಣಾ ಚಾನುಮೋದಿತಃ ॥</p>
<p class="Text">ಅವಳಿಂದ ಪುಲಸ್ತ್ಯನಂದನ ವಿಶ್ರವಸನು ತ್ರಿಲೋಕದಲ್ಲಿಯೂ ಪ್ರತಿಷ್ಠಿತನಾದ ಒಬ್ಬ ಪುತ್ರನನ್ನು ಪಡೆದನು. ಆ ವಿಶ್ರವನ ಮಗ ತನ್ನ ತಂದೆಗೆ ಸಮಾನನಾಗಿಯೇ ಇದ್ದನು ಹಾಗೂ ಬ್ರಹ್ಮನೂ ಸಹ ಅವನನ್ನು ಪ್ರಶಂಸೆ ಮಾಡಿದನು. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ದದೌ ತತ್ತಪಸಾ ತುಷ್ಟೋ ಬ್ರಹ್ಮಾ ತಸ್ಮೈ ವರಂ ಶುಭಮ್ ।</p>
<p class="Shlok">ಮನೋಽಭಿಲಷಿತಂ ತಸ್ಯ ಧನೇಶತ್ವಮಖಂಡಿತಮ್ ॥ </p>
<p class="Text">ಅವನ ತಪಸ್ಸಿಗೆ ಮೆಚ್ಚಿ ಬ್ರಹ್ಮನು ಅವನಿಗೆ ಮನೋವಾಂಛಿತ ಶ್ರೇಷ್ಠ ವರವನ್ನು ಕೊಟ್ಟು ಅಖಂಡ ಐಶ್ವರ್ಯಾಧಿಪತಿಯನ್ನಾಗಿ ಮಾಡಿದನು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ತತೋ ಲಬ್ಧವರಃ ಸೋಽಪಿ ಪಿತರಂ ದ್ರಷ್ಟು ಮಾಗತಃ ।</p>
<p class="Shlok">ಪುಷ್ಪಕೇಣ ಧನಾಧ್ಯಕ್ಷೋ ಬ್ರಹ್ಮದತ್ತೇನ ಭಾಸ್ವತಾ ॥</p>
<p class="Text">ಬ್ರಹ್ಮನ ವರದಾನದಿಂದ ಧನಾಧ್ಯಕ್ಷನಾಗಿ, ಅವನೇ ಕೊಟ್ಟಿರುವ ಮಹಾತೇಜಸ್ವೀ ಪುಷ್ಪಕ ವಿಮಾನವನ್ನು ಏರಿ ತನ್ನ ತಂದೆಯನ್ನು ಕಾಣಲು ಬಂದನು. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ನಮಸ್ಕೃತ್ಯಾಥ ಪಿತರಂ ನಿವೇದ್ಯ ತಪಸಃ ಫಲಮ್ ।</p>
<p class="Shlok">ಪ್ರಾಹ ಮೇ ಭಗವಾನ್ ಬ್ರಹ್ಮಾ ದತ್ತ್ವಾ ವರಮನಿಂದಿತಮ್ ॥</p>
<p class="Text">ತಂದೆಗೆ ನಮಸ್ಕಾರ ಮಾಡಿ ತನ್ನ ತಪಸ್ಸಿನ ಫಲವನ್ನು ನಿವೇದಿಸುತ್ತಾ ಹೇಳಿದನು ‘‘ಭಗವಾನ್ ಬ್ರಹ್ಮನು ನನಗೆ ಈ ಅತ್ಯುತ್ತಮ ವರವನ್ನು ಕೊಟ್ಟಿರುವನು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ನಿವಾಸಾಯ ನ ಮೇ ಸ್ಥಾನಂ ದತ್ತವಾನ್ಪರಮೇಶ್ವರಃ ।</p>
<p class="Shlok">ಬ್ರೂಹಿ ಮೇ ನಿಯತಂ ಸ್ಥಾನಂ ಹಿಂಸಾ ಯತ್ರ ನ ಕಸ್ಯಚಿತ್ ॥</p>
<p class="Text">ಆದರೆ ಆ ಪರಮೇಶ್ವರನು ನನಗೆ ವಾಸಕ್ಕೆ ಯಾವ ಸ್ಥಾನವನ್ನೂ ಕೊಡಲಿಲ್ಲ. ಆದ್ದರಿಂದ ಯಾರ ಹಿಂಸೆಯೂ ಆಗದಿರುವಂತಹ ಯಾವುದಾದರೂ ಒಂದು ನಿಶ್ಚಿತ ಸ್ಥಾನವನ್ನು ತಾವು ನನಗೆ ತಿಳಿಸಿರಿ’’ ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ವಿಶ್ರವಾ ಅಪಿ ತಂ ಪ್ರಾಹ ಲಂಕಾನಾಮ ಪುರಿ ಶುಭಾ ।</p>
<p class="Shlok">ರಾಕ್ಷಸಾನಾಂ ನಿವಾಸಾಯ ನಿರ್ಮಿತಾ ವಿಶ್ವಕರ್ಮಣಾ ॥</p>
<p class="Text">ಆಗ ವಿಶ್ರವಸ್ಸು ಅವನಿಗೆ ಹೇಳಿದನು ‘‘ದಾನವ ಶಿಲ್ಪಿ ವಿಶ್ವಕರ್ಮನು ಲಂಕೆ ಎಂಬ ಒಂದು ಸುಂದರನಗರವನ್ನು ರಾಕ್ಷಸರ ವಾಸಕ್ಕಾಗಿ ರಚಿಸಿದ್ದಾನೆ. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ತ್ಯಕ್ತ್ವಾ ವಿಷ್ಣುಭಯಾದ್ದೈತ್ಯಾ ವಿವಿಶುಸ್ತೇ ರಸಾತಲಮ್ ।</p>
<p class="Shlok">ಸಾ ಪುರೀ ದುಷ್ಪ್ರಧರ್ಷಾನ್ಯೇರ್ಮಧ್ಯೇಸಾಗರಮಾಸ್ಥಿತಾ ॥</p>
<p class="Text">ಆದರೆ ದೈತ್ಯರು ಭಗವಾನ್ ವಿಷ್ಣುವಿನ ಭಯದಿಂದ ಅದನ್ನು ಬಿಟ್ಟು ರಸಾತಳಕ್ಕೆ ಹೊರಟು ಹೋಗಿದ್ದಾರೆ. ಆ ಪಟ್ಟಣವನ್ನು ಯಾವ ಶತ್ರುಗಳೂ ಆಕ್ರಮಣ ಮಾಡಲು ಅತ್ಯಂತ ಕಠಿಣವಾಗಿದೆ; ಏಕೆಂದರೆ ಅದು ಸಮುದ್ರದ ಮಧ್ಯದಲ್ಲಿ ನೆಲೆಸಿದೆ. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ತತ್ರ ವಾಸಾಯ ಗಚ್ಛ ತ್ವಂ ನಾನ್ಯೈಃ ಸಾಧಿಷ್ಠಿತಾ ಪುರಾ ।</p>
<p class="Shlok">ಪಿತ್ರಾದಿಷ್ಟಸ್ತ್ವಸೌ ಗತ್ವಾ ತಾಂ ಪುರೀಂ ಧನದೋಽವಿಶತ್ ॥</p>
<p class="Text">ನೀನು ಅಲ್ಲಿಯೇ ಇರಲು ಹೋಗು. ಇದಕ್ಕಿಂತ ಮೊದಲು ಆ ಪಟ್ಟಣದಲ್ಲಿ ಬೇರೆ ಯಾರ ಅಧಿಕಾರವೂ ಇರಲಿಲ್ಲ.’’ ಆಗ ಧನಪತಿ ಕುಬೇರನು ತಂದೆಯ ಆಜ್ಞೆಯಂತೆ ಹೋಗಿ ಆ ಪಟ್ಟಣವನ್ನು ಪ್ರವೇಶಿಸಿದನು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಸ ತತ್ರ ಸುಚಿರಂ ಕಾಲಮುವಾಸ ಪಿತೃಸಮ್ಮತಃ ।</p>
<p class="Shlok">ಕಸ್ಯಚಿತ್ತ್ವಥ ಕಾಲಸ್ಯ ಸುಮಾಲೀ ನಾಮ ರಾಕ್ಷಸಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ರಸಾತಲಾನ್ಮರ್ತ್ಯಲೋಕಂ ಚಚಾರ ಪಿಶಿತಾಶನಃ ।</p>
<p class="Shlok">ಗೃಹೀತ್ವಾ ತನಯಾಂ ಕನ್ಯಾಂ ಸಾಕ್ಷಾದ್ದೇವೀಮಿವ ಶ್ರಿಯಮ್ ॥</p>
<p class="Text">ಅಲ್ಲಿ ತನ್ನ ತಂದೆಯ ಸಮ್ಮತಿಯಂತೆ ಆತನು ಬಹಳ ಕಾಲ ವಾಸ ಮಾಡಿದನು. ಒಮ್ಮೆ ಸುಮಾಲಿ ಎಂಬ ಒಬ್ಬ ಮಾಂಸ-ಭಕ್ಷಕ ರಾಕ್ಷಸನು ಸಾಕ್ಷಾತ್ ಲಕ್ಷ್ಮೀದೇವಿಯಂತೆ ರೂಪವತಿಯಾದ ತನ್ನ ಮಗಳೊಡನೆ ರಸಾತಲದಿಂದ ಬಂದು ಮರ್ತ್ಯಲೋಕದಲ್ಲಿ ತಿರುಗಾಡುತ್ತಾ ಇದ್ದನು. ॥45-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಅಪಶ್ಯದ್ಧನದಂ ದೇವಂ ಚರಂತಂ ಪುಷ್ಪಕೇಣ ಸಃ ।</p>
<p class="Shlok">ಹಿತಾಯ ಚಿಂತಯಾಮಾಸ ರಾಕ್ಷಸಾನಾಂ ಮಹಾಮನಾಃ ॥</p>
<p class="Text">ಭಗವಾನ್ ಕುಬೇರನು ಪುಷ್ಪಕ ವಿಮಾನವನ್ನೇರಿ ಸಂಚರಿಸವುದನ್ನು ಅವನು ನೋಡಿದನು. ಆಗ ಮಹಾಬುದ್ಧಿಶಾಲಿ ಸುಮಾಲಿಯು ರಾಕ್ಷಸರ ಹಿತದ ಉಪಾಯವನ್ನು ಯೋಚಿಸಿದನು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಉವಾಚ ತನಯಾಂ ತತ್ರ ಕೈಕಸೀಂ ನಾಮ ನಾಮತಃ ।</p>
<p class="Shlok">ವತ್ಸೇ ವಿವಾಹಕಾಲಸ್ತೇ ಯೌವನಂ ಚಾತಿವರ್ತತೇ ॥ </p>
<p class="Text">ಅವನು ಕೈಕಸೀ ಎಂಬ ಹೆಸರಿನ ತನ್ನ ಕನ್ಯೆಗೆ ಹೇಳಿದನು ‘‘ಮಗೂ! ನಿನ್ನ ವಿವಾಹದ ಸಮಯ ಮತ್ತು ಯೌವನಕಾಲ ಕಳೆದು ಹೋಗುತ್ತಾ ಇದೆ. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಪ್ರತ್ಯಾಖ್ಯಾನಾಚ್ಚ ಭೀತೈಸ್ತ್ವಂ ನ ವರೈರ್ಗೃಹ್ಯಸೇ ಶುಭೇ ।</p>
<p class="Shlok">ಸಾ ತ್ವಂ ವರಯ ಭದ್ರಂ ತೇ ಮುನಿಂ ಬ್ರಹ್ಮಕುಲೊದ್ಭವಮ್ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಸ್ವಯಮೇವ ತತಃ ಪುತ್ರಾ ಭವಿಷ್ಯಂತಿ ಮಹಾಬಲಾಃ ।</p>
<p class="Shlok">ಈದೃಶಾಃ ಸರ್ವಶೋಭಾಢ್ಯಾ ಧನದೇನ ಸಮಾಃ ಶುಭೇ ॥</p>
<p class="Text">ಆದರೆ ಹೇ ಸುಂದರೀ! ‘ನೀನು ಅವನನ್ನು ತಿರಸ್ಕರಿಸುವೆ’ ಎಂಬೀ ಭಯದಿಂದ ಯಾವ ವರನೂ ವರಿಸುತ್ತಾ ಇಲ್ಲ. ಆದುದರಿಂದ ನಿನಗೆ ಮಂಗಳವಾಗಲಿ, ನೀನೇ ಸ್ವತಃ ಹೋಗಿ ಬ್ರಹ್ಮನ ವಂಶದಲ್ಲಿ ಹುಟ್ಟಿರುವ ಮುನಿವರ ವಿಶ್ರವನನ್ನು ವರಿಸು. ಹೇ ಶುಭೆ! ಆತನಿಂದ ನಿನಗೆ ಈ ಕುಬೇರನಿಗೆ ಸಮಾನರಾದ ಸರ್ವ ಶೋಭಾಸಂಪನ್ನರಾದ ಮಹಾಬಲಶಾಲಿಗಳಾದ ಪುತ್ರರು ಹುಟ್ಟುವರು’’ ॥49-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತಥೇತಿ ಸಾಶ್ರಮಂ ಗತ್ವಾ ಮುನೇರಗ್ರೇ ವ್ಯವಸ್ಥಿತಾ ।</p>
<p class="Shlok">ಲಿಖಂತೀ ಭುವಮಗ್ರೇಣ ಪಾದೇನಾಧೋಮುಖೀ ಸ್ಥಿತಾ ॥</p>
<p class="Text">ಆಗ ಅವಳು ‘ಹಾಗೇ ಆಗಲಿ’ ಎಂದು ಹೇಳಿ ಮುನೀಶ್ವರನ ಆಶ್ರಮಕ್ಕೆ ಹೋಗಿ ನಿಂತುಕೊಂಡು ಮುಖ ತಗ್ಗಿಸಿ ಕಾಲಿನ ಉಗುರಿನಿಂದ ನೆಲವನ್ನು ಕೆದಕುತ್ತಿದ್ದಳು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತಾಮಪೃಚ್ಛನ್ಮುನಿಃಕಾ ತ್ವಂ ಕನ್ಯಾಸಿ ವರವರ್ಣಿನಿ ।</p>
<p class="Shlok">ಸಾಬ್ರವೀತ್ಪ್ರಾಂಜಲಿರ್ಬ್ರಹ್ಮನ್ ಧ್ಯಾನೇನ ಜ್ಞಾತುಮರ್ಹಸಿ ॥</p>
<p class="Text">ಮುನಿಯು ಆಕೆಯನ್ನು ಕೇಳಿದನು - ‘‘ಹೇ ಸುಂದರವರ್ಣದವಳೇ! ನೀನು ಯಾರು ಮತ್ತು ಯಾರ ಮಗಳು? ಹಾಗೂ ಇಲ್ಲಿಗೇಕೆ ಬಂದಿರುವೆ?’’ ಕೈಕಸಿಯು ಕೈಮುಗಿದುಕೊಂಡು ಹೇಳಿದಳು ‘‘ಬ್ರಹ್ಮನ್! ನೀವು ಧ್ಯಾನದಮೂಲಕ ಎಲ್ಲ ವನ್ನೂ ತಿಳಿಯಬಲ್ಲಿರಿ’’ ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತತೋ ಧ್ಯಾತ್ವಾ ಮುನಿಃ ಸರ್ವಂ ಜ್ಞಾತ್ವಾ ತಾಂ ಪ್ರತ್ಯಭಾಷತ ।</p>
<p class="Shlok">ಜ್ಞಾತಂ ತವಾಭಿಲಷಿತಂ ಮತ್ತಃ ಪುತ್ರಾನಭೀಪ್ಸಸಿ ॥</p>
<p class="Text">ಆಗ ಮುನಿವರನು ಧ್ಯಾನದ ಮೂಲಕ ಎಲ್ಲಾ ವಿಚಾರವನ್ನು ತಿಳಿದುಕೊಂಡು ಆಕೆಗೆ ಹೇಳಿದನು ‘‘ನಾನು ನಿನ್ನ ಅಭಿಲಾಷೆಯನ್ನು ಅರಿತುಕೊಂಡೆನು, ನೀನು ನನ್ನಿಂದ ಪುತ್ರರನ್ನು ಬಯಸುತ್ತಿರುವೆಯಲ್ಲ! ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ದಾರುಣಾಯಾಂ ತು ವೇಲಾಯಾಮಾಗತಾಸಿ ಸುಮಧ್ಯಮೇ ।</p>
<p class="Shlok">ಅತಸ್ತೇ ದಾರುಣೌ ಪುತೌ ರಾಕ್ಷಸೌ ಸಂಭವಿಷ್ಯತಃ ॥</p>
<p class="Text">ಆದರೆ ಹೇ ಸುಂದರಿ! ನೀನು ಈ ಕಠಿಣ ಸಮಯದಲ್ಲಿ ಬಂದಿರುವೆ, ಆದುದರಿಂದ ನಿನ್ನ ಇಬ್ಬರು ಪುತ್ರರೂ ಸಹ ಮಹಾಭಯಂಕರ ರಾಕ್ಷಸರಾಗುವರು’’ ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಸಾಬ್ರವೀನ್ಮುನಿಶಾರ್ದೂಲ ತ್ವತ್ತೋಽಪ್ಯೇವಂವಿಧೌ ಸುತೌ ।</p>
<p class="Shlok">ತಾಮಾಹ ಪಶ್ಚಿಮೋ ಯಸ್ತೇ ಭವಿಷ್ಯತಿ ಮಹಾಮತಿಃ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಮಹಾಭಾಗವತಃ ಶ್ರೀಮಾನ್ ರಾಮಭಕ್ತ್ಯೇಕತತ್ಪರಃ ।</p>
<p class="Shlok">ಇತ್ಯುಕ್ತಾ ಸಾ ತಥಾ ಕಾಲೇ ಸುಷುವೇ ದಶಕಂಧರಮ್ ॥</p>
<p class="Shlok-Number">(ಶ್ಲೋಕ-57)</p>
<p class="Shlok">ರಾವಣಂ ವಿಂಶತಿಭುಜಂ ದಶಶೀರ್ಷಂ ಸುದಾರುಣಮ್ । </p>
<p class="Shlok">ತದ್ರಕ್ಷೋಜಾತಮಾತ್ರೇಣ ಚಚಾಲ ಚ ವಸುಂಧರಾ ॥</p>
<p class="Text">ಆಕೆ ಹೇಳಿದಳು ‘‘ಹೇ ಮುನೀಶ್ವರ! ಏನು ನಿಮ್ಮ ಮೂಲಕವೂ ಅಂತಹ ಪುತ್ರರುಂಟಾಗಬೇಕೇ?’’ ಆಗ ಮುನೀಶ್ವರನು ಆಕೆಗೆ ಹೇಳಿದನು ‘‘ಅವರ ನಂತರ ಹುಟ್ಟುವ ಪುತ್ರನು ಮಹಾ ಬುದ್ಧಿವಂತ, ಪರಮ ಭಗವದ್ಭಕ್ತ, ಶ್ರೀಸಂಪನ್ನ ಹಾಗೂ ಏಕ ಮಾತ್ರ ರಾಮ ಭಕ್ತಿಯಲ್ಲಿಯೇ ತತ್ಪರನಾಗುವನು.’’ ಮುನೀಶ್ವರನು ಹೇಳಿದಂತೆ ಆಕೆಯು ಸರಿಯಾದ ಸಮಯದಲ್ಲಿ ಹತ್ತು ತಲೆ ಮತ್ತು ಇಪ್ಪತ್ತು ಬಾಹುಗಳುಳ್ಳ ಅತಿ ಭಯಂಕರ ರಾವಣನಿಗೆ ಜನ್ಮವಿತ್ತಳು. ಆ ರಾಕ್ಷಸನು ಹುಟ್ಟುತ್ತಲೇ ಭೂಮಿಯು ನಡುಗಿತು. ॥55-57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಬಭೂವುರ್ನಾಶಹೇತೂನಿ ನಿಮಿತ್ತಾನ್ಯಖಿಲಾನ್ಯಪಿ ।</p>
<p class="Shlok">ಕುಂಭಕರ್ಣಸ್ತತೋ ಜಾತೋ ಮಹಾಪರ್ವತಸನ್ನಿಭಃ ॥</p>
<p class="Text">ಮತ್ತು ಪ್ರಪಂಚದ ನಾಶಕ್ಕೆ ಸಮಸ್ತ ಕಾರಣಗಳೂ ಉಂಟಾದವು. ಅನಂತರ ಮಹಾಪರ್ವತಕ್ಕೆ ಸಮಾನನಾದ ದೊಡ್ಡ ಮೈಕಟ್ಟುಳ್ಳ ಕುಂಭಕರ್ಣ ಹುಟ್ಟಿದನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ತತಃ ಶೂರ್ಪಣಖಾ ನಾಮ ಜಾತಾ ರಾವಣಸೋದರೀ ।</p>
<p class="Shlok">ತತೋ ವಿಭೀಷಣೋ ಜಾತಃ ಶಾಂತಾತ್ಮಾ ಸೌಮ್ಯದರ್ಶನಃ ॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಸ್ವಾಧ್ಯಾಯೀ ನಿಯತಾಹಾರೋ ನಿತ್ಯಕರ್ಮಪರಾಯಣಃ ।</p>
<p class="Shlok">ಕುಂಭಕರ್ಣಸ್ತು ದುಷ್ಟಾತ್ಮಾ ದ್ವಿಜಾನ್ ಸಂತುಷ್ಟಚೇತಸಃ ॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಭಕ್ಷಯನ್ನೃಷಿಸಂಘಾಂಶ್ಚ ವಿಚಚಾರಾತಿದಾರುಣಃ ।</p>
<p class="Shlok">ರಾವಣೋಽಪಿ ಮಹಾಸತ್ತ್ವೋ ಲೋಕಾನಾಂ ಭಯದಾಯಕಃ ।</p>
<p class="Shlok">ವವೃಧೇ ಲೋಕನಾಶಾಯ ಹ್ಯಾಮಯೋ ದೇಹಿನಾಮಿವ ॥</p>
<p class="Text">ಮತ್ತೆ ರಾವಣನ ಸಹೋದರಿ ಶೂರ್ಪಣಖಿಯ ಜನ್ಮವಾಯಿತು ಮತ್ತು ಅವಳ ಹಿಂದೆ ಅತಿ ಶಾಂತಚಿತ್ತ ಸೌಮ್ಯಮೂರ್ತಿ ವಿಭೀಷಣನು ಹುಟ್ಟಿದನು. ಅವನು ಅತ್ಯಂತ ಸ್ವಾಧ್ಯಾಯ ಶೀಲ ಮಿತಾಹಾರೀ ಮತ್ತು ನಿತ್ಯಕರ್ಮಪರಾಯಣನಾಗಿದ್ದನು. ಅತ್ಯಂತ ಭಯಂಕರ ದುರಾತ್ಮಾ ಕುಂಭಕರ್ಣನು ಸಂತುಷ್ಟಚಿತ್ತದ ಬ್ರಾಹ್ಮಣ ಮತ್ತು ಋಷಿಗಳ ಸಮೂಹಗಳನ್ನು ತಿಂದುಹಾಕುತ್ತಾ ಭೂಮಿಯಲ್ಲಿ ಓಡಾಡುತ್ತಿದ್ದನು. ಎಲ್ಲ ಲೋಕಗಳನ್ನು ಭಯ ಭೀತಗೊಳಿ ಸುತ್ತಾ ಮಹಾಬಲಶಾಲಿಯಾದ ರಾವಣನು ಪ್ರಾಣಿಗಳನ್ನು ನಾಶ ಪಡಿಸುವ ರೋಗದಂತೆ ಮೂರು ಲೋಕಗಳನ್ನು ನಾಶ ಮಾಡಲುದ್ಯುಕ್ತನಾದನು. ॥59-61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ರಾಮ ತ್ವಂ ಸಕಲಾಂತರಸ್ಥಮಭಿತೋ </p>
<p class="Shlok">ಜಾನಾಸಿ ವಿಜ್ಞಾನದೃಕ್ </p>
<p class="Shlok">ಸಾಕ್ಷೀ ಸರ್ವಹೃದಿ ಸ್ಥಿತೋ ಹಿ ಪರಮೋ</p>
<p class="Shlok">ನಿತ್ಯೋದಿತೋ ನಿರ್ಮಲಃ ।</p>
<p class="Shlok">ತ್ವಂ ಲೀಲಾಮನುಜಾಕೃತಿಃ ಸ್ವಮಹಿಮನ್</p>
<p class="Shlok"> ಮಾಯಾಗುಣೈರ್ನಾಜ್ಯಸೇ </p>
<p class="Shlok">ಲೀಲಾರ್ಥಂ ಪ್ರತಿಚೋದಿತೋಽದ್ಯ ಭವತಾ </p>
<p class="Shlok">ವಕ್ಷ್ಯಾಮಿ ರಕ್ಷೋದ್ಭವಮ್ ॥</p>
<p class="Text">ಹೇ ರಾಮಾ! ನೀನು ಎಲ್ಲರ ಅಂತಃಕರಣಗಳಲ್ಲಿ ವಿರಾಜಮಾನನಾಗಿರುವೆ. ಸಾಕ್ಷೀರೂಪದಿಂದ ತನ್ನ ಜ್ಞಾನದೃಷ್ಟಿಯ ಮೂಲಕ ಎಲ್ಲರ ಹೃದಯದಲ್ಲಿರುವ ವಿಚಾರಗಳನ್ನು ಚೆನ್ನಾಗಿ ತಿಳಿದಿರುವೆ. ನೀನು ಪರಮ ಶ್ರೇಷ್ಠ, ನಿತ್ಯ-ಪ್ರಬುದ್ಧ ಮತ್ತು ನಿರ್ಮಲನಾಗಿರುವೆ. ತನ್ನ ಮಹಿಮೆಯಲ್ಲಿರುವ ಪರಮೇಶ್ವರಾ! ನೀನು ಲೀಲೆಯಿಂದಲೇ ಈ ಮನುಷ್ಯರೂಪವನ್ನು ತಾಳಿರುವೆ, ಆದರೆ ನೀನು ಮಾಯೆಯ ಗುಣಗಳಿಂದ ಲಿಪ್ತನಾಗುವುದಿಲ್ಲ. ನೀನು ಎಲ್ಲವನ್ನು ಬಲ್ಲವನಾಗಿದ್ದರೂ ಲೀಲಾವಶನಾಗಿ ನನ್ನನ್ನು ಕೇಳಿದೆ, ಆದುದರಿಂದ ನಾನು ಈ ರಾಕ್ಷಸರ ಜನ್ಮವೃತ್ತಾಂತವನ್ನು ತಿಳಿಸುತ್ತಿದ್ದೇನೆ. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಜಾನಾಮಿ ಕೇವಲಮನಂತಮಚಿಂತ್ಯಶಕ್ತಿಂ </p>
<p class="Shlok">ಚಿನ್ಮಾತ್ರಮಕ್ಷರಮಜಂ ವಿದಿತಾತ್ಮತತ್ತ್ವಮ್ ।</p>
<p class="Shlok">ತ್ವಾಂ ರಾಮ ಗೂಢನಿಜರೂಪಮನುಪ್ರವೃತ್ತೋ </p>
<p class="Shlok">ಮೂಢೋಽಪ್ಯಹಂ ಭವದನುಗ್ರಹತಶ್ಚರಾಮಿ ॥</p>
<p class="Text">ಹೇ ರಾಮಾ! ನಾನು ನಿನನ್ನು ಅದ್ವಿತೀಯ, ಅನಂತ, ಅಚಿಂತ್ಯಶಕ್ತಿ, ಸಂಪನ್ನ, ಚಿನ್ಮಾತ್ರ, ಅಕ್ಷರ, ಅಜನ್ಮಾ ಮತ್ತು ಆತ್ಮಬೋಧಸ್ವರೂಪೀ ಎಂದು ತಿಳಿಯುತ್ತೇನೆ. ಮಾಯೆಯ ಮೂಲಕ ತನ್ನ ಸ್ವರೂಪವನ್ನು ಗುಪ್ತವಾಗಿಡುವ ನಿನ್ನಲ್ಲಿ (ಭಜಿಸುವ ಮೂಲಕ) ಪರಾಯಣನಾಗಿ ಮೂಢನಾದ ನಾನೂ ಕೂಡ ನಿನ್ನ ಕೃಪೆಯಿಂದ ಸ್ವಚ್ಛಂದವಾಗಿ ತಿರುಗಾಡುತ್ತಾ ಇರುತ್ತೇನೆ. ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಏವಂ ವದಂತಮಿನವಂಶಪವಿತ್ರಕೀರ್ತಿಃ</p>
<p class="Shlok">ಕುಂಭೋದ್ಭವಂ ರಘುಪತಿಃ ಪ್ರಹಸನ್ಬಭಾಷೇ ।</p>
<p class="Shlok">ಮಾಯಾಶ್ರಿತಂ ಸಕಲಮೇತದನನ್ಯಕತ್ವಾನ್</p>
<p class="Shlok">ಮತ್ಕೀರ್ತನಂ ಜಗತಿ ಪಾಪಹರಂ ನಿಬೋಧ ॥</p>
<p class="Text">ಅಗಸ್ತ್ಯರು ಈ ಪ್ರಕಾರ ಹೇಳಿದ ಬಳಿಕ ಸೂರ್ಯವಂಶದ ಸುಯಶಸ್ವರೂಪೀ ಶ್ರೀರಘುನಾಥನು ನಕ್ಕು ಅಗಸ್ತ್ಯರಲ್ಲಿ ಹೇಳಿದನು ‘‘ಈ ಸಂಪೂರ್ಣ ಜಗತ್ತು ಮಾಯಾ ಮಯವಾಗಿದೆ, ಏಕೆಂದರೆ ವಾಸ್ತವದಲ್ಲಿ ಇದು ನನ್ನಿಂದ ಬೇರೆಯಾಗಿಲ್ಲ; ಹೇ ಮುನಿಗಳೇ! ನೀವು ನನ್ನ ಗುಣ-ಕೀರ್ತನೆಯನ್ನೇ ಈ ಜಗತ್ತಿನಲ್ಲಿ ಪಾಪಗಳನ್ನೆಲ್ಲಾ ನಾಶಮಾಡುವುದೆಂದು ತಿಳಿಯಿರಿ’’ ॥64॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ಪ್ರಥಮಃ ಸರ್ಗಃ ॥1॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ಒಂದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-10-2">ಎರಡನೆಯ ಸರ್ಗ</p>
<p class="description">ರಾಕ್ಷಸರ ರಾಜ್ಯಸ್ಥಾಪನೆಯ ವಿವರಣೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಶ್ರೀರಾಮವಚನಂ ಶ್ರುತ್ವಾ ಪರಮಾನಂದನಿರ್ಭರಃ ।</p>
<p class="Shlok">ಮುನಿಃ ಪ್ರೋವಾಚ ಸದಸಿ ಸರ್ವೇಷಾಂ ತತ್ರ ಶೃಣ್ವತಾಮ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ರಘುನಾಥನ ಈ ವಚನಗಳನ್ನು ಕೇಳಿ ಅಗಸ್ತ್ಯ ಮುನಿಗಳು ಅತ್ಯಂತ ಆನಂದ ಭರಿತರಾದರು ಮತ್ತು ಆ ಸಭೆಯಲ್ಲಿ ಎಲ್ಲರೂ ಕೇಳುವಂತೆ ಪುನಃ ಹೇಳಲಾರಂಭಿಸಿದರು ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಅಥ ವಿತ್ತೇಶ್ವರೋ ದೇವಸ್ತತ್ರ ಕಾಲೇನ ಕೇನಚಿತ್ ।</p>
<p class="Shlok">ಆಯಯೌ ಪುಷ್ಪಕಾರೂಢಃ ಪಿತರಂ ದ್ರಷ್ಟುಮಂಜಸಾ ॥</p>
<p class="Text">‘‘ಹೇ ರಾಮಾ! ಒಮ್ಮೆ ಧನಪತಿ ಕುಬೇರನು ಅಕಸ್ಮಾತ್ತಾಗಿ ತನ್ನ ತಂದೆಯನ್ನು ನೋಡಲು ಪುಷ್ಪಕ ವಿಮಾನವೇರಿ ಬಂದನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ದೃಷ್ಟ್ವಾ ತಂ ಕೈಕಸೀ ತತ್ರ ಭ್ರಾಜಮಾನಂ ಮಹೌಜಸಮ್ ।</p>
<p class="Shlok">ರಾಕ್ಷಸೀ ಪುತ್ರಸಾಮೀಪ್ಯಂ ಗತ್ವಾ ರಾವಣಮಬ್ರವೀತ್ ॥</p>
<p class="Text">ಮಹಾತೇಜಸ್ವೀ ಕುಬೇರನು ತಂದೆಯ ಬಳಿ ಕುಳಿತಿರುವುದನ್ನು ರಾಕ್ಷಸಿ ಕೈಕಸಿಯು ನೋಡಿದಾಗ ಅವಳು ತನ್ನ ಮಗ ರಾವಣನ ಹತ್ತಿರಕ್ಕೆ ಹೋಗಿ ಹೇಳಿದಳು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಪುತ್ರ ಪಶ್ಯ ಧನಾಧ್ಯಕ್ಷಂ ಜ್ವಲಂತಂ ಸ್ವೇನ ತೇಜಸಾ ।</p>
<p class="Shlok">ತ್ವಮಪ್ಯೇವಂ ಯಥಾ ಭೂಯಾಸ್ತಥಾ ಯತ್ನಂ ಕುರು ಪ್ರಭೋ ॥</p>
<p class="Text">‘‘ಮಗೂ ! ತನ್ನ ತೇಜಸ್ಸಿನಿಂದ ಪ್ರಕಾಶಮಾನವಾಗಿರುವ ಈ ಧನಪತಿಯನ್ನು ನೋಡು. ಹೇ ಸಮರ್ಥ ! ನೀನೂ ಸಹ ಹಾಗಾಗುವಂತಹ ಪ್ರಯತ್ನ ಮಾಡು’’ ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ತಚ್ಛ್ರುತ್ವಾ ರಾವಣೋ ರೋಷಾತ್ ಪ್ರತಿಜ್ಞಾಮಕರೋದ್ದ್ರುತಮ್ ।</p>
<p class="Shlok">ಧನದೇನ ಸಮೋ ವಾಪಿ ಹ್ಯಧಿಕೋ ವಾಚಿರೇಣ ತು ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಭವಿಷ್ಯಾಮ್ಯಂಬ ಮಾಂ ಪಶ್ಯ ಸಂತಾಪಂ ತ್ಯಜ ಸುವ್ರತೇ ।</p>
<p class="Shlok">ಇತ್ಯುಕ್ತ್ವಾ  ದುಷ್ಕರಂ ಕರ್ತುಂ ತಪಃ ಸ ದಶಕಂಧರಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಅಗಮತ್ಫಲಸಿದ್ಧ್ಯರ್ಥಂ ಗೋಕರ್ಣಂ ತು ಸಹಾನುಜಃ ।</p>
<p class="Shlok">ಸ್ವಂ ಸ್ವಂ ನಿಯಮಮಾಸ್ಥಾಯ ಭ್ರಾತರಸ್ತೇ ತಪೋ ಮಹತ್ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಆಸ್ಥಿತಾ ದುಷ್ಕರಂ ಘೋರಂ ಸರ್ವಲೋಕೈಕತಾಪನಮ್ ।</p>
<p class="Shlok">ದಶವರ್ಷಸಹಸ್ರಾಣಿ ಕುಂಭಕರ್ಣೋಽಕರೋತ್ತಪಃ ॥</p>
<p class="Text">ಇದನ್ನು ಕೇಳಿ ರಾವಣನು ಕೂಡಲೇ ಬಹುರೋಷದಿಂದ ಪ್ರತಿಜ್ಞೆ ಮಾಡಿದನು - ‘‘ಹೇ ಶುಭವ್ರತವುಳ್ಳ ತಾಯೆ! ನೀನು ದುಃಖಿಸಬೇಡ, ನೋಡು, ನಾನು ಬೇಗನೆ ಕುಬೇರನಿಗೆ ಸಮಾನ ಅಥವಾ ಅದಕ್ಕಿಂತಲೂ ಹೆಚ್ಚು ಐಶ್ಚರ್ಯಶಾಲಿ ಆಗುವೆನು.’’ ಹೀಗೆ ಹೇಳಿ ಸಹೋದರರ ಸಹಿತ ರಾವಣನು ಇಚ್ಛಿಸಿದ ಫಲಪ್ರಾಪ್ತಿಗಾಗಿ ಗೋಕರ್ಣ ಕ್ಷೇತ್ರದಲ್ಲಿ ಕಠಿಣ ತಪಸ್ಸನ್ನಾ ಚರಿಸುವುದಕ್ಕೆ ಹೊರಟುಹೋದನು. ಅಲ್ಲಿ ಆ ಮೂವರು ಸಹೋದರರೂ ತಮ್ಮ-ತಮ್ಮ ವ್ರತದಲ್ಲಿ ದೃಢವಾಗಿದ್ದು ಸಮಸ್ತ ಲೋಕಗಳನ್ನು ಸುಡುವಂತಹ ಅತಿ ಮಹಾನ್ ತಪಸ್ಸನ್ನಾಚರಿಸಲು ತೊಡಗಿದರು. ಅವರುಗಳಲ್ಲಿ ಕುಂಭಕರ್ಣನು ಹತ್ತು ಸಾವಿರ ವರ್ಷ ತಪಸ್ಸು ಮಾಡಿದನು. ॥5-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ವಿಭೀಷಣೋಽಪಿ ಧರ್ಮಾತ್ಮಾ ಸತ್ಯಧರ್ಮಪರಾಯಣಃ ।</p>
<p class="Shlok">ಪಂಚವರ್ಷಸಹಸ್ರಾಣಿ ಪಾದೇನೈಕೇನ ತಸ್ಥಿವಾನ್ ॥</p>
<p class="Text">ಸತ್ಯಧರ್ಮ ಪರಾಯಣ ಧರ್ಮಾತ್ಮಾ ವಿಭೀಷಣನೂ ಕೂಡ ಐದು ಸಾವಿರ ವರ್ಷಗಳವರೆಗೆ ಒಂದೇ ಕಾಲಿನಲ್ಲಿ ನಿಂತುಕೊಂಡಿದ್ದನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ದಿವ್ಯವರ್ಷಸಹಸ್ರಂ ತು ನಿರಾಹಾರೋ ದಶಾನನಃ ।</p>
<p class="Shlok">ಪೂರ್ಣೇ ವರ್ಷಸಹಸ್ರೇ ತು ಶೀರ್ಷಮಗ್ನೌ ಜುಹಾವ ಸಃ ।</p>
<p class="Shlok">ಏವಂ ವರ್ಷಸಹಸ್ರಾಣಿ ನವ ತಸ್ಯಾತಿಚಕ್ರಮುಃ ॥</p>
<p class="Text">ರಾವಣನು ಒಂದು ಸಾವಿರ ದಿವ್ಯ ವರ್ಷಗಳವರೆಗೆ ನಿರಾಹಾರನಾಗಿದ್ದನು, ಮತ್ತೆ ಸಾವಿರ ವರ್ಷಗಳು ಪೂರ್ಣಗೊಂಡ ನಂತರ ಅವನು ತನ್ನ ಒಂದು ತಲೆಯನ್ನು ಅಗ್ನಿಯಲ್ಲಿ ಹವನ ಮಾಡಿಬಿಟ್ಟನು. ಇದೇ ಪ್ರಕಾರ ಒಂಭತ್ತು ಸಾವಿರ ದಿವ್ಯ ವರ್ಷಗಳು ಕಳೆದವು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಅಥ ವರ್ಷಸಹಸ್ರಂ ತು ದಶಮೇ ದಶಮಂ ಶಿರಃ ।</p>
<p class="Shlok">ಛೇತ್ತುಕಾಮಸ್ಯ ಧರ್ಮಾತ್ಮಾ ಪ್ರಾಪ್ತಶ್ಚಾಥ ಪ್ರಜಾಪತಿಃ ।</p>
<p class="Shlok">ವತ್ಸ ವತ್ಸ ದಶಗ್ರೀವ ಪ್ರೀತೋಸ್ಮೀತ್ಯಭ್ಯಭಾಷತ ॥</p>
<p class="Text">ಹತ್ತು ಸಾವಿರ ವರ್ಷಗಳು ಮುಗಿಯುತ್ತಾ ಬಂದವು. ರಾವಣನು ತನ್ನ ಹತ್ತನೆಯ ತಲೆಯನ್ನು ಕೂಡ ಕತ್ತರಿಸಲು ಮುಂದಾದಾಗ ಧರ್ಮಾತ್ಮಾ ಬ್ರಹ್ಮ ದೇವರು ಪ್ರತ್ಯಕ್ಷನಾಗಿ ಹೇಳಿದರು ‘‘ಮಗು ರಾವಣಾ ! ನಾನು ಪ್ರಸನ್ನನಾಗಿದ್ದೇನೆ. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ವರಂ ವರಯ ದಾಸ್ಯಾಮಿ ಯತ್ತೇ ಮನಸಿ ಕಾಂಕ್ಷಿತಮ್ ।</p>
<p class="Shlok">ದಶಗ್ರೀವೋಽಪಿ ತಚ್ಛ್ರುತ್ವಾ ಪ್ರಹೃಷ್ಟೇನಾಂತರಾತ್ಮನಾ ॥</p>
<p class="Text">ನೀನು ವರವನ್ನು ಕೇಳಿಕೋ, ನಾನು ನಿನ್ನ ಇಚ್ಛೆಯನ್ನು ಪೂರ್ಣಗೊಳಿಸುವೆನು.’’ ಇದನ್ನು ಕೇಳಿ ರಾವಣನು ಬಹುಸಂತೋಷಗೊಂಡು ಹೇಳಿದನು ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಅಮರತ್ವಂ ವೃಣೋಮೀಶ ವರದೋ ಯದಿ ಮೇ ಭವಾನ್ ।</p>
<p class="Shlok">ಸುಪರ್ಣನಾಗಯಕ್ಷಾಣಾಂ ದೇವತಾನಾಂ ತಥಾಸುರೈಃ ।</p>
<p class="Shlok">ಅವಧ್ಯತ್ವಂ ತು ಮೇ ದೇಹಿ ತೃಣಭೂತಾ ಹಿ ಮಾನುಷಾಃ ॥</p>
<p class="Text">‘‘ಹೇ ಒಡೆಯಾ! ನೀನು ನನಗೆ ವರವನ್ನು ಕೊಡಬೇಕೆಂದಿದ್ದರೆ, ನಾನು ಅಮರತ್ವವನ್ನು ಬೇಡಿಕೊಳ್ಳುತ್ತೇನೆ. ನಾನು ಗರುಡ, ಸರ್ಪ, ಯಕ್ಷ, ದೇವ ಮತ್ತು ದಾನವ ಮುಂತಾದ ಯಾರಿಂದಲೂ ಸಾಯದಂತಿರಲಿ. (ಸಾಕು, ನಾನು ಇದೇ ವರವನ್ನು ಬೇಡುತ್ತೇನೆ.) ಬಡಪಾಯಿ ಮನುಷ್ಯರಾದರೋ ಹುಲ್ಲುಕಡ್ಡಿಗೆ ಸಮಾನನಾಗಿದ್ದಾನೆ. (ಅವರಿಂದ ನನಗೇನೂ ಭಯವಿಲ್ಲ.)’’ ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ತಥಾಸ್ತ್ವಿತಿ ಪ್ರಜಾಧ್ಯಕ್ಷಃ ಪುನರಾಹ ದಶಾನನಮ್ ।</p>
<p class="Shlok">ಅಗ್ನೌ ಹುತಾನಿ ಶೀರ್ಷಾಣಿ ಯಾನಿ ತೇಽಸುರಪುಂಗವ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಭವಿಷ್ಯಂತಿ ಯಥಾಪೂರ್ವಮಕ್ಷಯಾಣಿ ಚ ಸತ್ತಮ ॥</p>
<p class="Text">ಆಗ ಬ್ರಹ್ಮನು ‘ಹಾಗೆಯೇ ಆಗಲಿ’ ಎಂದು ಹೇಳಿ ರಾವಣನಿಗೆ ಪುನಃ ಹೇಳಿದನು ‘‘ಹೇ ಅಸುರಶ್ರೇಷ್ಠಾ! ನೀನು ಅಗ್ನಿಯಲ್ಲಿ ಹೋಮಮಾಡಿರುವ ನಿನ್ನ ಶಿರಗಳು ಪುನಃ ಮೊದಲಿನಂತೆಯೇ ಚಿಗುರಿಬಿಡುವುವು. ಸಾಧುಶ್ರೇಷ್ಠನೇ! ಅವು ಎಂದಿಗೂ ನಾಶವಾಗಲಾರವು’’ ॥14-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಏವಮುಕ್ತ್ವಾ ತತೋ ರಾಮ ದಶಗ್ರೀವಂ ಪ್ರಜಾಪತಿಃ ।</p>
<p class="Shlok">ವಿಭೀಷಣಮುವಾಚೇದಂ ಪ್ರಣತಂ ಭಕ್ತವತ್ಸಲಃ ॥</p>
<p class="Text">ಹೇ ರಾಮ! ರಾವಣನಿಗೆ ಈ ಪ್ರಕಾರ ಹೇಳಿ ಪುನಃ ಭಕ್ತವತ್ಸಲ ಬ್ರಹ್ಮದೇವನು ಅತ್ಯಂತ ವಿನೀತನಾದ ವಿಭೀಷಣನಿಗೆ ಹೇಳಿದನು ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ವಿಭೀಷಣ ತ್ವಯಾ ವತ್ಸ ಕೃತಂ ಧರ್ಮಾರ್ಥಮುತ್ತಮಮ್ ।</p>
<p class="Shlok">ತಪಸ್ತತೋ ವರಂ ವತ್ಸ ವೃಣೀಷ್ವಾಭಿಮತಂ ಹಿತಮ್ ॥</p>
<p class="Text">‘‘ವತ್ಸ ವಿಭೀಷಣ! ನೀನು ಧರ್ಮ ಸಂಪಾದನೆಗಾಗಿ ಈ ಶ್ರೇಷ್ಠ ತಪಸ್ಸನು ಆಚರಿಸಿರುವೆ, ಆದುದರಿಂದ ಮಗು! ನೀನು ಹಿತಕರವಾದ ಇಷ್ಟವಾಗಿರುವ ವರವನ್ನು ಕೇಳಿಕೋ.’’ ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ವಿಭೀಷಣೋಽಪಿ ತಂ ನತ್ವಾ ಪ್ರಾಂಜಲಿರ್ವಾಕ್ಯಮಬ್ರವೀತ್ ।</p>
<p class="Shlok">ದೇವ ಮೇ ಸರ್ವದಾ ಬುದ್ಧಿರ್ಧರ್ಮೇ ತಿಷ್ಠತು ಶಾಶ್ವತೀ ।</p>
<p class="Shlok">ಮಾ ರೋಚಯತ್ವಧರ್ಮಂ ಮೇ ಬುದ್ಧಿಃ ಸರ್ವತ್ರ ಸರ್ವದಾ ॥</p>
<p class="Text">ಆಗ ವಿಭೀಷಣನು ನಮಸ್ಕಾರ ಮಾಡಿ ಕೈಮುಗಿದುಕೊಂಡು ಹೇಳಿದನು ‘‘ಪರಮಾತ್ಮಾ ! ನನ್ನ ಬುದ್ಧಿಯು ಯಾವಾಗಲೂ ನಿಶ್ಚಲವಾಗಿ ಧರ್ಮದಲ್ಲಿಯೇ ನೆಲಸಲಿ, ಎಂದಿಗೂ ಯಾವ ಸ್ಥಿತಿಯಲ್ಲಿಯೂ ಅಧರ್ಮದಲ್ಲಿ ಅಭಿರುಚಿ ಉಂಟಾಗದಿರಲಿ’’ ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತತಃ ಪ್ರಜಾಪತಿಃ ಪ್ರೀತೋ ವಿಭೀಷಣಮಥಾಬ್ರವೀತ್ ।</p>
<p class="Shlok">ವತ್ಸ ತ್ವಂ ಧರ್ಮಶೀಲೋಽಸಿ ತಥೈವ ಚ ಭವಿಷ್ಯಸಿ ॥</p>
<p class="Text">ಇದರಿಂದ ಬ್ರಹ್ಮನು ಅತ್ಯಂತ ಪ್ರಸನ್ನನಾಗಿ ವಿಭೀಷಣನಿಗೆ ಹೇಳಿದನು ‘‘ಮಗು! ನೀನು ದೊಡ್ಡ ಧರ್ಮನಿಷ್ಠರಾಗಿರುವೆ; ಬಯಸಿದಂತೆಯೇ ಆಗುವುದು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಅಯಾಚಿತೋಽಪಿ ತೇ ದಾಸ್ಯೇ ಹ್ಯಮರತ್ವಂ ವಿಭೀಷಣ ।</p>
<p class="Shlok">ಕುಂಭಕರ್ಣಮಥೋವಾಚ ವರಂ ವರಯ ಸುವ್ರತ ॥</p>
<p class="Text">ಹೇ ವಿಭೀಷಣ! ನೀನು ಕೇಳಿಕೊಳ್ಳದೇ ಇದ್ದರೂ ಸಹ ನಾನು ನಿನಗೆ ಅಮರತ್ವದ ವರವನ್ನು ಕೊಡುತ್ತೇನೆ.’’ ಅನಂತರ ಆತನು ಕುಂಭಕರ್ಣನಿಗೆ ಹೇಳಿದನು ‘‘ಹೇ ಸುವ್ರತ! ನೀನು ವರವನ್ನು ಕೇಳು’’ ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ವಾಣ್ಯಾ ವ್ಯಾಪ್ತೋಽಥ ತಂ ಪ್ರಾಹ ಕುಂಭಕರ್ಣಃ ಪಿತಾಮಹಮ್ ।</p>
<p class="Shlok">ಸ್ವಪ್ಸ್ಯಾಮಿ ದೇವ ಷಣ್ಮಾಸಾನ್ ದಿನಮೇಕಂ ತು ಭೋಜನಮ್ ॥</p>
<p class="Text">ಆಗ ಕುಂಭಕರ್ಣನು (ದೇವತೆಗಳ ಪ್ರೇರಣೆಯಿಂದ) ಸರಸ್ವತೀದೇವಿಯ ಮಾಯೆಯಿಂದ ಮೋಹಿತನಾಗಿ ಬ್ರಹ್ಮನಿಗೆ ಹೇಳಿದನು ‘‘ಹೇ ದೇವ! ನಾನು ಆರು ತಿಂಗಳು ಮಲಗಿರುವೆನು ಮತ್ತು ಒಂದು ದಿವಸ ಭೋಜನ ಮಾಡುವೆನು’’ ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಏವಮಸ್ತ್ವಿತಿ ತಂ ಪ್ರಾಹ ಬ್ರಹ್ಮಾ ದೃಷ್ಟ್ವಾ ದಿವೌಕಸಃ ।</p>
<p class="Shlok">ಸರಸ್ವತೀ ಚ ತದ್ವಕಾನ್ನಿರ್ಗತಾ ಪ್ರಯಯೌ ದಿವಮ್ ॥</p>
<p class="Text">ಬ್ರಹ್ಮನು ದೇವತೆಗಳ ಕಡೆಗೆ ನೋಡುತ್ತಾ ‘‘ಹಾಗೆಯೇ ಆಗಲಿ’’ ಎಂದು ಹೇಳಿದನು. ಹಾಗೆ ಹೇಳುತ್ತಲೇ ಸರಸ್ವತಿಯು ತತ್ಕ್ಷಣ ಅವನ ಮುಖದಿಂದ ಹೊರಟು ಸ್ವರ್ಗಲೋಕಕ್ಕೆ ಹೋಗಿ ಬಿಟ್ಟಳು. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಕುಂಭಕರ್ಣಸ್ತು ದುಷ್ಟಾತ್ಮಾ ಚಿಂತಯಾಮಾಸ ದುಃಖಿತಃ ।</p>
<p class="Shlok">ಅನಭಿಪ್ರೇತಮೇವಾಸ್ಯಾತ್ಕಿಂ ನಿರ್ಗತಮಹೋ ವಿಧಿಃ ॥</p>
<p class="Text">ಆಗ ದುಷ್ಟಮನಸ್ಸಿನ ಕುಂಭಕರ್ಣನು ಮನಸ್ಸಿನಲ್ಲಿಯೇ ದುಃಖಪಟ್ಟು ಯೋಚಿಸಿದನು ‘‘ಅಯ್ಯೋ! ನನ್ನ ಭಾಗ್ಯದ ಚಕ್ರವೇ! ನನಗೆ ಇಷ್ಟವೇ ಇಲ್ಲದಿರುವ ಮಾತು ನನ್ನ ಬಾಯಿಂದ ಏಕೆ ಹೊರಟು ಬಂದಿತು?’’ ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಸುಮಾಲೀ ವರಲಬ್ಧಾಂಸ್ತಾನ್ ಜ್ಞಾತ್ವಾ ಪೌತ್ರಾನ್ ನಿಶಾಚರಾನ್ ।</p>
<p class="Shlok">ಪಾತಾಲಾನ್ನಿರ್ಭಯಃ ಪ್ರಾಯಾತ್ ಪ್ರಹಸ್ತಾದಿಭಿರನ್ವಿತಃ ॥</p>
<p class="Text">ತನ್ನ ಮೊಮ್ಮಕ್ಕಳಾದ ಮೂವರೂ ರಾಕ್ಷಸರಿಗೆ ವರ ದೊರೆತ ಸಮಾಚಾರವನ್ನು ಕೇಳಿ ಸುಮಾಲಿಯು ಪ್ರಹಸ್ತಾದಿ ರಾಕ್ಷಸರನ್ನು ಜೊತೆಯಲ್ಲಿ ಕರೆದುಕೊಂಡು ನಿರ್ಭಯದಿಂದ ಪಾತಾಳ ಲೋಕದಿಂದ ಬಂದನು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ದಶಗ್ರೀವಂ ಪರಿಷ್ವಜ್ಯ ವಚನಂ ಚೇದಮಬ್ರವೀತ್ ।</p>
<p class="Shlok">ದಿಷ್ಟ್ಯಾ ತೇ ಪುತ್ರ ಸಂವೃತ್ತೋ ವಾಂಛಿತೋ ಮೇ ಮನೋರಥಃ ॥</p>
<p class="Text">ಹಾಗೂ ರಾವಣನನ್ನು ಆಲಂಗಿಸಿಕೊಂಡು ಹೇಳಿದನು ‘‘ಮಗು! ಬಹಳ ಆನಂದದ ಮಾತು ಇಂದು ನಾನು ಬಯಸಿದ್ದ ಮನೋರಥ ಪೂರ್ಣಗೊಂಡಿತು. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಯದ್ಭಯಾಚ್ಚ ವಯಂ ಲಂಕಾಂ ತ್ಯಕ್ತ್ವಾ ಯಾತಾ ರಸಾತಲಮ್ ।</p>
<p class="Shlok">ತದ್ಗತಂ ನೋ ಮಹಾಬಾಹೋ ಮಹದ್ವಿಷ್ಣುಕೃತಂ ಭಯಮ್ ॥</p>
<p class="Text">ಹೇ ಮಹಾಬಾಹುವೇ! ಯಾರ ಭಯದಿಂದ ನಾವು ಲಂಕಾರಪುರವನ್ನು ಬಿಟ್ಟು ಪಾತಾಳ ಲೋಕಕ್ಕೆ ಹೊರಟು ಹೋಗಿದ್ದೆವೋ, ಆ ವಿಷ್ಣುವಿನ ಭಯವು ಇಂದು ಹೊರಟುಹೋಯಿತು. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಅಸ್ಮಾಭಿಃ ಪೂರ್ವಮುಷಿತಾ ಲಂಕೇಯಂ ಧನದೇನ ತೇ ।</p>
<p class="Shlok">ಭ್ರಾತ್ರಾಕ್ರಾಂತಾಮಿದಾನೀಂ ತ್ವಂ ಪ್ರತ್ಯಾನೇತುಮಿಹಾರ್ಹಸಿ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಸಾಮ್ನಾ ವಾಥ ಬಲೇನಾಪಿ ರಾಜ್ಞಾಂ ಬಂಧುಃ ಕುತಃ ಸುಹೃತ್ ।</p>
<p class="Shlok">ಇತ್ಯುಕ್ತೋ ರಾವಣಃ ಪ್ರಾಹ ನಾರ್ಹಸ್ಯೇವಂ ಪ್ರಭಾಷಿತುಮ್ ॥</p>
<p class="Text">ಈಗ ನಿನ್ನ ಅಣ್ಣ ಕುಬೇರನ ಅಧಿಕಾರದಲ್ಲಿರುವ ಈ ಲಂಕಾಪಟ್ಟಣದಲ್ಲಿ ಮೊದಲು ನಾವು ಇರುತ್ತಿದ್ದೆವು. ಈಗ ನೀನು ಇದನ್ನು ಸಾಮ ನೀತಿಯಿಂದ ಅಥವಾ ಬಲಪೂರ್ವಕ ಪುನಃ ಹಿಂದಕ್ಕೆ ತೆಗೆದುಕೊಳ್ಳಬೇಕು, (ಬಂಧುತ್ವದ ವಿಚಾರ ಮಾಡಬಾರದು) ಏಕೆಂದರೆ ರಾಜರುಗಳ ಬಂಧುಗಳು ಅವರಿಗೆ ಯಾವಾಗ ಹಿತಕಾರಿಯಾಗಿದ್ದಾರೆ? ಸುಮಾಲಿಯು ಹೀಗೆ ಹೇಳಿದ ನಂತರ ರಾವಣನು ಹೇಳಿದನು ‘‘ನೀವು ಇಂತಹ ಮಾತನ್ನು ಹೇಳಬಾರದು. ॥27-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ವಿತ್ತೇಶೋ ಗುರುರಸ್ಮಾಕಮೇವಂ ಶ್ರುತ್ವಾ ತಮಬ್ರವೀತ್ ।</p>
<p class="Shlok">ಪ್ರಹಸ್ತಃ ಪ್ರಶ್ರಿತಂ ವಾಕ್ಯಂ ರಾವಣಂ ದಶಕಂಧರಮ್ ॥</p>
<p class="Text">ಧನಪತಿ ಕುಬೇರ ನಮಗಿಂತ ಹಿರಿಯರು.’’ ಇದನ್ನು ಕೇಳಿ ಪ್ರಹಸ್ತನು ರಾವಣನಿಗೆ ಬಹು ನಮ್ರತೆಯಿಂದ ಹೇಳಿದನು ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಶೃಣು ರಾವಣ ಯತ್ನೇನ ನೈವಂ ತ್ವಂ ವಕ್ತುಮರ್ಹಸಿ ।</p>
<p class="Shlok">ನಾಧೀತಾ ರಾಜಧರ್ಮಾಸ್ತೇ ನೀತಿಶಾಸ್ತ್ರಂ ತಥೈವ ಚ ॥</p>
<p class="Text">‘‘ಹೇ ರಾವಣಾ! ನಾನು ಹೇಳುವುದನ್ನು ಗಮನವಿಟ್ಟು ಕೇಳು. ನೀನು ಇಂತಹ ಮಾತನ್ನು ಆಡಬಾರದು. ನೀನಿನ್ನೂ ರಾಜಧರ್ಮ ಮತ್ತು ನೀತಿಶಾಸ್ತ್ರವನ್ನು ಅಧ್ಯಯನ ಮಾಡಿರುವುದಿಲ್ಲ. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಶೂರಾಣಾಂ ನಹಿ ಸೌಭ್ರಾತ್ರಂ ಶೃಣು ಮೇ ವದತಃ ಪ್ರಭೋ ।</p>
<p class="Shlok">ಕಶ್ಯಪಸ್ಯ ಸುತಾ ದೇವಾ ರಾಕ್ಷಸಾಶ್ಚ ಮಹಾಬಲಾಃ ॥</p>
<p class="Text">ಪರಾಕ್ರಮಿಗಳಲ್ಲಿ ಸಹೋದರ ಸಂಬಂಧ ಇರುವುದಿಲ್ಲ. ಹೇ ಸಮರ್ಥಶಾಲಿಯೆ! ಈ ವಿಷಯದಲ್ಲಿ ನಾನು ಅರಿಕೆ ಮಾಡಿಕೊಳ್ಳುವುದನ್ನೆಲ್ಲಾ ಕೇಳು. ಮಹರ್ಷಿ ಕಶ್ಯಪರ ಸಂತಾನ ದೇವತೆಗಳು ಮತ್ತು ರಾಕ್ಷಸರು ಬಹು ಪ್ರರಾಕ್ರಮಿಯಾಗಿದ್ದರು. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಪರಸ್ಪರಮಯುಧ್ಯಂತ ತ್ಯಕ್ತ್ವಾ ಸೌಹೃದಮಾಯುಧೈಃ ।</p>
<p class="Shlok">ನೈವೇದಾನೀಂತನಂ ರಾಜನ್ ವೈರಂ ದೇವೈರನುಷ್ಠಿತಮ್ ॥</p>
<p class="Text">ಅದಕ್ಕಾಗಿ ಅವರು ಬಂಧುತ್ವಕ್ಕೆ ತಿಲಾಂಜಲಿ ಕೊಟ್ಟು ಪರಸ್ಪರ ಅಸ್ತ್ರ-ಶಸ್ತ್ರಗಳಿಂದ ಹೋರಾಡಲಾರಂಭಿಸಿದರು. ಹೇ ರಾಜ! ದೇವತೆಗಳೊಡನೆ ನಮ್ಮ ವೈರ ಇತ್ತೀಚಿನದೇನೂ ಅಲ್ಲ; ಇದು ಪ್ರಾರಂಭದಿಂದಲೂ ನಡೆದುಕೊಂಡು ಬಂದಿದೆ.’’ ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಪ್ರಹಸ್ತಸ್ಯ ವಚಃ ಶ್ರುತ್ವಾ ದಶಗ್ರೀವೋ ದುರಾತ್ಮನಃ ।</p>
<p class="Shlok">ತಥೇತಿ ಕ್ರೋಧತಾಮ್ರಾಕ್ಷಸ್ತ್ರಿಕೂಟಾಚಲಮನ್ವಗಾತ್ ॥</p>
<p class="Text">ದುರಾತ್ಮನಾದ ಪ್ರಹಸ್ತನ ಈ ಮಾತುಗಳನ್ನು ಕೇಳಿ ರಾವಣನು ಹೇಳಿದನು ‘ಹಾಗಾದರೆ ಸರಿ’. ಆಗ ಅವನ ಕಣ್ಣುಗಳು ಕ್ರೋಧದಿಂದ ಕೆಂಪೇರಿದವು. ಅವನು ಕೂಡಲೇ ತ್ರಿಕೂಟ ಪರ್ವತಕ್ಕೆ ಹೋದನು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ದೂತಂ ಪ್ರಹಸ್ತಂ ಸಂಪ್ರೇಷ್ಯ ನಿಷ್ಕಾಸ್ಯ ಧನದೇಶ್ವರಮ್ ।</p>
<p class="Shlok">ಲಂಕಾಮಾಕ್ರಮ್ಯ ಸಚಿವೈ ರಾಕ್ಷಸೈಃ ಸುಖಮಾಸ್ಥಿತಃ ॥</p>
<p class="Text">ಅವನು ಪ್ರಹಸ್ತನನ್ನು ತನ್ನ ದೂತನನ್ನಾಗಿ ಕಳುಹಿಸಿದನು ಹಾಗೂ ಕುಬೇರನನ್ನು ಲಂಕಾಪಟ್ಟಣದಿಂದ ಹೊರದೂಡಿ ಅದರ ಮೇಲೆ ತನ್ನ ಅಧಿಕಾರವನ್ನು ನಡೆಸಿದನು. ಅಲ್ಲಿ ತನ್ನ ರಾಕ್ಷಸ-ಮಂತ್ರಿಗಳೊಡನೆ ಸುಖದಿಂದ ಇರುತ್ತಿದ್ದನು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಧನದಃ ಪಿತೃವಾಕ್ಯೇನ ತ್ಯಕ್ತ್ವಾ ಲಂಕಾಂ ಮಹಾಯಶಾಃ ।</p>
<p class="Shlok">ಗತ್ವಾ ಕೈಲಾಸಶಿಖರಂ ತಪಸಾತೋಷಯಚ್ಛಿವಮ್ ॥ </p>
<p class="Text">ಮಹಾಯಶಸ್ವೀ ಕುಬೇರನು ಲಂಕಾಪಟ್ಟಣವನ್ನು ಬಿಟ್ಟು ತಂದೆಯು ಹೇಳಿದಂತೆ ಕೈಲಾಸ ಪರ್ವತಕ್ಕೆ ಹೋಗಿ ತಪಸ್ಸಿನ ಮೂಲಕ ಮಹಾದೇವನನ್ನು ಪ್ರಸನ್ನಗೊಳಿಸಿದನು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ತೇನ ಸಖ್ಯಮನುಪ್ರಾಪ್ಯ ತೇನೈವ ಪರಿಪಾಲಿತಃ ।</p>
<p class="Shlok">ಅಲಕಾಂ ನಗರೀಂ ತತ್ರ ನಿರ್ಮಮೇ ವಿಶ್ವಕರ್ಮಣಾ ॥ </p>
<p class="Text">ಆತನೊಡನೆ ಮಿತ್ರತ್ವವನ್ನು ಸ್ಥಾಪಿಸಿಕೊಂಡು ಆತನಿಂದಲೇ ರಕ್ಷಿತನಾಗಿ, ಅಲ್ಲಿ ವಿಶ್ವಕರ್ಮನಿಂದ ಅಲಕಾವತಿ ಎಂಬ ನಗರವನ್ನು ನಿರ್ಮಾಣ ಮಾಡಿಸಿದನು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ದಿಕ್ಪಾಲತ್ವಂ ಚಕಾರಾತ್ರ ಶಿವೇನ ಪರಿಪಾಲಿತಃ ।</p>
<p class="Shlok">ರಾವಣೋ ರಾಕ್ಷಸೈಃ ಸಾರ್ಧಮಭಿಷಿಕ್ತಃ ಸಹಾನುಜೈಃ ॥ </p>
<p class="Shlok-Number">(ಶ್ಲೋಕ-38)</p>
<p class="Shlok">ರಾಜ್ಯಂ ಚಕಾರಾಸುರಾಣಾಂ ತ್ರಿಲೋಕೀಂ ಬಾಧಯನ್ ಖಲಃ ।</p>
<p class="Shlok">ಭಗಿನೀಂ ಕಾಲಖಂಜಾಯ ದದೌ ವಿಕಟರೂಪಿಣೀಮ್ ॥ </p>
<p class="Shlok-Number">(ಶ್ಲೋಕ-39)</p>
<p class="Shlok">ವಿದ್ಯುಜ್ಜಿಹ್ವಾಯ ನಾಮ್ನಾಸೌ ಮಹಾಮಾಯೀ ನಿಶಾಚರಃ ।</p>
<p class="Shlok">ತತೋ ಮಯೋ ವಿಶ್ವಕಮಾರ್ಮ ರಾಕ್ಷಸಾನಾಂ ದಿತೇಃ ಸುತಃ ॥ </p>
<p class="Shlok-Number">(ಶ್ಲೋಕ-40)</p>
<p class="Shlok">ಸುತಾಂ ಮಂದೋದರೀಂ ನಾಮ್ನಾ ದದೌ ಲೋಕೈಕ ಸುಂದರೀಮ್ ।</p>
<p class="Shlok">ರಾವಣಾಯ ಪುನಃ ಶಕ್ತಿಮಮೋಘಾಂ ಪ್ರೀತಮಾನಸಃ ॥</p>
<p class="Text">ಅಲ್ಲಿ ಅವನು ಭಗವಾನ್ ಶಂಕರನ ರಕ್ಷಣೆಯಲ್ಲಿದ್ದು ದಿಕ್ಪಾಲಕತ್ವವನ್ನು (ಒಂದು ದಿಕ್ಕಿನ ಅಧಿಕಾರ) ಅನುಭವಿಸಲಾರಂಭಿಸಿದನು. ಈಕಡೆ, ಮಹಾದುಷ್ಟನಾದ ರಾವಣನು ರಾಕ್ಷಸರಿಂದ ಅಭಿಷಿಕ್ತನಾಗಿ ತನ್ನ ಸಹೋದರರ ಸಹಿತ ಮೂರು ಲೋಕಗಳಿಗೂ ಕಷ್ಟಕೊಡುತ್ತಾ, ರಾಕ್ಷಸರ ರಾಜ್ಯವನ್ನು ಆಳತೊಡಗಿದನು. ಆ ಮಹಾಮಾಯಾವೀ ರಾಕ್ಷಸನು ಕಾಲ ಖಂಜವಂಶದಲ್ಲಿ ಹುಟ್ಟಿದ ವಿದ್ಯುಜ್ಜಿಹ್ವನೆಂಬ ರಾಕ್ಷಸನಿಗೆ ವಿಕರಾಳ ಮುಖದ ತನ್ನ ಸಹೋದರಿಯನ್ನು ಮದುವೆಮಾಡಿಕೊಟ್ಟನು. ಅದೇ ಸಮಯದಲ್ಲಿ ರಾಕ್ಷಸ ಶಿಲ್ಪಿ ದಿತಿ ಪುತ್ರನಾದ ಮಯನು ತ್ರಿಲೋಕಸುಂದರಿಯಾದ ತನ್ನ ಮಗಳು ಮಂದೋದರಿಯನ್ನು ರಾವಣನಿಗೆ ಕೊಟ್ಟನು ಮತ್ತು ಸಂತೋಷಚಿತ್ತದಿಂದ ಅವನಿಗೆ ಒಂದು ಅಮೋಘವಾದ ಶಕ್ತಿಯನ್ನು ಸಹ ಕೊಟ್ಟನು. ॥37-40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ವೈರೋಚನಸ್ಯ ದೌಹಿತ್ರೀಂ ವೃತ್ರಜ್ವಾಲೇತಿ ವಿಶ್ರುತಾಮ್ ।</p>
<p class="Shlok">ಸ್ವಯಂದತ್ತಾಮುದವಹತ್ಕುಂಭಕರ್ಣಾಯ ರಾವಣಃ ॥</p>
<p class="Text">ಬಳಿಕ ರಾವಣನು, ಬಲಿಚಕ್ರವರ್ತಿಯ ಮಗಳ ಮಗಳು ಅವನೇ ತಂದುಕೊಟ್ಟಿರುವ ವೃತ್ರಜ್ವಾಲಾ ಎಂಬುವಳೊಡನೆ ಕುಂಭಕರ್ಣನ ವಿವಾಹ ಮಾಡಿದನು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಗಂಧರ್ವರಾಜಸ್ಯ ಸುತಾಂ ಶೈಲೂಷಸ್ಯ ಮಹಾತ್ಮನಃ ।</p>
<p class="Shlok">ವಿಭೀಷಣಸ್ಯ ಭಾರ್ಯಾರ್ಥೇ ಧರ್ಮಜ್ಞಾಂ ಸಮುದಾವಹತ್ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಸರಮಾಂ ನಾಮ ಸುಭಗಾಂ ಸರ್ವಲಕ್ಷಣಸಂಯುತಾಮ್ ।</p>
<p class="Shlok">ತತೋ ಮಂದೋದರೀ ಪುತ್ರಂ ಮೇಘನಾದ ಮಜೀಜನತ್ ॥</p>
<p class="Text">ಗಂಧರ್ವರಾಜ ಮಹಾತ್ಮಾ ಶೈಲೂಷನ ಪುತ್ರಿ, ಅತ್ಯಂತ ಸುಂದರಿ ಸರ್ವಸುಲಕ್ಷಣ ಸಂಪನ್ನೆ ಮತ್ತು ಸಮಸ್ತ ಧರ್ಮಗಳನ್ನು ತಿಳಿದವಳಾಗಿದ್ದ ಸರಮಾ ಎಂಬುವಳೊಂದಿಗೆ ರಾವಣನು ವಿಭೀಷಣನ ವಿವಾಹ ಮಾಡಿದನು. ಅನಂತರ ಮಂದೋದರಿಯು ಮೇಘನಾದ ಎಂಬ ಪುತ್ರನಿಗೆ ಜನ್ಮವಿತ್ತಳು. ॥42-43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಜಾತಮಾತ್ರಸ್ತು ಯೋ ನಾದಂ ಮೇಘವತ್ಪ್ರಮುಮೋಚ ಹ ।</p>
<p class="Shlok">ತತಃ ಸರ್ವೇಽಬ್ರುವನ್ಮೇಘನಾದೋಽಯಮಿತಿ ಚಾಸಕೃತ್ ॥</p>
<p class="Text">ಅವನು ಹುಟ್ಟಿದ ಕೂಡಲೇ ಮೇಘದಂತೆ ಶಬ್ದ ಮಾಡಿದನು. ಆದುದರಿಂದ ಎಲ್ಲರೂ ‘ಇವನು ಮೇಘನಾದ’ ಎಂದು ಪದೇ ಪದೆ ಹೇಳಿದರು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಕುಂಭಕರ್ಣಸ್ತತಃ ಪ್ರಾಹ ನಿದ್ರಾ ಮಾಂ ಬಾಧತೇ ಪ್ರಭೋ ।</p>
<p class="Shlok">ತತಶ್ಚ ಕಾರಯಾಮಾಸ ಗುಹಾಂ ದೀರ್ಘಾಂ ಸುವಿಸ್ತರಾಮ್ ॥</p>
<p class="Text">ಅನಂತರ ಕುಂಭಕರ್ಣನು ಹೇಳಿದ ‘‘ಪ್ರಭು! ನಿದ್ರೆ ನನ್ನನ್ನು ಪೀಡಿಸುತ್ತಾ ಇದೆ.’’ ಬಳಿಕ ರಾವಣನು ಒಂದು ಬಹು ಉದ್ದ-ಅಗಲವಾದ ದೊಡ್ಡ ಗುಹೆಯನ್ನು ಮಾಡಿಸಿದನು. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ತತ್ರ ಸುಷ್ವಾಪ ಮೂಢಾತ್ಮಾ ಕುಂಭಕರ್ಣೋ ವಿಘೂರ್ಣಿತಃ ।</p>
<p class="Shlok">ನಿದ್ರಿತೇ ಕುಂಭಕರ್ಣೇ ತು ರಾವಣೋ ಲೋಕರಾವಣಃ ॥ </p>
<p class="Shlok-Number">(ಶ್ಲೋಕ-47)</p>
<p class="Shlok">ಬ್ರಾಹ್ಮಣಾನ್ ಋಷಿಮುಖ್ಯಾಂಶ್ಚ ದೇವದಾನವಕಿನ್ನರಾಮ್ ।</p>
<p class="Shlok">ದೇವಶ್ರೀಯೋ ಮನುಷ್ಯಾಂಶ್ಚ ನಿಜಘ್ನೇ ಸಮಹೋರಗಾನ್ ॥</p>
<p class="Text">ಅಲ್ಲಿ ಮಂದಮತಿ ಕುಂಭಕರ್ಣನು ಗೊರಕೆ ಹೊಡೆಯುತ್ತಾ ಮಲಗಿಬಿಟ್ಟನು. ಕುಂಭಕರ್ಣನು ಮಲಗಿದ ನಂತರ ಸಮಸ್ತ ಲೋಕಗಳಿಗೂ ತೊಂದರೆ ಕೊಡುತ್ತಿರುವ ರಾವಣನು ಬ್ರಾಹ್ಮಣರು, ಮುಖ್ಯ-ಮುಖ್ಯ ಋಷಿಗಳು, ದೇವತೆಗಳು, ದಾನವರು, ಕಿನ್ನರರು, ಸರ್ಪ ಮತ್ತು ಮನುಷ್ಯರು ಇವರನ್ನೆಲ್ಲಾ ಕೊಂದು ಹಾಕಿದನು. ದೇವತೆಗಳ ಸಂಪತ್ತನ್ನು ನಾಶಮಾಡಿದನು. ॥46-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಧನದೋಽಪಿ ತತಃ ಶ್ರುತ್ವಾ ರಾವಣಸ್ಯಾಕ್ರಮಂ ಪ್ರಭುಃ ।</p>
<p class="Shlok">ಅಧರ್ಮಂ ಮಾ ಕುರುಷ್ವೇತಿ ದೂತವಾಕ್ಯೈರ್ನ್ಯವಾರಯತ್ ॥</p>
<p class="Text">ಕುಬೇರನು ರಾವಣನ ಸ್ವೇಚ್ಛಾವರ್ತನೆಯ ಸಮಾಚಾರವನ್ನು ಕೇಳಿದಾಗ ಆತನು ‘ಅಧರ್ಮವನ್ನು ಮಾಡಬೇಡ’ ಎಂಬ ಸಂದೇಶವನ್ನು ದೂತನ ಮೂಲಕ ರಾವಣನಿಗೆ ಕಳುಹಿಸಿ ಅವನನ್ನು ತಡೆದನು ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ತತಃ ಕ್ರುದ್ಧೋ ದಶಗ್ರೀವೋ ಜಗಾಮ ಧನದಾಲಯಮ್ ।</p>
<p class="Shlok">ವಿನಿರ್ಜಿತ್ಯ ಧನಾಧ್ಯಕ್ಷಂ ಜಹಾರೋತ್ತಮಪುಷ್ಪಕಮ್ ॥</p>
<p class="Text">ಇದರಿಂದ ರಾವಣನು ಕುಪಿತನಾಗಿ ಕುಬೇರನ ನಗರಕ್ಕೆ ಮುತ್ತಿಗೆ ಹಾಕಿ ಆತನನ್ನು ಸೋಲಿಸಿ ಅವನ ಅತ್ಯುತ್ತಮವಾದ ಪುಷ್ಪಕ ವಿಮಾನವನ್ನು ಕಿತ್ತುಕೊಂಡನು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ತತೋ ಯಮಂ ಚ ವರುಣಂ ನಿರ್ಜಿತ್ಯ ಸಮರೇಽಸುರಃ ।</p>
<p class="Shlok">ಸ್ವರ್ಗಲೋಕಮಗಾತ್ತೂರ್ಣಂ ದೇವರಾಜಜಿಘಾಂಸಯಾ ॥</p>
<p class="Text">ಬಳಿಕ ಆ ರಾಕ್ಷಸನು ಯಮ ಮತ್ತು ವರುಣನನ್ನೂ ಯುದ್ಧದಲ್ಲಿ ಜಯಿಸಿ ಇಂದ್ರನನ್ನು ವಧಿಸುವ ಇಚ್ಛೆಯಿಂದ ಕೂಡಲೇ ಸ್ವರ್ಗಲೋಕವನ್ನು ಮುತ್ತಿದನು. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತತೋಽಭವನ್ಮಹದ್ಯುದ್ಧಮಿಂದ್ರೇಣ ಸಹ ದೈವತೈಃ ।</p>
<p class="Shlok">ತತೋ ರಾವಣಮಭ್ಯೇತ್ಯ ಬಬಂಧ ತ್ರಿದಶೇಶ್ವರಃ ॥</p>
<p class="Text">ಅಲ್ಲಿ ಇಂದ್ರ ಮತ್ತು ಬೇರೆ ದೇವತೆಗಳೊಡನೆ ಭಯಂಕರ ಯುದ್ಧ ನಡೆಯಿತು. ಆಗ ದೇವರಾಜ ಇಂದ್ರನು ಮುಂದೆ ನುಗ್ಗಿ ರಾವಣನನ್ನು ಬಂಧಿಸಿದನು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತಚ್ಛ್ರುತ್ವಾ ಸಹಸಾಗತ್ಯ ಮೇಘನಾದಃ ಪ್ರತಾಪವಾನ್ ।</p>
<p class="Shlok">ಕೃತ್ವಾ ಘೋರಂ ಮಹದ್ಯುದ್ಧಂ ಜಿತ್ವಾ ತ್ರಿದಶಪುಂಗವಾನ್ ॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಇಂದ್ರಂ ಗೃಹೀತ್ವಾ ಬಧ್ವಾಸೌ ಮೇಘನಾದೋ ಮಹಾಬಲಃ ।</p>
<p class="Shlok">ಮೋಚಯಿತ್ವಾ ತು ಪಿತರಂ ಗೃಹೀತ್ವೇಂದ್ರಂ ಯಯೌ ಪುರಮ್ ॥</p>
<p class="Text">ಮಹಾಪ್ರತಾಪೀ ಮೇಘನಾದನು ಈ ಸಮಾಚಾರ ವನ್ನು ಕೇಳಿದಾಗ ಅವನು ಅನಿರೀಕ್ಷಿತವಾಗಿ ಬಂದು ದೇವತೆಗಳೊಡನೆ ಘೋರ ಯುದ್ಧ ಮಾಡಿ, ಅವರನ್ನು ಜಯಿಸಿ ಇಂದ್ರನನ್ನು ಹಿಡಿದು ಬಂಧಿಸಿದನು. ಪುನಃ ಮಹಾಬಲಶಾಲೀ ಮೇಘನಾದನು ತನ್ನ ತಂದೆಯನ್ನು ಬಿಡಿಸಿಕೊಂಡನು; ಇಂದ್ರನನ್ನು ತನ್ನ ಜೊತೆಯಲ್ಲಿ ಕರೆದುಕೊಂಡು ಲಂಕಾಪಟ್ಟಣಕ್ಕೆ ಹಿಂದಿರುಗಿ ಬಂದನು. ॥52-53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಬ್ರಹ್ಮಾ ತು ಮೋಚಯಾಮಾಸ ದೇವೇಂದ್ರಂ ಮೇಘನಾದತಃ ।</p>
<p class="Shlok">ದತ್ತ್ವಾ ವರಾನ್ಬಹೂಂಸ್ತಸ್ಮೈ ಬ್ರಹ್ಮಾ ಸ್ವಭವನಂ ಯಯೌ ॥</p>
<p class="Text">ಮತ್ತೆ ಬ್ರಹ್ಮನು ಹೋಗಿ ಇಂದ್ರನನ್ನು ಮೇಘನಾದನಿಂದ ಬಿಡಿಸಿದನು. ಅವನಿಗೆ ಸಾಕಷ್ಟು ವರಗಳನ್ನು ಕೊಟ್ಟು ಅವನು ತನ್ನ ಲೋಕಕ್ಕೆ ಹೊರಟು ಹೋದನು. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ರಾವಣೋ ವಿಜಯೀ ಲೋಕಾನ್ಸರ್ವಾನ್ ಜಿತ್ವಾ ಕ್ರಮೇಣ ತು ।</p>
<p class="Shlok">ಕೈಲಾಸಂ ತೋಲಯಾಮಾಸ ಬಾಹುಭಿಃ ಪರಿಘೋಪಮೈಃ ॥</p>
<p class="Text">ವಿಜಯೋನ್ಮತ್ತ ರಾವಣನು ಕ್ರಮವಾಗಿ ಎಲ್ಲಾ ಲೋಕಗಳನ್ನು ಜಯಿಸಿಕೊಂಡನು. ಪರಿಘ ಒಂದು ಬಗೆಯ ಆಯುಧದಂತಿರುವ ತನ್ನ ದೊಡ್ಡ-ದೊಡ್ಡ ಬಾಹುಗಳಿಂದ ಕೈಲಾಸ ಪರ್ವತವನ್ನು ಎತ್ತಿದನು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ತತ್ರ ನಂದೀಶ್ವರೇಣೈವಂ ಶಪ್ತೋಽಯಂ ರಾಕ್ಷಸೇಶ್ವರಃ ।</p>
<p class="Shlok">ವಾನರೈರ್ಮಾನುಷೈಶ್ಚೈವ ನಾಶಂ ಗಚ್ಛೇತಿ ಕೋಪಿನಾ ॥</p>
<p class="Text">ಅಲ್ಲಿ ನಂದೀಶ್ವರನು ಕ್ರೋಧದಿಂದ ರಾಕ್ಷಸರಾಜ ರಾವಣನಿಗೆ ‘‘ಮನುಷ್ಯ ಮತ್ತು ವಾನರರಿಂದ ನಿನ್ನ ಮೃತ್ಯು ಆಗುವುದು’’ ಎಂದು ಶಾಪ ಕೊಟ್ಟನು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಶಪ್ತೋಪ್ಯಗಣಯನ್ ವಾಕ್ಯಂ ಯಯೌ ಹೈಹಯಪತ್ತನಮ್ ।</p>
<p class="Shlok">ತೇನ ಬದ್ಧೋ ದಶಗ್ರೀವಃ ಪುಲಸ್ತ್ಯೇನ ವಿಮೋಚಿತಃ ॥</p>
<p class="Text">ಆದರೆ ರಾವಣನು ಈ ಶಾಪವನ್ನು ಕಿಂಚಿತ್ತಾದರೂ ಗಣನೆಗೆ ತೆಗೆದುಕೊಳ್ಳಲಿಲ್ಲ. ಅವನು ತತ್ಕ್ಷಣ ಹೈಹಯ ರಾಜನ (ಸಹಸ್ರಾರ್ಜುನ) ರಾಜಧಾನಿಗೆ ಹೋದನು. ಅಲ್ಲಿ ಸಹಸ್ರಾರ್ಜುನನು ರಾವಣನನ್ನು ಬಂಧಿಸಿದನು. ಆಗ ಅವನನ್ನು ಪುಲಸ್ತ್ಯರು ಬಿಡಿಸಿ ತಂದರು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ತತೋಽತಿಬಲಮಾಸಾದ್ಯ ಜಿಘಾಂಸುರ್ಹರಿಪುಂಗವಮ್ ।</p>
<p class="Shlok">ಧೃತಸ್ತೇನೈವ ಕಕ್ಷೇಣ ವಾಲಿನಾ ದಶಕಂಧರಃ ॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಭ್ರಾಮಯಿತ್ವಾ ತು ಚತುರಃ ಸಮುದ್ರಾನ್ ರಾವಣಂ ಹರಿಃ ।</p>
<p class="Shlok">ವಿಸರ್ಜಯಾಮಾಸ ತತಸ್ತೇನ ಸಖ್ಯಂ ಚಕಾರ ಸಃ ॥</p>
<p class="Text">ಅನಂತರ ಅವನು ಅತ್ಯಂತ ಬಲಾಢ್ಯನಾದ ವಾನರರಾಜ ವಾಲಿಯನ್ನು ಕೊಲ್ಲುವುದಕ್ಕಾಗಿ ಸಿದ್ಧನಾದನು, ಆದರೆ ವಾಲಿಯೇ ರಾವಣನನ್ನು ತನ್ನ ಕಂಕುಳಲ್ಲಿ ಒತ್ತಿ ಹಿಡಿದು ನಾಲ್ಕು ಸಮುದ್ರಗಳ ಮೇಲೆ ತಿರುಗಿಸಿ ಅವನನ್ನು ಬಿಟ್ಟುಬಿಟ್ಟನು. ಆಗ ರಾವಣನು ಅವನೊಡನೆ ಸ್ನೇಹವನ್ನು ಬೆಳೆಸಿಕೊಂಡನು. ॥58-59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ರಾವಣಃ ಪರಮಪ್ರೀತ ಏವಂ ಲೋಕಾನ್ಮಹಾಬಲಃ ।</p>
<p class="Shlok">ಚಕಾರ ಸ್ವವಶೇ ರಾಮ ಬುಭುಜೇ ಸ್ವಯಮೇವ ತಾನ್ ॥</p>
<p class="Text">ಹೇ ರಾಮಾ! ಈ ಪ್ರಕಾರ ಮಹಾಬಲಶಾಲಿಯಾದ ರಾವಣನು ಎಲ್ಲಾ ಲೋಕಗಳನ್ನು ತನ್ನ ಅಧೀನಮಾಡಿಕೊಂಡು ಅವುಗಳನ್ನು ಸಂತೋಷವಾಗಿ ತಾನು ಅನುಭವಿಸತೊಡಗಿದನು. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಏವಂಪ್ರಭಾವೋ ರಾಜೇಂದ್ರ ದಶಗ್ರೀವಃ ಸಹೇಂದ್ರಜಿತ್ ।</p>
<p class="Shlok">ತ್ವಯಾ ವಿನಿಹತಃ ಸಂಖ್ಯೇ ರಾವಣೋ ಲೋಕರಾವಣಃ ॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಮೇಘನಾದಶ್ಚ ನಿಹತೋ ಲಕ್ಷ್ಮಣೇನ ಮಹಾತ್ಮನಾ ।</p>
<p class="Shlok">ಕುಂಭಕರ್ಣಶ್ಚ ನಿಹತಸ್ತ್ವಯಾ ಪರ್ವತಸನ್ನಿಭಃ ॥</p>
<p class="Text">ಹೇ ರಾಜೇಂದ್ರಾ! ಈ ದಶಾನನ ಮತ್ತು ಇಂದ್ರಜಿತ್ ಅಂತಹ ಪ್ರಭಾವಶಾಲಿಯಾಗಿದ್ದರು. (ಅವರಲ್ಲಿ) ಲೋಕಗಳಿಗೆ ದುಃಖವನ್ನುಂಟುಮಾಡುವ ರಾವಣನನ್ನು ನೀನು ಕೊಂದೆ ಮತ್ತು ಮಹಾತ್ಮಾ ಲಕ್ಷ್ಮಣನು ಮೇಘನಾದನನ್ನು ವಧಿಸಿದನು. ಪರ್ವತಕ್ಕೆ ಸಮಾನವಾದ ಬೃಹದಾಕಾರ ಶರೀರವುಳ್ಳ ಕುಂಭ ಕರ್ಣನನ್ನು ಕೂಡ ನೀನೇ ಸಂಹಾರ ಮಾಡಿದೆ. ॥61-62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಭವಾನ್ನಾರಾಯಣಃ ಸಾಕ್ಷಾಜ್ಜಗತಾಮಾದಿಕೃದ್ವಿಭುಃ ।</p>
<p class="Shlok">ತ್ವತ್ಸ್ವರೂಪಮಿದಂ ಸರ್ವಂ ಜಗತ್ಸ್ಥಾವರಜಂಗಮಮ್ ॥</p>
<p class="Text">ನೀನು ಎಲ್ಲಾ ಲೋಕಗಳನ್ನು ರಚಿಸುವ ಸಾಕ್ಷಾತ್ ಸರ್ವ ವ್ಯಾಪಕ ನಾರಾಯಣನಾಗಿರುವೆ. ಈ ಚರಾಚರ ಜಗತ್ತೆಲ್ಲವೂ ನಿನ್ನ ಸ್ವರೂಪವೇ ಆಗಿದೆ. ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ತ್ವನ್ನಾಭಿಕಮಲೋತ್ಪನ್ನೋ ಬ್ರಹ್ಮಾ ಲೋಕಪಿತಾಮಹಃ ।</p>
<p class="Shlok">ಅಗ್ನಿಸ್ತೇ ಮುಖತೋ ಜಾತೋ ವಾಚಾ ಸಹ ರಘೂತ್ತಮ ॥</p>
<p class="Text">ಲೋಕಪಿತಾಮಹ ಬ್ರಹ್ಮನು ನಿನ್ನ ನಾಭಿಯಿಂದ ಪ್ರಕಟವಾದ ಕಮಲದಿಂದ ಉತ್ಪನ್ನನಾಗಿದ್ದಾನೆ. ಹೇ ರಘುಶ್ರೇಷ್ಠ! ವಾಣಿಯ (ವಾಕ್) ಸಹಿತ ಅಗ್ನಿದೇವನು ನಿನ್ನ ಮುಖದಿಂದ ಜನ್ಮ ತಾಳಿದ್ದಾನೆ. ॥64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಬಾಹುಭ್ಯಾಂ ಲೋಕಪಾಲೌಘಾಶ್ಚಕ್ಷುರ್ಭ್ಯಾಂ ಚಂದ್ರಭಾಸ್ಕರೌ ।</p>
<p class="Shlok">ದಿಶಶ್ಚ ವಿದಿಶಶ್ಚೈವ ಕರ್ಣಾಭ್ಯಾಂ ತೇ ಸಮುತ್ಥಿತಾಃ ॥</p>
<p class="Text">ನಿನ್ನ ಬಾಹುಗಳಿಂದ ಲೋಕ ಪಾಲಕರ ಸಮೂಹ, ಕಣ್ಣುಗಳಿಂದ ಚಂದ್ರ ಮತ್ತು ಸೂರ್ಯ ಹಾಗೂ ಕಿವಿಗಳಿಂದ ದಿಕ್ಕು-ವಿದಿಕ್ಕುಗಳು ಉತ್ಪತ್ತಿಯಾಗಿವೆ. ॥65॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಘ್ರಾಣಾತ್ಪ್ರಾಣಃ ಸಮುತ್ಪನ್ನಶ್ಚಾಶ್ವಿನೌ ದೇವಸತ್ತಮೌ ।</p>
<p class="Shlok">ಜಂಘಾಜಾನೂರುಜಘನಾದ್ಭುವರ್ಲೋಕಾದಯೋಽಭವನ್ ॥</p>
<p class="Text">ಇದೇ ಪ್ರಕಾರ ನಿನ್ನ ಘ್ರಾಣೇಂದ್ರಿಯದಿಂದ ಪ್ರಾಣ ಮತ್ತು ದೇವತೆಗಳಲ್ಲಿ ಶ್ರೇಷ್ಠರಾದ ಅಶ್ವಿನೀಕುಮಾರರು ಪ್ರಕಟಗೊಂಡಿದ್ದಾರೆ. ತೊಡೆ, ಮೊಳಕಾಲು, ಮಂಡಿ ಮತ್ತು ನಿತಂಬಾದಿ ಅಂಗಗಳಿಂದ ಭುವರ್ಲೋಕಾದಿಗಳೂ ಉಂಟಾಗಿವೆ. ॥66॥</p>
<p class="Shlok-Number">(ಶ್ಲೋಕ-67)</p>
<p class="Shlok">ಕುಕ್ಷಿದೇಶಾತ್ಸಮುತ್ಪನ್ನಾಶ್ಚತ್ವಾರಃ ಸಾಗರಾ ಹರೇ ।</p>
<p class="Shlok">ಸ್ತನಾಭ್ಯಾಮಿಂದ್ರವರುಣೌ ವಾಲಖಿಲ್ಯಾಶ್ಚ ರೇತಸಃ ॥</p>
<p class="Text">ಹೇ ಹರಿ! ನಿನ್ನ ಕುಕ್ಷಿಯಿಂದ ನಾಲ್ಕು ಸಮುದ್ರಗಳೂ, ಸ್ತನಗಳಿಂದ ಇಂದ್ರ ಮತ್ತು ವರುಣರೂ, ವೀರ್ಯದಿಂದ ವಾಲಖಿಲ್ಯಾದಿ ಮುನಿಗಳುಂಟಾದರು. ॥67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ಮೇಢ್ರಾದ್ಯಮೋ ಗುದಾನ್ಮೃತ್ಯುರ್ಮನ್ಯೋ ರುದ್ರಸ್ತ್ರಿಲೋಚನಃ ।</p>
<p class="Shlok">ಅಸ್ಥಿಭ್ಯಃ ಪರ್ವತಾ ಜಾತಾಃ ಕೇಶೇಭ್ಯೋ ಮೇಘಸಂಹತಿಃ ॥</p>
<p class="Shlok-Number">(ಶ್ಲೋಕ-69)</p>
<p class="Shlok">ಓಷಧ್ಯಸ್ತವ ರೋಮಭ್ಯೋ ನಖೇಭ್ಯಶ್ಚ ಖರಾದಯಃ ।</p>
<p class="Shlok">ತ್ವಂ ವಿಶ್ವರೂಪಃ ಪುರುಷೋ ಮಾಯಾಶಕ್ತಿಸಮನ್ವಿತಃ ॥</p>
<p class="Text">ನಿನ್ನ ಉಪಸ್ಥೇಂದ್ರಿಯದಿಂದ ಯಮ, ಗುದದಿಂದ ಮೃತ್ಯು, ಕ್ರೋಧದಿಂದ ತ್ರಿನಯನ ಮಹಾದೇವ, ಅಸ್ಥಿಗಳಿಂದ ಪರ್ವತ ಸಮೂಹ, ಕೇಶಗಳಿಂದ ಮೇಘ, ರೋಮಗಳಿಂದ ಔಷಧಿಗಳು ಹಾಗೂ ಉಗುರುಗಳಿಂದ ಕತ್ತೆ ಮುಂತಾದವು ಉತ್ಪನ್ನವಾಗಿವೆ. ನಿನ್ನ ಮಾಯಾಶಕ್ತಿಯಿಂದ ಕೂಡಿರುವ ನೀನೇ ವಿಶ್ವರೂಪೀ ಪರಮ ಪುರುಷನಾಗಿರುವೆ. ॥68-69॥</p>
<p class="Shlok-Number">(ಶ್ಲೋಕ-70)</p>
<p class="Shlok">ನಾನಾರೂಪ ಇವಾಭಾಸಿ ಗುಣವ್ಯತಿಕರೇ ಸತಿ ।</p>
<p class="Shlok">ತ್ವಾಮಾಶ್ರಿತ್ಯೈವ ವಿಬುಧಾಃ ಪಿಬಂತ್ಯಮೃತಮಧ್ವರೇ ॥</p>
<p class="Text">ಪ್ರಕೃತಿಯ ಗುಣಗಳಿಂದ ಕೂಡಿದಾಗ ನೀನೇ ನಾನಾರೂಪಿಯಾಗಿ ಕಂಡು ಬರುತ್ತಿರುವೆ; ನಿನ್ನ ಆಶ್ರಯದಿಂದಲೇ ದೇವಗಣ ಯಜ್ಞಗಳಲ್ಲಿ ಅಮೃತಪಾನ ಮಾಡುತ್ತಾರೆ. ॥70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ತ್ವಯಾ ಸೃಷ್ಟಮಿದಂ ಸರ್ವಂ ವಿಶ್ವಂ ಸ್ಥಾವರಜಂಗಮಮ್ ।</p>
<p class="Shlok">ತ್ವಾಮಾಶ್ರಿತ್ಯೈವ ಜೀವಂತಿ ಸರ್ವೇ ಸ್ಥಾವರಜಂಗಮಾಃ ॥</p>
<p class="Text">ಈ ಸಮಸ್ತ ಸ್ಥಾವರ-ಜಂಗಮ ಜಗತ್ತನ್ನು ನೀನೇ ರಚಿಸಿರುವೆ ಮತ್ತು ಸಮಸ್ತ ಚರಾಚರ ಪ್ರಾಣಿಗಳು ನಿನ್ನ ಆಶ್ರಯದಿಂದಲೇ ಜೀವಿಸಿರುತ್ತವೆ. ॥71॥</p>
<p class="Shlok-Number">(ಶ್ಲೋಕ-72)</p>
<p class="Shlok">ತ್ವದ್ಯುಕ್ತಮಖಿಲಂ ವಸ್ತು ವ್ಯವಹಾರೇಪಿ ರಾಘವ ।</p>
<p class="Shlok">ಕ್ಷೀರಮಧ್ಯಗತಂ ಸರ್ಪಿರ್ಯಥಾ ವ್ಯಾಪ್ಯಾಖಿಲಂ ಪಯಃ ॥</p>
<p class="Text">ಹೇ ರಘುನಾಥಾ! ಹಾಲಿನಲ್ಲಿ ಸೇರಿರುವ ತುಪ್ಪವು ಅದರಲ್ಲಿ ಎಲ್ಲೆಲ್ಲಿಯೂ ವ್ಯಾಪಿಸಿರುತ್ತದೆ, ಅದೇ ಪ್ರಕಾರ ವ್ಯವಹಾರ ಕಾಲದಲ್ಲಿ ಕೂಡ ಎಲ್ಲ ವಸ್ತುಗಳಲ್ಲಿ ವ್ಯಾಪಿಸಿಕೊಂಡಿರುವೆ. ॥72॥</p>
<p class="Shlok-Number">(ಶ್ಲೋಕ-73)</p>
<p class="Shlok">ತ್ವದ್ಭಾಸಾ ಭಾಸತೇಽರ್ಕಾದಿ ನ ತ್ವಂ ತೇನಾವಭಾಸಸೇ ।</p>
<p class="Shlok">ಸರ್ವಗಂ ನಿತ್ಯಮೇಕಂ ತ್ವಾಂ ಜ್ಞಾನಚಕ್ಷುರ್ವಿಲೋಕಯೇತ್ ॥</p>
<p class="Text">ಸೂರ್ಯ - ಚಂದ್ರಾದಿಗಳೂ ಸಹ ಎಲ್ಲರೂ ನಿನ್ನ ಪ್ರಕಾಶದಿಂದಲೇ ಪ್ರಕಾಶಿತ ರಾಗುತ್ತಾರೆ. ಆದರೆ ನೀನು ಅವರಿಂದ ಪ್ರಕಾಶಿತನಾಗುವುದಿಲ್ಲ. ನೀನು ಸರ್ವಗತ, ನಿತ್ಯ ಮತ್ತು ಒಬ್ಬನೇ ಆಗಿರುವೆ; ಜ್ಞಾನದೃಷ್ಟಿ ಪ್ರಾಪ್ತಿಯಾಗಿರುವ ಪುರುಷನೇ ನಿನ್ನನ್ನು ನೋಡಬಲ್ಲನು. ॥73॥</p>
<p class="Shlok-Number">(ಶ್ಲೋಕ-74)</p>
<p class="Shlok">ನಾಜ್ಞಾನಚಕ್ಷುಸ್ತ್ವಾಂ ಪಶ್ಯೇದಂಧದೃಗ್ ಭಾಸ್ಕರಂ ಯಥಾ ।</p>
<p class="Shlok">ಯೋಗಿನಸ್ತ್ವಾಂ ವಿಚಿನ್ವಂತಿ ಸ್ವದೇಹೇ ಪರಮೇಶ್ವರಮ್ ॥</p>
<p class="Shlok-Number">(ಶ್ಲೋಕ-75)</p>
<p class="Shlok">ಅತನ್ನಿರಸನಮುಖೈರ್ವೇದಶೀರ್ಷೈರಹರ್ನಿಶಮ್ ।</p>
<p class="Shlok">ತ್ವತ್ಪಾದಭಕ್ತಿಲೇಶೇನ ಗೃಹೀತಾ ಯದಿ ಯೋಗಿನಃ ॥</p>
<p class="Shlok-Number">(ಶ್ಲೋಕ-76)</p>
<p class="Shlok">ವಿಚಿನ್ವಂತೋ ಹಿ ಪಶ್ಯಂತಿ ಚಿನ್ಮಾತ್ರಂ ತ್ವಾಂ ನ ಚಾನ್ಯಥಾ ।</p>
<p class="Shlok">ಮಯಾ ಪ್ರಲಪಿತಂ ಕಿಂಚಿತ್ಸರ್ವಜ್ಞಸ್ಯ ತವಾಗ್ರತಃ ।</p>
<p class="Shlok">ಕ್ಷಂತುಮರ್ಹಸಿ ದೇವೇಶ ತವಾನುಗ್ರಹಭಾಗಹಮ್ ॥</p>
<p class="Text">ಕುರುಡನಿಗೆ ಸೂರ್ಯನು ಕಾಣಿಸದಂತೆ ಜ್ಞಾನನೇತ್ರಗಳಿಲ್ಲದವನು ನಿನ್ನ ದರ್ಶನವನ್ನು ಮಾಡಲಾರನು. ಯೋಗಿಗಳು ಅನಾತ್ಮ - ಪದಾರ್ಥಗಳನ್ನು ನಿರಾಕರಣ ಮಾಡುವ ಉಪನಿಷತ್ತಿನ ವಾಕ್ಯಗಳ ಮೂಲಕ ಹಗಲೂ-ರಾತ್ರಿ ಪರಮಾತ್ಮನಾದ ನಿನ್ನನ್ನು ತಮ್ಮ ಹೃದಯದಲ್ಲಿಯೇ ಹುಡುಕುತ್ತಾರೆ. ಆ ಯೋಗಿಗಳ ಮೇಲೆ ನಿನ್ನ ಚರಣಗಳ ಭಕ್ತಿಯ ಪ್ರಭಾವ ಲೇಶಮಾತ್ರವಾದರೂ ಉಂಟಾದಾಗಲೇ ಅವರು ಹುಡುಕುತ್ತಾ - ಹುಡುಕುತ್ತಾ ಅಂತ್ಯದಲ್ಲಿ ಚಿನ್ಮಾತ್ರ ಸ್ವರೂಪಿಯಾದ ನಿನ್ನನ್ನು ನೋಡಬಲ್ಲರು, ಬೇರೆ ಯಾವ ಪ್ರಕಾರದಿಂದಲೂ ಅಲ್ಲ. ನಾನು ಸರ್ವಜ್ಞನಾದ ನಿನ್ನ ಮುಂದೆ ಕೆಲವು ನಿರರ್ಥಕವಾದ ಮಾತುಗಳನ್ನಾಡಿದೆ. ಅದಕ್ಕಾಗಿ ನೀನು ಕ್ಷಮಿಸಬೇಕು, ಏಕೆಂದರೆ ಹೇ ದೇವೇಶ್ವರ! ನಾನು ನಿನ್ನ ಕೃಪೆಗೆ ಪಾತ್ರನಾಗಿದ್ದೇನೆ. ॥74-76॥</p>
<p class="Shlok-Number">(ಶ್ಲೋಕ-77)</p>
<p class="Shlok">ದಿಗ್ದೇಶಕಾಲಪರಿಹೀನಮನನ್ಯಮೇಕಂ </p>
<p class="Shlok">ಚಿನ್ಮಾತ್ರಮಕ್ಷರಮಜಂ ಚಲನಾದಿಹೀನಮ್ ।</p>
<p class="Shlok">ಸರ್ವಜ್ಞಮೀಶ್ವರಮನಂತಗುಣಂ ವ್ಯದಸ್ತ-</p>
<p class="Shlok">ಮಾಯಂ ಭಜೇ ರಘುಪತಿಂ ಭಜತಾಮಭಿನ್ನಮ್ ॥</p>
<p class="Text">ದಿಕ್ಕು, ದೇಶ ಮತ್ತು ಕಾಲ ರಹಿತನೂ, ಅನಂತ, ಅನನ್ಯ, ಅದ್ವಿತೀಯ, ಚಿನ್ಮಾತ್ರ, ಅವಿನಾಶಿ, ಅಜನ್ಮಾ ಮತ್ತು ಚಲನೆಮುಂತಾದ ಕ್ರಿಯಾರಹಿತನೂ ಆದ ಸರ್ವಜ್ಞ, ಸರ್ವೇಶ್ವರ, ಅನಂತ ಗುಣಸಂಪನ್ನ, ಮಾಯಾಹೀನನಾದ, ತನ್ನ ಭಕ್ತರಿಂದ ಸದಾ ಅಭಿನ್ನನಾಗಿರುವ ಶ್ರೀರಘುನಾಥನನ್ನು ನಾನು ಭಜಿಸುತ್ತೇನೆ. ॥77॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ದ್ವಿತೀಯಃ ಸರ್ಗಃ ॥2॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ಎರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-10-3">ಮೂರನೆಯ ಸರ್ಗ</p>
<p class="description">ವಾಲೀ ಮತ್ತು ಸುಗ್ರೀವರ ಪೂರ್ವಚರಿತ್ರೆ ಹಾಗೂ ರಾವಣ ಸನತ್ಕುಮಾರ - ಸಂವಾದ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀರಾಮ ಉವಾಚ</p>
<p class="Shlok">ವಾಲಿಸುಗ್ರೀವಯೋರ್ಜನ್ಮ ಶ್ರೋತುಮಿಚ್ಛಾಮಿ ತತ್ತ್ವತಃ ।</p>
<p class="Shlok">ರವೀಂದ್ರೌ ವಾನರಾಕಾರೌ ಜಜ್ಞಾತ ಇತಿ ನಃ ಶ್ರುತಮ್ ॥</p>
<p class="Text"><span class="char-style-override-3">ಶ್ರೀರಾಮನಿಂತೆಂದನು — </span>ಹೇ ಋಷಿಗಳೇ! ನಾನು ವಾಲೀ ಮತ್ತು ಸುಗ್ರೀವರ ಜನ್ಮದ ಎಲ್ಲ ವೃತ್ತಾಂತವನ್ನು ಕೇಳಬೇಕೆಂದು ಬಯಸುತ್ತೇನೆ. ಇವರು ಇಂದ್ರ ಮತ್ತು ಸೂರ್ಯರೇ ವಾನರ ರೂಪದಿಂದ ಹುಟ್ಟಿದ್ದರೆಂದು ನಾನು ಕೇಳಿದ್ದೇನೆ. ॥1॥</p>
<p class="Shlok-Number">(ಶ್ಲೋಕ-2)</p>
<p class="Uvach">ಅಗಸ್ತ್ಯ ಉವಾಚ</p>
<p class="Shlok">ಮೇರೋಃ ಸ್ವರ್ಣಮಯಸ್ಯಾದ್ರೇರ್ಮಧ್ಯಶೃಂಗೇ ಮಣಿಪ್ರಭೇ ।</p>
<p class="Shlok">ತಸ್ಮಿನ್ಸಭಾಸ್ತೇ ವಿಸ್ತೀರ್ಣಾ ಬ್ರಹ್ಮಣಃ ಶತಯೋಜನಾ ॥</p>
<p class="Text"><span class="char-style-override-3">ಅಗಸ್ತ್ಯರಿಂತೆಂದರು —</span> ಹೇ ರಾಮಚಂದ್ರಾ! ಮೇರುಪರ್ವತದಲ್ಲಿ ಪ್ರಕಾಶಮಾನವಾದ ಸುವರ್ಣಮಯ ಮಣಿಯಂತಿರುವ ಮಧ್ಯ ಶಿಖರದ ಮೇಲೆ ನೂರುಯೋಜನ ವಿಸ್ತಾರವುಳ್ಳ ಬ್ರಹ್ಮನ ಸಭೆಯಿದೆ. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ತಸ್ಯಾಂ ಚತುರ್ಮುಖಃ ಸಾಕ್ಷಾತ್ಕದಾಚಿದ್ಯೋಗಮಾಸ್ಥಿತಃ ।</p>
<p class="Shlok">ನೇತ್ರಾಭ್ಯಾಂ ಪತಿತಂ ದಿವ್ಯಮಾನಂದಸಲಿಲಂ ಬಹು ॥</p>
<p class="Text">ಅದರಲ್ಲಿ ಚತುರ್ಮುಖ ಬ್ರಹ್ಮನು ಒಮ್ಮೆ ಧ್ಯಾನಾಸಕ್ತನಾಗಿ ಕುಳಿತಿದ್ದನು. ಆಗ ಆತನ ಕಣ್ಣುಗಳಿಂದ ದಿವ್ಯವಾದ ಬಹಳಷ್ಟು ಆನಂದಾಶ್ರುಗಳು ಬಿದ್ದವು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ತದ್ ಗೃಹೀತ್ವಾ ಕರೇ ಬ್ರಹ್ಮಾ ಧ್ಯಾತ್ವಾ ಕಿಂಚಿತ್ತದತ್ಯಜತ್ ।</p>
<p class="Shlok">ಭೂವೌ ಪತಿತಮಾತ್ರೇಣ ತಸ್ಮಾಜ್ಜಾತೋ ಮಹಾಕಪಿಃ ॥</p>
<p class="Text">ಅವುಗಳನ್ನು ತನ್ನ ಕೈಯಲ್ಲಿ ತೆಗೆದುಕೊಂಡು ಬ್ರಹ್ಮನು ಸ್ವಲ್ಪಯೋಚಿಸಿ ನೆಲಕ್ಕೆ ಹಾಕಿಬಿಟ್ಟನು. ಭೂಮಿಯ ಮೇಲೆ ಬೀಳುತ್ತಲೇ ಅವುಗಳಿಂದ ಒಬ್ಬ ಬಹಳ ದೊಡ್ಡ ವಾನರನ ಉತ್ಪತ್ತಿಯಾಯಿತು. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ತಮಾಹ ದ್ರುಹಿಣೋ ವತ್ಸ ಕಿಂಚಿತ್ಕಾಲಂ ವಸಾತ್ರ ಮೇ ।</p>
<p class="Shlok">ಸಮೀಪೇ ಸರ್ವಶೋಭಾಢ್ಯೇ ತತಃ ಶ್ರೇಯೋ ಭವಿಷ್ಯತಿ ॥</p>
<p class="Text">ಅವನಿಗೆ ಬ್ರಹ್ಮನು ಹೇಳಿದನು - ‘‘ವತ್ಸ! ನೀನು ಸ್ವಲ್ಪಕಾಲ ನನ್ನ ಬಳಿಯಲ್ಲಿ ಈ ಸರ್ವಶೋಭಾ ಸಂಪನ್ನವಾದ ಸ್ಥಾನ ದಲ್ಲಿರು, ಅದರಿಂದ ನಿನಗೆ ಶ್ರೇಯಸ್ಸಾಗುವುದು.’’ ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಇತ್ಯುಕ್ತೋ ನ್ಯವಸತ್ತತ್ರ ಬ್ರಹ್ಮಣಾ ವಾನರೋತ್ತಮಃ ।</p>
<p class="Shlok">ಏವಂ ಬಹುತಿಥೇ ಕಾಲೇ ಗತೇ ಋಕ್ಷಾಧಿಪಃ ಸುಧೀಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಕದಾಚಿತ್ಪರ್ಯಟನ್ನದ್ರೌ ಫಲಮೂಲಾರ್ಥಮುದ್ಯತಃ ।</p>
<p class="Shlok">ಅಪಶ್ಯದ್ದಿವ್ಯಸಲಿಲಾಂ ವಾಪೀಂ ಮಣಿಶಿಲಾನ್ವಿತಾಮ್ ॥</p>
<p class="Text">ಬ್ರಹ್ಮನು ಈ ಪ್ರಕಾರ ಹೇಳಿದಾಗ ಆ ವಾನರಶ್ರೇಷ್ಠನು ಅಲ್ಲಿಯೇ ಇರುತ್ತಿದ್ದನು. ಈ ರೀತಿ ಬಹಳ ಸಮಯ ಕಳೆದು ಹೋದ ಮೇಲೆ ಒಂದು ದಿವಸ ಆ ಪರಮ ಬುದ್ಧಿವಂತನಾದ ಋಕ್ಷರಾಜನು<span class="char-style-override-5">*</span> ಫಲ-ಮೂಲಾದಿಗಳಿಗಾಗಿ ತಿರುಗುತ್ತಾ-ತಿರುಗುತ್ತಾ ಒಂದು ದಿವ್ಯ ಜಲಭರಿತ ಮತ್ತು ರತ್ನಖಚಿತ ಶಿಲೆಗಳಿಂದ ಸುಶೋಭಿತವಾದ ಸರೋವರವನ್ನು ನೋಡಿದನು. ॥6-7॥</p>
<p class="Footnotes"><span class="char-style-override-6">* </span>ಇದು ಆ ವಾನರನ ಹೆಸರಾಗಿತ್ತು.</p>
<p class="Shlok-Number">(ಶ್ಲೋಕ-8)</p>
<p class="Shlok">ಪಾನೀಯಂ ಪಾತುಮಾಗಚ್ಛತ್ತತ್ರಚ್ಛಾಯಾಮಯಂ ಕಪಿಮ್ ।</p>
<p class="Shlok">ದೃಷ್ಟ್ವಾ ಪ್ರತಿಕಪಿಂ ಮತ್ವಾ ನಿಪಪಾತ ಜಲಾಂತರೇ ॥</p>
<p class="Text">ಅವನು ನೀರು ಕುಡಿ ಯುವುದಕ್ಕಾಗಿ ಹೋದಾಗ ಆ ನೀರಿನಲ್ಲಿ ತನ್ನ ಪ್ರತಿಬಿಂಬವನ್ನು ನೋಡಿದನು. ಅದನ್ನು ತನ್ನ ಪ್ರತಿದ್ವಂದ್ವೀ ವಾನರನೆಂದು ತಿಳಿದುಕೊಂಡು ಅವನು ನೀರಿಗೆ ಹಾರಿದನು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ತತ್ರಾದೃಷ್ಟ್ವಾ ಹರಿಂ ಶೀಘ್ರಂ ಪುನರುತ್ಪ್ಲುತ್ಯ ವಾನರಃ ।</p>
<p class="Shlok">ಅಪಶ್ಯತ್ಸುಂದರೀಂ ರಾಮಾಮಾತ್ಮಾನಂ ವಿಸ್ಮಯಂ ಗತಃ ॥</p>
<p class="Text">ಆದರೆ ಅಲ್ಲಿ ಯಾವ ವಾನರನೂ ಸಿಕ್ಕಲಿಲ್ಲ. ಅದರಿಂದ ಅವನು ಕೂಡಲೇ ಹಾರಿ ಹೊರಕ್ಕೆ ಬಂದನು. ಆಗ ತಾನು ಓರ್ವ ಬಹುಸುಂದರಿಯಾದ ರಮಣಿಯಾಗಿರುವುದನ್ನು ನೋಡಿ ಬಹಳ ಆಶ್ಚರ್ಯಚಕಿತನಾದನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತತಃ ಸುರೇಶೋ ದೇವೇಶಂ ಪೂಜಯಿತ್ವಾ ಚತುರ್ಮುಖಮ್ ।</p>
<p class="Shlok">ಗಚ್ಛನ್ಮಧ್ಯಾಹ್ನಸಮಯೇ ದೃಷ್ಟ್ವಾ ನಾರೀಂ ಮನೋರಮಾಮ್ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಕಂದರ್ಪಶರವಿದ್ಧಾಂಗಸ್ತ್ಯಕ್ತವಾನ್ವೀರ್ಯಮುತ್ತಮಮ್ ।</p>
<p class="Shlok">ತಾಮಪ್ರಾಪ್ಯೈವ ತದ್ಬೀಜಂ ವಾಲದೇಶೇಪತದ್ಭುವಿ ॥</p>
<p class="Text">ಆಗಲೇ ದೇವರಾಜ ಇಂದ್ರನು ಮಧ್ಯಾಹ್ನ ಕಾಲದಲ್ಲಿ ಬ್ರಹ್ಮನನ್ನು ಪೂಜಿಸಿ ಅದೇ ದಾರಿಯಿಂದ ಹಿಂದಿರುಗುತ್ತಿದ್ದನು. ಆ ಪರಮ ಸುಂದರೀ ಸ್ತ್ರೀಯನ್ನು ಕಂಡು ಆತನು ಕಾಮದೇವನ ಬಾಣಗಳಿಂದ ಭೇದಿಸಲ್ಟಟ್ಟನು. ಆಗ ಅವನ ಉತ್ತಮ ವೀರ್ಯವು ಸ್ಖಲನವಾಯಿತು. ಆ ವೀರ್ಯವು ಆ ಸೀಗೆ ಪ್ರಾಪ್ತಿಯಾಗದೆ ಅವಳ ಕೂದಲುಗಳನ್ನು ಸ್ಪರ್ಶಿಸುತ್ತಾ ಭೂಮಿಯ ಮೇಲೆ ಬಿದ್ದು ಬಿಟ್ಟಿತು. ॥10-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ವಾಲೀ ಸಮಭವತ್ತತ್ರ ಶಕ್ರತುಲ್ಯಪರಾಕ್ರಮಃ ।</p>
<p class="Shlok">ತಸ್ಯ ದತ್ತ್ವಾ ಸುರೇಶಾನಃ ಸ್ವರ್ಣಮಾಲಾಂ ದಿವಂ ಗತಃ ॥</p>
<p class="Text">ಅದರಿಂದ ಇಂದ್ರನಿಗೆ ಸಮಾನವಾದ ಪರಾಕ್ರಮೀ ವಾಲಿಯ ಜನ್ಮವಾಯಿತು. ದೇವರಾಜ ಇಂದ್ರನು ಅವನಿಗೆ ಒಂದು ಸುವರ್ಣಮಯ ಹಾರವನ್ನು ಕೊಟ್ಟು ಸ್ವರ್ಗಲೋಕಕ್ಕೆ ಹೊರಟು ಹೋದನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಭಾನುರಪ್ಯಾಗತಸ್ತತ್ರ ತದಾನೀಮೇವ ಭಾಮಿನೀಮ್ ।</p>
<p class="Shlok">ದೃಷ್ಟ್ವಾ ಕಾಮವಶೋ ಭೂತ್ವಾ ಗ್ರೀವಾದೇಶೇಽಸೃಜನ್ಮಹತ್ ॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಬೀಜಂ ತಸ್ಯಾಸ್ತತಃ ಸದ್ಯೋ ಮಹಾಕಾಯೋಽಭವದ್ಧರಿಃ ।</p>
<p class="Shlok">ತಸ್ಯ ದತ್ತ್ವಾ ಹನೂಮಂತಂ ಸಹಾಯಾರ್ಥಂ ಗತೋ ರವಿಃ ॥</p>
<p class="Text">ಅದೇ ಸಮಯಕ್ಕೆ ಅಲ್ಲಿಗೆ ಸೂರ್ಯದೇವನೂ ಬಂದು ಆ ಸುಂದರಿಯನ್ನು ಕಂಡನು. ಅವನೂ ಕಾಮಪರವಶನಾದನು ಹಾಗೂ ಅವಳ ಕೊರಳಿನ ಮೇಲೆ ತನ್ನ ಉಗ್ರವೀರ್ಯವನ್ನು ಬಿಟ್ಟನು. ಅದರಿಂದ ಕೂಡಲೇ ಒಬ್ಬ ಬಹಳ ದೊಡ್ಡ ಶರೀರದ ವಾನರನು ಹುಟ್ಟಿದನು. ಸೂರ್ಯದೇವನು ಅವನ ಸಹಾಯಕ್ಕಾಗಿ ಅವನಿಗೆ ಹನುಮಂತನನ್ನು ಒಪ್ಪಿಸಿ ಹೊರಟು ಹೋದನು. ॥13-14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಪುತ್ರದ್ವಯಂ ಸಮಾದಾಯ ಗತ್ವಾ ಸಾ ನಿದ್ರಿತಾ ಕ್ವಚಿತ್ ।</p>
<p class="Shlok">ಪ್ರಭಾತೇಪಶ್ಯದಾತ್ಮಾನಂ ಪೂರ್ವವದ್ವಾನರಾಕೃತಿಮ್ ॥</p>
<p class="Text">ಆ ಇಬ್ಬರು ಪುತ್ರರನ್ನು ಕರೆದುಕೊಂಡು ಆ ಸ್ತ್ರೀಯು ಎಲ್ಲಿಯೋ ಹೋಗಿ ಮಲಗಿಕೊಂಡಳು. ಮರುದಿನ ಬೆಳಿಗ್ಗೆ ಎದ್ದಾಗ ತಾನು ಮೊದಲಿನಂತೆಯೇ ವಾನರನಾಗಿರುವುದನ್ನು ಕಂಡನು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಲಮೂಲಾದಿಭಿಃ ಸಾರ್ಧಂ ಪುತ್ರಾಭ್ಯಾಂ ಸಹಿತಃ ಕಪಿಃ ।</p>
<p class="Shlok">ನತ್ವಾ ಚತುರ್ಮುಖಸ್ಯಾಗ್ರೇ ಋಕ್ಷರಾಜಃ ಸ್ಥಿತಃ ಸುಧೀಃ ॥</p>
<p class="Text">ಮತ್ತೆ ಆ ಪರಮ ಬುದ್ಧಿಶಾಲಿ ಋಕ್ಷರಾಜನು ಫಲ-ಮೂಲಾದಿಗಳನ್ನು ತೆಗೆದುಕೊಂಡು ತನ್ನ ಪುತ್ರರ ಸಂಗಡ ಬ್ರಹ್ಮದೇವರ ಸಭೆಗೆ ಬಂದು, ಅವನಿಗೆ ನಮಸ್ಕಾರ ಮಾಡಿ ಅವನ ಮುಂದೆ ನಿಂತುಕೊಂಡನು. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ತತೋಽಬ್ರವೀತ್ಸಮಾಶ್ವಾಸ್ಯ ಬಹುಶಃ ಕಪಿಕುಂಜರಮ್ ।</p>
<p class="Shlok">ತತ್ರೈಕಂ ದೇವತಾದೂತಮಾಹೂಯಾಮರಸನ್ನಿಭಮ್ ॥</p>
<p class="Text">ಆಗ ಬ್ರಹ್ಮದೇವರು ಆ ವಾನರ-ವೀರನಿಗೆ ಬಹಳವಾಗಿ ಸಮಾಧಾನ ಪಡಿಸಿ, ಒಬ್ಬ ದೇವದೂತನನ್ನು ಕರೆದು ಅವನಿಗೆ ಹೇಳಿದರು ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಗಚ್ಛ ದೂತ ಮಯಾದಿಷ್ಟೋ ಗೃಹೀತ್ವಾ ವಾನರೋತ್ತಮಮ್ ।</p>
<p class="Shlok">ಕಿಷ್ಕಿಂಧಾಂ ದಿವ್ಯನಗರೀಂ ನಿರ್ಮಿತಾಂ ವಿಶ್ವಕರ್ಮಣಾ ॥</p>
<p class="Text">‘‘ಎಲೈ ದೂತನೇ! ನೀನು ನನ್ನ ಆಜ್ಞೆಯಂತೆ ಈ ವಾನರ ಶ್ರೇಷ್ಠನನ್ನು ಕರೆದುಕೊಂಡು ವಿಶ್ವಕರ್ಮನು ರಚಿಸಿರುವ ಕಿಷ್ಕಿಂಧಾ ಎಂಬ ದಿವ್ಯ ಪಟ್ಟಣಕ್ಕೆ ಹೋಗು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಸರ್ವಸೌಭಾಗ್ಯವಲಿತಾಂ ದೇವೈರಪಿ ದುರಾಸದಾಮ್ ।</p>
<p class="Shlok">ತಸ್ಯಾಂ ಸಿಂಹಾಸನೇ ವೀರಂ ರಾಜಾನಮಭಿಷೇಚಯ ॥</p>
<p class="Text">ಅದು ಸಂಪೂರ್ಣವಾಗಿ ಐಶ್ವರ್ಯ ಸಂಪನ್ನವಾಗಿದೆ ಮತ್ತು ದೇವತೆಗಳಿಗೂ ಸಹ ದುರ್ಜಯವಾಗಿದೆ. ಅದರ ಸಿಂಹಾಸನದ ಮೇಲೆ ಈ ವೀರನ ಪಟ್ಟಾಭಿಷೇಕವನ್ನು ಮಾಡಿಸು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಸಪ್ತದ್ವೀಪಗತಾ ಯೇ ಯೇ ವಾನರಾಃ ಸಂತಿ ದುರ್ಜಯಾಃ ।</p>
<p class="Shlok">ಸರ್ವೇ ತೇ ಋಕ್ಷರಾಜಸ್ಯ ಭವಿಷ್ಯಂತಿ ವಶೇನುಗಾಃ ॥</p>
<p class="Text">ಏಳೂ ದ್ವೀಪಗಳಲ್ಲಿ ಇರುವ ದೊಡ್ಡ ದುರ್ಜಯ ವಾನರ-ವೀರರೆಲ್ಲರೂ ಈ ಋಕ್ಷರಾಜನ ಅಧೀನದಲ್ಲಿರುವರು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಯದಾ ನಾರಾಯಣಃ ಸಾಕ್ಷಾದ್ರಾಮೋ ಭೂತ್ವಾ ಸನಾತನಃ ।</p>
<p class="Shlok">ಭೂಭಾರಾಸುರನಾಶಾಯ ಸಂಭವಿಷ್ಯತಿ ಭೂತಲೇ ॥ </p>
<p class="Shlok-Number">(ಶ್ಲೋಕ-22)</p>
<p class="Shlok">ತದಾ ಸರ್ವೇ ಸಹಾಯಾರ್ಥೇ ತಸ್ಯ ಗಚ್ಛಂತು ವಾನರಾಃ ।</p>
<p class="Shlok">ಇತ್ಯುಕ್ತೋ ಬ್ರಹ್ಮಣಾ ದೂತೋ ದೇವಾನಾಂ ಸ ಮಹಾಮತಿಃ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಯಥಾಜ್ಞಪ್ತಸ್ತಥಾ ಚಕ್ರೇ ಬ್ರಹ್ಮಣಾ ತಂ ಹರೀಶ್ವರಮ್ ।</p>
<p class="Shlok">ದೇವದೂತಸ್ತತೋ ಗತ್ವಾ ಬ್ರಹ್ಮಣೇ ತನ್ನ್ಯವೇದಯತ್ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ತದಾದಿ ವಾನರಾಣಾಂ ಸಾ ಕಿಷ್ಕಿಂಧಾಭೂನ್ನೃಪಾಶ್ರಯಃ ॥ </p>
<p class="Text">ಸಾಕ್ಷಾತ್ ಸನಾತನ ಪುರುಷ ಭಗವಾನ್ ಶ್ರೀಮನ್ನಾರಾಯಣನು ಭೂಭಾರವನ್ನು ತಗ್ಗಿಸುವುದಕ್ಕಾಗಿ ಭೂಲೋಕದಲ್ಲಿ ರಾಮರೂಪದಿಂದ ಅವತಾರವೆತ್ತಿದಾಗ ಸಮಸ್ತ ವಾನರ ಸಮೂಹ ಅವನ ಸಹಾಯಕ್ಕೆ ಹೋಗಲಿ!’’ ಬ್ರಹ್ಮದೇವರು ಈ ಪ್ರಕಾರ ಹೇಳಿದಾಗ ಆ ಮಹಾಬುದ್ಧಿಶಾಲಿ ದೇವದೂತನು ಅವನ ಆಜ್ಞೆಯಂತೆ ಆ ವಾನರರಾಜನ ಎಲ್ಲಾ ವ್ಯವಸ್ಥೆಯನ್ನು ಮಾಡಿದನು ಹಾಗೂ ಪುನಃ ಬ್ರಹ್ಮನ ಬಳಿಗೆ ಹೋಗಿ ಅವನಿಗೆ ಎಲ್ಲ ಸಮಾಚಾರವನ್ನು ತಿಳಿಸಿದನು. ಅಂದಿನಿಂದ ಆ ಕಿಷ್ಕಿಂಧೆಯು ವಾನರರ ರಾಜಧಾನಿಯಾಯಿತು ॥21-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಸರ್ವೇಶ್ವರಸ್ತ್ವಮೇವಾಸೀರಿದಾನೀಂ ಬ್ರಹ್ಮಣಾರ್ಥಿತಃ ।</p>
<p class="Shlok">ಭೂಮೇರ್ಭಾರೋ ಹೃತಃ ಕೃತ್ಸ್ನಸ್ತ್ವಯಾ ಲೀಲಾನೃದೇಹಿನಾ ।</p>
<p class="Shlok">ಸರ್ವಭೂತಾಂತರಸ್ಥಸ್ಯ ನಿತ್ಯಮುಕ್ತಚಿದಾತ್ಮನಃ ॥ </p>
<p class="Shlok-Number">(ಶ್ಲೋಕ-26)</p>
<p class="Shlok">ಅಖಂಡಾನಂತರೂಪಸ್ಯ ಕಿಯಾನೇಷ ಪರಾಕ್ರಮಃ ।</p>
<p class="Shlok">ತಥಾಪಿ ವರ್ಣ್ಯತೇ ಸದ್ಭಿರ್ಲೀಲಾಮಾನುಷರೂಪಿಣಃ ॥ </p>
<p class="Shlok-Number">(ಶ್ಲೋಕ-27)</p>
<p class="Shlok">ಯಶಸ್ತೇ ಸರ್ವಲೋಕಾನಾಂ ಪಾಪಹತ್ಯೈ ಸುಖಾಯ ಚ ।</p>
<p class="Shlok">ಯ ಇದಂ ಕೀರ್ತಯೇನ್ಮರ್ತ್ಯೋ ವಾಲಿಸುಗ್ರೀವಯೋರ್ಮಹತ್ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಜನ್ಮ ತ್ವದಾಶ್ರಯತ್ವಾತ್ಸ ಮುಚ್ಯತೇ ಸರ್ವಪಾತಕೈಃ ॥</p>
<p class="Text">ಹೇ ರಾಮಚಂದ್ರಾ! ನೀನು ಎಲ್ಲರಿಗೂ ಒಡೆಯ ನಾಗಿರುವೆ. ಬ್ರಹ್ಮನ ಪ್ರಾರ್ಥನೆಯಿಂದ ಈಗ ಮಾಯಾ-ಮಾನವ-ರೂಪವನ್ನು ಧರಿಸಿ ನೀನು ಭೂಮಿಯ ಭಾರವನ್ನೆಲ್ಲಾ ಇಳಿಸಿಬಿಟ್ಟಿರುವೆ. ಎಲ್ಲಾ ಜೀವಿಗಳ ಅಂತರಂಗದಲ್ಲಿರುವ ನಿತ್ಯ ಮುಕ್ತ, ಚೇತನ ಸ್ವರೂಪೀ, ಅಖಂಡ ಮತ್ತು ಅನಂತ ರೂಪಿಯಾದ ನಿನಗೆ ಇದು ಅಂತಹ ಯಾವ ದೊಡ್ಡ ಪರಾಕ್ರಮ? ಆದರೂ ಲೋಕಗಳ ಪಾಪಗಳನ್ನೆಲ್ಲಾ ನಾಶ ಮಾಡುವುದಕ್ಕಾಗಿ ಮತ್ತು ಅವರಿಗೆ ಸೌಖ್ಯವನ್ನುಂಟು ಮಾಡುವುದಕ್ಕಾಗಿ ಸತ್ಪುರುಷರು ಮಾಯಾಮಾನುಷ-ರೂಪದಿಂದಿರುವ ಭಗವಂತನಾದ ನಿನ್ನ ಸತ್ಕೀರ್ತಿಯನ್ನು ವರ್ಣನೆ ಮಾಡುತ್ತಾರೆ. ವಾಲೀ ಮತ್ತು ಸುಗ್ರೀವರ ಈ ಮಹಾನ್ ಚರಿತ್ರೆಯನ್ನು ಕೀರ್ತನೆ ಮಾಡುವ ಮನುಷ್ಯನು ನಿನ್ನ ಸಂಗಡ ಸಂಬಂಧವಿರುವುದರಿಂದ ಎಲ್ಲಾ ಪಾಪಗಳಿಂದ ಪಾರಾಗುವನು. ॥25-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಅಥಾನ್ಯಾಂ ಸಂಪ್ರವಕ್ಷ್ಯಾಮಿ ಕಥಾಂ ರಾಮ ತ್ವದಾಶ್ರಯಾಮ್ ।</p>
<p class="Shlok">ಸೀತಾ ಹೃತಾ ಯದರ್ಥಂ ಸಾ ರಾವಣೇನ ದುರಾತ್ಮನಾ ॥</p>
<p class="Text">ಹೇ ರಾಮಾ! ಈಗ ನಿನಗೆ ಸಂಬಂಧವಿರುವ ಇನ್ನೊಂದು ಕಥೆಯನ್ನು ಇನ್ನೂ ತಿಳಿಸುತ್ತೇನೆ ಯಾವ ಕಾರಣದಿಂದ ದುರಾತ್ಮನಾದ ರಾವಣನು ಸೀತಾಪಹರಣ ಮಾಡಿದ್ದನು ಎಂಬುದನ್ನು ಹೇಳುತ್ತೇನೆ. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಪುರಾ ಕೃತಯುಗೇ ರಾಮ ಪ್ರಜಾಪತಿಸುತಂ ವಿಭುಮ್ ।</p>
<p class="Shlok">ಸನತ್ಕುಮಾರಮೇಕಾಂತೇ ಸಮಾಸೀನಂ ದಶಾನನಃ ।</p>
<p class="Shlok">ವಿನಯಾವನತೋ ಭೂತ್ವಾ  ಹ್ಯಭಿವಾದ್ಯೇದಮಬ್ರವೀತ್ ॥</p>
<p class="Text">ಮೊದಲು ಒಮ್ಮೆ ರಾವಣನು ಏಕಾಂತದಲ್ಲಿ ಕುಳಿತಿರುವ ಬ್ರಹ್ಮ ಮಾನಸಪುತ್ರ ರಾದ ಸನತ್ಕುಮಾರರಿಗೆ ನಮಸ್ಕರಿಸಿ ಅತಿ ನಮ್ರತೆಯಿಂದ ಕೇಳಿದನು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಕೋ ನ್ವಸ್ಮಿನ್ ಪ್ರವರೋ ಲೋಕೇ ದೇವಾನಾಂ ಬಲವತ್ತರಃ ।</p>
<p class="Shlok">ದೇವಾಶ್ಚ ಯಂ ಸಮಾಶ್ರಿತ್ಯ ಯುದ್ಧೇ ಶತ್ರುಂ ಜಯಂತಿ ಹಿ ॥</p>
<p class="Text">‘‘ಯಾರ ಆಶ್ರಯ ಪಡೆದು ದೇವತೆಗಳು ಸಂಗ್ರಾಮದಲ್ಲಿ ಶತ್ರುವನ್ನು ಗೆಲ್ಲುತ್ತಾರೆ? ಈ ಜಗತ್ತಿನಲ್ಲಿ ದೇವತೆಗಳಲ್ಲೆಲ್ಲಾ ಶ್ರೇಷ್ಠ ಮತ್ತು ಅಧಿಕ ಬಲಾಢ್ಯನಾದ ದೇವರು ಯಾರು? ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಕಂ ಯಜಂತಿ ದ್ವಿಜಾ ನಿತ್ಯಂ ಕಂ ಧ್ಯಾಯಂತಿ ಚ ಯೋಗಿನಃ ।</p>
<p class="Shlok">ಏತನ್ಮೇ ಶಂಸ ಭಗವನ್ ಪ್ರಶ್ನಂ ಪ್ರಶ್ನವಿದಾಂವರ ॥</p>
<p class="Text">ಬ್ರಾಹ್ಮಣರು ಯಾರನ್ನು ಪೂಜೆ ಮಾಡುತ್ತಾರೆ ಮತ್ತು ಯೋಗಿಗಳು ಯಾರ ಧ್ಯಾನದಲ್ಲಿ ತೊಡಗುತ್ತಾರೆ? ದೇವಾ! ಈ ಎಲ್ಲಾ ಪ್ರಕಾರದ ಪ್ರಶ್ನೆಗಳಿಗೆ ಉತ್ತರವನ್ನು ಬಲ್ಲವರಲ್ಲಿ ನೀನು ಶ್ರೇಷ್ಠನಾಗಿರುವೆ, ಆದುದರಿಂದ ನನ್ನ ಈ ಪ್ರಶ್ನೆಗೆ ಉತ್ತರವನ್ನು ದಯಪಾಲಿಸು.’’ ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಜ್ಞಾತ್ವಾ ತಸ್ಯ ಹೃದಿಸ್ಥಂ ಯತ್ತದಶೇಷೇಣ ಯೋಗದೃಕ್ ।</p>
<p class="Shlok">ದಶಾನನಮುವಾಚೇದಂ ಶೃಣು ವಕ್ಷ್ಯಾಮಿ ಪುತ್ರಕ ॥</p>
<p class="Text">ಭಗವಾನ್ ಸನತ್ಕುಮಾರನು ಯೋಗದೃಷ್ಟಿಯಿಂದ ರಾವಣನ ಅಂತಃಕರಣದ ಎಲ್ಲ ವಿಚಾರವನ್ನು ತಿಳಿದುಕೊಂಡು ಅವನಿಗೆ ಹೇಳಿದನು ‘‘ವತ್ಸ! ನಾನು ನಿನ್ನ ಪ್ರಶ್ನೆಗೆ ಉತ್ತರ ಕೊಡುತ್ತೇನೆ, ಕೇಳು ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಭರ್ತಾ ಯೋ ಜಗತಾಂ ನಿತ್ಯಂ ಯಸ್ಯ ಜನ್ಮಾದಿಕಂ ನ ಹಿ ।</p>
<p class="Shlok">ಸುರಾಸುರೈರ್ನುತೋ ನಿತ್ಯಂ ಹರಿರ್ನಾರಾಯಣೋವ್ಯಯಃ ॥</p>
<p class="Text">ಎಂದೆಂದೂ ಇಡೀ ಜಗತ್ತಿನ ಪೋಷಣೆ ಮಾಡುವವನೂ, ಜನನ-ಮರಣಾದಿಗಳು ಇಲ್ಲದವನೂ, ದೇವತೆಗಳಿಂದ ಮತ್ತು ದೈತ್ಯರಿಂದ ಸದಾವಂದಿತನೂ ಆದ, ಅವನನ್ನು ಅವಿನಾಶೀ, ನಾರಾಯಣ, ಶ್ರೀಹರಿ ಎಂದು ಹೇಳುತ್ತಾರೆ. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಯನ್ನಾಭಿಪಂಕಜಾಜ್ಜಾತೋ ಬ್ರಹ್ಮಾ ವಿಶ್ವಸೃಜಾಂ ಪತಿಃ ।</p>
<p class="Shlok">ಸೃಷ್ಟಂ ಯೇನೈವ ಸಕಲಂ ಜಗತ್ಸ್ಥಾವರಜಂಗಮಮ್ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ತಂ ಸಮಾಶ್ರಿತ್ಯ ವಿಬುಧಾ ಜಯಂತಿ ಸಮರೇ ರಿಪೂನ್ ।</p>
<p class="Shlok">ಯೋಗಿನೋ ಧ್ಯಾನಯೋಗೇನ ತಮೇವಾನುಜಪಂತಿ ಹಿ ॥</p>
<p class="Text">ಸೃಷ್ಟಿ-ಕರ್ತರ ಒಡೆಯನಾದ ಬ್ರಹ್ಮನೂ ಕೂಡ ಯಾರ ನಾಭಿಕಮಲದಿಂದ ಉತ್ಪತ್ತಿಯಾಗಿದ್ದಾನೋ, ಯಾರು ಈ ಸ್ಥಾವರ ಜಂಗಮ ರೂಪೀ ಇಡೀ ಜಗತ್ತನ್ನು ರಚಿಸಿದ್ದಾನೋ, ಅವನ ಆಶ್ರಯದಿಂದ ದೇವತೆಗಳು ಸಂಗ್ರಾಮದಲ್ಲಿ ಶತ್ರುಗಳನ್ನು ಜಯಿಸುತ್ತಾರೆ ಹಾಗೂ ಯೋಗಿಗಳೂ ಕೂಡ ಧ್ಯಾನಯೋಗದ ಮೂಲಕ ಅವನನ್ನೇ ಜಪಿಸುತ್ತಾರೆ. ॥35-36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಮಹರ್ಷೇರ್ವಚನಂ ಶ್ರುತ್ವಾ ಪ್ರತ್ಯುವಾಚ ದಶಾನನಃ ।</p>
<p class="Shlok">ದೈತ್ಯದಾನವರಕ್ಷಾಂಸಿ ವಿಷ್ಣುನಾ ನಿಹತಾನಿ ಚ ॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಕಾಂ ವಾ ಗತಿಂ ಪ್ರಪದ್ಯಂತೇ ಪ್ರೇತ್ಯ ತೇ ಮುನಿಪುಂಗವ ।</p>
<p class="Shlok">ತಮುವಾಚ ಮುನಿಶ್ರೇಷ್ಠೋ ರಾವಣಂ ರಾಕ್ಷಸಾಧಿಪಮ್ ॥</p>
<p class="Text">ಮಹರ್ಷಿ ಸನತ್ಕುಮಾರರ ಈ ವಚನಗಳನ್ನು ಕೇಳಿ ರಾವಣನು ಪುನಃ ಕೇಳಿದನು ‘‘ಹೇ ಮುನಿಶ್ರೇಷ್ಠರೇ! ಆ ಭಗವಾನ್ ವಿಷ್ಣುವು ಕೊಂದ ದೈತ್ಯ, ದಾನವ ಮತ್ತು ರಾಕ್ಷಸರು ಸತ್ತು ಯಾವ ಗತಿಯನ್ನು ಪಡೆಯುತ್ತಾರೆ?’’ ಆಗ ಮುನಿವರ ಸನತ್ಕುಮಾರರು ರಾಕ್ಷಸರಾಜ ರಾವಣನಿಗೆ ಇಂತೆಂದರು ॥37-38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ದೈವತೈರ್ನಿಹತಾ ನಿತ್ಯಂ ಗತ್ವಾ ಸ್ವರ್ಗಮನುತ್ತಮಮ್ ।</p>
<p class="Shlok">ಭೋಗಕ್ಷಯೇ ಪುನಸ್ತಸ್ಮಾದ್ ಭ್ರಷ್ಟಾ ಭೂಮೌ ಭವಂತಿ ತೇ ॥</p>
<p class="Text">‘‘ಬೇರೆ ಸಾಧಾರಣ ದೇವತೆಗಳ ಕೈಯಿಂದ ಸತ್ತವರು ಅತ್ಯುತ್ತಮ ಸ್ವರ್ಗಲೋಕವನ್ನು ಪಡೆಯುತ್ತಾರೆ ಮತ್ತು ತಮ್ಮ ಪುಣ್ಯ-ಫಲ ಮುಗಿದು ಹೋದಾಗ ಅಲ್ಲಿಂದ ಪತನರಾಗಿ ಪುನಃ ಭೂಲೋಕದಲ್ಲಿ ಹುಟ್ಟುತ್ತಾರೆ. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಪೂರ್ವಾರ್ಜಿತೈಃ ಪುಣ್ಯಪಾಪೈರ್ಮ್ರಿಯಂತೇ ಚೋದ್ಭವಂತಿ ಚ ।</p>
<p class="Shlok">ವಿಷ್ಣುನಾ ಯೇ ಹತಾಸ್ತೇ ತು ಪ್ರಾಪ್ನುವಂತಿ ಹರೇರ್ಗತಿಮ್ ॥</p>
<p class="Text">ಮತ್ತೆ ಪೂರ್ವಜನ್ಮದಲ್ಲಿ ಮಾಡಿರುವ ತನ್ನ ಪಾಪ-ಪುಣ್ಯಗಳ ಅನುಸಾರವಾಗಿ ಹುಟ್ಟುತ್ತಾ-ಸಾಯುತ್ತಾ ಇರುತ್ತಾರೆ; ಆದರೆ ಭಗವಾನ್ ಶ್ರೀವಿಷ್ಣುವಿನ ಕೈಯಿಂದ ಹತರಾದವರು ವಿಷ್ಣುಪದ (ಮೋಕ್ಷ)ವನ್ನೇ ಪಡೆದುಕೊಳ್ಳುತ್ತಾರೆ.’’ ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಶ್ರುತ್ವಾ ಮುನಿಮುಖಾತ್ಸರ್ವಂ ರಾವಣೋ ಹೃಷ್ಟಮಾನಸಃ ।</p>
<p class="Shlok">ಯೋತ್ಸ್ಯೇಽಹಂ ಹರಿಣಾ ಸಾರ್ಧಮಿತಿ ಚಿಂತಾಪರೋಽಭವತ್ ॥</p>
<p class="Text">ಸನತ್ಕುಮಾರರ ಮುಖದಿಂದ ಈ ಎಲ್ಲ ಮಾತುಗಳನ್ನು ಕೇಳಿ ರಾವಣನು ಮನಸ್ಸಿನಲ್ಲಿಯೇ ಬಹು ಸಂತೋಪಟ್ಟನು. ನಾನು ಶ್ರೀಹರಿಯ ಸಂಗಡ ಖಂಡಿತವಾಗಿ ಯುದ್ಧಮಾಡುವೆನೆಂದು ಅವನು ಯೋಚಿಸಲಾರಂಭಿಸಿದನು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಮನಃಸ್ಥಿತಂ ಪರಿಜ್ಞಾಯ ರಾವಣಸ್ಯ ಮಹಾಮುನಿಃ ।</p>
<p class="Shlok">ಉವಾಚ ವತ್ಸ ತೇಽಭೀಷ್ಟಂ ಭವಿಷ್ಯತಿ ನ ಸಂಶಯಃ ॥</p>
<p class="Text">ಮುನಿವರ್ಯರು ರಾವಣನ ಮನದಿಂಗಿತವನ್ನು ತಿಳಿದು ಹೇಳಿದರು ‘‘ವತ್ಸ! ನಿನ್ನ ಇಚ್ಛೆ ಖಂಡಿತವಾಗಿ ಸಲವಾಗುವುದು, ಇದರಲ್ಲಿ ಸಂದೇಹವೇ ಇಲ್ಲ. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಕಂಚಿತ್ಕಾಲಂ ಪ್ರತೀಕ್ಷಸ್ವ ಸುಖೀ ಭವ ದಶಾನನ ।</p>
<p class="Shlok">ಏವಮುಕ್ತ್ವಾ ಮಹಾಬಾಹೋ ಮುನಿಃ ಪುನರುವಾಚ ತಮ್ ॥</p>
<p class="Text">ಹೇ ದಶಾನನಾ! ಇನ್ನು ನೆಮ್ಮದಿಯಿಂದಿರು; ಸ್ವಲ್ಪಕಾಲವನ್ನು ಇನ್ನೂ ನಿರೀಕ್ಷಿಸುತ್ತಿರು.’’ ಹೇ ಮಹಾಬಾಹು ರಘುನಾಥಾ! ರಾವಣನೊಡನೆ ಹೀಗೆ ಹೇಳಿ ಮುನಿಗಳು ಅವನಿಗೆ ಪುನಃ ಹೇಳಿದರು ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ತಸ್ಯ ಸ್ವರೂಪಂ ವಕ್ಷ್ಯಾಮಿ ಹ್ಯರೂಪಸ್ಯಾಪಿ ಮಾಯಿನಃ ।</p>
<p class="Shlok">ಸ್ಥಾವರೇಷು ಚ ಸರ್ವೇಷು ನದೇಷು ಚ ನದೀಷು ಚ ॥</p>
<p class="Text">‘‘ರಾವಣಾ! ಅವನು ರೂಪರಹಿತನಾಗಿದ್ದಾನೆ. ಆದರೂ ನಾನು ನಿನಗೆ ಆ ಮಾಯಾಮಯನ (ಮಾಯೆಯಿಂದ ತಾಳಿರುವ) ರೂಪವನ್ನು ತಿಳಿಸುತ್ತೇನೆ. ಅವನು ನದ-ನದಿ ಮುಂತಾದ ಸಮಸ್ತ ಸ್ಥಾವರಗಳಲ್ಲಿ ವ್ಯಾಪ್ತನಾಗಿದ್ದಾನೆ. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಓಂಕಾರಶ್ಚೈವ ಸತ್ಯಂ ಚ ಸಾವಿತ್ರೀ ಪೃಥಿವೀ ಚ ಸಃ ।</p>
<p class="Shlok">ಸಮಸ್ತಜಗದಾಧಾರಃ ಶೇಷರೂಪಧರೋ ಹಿ ಸಃ ॥</p>
<p class="Text">ಓಂಕಾರ, ಸತ್ಯ, ಸಾವಿತ್ರೀ, ಪೃಥ್ವೀ ಹಾಗೂ ಇಡೀ ಜಗತ್ತಿಗೇ ಆಧಾರನಾದ ಆದಿಶೇಷನೂ ಅವನೇ ಆಗಿದ್ದಾನೆ. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಸರ್ವೇ ದೇವಾಃ ಸಮುದ್ರಾಶ್ಚ ಕಾಲಃ ಸೂರ್ಯಶ್ಚ ಚಂದ್ರಮಾಃ ।</p>
<p class="Shlok">ಸೂರ್ಯೋದಯೋ ದಿವಾರಾತ್ರೀ ಯಮಶ್ಚೈವ ತಥಾನಿಲಃ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಅಗ್ನಿರಿಂದ್ರಸ್ತಥಾ ಮೃತ್ಯುಃ ಪರ್ಜನ್ಯೋ ವಸವಸ್ತಥಾ ।</p>
<p class="Shlok">ಬ್ರಹ್ಮಾ ರುದ್ರಾದಯಶ್ಚೈವ ಯೇ ಚಾನ್ಯೇ ದೇವದಾನವಾಃ ॥</p>
<p class="Text">ಎಲ್ಲ ದೇವತೆಗಳು, ಸಮುದ್ರ, ಕಾಲ, ಸೂರ್ಯ, ಚಂದ್ರ, ಸೂರ್ಯೋದಯ, ಹಗಲು, ರಾತ್ರಿ, ಯಮ, ವಾಯು, ಅಗ್ನಿ, ಇಂದ್ರ, ಮೃತ್ಯು, ಮೇಘ, ವಸುಗಣ, ಬ್ರಹ್ಮಾ ಮತ್ತು ರುದ್ರ ಇತ್ಯಾದಿ ಹಾಗೂ ಇನ್ನು ಎಷ್ಟು ದೇವತೆಗಳು ಅಥವಾ ದಾನವರಿದ್ದಾರೋ ಅವರೆಲ್ಲರೂ ಆತನ ರೂಪವೇ ಆಗಿದ್ದಾರೆ. ॥46-47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ವಿದ್ಯೋತತೇ ಜ್ವಲತ್ಯೇಷ ಪಾತಿ ಚಾತ್ತೀತಿ ವಿಶ್ವಕೃತ್ ।</p>
<p class="Shlok">ಕ್ರೀಡಾಂ ಕರೋತ್ಯವ್ಯಯಾತ್ಮಾ ಸೋಽಯಂ ವಿಷ್ಣುಃ ಸನಾತನಃ ॥</p>
<p class="Text">ಅವನು ನಿರ್ವಿಕಾರನಾದರೂ ಕೂಡ (ತನ್ನ ಮಾಯೆಯ ಆಶ್ರಯದಿಂದ) ನಾನಾ ಪ್ರಕಾರದ ಲೀಲೆಗಳನ್ನು ಮಾಡುತ್ತಾನೆ. ಅವನು ವಿದ್ಯುತ್ ಆಗಿ ಹೊಳೆಯುತ್ತಾನೆ. ಅಗ್ನಿಯಾಗಿ ಪ್ರಜ್ವಲಿಸುತ್ತಾನೆ, ವಿಷ್ಣುರೂಪದಿಂದ ರಕ್ಷಿಸುತ್ತಾನೆ ಹಾಗೂ ರುದ್ರರೂಪದಿಂದ ಎಲ್ಲವನ್ನು ನುಂಗಿಬಿಡುತ್ತಾನೆ ಮತ್ತು ಬ್ರಹ್ಮರೂಪದಿಂದ ಸೃಷ್ಟಿಮಾಡುತ್ತಾನೆ. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ತೇನ ಸರ್ವಮಿದಂ ವ್ಯಾಪ್ತಂ ತ್ರೈಲೋಕ್ಯಂ ಸಚರಾಚರಮ್ ।</p>
<p class="Shlok">ನೀಲೋತ್ಪಲದಲಶ್ಯಾಮೋ ವಿದ್ಯುದ್ವರ್ಣಾಂಬರಾವೃತಃ ॥</p>
<p class="Text">ಚರಾಚರ ಗಳಿಂದ ಕೂಡಿದ ಈ ಸಂಪೂರ್ಣ ಮೂರು ಲೋಕಗಳೂ ಏಕಮಾತ್ರ ಅವನಿಂದಲೇ ವ್ಯಾಪ್ತವಾಗಿವೆ. ಅವನು ನೀಲ ಕಮಲದಳದಂತೆ ಶ್ಯಾಮಲವರ್ಣನಾಗಿದ್ದಾನೆ. ಮಿಂಚಿನಂತೆ ಶೋಭಿಸುವ ಪೀತಾಂಬರವನ್ನು ಧರಿಸಿರುತ್ತಾನೆ. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಶುದ್ಧಜಾಂಬೂನದಪ್ರಖ್ಯಾಂ ಶ್ರಿಯಂ ವಾಮಾಂಕಸಂಸ್ಥಿತಾಮ್ ।</p>
<p class="Shlok">ಸದಾನಪಾಯಿನೀಂ ದೇವೀಂ ಪಶ್ಯನ್ನಾಲಿಂಗ್ಯ ತಿಷ್ಠತಿ ॥</p>
<p class="Text">ತನ್ನ ವಾಮ ಭಾಗದಲ್ಲಿ ಕುಳಿತಿರುವ ಶುದ್ಧ ಸುವರ್ಣದಂತಹ ಕಾಂತಿಯುಳ್ಳವಳೂ, ನಿರಂತರಳೂ ಆದ ಭಗವತೀ ಲಕ್ಷ್ಮಿಯ ಕಡೆಗೆ ನೋಡುತ್ತಾ ಆಕೆಯನ್ನು ಆಲಿಂಗಿಸಿಕೊಂಡು ವಿರಾಜ ಮಾನನಾಗಿದ್ದಾನೆ. ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ದ್ರಷ್ಟುಂ ನ ಶಕ್ಯತೇ ಕೈಶ್ಚಿದ್ದೇವದಾನವಪನ್ನಗೈಃ ।</p>
<p class="Shlok">ಯಸ್ಯ ಪ್ರಸಾದಂ ಕುರುತೇ ಸ ಚೈನಂ ದ್ರಷ್ಟುಮರ್ಹತಿ ॥</p>
<p class="Text">ದೇವ, ದಾನವ ಅಥವಾ ನಾಗ ಇತ್ಯಾದಿ ಯಾರಿಂದಲೂ ಕೂಡ ಅವನನ್ನು ನೋಡಲಾಗುವುದಿಲ್ಲ; ಅವನು ಪ್ರಸನ್ನನಾಗುವವನೇ ಅವನ ದರ್ಶನವನ್ನು ಮಾಡಬಲ್ಲನು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ನ ಚ ಯಜ್ಞತಪೋಭಿರ್ವಾ ನ ದಾನಾಧ್ಯಯನಾದಿಭಿಃ ।</p>
<p class="Shlok">ಶಕ್ಯತೇ ಭಗವಾನ್ ದ್ರಷ್ಟುಮುಪಾಯೈರಿತರೈರಪಿ ॥</p>
<p class="Text">ಯಜ್ಞ, ತಪಸ್ಸು, ದಾನ, ಅಧ್ಯಯನ ಅಥವಾ ಬೇರೆ ಯಾವುದಾದರೂ ಉಪಾಯದಿಂದ ಭಗವಂತನನ್ನು ನೋಡಲು ಸಾಧ್ಯವಾಗಲಾರದು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ತದ್ಭಕ್ತೈಸ್ತದ್ಗತಪ್ರಾಣೈಸ್ತಚ್ಚಿತ್ತೈರ್ಧೂತಕಲ್ಮಷೈಃ ।</p>
<p class="Shlok">ಶಕ್ಯತೇ ಭಗವಾನ್ವಿಷ್ಣುರ್ವೇದಾಂತಾಮಲದೃಷ್ಟಿಭಿಃ ॥</p>
<p class="Text">ಅವನ ಭಕ್ತರಾದವರೂ, ಪ್ರಾಣ, ಮನಸ್ಸು ಅವನಲ್ಲಿಯೇ ತೊಡಗಿಸಿರುವರೂ, ಹಾಗೂ ವೇದಾಂತ - ವಿಚಾರದಿಂದ ನಿರ್ಮಲವಾದ ದೃಷ್ಟಿಯುಳ್ಳರೂ ಆದ ನಿಷ್ಪಾಪರಾದ ಮಹಾತ್ಮರಿಗೇ ಭಗವಾನ್ ವಿಷ್ಣುವಿನ ದರ್ಶನ ಉಂಟಾಗ ಬಲ್ಲದು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಅಥವಾ ದ್ರಷ್ಟುಮಿಚ್ಛಾ ತೇ ಶೃಣು ತ್ವಂ ಪರಮೇಶ್ವರಮ್ ।</p>
<p class="Shlok">ತ್ರೇತಾಯುಗೇ ಸ ದೇವೇಶೋ ಭವಿತಾ ನೃಪವಿಗ್ರಹಃ ॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಹಿತಾರ್ಥಂ ದೇವಮರ್ತ್ಯಾನಾಮಿಕ್ಷ್ವಾಕೂಣಾಂ ಕುಲೇ ಹರಿಃ ।</p>
<p class="Shlok">ರಾಮೋ ದಾಶರಥಿರ್ಭೂತ್ವಾ ಮಹಾಸತ್ತ್ವಪರಾಕ್ರಮಃ ॥ </p>
<p class="Text">ಈಗ ನಿನಗೂ ಕೂಡ (ಯಾವ ಉಪಾಯವೂ ಇಲ್ಲದೆ) ಆ ಪರಮೇಶ್ವರನ ದರ್ಶನದ ಇಚ್ಛೆಯಿದ್ದರೆ ಕೇಳು ಆ ದೇವಾಧಿದೇವ ಶ್ರೀಹರಿಯು ತ್ರೇತಾಯುಗದಲ್ಲಿ ದೇವ ಮತ್ತು ಮಾನವರ ಉದ್ಧಾರಕ್ಕಾಗಿ, ರಾಜವೇಷದಲ್ಲಿ, ಇಕ್ಷ್ವಾಕುವಂಶದಲ್ಲಿ ದಶರಥನ ಪುತ್ರ ಮಹಾವೀರ ಮತ್ತು ಪರಾಕ್ರಮೀ ಭಗವಾನ್ ಶ್ರೀರಾಮನಾಗಿ ಅವತರಿಸುವನು. ॥54-55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಪಿತುರ್ನಿಯೋಗಾತ್ಸ ಭ್ರಾತ್ರಾ ಭಾರ್ಯಯಾ ದಂಡಕೇ ವನೇ ।</p>
<p class="Shlok">ವಿಚರಿಷ್ಯತಿ ಧರ್ಮಾತ್ಮಾ ಜಗನ್ಮಾತ್ರಾ ಸ್ವಮಾಯಯಾ ॥</p>
<p class="Text">ಆ ಪರಮ ಧಾರ್ಮಿಕ ರಘುನಾಥನು ತಂದೆಯ ಆಜ್ಞೆಯಂತೆ ತನ್ನ ಸಹೋದರ ಲಕ್ಷ್ಮಣ ಮತ್ತು ತನ್ನ ಪತ್ನೀ ಜಗಜ್ಜನನೀ ಮಾಯಾರೂಪದಿಂದಿರುವ ಸೀತಾದೇವೀ ಸಹಿತ ದಂಡಕಾರಣ್ಯದಲ್ಲಿ ಸಂಚರಿಸುವನು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಏವಂ ತೇ ಸರ್ವಮಾಖ್ಯಾತಂ ಮಯಾ ರಾವಣ ವಿಸ್ತರಾತ್ ।</p>
<p class="Shlok">ಭಜಸ್ವ ಭಕ್ತಿಭಾವೇನ ಸದಾ ರಾಮಂ ಶ್ರಿಯಾ ಯುತಮ್ ॥</p>
<p class="Text">ಹೇ ರಾವಣಾ! ಈ ಪ್ರಕಾರ ಈ ತತ್ತ್ವವನ್ನೆಲ್ಲಾ ನಾನು ನಿನಗೆ ವಿಸ್ತಾರವಾಗಿ ಹೇಳಿದೆನು. ಈಗ ನೀನು ಲಕ್ಷ್ಮೀಸಹಿತ ಭಗವಾನ್ ಶ್ರೀರಾಮನನ್ನು ಯಾವಾಗಲೂ ಭಕ್ತಿಯಿಂದ ಭಜಿಸುವವನಾಗು.’’ ॥57॥</p>
<p class="Shlok-Number">(ಶ್ಲೋಕ-58)</p>
<p class="Uvach">ಅಗಸ್ತ್ಯ ಉವಾಚ</p>
<p class="Shlok">ಏವಂ ಶ್ರುತ್ವಾಸುರಾಧ್ಯಕ್ಷೋ ಧ್ಯಾತ್ವಾ ಕಿಂಚಿದ್ವಿಚಾರ್ಯ ಚ ।</p>
<p class="Shlok">ತ್ವಯಾ ಸಹ ವಿರೋಧೇಪ್ಸುರ್ಮುಮುದೇ ರಾವಣೋ ಮಹಾನ್ ॥</p>
<p class="Text">ಅಗಸ್ತ್ಯರು ಇಂತೆಂದರು ಹೇ ರಾಮಾ! ಇದನ್ನು ಕೇಳಿ ರಾಕ್ಷಸರಾಜ ರಾವಣನು ಸ್ವಲ್ಪಹೊತ್ತು ಆಲೋಚನೆ ಮಾಡಿ ಅನಂತರ ನಿನ್ನೊಡನೆ ವಿರೋಧಮಾಡಲು ನಿಶ್ಚಯಿಸಿಕೊಂಡನು. ಹೀಗೆ ನಿಶ್ಚಯ ಮಾಡಿ ಅವನು ಮನಸ್ಸಿನಲ್ಲಿಯೇ ಬಹು ಸಂತೋಷಗೊಂಡನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಯುದ್ಧಾರ್ಥೀ ಸರ್ವತೋ ಲೋಕಾನ್ ಪರ್ಯಟನ್ ಸಮವಸ್ಥಿತಃ ।</p>
<p class="Shlok">ಏತದರ್ಥಂ ಮಹಾರಾಜ ರಾವಣೋಽತೀವ ಬುದ್ಧಿಮಾನ್ ।</p>
<p class="Shlok">ಹೃತವಾನ್ ಜಾನಕೀಂ ದೇವೀಂ ತ್ವಯಾತ್ಮವಧಕಾಂಕ್ಷಯಾ ॥</p>
<p class="Text">ಅವನು ಯುದ್ಧದ ಇಚ್ಛೆಯಿಂದ ಎಲ್ಲಾ ಲೋಕಗಳಿಗೂ ತಿರುಗಲಾರಂಭಿಸಿದನು. ಹೇ ಮಹಾರಾಜಾ! ನಿನ್ನ ಕೈಯಿಂದ ಸಾಯುವ ಆಸೆಯಿಂದಲೇ ಬುದ್ಧಿಶಾಲಿಯಾದ ರಾವಣನು ಜಾನಕೀದೇವಿಯನ್ನು ಅಪಹರಿಸಿದನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಇಮಾಂ ಕಥಾಂ ಯಃ ಶೃಣುಯಾತ್ಪಠೇದ್ವಾ</p>
<p class="Shlok">ಸಂಶ್ರಾವಯೇದ್ವಾ ಶ್ರವಣಾರ್ಥಿನಾಂ ಸದಾ ।</p>
<p class="Shlok">ಆಯುಷ್ಯಮಾರೋಗ್ಯಮನಂತಸೌಖ್ಯಂ</p>
<p class="Shlok">ಪ್ರಾಪ್ನೋತಿ ಲಾಭಂ ಧನಮಕ್ಷಯಂ ಚ ॥</p>
<p class="Text">ಈ ಕಥೆಯನ್ನು ಕೇಳುವ, ಓದುವ ಅಥವಾ ಕೇಳುವ ಇಚ್ಛೆಯುಳ್ಳವರಿಗೆ ಸದಾ ಹೇಳುವ ಪುರುಷನು ದೀರ್ಘಾಯುಷ್ಯ, ಆರೋಗ್ಯ, ಅನಂತಸುಖ, ಇಚ್ಛಿಸಿದ ಲಾಭ ಮತ್ತು ಅಕ್ಷಯ ಧನವನ್ನು ಪಡೆಯುವನು. ॥60॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ತೃತೀಯಃ ಸರ್ಗಃ ॥3॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ಮೂರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-10-4">ನಾಲ್ಕನೆಯ ಸರ್ಗ</p>
<p class="description">ರಾಮರಾಜ್ಯದ ವರ್ಣನೆ ಹಾಗೂ ಸೀತಾ-ವನವಾಸ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಏಕದಾ ಬ್ರಹ್ಮಣೋ ಲೋಕಾದಾಯಾಂತಂ ನಾರದಂ ಮುನಿಮ್ ।</p>
<p class="Shlok">ಪರ್ಯಟನ್ ರಾವಣೋ ಲೋಕಾನ್ ದೃಷ್ಟ್ವಾ ನತ್ವಾಬ್ರವೀದ್ವಚಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಲೋಕಾಂತರಗಳಲ್ಲಿ ತಿರುಗುತ್ತಾ ರಾವಣನು ಒಂದುದಿನ, ನಾರದರು ಬ್ರಹ್ಮಲೋಕದಿಂದ ಬರುತ್ತಿರುವುದನ್ನು ಕಂಡು ಅವರಿಗೆ ನಮಸ್ಕಾರ ಮಾಡಿ ಕೇಳಿದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಭಗವನ್ ಬ್ರೂಹಿ ಮೇ ಯೋದ್ಧುಂ ಕುತ್ರ ಸಂತಿ ಮಹಾಬಲಾಃ ।</p>
<p class="Shlok">ಯೋದ್ಧುಮಿಚ್ಛಾಮಿ ಬಲಿಭಿಸ್ತ್ವಂ ಜ್ಞಾತಾಸಿ ಜಗತ್ತ್ರಯಮ್ ॥</p>
<p class="Text">‘‘ಸ್ವಾಮಿ! ನಾನು ಬಲಶಾಲಿಗಳೊಡನೆ ಯುದ್ಧ ಮಾಡಲಿಚ್ಛಿಸುತ್ತೇನೆ, ನಿಮಗೆ ಮೂರು ಲೋಕಗಳೂ ಪರಿಚಿತವೇ. ನನ್ನೊಡನೆ ಯುದ್ಧ ಮಾಡಲು ಯೋಗ್ಯ ಬಲಶಾಲಿಯಾದ ಪುರುಷನು ಎಲ್ಲಿದ್ದಾನೆ ಎಂಬುದನ್ನು ದಯವಿಟ್ಟು ತಿಳಿಸಿರಿ. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಮುನಿರ್ಧ್ಯಾತ್ವಾಹ ಸುಚಿರಂ ಶ್ವೇತದ್ವೀಪನಿವಾಸಿನಃ ।</p>
<p class="Shlok">ಮಹಾಬಲಾ ಮಹಾಕಾಯಾಸ್ತತ್ರ ಯಾಹಿ ಮಹಾಮತೇ ॥</p>
<p class="Text">ಆಗ ಮುನಿಗಳು ಬಹಳ ಹೊತ್ತು ಯೋಚಿಸಿ ಹೇಳಿದರು — ‘‘ಎಲೈ ಮಹಾಬುದ್ಧಿಶಾಲಿಯೆ! ಶ್ವೇತದ್ವೀಪದಲ್ಲಿರುವವರು ಬಹುಬಲಾಢ್ಯರು ಮತ್ತು ವಿಶಾಲಕಾಯರು; ನೀನು ಅಲ್ಲಿಗೇ ಹೋಗು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ವಿಷ್ಣುಪೂಜಾರತಾ ಯೇ ವೈ ವಿಷ್ಣುನಾ ನಿಹತಾಶ್ಚ ಯೇ ।</p>
<p class="Shlok">ತ ಏವ ತತ್ರ ಸಂಜಾತಾ ಅಜೇಯಾಶ್ಚ ಸುರಾಸುರೈಃ ॥</p>
<p class="Text">ಭಗವಾನ್ ವಿಷ್ಣುವಿನ ಪೂಜೆಯಲ್ಲಿ ತತ್ಪರರಾಗಿರುವವರೇ, ಅಥವಾ ಸ್ವಯಂ ಭಗವಾನ್ ವಿಷ್ಣುವಿನಿಂದಲೇ ಹತರಾದವರೇ ಅಲ್ಲಿ ಹುಟ್ಟಿರುತ್ತಾರೆ. ಅವರನ್ನು ದೇವತೆಗಳು ಅಥವಾ ದಾನವರಾದಿ ಯಾರೂ ಜಯಿಸಲಾರರು.’’ ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಶ್ರುತ್ವಾ ತದ್ರಾವಣೋ ವೇಗಾನ್ಮಂತ್ರಿಭಿಃ ಪುಷ್ಪಕೇಣ ತಾನ್ ।</p>
<p class="Shlok">ಯೋದ್ಧುಕಾಮಃ ಸಮಾಗತ್ಯ ಶ್ವೇತದ್ವೀಪಸಮೀಪತಃ ॥</p>
<p class="Text">ಇದನ್ನು ಕೇಳಿ ರಾವಣನು ಕೂಡಲೇ ತನ್ನ ಮಂತ್ರಿಗಳೊಡ ಗೂಡಿ ಪುಷ್ಪಕವಿಮಾನವನ್ನೇರಿ ಶ್ವೇತದ್ವೀಪದ ಹತ್ತಿರಕ್ಕೆ ಬಂದನು. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ತತ್ಪ್ರಭಾಹತತೇಜಸ್ಕಂ ಪುಷ್ಪಕಂ ನಾಚಲತ್ತತಃ ।</p>
<p class="Shlok">ತ್ಯಕ್ತ್ವಾ ವಿಮಾನಂ ಪ್ರಯಯೌ ಮಂತ್ರಿಣಶ್ಚ ದಶಾನನಃ ॥</p>
<p class="Text">ಆ ದ್ವೀಪದ ಪ್ರಭೆಯಿಂದ ತೇಜೋಹೀನವಾದ ಪುಷ್ಪಕವಿಮಾನವು ಇನ್ನು ಮುಂದಕ್ಕೆ ಹೋಗಲಾಗಲಿಲ್ಲ. ಆದುದರಿಂದ ವಿಮಾನ ಮತ್ತು ಮಂತ್ರಿಗಳನ್ನು ಬಿಟ್ಟು ರಾವಣನು ತಾನೊಬ್ಬನೇ ಹೋದನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಪ್ರವಿಶನ್ನೇವ ತದ್ದ್ವೀಪಂ ಧೃತೋ ಹಸ್ತೇನ ಯೋಷಿತಾ ।</p>
<p class="Shlok">ಪೃಷ್ಟಶ್ಚ ತ್ವಂ ಕುತಃ ಕೋಽಸಿ ಪ್ರೇಷಿತಃ ಕೇನ ವಾ ವದ ॥</p>
<p class="Text">ಆ ದ್ವೀಪದಲ್ಲಿ ನುಗ್ಗಿದ ಕೂಡಲೇ ಓರ್ವ ಸ್ತ್ರೀಯು ಅವನ ಕೈ ಹಿಡಿದುಕೊಂಡು ಕೇಳಿದಳು — ‘‘ನೀನು ಯಾರು? ಎಲ್ಲಿಂದ ಬಂದೆ? ಮತ್ತು ಇಲ್ಲಿಗೆ ನಿನ್ನನ್ನು ಯಾರು ಕಳುಹಿಸಿದರು ಹೇಳು?’’ ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಇತ್ಯುಕ್ತೋ ಲೀಲಯಾ ಸ್ತ್ರೀಭಿರ್ಹಸಂತೀಭಿಃ ಪುನಃ ಪುನಃ ।</p>
<p class="Shlok">ಕೃಚ್ಛ್ರಾದ್ಧಸ್ತಾದ್ವಿನಿರ್ಮುಕ್ತಸ್ತಾಸಾಂ ಸ್ತ್ರೀಣಾಂ ದಶಾನನಃ ॥</p>
<p class="Text">ಇದೇ ಪ್ರಕಾರ ಅಲ್ಲಿ ಬಹಳಷ್ಟು ಹೆಂಗಸರು ವಿನೋದದಿಂದ ನಗುತ್ತಾ-ನಗುತ್ತಾ ಅವನೊಡನೆ ಅದೇ ಮಾತನ್ನು ಕೇಳಿದರು. ರಾವಣನಿಗೆ ಆ ಹೆಂಗಸರ ಕೈಯಿಂದ ಪಾರಾಗಬೇಕಾದರೆ ತುಂಬಾ ಕಷ್ಟವಾಯಿತು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಆಶ್ಚರ್ಯಮತುಲಂ ಲಬ್ಧ್ವಾ ಚಿಂತಯಾಮಾಸ ದುರ್ಮತಿಃ ।</p>
<p class="Shlok">ವಿಷ್ಣುನಾ ನಿಹತೋ ಯಾಮಿ ವೈಕುಂಠಮಿತಿ ನಿಶ್ಚಿತಃ ॥</p>
<p class="Text">ಇದನ್ನು ನೋಡಿ ಅವನಿಗೆ ಅಪಾರ ಆಶ್ಚರ್ಯವಾಯಿತು ಹಾಗೂ ಆ ದುರ್ಬುದ್ಧಿ ಯೋಚಿಸತೊಡಗಿದನು ‘‘ನಾನು ಭಗವಾನ್ ವಿಷ್ಣುವಿನ ಕೈಯಿಂದ ಸತ್ತು ನಿಸ್ಸಂದೇಹವಾಗಿಯೂ ವೈಕುಂಠಕ್ಕೆ ಹೋಗುವೆನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಮಯಿ ವಿಷ್ಣುರ್ಯಥಾ ಕುಪ್ಯೇತ್ತಥಾ ಕಾರ್ಯಂ ಕರೋಮ್ಯಹಮ್ ।</p>
<p class="Shlok">ಇತಿ ನಿಶ್ಚಿತ್ಯ ವೈದೇಹೀಂ ಜಹಾರ ವಿಪಿನೇಽಸುರಃ ॥ </p>
<p class="Text">ಆದುದರಿಂದ ಭಗವಂತನಾದ ವಿಷ್ಣುವು ನನ್ನ ಮೇಲೆ ಕುಪಿತನಾಗುವಂತಹ ಕಾರ್ಯವನ್ನು ನಾನು ಮಾಡಬೇಕು.’’ ಹೀಗೆಂದು ಆಲೋಚಿಸಿ ಆ ಅಸುರನು ಕಾಡಿನಲ್ಲಿ ವೈದೇಹಿಯನ್ನು ಅಪಹರಿಸಿದ್ದನು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಜಾನನ್ನೇವ ಪರಾತ್ಮಾನಂ ಸ ಜಹಾರಾವನೀಸುತಾಮ್ ।</p>
<p class="Shlok">ಮಾತೃವತ್ಪಾಲಯಾಮಾಸ  ತ್ವತ್ತಃ ಕಾಂಕ್ಷನ್ವಧಂ ಸ್ವಕಮ್ ॥</p>
<p class="Text">ಹೇ ರಾಮಾ! ನಿನ್ನ ಕೈಯಿಂದಲೇ ತಾನು ಸಾಯುವ ಇಚ್ಛೆಯಿಂದಲೇ ರಾವಣನು ನಿನ್ನನ್ನು ಪರಮಾತ್ಮನೆಂದು ತಿಳಿದುಕೊಂಡಿದ್ದರೂ ಕೂಡ ಸೀತೆಯನ್ನು ಕದ್ದುಕೊಂಡೊಯ್ದನು ಮತ್ತು ಆಕೆಯನ್ನು ತಾಯಿಯಂತೆ ಕಾಪಾಡಿದನು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ರಾಮ ತ್ವಂ ಪರಮೇಶ್ವರೋಽಸಿ ಸಕಲಂ </p>
<p class="Shlok">ಜಾನಾಸಿ ವಿಜ್ಞಾನದೃಗ್  </p>
<p class="Shlok">ಭೂತಂ ಭವ್ಯಮಿದಂ ತ್ರಿಕಾಲಕಲನಾ-</p>
<p class="Shlok">ಸಾಕ್ಷೀ ವಿಕಲ್ಪೋಜ್ಝಿತಃ ।</p>
<p class="Shlok">ಭಕ್ತಾನಾಮನುವರ್ತನಾಯ ಸಕಲಾಂ </p>
<p class="Shlok">ಕುರ್ವನ್ ಕ್ರಿಯಾಸಂಹತಿಂ  </p>
<p class="Shlok">ತ್ವಂ ಶೃಣ್ವನ್ಮನುಜಾಕೃತಿರ್ಮುನಿವಚೋ</p>
<p class="Shlok">ಭಾಸೀಶ ಲೋಕಾರ್ಚಿತಃ ॥</p>
<p class="Text">ಹೇ ರಾಮಾ! ನೀನು ಪರಮೇಶ್ವರನಾಗಿರುವೆ. ನೀನು ತ್ರಿಕಾಲದರ್ಶೀ ಹಾಗೂ ವಿಕಲ್ಪ ರಹಿತನಾಗಿ ತನ್ನ ಜ್ಞಾನದೃಷ್ಟಿಯಿಂದ ಭೂತ, ಭವಿಷ್ಯ ಮತ್ತು ವರ್ತಮಾನ ಇವೆಲ್ಲವನ್ನೂ ತಿಳಿಯುವೆ. ಹೇ ಸ್ವಾಮಿ! ನೀನು ನಿನ್ನ ಭಕ್ತರಿಗೆ ಮಾರ್ಗದರ್ಶನ ಮಾಡುವುದಕ್ಕಾಗಿಯೇ ಎಲ್ಲಾ ಲೀಲೆಗಳನ್ನು ರಚಿಸುತ್ತಾ ನೀನು ಸಕಲ ಲೋಕಗಳಿಂದ ಪೂಜಿತನಾದರೂ ಕೂಡ ಮನುಷ್ಯ ರೂಪದಿಂದ ನಮ್ಮಂತಹ ಮುನಿಗಳ ವಚನಗಳನ್ನು ಕೇಳುತ್ತಿರುವಂತೆ ಕಾಣಿಸಿಕೊಳ್ಳುತ್ತಿರುವೆ.’’ ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಸ್ತುತ್ವೈವಂ ರಾಘವಂ ತೇನ ಪೂಜಿತಃ ಕುಂಭಸಂಭವಃ ।</p>
<p class="Shlok">ಸ್ವಾಶ್ರಮಂ ಮುನಿಭಿಃ ಸಾರ್ಧಂ ಪ್ರಯಯೌ ಹೃಷ್ಟಮಾನಸಃ ॥</p>
<p class="Text">ಈ ರೀತಿಯಾಗಿ ರಘುನಾಥನನ್ನು ಸ್ತುತಿಸಿ, ಆತನಿಂದ ಸತ್ಕಾರ ಪಡೆದು ಅಗಸ್ತ್ಯರು ಬೇರೆ ಋಷಿಗಳ ಜೊತೆ ಯಲ್ಲಿ ಸಂತೋಷವಾದ ಮನಸ್ಸಿನಿಂದ ತಮ್ಮ ಆಶ್ರಮಕ್ಕೆ ಹೊರಟು ಹೋದರು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ರಾಮಸ್ತು ಸೀತಯಾ ಸಾರ್ಧಂ ಭ್ರಾತೃಭಿಃ ಸಹ ಮಂತ್ರಿಭಿಃ ।</p>
<p class="Shlok">ಸಂಸಾರೀವ ರಮಾನಾಥೋ ರಮಮಾಣೋಽವಸದ್ ಗೃಹೇ ॥</p>
<p class="Text">ಲಕ್ಷ್ಮೀಪತಿ ಭಗವಾನ್ ಶ್ರೀರಾಮನು ಸೀತೆ, ಸಹೋದರರು ಹಾಗೂ ಮಂತ್ರಿಗಳ ಸಂಗಡ ಸಂಸಾರೀ ಮನುಷ್ಯರಂತೆ ವ್ಯವಹರಿಸುತ್ತಾ ಅರಮನೆಯಲ್ಲಿರುತ್ತಿದ್ದನು. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಅನಾಸಕ್ತೋಽಪಿ ವಿಷಯಾನ್ಬುಭುಜೇ ಪ್ರಿಯಯಾ ಸಹ ।</p>
<p class="Shlok">ಹನುಮತ್ಪ್ರಮುಖೈಃ ಸದ್ಭಿರ್ವಾನರೈಃ ಪರಿವೇಷ್ಟಿತಃ ॥</p>
<p class="Text">ಅವನು ಸಂಗ ರಹಿತನಾದರೂ ಕೂಡ ತನ್ನ ಪ್ರಿಯೆಯೊಡನೆ ನಾನಾ ಪ್ರಕಾರದ ಸುಖ-ಭೋಗಗಳನ್ನು ಅನುಭವಿಸಿದನು. ಅವನು ಯಾವಾಗಲೂ ಹನುಮಂತನೇ ಮೊದಲಾದ ಶ್ರೇಷ್ಠ ಕಪಿ ಗಳೊಡನೆ ಸುತ್ತುವರಿದು ಇರುತ್ತಿದ್ದನು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಪುಷ್ಪಕಂ ಚಾಗಮದ್ರಾಮಮೇಕದಾ ಪೂರ್ವವತ್ಪ್ರಭುಮ್ ।</p>
<p class="Shlok">ಪ್ರಾಹ ದೇವ ಕುಬೇರೇಣ ಪ್ರೇಷಿತಂ ತ್ವಾಮಹಂ ತತಃ ॥</p>
<p class="Text">ಒಮ್ಮೆ ಮೊದಲಿನ ಹಾಗೆಯೇ ಭಗವಾನ್ ಶ್ರೀರಾಮನ ಬಳಿಗೆ ಪುಷ್ಪಕವಿಮಾನ ಬಂದಿತು ಮತ್ತು ಹೀಗೆ ಹೇಳಿತು ‘‘ಪರಮಾತ್ಮಾ! ಕುಬೇರನು ನನ್ನನ್ನು ಪುನಃ ತನ್ನ ಕಡೆಯಿಂದ ನಿನ್ನ ಸೇವೆಗಾಗಿ ಕಳುಹಿಸಿದ್ದಾನೆ. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಜಿತಂ ತ್ವಂ ರಾವಣೇನಾದೌ ಪಶ್ಚಾದ್ರಾಮೇಣ ನಿರ್ಜಿತಮ್ ।</p>
<p class="Shlok">ಅತಸ್ತ್ವಂ ರಾಘವಂ ನಿತ್ಯಂ ವಹ ಯಾವದ್ವಸೇದ್ಭುವಿ ॥</p>
<p class="Text">ಕುಬೇರನು ನನಗೆ ಹೇಳಿರುವನು ಮೊದಲು ನಿನ್ನನ್ನು ರಾವಣನು ಜಯಿಸಿದ್ದ. ಮತ್ತೆ ಅವನಿಂದ ಶ್ರೀರಾಮಚಂದ್ರನು ಗೆದ್ದಿದ್ದಾನೆ. ಆದುದರಿಂದ ಅವನು ಭೂಮಿಯ ಮೇಲೆ ಇರುವವರೆಗೂ ನೀನು ಅವನನ್ನೇ ಅನುಸರಿಸು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಯದಾ ಗಚ್ಛೇದ್ರಘುಶ್ರೇಷ್ಠೋ ವೈಕುಂಠಂ ಯಾಹಿ ಮಾಂ ತದಾ ।</p>
<p class="Shlok">ತಚ್ಛ್ರುತ್ವಾ ರಾಘವಃ ಪ್ರಾಹ ಪುಷ್ಪಕಂ ಸೂರ್ಯಸನ್ನಿಭಮ್ ॥</p>
<p class="Text">ರಘುನಾಥನು ವೈಕುಂಠಕ್ಕೆ ಹೊರಟು ಹೋದಾಗ ನೀನು ನನ್ನ ಹತ್ತಿರಕ್ಕೆ ಬಂದು ಬಿಡುವುದು.’’ ಇದನ್ನು ಕೇಳಿ ರಘುನಾಥನು ಸೂರ್ಯನಂತೆ ಹೊಳೆಯುತ್ತಿರುವ ಪುಷ್ಪಕದೊಡನೆ ಹೇಳಿದನು ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಯದಾ ಸ್ಮರಾಮಿ ಭದ್ರಂ ತೇ ತದಾಗಚ್ಛ ಮಮಾಂತಿಕಮ್ ।</p>
<p class="Shlok">ತಿಷ್ಠಾಂತರ್ಧಾಯ ಸರ್ವತ್ರ ಗಚ್ಛೇದಾನೀಂ ಮಮಾಜ್ಞಯಾ ॥</p>
<p class="Text">‘‘ನಿನಗೆ ಮಂಗಳವಾಗಲಿ, ನಾನು ನಿನ್ನ ಸ್ಮರಣೆ ಮಾಡಿದಾಗ ನೀನು ನನ್ನ ಬಳಿಗೆ ಬಾ, ಈಗ ನೀನು ಹೋಗಿ ನನ್ನ ಆಜ್ಞೆಯಿಂದ ಗುಪ್ತರೂಪದಲ್ಲಿ ಎಲ್ಲೆಲ್ಲಿಯೂ ಇರು.’’ ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಇತ್ಯುಕ್ತ್ವಾ ರಾಮಚಂದ್ರೋಽಪಿ ಪೌರಕಾರ್ಯಾಣಿ ಸರ್ವಶಃ ।</p>
<p class="Shlok">ಭ್ರಾತೃಭಿರ್ಮಂತ್ರಿಭಿಃ ಸಾರ್ಧಂ ಯಥಾನ್ಯಾಯಂ ಚಕಾರ ಸಃ ॥</p>
<p class="Text">ಪುಷ್ಪಕಕ್ಕೆ ಈ ಪ್ರಕಾರ ಆಜ್ಞೆಮಾಡಿ ಶ್ರೀರಾಮಚಂದ್ರನು ತನ್ನ ಸಹೋದರರು ಮತ್ತು ಮಂತ್ರಿಗಳ ಜೊತೆಯಲ್ಲಿ ಸೇರಿ ಪುರವಾಸಿಗಳ ಎಲ್ಲ ಕಾರ್ಯಗಳನ್ನು ಯಥಾಯೋಗ್ಯ ರೀತಿಯಿಂದ ಮಾಡಲಾರಂಭಿಸಿದನು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ರಾಘವೇ ಶಾಸತಿ ಭುವಂ ಲೋಕನಾಥೇ ರಮಾಪತೌ ।</p>
<p class="Shlok">ವಸುಧಾ ಸಸ್ಯಸಂಪನ್ನಾ ಫಲವಂತಶ್ಚ ಭೂರುಹಾಃ ॥</p>
<p class="Text">ತ್ರೈಲೋಕ್ಯನಾಥ ಲಕ್ಷ್ಮೀಪತಿ ಭಗವಾನ್ ಶ್ರೀರಾಮನ ಆಳ್ವಿಕೆಯ ಕಾಲದಲ್ಲಿ ಪೃಥ್ವಿಯು ಧನ-ಧಾನ್ಯಗಳಿಂದ ತುಂಬಿ ಹೋಗಿತ್ತು. ವೃಕ್ಷಗಳು ಫಲಾದಿಗಳಿಂದ ಸಮೃದ್ಧವಾಗಿದ್ದವು. ॥21॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಜನಾ ಧರ್ಮಪರಾಃ ಸರ್ವೇ ಪತಿಭಕ್ತಿಪರಾಃ ಸ್ತ್ರಿಯಃ ।</p>
<p class="Shlok">ನಾಪಶ್ಯತ್ಪುತ್ರಮರಣಂ ಕಶ್ಚಿದ್ರಾಜನಿ ರಾಘವೇ ॥</p>
<p class="Text">ರಘುನಾಥನ ರಾಜ್ಯದಲ್ಲಿ ಎಲ್ಲ ಜನರೂ ಧರ್ಮ ಪರಾಯಣರಾಗಿದ್ದರು, ಸ್ತ್ರೀಯರು ಪತಿಸೇವೆಯಲ್ಲಿ ತತ್ಪರರಾಗಿರುತ್ತಿದ್ದರು. ಯಾರೂ ಸಹ ತಮ್ಮ ಪುತ್ರನ ಮರಣವನ್ನು ನೋಡಬೇಕಾಗುತ್ತಿರಲಿಲ್ಲ. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಸಮಾರುಹ್ಯ ವಿಮಾನಾಗ್ರ್ಯಂ ರಾಘವಃ ಸೀತಯಾ ಸಹ ।</p>
<p class="Shlok">ವಾನರೈರ್ಭ್ರಾತೃಭಿಃ ಸಾರ್ಧಂ ಸಂಚಚಾರಾವನಿಂ ಪ್ರಭುಃ ॥</p>
<p class="Text">ಭಗವಾನ್ ಶ್ರೀರಾಮನು ಸೀತೆ, ಸಹೋದರರು ಮತ್ತು ವಾನರರೊಡಗೂಡಿ ವಿಮಾನದಲ್ಲಿ ಕುಳಿತು ಭೂಮಿಯ ಮೇಲೆ ಸಂಚರಿಸುತ್ತಿದ್ದನು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಅಮಾನುಷಾಣಿ ಕಾರ್ಯಾಣಿ ಚಕಾರ ಬಹುಶೋ ಭುವಿ ।</p>
<p class="Shlok">ಬ್ರಾಹ್ಮಣಸ್ಯ ಸುತಂ ದೃಷ್ಟ್ವಾ ಬಾಲಂ ಮೃತಮಕಾಲತಃ ॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಶೋಚಂತಂ ಬ್ರಾಹ್ಮಣಂ ಚಾಪಿ ಜ್ಞಾತ್ವಾ ರಾಮೋ ಮಹಾಮತಿಃ ।</p>
<p class="Shlok">ತಪಸ್ಯಂತಂ ವನೇ ಶೂದ್ರಂ ಹತ್ವಾ ಬ್ರಾಹ್ಮಣಬಾಲಕಮ್ ॥ </p>
<p class="Shlok-Number">(ಶ್ಲೋಕ-26)</p>
<p class="Shlok">ಜೀವಯಾಮಾಸ ಶೂದ್ರಸ್ಯ ದದೌ ಸ್ವರ್ಗಮನುತ್ತಮಮ್ ।</p>
<p class="Shlok">ಲೋಕಾನಾಮುಪದೇಶಾರ್ಥಂ ಪರಮಾತ್ಮಾ ರಘೂತ್ತಮಃ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಕೋಟಿಶಃ ಸ್ಥಾಪಯಾಮಾಸ ಶಿವಲಿಂಗಾನಿ ಸರ್ವಶಃ ।</p>
<p class="Shlok">ಸೀತಾಂ ಚ ರಮಯಾಮಾಸ ಸರ್ವಭೋಗೈರಮಾನುಷೈಃ ॥</p>
<p class="Text">ಅವನು ಜಗತ್ತಿನಲ್ಲಿ ಮನುಷ್ಯರು ಮಾಡಲಾರದ ಬಹಳಷ್ಟು ಲೀಲೆಗಳನ್ನು ಮಾಡಿದನು. ಒಮ್ಮೆ ಓರ್ವ ಬ್ರಾಹ್ಮಣನ ಮಗನು ಬಾಲ್ಯಾವಸ್ಥೆಯಲ್ಲಿಯೇ ಅಕಾಲದಲ್ಲಿ ಸಾವನ್ನಪ್ಪಿದುದನ್ನು ಕಂಡನು, ಆ ಬ್ರಾಹ್ಮಣನು ಬಹಳ ಶೋಕಪಡುತ್ತಿರುವನೆಂದು ತಿಳಿದು ಕೊಂಡು ರಘುಶ್ರೇಷ್ಠನೂ ಮಹಾಬುದ್ಧಿಶಾಲಿಯಾದ ಭಗವಾನ್ ಶ್ರೀರಾಮನು ಕಾಡಿನಲ್ಲಿ ತಪಸ್ಸು ಮಾಡುತ್ತಿರುವ ಶೂದ್ರನನ್ನು ನೋಡಿ, ಬ್ರಾಹ್ಮಣ ಬಾಲಕನ ಸಾವಿಗೆ ಇದೇ ಕಾರಣವೆಂದರಿತು ಅವನನ್ನು ಕೊಂದು ಆ ಬಾಲಕನನ್ನು ಬದುಕಿಸಿದನು. ಹಾಗೂ ಶೂದ್ರನಿಗೆ ಅತ್ಯುತ್ತಮ ವಾದ ಸ್ವರ್ಗಲೋಕವನ್ನು ಕೊಟ್ಟನು. ಅವನು ಜನರಿಗೆ ಉಪದೇಶ ಕೊಡುವುದಕ್ಕಾಗಿ ಅಲ್ಲಲ್ಲಿ ಕೋಟ್ಯಂತರ ಶಿವಲಿಂಗಗಳನ್ನು ಸ್ಥಾಪನೆ ಮಾಡಿದನು ಮತ್ತು ಸೀತಾದೇವಿಯನ್ನು ಎಲ್ಲಾ ಪ್ರಕಾರಗಳ ಅಲೌಕಿಕ ಭೋಗಗಳಿಂದ ಸಂತೋಷಪಡಿಸಿದನು. ॥24-27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಶಶಾಸ ರಾಮೋ ಧರ್ಮೇಣ ರಾಜ್ಯಂ ಪರಮಧರ್ಮವಿತ್ ।</p>
<p class="Shlok">ಕಥಾಂ ಸಂಸ್ಥಾಪಯಾಮಾಸ ಸರ್ವಲೋಕಮಲಾಪಹಾಮ್ ॥</p>
<p class="Text">ಈ ಪ್ರಕಾರ ಪರಮಧಾರ್ಮಿಕ ಭಗವಾನ್ ಶ್ರೀರಾಮನು ಧರ್ಮದಿಂದ ರಾಜ್ಯಭಾರ ಮಾಡುತ್ತಾ ಇದ್ದನು. ಅವನು ಎಲ್ಲಾ ಲೋಕಗಳ ಪಾಪವನ್ನು ನಾಶಮಾಡುವಂತಹ ತನ್ನ ಪವಿತ್ರವಾದ ಕಥಾ-ಕೀರ್ತಿಯನ್ನು ಜಗತ್ತಿನಲ್ಲಿ ಸ್ಥಾಪಿಸಿದನು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ದಶವರ್ಷಸಹಸ್ರಾಣಿ ಮಾಯಾಮಾನುಷವಿಗ್ರಹಃ ।</p>
<p class="Shlok">ಚಕಾರ ರಾಜ್ಯಂ ವಿಧಿವಲ್ಲೋಕವಂದ್ಯಪದಾಂಬುಜಃ ॥ </p>
<p class="Text">ಮೂರು ಲೋಕಗಳೂ ಯಾರ ಚರಣಕಮಲಗಳಿಗೆ ವಂದಿಸುತ್ತವೆಯೋ ಆ ಮಾಯಾಮಾನವ-ಶರೀರಧಾರೀ ಶ್ರೀರಾಮ ಚಂದ್ರನು ವಿಧಿಪೂರ್ವಕ ಹತ್ತು ಸಾವಿರ ವರ್ಷಗಳು ರಾಜ್ಯವನ್ನಾಳಿದನು. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಏಕಪತ್ನೀವ್ರತೋ ರಾಮೋ ರಾಜರ್ಷಿಃ ಸರ್ವದಾ ಶುಚಿಃ ।</p>
<p class="Shlok">ಗೃಹಮೇಧೀಯಮಖಿಲಮಾಚರನ್ ಶಿಕ್ಷಯನ್ ಜನಾನ್ ॥</p>
<p class="Text">ರಾಜರ್ಷಿ ಭಗವಾನ್ ಶ್ರೀರಾಮನು ಏಕಪತ್ನೀ ವ್ರತವನ್ನು ಪರಿಪಾಲಿಸುತ್ತಿದ್ದನು. ಆ ಪವಿತ್ರ-ಚರಿತ್ರೆಯುಳ್ಳ ಶ್ರೀರಾಮನು ಜನರಿಗೆ ಶಿಕ್ಷಣ ಕೊಡುತ್ತಾ ಗೃಹಸ್ಥಾಶ್ರಮದ ಎಲ್ಲ ಧರ್ಮಗಳನ್ನು ಪಾಲಿಸುತ್ತಾ ಇದ್ದನು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಸೀತಾ ಪ್ರೇಮ್ಣಾನುವೃತ್ತ್ಯಾ ಚ ಪ್ರಶ್ರಯೇಣ ದಮೇನ ಚ ।</p>
<p class="Shlok">ಭರ್ತುರ್ಮನೋಹರಾ ಸಾಧ್ವೀ ಭಾವಜ್ಞಾ ಸಾ ಹ್ರಿಯಾ ಭಿಯಾ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಏಕದಾಕ್ರೀಡವಿಪಿನೇ ಸರ್ವಭೋಗಸಮನ್ವಿತೇ ।</p>
<p class="Shlok">ಏಕಾಂತೇ ದಿವ್ಯಭವನೇ ಸುಖಾಸೀನಂ ರಘೂತ್ತಮಮ್ ॥</p>
<p class="Shlok-Number">(ಶ್ಲೋಕ-33)</p>
<p class="Shlok">ನೀಲಮಾಣಿಕ್ಯಸಂಕಾಶಂ ದಿವ್ಯಾಭರಣಭೂಷಿತಮ್ ।</p>
<p class="Shlok">ಪ್ರಸನ್ನವದನಂ  ಶಾಂತಂ ವಿದ್ಯುತ್ಪುಂಜನಿಭಾಂಬರಮ್ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಸೀತಾ ಕಮಲಪತ್ರಾಕ್ಷೀ ಸರ್ವಾಭರಣಭೂಷಿತಾ ।</p>
<p class="Shlok">ರಾಮಮಾಹ ಕರಾಭ್ಯಾಂ ಸಾ ಲಾಲಯಂತಿ ಪದಾಂಬುಜೇ ॥</p>
<p class="Text">ಸಾಧ್ವೀಮಣಿ ಸೀತಾದೇವಿಯೂ ಕೂಡ ಅವರ ಮನಸ್ಸಿನ ಭಾವವನ್ನು ಅರಿತವಳಾಗಿದ್ದಳು. ಆಕೆಯು ಪ್ರೇಮ, ಆಜ್ಞಾ ಪಾಲನೆ, ನಮ್ರತೆ, ಇಂದ್ರಿಯ ಸಂಯಮ, ಲಜ್ಜೆ ಮತ್ತು ಅಂಜಿಕೆ ಇತ್ಯಾದಿ ತನ್ನ ಸದ್ಗುಣಗಳಿಂದ ಪತಿಯ ಮನಸ್ಸನ್ನು ಗೆದ್ದುಕೊಂಡಿದ್ದಳು. ಒಂದುದಿನ ರಘುನಾಥನು ತನ್ನ ಕ್ರೀಡಾವನದ ಎಲ್ಲಾ ಸುಖ-ಸೌಕರ್ಯಗಳಿಂದ ಕೂಡಿದ ಭವನದ ಏಕಾಂತದಲ್ಲಿ ಸುಖವಾಗಿ ಕುಳಿತಿದ್ದನು. ಅವನ ಶರೀರದ ಕಾಂತಿಯು ನೀಲಮಣಿಯಂತೆ ಇತ್ತು. ಅವನು ದಿವ್ಯಾಭರಣಗಳಿಂದ ಭೂಷಿತನಾಗಿದ್ದು, ಅವನ ಮುಖವು ಪ್ರಸನ್ನವಾಗಿದ್ದು ಭಾವ ಗಂಭೀರವಾಗಿತ್ತು. ಅವನು ವಿದ್ಯುತ್ಪುಂಜದಂತೆ ಹೊಳೆಯುತ್ತಿರುವ ಪೀತಾಂಬರವನ್ನು ಧರಿಸಿಕೊಂಡಿದ್ದನು. ಆ ಸಮಯದಲ್ಲಿ ಸರ್ವಾಲಂಕಾರ ಸುಸಜ್ಜಿತಳಾದ ಕಮಲದಳಲೋಚನೆ ಸೀತಾದೇವಿಯು ತನ್ನ ಕರಕಮಲಗಳಿಂದ ಶ್ರೀರಘುನಾಥನ ಚರಣಸೇವೆಯನ್ನು ಮಾಡುತ್ತಾ ಅವನ ಬಳಿ ಹೇಳಿದಳು - ॥31-34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ದೇವದೇವ ಜಗನ್ನಾಥ ಪರಮಾತ್ಮನ್ಸನಾತನ ।</p>
<p class="Shlok">ಚಿದಾನಂದಾದಿಮಧ್ಯಾಂತರಹಿತಾಶೇಷಕಾರಣ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ದೇವ ದೇವಾಃ ಸಮಾಸಾದ್ಯ ಮಾಮೇಕಾಂತೇಽಬ್ರುವನ್ವಚಃ ।</p>
<p class="Shlok">ಬಹುಶೋಽರ್ಥಯಮಾನಾಸ್ತೇ ವೈಕುಂಠಾಗಮನಂ ಪ್ರತಿ ॥</p>
<p class="Text">‘‘ಹೇ ದೇವಾಧಿದೇವ! ಹೇ ಜಗನ್ನಾಥಾ! ಹೇ ಸನಾತನ ಪರಮಾತ್ಮಾ! ಹೇ ಚಿದಾನಂದ ಸ್ವರೂಪಾ! ಹೇ ಆದಿ, ಮಧ್ಯ ಮತ್ತು ಅಂತ್ಯಗಳಿಂದ ರಹಿತನಾದ ಎಲ್ಲಕ್ಕೂ ಕಾರಣನೇ! ಹೇ ದೇವ! ದೇವತೆಗಳು ಬಂದು ನಾನು ಒಬ್ಬಳಿರುವಾಗ ನನ್ನನ್ನು ಬಹಳವಾಗಿ ಪ್ರಾರ್ಥಿಸಿಕೊಳ್ಳುತ್ತಾ ನೀವು ವೈಕುಂಠಕ್ಕೆ ದಯಮಾಡಿಸುವ ವಿಷಯವಾಗಿ ಹೇಳಿದ್ದಾರೆ. ॥35-36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ತ್ವಯಾ ಸಮೇತಶ್ಚಿಚ್ಛಕ್ತ್ಯಾ ರಾಮಸ್ತಿಷ್ಠತಿ ಭೂತಲೇ ।</p>
<p class="Shlok">ವಿಸೃಜ್ಯಾಸ್ಮಾನ್ ಸ್ವಕಂ ಧಾಮ ವೈಕುಂಠಂ ಚ ಸನಾತನಮ್ ॥ </p>
<p class="Text">ಅವರು ಹೇಳುತ್ತಾರೆ - ‘ಚಿಚ್ಛಕ್ತಿಯಾದ ನಿನ್ನೊಡನೆಯೇ ಇದ್ದು ರಾಮನು ನಮ್ಮನ್ನೆಲ್ಲಾ ಮತ್ತು ತನ್ನ ಸನಾತನ ಸ್ಥಾನವಾದ ವೈಕುಂಠವನ್ನು ಬಿಟ್ಟು ಭೂಲೋಕದಲ್ಲೇ ನೆಲೆಸಿಬಿಟ್ಟಿದ್ದಾನೆ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಆಸ್ತೇ ತ್ವಯಾ ಜಗದ್ಧಾತ್ರೀ ರಾಮಃ ಕಮಲಲೋಚನಃ ।</p>
<p class="Shlok">ಅಗ್ರತೋ ಯಾಹಿ ವೈಕುಂಠಂ ತ್ವಂ ತಥಾ ಚೇದ್ರಘೂತ್ತಮಃ ॥ </p>
<p class="Shlok-Number">(ಶ್ಲೋಕ-39)</p>
<p class="Shlok">ಆಗಮಿಷ್ಯತಿ ವೈಕುಂಠಂ ಸನಾಥಾನ್ನಃ ಕರಿಷ್ಯತಿ ।</p>
<p class="Shlok">ಇತಿ ವಿಜ್ಞಾಪಿತಾಹಂ ತೈರ್ಮಯಾ ವಿಜ್ಞಾಪಿತೋ ಭವಾನ್ ॥</p>
<p class="Text">ಹೇ ಜಗದ್ಧಾತ್ರಿ! ಕಮಲನಯನ ರಾಮನು ಯಾವಾಗಲೂ ನಿನ್ನೊಡನೆಯೇ ಇರುತ್ತಾನೆ. ನೀನು ಮೊದಲು ವೈಕುಂಠಕ್ಕೆ ಹೋದರೆ ರಘುನಾಥನೂ ಕೂಡ ಅಲ್ಲಿಗೆ ಬಂದು ನಮ್ಮನ್ನು ಸನಾಥರನ್ನಾಗಿ ಮಾಡುವನು.’ ಅವರು ನನ್ನೊಡನೆ ಈ ರೀತಿಯಾಗಿ ಹೇಳಿದುದನ್ನು ನಾನು ನಿಮಗೆ ತಿಳಿಸಿದೆನು. ॥38-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಯದ್ಯುಕ್ತಂ ತತ್ಕುರುಷ್ವಾದ್ಯ ನಾಹಮಾಜ್ಞಾಪಯೇ ಪ್ರಭೋ ।</p>
<p class="Shlok">ಸೀತಾಯಾಸ್ತದ್ವಚಃ ಶ್ರುತ್ವಾ ರಾಮೋ ಧ್ಯಾತ್ವಾಬ್ರವೀತ್ಕ್ಷಣಮ್ ॥</p>
<p class="Text">ಹೇ ಪ್ರಭು! ನನ್ನದೇನೂ ಒತ್ತಾಯವಾಗಲಿ, ಅಪ್ಪಣೆಯಾಗಲಿ ಇಲ್ಲ. ಈಗ ನಿಮಗೆ ಹೇಗೆ ಉಚಿತವೆಂದು ತೋಚುವುದೋ ಹಾಗೆ ಮಾಡಿರಿ.’’ ಸೀತಾದೇವಿಯ ಈ ಮಾತುಗಳನ್ನು ಕೇಳಿ ರಘುನಾಥನು ಸ್ವಲ್ಪ ಹೊತ್ತು ಯೋಚಿಸಿ ಹೇಳಿದನು- ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ದೇವಿ ಜಾನಾಮಿ ಸಕಲಂ ತತ್ರೋಪಾಯಂ ವದಾಮಿ ತೇ ।</p>
<p class="Shlok">ಕಲ್ಪಯಿತ್ವಾ ಮಿಷಂ ದೇವಿ ಲೋಕವಾದಂತ್ವದಾಶ್ರಯಮ್ ॥</p>
<p class="Shlok-Number">(ಶ್ಲೋಕ-42)</p>
<p class="Shlok">ತ್ಯಜಾಮಿ ತ್ವಾಂ ವನೇ ಲೋಕವಾದಾದ್ಭೀತ ಇವಾಪರಃ ।</p>
<p class="Shlok">ಭವಿಷ್ಯತಃ ಕುಮಾರೌ ದ್ವೌ ವಾಲ್ಮೀಕೇರಾಶ್ರಮಾಂತಿಕೇ ॥</p>
<p class="Text">‘‘ದೇವಿ! ನಾನು ಇದೆಲ್ಲವನ್ನೂ ಬಲ್ಲೆನು. ಅದಕ್ಕೆ ನಾನು ನಿನಗೆ ಉಪಾಯವನ್ನು ತಿಳಿಸುತ್ತೇನೆ. ಲೋಕಾಪವಾದದ ನೆಪದಿಂದ ನಾನು ನಿನ್ನನ್ನು ಲೋಕನಿಂದೆಯಿಂದ ಹೆದರುವ ಬೇರೆ ಪುರುಷರಂತೆ ನನ್ನೊಡನೆ ಇರುವ ಸಂಬಂಧವನ್ನು ತ್ಯಜಿಸಿ, ಕಾಡಿಗೆ ಕಳುಹಿಸಿ ಬಿಡುವೆನು. ಅಲ್ಲಿ ವಾಲ್ಮೀಕಿಯ ಆಶ್ರಮದಲ್ಲಿ ನಿನಗೆ ಇಬ್ಬರು ಬಾಲಕರಾಗುವರು. ॥41-42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಇದಾನೀಂ ದೃಶ್ಯತೇ ಗರ್ಭಃ ಪುನರಾಗತ್ಯ ಮೇಽಂತಿಕಮ್ ।</p>
<p class="Shlok">ಲೋಕಾನಾಂ ಪ್ರತ್ಯಯಾರ್ಥಂ ತ್ವಂ ಕೃತ್ವಾ ಶಪಥಮಾದರಾತ್ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಭೂಮೇರ್ವಿವರಮಾತ್ರೇಣ ವೈಕುಂಠಂ ಯಾಸ್ಯಸಿ ದ್ರುತಮ್ ।</p>
<p class="Shlok">ಪಶ್ಚಾದಹಂ ಗಮಿಷ್ಯಾಮಿ ಏಷ ಏವ ಸುನಿಶ್ಚಯಃ ॥</p>
<p class="Text">ಈಗ ನಿನ್ನ ಶರೀರದಲ್ಲಿ ಗರ್ಭಾವಸ್ಥೆಯ ಚಿಹ್ನೆಗಳು ಕಾಣಿಸುತ್ತಾ ಇವೆ. ಬಾಲಕರು ಹುಟ್ಟಿದ ಬಳಿಕ ನೀನು ಪುನಃ ನನ್ನ ಬಳಿಗೆ ಬರುವೆ. ಲೋಕಗಳ ನಂಬಿಕೆಗೋಸ್ಕರ ಆದರದಿಂದ ಪ್ರತಿಜ್ಞೆ ಮಾಡಿ ಕೂಡಲೇ ಪೃಥ್ವಿಯು ಬಿರುಕುಬಿಟ್ಟಾಗ ಅದರ ಮೂಲಕ ನೀನು ವೈಕುಂಠಕ್ಕೆ ಹೊರಟುಹೋಗುವೆ. ಅನಂತರ ನಾನೂ ಸಹ ಅಲ್ಲಿಗೆ ಬಂದು ಬಿಡುವೆನು; ಸರಿ ಈಗ ಇದೇ ನಿಶ್ಚಯವಾಯಿತು’’ ॥43-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಇತ್ಯುಕ್ತ್ವಾ ತಾಂ ವಿಸೃಜ್ಯಾಥ ರಾಮೋ ಜ್ಞಾನೈಕಲಕ್ಷಣಃ ।</p>
<p class="Shlok">ಮಂತ್ರಿಭಿರ್ಮಂತ್ರತತ್ತ್ವಜ್ಞೈರ್ಬಲಮುಖ್ಯೈಶ್ಚ ಸಂವೃತಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ತತ್ರೋಪವಿಷ್ಟಂ ಶ್ರೀರಾಮಂ ಸುಹೃದಃ ಪರ್ಯುಪಾಸತ ।</p>
<p class="Shlok">ಹಾಸ್ಯಪ್ರೌಢಕಥಾಸುಜ್ಞಾ ಹಾಸಯಂತಃ ಸ್ಥಿತಾ ಹರಿಮ್ ॥</p>
<p class="Text">ಕೇವಲ ಜ್ಞಾನಸ್ವರೂಪೀ ಭಗವಾನ್ ಶ್ರೀರಾಮನು ಸೀತೆಗೆ ಹೀಗೆಂದು ಹೇಳಿ ಆಕೆಯನ್ನು ಅಂತಃಪುರಕ್ಕೆ ಕಳುಹಿಸಿದನು. ಮತ್ತೆ ತಾನು ನೀತಿಶಾಸ್ತ್ರವನ್ನು ತಿಳಿದ ಮಂತ್ರಿಗಳು ಹಾಗೂ ಮುಖ್ಯ-ಮುಖ್ಯ ಸೇನಾಪತಿಗಳೊಡನೆ ಕೂಡಿಕೊಂಡು ಅಲ್ಲಿ ವಿರಾಜಮಾನನಾದನು. ಸಹೃದಯಿಗಳು ಅಲ್ಲಿ ಕುಳಿತಿರುವ ರಾಮನ ಸೇವೆಯಲ್ಲಿ ತೊಡಗಿದ್ದರು. ಹಾಸ್ಯೋಕ್ತಿಗಳಲ್ಲಿ ಚತುರರಾದ ವಿದೂಷಕರು ಆತನನ್ನು ನಗಿಸುತ್ತಿದ್ದರು. ॥45-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಕಥಾಪ್ರಸಂಗಾತ್ಪಪ್ರಚ್ಛ ರಾಮೋ ವಿಜಯನಾಮಕಮ್ ।</p>
<p class="Shlok">ಪೌರಾ ಜಾನಪದಾ ಮೇ ಕಿಂ ವದಂತೀಹ ಶುಭಾಶುಭಮ್ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಸೀತಾಂ ವಾ ಮಾತರಂ ವಾ ಮೇ ಭ್ರಾತೃನ್ವಾ ಕೈಕಯೀಮಥ ।</p>
<p class="Shlok">ನ ಭೇತವ್ಯಂ ತ್ವಯಾ ಬ್ರೂಹಿ ಶಾಪಿತೋಸಿ ಮಮೋಪರಿ ॥</p>
<p class="Text">ಆಗ ಭಗವಾನ್ ಶ್ರೀರಾಮನು ಪ್ರಸಂಗವಶಾತ್ ವಿಜಯ ಎಂಬ ಓರ್ವ ದೂತನನ್ನು ಕೇಳಿದನು ‘‘ನನ್ನ, ಸೀತೆಯ ಕುರಿತಾಗಲಿ, ನನ್ನ ತಾಯಿ ಹಾಗೂ ಸಹೋದರರ ಅಥವಾ ಕೈಕೆಯಿಯ ವಿಷಯದಲ್ಲಿ ನಗರವಾಸೀ ಜನರು ಏನು ಹೇಳುತ್ತಾರೆ? ನಾನು ನಿನಗೆ ಶಪಥಮಾಡಿ ಹೇಳುತ್ತೇನೆ, ನೀನು ಭಯ ಪಡದೆ ನಿಜ-ಸಂಗತಿಯನ್ನು ಹೇಳು’’ ॥47-48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಇತ್ಯುಕ್ತಃ ಪ್ರಾಹ ವಿಜಯೋ ದೇವ ಸರ್ವೇ ವದಂತಿ ತೇ ।</p>
<p class="Shlok">ಕೃತಂ ಸುದುಷ್ಕರಂ ಸರ್ವಂ ರಾಮೇಣ ವಿದಿತಾತ್ಮನಾ ॥ </p>
<p class="Text">ಭಗವಂತನು ಈ ಪ್ರಕಾರ ಕೇಳಿದಾಗ ವಿಜಯನು ಹೇಳಿದನು ‘‘ದೇವಾ! ಆತ್ಮಜ್ಞಾನಿಯಾದ ಮಹಾರಾಜಾ ರಾಮನು ಮಾಡಿರುವ ಕಾರ್ಯಗಳೆಲ್ಲವು ಅತ್ಯಂತ ಕಠಿಣವಾದವುಗಳು ಎಂದು ಜನರೆಲ್ಲ ಹೇಳುತ್ತಾರೆ. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಕಿಂತು ಹತ್ವಾ ದಶಗ್ರೀವಂ ಸೀತಾಮಾಹೃತ್ಯ ರಾಘವಃ ।</p>
<p class="Shlok">ಅಮರ್ಷಂ ಪೃಷ್ಠತಃ ಕೃತ್ವಾ ಸ್ವಂ ವೇಶ್ಮ ಪ್ರತ್ಯಪಾದಯತ್ ॥</p>
<p class="Text">ಆದರೆ ಅವನು ರಾವಣನನ್ನು ಕೊಂದು ಯಾವ ಬಗೆಯ ಸಂದೇಹವನ್ನು ಪಡದೆ ಸೀತೆಯನ್ನು ತನ್ನ ಜೊತೆಯಲ್ಲಿ ಕರೆದುಕೊಂಡು ಬಂದು ಮನೆಯಲ್ಲಿ ಇಟ್ಟುಕೊಂಡಿದ್ದಾನೆ ಇದು ಸರಿಯಲ್ಲ! ॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಕೀದೃಶಂ ಹೃದಯೇ ತಸ್ಯ ಸೀತಾಸಂಭೋಗಜಂ ಸುಖಮ್ ।</p>
<p class="Shlok">ಯಾ ಹೃತಾ ವಿಜನೇರಣ್ಯೇ ರಾವಣೇನ ದುರಾತ್ಮನಾ ॥</p>
<p class="Text">ಸರಿ, ದುರಾತ್ಮಾ ರಾವಣನು ಸೀತೆಯನ್ನು ನಿರ್ಜನವಾದ ಅರಣ್ಯದಲ್ಲಿ ಅಪಹರಿಸಿಕೊಂಡು ಹೋಗಿದ್ದನು. ಅವಳ ಜೊತೆಯಲ್ಲಿ ಭೋಗ ಭೋಗಿಸುತ್ತಾ ಅವನಿಗೆ ಏನು ಸುಖ ಸಿಕ್ಕಿತೋ ಕಾಣೆ? ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಅಸ್ಮಾಕಮಪಿ ದುಷ್ಕರ್ಮ ಯೋಷಿತಾಂ ಮರ್ಷಣಂ ಭವೇತ್ ।</p>
<p class="Shlok">ಯಾದೃಗ್ ಭವತಿ ವೈ ರಾಜಾ ತಾದೃಶ್ಯೋ ನಿಯತಂ ಪ್ರಜಾಃ ॥</p>
<p class="Text">ಈಗ ನಾವೂ ಸಹ ನಮ್ಮ ಪತ್ನಿಯರ ದುರ್ನಡತೆಯನ್ನು ಸಹಿಸಿಕೊಳ್ಳಬೇಕಾಗುವುದು ; ಏಕೆಂದರೆ ರಾಜ ಹೇಗೋ ಪ್ರಜೆಯೂ ಸಹ ನಿಸ್ಸಂದೇಹವಾಗಿಯೂ ಹಾಗೆಯೇ ಆಗುತ್ತಾರೆ’’ ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಶ್ರುತ್ವಾ ತದ್ವಚನಂ ರಾಮಃ ಸ್ವಜನಾನ್ಪರ್ಯಪೃಚ್ಛತ ।</p>
<p class="Shlok">ತೇಽಪಿ ನತ್ವಾಬ್ರುವನ್ ರಾಮಮೇವಮೇತನ್ನ ಸಂಶಯಃ ॥ </p>
<p class="Text">ಅವನ ಈ ಮಾತುಗಳನ್ನು ಕೇಳಿ ಶ್ರೀರಾಮಚಂದ್ರನು ತನ್ನ ಆತ್ಮೀಯರಲ್ಲಿ ವಿಚಾರಿಸಿದನು. ಅವರೂ ಸಹ ರಘುನಾಥನಿಗೆ ನಮಸ್ಕರಿಸಿ, ನಿಸ್ಸಂದೇಹವಾಗಿಯೂ ಮಾತು ಇದೇ ಆಗಿದೆ ಎಂದು ಹೇಳಿದರು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ತತೋ ವಿಸೃಜ್ಯ ಸಚಿವಾನ್ವಿಜಯಂ ಸುಹೃದಸ್ತಥಾ ।</p>
<p class="Shlok">ಆಹೂಯ ಲಕ್ಷ್ಮಣಂ ರಾಮೋ ವಚನಂ ಚೇದಮಬ್ರವೀತ್ ॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಲೋಕಾಪವಾದಸ್ತು ಮಹಾನ್ಸೀತಾಮಾಶ್ರಿತ್ಯ ಮೇಽಭವತ್ ।</p>
<p class="Shlok">ಸೀತಾಂ ಪ್ರಾತಃ ಸಮಾನೀಯ ವಾಲ್ಮೀಕೆರಾಶ್ರಮಾಂತಿಕೇ ॥</p>
<p class="Shlok-Number">(ಶ್ಲೋಕ-56)</p>
<p class="Shlok">ತ್ಯಕ್ತ್ವಾ ಶೀಘ್ರಂ ರಥೇನ ತ್ವಂ ಪುನರಾಯಾಹಿ ಲಕ್ಷ್ಮಣ ।</p>
<p class="Shlok">ವಕ್ಷ್ಯಸೇ ಯದಿ ವಾ ಕಿಂಚಿತ್ತದಾ ಮಾಂ ಹತವಾನಸಿ ॥</p>
<p class="Text">ಆಗ ಶ್ರೀರಾಮಚಂದ್ರನು ಮಂತ್ರಿಗಳು, ವಿಜಯ ಮತ್ತು ತನ್ನ ಸಹೃದಯಿಗಳನ್ನು ಬೀಳ್ಕೊಟ್ಟು, ಲಕ್ಷ್ಮಣನನ್ನು ಕರೆದ. ಅವನೊಡನೆ ಈ ಪ್ರಕಾರ ಹೇಳತೊಡಗಿದನು ‘‘ತಮ್ಮ ಲಕ್ಷ್ಮಣಾ! ಸೀತೆಯ ಕಾರಣದಿಂದ ನನಗೆ ಬಹಳ ಲೋಕಾಪ ವಾದವುಂಟಾಗುತ್ತಾ ಇದೆ. ಆದುದರಿಂದ ನೀನು ನಾಳೆ ಬೆಳಿಗ್ಗೆಯೇ ಸೀತೆಯನ್ನು ರಥದ ಮೇಲೆ ಕುಳ್ಳಿರಿಸಿಕೊಂಡು ವಾಲ್ಮೀಕಿ ಮುನಿಗಳ ಆಶ್ರಮದ ಸಮೀಪದಲ್ಲಿ ಬಿಟ್ಟು ಬಾ. ಈ ವಿಷಯದಲ್ಲಿ ನೀನೇನಾದರೂ ಮರುಮಾತನಾಡಿದರೆ ನನ್ನ ಹತ್ಯೆಯನ್ನೇ ಮಾಡಿದಂತಾಗುವುದು.’’ ॥54-56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಇತ್ಯುಕ್ತೋ ಲಕ್ಷ್ಮಣೋ ಭೀತ್ಯಾ ಪ್ರಾತರುತ್ಥಾಯ ಜಾನಕೀಮ್ ।</p>
<p class="Shlok">ಸುಮಂತ್ರೇಣ ರಥೇ ಕೃತ್ವಾ ಜಗಾಮ ಸಹಸಾ ವನಮ್ ॥</p>
<p class="Text">ಭಗವಂತನ ಇಂತಹ ಅಪ್ಪಣೆಯಿಂದ ಲಕ್ಷ್ಮಣನು ಹೆದರಿ ಹೋದನು. ಅವನು ಬೆಳಿಗ್ಗೆ ಎದ್ದಕೂಡಲೇ ಸುಮಂತ್ರ ನಿಂದ ರಥವನ್ನು ಸಿದ್ಧಗೊಳಿಸಿ ಅದರಲ್ಲಿ ಜಾನಕಿಯನ್ನು ಕುಳ್ಳಿರಿಸಿಕೊಂಡು ಕೂಡಲೇ ಕಾಡಿಗೆ ಹೊರಟನು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ವಾಲ್ಮೀಕೇರಾಶ್ರಮಸ್ಯಾಂತೇ ತ್ಯಕ್ತ್ವಾ ಸೀತಾಮುವಾಚ ಸಃ ।</p>
<p class="Shlok">ಲೋಕಾಪವಾದಭೀತ್ಯಾ ತ್ವಾಂ ತ್ಯಕ್ತವಾನ್ ರಾಘವೋ ವನೇ ॥</p>
<p class="Text">ವಾಲ್ಮೀಕಿ ಋಷಿಗಳ ಆಶ್ರಮವನ್ನು ತಲುಪಿದ ಕೂಡಲೇ ಆತನು ಸೀತೆಯನ್ನು ಇಳಿಸಿದನು ಹಾಗೂ ಆಕೆಗೆ ಹೇಳಿದನು ‘‘ಅಮ್ಮಾ! ಶ್ರೀರಘುನಾಥನು ಲೋಕಾಪವಾದಕ್ಕೆ ಹೆದರಿ ನಿನ್ನನ್ನು ಬಿಟ್ಟು ಬಿಟ್ಟಿರುವನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ದೋಷೋ ನ ಕಶ್ಚಿನ್ಮೇ ಮಾತರ್ಗಚ್ಛಾಶ್ರಮಪದಂ ಮುನೇಃ ।</p>
<p class="Shlok">ಇತ್ಯುಕ್ತ್ವಾ ಲಕ್ಷ್ಮಣಃ ಶೀಘ್ರಂ ಗತವಾನ್ ರಾಮಸನ್ನಿಧಿಮ್ ॥</p>
<p class="Text">ಹೇ ತಾಯಿ! ಇದರಲ್ಲಿ ನನ್ನದೇನೂ ತಪ್ಪಿಲ್ಲ, ಈಗ ನೀನು ಮುನೀಶ್ವರರ ಆಶ್ರಮಕ್ಕೆ ಹೊರಟು ಹೋಗು’’ ಎಂದು ಸೀತೆಗೆ ಹೇಳಿ ಲಕ್ಷ್ಮಣನು ತತ್ಕ್ಷಣ ಶ್ರೀರಾಮಚಂದ್ರನ ಬಳಿಗೆ ಹೊರಟು ಬಂದನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಸೀತಾಪಿ ದುಃಖಸಂತಪ್ತಾ ವಿಲಲಾಪಾತಿಮುಗ್ಧವತ್ ।</p>
<p class="Shlok">ಶಿಷ್ಯೈಃ ಶ್ರುತ್ವಾ ಚ ವಾಲ್ಮೀಕಿಃ ಸೀತಾಂ ಜ್ಞಾತ್ವಾ ಸ ದಿವ್ಯದೃಕ್ ॥</p>
<p class="Text">ಆಗ ಸೀತೆಯು ಅತ್ಯಂತ ದುಃಖಿತಳಾಗಿ, ಮುಗ್ಧ ಸ್ತ್ರೀಯರಂತೆ ಬಹಳವಾಗಿ ಅಳತೊಡಗಿದಳು. ‘ಓರ್ವ ಸ್ತ್ರೀಯು ಅಳುತ್ತಾ ಆಶ್ರಮದ ಸನಿಹದಲ್ಲಿದ್ದಾಳೆ’ ಎಂಬ ಮಾತನ್ನು ಮಹರ್ಷಿ ವಾಲ್ಮೀಕಿಗಳು ಶಿಷ್ಯರಿಂದ ಕೇಳಿದಾಗ ಅವರು ದಿವ್ಯದೃಷ್ಟಿಯಿಂದ ಆಕೆಯು ಸೀತಾದೇವಿಯೇ ಆಗಿದ್ದಾಳೆಂದು ಅರಿತುಕೊಂಡರು. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಅರ್ಘ್ಯಾದಿಭಿಃ ಪೂಜಯಿತ್ವಾ ಸಮಾಶ್ವಾಸ್ಯ ಚ ಜಾನಕೀಮ್ ।</p>
<p class="Shlok">ಜ್ಞಾತ್ವಾ ಭವಿಷ್ಯಂ ಸಕಲಮಾರ್ಪಯನ್ಮುನಿಯೋಷಿತಾಮ್ ॥</p>
<p class="Text">ಮುನಿಗಳು ಭವಿಷ್ಯದಲ್ಲಿ ನಡೆಯುವ ಎಲ್ಲಾ ವಿಷಯಗಳನ್ನು ತಿಳಿದುಕೊಳ್ಳುತ್ತಿದ್ದರು. ಆದುದರಿಂದ ಅವರು ಅರ್ಘ್ಯಾದಿಗಳಿಂದ ಸೀತೆಯನ್ನು ಪೂಜಿಸಿ-ಸತ್ಕರಿಸಿ ಆಕೆಯನ್ನು ಸಮಾಧಾನ ಪಡಿಸಿ, ಋಷಿ ಪತ್ನಿಯರಿಗೆ ಒಪ್ಪಿಸಿಕೊಟ್ಟರು. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ತಾಸ್ತಾಂ ಸಂಪೂಜಯಂತಿ ಸ್ಮ ಸೀತಾಂ ಭಕ್ತ್ಯಾ ದಿನೇ ದಿನೇ ।</p>
<p class="Shlok">ಜ್ಞಾತ್ವಾ ಪರಾತ್ಮನೋ ಲಕ್ಷ್ಮೀಂ ಮುನಿವಾಕ್ಯೇನ ಯೋಷಿತಃ ।</p>
<p class="Shlok">ಸೇವಾಂ ಚಕ್ರುಃ ಸದಾ ತಸ್ಯಾ ವಿನಯಾದಿಭಿರಾದರಾತ್ ॥</p>
<p class="Text">ಆ ಋಷಿಪತ್ನಿಯರು ಋಷಿಗಳು ಹೇಳಿದಂತೆ ಆಕೆಯನ್ನು ಸಾಕ್ಷಾತ್ ಪರಮಾತ್ಮನ ಪತ್ನೀ ಲಕ್ಷ್ಮಿಯೆಂದು ತಿಳಿದುಕೊಂಡು ಪ್ರತಿದಿವಸವೂ ಭಕ್ತಿಭಾವದಿಂದ ಆಕೆಯನ್ನು ಪೂಜಿಸುತ್ತಿದ್ದರು. ಸದಾಕಾಲ ಅತ್ಯಂತ ಆದರದಿಂದ ನಮ್ರತೆಯಿಂದ ಆಕೆಯ ಸೇವೆ ಮಾಡುತ್ತಾ ಇದ್ದರು. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ರಾಮೋಽಪಿ ಸೀತಾರಹಿತಃ ಪರಾತ್ಮಾ </p>
<p class="Shlok">ವಿಜ್ಞಾನದೃಕ್ಕೇವಲ ಆದಿದೇವಃ ।</p>
<p class="Shlok">ಸಂತ್ಯಜ್ಯ   ಭೋಗಾನಖಿಲಾನ್ವಿರಕ್ತೋ </p>
<p class="Shlok">ಮುನಿವ್ರತೋಽಭೂನ್ಮುನಿಸೇವಿತಾಂಘ್ರಿಃ ॥</p>
<p class="Text">ಇತ್ತ ಸೀತಾದೇವಿಯನ್ನು ತ್ಯಾಗಮಾಡಿದ ಬಳಿಕ, ಯಾರ ಚರಣಕಮಲಗಳನ್ನು ಋಷಿಗಣಗಳು, ಸೇವಿಸುತ್ತಾರೋ, ಅಂತಹ ವಿಜ್ಞಾನಚಕ್ಷು, ಅದ್ವಿತೀಯ, ಆದಿ ದೇವ ಪರಮಾತ್ಮಾ ಶ್ರೀರಾಮನೂ ಕೂಡ ಎಲ್ಲ ಭೋಗಗಳನ್ನು ತ್ಯಜಿಸಿ ವೈರಾಗ್ಯದಿಂದೊಡಗೂಡಿ ಮುನಿಗಳ ರೀತಿಯಲ್ಲಿಯೇ ಇರತೊಡಗಿದನು. ॥63॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ಚತುರ್ಥಃ ಸರ್ಗಃ ॥4॥</p>
<p class="ChapterEnd para-style-override-3">ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-10-5">ಐದನೆಯ ಸರ್ಗ </p>
<p class="description">ಶ್ರೀರಾಮಗೀತೆ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ತತೋ ಜಗನ್ಮಂಗಲಮಂಗಲಾತ್ಮನಾ </p>
<p class="Shlok">ವಿಧಾಯ ರಾಮಾಯಣಕೀರ್ತಿಮುತ್ತಮಾಮ್ ।</p>
<p class="Shlok">ಚಚಾರ ಪೂರ್ವಾಚರಿತಂ ರಘೂತ್ತಮೋ </p>
<p class="Shlok">ರಾಜರ್ಷಿವರ್ಯೈರಭಿಸೇವಿತಂ ಯಥಾ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಗಿರಿಜೆ! ತದನಂತರ, ರಘುಶ್ರೇಷ್ಠ ಭಗವಾನ್ ಶ್ರೀರಾಮನು, ಜಗತ್ತಿನ ಕಲ್ಯಾಣಕ್ಕಾಗಿ ಧರಿಸಿರುವ ತನ್ನ ದಿವ್ಯಮಂಗಳ ದೇಹದಿಂದ ರಾಮಾಯಣ ರೂಪೀ ಅತ್ಯುತ್ತಮ ಕೀರ್ತಿಯನ್ನು ಸ್ಥಾಪಿಸಿ, ಹಿಂದಿನ ಕಾಲದಲ್ಲಿ ರಾಜರ್ಷಿಗಳು ಆಚರಣೆ ಮಾಡಿದಂತೆಯೇ ತಾನೂ ಸಹ ಮಾಡುತ್ತಿದ್ದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಸೌಮಿತ್ರಿಣಾ ಪೃಷ್ಟ ಉದಾರಬುದ್ಧಿನಾ</p>
<p class="Shlok">ರಾಮಃ ಕಥಾಃ ಪ್ರಾಹ ಪುರಾತನೀಃ ಶುಭಾಃ ।</p>
<p class="Shlok">ರಾಜ್ಞಃ ಪ್ರಮತ್ತಸ್ಯ ನೃಗಸ್ಯ ಶಾಪತೋ </p>
<p class="Shlok">ದ್ವಿಜಸ್ಯ ತಿರ್ಯಕ್ತ್ವಮಥಾಹ ರಾಘವಃ ॥</p>
<p class="Text">ಉದಾರಬುದ್ಧಿಯ ಲಕ್ಷ್ಮಣನು ಕೇಳಿದಾಗ ಅವನು ಪ್ರಾಚೀನಕಾಲದ ಉತ್ತಮ ಕಥೆಗಳನ್ನು ಹೇಳುತ್ತಿದ್ದನು. ಇಂತಹ ಪ್ರಸಂಗದಲ್ಲಿ ರಘುನಾಥನು, ನೃಗರಾಜನು ಪ್ರಮಾದವಶಾತ್ ಬ್ರಾಹ್ಮಣನ ಶಾಪದಿಂದ ತಿರ್ಯ ಗ್ಯೋನಿ ಪಡೆದ ವೃತ್ತಾಂತವನ್ನೂ ಕೂಡ ಹೇಳಿದನು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಕದಾಚಿದೇಕಾಂತ ಉಪಸ್ಥಿತಂ ಪ್ರಭುಂ</p>
<p class="Shlok">ರಾಮಂ ರಮಾಲಾಲಿತಪಾದಪಂಕಜಮ್ । </p>
<p class="Shlok">ಸೌಮಿತ್ರಿರಾಸಾದಿತಶುದ್ಧಭಾವನಃ </p>
<p class="Shlok">ಪ್ರಣಮ್ಯ ಭಕ್ತ್ಯಾ ವಿನಯಾನ್ವಿತೋಽಬ್ರವೀತ್ ॥</p>
<p class="Text">ಯಾರ ಚರಣಕಮಲಗಳ ಸೇವೆಯನ್ನು ಸಾಕ್ಷಾತ್ ಶ್ರೀಲಕ್ಷ್ಮೀದೇವಿಯು ಮಾಡುತ್ತಾಳೋ, ಆ ಭಗವಾನ್ ಶ್ರೀರಾಮನು ಒಂದು ದಿನ ಏಕಾಂತದಲ್ಲಿ ಕುಳಿತಿದ್ದನು. ಆ ಸಮಯದಲ್ಲಿ ಶುದ್ಧ ವಿಚಾರವುಳ್ಳ ಲಕ್ಷ್ಮಣನು ಅವನ ಬಳಿಗೆ ಬಂದು ಅವನಿಗೆ ಭಕ್ತಿಯಿಂದ ನಮಸ್ಕಾರ ಮಾಡಿ ಅತಿ ನಯ ವಿನಯಭಾವದಿಂದ ಕೇಳಿದನು - ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ತ್ವಂ ಶುದ್ಧಬೋಧೋಽಸಿ ಹಿ ಸರ್ವದೇಹಿನಾ-</p>
<p class="Shlok">ಮಾತ್ಮಾಸ್ಯಧೀಶೋಽಸಿ ನಿರಾಕೃತಿಃ ಸ್ವಯಮ್ । </p>
<p class="Shlok">ಪ್ರತೀಯಸೇ ಜ್ಞಾನದೃಶಾಂ ಮಹಾಮತೇ </p>
<p class="Shlok">ಪಾದಾಜ್ಜಭೃಂಗಾಹಿತಸಂಗಸಂಗಿನಾಮ್  ॥</p>
<p class="Text">‘‘ಹೇ ಮೇಧಾವಿಯೆ! ನೀನು ಶುದ್ಧಜ್ಞಾನಸ್ವರೂಪಿಯೂ, ಸಮಸ್ತ ದೇಹಧಾರಿಗಳ ಆತ್ಮನೂ, ಎಲ್ಲರ ಒಡೆಯನೂ, ನಿರಾಕಾರ ಸ್ವರೂಪನೂ ಆಗಿರುವೆ. ನಿನ್ನ ಚರಣಕಮಲಗಳಲ್ಲಿ ಭ್ರಮರದಂತೆ ಇರುವ, ಆ ಪರಮಭಾಗವತರ ಸಹವಾಸಗೈದ ಸಜ್ಜನರುಗಳಿಗೇ ನೀನು ಜ್ಞಾನದೃಷ್ಟಿಯಿಂದ ಕಾಣಿಸಿಕೊಳ್ಳುವೆ. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಅಹಂ ಪ್ರಪನ್ನೋಸ್ಮಿ ಪದಾಂಬುಜಂ ಪ್ರಭೋ</p>
<p class="Shlok">ಭವಾಪವರ್ಗಂ ತವ ಯೋಗಿಭಾವಿತಮ್ ।</p>
<p class="Shlok">ಯಥಾಂಜಸಾಜ್ಞಾನಮಪಾರವಾರಿಧಿಂ  </p>
<p class="Shlok">ಸುಖಂ ತರಿಷ್ಯಾಮಿ ತಥಾನುಶಾಧಿ ಮಾಮ್ ॥</p>
<p class="Text">ಹೇ ಪ್ರಭು! ಯೊಗಿಗಳು ನಿರಂತರ ಚಿಂತನೆ ಮಾಡುವ, ಭವ-ಬಂಧನದಿಂದ ಬಿಡುಗಡೆ ಮಾಡಿಸುವಂತಹ ನಿನ್ನ ಚರಣ ಕಮಲಗಳಿಗೆ ನಾನು ಶರಣಾಗಿದ್ದೇನೆ; ನಾನು ಸುಲಭವಾಗಿ ಅಜ್ಞಾನರೂಪೀ ಅಪಾರ ಸಮುದ್ರವನ್ನು ದಾಟಿ ಹೋಗುವಂತಹ ಉಪದೇಶವನ್ನು ನೀನು ನನಗೆ ಕರುಣಿಸು.’’ ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಶ್ರುತ್ವಾಥ ಸೌಮಿತ್ರಿವಚೋಖಿಲಂ ತದಾ</p>
<p class="Shlok">ಪ್ರಾಹ ಪ್ರಪನ್ನಾರ್ತಿಹರಃ ಪ್ರಸನ್ನಧೀಃ ।</p>
<p class="Shlok">ವಿಜ್ಞಾನಮಜ್ಞಾನತಮಃ ಪ್ರಶಾಂತಯೇ </p>
<p class="Shlok">ಶ್ರುತಿಪ್ರಪನ್ನಂ ಕ್ಷಿತಿಪಾಲಭೂಷಣಃ ॥</p>
<p class="Text">ಲಕ್ಷ್ಮಣನ ಈ ಎಲ್ಲಾ ಮಾತುಗಳನ್ನು ಕೇಳಿ ಶರಣಾಗತ ವತ್ಸಲನಾದ ಭೂಪಾಲ ಶಿರೋಮಣಿ ಭಗವಾನ್ ಶ್ರೀರಾಮನು, ಕೇಳಲು ಉತ್ಸುಕನಾಗಿರುವ ಲಕ್ಷ್ಮಣನಿಗೆ ಅವನ ಅಜ್ಞಾನಾಂಧ ಕಾರವನ್ನು ನಾಶಮಾಡುವುದಕ್ಕಾಗಿ ಪ್ರಸನ್ನಚಿತ್ತದಿಂದ ಜ್ಞಾನೋ ಪದೇಶ ಮಾಡಲಾರಂಭಿಸಿದನು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಆದೌ ಸ್ವವರ್ಣಾಶ್ರಮವರ್ಣಿತಾಃ ಕ್ರಿಯಾಃ </p>
<p class="Shlok">ಕೃತ್ವಾ ಸಮಾಸಾದಿತಶುದ್ಧಮಾನಸಃ ।</p>
<p class="Shlok">ಸಮಾಪ್ಯ ತತ್ಪೂರ್ವಮುಪಾತ್ತಸಾಧನಃ</p>
<p class="Shlok">ಸಮಾಶ್ರಯೇತ್ಸದ್ಗುರುಮಾತ್ಮಲಬ್ಧಯೇ ॥</p>
<p class="Text"><span class="char-style-override-3">ಶ್ರೀರಾಮಚಂದ್ರನು ಹೇಳುತ್ತಾನೆ —</span> ‘‘ಎಲೈ ಲಕ್ಷ್ಮಣಾ! ಮೊದಲು ತಮ್ಮ-ತಮ್ಮ ಆಶ್ರಮಗಳಿಗೆ ಶಾಸ್ತ್ರಗಳಲ್ಲಿ ಹೇಳಲಾಗಿರುವ ಕಾರ್ಯಗಳನ್ನೂ ಯಥಾವತ್ ಪಾಲಿಸಿ, ಚಿತ್ತಶುದ್ಧಿಯಾದ ನಂತರ, ಆ ಕರ್ಮಗಳನ್ನು ಬಿಟ್ಟುಬಿಡಬೇಕು. ಶಮ-ದಮಾದಿ ಸಾಧನೆಗಳಿಂದ ಪರಿಪೂರ್ಣರಾಗಿ ಆತ್ಮಜ್ಞಾನದ ಪ್ರಾಪ್ತಿಗಾಗಿ ಸದ್ಗುರುವಿಗೆ ಶರಣಾಗಬೇಕು. ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಕ್ರಿಯಾ ಶರೀರೋದ್ಭವಹೇತುರಾದೃತಾ</p>
<p class="Shlok">ಪ್ರಿಯಾಪ್ರಿಯೌ ತೌ ಭವತಃ ಸುರಾಗಿಣಃ ।</p>
<p class="Shlok">ಧರ್ಮೇತರೌ ತತ್ರ ಪುನಃ ಶರೀರಕಂ</p>
<p class="Shlok">ಪುನಃ ಕ್ರಿಯಾ ಚಕ್ರವದೀರ್ಯತೇ ಭವಃ ॥</p>
<p class="Text">ಕರ್ಮಗಳು ಪುನರ್ಜನ್ಮಕ್ಕೆ ಕಾರಣವಾಗಿವೆ. ಕರ್ಮಗಳಲ್ಲಿ ಪ್ರೇಮವಿಟ್ಟುಕೊಳ್ಳುವವರಿಂದ ಇಷ್ಟ-ಅನಿಷ್ಟ ಈ ಎರಡೂ ಬಗೆಯ ಕ್ರಿಯೆಗಳು ಆಗುತ್ತವೆ. ಅವುಗಳಿಂದ ಧರ್ಮ ಮತ್ತು ಅಧರ್ಮ ಇವೆರಡೂ ಪ್ರಾಪ್ತಿಯಾಗುತ್ತವೆ ಹಾಗೂ ಅವುಗಳ ಕಾರಣದಿಂದ ಶರೀರ ಪ್ರಾಪ್ತಿಯಾಗುತ್ತದೆ. ಅದರಿಂದ ಪುನಃ ಕರ್ಮಗಳಾಗುತ್ತವೆ. ಇದೇ ಪ್ರಕಾರ ಈ ಜಗತ್ತು ಚಕ್ರದಂತೆ ಚಲಿಸುತ್ತಾ ಇರುತ್ತದೆ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ಅಜ್ಞಾನಮೇವಾಸ್ಯ ಹಿ ಮೂಲಕಾರಣಂ </p>
<p class="Shlok">ತದ್ಧಾನಮೇವಾತ್ರ ವಿಧೌ ವಿಧೀಯತೇ ।</p>
<p class="Shlok">ವಿದ್ಯೈವ ತನ್ನಾಶವಿಧೌ ಪಟೀಯಸೀ</p>
<p class="Shlok">ನ ಕರ್ಮ ತಜ್ಜಂ ಸವಿರೋಧಮೀರಿತಮ್ ॥</p>
<p class="Text">ಅಜ್ಞಾನವೇ ಜಗತ್ತಿಗೆ ಮೂಲ ಕಾರಣವಾಗಿದೆ. ಶಾಸ್ತ್ರೀಯ ವಿಧಿವಾಕ್ಯಗಳಲ್ಲಿ ಅಜ್ಞಾನದ ನಾಶವೇ ಜಗತ್ತಿನಿಂದ ಮುಕ್ತರಾಗಲು ಉಪಾಯ ವೆಂದು ತಿಳಿಸಲಾಗಿದೆ. ಅಜ್ಞಾನವನ್ನು ನಾಶಮಾಡುವುದಕ್ಕೆ ಜ್ಞಾನವೇ ಸಮರ್ಥವಾದದ್ದು, ಸಕಾಮ ಕರ್ಮವಲ್ಲ. ಏಕೆಂದರೆ, ಅಜ್ಞಾನ ದಿಂದ ಉಂಟಾಗುವಂತಹ ಕರ್ಮವು ಅಜ್ಞಾನವನ್ನು ನಾಶ ಮಾಡಲಾರದು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ನಾಜ್ಞಾನಹಾನಿರ್ನ ಚ ರಾಗಸಂಕ್ಷಯೋ</p>
<p class="Shlok">ಭವೇತ್ತತಃ ಕರ್ಮ ಸದೋಷಮುದ್ಭವೇತ್ । </p>
<p class="Shlok">ತತಃ ಪುನಃ ಸಂಸೃತಿರಪ್ಯವಾರಿತಾ </p>
<p class="Shlok">ತಸ್ಮಾದ್ ಬುಧೋ ಜ್ಞಾನವಿಚಾರವಾನ್ಭವೇತ್ ॥</p>
<p class="Text">ಸಕಾಮ ಕರ್ಮದ ಮೂಲಕ ಅಜ್ಞಾನದ ನಾಶ ಅಥವಾ ರಾಗದ ಕ್ಷಯ ಉಂಟಾಗಲಾರದು, ಪ್ರತಿಯಾಗಿ ಅದರಿಂದ ಮತ್ತೊಂದು ಸದೋಷವಾದ ಕರ್ಮದ ಉತ್ಪತ್ತಿಯಾಗುತ್ತದೆ ; ಅದರಿಂದ ಪುನಃ ಭವ-ಬಂಧನವು ಅನಿವಾರ್ಯವಾಗುತ್ತದೆ. ಆದುದರಿಂದ ಬುದ್ಧಿವಂತರಾದವರು ಜ್ಞಾನ-ವಿಚಾರದಲ್ಲಿಯೇ ತತ್ಪರರಾಗಬೇಕು. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ನನು ಕ್ರಿಯಾ ವೇದಮುಖೇನ ಚೋದಿತಾ</p>
<p class="Shlok">ತಥೈವ ವಿದ್ಯಾ ಪುರುಷಾರ್ಥಸಾಧನಮ್ ।</p>
<p class="Shlok">ಕರ್ತವ್ಯತಾ ಪ್ರಾಣಭೃತಃ ಪ್ರಚೋದಿತಾ </p>
<p class="Shlok">ವಿದ್ಯಾಸಹಾಯತ್ವಮುಪೈತಿ ಸಾ ಪುನಃ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಕರ್ಮಾಕೃತೌ ದೋಷಮಪಿ ಶ್ರುತಿರ್ಜಗೌ </p>
<p class="Shlok">ತಸ್ಮಾತ್ಸದಾ ಕಾರ್ಯಮಿದಂ ಮುಮುಕ್ಷುಣಾ ।</p>
<p class="Shlok">ನನು ಸ್ವತಂತ್ರಾ ಧ್ರುವಕಾರ್ಯಕಾರಿಣೀ </p>
<p class="Shlok">ವಿದ್ಯಾ ನ ಕಿಂಚಿನ್ಮನಸಾಪ್ಯಪೇಕ್ಷತೇ ॥</p>
<p class="Shlok-Number">(ಶ್ಲೋಕ-13)</p>
<p class="Shlok">ನ ಸತ್ಯಕಾರ್ಯೋಽಪಿ ಹಿ ಯದ್ವದಧ್ವರಃ</p>
<p class="Shlok">ಪ್ರಕಾಂಕ್ಷತೇಽನ್ಯಾನಪಿ ಕಾರಕಾದಿಕಾನ್ ।</p>
<p class="Shlok">ತಥೈವ ವಿದ್ಯಾ ವಿಧಿತಃ ಪ್ರಕಾಶಿತೈ -</p>
<p class="Shlok">ರ್ವಿಶಿಷ್ಯತೇ  ಕರ್ಮಭಿರೇವ  ಮುಕ್ತಯೇ ॥</p>
<p class="Text">ಕೆಲವು ವಿತರ್ಕವಾದಿಗಳು ಈ ರೀತಿ ಹೇಳುತ್ತಾರೆ ವೇದಗಳು ಹೇಳುವಂತೆ ಜ್ಞಾನವು ಪುರುಷಾರ್ಥದ ಸಾಧಕ ವಾಗಿರುವಂತೆಯೇ ಕರ್ಮಗಳು ವೇದವಿಹಿತವಾಗಿವೆ. ಪ್ರಾಣಿಗಳಿಗೋಸ್ಕರ ಅಗತ್ಯವಾದ ಕರ್ತವ್ಯ ಕರ್ಮಗಳ ವಿಧಾನವೂ ವೇದದಲ್ಲೇ ಇದೆ. ಆದುದರಿಂದ ಆ ಕರ್ಮಗಳು ಜ್ಞಾನಕ್ಕೆ ಸಹಕಾರಿಯಾಗುತ್ತವೆ. ಜೊತೆಗೆ ಶ್ರುತಿಯು ಕರ್ಮಮಾಡದೇ ಇರುವುದನ್ನು ದೋಷವೆಂದೂ ಕೂಡ ಹೇಳಿದೆ; ಆದ್ದರಿಂದ ಮುಮುಕ್ಷುಗಳು ಅವುಗಳನ್ನು ಯಾವಾಗಲೂ ಮಾಡುತ್ತಾ ಇರಬೇಕು. ಜ್ಞಾನವೇ ಸ್ವತಂತ್ರವಾದದ್ದು. ನಿಶ್ಚಯವಾಗಿಯೂ ತನ್ನ ಫಲವನ್ನು ಕೊಡುವಂತಹುದು. ಅದಕ್ಕೆ ಮನಸ್ಸಿನಿಂದಲೂ ಕೂಡ ಬೇರೆ ಯಾರ ಸಹಾಯದ ಆವಶ್ಯಕತೆ ಇರುವುದಿಲ್ಲ ಎಂದು ಯಾರಾದರೂ ಹೇಳಿದರೆ, ಅವರ ಈ ಅನಿಸಿಕೆ ಸರಿಯಲ್ಲ; ಏಕೆಂದರೆ ವೇದೋಕ್ತ ಯಜ್ಞವು ಸತ್ಯ ಕರ್ಮವಾದರೂ ಕೂಡ ಬೇರೆ ಕಾರಕಾದಿಗಳನ್ನು (ಕರ್ತೃ, ಕರ್ಮ ಇತ್ಯಾದಿ) ಅಪೇಕ್ಷೆ ಪಡುತ್ತದೆ, ಅದೇ ರೀತಿ ವಿಧಿಯಿಂದ ಪ್ರಕಾಶಿಸಲ್ಪಟ್ಟ ಕರ್ಮಗಳ ಮೂಲಕವೇ ಜ್ಞಾನವು ಮುಕ್ತಿಗೆ ಸಾಧಕವಾಗಬಲ್ಲದು. (ಆದ್ದರಿಂದ ಕರ್ಮಗಳ ತ್ಯಾಗ ಉಚಿತವಲ್ಲ.) ॥11-13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಕೇಚಿದ್ವದಂತೀತಿ ವಿತರ್ಕವಾದಿನ-</p>
<p class="Shlok">ಸ್ತದಪ್ಯಸದ್ ದೃಷ್ಟವಿರೋಧಕಾರಣಾತ್  ।</p>
<p class="Shlok">ದೇಹಾಭಿಮಾನಾದಭಿವರ್ಧತೇ ಕ್ರಿಯಾ</p>
<p class="Shlok">ವಿದ್ಯಾ ಗತಾಹಂಕೃತಿತಃ ಪ್ರಸಿದ್ಧ್ಯತಿ ॥</p>
<p class="Text">(ಸಿದ್ಧಾಂತಿ) ಹೀಗೆ ಹೇಳುವ ಕುತರ್ಕಿಯ ಮಾತಿನಲ್ಲಿ ಪ್ರತ್ಯಕ್ಷ ವಿರೋಧವಿರುವುದರಿಂದ ಅದು ಸರಿಯಲ್ಲ; ಏಕೆಂದರೆ ಕರ್ಮ ದೇಹಾಭಿಮಾನದಿಂದ ಉಂಟಾಗುತ್ತದೆ. ಜ್ಞಾನವು ಅಹಂಕಾರ ನಾಶವಾದ ನಂತರ ಸಿದ್ಧವಾಗುತ್ತದೆ. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ವಿಶುದ್ಧವಿಜ್ಞಾನವಿರೋಚನಾಂಚಿತಾ </p>
<p class="Shlok">ವಿದ್ಯಾತ್ಮವೃತ್ತಿಶ್ಚರಮೇತಿ ಭಣ್ಯತೇ । </p>
<p class="Shlok">ಉದೇತಿ ಕರ್ಮಾಖಿಲಕಾರಕಾದಿಭಿ-</p>
<p class="Shlok">ರ್ನಿಹಂತಿ ವಿದ್ಯಾಖಿಲಕಾರಕಾದಿಕಮ್ ॥</p>
<p class="Text">ವೇದಾಂತವಾಕ್ಯಗಳನ್ನು ವಿಚಾರ ಮಾಡುತ್ತಾ-ಮಾಡುತ್ತಾ ವಿಶುದ್ಧ ವಿಜ್ಞಾನದ ಪ್ರಕಾಶದಿಂದ ಕಂಡು ಬರುವ ಚರಮ ಆತ್ಮವೃತ್ತಿಯನ್ನೇ ವಿದ್ಯೆ (ಆತ್ಮಜ್ಞಾನ) ಎಂದು ಹೇಳುತ್ತಾರೆ. ಇದಲ್ಲದೆ ಕರ್ಮವು ಸಂಪೂರ್ಣ ಕಾರಕಾದಿಗಳ ಸಹಾಯದಿಂದ ಉಂಟಾಗುತ್ತದೆ, ಆದರೆ ವಿದ್ಯೆಯು ಸಮಸ್ತ ಕಾರಕಾದಿಗಳನ್ನು (ಅನಿತ್ಯತ್ವದ ಭಾವನೆಯ ಮೂಲಕ) ನಾಶ ಮಾಡಿ ಬಿಡುತ್ತದೆ. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ತಸ್ಮಾತ್ತ್ಯಜೇತ್ಕಾರ್ಯಮಶೇಷತಃ ಸುಧೀ-</p>
<p class="Shlok">ರ್ವಿದ್ಯಾವಿರೋಧಾನ್ನ ಸಮುಚ್ಚಯೋ ಭವೇತ್ ।</p>
<p class="Shlok">ಆತ್ಮಾನುಸಂಧಾನಪರಾಯಣಃ ಸದಾ</p>
<p class="Shlok">ನಿವೃತ್ತಸರ್ವೇಂದ್ರಿಯವೃತ್ತಿಗೋಚರಃ  ॥</p>
<p class="Text">ಅದಕ್ಕಾಗಿ ಸಮಸ್ತ ಇಂದ್ರಿಯಗಳ ವಿಷಯಗಳಿಂದ ನಿವೃತ್ತರಾಗಿ ನಿರಂತರ ಆತ್ಮಾನುಸಂಧಾನ ಪರಾಯಣರಾದ ಬುದ್ಧಿವಂತರು ಸಂಪೂರ್ಣವಾಗಿ ಕರ್ಮಗಳನ್ನು ಖಂಡಿತ ತ್ಯಾಗಮಾಡಿಬಿಡಬೇಕು. ಏಕೆಂದರೆ ವಿದ್ಯೆಗೆ ವಿರೋಧಿಯಾದ ಕಾರಣ ಕರ್ಮವು ಅದರ ಸಂಗಡ ಸೇರಿಕೊಳ್ಳಲಾರದು. ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಯಾವಚ್ಛರೀರಾದಿಷು ಮಾಯಯಾತ್ಮಧೀ-</p>
<p class="Shlok">ಸ್ತಾವದ್ವಿಧೇಯೋ ವಿಧಿವಾದಕರ್ಮಣಾಮ್ ।</p>
<p class="Shlok">ನೇತೀತಿ ವಾಕ್ಯೈರಖಿಲಂ ನಿಷಿಧ್ಯ ತಜ್</p>
<p class="Shlok">ಜ್ಞಾತ್ವಾ  ಪರಾತ್ಮಾನಮಥ  ತ್ಯಜೇತ್ಕ್ರಿಯಾಃ ॥</p>
<p class="Text">ಮಾಯೆಯಿಂದ ಮೋಹಿತನಾಗಿರುವ ಕಾರಣ ಮನುಷ್ಯ ನಿಗೆ ಶರೀರಾದಿಗಳಲ್ಲಿ ಆತ್ಮಭಾವವಿರುವವರೆಗೂ ಅವನಿಗೆ ವೈದಿಕ ಕರ್ಮಾನುಷ್ಠಾನವು ಕರ್ತವ್ಯವಾಗಿದೆ. ‘ನೇತಿ-ನೇತಿ’ ಇತ್ಯಾದಿ ವಾಕ್ಯಗಳಿಂದ ಸಂಪೂರ್ಣವಾಗಿ ಅನಾತ್ಮ-ವಸ್ತು ಗಳನ್ನು ನಿಷೇಧಿಸಿ ತನ್ನ ಪರಮಾತ್ಮ ಸ್ವರೂಪವನ್ನು (ಆತ್ಮವನ್ನು) ಅರಿತುಕೊಂಡ ಬಳಿಕ ಅವನು ಸಕಲಕರ್ಮಗಳನ್ನು ಬಿಟ್ಟು ಬಿಡಬೇಕು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಯದಾ  ಪರಾತ್ಮಾತ್ಮವಿಭೇದಭೇದಕಂ </p>
<p class="Shlok">ವಿಜ್ಞಾನಮಾತ್ಮನ್ಯವಭಾತಿ  ಭಾಸ್ವರಮ್ ।</p>
<p class="Shlok">ತದೈವ  ಮಾಯಾ ಪ್ರವಿಲೀಯತೇಂಜಸಾ</p>
<p class="Shlok">ಸಕಾರಕಾ ಕಾರಣಮಾತ್ಮಸಂಸೃತೇಃ ॥</p>
<p class="Text">ಪರಮಾತ್ಮಾ ಮತ್ತು ಜೀವಾತ್ಮರಲ್ಲಿನ ಭೇದವನ್ನು ಪರಿಹರಿಸುವ ಪ್ರಕಾಶಮಯ ವಿಜ್ಞಾನವು ಅಂತಃ ಕರಣದಲ್ಲಿ ಸ್ಪಷ್ಟವಾಗಿ ಭಾಸವಾಗಲು ಪ್ರಾರಂಭವಾದಾಗ ಆತ್ಮನಿಗೆ ಭವ-ಬಂಧನದ ಪ್ರಾಪ್ತಿಗೆ ಕಾರಣವಾದ ಮಾಯೆಯು, ಅನಾಯಾಸವಾಗಿಯೇ ಕಾರಕಾದಿಗಳೊಡನೆ ಲೀನವಾಗಿ ಹೋಗುತ್ತದೆ. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಶ್ರುತಿಪ್ರಮಾಣಾಭಿವಿನಾಶಿತಾ ಚ ಸಾ</p>
<p class="Shlok">ಕಥಂ ಭವಿಷ್ಯತ್ಯಪಿ ಕಾರ್ಯಕಾರಿಣೀ ।</p>
<p class="Shlok">ವಿಜ್ಞಾನಮಾತ್ರಾದಮಲಾದ್ವಿತೀಯತ- </p>
<p class="Shlok">ಸ್ತಸ್ಮಾದವಿದ್ಯಾ ನ ಪುನರ್ಭವಿಷ್ಯತಿ ॥</p>
<p class="Text">ಶ್ರುತಿ-ಪ್ರಮಾಣದಿಂದ ಅದನ್ನು ನಾಶಮಾಡಿಬಿಟ್ಟಾಗ ಪುನಃ ಅದು ತನ್ನ ಕಾರ್ಯವನ್ನು ಮಾಡುವುದರಲ್ಲಿ ಹೇಗೆ ತಾನೇ ಸಮರ್ಥವಾಗಬಲ್ಲದು? ಏಕೆಂದರೆ ಪರಮಾತ್ಮ ತತ್ತ್ವವು ಏಕಮಾತ್ರ ಜ್ಞಾನಸ್ವರೂಪೀ, ನಿರ್ಮಲ ಮತ್ತು ಅದ್ವಿತೀಯವಾಗಿದೆ. ಆದುದರಿಂದ ಬೋಧ ಉಂಟಾದಾಗ ಮತ್ತೆ ಅವಿದ್ಯೆಯು ಉಂಟಾಗಲಾರದು. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಯದಿ ಸ್ಮ ನಷ್ಟಾ ನ ಪುನಃ ಪ್ರಸೂಯತೇ </p>
<p class="Shlok">ಕರ್ತಾಹಮಸ್ಯೇತಿ ಮತಿಃ ಕಥಂ ಭವೇತ್ ।</p>
<p class="Shlok">ತಸ್ಮಾತ್ಸ್ವತಂತ್ರಾ ನ ಕಿಮಪ್ಯಪೇಕ್ಷತೇ </p>
<p class="Shlok">ವಿದ್ಯಾ ವಿಮೋಕ್ಷಾಯ ವಿಭಾತಿ ಕೇವಲಾ ॥</p>
<p class="Text">ಅವಿದ್ಯೆಯು ಒಂದು ಬಾರಿ ನಾಶವಾಗಿಹೋಗಿಬಿಟ್ಟರೆ ಪುನಃ ಅದು ಹುಟ್ಟುವುದೇ ಇಲ್ಲ. ಹಾಗಿರುವಾಗ ಜ್ಞಾನಿ ಯಾದವನಿಗೆ ‘ನಾನು ಈ ಕರ್ಮದ ಕರ್ತೃವಾಗಿದ್ದೇನೆ’ ಎಂಬ ಬುದ್ಧಿ ಹೇಗೆ ಉಂಟಾಗಬಲ್ಲದು? ಆದ್ದರಿಂದ ಜ್ಞಾನವು ಸ್ವತಂತ್ರ ವಾದದ್ದು, ಅದಕ್ಕೆ ಜೀವಿಯ ಮೋಕ್ಷಕ್ಕಾಗಿ ಬೇರೆ ಯಾವುದರ (ಕರ್ಮಾದಿ) ಆವಶ್ಯಕತೆಯೇ ಇರುವುದಿಲ್ಲ. ವಿದ್ಯೆಯು ಒಂಟಿಯಾಗಿಯೇ ಮುಕ್ತಿಗಾಗಿ ಸಮರ್ಥವಾಗಿದೆ. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಸಾ ತೈತ್ತಿರೀಯಶ್ರುತಿರಾಹ ಸಾದರಂ </p>
<p class="Shlok">ನ್ಯಾಸಂ ಪ್ರಶಸ್ತಾಖಿಲಕರ್ಮಣಾಂ ಸ್ಫುಟಮ್ ।</p>
<p class="Shlok">ಏತಾವದಿತ್ಯಾಹ  ಚ  ವಾಜಿನಾಂ  ಶ್ರುತಿ-</p>
<p class="Shlok">ರ್ಜ್ಞಾನಂ ವಿಮೋಕ್ಷಾಯ ನ ಕರ್ಮ ಸಾಧನಮ್ ॥</p>
<p class="Text">ಇದಲ್ಲದೆ ತೈತ್ತಿರೀಯ ಶ್ರುತಿಯು<span class="char-style-override-5">1</span> ಕೂಡ ಸಮಸ್ತ ಕರ್ಮಗಳನ್ನು ತ್ಯಾಗಮಾಡುವುದೇ ಒಳ್ಳೆಯದು ಎಂದು ಒತ್ತಾಯ ಪೂರ್ವಕ ಸ್ಪಷ್ಟವಾಗಿ ಹೇಳುತ್ತದೆ ಹಾಗೂ ‘ಏತಾವತ್’ ಇತ್ಯಾದಿ ವಾಜಸನೇಯೀ ಶಾಖೆಯ ಶ್ರುತಿಯೂ<span class="char-style-override-5">2</span> ಕೂಡ ‘ಮೋಕ್ಷದ ಸಾಧನೆಯು ಜ್ಞಾನವೇ ಹೊರತು ಕರ್ಮವಲ್ಲ’ ಎಂದು ಹೇಳುತ್ತದೆ. ॥21॥</p>
<p class="Footnotes"><span class="char-style-override-6">1 </span><span class="char-style-override-3">‘ನ ಕರ್ಮಣಾ ನ ಪ್ರಜಯಾ ಧನೇನ ತ್ಯಾಗೇನೈಕೇ ಅಮೃತತ್ವಮಾನಶುಃ’</span> (ತೈ. ಆ . 10/10)</p>
<p class="Footnotes"><span class="char-style-override-6">2</span> <span class="char-style-override-3">‘ಏತಾವದರೇ ಖಲ್ವಮೃತತ್ವಮ್’</span> (ಬೃ. ಉ. 4/5/15)</p>
<p class="Shlok-Number">(ಶ್ಲೋಕ-22)</p>
<p class="Shlok">ವಿದ್ಯಾಸಮತ್ವೇನ ತು ದರ್ಶಿತಸ್ತ್ವಯಾ </p>
<p class="Shlok">ಕ್ರತುರ್ನ ದೃಷ್ಟಾಂತ ಉದಾಹೃತಃ ಸಮಃ ।</p>
<p class="Shlok">ಫಲೈಃ ಪೃಥಕ್ತ್ವಾದ್ಬಹುಕಾರಕೈಃ ಕ್ರತುಃ</p>
<p class="Shlok">ಸಂಸಾಧ್ಯತೇ ಜ್ಞಾನಮತೋ ವಿಪರ್ಯಯಮ್ ॥</p>
<p class="Text">ನೀನು ಜ್ಞಾನದ ಸಮಾನತೆಯಲ್ಲಿ ಯಜ್ಞಾದಿಗಳ ಉದಾಹರಣೆ ಕೊಟ್ಟಿರುವುದು ಸರಿಯಲ್ಲ. ಏಕೆಂದರೆ ಅವೆರಡರ ಫಲಗಳು ಬೇರೆ-ಬೇರೆಯಾಗಿವೆ. ಇದಲ್ಲದೆ ಯಜ್ಞವಾದರೋ (ಹೋತೃ, ಋತ್ವಿಕ್, ಯಜಮಾನ ಇತ್ಯಾದಿ) ಬಹಳಷ್ಟು ಕಾರಕಗಳಿಂದ ಸಿದ್ಧವಾಗುತ್ತದೆ. ಆದರೆ ಜ್ಞಾನವು ಇದಕ್ಕೆ ವಿರುದ್ಧವಾಗಿದೆ. ಅಂದರೆ, ಅದರಲ್ಲಿ ಕಾರಕಾದಿಗಳು ಅಗತ್ಯವಿಲ್ಲ. ॥22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಸಪ್ರತ್ಯವಾಯೋ ಹ್ಯಹಮಿತ್ಯನಾತ್ಮಧೀ-</p>
<p class="Shlok">ರಜ್ಞಪ್ರಸಿದ್ಧಾ ನ ತು ತತ್ತ್ವದರ್ಶಿನಃ ।</p>
<p class="Shlok">ತಸ್ಮಾದ್ಬುಧೈಸ್ತ್ಯಾಜ್ಯಮವಿಕ್ರಿಯಾತ್ಮಭಿ-   </p>
<p class="Shlok">ರ್ವಿಧಾನತಃ ಕರ್ಮ ವಿಧಿಪ್ರಕಾಶಿತಮ್ ॥</p>
<p class="Text">‘ಕರ್ಮದ ತ್ಯಾಗದಿಂದ ನಾನು ಖಂಡಿತವಾಗಿ ಪ್ರಾಯಶ್ಚಿತ್ತಕ್ಕೆ ಭಾಗಿಯಾಗುವೆನು’ ಇಂತಹ ಅನಾತ್ಮ ಬುದ್ಧಿಯು ಅಜ್ಞಾನಿಯಾದವರಿಗೇ ಉಂಟಾಗುತ್ತದೆ, ತತ್ತ್ವ ಜ್ಞಾನಿಯಾದವರಿಗೆ ಅಲ್ಲ. ಆದುದರಿಂದ ವಿಕಾರರಹಿತ ಮನಸ್ಸುಳ್ಳ ಜ್ಞಾನಿಯಾದವನಿಗೆ ವಿಹಿತಕರ್ಮಗಳನ್ನು ಸಹ ವಿಧಿಪೂರ್ವಕ ತ್ಯಾಗ ಮಾಡಬೇಕು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಶ್ರದ್ಧಾನ್ವಿತಸ್ತತ್ತ್ವಮಸೀತಿ ವಾಕ್ಯತೋ</p>
<p class="Shlok">ಗುರೋಃ ಪ್ರಸಾದಾದಪಿ ಶುದ್ಧಮಾನಸಃ ।</p>
<p class="Shlok">ವಿಜ್ಞಾಯ ಚೈಕಾತ್ಮ್ಯಮಥಾತ್ಮಜೀವಯೋಃ </p>
<p class="Shlok">ಸುಖೀ ಭವೇನ್ಮೇರುರಿವಾಪ್ರಕಂಪನಃ ॥</p>
<p class="Text">ಶುದ್ಧ-ಚಿತ್ತದವನಾಗಿ, ಶ್ರದ್ಧಾಪೂರ್ವಕ ಗುರುವಿನ ಕೃಪೆಯಿಂದ ‘ತತ್ತ್ವಮಸಿ’ ಎಂಬೀ ಮಹಾವಾಕ್ಯಗಳ ಮೂಲಕ ಪರಮಾತ್ಮಾ ಮತ್ತು ಜೀವಾತ್ಮರ ಏಕತೆಯನ್ನು ತಿಳಿದುಕೊಂಡು ಸುಮೇರುವಿನಂತೆ ನಿಶ್ಚಲ ಹಾಗೂ ಸುಖಿಯಾಗಿರಬೇಕು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಆದೌ ಪದಾರ್ಥಾವಗತಿರ್ಹಿ ಕಾರಣಂ</p>
<p class="Shlok">ವಾಕ್ಯಾರ್ಥವಿಜ್ಞಾನವಿಧೌ ವಿಧಾನತಃ ।</p>
<p class="Shlok">ತತ್ತ್ವಂಪದಾರ್ಥೌ ಪರಮಾತ್ಮಜೀವಕಾ-</p>
<p class="Shlok">ವಸೀತಿ ಚೈಕಾತ್ಮ್ಯಮಥಾನಯೋರ್ಭವೇತ್ ॥</p>
<p class="Text">ಪ್ರತಿಯೊಂದು ವಾಕ್ಯದ ಅರ್ಥವನ್ನು ತಿಳಿದುಕೊಳ್ಳಲು, ಮೊದಲು ಅದರ ಪದಗಳ ಅರ್ಥದ ಜ್ಞಾನವೇ ಕಾರಣವಾಗಿರುತ್ತದೆ ಎಂಬುದು ನಿಯಮವೇ ಆಗಿದೆ. ಈ ‘ತತ್ತ್ವಮಸಿ’ ಮಹಾವಾಕ್ಯದ ‘ತತ್’ ಮತ್ತು ‘ತವಮ್’ ಪದಗಳು ಕ್ರಮವಾಗಿ ಪರಮಾತ್ಮಾ ಮತ್ತು ಜೀವಾತ್ಮಾ ಇವುಗಳ ವಾಚಕವಾಗಿವೆ ಹಾಗೂ ‘ಅಸಿ’ ಎಂಬ ಪದವು ಆ ಎರಡರ ಏಕತೆಯನ್ನು ಸೂಚಿಸುತ್ತದೆ. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಪ್ರತ್ಯಕ್ ಪರೋಕ್ಷಾದಿವಿರೋಧಮಾತ್ಮನೋ-</p>
<p class="Shlok">ರ್ವಿಹಾಯ ಸಂಗೃಹ್ಯ ತಯೋಶ್ಚಿದಾತ್ಮತಾಮ್ ।</p>
<p class="Shlok">ಸಂಶೋಧಿತಾಂ ಲಕ್ಷಣಯಾ ಚ ಲಕ್ಷಿತಾಂ </p>
<p class="Shlok">ಜ್ಞಾತ್ವಾ ಸ್ವಮಾತ್ಮಾನಮಥಾದ್ವಯೋ ಭವೇತ್ ॥</p>
<p class="Text">ಜೀವಾತ್ಮಾ ಮತ್ತು ಪರಮಾತ್ಮಾ ಇವೆರಡರಲ್ಲಿ ಜೀವಾತ್ಮಾ ಅಂತಃಕರಣದ ಸಾಕ್ಷಿಯಾಗಿದೆ, ಪರಮಾತ್ಮಾ ಇಂದ್ರಿಯಾ ತೀತನಾಗಿದ್ದಾನೆ. ಈ ವಾಚ್ಯಾರ್ಥ ರೂಪೀ ವಿರೋಧವನ್ನು ಬಿಟ್ಟು ಮತ್ತು ಲಕ್ಷಣಾವೃತ್ತಿಯಿಂದ ತಿಳಿಸಲಾಗಿರುವ ಅವುಗಳ ಶುದ್ಧ ಚೇತನ ತತ್ತ್ವವನ್ನು ಗ್ರಹಿಸಿ ಅದನ್ನೇ ತನ್ನ ಆತ್ಮಾ ಎಂದು ಅರಿಯಿರಿ ಹಾಗೂ ಈ ಪ್ರಕಾರ ಒಂದೇ ಭಾವದಿಂದ ಸ್ಥಿರವಾಗಿರಿ. ॥26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಏಕಾತ್ಮಕತ್ವಾಜ್ಜಹತೀ ನ ಸಂಭವೇ-</p>
<p class="Shlok">ತ್ತಥಾಜಹಲ್ಲಕ್ಷಣತಾ ವಿರೋಧತಃ ।</p>
<p class="Shlok">ಸೋಽಯಂಪದಾರ್ಥಾವಿವ ಭಾಗಲಕ್ಷಣಾ</p>
<p class="Shlok">ಯುಜ್ಯೇತ ತತ್ತ್ವಂಪದಯೋರದೋಷತಃ ॥</p>
<p class="Text">ಈ ‘ತತ್’ ಮತ್ತು ‘ತ್ವಮ್’ ಪದಗಳಲ್ಲಿ ಏಕರೂಪವಿರುವ ಕಾರಣ ಜಹತೀ ಲಕ್ಷಣಾ ಉಂಟಾಗ ಲಾರದು ಮತ್ತು ಪರಸ್ಪರ ವಿರುದ್ಧವಾಗಿರುವ ಕಾರಣ ಅಜಹಲ್ಲಕ್ಷಣಾ ಕೂಡ ಉಂಟಾಗಲಾರದು. ಆದುದರಿಂದ ‘ಸೋಯಮ್’ (ಇದು ಅದೇ) ಈ ಎರಡು ಪದಗಳ ಅರ್ಥದಂತೆಯೇ ಈ ‘ತತ್’ ಮತ್ತು ‘ತ್ವಮ್’ ಪದಗಳಲ್ಲಿಯೂ ಸಹ ಭಾಗತ್ಯಾಗ ಲಕ್ಷಣವೇ ನಿರ್ದೋಷತೆಯಿಂದ ಉಂಟಾಗಬಲ್ಲದು<span class="char-style-override-5">*</span> ॥27॥</p>
<p class="Footnotes"><span class="char-style-override-6">* </span>ಶಬ್ದಗಳ ವಾಚ್ಯಾರ್ಥವನ್ನು (ಅರ್ಥಾತ್ ಅವುಗಳ ಶಕ್ತಿ ವೃತ್ತಿಯಿಂದ ಸಿದ್ಧವಾಗುವ ಅರ್ಥ) ಬಿಟ್ಟು ಬೇರೆ ಅರ್ಥವನ್ನು ತೆಗೆದುಕೊಂಡಾಗ ಅಲ್ಲಿ ಲಕ್ಷಣಾವೃತ್ತಿಯಾಗುತ್ತದೆ. ಅದು ಜಹತಿ, ಅಜಹತಿ ಮತ್ತು ಜಹತ್ಯಜಹತಿ ಎಂಬುದಾಗಿ ಮೂರು ಪ್ರಕಾರವಾಗಿದೆ. ಜಹತೀ ಲಕ್ಷಣಾದಲ್ಲಿ ಶಬ್ದದ ವಾಚ್ಯಾರ್ಥವನ್ನು ಸರ್ವಥಾ ತ್ಯಜಿಸಿ ಅದರ ಹೊಸದಾದ ಅರ್ಥವನ್ನು ಮಾಡಲಾಗುತ್ತದೆ. ಉದಾ : ‘ಗಂಗಾಯಾಂ ಘೋಷಃ’ (ಗಂಗಾ ನದಿಯ ಮೇಲೆ ಪಶುಶಾಲಾ ಇದೆ ) ಈ ವಾಕ್ಯದ ವಾಚ್ಯಾರ್ಥದಿಂದ ಗಂಗೆಯ ಪ್ರವಾಹದ ಮೇಲೆ ಪಶುಶಾಲೆಯಿದೆ ಎಂದಾಗುತ್ತದೆ. ಆದರೆ ಇದು ಖಂಡಿತವಾಗಿ ಅಸಂಭವವಾಗಿದೆ. ಆದುದರಿಂದ ಇಲ್ಲಿ ‘ಗಂಗಾ’ ಎಂಬ ಶಬ್ದವನ್ನು ‘ಗಂಗಾಪ್ರವಾಹ’ ಎಂದು ಅರ್ಥೈಸದೆ ‘ಗಂಗಾತೀರ’ ಎಂಬ ಅರ್ಥಮಾಡಲಾಗುತ್ತದೆ. ಆದರೆ ‘ತತ್’ ಮತ್ತು ‘ತ್ವಮ್’ ಎಂಬ ಪದಗಳ ವಾಚ್ಯಾರ್ಥ ‘ಈಶ್ವರ’ ಮತ್ತು ‘ಜೀವ’ ಎಂಬುದನ್ನು ಸರ್ವಥಾ ತ್ಯಾಗಮಾಡಿಬಿಡುವುದರಿಂದ ಅವೆರಡರ ಚೈತನ್ಯವೂ ಕೂಡ ತ್ಯಜಿಸಿ ಹೋಗುತ್ತದೆ ಮತ್ತು ಚೈತನ್ಯದ ಏಕತೆಯೇ ಅಭೀಷ್ಟವಾಗಿದೆ; ಆದುದರಿಂದ ಜಹತೀ ಲಕ್ಷಣಾದಿಂದ ಈ ಪದಗಳ ಅರ್ಥದ ಏಕತೆ ಉಂಟಾಗಲಾರದು. ಅಜಹತೀ ಲಕ್ಷಣಾದಲ್ಲಿ ವಾಚ್ಯಾರ್ಥವನ್ನು ತ್ಯಾಗಮಾಡದೆ ಅದರ ಜೊತೆಗೆ ಬೇರೆ ಅರ್ಥವನ್ನೂ ಗ್ರಹಿಸಲಾಗುತ್ತದೆ. ಉದಾಹರಣೆಗೆ : <span class="char-style-override-3">‘ಕಾಕೇಭ್ಯೋ ದಧಿ ರಕ್ಷ್ಯತಾಮ್’</span> (ಕಾಗೆಗಳಿಂದ ಮೊಸರನ್ನು ಕಾಪಾಡು). ಈ ವಾಕ್ಯದ ಅಭಿಪ್ರಾಯ ಕೇವಲ ಕಾಗೆಗಳಿಂದ ಮಾತ್ರ ಮೊಸರನ್ನು ಕಾಪಾಡುವುದೇ ಅಲ್ಲದೇ ಅದರ ಜೊತೆಗೆ ನಾಯಿ, ಬೆಕ್ಕು ಇತ್ಯಾದಿ ಬೇರೆ ಜೀವಿಗಳಿಂದಲೂ ಸಂರಕ್ಷಿಸುವುದೇ ಆಗಿರುತ್ತದೆ. ಇಲ್ಲಿ ‘ತತ್’ ಮತ್ತು ‘ತ್ವಮ್’ ಎಂಬ ಪದಗಳ ವಾಚ್ಯಾರ್ಥದಲ್ಲಿ ವಿರೋಧವಿದೆ, ಮತ್ತೆ ಬೇರೆ ಅರ್ಥವನ್ನು ಸೇರಿಸುವುದರಿಂದಲೂ ಆ ವಿರೋಧವು ದೂರವಾಗುವುದಿಲ್ಲ; ಆದ್ದರಿಂದ ಅಜಹಲ್ಲಕ್ಷಣಾದಿಂದಲೂ ಇವುಗಳ ಏಕತೆ ಸಾಧ್ಯವಾಗಲಾರದು. ಇವೆರಡಲ್ಲದೆ ಎಲ್ಲಿ ಸ್ವಲ್ಪ ಅರ್ಥವನ್ನು ಇಟ್ಟುಕೊಂಡು ಸ್ವಲ್ಪವನ್ನು ಬಿಟ್ಟುಬಿಡಲಾಗುತ್ತದೋ ಅದು ಜಹತ್ಯಜಹತೀ (ಭಾಗತ್ಯಾಗ) ಲಕ್ಷಣಾ ಎಂದಾಗುತ್ತದೆ. ಉದಾ : ‘ಸೋಯಮ್’ (ಅದೇ ಇದು) ಈ ವಾಕ್ಯದಲ್ಲಿ ‘ಅಯಮ್’ ಪದದಿಂದ ಹೇಳಲಾಗುವ ಪದಾರ್ಥದ ಅಪರೋಕ್ಷತೆ ಮತ್ತು ‘ಸಃ’ ಎಂಬ ಪದದ ವಾಚ್ಯ ಪದಾರ್ಥದ ಪರೋಕ್ಷತೆ ಇವುಗಳನ್ನು ತ್ಯಜಿಸಿ ಇವೆರಡರಿಂದ ರಹಿತವಾದ ಯಾವ ನಿರ್ವಿಶೇಷ ಪದಾರ್ಥ ಉಂಟೋ ಅದರ ಏಕತೆಯೆಂದು ಹೇಳಲಾಗುತ್ತದೆ. ಇದೇ ಪ್ರಕಾರ ಮಹಾವಾಕ್ಯದ ‘ತತ್’ ಎಂಬ ಪದದ ವಾಚ್ಯ ‘ಈಶ್ವರ’ ಎಂಬುದರ ಗುಣ ಸರ್ವಜ್ಞತೆ, ಪರೋಕ್ಷತೆ ಇತ್ಯಾದಿ ಮತ್ತು ‘ತ್ವಮ್’ ಎಂಬ ಪದದ ವಾಚ್ಯ ‘ಜೀವ’ ಎಂಬುದರ ಗುಣ ಅಲ್ಪಜ್ಞತೆ, ಪ್ರತ್ಯಕ್ತಾ ಮುಂತಾದವುಗಳನ್ನು ತ್ಯಜಿಸಿ ಕೇವಲ ಚೇತನಾಂಶದಲ್ಲಿ ಏಕತೆಯೆಂಬುದನ್ನು ತಿಳಿಸಲಾಗುತ್ತದೆ.</p>
<p class="Shlok-Number">(ಶ್ಲೋಕ-28)</p>
<p class="Shlok">ರಸಾದಿಪಂಚೀಕೃತಭೂತಸಂಭವಂ </p>
<p class="Shlok">ಭೋಗಾಲಯಂ ದುಃಖಸುಖಾದಿಕರ್ಮಣಾಮ್ ।</p>
<p class="Shlok">ಶರೀರಮಾದ್ಯಂತವದಾದಿಕರ್ಮಜಂ </p>
<p class="Shlok">ಮಾಯಾಮಯಂ ಸ್ಥೂಲಮುಪಾಧಿಮಾತ್ಮನಃ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಸೂಕ್ಷಂ ಮನೋಬುದ್ಧಿದಶೇಂದ್ರಿಯೈರ್ಯುತಂ </p>
<p class="Shlok">ಪ್ರಾಣೈರಪಂಚೀಕೃತಭೂತಸಂಭವಮ್ ।</p>
<p class="Shlok">ಭೋಕ್ತುಃ ಸುಖಾದೇರನುಸಾಧನಂ ಭವೇ- </p>
<p class="Shlok">ಚ್ಛರೀರಮನ್ಯದ್ವಿದುರಾತ್ಮನೋ ಬುಧಾಃ ॥</p>
<p class="Text">ಪೃಥ್ವಿಯೇ ಮೊದಲಾದ ಪಂಚೀಕೃತ ಭೂತಗಳಿಂದ ಉತ್ಪತ್ತಿಯಾದ, ಸುಖ-ದುಃಖಾದಿ ಕರ್ಮ- ಭೋಗಗಳಿಗೆ ಆಶ್ರಯವಾದ ಮತ್ತು ಪೂರ್ವೋಪಾರ್ಜಿತ ಕರ್ಮಲದಿಂದ ಪ್ರಾಪ್ತಿಯಾಗುವ ಈ ಮಾಯಾಮಯ ಆದಿ-ಅಂತ್ಯಗಳುಳ್ಳ ಶರೀರವನ್ನು ಪಂಡಿತರು ಆತ್ಮನ ಸ್ಥೂಲ ಉಪಾಧಿಯೆಂದೇ ತಿಳಿಯುತ್ತಾರೆ. ಮನಸ್ಸು, ಬುದ್ಧಿ, ಹತ್ತು ಇಂದ್ರಿಯಗಳು, ಪಂಚ-ಪ್ರಾಣಗಳಿಂದ (ಈ ಹದಿನೇಳು ಅಂಗಗಳು) ಕೂಡಿರುವ ಮತ್ತು ಅಪಂಚೀಕೃತ ಭೂತಗಳಿಂದ ಉತ್ಪನ್ನವಾದ, ಅನುಭವಿಸುವವನ ಸುಖ-ದುಃಖಾದಿ ಅನುಭವ ಗಳಿಗೆ ಸಾಧನವಾದ ಸೂಕ್ಷ್ಮಶರೀರವನ್ನು ಆತ್ಮನ ಮತ್ತೊಂದು ದೇಹವೆಂದು ಭಾವಿಸುತ್ತಾರೆ. ॥28-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಅನಾದ್ಯ ನಿರ್ವಾಚ್ಯಮಪೀಹ ಕಾರಣಂ</p>
<p class="Shlok">ಮಾಯಾಪ್ರಧಾನಂ ತು ಪರಂ ಶರೀರಕಮ್ ।</p>
<p class="Shlok">ಉಪಾಧಿಭೇದಾತ್ತು ಯತಃ ಪೃಥಕ್ ಸ್ಥಿತಂ </p>
<p class="Shlok">ಸ್ವಾತ್ಮಾನಮಾತ್ಮನ್ಯವಧಾರಯೇತ್ಕ್ರಮಾತ್ ॥</p>
<p class="Text">ಇವುಗಳಲ್ಲದೆ ಅನಾದಿ ಮತ್ತು ಅನಿರ್ವಾಚ್ಯ ಮಾಯಾಮಯ ಕಾರಣ ಶರೀರವೇ ಜೀವಿಯ ಮೂರನೇ ದೇಹವಾಗಿದೆ. ಈ ಪ್ರಕಾರ ಉಪಾಧಿ-ಭೇದದಿಂದ ಸರ್ವಥಾ ಬೇರೆಯೇ ಇರುವ ತನ್ನ ಆತ್ಮಸ್ವರೂಪವನ್ನು ಕ್ರಮಶಃ ಉಪಾಧಿಗಳನ್ನು ಇಲ್ಲವಾಗಿಸಿ ತನ್ನ ಹೃದಯದಲ್ಲಿ ದೃಢಪಡಿಸಿಕೊಳ್ಳಬೇಕು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಕೋಶೇಷ್ವಯಂ ತೇಷು ತು ತತ್ತದಾಕೃತಿ -</p>
<p class="Shlok">ರ್ವಿಭಾತಿ ಸಂಗಾತ್ ಸ್ಫಟಿಕೋಪಲೋ ಯಥಾ ।</p>
<p class="Shlok">ಅಸಂಗರೂಪೋಽಯಮಜೋ ಯತೋಽದ್ವಯೋ</p>
<p class="Shlok">ವಿಜ್ಞಾಯತೇಽಸ್ಮಿನ್ಪರಿತೋ ವಿಚಾರಿತೇ ॥</p>
<p class="Text">ಸ್ಫಟಿಕಮಣಿಯಂತೆ ಈ ಆತ್ಮವೂ ಸಹ (ಅನ್ನಮಯಾದಿ) ಬೇರೆ-ಬೇರೆ ಕೋಶಗಳಲ್ಲಿ ಅವುಗಳ ಸಂಗದಿಂದ ಅವುಗಳ ಆಕಾರದಲ್ಲಿರುವಂತೆ ಭಾಸವಾಗುತ್ತದೆ. ಆದರೆ ಇದನ್ನು ಚೆನ್ನಾಗಿ ವಿಚಾರ ಮಾಡುವುದರಿಂದ ಇದು ಅದ್ವಿತೀಯವಾದ ಕಾರಣ ಅಸಂಗರೂಪೀ ಮತ್ತು ಅಜನ್ಮಾ ಎಂಬುದಾಗಿ ನಿಶ್ಚಯವಾಗುತ್ತದೆ. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಬುದ್ಧೇಸ್ತ್ರಿಧಾ ವೃತ್ತಿರಪೀಹ ದೃಶ್ಯತೇ</p>
<p class="Shlok">ಸ್ವಪ್ನಾದಿಭೇದೇನ ಗುಣತ್ರಯಾತ್ಮನಃ ।</p>
<p class="Shlok">ಅನ್ಯೋನ್ಯತೋಸ್ಮಿನ್ ವ್ಯಭಿಚಾರತೋ ಮೃಷಾ</p>
<p class="Shlok">ನಿತ್ಯೇ ಪರೇ ಬ್ರಹ್ಮಣಿ ಕೇವಲೇ ಶಿವೇ ॥</p>
<p class="Text">ತ್ರಿಗುಣಾತ್ಮಿಕವಾದ ಬುದ್ಧಿಯೇ ಸ್ವಪ್ನ, ಜಾಗ್ರತ್ ಮತ್ತು ಸುಷುಪ್ತಿ ಎಂಬ ಭೇದದಿಂದ ಮೂರು ಪ್ರಕಾರದ ವೃತ್ತಿಗಳು ಕಂಡುಬರುತ್ತವೆ. ಆದರೆ ಈ ಮೂರು ವೃತ್ತಿಗಳಲ್ಲಿ ಪ್ರತಿಯೊಂದೂ ಒಂದು ಮತ್ತೊಂದರಲ್ಲಿ ವ್ಯಭಿಚಾರ ವಾಗುವ ಕಾರಣ, ಏಕಮಾತ್ರ ಕಲ್ಯಾಣಸ್ವರೂಪೀ ನಿತ್ಯ ಪರಬ್ರಹ್ಮನಲ್ಲಿ ಇವು ಮೂರೂ ಮಿಥ್ಯೆಯಾಗಿವೆ. ಅರ್ಥಾತ್ ಆತ್ಮನಲ್ಲಿ ಈ ವೃತ್ತಿಗಳು ಸರ್ವಥಾ ಅಭಾವವಾಗಿವೆ. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ದೇಹೇಂದ್ರಿಯಪ್ರಾಣಮನಶ್ಚಿದಾತ್ಮನಾಂ  </p>
<p class="Shlok">ಸಂಘಾದಜಸ್ರಂ ಪರಿವರ್ತತೇ ಧಿಯಃ । </p>
<p class="Shlok">ವೃತ್ತಿಸ್ತಮೋಮೂಲತಯಾಜ್ಞಲಕ್ಷಣಾ </p>
<p class="Shlok">ಯಾವದ್ಭವೇತ್ತಾವದಸೌ ಭವೋದ್ಭವಃ ॥</p>
<p class="Text">ದೇಹ, ಇಂದ್ರಿಯ, ಪ್ರಾಣ, ಮನಸ್ಸು, ಮತ್ತು ಚೇತನ ಆತ್ಮದ ಸಂಘಾತರೂಪದಿಂದ ಬುದ್ಧಿಯ ವೃತ್ತಿಯೇ ನಿರಂತರ ಪರಿವರ್ತನೆಗೊಳ್ಳುತ್ತದೆ. ಈ ವೃತ್ತಿಗಳು ತಮೋಗುಣದಿಂದ ಉಂಟಾದ ಕಾರಣ ಅಜ್ಞಾನರೂಪಿಯಾಗಿವೆ. ಇದು ಇರುವವರೆಗೂ ಸಂಸಾರದಲ್ಲಿ ಜನ್ಮವುಂಟಾಗುತ್ತಲೇ ಇರುತ್ತದೆ. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ನೇತಿಪ್ರಮಾಣೇನ ನಿರಾಕೃತಾಖಿಲೋ</p>
<p class="Shlok">ಹೃದಾ ಸಮಾಸ್ವಾದಿತಚಿದ್ ಘನಾಮೃತಃ ।</p>
<p class="Shlok">ತ್ಯಜೇದಶೇಷಂ ಜಗದಾತ್ತಸದ್ರಸಂ </p>
<p class="Shlok">ಪೀತ್ವಾ ಯಥಾಂಭಃ ಪ್ರಜಹಾತಿ ತತ್ಫಲಮ್ ॥</p>
<p class="Text">‘ನೇತಿ-ನೇತಿ’ ಮುಂತಾದ ಶ್ರುತಿಪ್ರಮಾಣದಿಂದ ಇಡೀ ಪ್ರಪಂಚವನ್ನು ಇಲ್ಲವಾಗಿಸಿ, ಹೃದಯದಲ್ಲಿ ಚಿದ್ಘನಾಮೃತವನ್ನು ಆಸ್ವಾದಿಸಿ, ಎಳೆನೀರನ್ನು ಕುಡಿದು ಚಿಪ್ಪನ್ನು ಮನುಷ್ಯರು ಎಸೆದುಬಿಡುವಂತೇ ಸಾರರೂಪೀ ಸತ್(ಬ್ರಹ್ಮ)ವನ್ನು ಸ್ವೀಕರಿಸಿಕೊಂಡು ಸಂಪೂರ್ಣ ಜಗತ್ತನ್ನು ತ್ಯಾಗಮಾಡಬೇಕು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಕದಾಚಿದಾತ್ಮಾ ನ ಮೃತೋ ನ ಜಾಯತೇ </p>
<p class="Shlok">ನ ಕ್ಷೀಯತೇ ನಾಪಿ ವಿವರ್ಧತೇಽನವಃ ।</p>
<p class="Shlok">ನಿರಸ್ತಸರ್ವಾತಿಶಯಃ ಸುಖಾತ್ಮಕಃ</p>
<p class="Shlok">ಸ್ವಯಂಪ್ರಭಃ ಸರ್ವಗತೋಽಯಮದ್ವಯಃ ॥</p>
<p class="Text">ಆತ್ಮಾ ಎಂದೆಂದಿಗೂ ಸಾಯುವುದಲ್ಲ, ಹುಟ್ಟುವುದೂ ಇಲ್ಲ; ಅದು ಎಂದಿಗೂ ಕ್ಷೀಣವಾಗುವುದೂ ಇಲ್ಲ ಮತ್ತು ವೃದ್ಧಿಯಾಗುವುದೂ ಇಲ್ಲ. ಅದು ಪುರಾತನ, ಎಲ್ಲ ವಿಶೇಷಣಗಳಿಂದ ರಹಿತ, ಸುಖಸ್ವರೂಪಿ, ಸ್ವಯಂಪ್ರಕಾಶವುಳ್ಳದ್ದು, ಸರ್ವಗತ ಮತ್ತು ಅದ್ವಿತೀಯವಾಗಿದೆ. ॥35॥<span class="char-style-override-15"></span></p>
<p class="Shlok-Number">(ಶ್ಲೋಕ-36)</p>
<p class="Shlok">ಏವಂವಿಧೇ ಜ್ಞಾನಮಯೇ ಸುಖಾತ್ಮಕೇ</p>
<p class="Shlok">ಕಥಂ ಭವೋ ದುಃಖಮಯಃ ಪ್ರತೀಯತೇ ।</p>
<p class="Shlok">ಅಜ್ಞಾನತೋಽಧ್ಯಾಸವಶಾತ್ಪ್ರಕಾಶತೇ  </p>
<p class="Shlok">ಜ್ಞಾನೇ ವಿಲೀಯೇತ ವಿರೋಧತಃ ಕ್ಷಣಾತ್ ॥</p>
<p class="Text">ಈ ಪ್ರಕಾರ ಜ್ಞಾನಮಯನೂ ಸುಖಸ್ವರೂಪಿಯಾದವನಿಗೆ ಈ ದುಃಖಮಯ ಸಂಸಾರವು ಹೇಗೆತಾನೇ ಕಂಡುಬಂದೀತು? ಇದು ಮಿಥ್ಯಾಜ್ಞಾನದ ಕಾರಣದಿಂದ ಅಜ್ಞಾನದಿಂದಲೇ ಕಂಡು ಬರುತ್ತದೆ. ಇದಾದರೋ ಜ್ಞಾನದಿಂದ ಒಂದು ಕ್ಷಣದಲ್ಲಿಯೇ ಲೀನವಾಗಿ ಹೋಗುತ್ತದೆ; ಏಕೆಂದರೆ ಜ್ಞಾನ ಮತ್ತು ಅಜ್ಞಾನಕ್ಕೆ ಪರಸ್ಪರ ವಿರೋಧವಿದೆ. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಯದನ್ಯದನ್ಯತ್ರ ವಿಭಾವ್ಯತೇ ಭ್ರಮಾ</p>
<p class="Shlok">ದಧ್ಯಾಸಮಿತ್ಯಾಹುರಮುಂ ವಿಪಶ್ಚಿತಃ ।</p>
<p class="Shlok">ಅಸರ್ಪಭೂತೇಽಹಿವಿ ಭಾವನಂ ಯಥಾ </p>
<p class="Shlok">ರಜ್ಜ್ವಾದಿಕೇ ತದ್ವದಪೀಶ್ವರೇ ಜಗತ್ ॥</p>
<p class="Text">ಭ್ರಮೆಯಿಂದ ಯಾವುದು ಬೇರೆಯದರಲ್ಲಿ ಬೇರೆಯಾಗಿ ಕಂಡುಬರುವುದನ್ನೇ ವಿದ್ವಾಂಸರು ವಿಥ್ಯಾಜ್ಞಾನ ಎಂದು ಹೇಳಿದ್ದಾರೆ. ಸರ್ಪವಲ್ಲದ ಹಗ್ಗ ಇತ್ಯಾದಿಗಳಲ್ಲಿ ಸರ್ಪವೊ ಎಂದು ಕಂಡುಬರುವಂತೆ ಈಶ್ವರನಲ್ಲಿ ಜಗತ್ತು ಕಂಡುಬರುವಂತೆ ಭಾಸವಾಗುತ್ತದೆ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ವಿಕಲ್ಪಮಾಯಾರಹಿತೇ ಚಿದಾತ್ಮಕೇಽ-</p>
<p class="Shlok">ಹಂಕಾರ ಏಷ ಪ್ರಥಮಃ ಪ್ರಕಲ್ಪಿತಃ ।</p>
<p class="Shlok">ಅಧ್ಯಾಸ ಏವಾತ್ಮನಿ ಸರ್ವಕಾರಣೇ</p>
<p class="Shlok">ನಿರಾಮಯೇ ಬ್ರಹ್ಮಣಿ ಕೇವಲೇ ಪರೇ ॥</p>
<p class="Text">ವಿಕಲ್ಪ ಮತ್ತು ಮಾಯಾ ರಹಿತನಾದ, ಎಲ್ಲಕ್ಕೂ ಕಾರಣನಾದ ಆ ನಿರಾಮಯ, ಅದ್ವಿತೀಯ ಮತ್ತು ಚಿತ್ ಸ್ವರೂಪೀ ಪರಮಾತ್ಮಾ ಬ್ರಹ್ಮನಲ್ಲಿ ಮೊದಲಿಗೆ ಈ ‘ಅಹಂಕಾರ’ ರೂಪೀ ಮಿಥ್ಯಾಜ್ಞಾನದ ಕಲ್ಪನೆಯೇ ಉಂಟಾಗುತ್ತದೆ. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಇಚ್ಛಾದಿರಾಗಾದಿಸುಖಾದಿಧರ್ಮಿಕಾಃ  </p>
<p class="Shlok">ಸದಾ ಧಿಯಃ ಸಂಸೃತಿಹೇತವಃ ಪರೇ ।</p>
<p class="Shlok">ಯಸ್ಮಾತ್ಪ್ರಸುಪ್ತೌ ತದಭಾವತಃ ಪರಃ</p>
<p class="Shlok">ಸುಖಸ್ವರೂಪೇಣ ವಿಭಾವ್ಯತೇ ಹಿ ನಃ ॥</p>
<p class="Text">ಎಲ್ಲಕ್ಕೂ ಸಾಕ್ಷಿಯಾದ ಆತ್ಮನಲ್ಲಿ ಇಚ್ಛೆ, ಅನಿಚ್ಛೆ, ರಾಗ-ದ್ವೇಷ ಮತ್ತು ಸುಖ-ದುಃಖಾದಿ ರೂಪವಾದ ಬುದ್ಧಿಯ ವೃತ್ತಿಗಳೇ ಜನನ-ಮರಣರೂಪೀ ಸಂಸಾರದ ಕಾರಣವಾಗಿವೆ; ಏಕೆಂದರೆ ಸುಷುಪ್ತಿ (ಗಾಢನಿದ್ರೆ)ಯಲ್ಲಿ ಇವುಗಳೆಲ್ಲಾ ಅಭಾವ ವಾಗುವುದರಿಂದ ನಮಗೆ ಆತ್ಮನ ಸುಖರೂಪದ ಅರಿವು ಉಂಟಾಗುತ್ತದೆ. ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಅನಾದ್ಯವಿದ್ಯೋದ್ಭವಬುದ್ಧಿಬಿಂಬಿತೋ  </p>
<p class="Shlok">ಜೀವಃ ಪ್ರಕಾಶೋಯಮಿತೀರ್ಯತೇ ಚಿತಃ ।</p>
<p class="Shlok">ಆತ್ಮಾಧಿಯಃ ಸಾಕ್ಷಿತಯಾ ಪೃಥಕ್ ಸ್ಥಿತೋ</p>
<p class="Shlok">ಬುದ್ಧ್ಯಾ ಪರಿಚ್ಛಿನ್ನಪರಃ ಸ ಏವ ಹಿ ॥</p>
<p class="Text">ಅನಾದಿ ಅವಿದ್ಯೆಯಿಂದ ಉತ್ಪತ್ತಿಯಾದ ಬುದ್ಧಿಯಲ್ಲಿ ಪ್ರತಿಬಿಂಬಿತವಾದ ಈ ಚೇತನದ ಪ್ರಕಾಶವೇ ‘ಜೀವ’ ಎಂದು ಹೇಳಲಾಗುತ್ತದೆ. ಬುದ್ಧಿಯ ಸಾಕ್ಷೀರೂಪದಿಂದ ಆತ್ಮನು ಅದರಿಂದ ಬೇರೆಯಾಗಿದ್ದಾನೆ, ಆ ಪರಮಾತ್ಮನಾದರೋ ಬುದ್ಧಿಯಿಂದ ಅತೀತನಾಗಿದ್ದಾನೆ. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಚಿದ್ಬಿಂಬಸಾಕ್ಷ್ಯಾತ್ಮಧಿಯಾಂ ಪ್ರಸಂಗತ-</p>
<p class="Shlok">ಸ್ತ್ವೇಕತ್ರ ವಾಸಾದನಲಾಕ್ತಲೋಹವತ್ ।</p>
<p class="Shlok">ಅನ್ಯೋನ್ಯಮಧ್ಯಾಸವಶಾತ್ಪ್ರತೀಯತೇ </p>
<p class="Shlok">ಜಡಾಜಡತ್ವಂ ಚ ಚಿದಾತ್ಮಚೇತಸೋಃ ॥</p>
<p class="Text">ಬೆಂಕಿಯಿಂದ ಕಾದ ಕಬ್ಬಿಣದಂತೆ ಅಂತಃಕರಣದಲ್ಲಿ ಪ್ರತಿಬಿಂಬಿತ, ಸಾಕ್ಷೀ ಆತ್ಮಾ ಹಾಗೂ ಬುದ್ಧಿ ಒಂದೆಡೆ ಸೇರುವುದರಿಂದ ಪರಸ್ಪರ ಅನ್ಯೋನ್ಯಾಧ್ಯಾಸ ಉಂಟಾದ ಕಾರಣ ಕ್ರಮಶಃ ಅವುಗಳ ಚೈತನ್ಯತೆ ಮತ್ತು ಜಡತೆ ಕಂಡುಬರುತ್ತದೆ (ಅರ್ಥಾತ್ ಬೆಂಕಿಯಿಂದ ಕಾದಿರುವ ಕಬ್ಬಿಣದ ಗುಂಡಿನಲ್ಲಿ ಬೆಂಕಿ ಮತ್ತು ಕಬ್ಬಿಣದ ತಾದಾತ್ಮ್ಯತೆ ಉಂಟಾದುದರಿಂದ ಕಬ್ಬಿಣದ ಆಕಾರ ಬೆಂಕಿಯಲ್ಲಿ ಮತ್ತು ಬೆಂಕಿಯ ಉಷ್ಣತೆ ಕಬ್ಬಿಣದಲ್ಲಿ ಕಾಣಿಸಿಕೊಳ್ಳುತ್ತದೆ. ಅದೇ ಪ್ರಕಾರ ಬುದ್ಧಿ ಮತ್ತು ಆತ್ಮದ ತಾದಾತ್ಮ್ಯತೆ ಯುಂಟಾಗುವುದರಿಂದ ಆತ್ಮನ ಚೈತನ್ಯವು ಬುದ್ಧಿ ಇತ್ಯಾದಿಗಳಲ್ಲಿ ಮತ್ತು ಬುದ್ಧಿ ಇತ್ಯಾದಿಗಳ ಜಡತೆ ಆತ್ಮನಲ್ಲಿ ಕಂಡು ಬರುತ್ತದೆ. ಆದುದರಿಂದ ಮಿಥ್ಯಾಜ್ಞಾನ ವಶದಿಂದ ಬುದ್ಧಿಯಿಂದ ಹಿಡಿದು ಶರೀರಪರ್ಯಂತ ಅನಾತ್ಮ ವಸ್ತುಗಳನ್ನೇ ಆತ್ಮಾ ಎಂದು ಭಾವಿಸುತ್ತಾರೆ.) ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಗುರೋಃ ಸಕಾಶಾದಪಿ ವೇದವಾಕ್ಯತಃ </p>
<p class="Shlok">ಸಂಜಾತವಿದ್ಯಾನುಭವೋ ನಿರೀಕ್ಷ್ಯ ತಮ್ ।</p>
<p class="Shlok">ಸ್ವಾತ್ಮಾನಮಾತ್ಮಸ್ಥಮುಪಾಧಿವರ್ಜಿತಂ </p>
<p class="Shlok">ತ್ಯಜೇದಶೇಷಂ ಜಡಮಾತ್ಮಗೋಚರಮ್ ॥ </p>
<p class="Text">ಗುರುವಿನ ಸಮೀಪದಲ್ಲಿರುವುದರಿಂದ ಮತ್ತು ವೇದವಾಕ್ಯಗಳಿಂದ ಆತ್ಮಜ್ಞಾನದ ಅನುಭವ ಉಂಟಾದ ನಂತರ ತನ್ನ ಹೃದಯದಲ್ಲಿರುವ ಉಪಾಧಿ ರಹಿತನಾದ ಆತ್ಮನ ಸಾಕ್ಷಾತ್ಕಾರ ಮಾಡಿಕೊಂಡು, ಆತ್ಮವೆಂಬಂತೆ ಭಾಸವಾಗುವ ದೇಹಾದಿ ಸಂಪೂರ್ಣ ಜಡಪದಾರ್ಥಗಳನ್ನು ತ್ಯಾಗ ಮಾಡಿಬಿಡಬೇಕು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಪ್ರಕಾಶರೂಪೋಽಹಮಜೋಽಹಮದ್ವಯೋ-</p>
<p class="Shlok">ಸಕೃದ್ವಿಭಾತೋಽಹಮತೀವ ನಿರ್ಮಲಃ ।</p>
<p class="Shlok">ವಿಶುದ್ಧವಿಜ್ಞಾನಘನೋ ನಿರಾಮಯಃ </p>
<p class="Shlok">ಸಂಪೂರ್ಣ ಆನಂದಮಯೋಽಹಮಕ್ರಿಯಃ ॥ </p>
<p class="Text">ನಾನು ಪ್ರಕಾಶಸ್ವರೂಪೀ, ಅಜನ್ಮಾ, ಅದ್ವಿತೀಯ, ನಿರಂತರ ಭಾಸಮಾನ, ಅತ್ಯಂತ ನಿರ್ಮಲ, ವಿಶುದ್ಧ ವಿಜ್ಞಾನಘನ, ನಿರಾಮಯ, ಕ್ರಿಯಾರಹಿತ ಮತ್ತು ಏಕಮಾತ್ರ ಆನಂದ ಸ್ವರೂಪನಾಗಿದ್ದೇನೆ. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಸದೈವ ಮುಕ್ತೋಽಹಮಚಿಂತ್ಯಶಕ್ತಿಮಾ-</p>
<p class="Shlok">ನತೀಂದ್ರಿಯಜ್ಞಾನಮವಿಕ್ರಿಯಾತ್ಮಕಃ ।</p>
<p class="Shlok">ಅನಂತಪಾರೋಹಮಹರ್ನಿಶಂ ಬುಧೈ-</p>
<p class="Shlok">ರ್ವಿಭಾವಿತೋಽಹಂ ಹೃದಿ ವೇದವಾದಿಭಿಃ ॥ </p>
<p class="Text">ನಾನು ಸದಾ ಮುಕ್ತ, ಅಚಿಂತ್ಯ ಶಕ್ತಿ, ಅತೀಂದ್ರಿಯ, ಜ್ಞಾನ ಸ್ವರೂಪಿ, ಅವಿಕೃತರೂಪಿ, ಮತ್ತು ಅನಂತಪಾರನಾಗಿದ್ದೇನೆ. ವೇದಾಂತ ಪಂಡಿತರು ಹಗಲೂ-ರಾತ್ರಿ ಹೃದಯದಲ್ಲಿ ನನ್ನ ಚಿಂತನೆಯನ್ನು ಮಾಡುತ್ತಾರೆ. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಏವಂ ಸದಾತ್ಮಾನಮಖಂಡಿತಾತ್ಮನಾ</p>
<p class="Shlok">ವಿಚಾರಮಾಣಸ್ಯ ವಿಶುದ್ಧಭಾವನಾ ।</p>
<p class="Shlok">ಹನ್ಯಾದವಿದ್ಯಾಮಚಿರೇಣ ಕಾರಕೈ</p>
<p class="Shlok">ರಸಾಯನಂ ಯದ್ವದುಪಾಸಿತಂ ರುಜಃ ॥ </p>
<p class="Text">ಈ ಪ್ರಕಾರ ಸದಾ ಅಖಂಡ ವೃತ್ತಿಯಿಂದ ಚಿಂತನೆ ಮಾಡುವವರ ಅಂತಃಕರಣದಲ್ಲಿ ಉತ್ಪತ್ತಿಯಾದ ವಿಶುದ್ಧ ಭಾವನೆಯು, ನಿಯಮಾನುಸಾರ ಸೇವಿಸಿದ ಔಷಧಿಯು ರೋಗವನ್ನು ನಾಶಮಾಡಿಬಿಡುವಂತೆ ಕೂಡಲೇ ಕಾರಕಾದಿಗಳ ಸಹಿತ ಅವಿದ್ಯೆಯನ್ನು ನಾಶಮಾಡುತ್ತದೆ. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ವಿವಿಕ್ತ ಆಸೀನ ಉಪಾರತೇಂದ್ರಿಯೋ </p>
<p class="Shlok">ವಿನಿರ್ಜಿತಾತ್ಮಾ ವಿಮಲಾಂತರಾಶಯಃ ।</p>
<p class="Shlok">ವಿಭಾವಯೇದೇಕಮನನ್ಯಸಾಧನೋ</p>
<p class="Shlok">ವಿಜ್ಞಾನದೃಕ್ಕೇವಲ ಆತ್ಮಸಂಸ್ಥಿತಃ ॥ </p>
<p class="Text">ಆತ್ಮಚಿಂತನೆ ಮಾಡುವವನು ಇಂದ್ರಿಯಗಳನ್ನು ಅವುಗಳ ವಿಷಯಗಳಿಂದ ಹಿಮ್ಮೆಟ್ಟಿಸಿ ಮತ್ತು ಅಂತಃಕರಣವನ್ನು ತನ್ನ ಅಧೀನ ಮಾಡಿಕೊಂಡು ಏಕಾಂತ ಸ್ಥಳದಲ್ಲಿ ಕುಳಿತು, ಆತ್ಮನಲ್ಲಿ ಸ್ಥಿರಗೊಂಡು, ಬೇರೆ ಯಾವ ಸಾಧನೆಯನ್ನು ಆಶ್ರಯಿಸದೆ ಶುದ್ಧಚಿತ್ತನಾಗಿ, ಕೇವಲ ಜ್ಞಾನದೃಷ್ಟಿಯ ಮೂಲಕ ಆತ್ಮವೊಂದನ್ನೇ ಚಿಂತಿಸಬೇಕು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ವಿಶ್ವಂ ಯದೇತತ್ಪರಮಾತ್ಮದರ್ಶನಂ </p>
<p class="Shlok">ವಿಲಾಪಯೇದಾತ್ಮನಿ ಸರ್ವಕಾರಣೇ ।</p>
<p class="Shlok">ಪೂರ್ಣಶ್ಚಿದಾನಂದಮಯೋಽವತಿಷ್ಠತೇ </p>
<p class="Shlok">ನ ವೇದ ಬಾಹ್ಯಂ ನ ಚ ಕಿಂಚಿದಾಂತರಮ್ ॥ </p>
<p class="Text">ಈ ವಿಶ್ವವು ಪರಮಾತ್ಮ ರೂಪವಾಗಿದೆ ಎಂದು ತಿಳಿದುಕೊಂಡು ಇದನ್ನು ಎಲ್ಲಕ್ಕೂ ಕಾರಣರೂಪಿಯಾದ ಆತ್ಮನಲ್ಲಿ ಲೀನಗೊಳಿಸಬೇಕು; ಈ ಪ್ರಕಾರ ಪೂರ್ಣಚಿದಾನಂದ ಸ್ವರೂಪದಿಂದ ಸ್ಥಿತನಾಗಿರುವವನಿಗೆ ಬಾಹ್ಯ ಅಥವಾ ಆಂತರಿಕ ಯಾವುದೇ ವಸ್ತುವಿನ ಜ್ಞಾನ ಇರುವುದಿಲ್ಲ. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಪೂರ್ವಂ ಸಮಾಧೇರಖಿಲಂ ವಿಚಿಂತಯೇ-</p>
<p class="Shlok">ದೋಂಕಾರಮಾತ್ರಂ ಸಚರಾಚರಂ ಜಗತ್ ।</p>
<p class="Shlok">ತದೇವ ವಾಚ್ಯಂ ಪ್ರಣವೋ ಹಿ ವಾಚಕೋ </p>
<p class="Shlok">ವಿಭಾವ್ಯತೇಽಜ್ಞಾನವಶಾನ್ನ ಬೋಧತಃ ॥ </p>
<p class="Shlok-Number">(ಶ್ಲೋಕ-49)</p>
<p class="Shlok">ಅಕಾರಸಂಜ್ಞಃ ಪುರುಷೋ ಹಿ ವಿಶ್ವಕೋ</p>
<p class="Shlok">ಹ್ಯುಕಾರಕಸ್ತೈಜಸ ಈರ್ಯತೇ ಕ್ರಮಾತ್ ।</p>
<p class="Shlok">ಪ್ರಾಜ್ಞೋ ಮಕಾರಃ ಪರಿಪಠ್ಯತೇಖಿಲೈಃ </p>
<p class="Shlok">ಸಮಾಧಿಪೂರ್ವಂ ನ ತು ತತ್ತ್ವತೋ ಭವೇತ್ ॥ </p>
<p class="Text">ಸಮಾಧಿ ಪ್ರಾಪ್ತಿಯಾಗುವುದಕ್ಕಿಂತ ಮೊದಲು ಸಂಪೂರ್ಣ ಚರಾಚರ ಜಗತ್ತು ಕೇವಲ ಓಂಕಾರ ಮಾತ್ರವಾಗಿದೆ. ಈ ಪ್ರಪಂಚವು ವಾಚ್ಯವಾಗಿದೆ ಮತ್ತು ಓಂಕಾರ ಇದರ ವಾಚಕವಾಗಿದೆ. ಅಜ್ಞಾನದ ಕಾರಣದಿಂದಲೇ ಇದು ಕಂಡುಬರುತ್ತದೆ. ಜ್ಞಾನ ಪ್ರಾಪ್ತಿಯಾದಾಗ ಇದು ಏನೂ ಉಳಿಯುವುದಿಲ್ಲ. ಓಂಕಾರದಲ್ಲಿ ಅ, ಉ ಮತ್ತು ಮ ಈ ಮೂರು ವರ್ಣಗಳಿವೆ ; ಇವುಗಳಲ್ಲಿ ಅಕಾರವು ವಿಶ್ವದ (ಜಾಗ್ರತಿಯ ಅಭಿಮಾನಿ) ವಾಚಕವಾಗಿದೆ. ಉಕಾರವು ತೈಜಸ (ಸ್ವಪ್ನದ ಅಭಿಮಾನಿ) ಎಂದು ಹೇಳುವರು. ಮಕಾರವು ಪ್ರಾಜ್ಞ (ಸುಷುಪ್ತಿಯ ಅಭಿಮಾನಿ) ಎಂದು ಹೇಳುತ್ತಾರೆ; ಈ ವ್ಯವಸ್ಥೆಯು ಸಮಾಧಿಲಾಭಕ್ಕಿಂತ ಮೊದಲನೆಯದಾಗಿದೆ. ತತ್ತ್ವದೃಷ್ಟಿಯಿಂದ ಇಂತಹ ಯಾವ ಭೇದವೂ ಇರುವುದಿಲ್ಲ. ॥48-49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ವಿಶ್ವಂ ತ್ವಕಾರಂ ಪುರುಷಂ ವಿಲಾಪಯೇ</p>
<p class="Shlok">ದುಕಾರಮಧ್ಯೇ ಬಹುಧಾ ವ್ಯವಸ್ಥಿತಮ್ ।</p>
<p class="Shlok">ತತೋ ಮಕಾರೇ ಪ್ರವಿಲಾಪ್ಯ ತೈಜಸಂ </p>
<p class="Shlok">ದ್ವಿತೀಯವರ್ಣಂ ಪ್ರಣವಸ್ಯ ಚಾಂತಿಮೇ ॥</p>
<p class="Text">ನಾನಾ ಪ್ರಕಾರದಿಂದಿರುವ ಅಕಾರರೂಪೀ ವಿಶ್ವಪುರುಷನನ್ನು ಉಕಾರದಲ್ಲಿ ಲೀನ ಮಾಡಬೇಕು ಮತ್ತು ಓಂಕಾರದ ಎರಡನೇ ವರ್ಣವಾದ ತೈಜಸರೂಪೀ ಉಕಾರವನ್ನು ಅದರ ಅಂತಿಮ ವರ್ಣವಾದ ಮಕಾರದಲ್ಲಿ ಲೀನ ಮಾಡಬೇಕು.॥50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಮಕಾರಮಪ್ಯಾತ್ಮನಿ ಚಿದ್ಘನೇ ಪರೇ</p>
<p class="Shlok">ವಿಲಾಪಯೇತ್ಪ್ರಾಜ್ಞಮಪೀಹ ಕಾರಣಮ್ </p>
<p class="Shlok">ಸೋಹಂ ಪರಂ ಬ್ರಹ್ಮ ಸದಾ ವಿಮುಕ್ತಿಮತ್</p>
<p class="Shlok">ವಿಜ್ಞಾನದೃಙ್ಮುಕ್ತ ಉಪಾಧಿತೋಮಲಃ ॥</p>
<p class="Text">ಬಳಿಕ ಕಾರಣಾತ್ಮಾ ಪ್ರಾಜ್ಞರೂಪೀ ಮಕಾರವನ್ನು ಕೂಡ ಚಿದ್ಘನ ರೂಪೀ ಪರಮಾತ್ಮನಲ್ಲಿ ಲೀನಗೊಳಿಸಬೇಕು; ಆ ನಿತ್ಯಮುಕ್ತ ವಿಜ್ಞಾನ ಸ್ವರೂಪೀ ಉಪಾಧಿರಹಿತನಾದ ನಿರ್ಮಲ ಪರಬ್ರಹ್ಮ ನಾನೇ ಆಗಿದ್ದೇನೆ, ಎಂಬೀ ಭಾವನೆ ಮಾಡಿಕೊಳ್ಳಬೇಕು. ॥51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಏವಂ ಸದಾ ಜಾತಪರಾತ್ಮಭಾವನಃ</p>
<p class="Shlok">ಸ್ವಾನಂದತುಷ್ಟಃ ಪರಿವಿಸ್ಮೃತಾಖಿಲಃ ।</p>
<p class="Shlok">ಆಸ್ತೇ ಸ ನಿತ್ಯಾತ್ಮಸುಖಪ್ರಕಾಶಕಃ </p>
<p class="Shlok">ಸಾಕ್ಷಾದ್ವಿಮುಕ್ತೋಽಚಲವಾರಿಸಿಂಧುವತ್ ॥</p>
<p class="Text">ಈ ಪ್ರಕಾರ ನಿರಂತರ ಪರಮಾತ್ಮಭಾವನೆ ಮಾಡುತ್ತಾ-ಮಾಡುತ್ತಾ ಆತ್ಮಾ ನಂದದಲ್ಲಿ ಮಗ್ನನಾಗಿರುವವನೂ, ಸಂಪೂರ್ಣ ದೃಶ್ಯ-ಪ್ರಪಂಚವು ಮರೆತುಹೋಗಿರುವವನೂ, ನಿತ್ಯ ಆತ್ಮಾನಂದದ ಅನುಭವ ಮಾಡಿಕೊಳ್ಳುವವನೂ ಆದ ಆ ಜೀವನ್ಮುಕ್ತ ಯೋಗಿಯು ಅಲೆಗಳಿಲ್ಲದ ಸಮುದ್ರದಂತೆ ಸಾಕ್ಷಾತ್ ಮುಕ್ತ ಸ್ವರೂಪನಾಗಿ ಬಿಡುತ್ತಾನೆ. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಏವಂ ಸದಾಭ್ಯಸ್ತಸಮಾಧಿಯೋಗಿನೋ</p>
<p class="Shlok">ನಿವೃತ್ತಸರ್ವೇಂದ್ರಿಯಗೋಚರಸ್ಯ ಹಿ ।</p>
<p class="Shlok">ವಿನಿರ್ಜಿತಾಶೇಷರಿಪೋರಹಂ ಸದಾ</p>
<p class="Shlok">ದೃಶ್ಯೋ ಭವೇಯಂ ಜಿತಷಡ್ಗುಣಾತ್ಮನಃ ॥</p>
<p class="Text">ಈ ಪ್ರಕಾರ ನಿರಂತರ ಸಮಾಧಿಯೋಗದ ಅಭ್ಯಾಸ ಮಾಡುವವನಿಗೆ, ಸಂಪೂರ್ಣ ಇಂದ್ರಿಯಗೋಚರ ವಿಷಯಗಳು ನಿವೃತ್ತಿಯಾಗಿ ಹೋಗಿರುವವನಿಗೆ, ಕಾಮ-ಕ್ರೋಧಾದಿ ಶತ್ರುಗಳನ್ನೆಲ್ಲಾ ಪೂರ್ಣವಾಗಿ ಪರಾಜಯಗೊಳಿಸಿರುವವನಿಗೆ, ಆರು ಇಂದ್ರಿಯಗಳನ್ನು ಮನಸ್ಸು ಮತ್ತು ಪಂಚೇಂದ್ರಿಯಗಳನ್ನು ಜಯಿಸಿರುವ ಆ ಮಹಾತ್ಮನಿಗೆ ನಿರಂತರ ನನ್ನ ಸಾಕ್ಷಾತ್ಕಾರ ಉಂಟಾಗುತ್ತದೆ. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಧ್ಯಾತ್ವೈವಮಾತ್ಮಾನಮಹರ್ನಿಶಂ ಮುನಿ-</p>
<p class="Shlok">ಸ್ತಿಷ್ಠೇತ್ಸದಾ ಮುಕ್ತಸಮಸ್ತಬಂಧನಃ ।</p>
<p class="Shlok">ಪ್ರಾರಬ್ಧಮಶ್ನನ್ನಭಿಮಾನವರ್ಜಿತೋ </p>
<p class="Shlok">ಮಯ್ಯೇವ ಸಾಕ್ಷಾತ್ಪ್ರವಿಲೀಯತೇ ತತಃ ॥ </p>
<p class="Text">ಈ ಪ್ರಕಾರ ಹಗಲೂ-ರಾತ್ರಿ ಆತ್ಮನ ಚಿಂತನೆಯನ್ನೇ ಮಾಡುತ್ತಿರುವ ಮುನಿಯು ಸದಾ ಸಮಸ್ತ ಬಂಧನಗಳಿಂದ ಮುಕ್ತನಾಗಿರಬೇಕು ಹಾಗೂ ಕರ್ತೃತ್ವ-ಭೋಕ್ತತ್ವದ ಅಭಿಮಾನವನ್ನು ಬಿಟ್ಟು ಪ್ರಾರಬ್ಧ-ಫಲವನ್ನು ಅನುಭವಿಸುತ್ತಾ ಇರಬೇಕು. ಇದರಿಂದ ಅವನು ಕೊನೆಯಲ್ಲಿ ಸಾಕ್ಷಾತ್ ನನ್ನಲ್ಲಿಯೇ ಲೀನನಾಗಿ ಹೋಗುತ್ತಾನೆ. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಆದೌ ಚ ಮಧ್ಯೇ ಚ ತಥೈವ ಚಾಂತತೋ </p>
<p class="Shlok">ಭವಂ ವಿದಿತ್ವಾ ಭಯಶೋಕಕಾರಣಮ್ ।</p>
<p class="Shlok">ಹಿತ್ವಾ ಸಮಸ್ತಂ ವಿಧಿವಾದಚೋದಿತಂ </p>
<p class="Shlok">ಭಜೇತ್ಸ್ವಮಾತ್ಮಾನಮಥಾಖಿಲಾತ್ಮನಾಮ್ ॥</p>
<p class="Text">ಪ್ರಪಂಚವನ್ನು ಆದಿ, ಅಂತ್ಯ ಮತ್ತು ಮಧ್ಯದಲ್ಲಿ ಎಲ್ಲಾ ಪ್ರಕಾರದಲ್ಲೂ ಭಯ ಮತ್ತು ಶೋಕಗಳಿಗೆ ಕಾರಣ ವೆಂದು ತಿಳಿದುಕೊಂಡು ವೇದವಿಹಿತ ಸಮಸ್ತ ಕರ್ಮಗಳನ್ನು ತ್ಯಾಗಮಾಡಬೇಕು ಹಾಗೂ ಎಲ್ಲಾ ಪ್ರಾಣಿಗಳ ಅಂತರಾತ್ಮಾ ರೂಪೀ ನನ್ನ ಆತ್ಮವನ್ನು ಭಜಿಸಬೇಕು. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಆತ್ಮನ್ಯಭೇದೇನ ವಿಭಾವಯನ್ನಿದಂ </p>
<p class="Shlok">ಭವತ್ಯ ಭೇದೇನ ಮಯಾತ್ಮನಾ ತದಾ ।</p>
<p class="Shlok">ಯಥಾ ಜಲಂ ವಾರಿನಿಧೌ ಯಥಾ ಪಯಃ</p>
<p class="Shlok">ಕ್ಷೀರೇ ವಿಯದ್ ವ್ಯೋಮ್ನ್ಯನಿಲೇ ಯಥಾನಿಲಃ ॥ </p>
<p class="Text">ಸಮುದ್ರದಲ್ಲಿ ನೀರು, ಹಾಲಿನಲ್ಲಿ ಹಾಲು, ಮಹಾಕಾಶದಲ್ಲಿ ಘಟಾಕಾಶಾದಿ ಮತ್ತು ವಾಯುವಿನಲ್ಲಿ ವಾಯು ಸೇರಿಕೊಂಡು ಒಂದಾಗಿ ಹೋಗುತ್ತವೆ, ಅದೇ ರೀತಿ ಈ ಸಂಪೂರ್ಣ ಜಗತ್ತನ್ನು ತನ್ನ ಆತ್ಮನೊಡನೆ ಅಭಿನ್ನರೂಪದಂತೆ ಚಿಂತನೆ ಮಾಡುವುದರಿಂದ ಜೀವನು ಪರಮಾತ್ಮನಾದ ನನ್ನೊಡನೆ ಅಭಿನ್ನ ಭಾವದಿಂದ ಸೇರಿಹೋಗುತ್ತಾನೆ. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಇತ್ಥಂ ಯದೀಕ್ಷೇತ ಹಿ ಲೋಕಸಂಸ್ಥಿತೋ </p>
<p class="Shlok">ಜಗನ್ಮೃಷೈವೇತಿ ವಿಭಾವಯನ್ಮುನಿಃ ।</p>
<p class="Shlok">ನಿರಾಕೃತತ್ವಾಚ್ಛ್ರುತಿಯುಕ್ತಿಮಾನತೋ </p>
<p class="Shlok">ಯಥೇಂದುಭೇದೋ ದಿಶಿ ದಿಗ್ಭ್ರಮಾದಯಃ ॥</p>
<p class="Text">ಈ ಜಗತ್ತೇನಿದೆಯೋ ಅದು ಶ್ರುತಿಯುಕ್ತಿ (ತರ್ಕ) ಮತ್ತು ಪ್ರಮಾಣಗಳಿಂದ ಇಲ್ಲವಾದ ಕಾರಣ ಚಂದ್ರಭೇದ (ಚಂದ್ರನ ವೃದ್ಧಿ ಮತ್ತು ಕ್ಷೀಣತೆ) ಮತ್ತು ದಿಕ್ಕುಗಳಲ್ಲಿ ಉಂಟಾಗುವ ದಿಗ್ಭ್ರಮೆ (ದಿಕ್ಕು ತೋರದಿರುವುದು) ಉಂಟಾದಂತೆ (ಜಗತ್ತು) ಮಿಥ್ಯೆಯೇ ಆಗಿದೆ ಎಂಬುದಾಗಿ ಭಾವಿಸುತ್ತಾ ಲೋಕದಲ್ಲಿರುವ (ವ್ಯವಹಾರದಲ್ಲಿ) ಮುನಿಗಳು ಇದನ್ನು ನೋಡಬೇಕು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಯಾವನ್ನ ಪಶ್ಯೇದಖಿಲಂ ಮದಾತ್ಮಕಂ </p>
<p class="Shlok">ತಾವನ್ಮದಾರಾಧನತತ್ಪರೋ ಭವೇತ್ ।</p>
<p class="Shlok">ಶ್ರದ್ಧಾಲುರತ್ಯೂರ್ಜಿತಭಕ್ತಿಲಕ್ಷಣೋ</p>
<p class="Shlok">ಯಸ್ತಸ್ಯ ದೃಶ್ಯೋಽಹಮಹರ್ನಿಶಂ ಹೃದಿ ॥</p>
<p class="Text">ಪ್ರಪಂಚವೆಲ್ಲಾ ನನ್ನ ರೂಪವೇ ಆಗಿದೆ ಎಂದು ಕಾಣಿಸದೇ ಇರುವ ತನಕ ನಿರಂತರ ನನ್ನ ಆರಾಧನೆ ಮಾಡುತ್ತಾ ಇರಬೇಕು. ಶ್ರದ್ಧಾವಂತನೂ ಮತ್ತು ಉತ್ಕಟ ಭಕ್ತನೂ ಆದವನಿಗೆ ತನ್ನ ಹೃದಯದಲ್ಲಿ ಸದಾ ನನ್ನ ಸಾಕ್ಷಾತ್ಕಾರವೇ ಉಂಟಾಗುತ್ತದೆ. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ರಹಸ್ಯಮೇತಚ್ಛ್ರುತಿಸಾರಸಂಗ್ರಹಂ </p>
<p class="Shlok">ಮಯಾ ವಿನಿಶ್ಚಿತ್ಯ ತವೋದಿತಂ ಪ್ರಿಯ ।</p>
<p class="Shlok">ಯಸ್ತ್ವೇತದಾಲೋಚಯತೀಹ ಬುದ್ಧಿಮಾನ್</p>
<p class="Shlok">ಸ ಮುಚ್ಯತೇ ಪಾತಕರಾಶಿಭಿಃ ಕ್ಷಣಾತ್ ॥</p>
<p class="Text">ಎಲೈ ಪ್ರೀತಿಪಾತ್ರನೇ! ಸಂಪೂರ್ಣ ಶ್ರುತಿಗಳಸಾರ ರೂಪೀ ಈ ರಹಸ್ಯವನ್ನು ನಾನು ನಿಶ್ಚಯಿಸಿ ನಿನಗೆ ಹೇಳಿದ್ದೇನೆ. ಇದನ್ನು ಮನನ ಮಾಡಿಕೊಳ್ಳುವ ಬುದ್ಧಿವಂತನು ತತ್ಕಾಲದಲ್ಲಿಯೇ ಎಲ್ಲ ಪಾಪಗಳಿಂದ ಬಿಡುಗಡೆ ಹೊಂದುವನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಭ್ರಾತರ್ಯದೀದಂ ಪರಿದೃಶ್ಯತೇ ಜಗ-</p>
<p class="Shlok">ನ್ಮಾಯೈವ ಸರ್ವಂ ಪರಿಹೃತ್ಯ ಚೇತಸಾ ।</p>
<p class="Shlok">ಮದ್ಭಾವನಾಭಾವಿತಶುದ್ಧಮಾನಸಃ </p>
<p class="Shlok">ಸುಖೀ ಭವಾನಂದಮಯೋ ನಿರಾಮಯಃ ॥</p>
<p class="Text">ತಮ್ಮಾ! ಕಂಡುಬರುವ ಈ ಇಡೀ ದೃಶ್ಯ ಜಗತ್ತೆಲ್ಲವೂ ಮಾಯೆಯಾಗಿದೆ. ಇದನ್ನು ನಿನ್ನ ಚಿತ್ತದಿಂದ ಹೊರ ಹಾಕಿ ನನ್ನ ಭಾವನೆಯಿಂದ ಶುದ್ಧಚಿತ್ತನೂ, ಸುಖಿಯಾಗಿಯೂ ಆನಂದಪೂರ್ಣನಾಗಿ ಕ್ಲೇಶಶೂನ್ಯನಾಗಿ ಬಿಡು. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಯಃ ಸೇವತೇ ಮಾಮಗುಣಂ ಗುಣಾತ್ಪರಂ </p>
<p class="Shlok">ಹೃದಾ ಕದಾ ವಾ ಯದಿ ವಾ ಗುಣಾತ್ಮಕಮ್ ।</p>
<p class="Shlok">ಸೋಹಂ ಸ್ವಪಾದಾಂಚಿತರೇಣುಭಿಃ ಸ್ಪೃಶನ್</p>
<p class="Shlok">ಪುನಾತಿ ಲೋಕತ್ರಿತಯಂ ಯಥಾ ರವಿಃ ॥</p>
<p class="Text">ತನ್ನ ಮನಸ್ಸಿನಿಂದ ಗುಣಾತೀತ ನಿರ್ಗುಣನಾದ ನನ್ನ ಸ್ವರೂಪವನ್ನು ಅಥವಾ ಎಂದಾದರೂ ನನ್ನ ಸಗುಣ ಸ್ವರೂಪವನ್ನು ಕೂಡ ಸೇವಿಸುವವನು ನನ್ನ ರೂಪವೇ ಆಗಿರುತ್ತಾನೆ. ಅವನು ತನ್ನ ಚರಣರಜದ ಸ್ಪರ್ಶದಿಂದ ಸೂರ್ಯನಂತೆ ಮೂರು ಲೋಕಗಳನ್ನೆಲ್ಲಾ ಪವಿತ್ರಗೊಳಿಸಿ ಬಿಡುತ್ತಾನೆ. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ವಿಜ್ಞಾನ ಮೇತದಖಿಲಂ ಶ್ರುತಿಸಾರಮೇಕಂ </p>
<p class="Shlok">ವೇದಾಂತವೇದ್ಯ ಚರಣೇನ ಮಯೈವ ಗೀತಮ್ ।</p>
<p class="Shlok">ಯಃ ಶ್ರದ್ಧಯಾ ಪರಿಪಠೇದ್ ಗುರುಭಕ್ತಿಯುಕ್ತೋ </p>
<p class="Shlok">ಮದ್ರೂಪಮೇತಿ ಯದಿ ಮದ್ವಚನೇಷು ಭಕ್ತಿಃ ॥</p>
<p class="Text">ಈ ಅದ್ವಿತೀಯ ಜ್ಞಾನವು ಸಮಸ್ತ ಶ್ರುತಿಗಳ ಏಕಮಾತ್ರ ಸಾರವಾಗಿದೆ. ಇದನ್ನು ವೇದಾಂತವೇದ್ಯ ಭಗವತ್ಪಾದ ನಾನೇ ಹೇಳಿದ್ದೇನೆ. ಇದನ್ನು ಗುರುಭಕ್ತಿಯಿಂದಕೂಡಿ ಶ್ರದ್ಧಾಪೂರ್ವಕ ಪಠಿಸುವವನಿಗೆ ನನ್ನ ವಚನಗಳಲ್ಲಿ ಪ್ರೀತಿಯುಂಟಾದರೆ ಅವನು ನನ್ನ ರೂಪವೇ ಆಗಿಬಿಡುವನು. ॥62॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ಪಂಚಮಃ ಸರ್ಗಃ ॥5॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ಐದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-10-6">ಆರನೆಯ ಸರ್ಗ</p>
<p class="description">ಲವಣಾಸುರ ವಧೆ, ಭಗವಾನ್ ಶ್ರೀರಾಮನ ಯಜ್ಞಕ್ಕೆ ಕುಶ-ಲವರೊಂದಿಗೆ ವಾಲ್ಮೀಕಿಗಳ ಆಗಮನ, ಕುಶನಿಗೆ ಪರಮಾರ್ಥೋಪದೇಶ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಏಕದಾ ಮುನಯಃ ಸರ್ವೇ ಯಮುನಾತೀರವಾಸಿನಃ ।</p>
<p class="Shlok">ಆಜಗ್ಮೂ ರಾಘವಂ ದ್ರಷ್ಟುಂ ಭಯಾಲ್ಲವಣರಕ್ಷಸಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹಿಮಗಿರಿನಂದಿನಿ! ಒಂದುದಿನ ಯಮುನಾ ತೀರದಲ್ಲಿರುವ ಸಮಸ್ತ ಮುನಿಜನರು ಲವಣಾಸುರನಿಂದ ಭಯಭೀತರಾಗಿ ಶ್ರೀರಾಮಚಂದ್ರನ ದರ್ಶನ ಮಾಡುವುದಕ್ಕಾಗಿ ಬಂದರು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಕೃತ್ವಾಗ್ರೇ ತು ಮುನಿಶ್ರೇಷ್ಠಂ ಭಾರ್ಗವಂ ಚ್ಯವನಂ ದ್ವಿಜಾಃ ।</p>
<p class="Shlok">ಅಸಂಖ್ಯಾತಾಃ ಸಮಾಯಾತಾ ರಾಮಾದಭಯಕಾಂಕ್ಷಿಣಃ ॥</p>
<p class="Text">ಆ ಅಗಣಿತ ಮುನಿಗಳು ಮುನಿಶ್ರೇಷ್ಠ ಭೃಗುಪುತ್ರ ಚ್ಯವನರನ್ನು ಮುಖಂಡರನ್ನಾಗಿ ಮಾಡಿಕೊಂಡು ಭಗವಾನ್ ರಾಮನಿಂದ ಅಭಯದ ಆಕಾಂಕ್ಷೆಯನ್ನಿಟ್ಟುಕೊಂಡು ಬಂದರು. ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ತಾನ್ಪೂಜಯಿತ್ವಾ ಪರಯಾ ಭಕ್ತ್ಯಾ ರಘುಕುಲೋತ್ತಮಃ ।</p>
<p class="Shlok">ಉವಾಚ ಮಧುರಂ ವಾಕ್ಯಂ ಹರ್ಷಯನ್ಮುನಿಮಂಡಲಮ್ ॥</p>
<p class="Text">ರಘುಕುಲಶ್ರೇಷ್ಠ ಶ್ರೀರಾಮನು ಆ ಮುನೀಶ್ವರರನ್ನು ಅತ್ಯಂತ ಭಕ್ತಿಭಾವದಿಂದ ಸತ್ಕರಿಸಿ ಅವರನ್ನು ಸಂತೋಷಪಡಿಸುತ್ತಾ ಮಧುರವಾಣಿಯಿಂದ ಹೇಳಿದನು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಕರವಾಣಿ ಮುನಿಶ್ರೇಷ್ಠಾಃ ಕಿಮಾಗಮನಕಾರಣಮ್ ।</p>
<p class="Shlok">ಧನ್ಯೋಽಸ್ಮಿ ಯದಿ ಯೂಯಂ ಮಾಂ ಪ್ರೀತ್ಯಾ ದ್ರಷ್ಟುಮಿಹಾಗತಾಃ ॥</p>
<p class="Text">‘‘ಹೇ ಮುನಿಶ್ರೇಷ್ಠರೇ! ತಾವು ಇಲ್ಲಿಗೆ ದಯಮಾಡಿಸಿದ ಕಾರಣವೇನು? ನೀವು ನನಗೆ ಯಾವ ಆಜ್ಞೆಮಾಡುವಿರೋ ಅದನ್ನು ಹಾಗೆಯೇ ನಾನು ಮಾಡುವೆನು. ತಾವುಗಳು ನನ್ನನ್ನು ಪ್ರೀತಿ ಪೂರ್ವಕ ನೋಡುವುದಕ್ಕಾಗಿಯೇ ಇಲ್ಲಿಗೆ ಬಂದಿದ್ದರೆ, ನಾನು ಧನ್ಯನಾದೆ. ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ದುಷ್ಕರಂ ಚಾಪಿ ಯತ್ಕಾರ್ಯಂ ಭವತಾಂ ತತ್ಕರೋಮ್ಯಹಮ್ ।</p>
<p class="Shlok">ಆಜ್ಞಾಪಯಂತು ಮಾಂ ಭೃತ್ಯಂ ಬ್ರಾಹ್ಮಣಾ ದೈವತಂ ಹಿ ಮೇ ॥</p>
<p class="Text">ತಮ್ಮ ಯಾವುದೇ ಅತ್ಯಂತ ಕಠಿಣಕಾರ್ಯವಾದರೂ ಸಹ ನಾನು ಅದನ್ನು ಖಂಡಿತವಾಗಿ ಮಾಡುವೆನು. ತಾವು ಸೇವಕನಾದ ನನಗೆ ಆಜ್ಞೆ ಕೊಡಿರಿ, ಬ್ರಾಹ್ಮಣರೇ ನನ್ನ ಇಷ್ಟದೈವರಾಗಿದ್ದಾರೆ’’ ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ತಚ್ಛ್ರುತ್ವಾ ಸಹಸಾ ಹೃಷ್ಟಶ್ಚ್ಯವನೋ ವಾಕ್ಯಮಬ್ರವೀತ್ ।</p>
<p class="Shlok">ಮಧುನಾಮಾ ಮಹಾದೈತ್ಯಃ ಪುರಾ ಕೃತಯುಗೇ ಪ್ರಭೋ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಆಸೀದತೀವ ಧರ್ಮಾತ್ಮಾ ದೇವಬ್ರಾಹ್ಮಣ ಪೂಜಕಃ ।</p>
<p class="Shlok">ತಸ್ಯ ತುಷ್ಟೋ ಮಹಾದೇವೋ ದದೌ ಶೂಲಮನುತ್ತಮಮ್ ॥</p>
<p class="Text">ಭಗವಾನ್ ಶ್ರೀರಾಮನ ಈ ಮಾತನ್ನು ಕೇಳಿ ಮಹರ್ಷಿ ಚ್ಯವನರು ಸಂತೋಷಚಿತ್ತರಾಗಿ ಹೇಳಿದರು ‘‘ಪ್ರಭು! ಮೊದಲು ಕೃತಯುಗದಲ್ಲಿ ಬಹುಧರ್ಮಾತ್ಮನೂ, ದೇವತೆಗಳ ಹಾಗೂ ಬ್ರಾಹ್ಮಣರ ಭಕ್ತನಾದ ಮಧು ಎಂಬ ಓರ್ವ ಮಹಾದೈತ್ಯನಿದ್ದನು. ಅವನ ಮೇಲೆ ಪ್ರಸನ್ನನಾಗಿ ಮಹಾದೇವನು ಅವನಿಗೆ ಒಂದು ಅತ್ಯುತ್ತಮವಾದ ತ್ರಿಶೂಲವನ್ನು ಕೊಟ್ಟನು. ॥6-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಪ್ರಾಹ ಚಾನೇನ ಯಂ ಹಂಸಿ ಸ ತು ಭಸ್ಮೀಭವಿಷ್ಯತಿ ।</p>
<p class="Shlok">ರಾವಣಸ್ಯಾನುಜಾ ಭಾರ್ಯಾ ತಸ್ಯ ಕುಂಭೀನಸೀ ಶ್ರುತಾ ॥</p>
<p class="Text">ಹಾಗೂ ಹೇಳಿದನು ‘‘ನೀನು ಇದರಿಂದ ಯಾರ ಮೇಲೆ ಪ್ರಹಾರ ಮಾಡುವೆಯೋ ಅವನು ಭಸ್ಮೀಭೂತನಾಗಿ ಹೋಗುವನು. ರಾವಣನ ತಂಗಿ ಕುಂಭೀನಸೀಯು ಅವನ ಪತ್ನಿಯಾಗಿದ್ದಳು’’ ಎಂದು ಹೇಳಲಾಗುತ್ತದೆ. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ತಸ್ಯಾಂ ತು ಲವಣೋ ನಾಮ ರಾಕ್ಷಸೋ ಭೀಮವಿಕ್ರಮಃ ।</p>
<p class="Shlok">ಆಸೀದ್ದುರಾತ್ಮಾ ದುರ್ಧರ್ಷೋ ದೇವಬ್ರಾಹ್ಮಣಹಿಂಸಕಃ ॥</p>
<p class="Text">ಅವಳಿಂದ ಅವನಿಗೆ ಮಹಾ ಪರಾಕ್ರಮಿಯೂ ದುಷ್ಟಚಿತ್ತನೂ ದುರ್ಜಯನೂ, ದೇವತೆಗಳಿಗೆ, ಬ್ರಾಹ್ಮಣರಿಗೆ ದುಃಖವನ್ನುಂಟು ಮಾಡುವವನೂ ಆದ ಲವಣನೆಂಬ ರಾಕ್ಷಸನು ಹುಟ್ಟಿದನು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಪೀಡಿತಾಸ್ತೇನ ರಾಜೇಂದ್ರ ವಯಂ ತ್ವಾಂ ಶರಣಂ ಗತಾಃ ।</p>
<p class="Shlok">ತಚ್ಛ್ರುತ್ವಾ ರಾಘವೋಽಪ್ಯಾಹ ಮಾ ಭೀರ್ವೋ ಮುನಿಪುಂಗವಾಃ ॥</p>
<p class="Text">ಹೇ ರಾಜೇಂದ್ರಾ! ಅವನಿಂದ ಬಹುವಾಗಿ ಪೀಡಿತರಾಗಿ ನಾವು ನಿನಗೆ ಶರಣಾಗಿ ಬಂದಿದ್ದೇವೆ.’’ ಇದನ್ನು ಕೇಳಿ ರಘುನಾಥನು ಹೇಳಿದನು ‘‘ಹೇ ಮುನಿಶ್ರೇಷ್ಠರೇ ! ನೀವುಗಳು ಯಾವ ರೀತಿಯಿಂದಲೂ ಭಯ ಪಡಬೇಡಿರಿ. ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಲವಣಂ ನಾಶಯಿಷ್ಯಾಮಿ ಗಚ್ಛಂತು ವಿಗತಜ್ವರಾಃ ।</p>
<p class="Shlok">ಇತ್ಯುಕ್ತ್ವಾ ಪ್ರಾಹ ರಾಮೋಽಪಿ ಭ್ರಾತೄನ್ ಕೋ ವಾ ಹನಿಷ್ಯತಿ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಲವಣಂ ರಾಕ್ಷಸಂ ದದ್ಯಾದ್ ಬ್ರಾಹ್ಮಣೇಭ್ಯೋಽಭಯಂ ಮಹತ್ ।</p>
<p class="Shlok">ತಚ್ಛ್ರುತ್ವಾ ಪ್ರಾಂಜಲಿಃ ಪ್ರಾಹ ಭರತೋ ರಾಘವಾಯ ವೈ ॥</p>
<p class="Text">ನೀವು ನಿಶ್ಚಿಂತರಾಗಿ ತೆರಳಿರಿ. ನಾನು ಲವಣನನ್ನು ಖಂಡಿತವಾಗಿ ಸಂಹರಿಸುವೆನು’’ ಎಂದು ಮುನೀಶ್ವರರಿಗೆ ಅಭಯವನ್ನಿತ್ತು ಭಗವಾನ್ ಶ್ರೀರಾಮನು ತನ್ನ ಸಹೋದರರನ್ನು ಕೇಳಿದನು ‘‘ನಿಮ್ಮಲ್ಲಿ ಯಾರು ಲವಣಾಸುರನನ್ನು ಕೊಲ್ಲುವಿರಿ ಮತ್ತು ಬ್ರಾಹ್ಮಣರಿಗೆ ಮಹಾನ್ ಅಭಯಕೊಡುವಿರಿ? ಇದನ್ನು ಕೇಳಿ ಭರತನು ಕೈಮುಗಿದುಕೊಂಡು ರಘುನಾಥನಲ್ಲಿ ಹೇಳಿದನು. ॥11-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಅಹಮೇವ ಹನಿಷ್ಯಾಮಿ ದೇವಾಜ್ಞಾಪಯ ಮಾಂ ಪ್ರಭೋ ।</p>
<p class="Shlok">ತತೋ ರಾಮಂ ನಮಸ್ಕೃತ್ಯ ಶತ್ರುಘ್ನೋ ವಾಕ್ಯಮಬ್ರವೀತ್ ॥</p>
<p class="Text">‘‘ಅಣ್ಣದೇವಾ! ಲವಣನನ್ನು ನಾನೇ ಕೊಲ್ಲುವೆನು. ಪ್ರಭು! ಇದಕ್ಕೆ ನನಗೆ ಅಪ್ಪಣೆ ಕೊಡು.’’ ಮತ್ತೆ ಶತ್ರುಘ್ನನು ರಾಮಚಂದ್ರನಿಗೆ ನಮಸ್ಕರಿಸಿ ಹೇಳಿದನು ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಲಕ್ಷ್ಮಣೇನ ಮಹತ್ಕಾರ್ಯಂ ಕೃತಂ ರಾಘವ ಸಂಯುಗೇ ।</p>
<p class="Shlok">ನಂದಿಗ್ರಾಮೇ ಮಹಾಬುದ್ಧಿರ್ಭರತೋ ದುಃಖಮನ್ವಭೂತ್ ॥</p>
<p class="Text">‘‘ಹೇ ರಾಘವಾ! ಲಕ್ಷ್ಮಣನು ಯುದ್ಧದಲ್ಲಿ ಬಹು ದೊಡ್ಡ ಕಾರ್ಯ ಮಾಡಿಬಿಟ್ಟಿದ್ದಾನೆ, ಮಹಾ ಬುದ್ಧಿವಂತನಾದ ಭರತನೂ ಕೂಡ ನಂದಿಗ್ರಾಮದಲ್ಲಿ ಇದ್ದು ಬಹಳ ಕಷ್ಟ ಸಹಿಸಿದ್ದಾನೆ. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಅಹಮೇವ ಗಮಿಷ್ಯಾಮಿ ಲವಣಸ್ಯ ವಧಾಯ ಚ ।</p>
<p class="Shlok">ತ್ವತ್ಪ್ರಸಾದಾದ್ರಘುಶ್ರೇಷ್ಠ ಹನ್ಯಾಂ ತಂ ರಾಕ್ಷಸಂ ಯುಧಿ ॥</p>
<p class="Text">ಈಗ ಲವಣನನ್ನು ವಧಿಸುವುದಕ್ಕೆ ನಾನೇ ಹೋಗುವೆನು. ಹೇ ರಘುಶ್ರೇಷ್ಠ! ನಿನ್ನ ಕೃಪೆಯಿಂದ ನಾನು ಆ ರಾಕ್ಷಸನನ್ನು ಯುದ್ಧದಲ್ಲಿ ಖಂಡಿತವಾಗಿ ಸಂಹಾರ ಮಾಡುವೆನು.’’॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ತಚ್ಛ್ರುತ್ವಾ ಸ್ವಾಂಕಮಾರೋಪ್ಯ ಶತ್ರುಘ್ನಂ ಶತ್ರುಸೂದನಃ ।</p>
<p class="Shlok">ಪ್ರಾಹಾದ್ಯೈವಾಭಿಷೇಕ್ಷ್ಯಾಮಿ ಮಥುರಾರಾಜ್ಯಕಾರಣಾತ್ ॥</p>
<p class="Text">ಶತ್ರುಘ್ನನ ಈ ವಚನಗಳನ್ನು ಕೇಳಿ ಶತ್ರುದಮನ ರಘುನಾಥನು ಆತನನ್ನು ತನ್ನ ತೊಡೆಯ ಮೇಲೆ ಕುಳ್ಳಿರಿಸಿಕೊಂಡು ಹೇಳಿದನು - ‘‘ನಾನು ಇಂದೇ ನಿನಗೆ (ಲವಣನ ರಾಜಧಾನಿ) ಮಥುರಾ ರಾಜ್ಯದ ಪಟ್ಟಾಭಿಷೇಕ ಮಾಡುವೆನು.’’ ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಆನಾಯ್ಯ ಚ ಸುಸಂಭಾರಾಲ್ಲಕ್ಷ್ಮಣೇನಾಭಿಷೇಚನೇ ।</p>
<p class="Shlok">ಅನಿಚ್ಛಂತಮಪಿ ಸ್ನೇಹಾದಭಿಷೇಕಮಕಾರಯತ್ ॥</p>
<p class="Text">ಈ ರೀತಿ ಹೇಳಿ ಲಕ್ಷ್ಮಣನಿಂದ ಅಭಿಷೇಕದ ಸಾಮಗ್ರಿಗಳನ್ನು ತರಿಸಿ ಶತ್ರುಘ್ನನಿಗೆ ಇಚ್ಛೆ ಇಲ್ಲದಿದ್ದರೂ ಕೂಡ ಶ್ರೀರಾಮನು ಪ್ರೀತಿಯಿಂದ ಆತನಿಗೆ ಪಟ್ಟಕಟ್ಟಿದನು. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ದತ್ತ್ವಾ ತಸ್ಮೈ ಶರಂ ದಿವ್ಯಂ ರಾಮಃ ಶತ್ರುಘ್ನಮಬ್ರವೀತ್ ।</p>
<p class="Shlok">ಅನೇನ ಜಹಿ ಬಾಣೇನ ಲವಣಂ ಲೋಕಕಂಟಕಮ್ ॥</p>
<p class="Text">ಅನಂತರ ಅವನಿಗೆ ದಿವ್ಯಬಾಣವನ್ನು ಕೊಟ್ಟು ಹೇಳಿದನು — ‘‘ನೀನು ಲೋಕ ಕಂಟಕನಾದ ಲವಣಾಸುರನನ್ನು ಈ ಬಾಣದಿಂದ ಕೊಂದು ಬಿಡು. ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಸ ತು ಸಂಪೂಜ್ಯ ತಚ್ಛೂಲಂ ಗೇಹೇ ಗಚ್ಛತಿ ಕಾನನಮ್ ।</p>
<p class="Shlok">ಭಕ್ಷಣಾರ್ಥಂ ತು ಜಂತೂನಾಂ ನಾನಾಪ್ರಾಣಿವಧಾಯ ಚ ॥</p>
<p class="Text">ರಾಕ್ಷಸ ಲವಣನುಮನೆಯಲ್ಲಿಯೇ ಆ ತ್ರಿಶೂಲವನ್ನು ಪೂಜಿಸಿ ಅದನ್ನು ಮನೆಯಲ್ಲಿಯೇ ಇಟ್ಟು ನಾನಾ ಪ್ರಕಾರದ ಜೀವಿಗಳನ್ನು ತಿನ್ನುವುದಕ್ಕಾಗಿ ಹಾಗೂ ಕೊಲ್ಲುವುದಕ್ಕಾಗಿ ಕಾಡಿಗೆ ಹೋಗುತ್ತಾ ಇರುತ್ತಾನೆ. ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಸ ತು ನಾಯಾತಿ ಸದನಂ ಯಾವದ್ವನಚರೋ ಭವೇತ್ ।</p>
<p class="Shlok">ತಾವದೇವ ಪುರದ್ವಾರಿ ತಿಷ್ಠ ತ್ವಂ ಧೃತಕಾರ್ಮುಕಃ ॥</p>
<p class="Text">ಆದುದರಿಂದ ಅವನು ಹಿಂದಿರುಗಿ ಮನೆಗೆ ಬರದೇ, ಕಾಡಿನಲ್ಲಿಯೇ ಇರುವಾಗ, ಅವನಿಗಿಂತ ಮೊದಲೇ ನೀನು ನಗರದ ಹೆಬ್ಬಾಗಿಲಿನಲ್ಲಿ ಧನುರ್ಧಾರಿಯಾಗಿ ನಿಂತಿರು. ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಯೋತ್ಸ್ಯತೇ ಸ ತ್ವಯಾ ಕ್ರುದ್ಧಸ್ತದಾ ವಧ್ಯೋ ಭವಿಷ್ಯತಿ ।</p>
<p class="Shlok">ತಂ ಹತ್ವಾ ಲವಣಂ ಕ್ರೂರಂ ತದ್ವನಂ ಮಧುಸಂಜ್ಞಿತಮ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ನಿವೇಶ್ಯ ನಗರಂ ತತ್ರ ತಿಷ್ಠ ತ್ವಂ ಮೇಽನುಶಾಸನಾತ್ ।</p>
<p class="Shlok">ಅಶ್ವಾನಾಂ ಪಂಚಸಾಹಸ್ರಂ ರಥಾನಾಂ ಚ ತದರ್ಧಕಮ್ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಗಜಾನಾಂ ಷಟ್ ಶತಾನೀಹ ಪತ್ತೀನಾಮಯುತತ್ರಯಮ್ ।</p>
<p class="Shlok">ಆಗಮಿಷ್ಯತಿ ಪಶ್ಚಾತ್ತ್ವಮಗ್ರೇ ಸಾಧಯ ರಾಕ್ಷಸಮ್ ॥</p>
<p class="Text">ಹಿಂದಿರುಗಿದಾಗ ಅವನು ಕ್ರೋಧದಿಂದ ನಿನ್ನೊಡನೆ ಹೋರಾಡುವನು. ಆಗಲೆ ಅವನು ಸತ್ತು ಹೋಗುವನು. ಈ ಪ್ರಕಾರ ಮಹಾಕ್ರೂರಿಯಾದ ಲವಣಾಸುರನನ್ನು ವಧಿಸಿ ಅವನ ಮಧುವನದಲ್ಲಿ ನಗರವನ್ನು ನೆಲೆಗೊಳಿಸಿ, ನನ್ನ ಆಜ್ಞೆ ಯಂತೆ ಅಲ್ಲಿಯೇ ಇರು. ನೀನು ಮೊದಲು ಹೋಗಿ ಆ ರಾಕ್ಷಸನನ್ನು ಕೊಂದುಬಿಡು. ನಂತರ ನಿನ್ನ ಹಿಂದೆಯೇ ಅಲ್ಲಿಗೆ ಐದು ಸಾವಿರ ಕುದುರೆಗಳು, ಅವುಗಳಲ್ಲಿ ಅರ್ಧದಷ್ಟು (ಎರಡೂವರೆ ಸಾವಿರ) ರಥ, ಆರು ನೂರು ಆನೆ ಮತ್ತು ಮೂವತ್ತು ಸಾವಿರ ಪದಾತಿಗಳೂ ಸಹ ಬರುವರು’’ ॥21-23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಇತ್ಯುಕ್ತ್ವಾ ಮೂರ್ಧ್ನ್ಯವಘ್ರಾಯ ಪ್ರೇಷಯಾಮಾಸ ರಾಘವಃ ।</p>
<p class="Shlok">ಶತ್ರುಘ್ನಂ ಮುನಿಭಿಃ ಸಾರ್ಧಮಾಶೀರ್ಭಿರಭಿನಂದ್ಯ ಚ ॥</p>
<p class="Text">ಹೀಗೆ ಹೇಳಿ ಶ್ರೀರಘುನಾಥನು ಶತ್ರುಘ್ನನ ಶಿರವನ್ನಾಘ್ರಾಣಿಸಿ, ಅವನನ್ನು ಆಶೀರ್ವದಿಸಿದನು. ಪುನಃ ಮುನಿಗಳ ಸಹಿತ ಆಶೀರ್ವಾದದೊಂದಿಗೆ ಅಭಿನಂದಿಸಿ ಬೀಳ್ಕೊಟ್ಟನು. ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಶತ್ರುಘ್ನೋಽಪಿ ತಥಾ ಚಕ್ರೇ ಯಥಾ ರಾಮೇಣ ಚೋದಿತಃ ।</p>
<p class="Shlok">ಹತ್ವಾ ಮಧುಸುತಂ ಯುದ್ಧೇ ಮಥುರಾಮಕರೋತ್ಪುರೀಮ್ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಸ್ಫೀತಾಂ ಜನಪದಾಂ ಚಕ್ರೇ ಮಥುರಾಂ ದಾನಮಾನತಃ ।</p>
<p class="Shlok">ಸೀತಾಪಿ ಸುಷುವೇ ಪುತ್ರೌ ದ್ವೌ ವಾಲ್ಮೀಕೇರಥಾಶ್ರಮೇ ॥</p>
<p class="Text">ಶತ್ರುಘ್ನನು ಭಗವಾನ್ ಶ್ರೀರಾಮನ ಅಪ್ಪಣೆಯಂತೆ ಮಾಡಿದನು. ಅವನು ಲವಣಾಸುರನನ್ನು ಕೊಂದು, ಮಥುರಾ ಪಟ್ಟಣವನ್ನು ನೆಲೆಗೊಳಿಸಿದನು ಹಾಗೂ ದಾನ-ಮಾನಗಳಿಂದ ಜನರನ್ನು ಸಂತುಷ್ಟಗೊಳಿಸಿ ಮಥುರೆಯನ್ನು ಒಂದು ಸಮೃದ್ಧಶಾಲೀ ನಗರವನ್ನಾಗಿ ಮಾಡಿದನು. ಈ ಮಧ್ಯೆ ಸೀತಾದೇವಿಗೆ ವಾಲ್ಮೀಕಿ ಋಷಿಗಳ ಆಶ್ರಮದಲ್ಲಿ ಇಬ್ಬರು ಅವಳಿ-ಜವಳಿ ಪುತ್ರರು ಜನಿಸಿದರು. ॥25-26॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಮುನಿಸ್ತಯೋರ್ನಾಮ ಚಕ್ರೇ ಕುಶೋ ಜ್ಯೇಷ್ಠೋಽನುಜೋ ಲವಃ ।</p>
<p class="Shlok">ಕ್ರಮೇಣ ವಿದ್ಯಾಸಂಪನ್ನೌ ಸೀತಾಪುತ್ರೌ ಬಭೂವತುಃ ॥</p>
<p class="Text">ಋಷಿಗಳು ಅವರುಗಳಲ್ಲಿ ದೊಡ್ಡವನಿಗೆ ಕುಶನೆಂದೂ, ಚಿಕ್ಕವನಿಗೆ ಲವನೆಂದೂ ಹೆಸರು ಇಟ್ಟರು. ಕ್ರಮೇಣ ಸೀತಾದೇವಿಯ ಆ ಇಬ್ಬರು ಪುತ್ರರೂ ವಿದ್ಯಾಸಂಪನ್ನರಾದರು. ॥27॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಉಪನೀತೌ ಚ ಮುನಿನಾ ವೇದಾಧ್ಯಯನತತ್ಪರೌ ।</p>
<p class="Shlok">ಕೃತ್ಸ್ನಂ ರಾಮಾಯಣಂ ಪ್ರಾಹ ಕಾವ್ಯಂ ಬಾಲಕಯೋರ್ಮುನಿಃ ॥</p>
<p class="Text">ಮುನಿಗಳು ಉಪನಯನ ಸಂಸ್ಕಾರ ಮಾಡಿದ ನಂತರ ಅವರು ವೇದಾಧ್ಯಯನದಲ್ಲಿ ತತ್ಪರರಾದರು. ವಾಲ್ಮೀಕಿಗಳು ಆ ಇಬ್ಬರು ಬಾಲಕರಿಗೂ ಸಂಪೂರ್ಣ ರಾಮಾಯಣ ಕಾವ್ಯವನ್ನು ಅಭ್ಯಾಸ ಮಾಡಿಸಿದರು. ॥28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಶಂಕರೇಣ ಪುರಾ ಪ್ರೋಕ್ತಂ ಪಾರ್ವತ್ಯೈ ಪುರಹಾರಿಣಾ ।</p>
<p class="Shlok">ವೇದೋಪಬೃಂಹಣಾರ್ಥಾಯ ತಾವಗ್ರಾಹಯತ ಪ್ರಭುಃ ॥ </p>
<p class="Text">ಹಿಂದಿನ ಕಾಲದಲ್ಲಿ ಇದನ್ನು ತ್ರಿಪುರಾಂತಕ ಭಗವಾನ್ ಶ್ರೀಶಂಕರನು ಪಾರ್ವತಿಗೆ ಹೇಳಿದ್ದನು. ಸಮರ್ಥರಾದ ಮುನಿ ವಾಲ್ಮೀಕಿಗಳು ವೇದಗಳ ಜ್ಞಾನವನ್ನು ವಿಶದಗೊಳಿಸಲಿಕ್ಕಾಗಿ ಅದೇ ಕಥೆಯನ್ನು ಕಾವ್ಯವಾಗಿ ರಚಿಸಿ ಆ ಬಾಲಕರಿಗೆ ಬೋಧಿಸಿದರು. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಕುಮಾರೌ ಸ್ವರಸಂಪನ್ನೌ ಸುಂದರಾವಶ್ವಿನಾವಿವ ।</p>
<p class="Shlok">ತಂತ್ರೀತಾಲಸಮಾಯುಕ್ತೌ ಗಾಯಂತೌ ಚೇರತುರ್ವನೇ ॥</p>
<p class="Text">ಅಶ್ವಿನಿಕುಮಾರರಂತೆ ಅತ್ಯಂತ ಸುಂದರವಾದ ಆ ಬಾಲಕರು ವೀಣೆ ನುಡಿಸುತ್ತಾ, ಸ್ವರ ಸಹಿತವಾಗಿ ಅದನ್ನು ಹಾಡುತ್ತಾ ವನದಲ್ಲಿ ಸಂಚರಿಸುತ್ತಾ ಇದ್ದರು. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ತತ್ರ ತತ್ರ ಮುನೀನಾಂ ತೌ ಸಮಾಜೇ ಸುರರೂಪಿಣೌ ।</p>
<p class="Shlok">ಗಾಯಂತಾವಭಿತೋ ದೃಷ್ಟ್ವಾ ವಿಸ್ಮಿತಾ ಮುನಯೋಽಬ್ರುವನ್ ॥</p>
<p class="Text">ಆ ದೇವತಾ ಸ್ವರೂಪಿಗಳಾದ ಬಾಲಕರು ಅಲ್ಲಲ್ಲಿ ಮುನಿಗಳ ಸಮಾಜದಲ್ಲಿ ಹಾಡುವುದನ್ನು ನೋಡಿ ಕೇಳಿ ಆ ಮುನಿಗಳು ಅತ್ಯಂತ ಆಶ್ಚರ್ಯಪಟ್ಟು ತಮ್ಮ ತಮ್ಮಲ್ಲೇ ಹೀಗೆ ಮಾತನಾಡಿಕೊಳ್ಳುತ್ತಿದ್ದರು ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಗಂಧರ್ವೇಷ್ವಿವ ಕಿನ್ನರೇಷು ಭುವಿ ವಾ ದೇವೇಷು ದೇವಾಲಯೇ</p>
<p class="Shlok">ಪಾತಾಲೇಷ್ವಥವಾ ಚತುಮುಖಗೃಹೇ ಲೋಕೇಷು ಸರ್ವೇಷು ಚ ।</p>
<p class="Shlok">ಅಸ್ಮಾ ಭಿಶ್ಚಿರಜೀವಿಭಿಶ್ಚಿರತರಂ ದೃಷ್ಟಾ ದಿಶಃ ಸರ್ವತೋ</p>
<p class="Shlok">ನಾಜ್ಞಾಯೀದೃಶಗೀತವಾದ್ಯಗರಿಮಾ ನಾದರ್ಶಿ ನಾಶ್ರಾವಿ ಚ ॥</p>
<p class="Text">‘‘ಚಿರಂಜೀವಿಗಳಾದ ನಾವು ಬಹಳ ಕಾಲದಿಂದ ಎಲ್ಲಾ ದಿಕ್ಕುಗಳನ್ನು ನೋಡಿದೆವು, ಆದರೆ ಗಂಧರ್ವ, ಕಿನ್ನರ, ಭೂರ್ಲೋಕ, ಸ್ವರ್ಗದಲ್ಲಿರುವ ದೇವತೆಗಳಲ್ಲಿ, ದೇವಾಲಯ, ಪಾತಾಳ ಅಥವಾ ಬ್ರಹ್ಮಲೋಕ ಮುಂತಾದ ಎಲ್ಲ ಲೋಕಗಳಲ್ಲಿಯೂ ಕೂಡ ಹಾಡುವ-ನುಡಿಸುವ ಇಂತಹ ಕುಶಲತೆ ಎಲ್ಲಿಯೂ ನೋಡಲಿಲ್ಲ, ಕೇಳಿಯೂ ಇಲ್ಲ.’’ ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಏವಂ ಸ್ತುವದ್ಭಿರಖಿಲೈರ್ಮುನಿಭಿಃ ಪ್ರತಿವಾಸರಮ್ ।</p>
<p class="Shlok">ಆಸಾತೇ ಸುಖಮೇಕಾಂತೇ ವಾಲ್ಮೀಕೇರಾಶ್ರಮೇ ಚಿರಮ್ ॥</p>
<p class="Text">ಈ ಪ್ರಕಾರ ಪ್ರತಿದಿನವೂ ಪ್ರಶಂಸೆ ಮಾಡುವ ಸಮಸ್ತ ಮುನಿಗಳ ಜೊತೆಯಲ್ಲಿ ಆ ಇಬ್ಬರು ಬಾಲಕರೂ ಬಹಳ ಸಮಯದವರೆಗೆ ಶ್ರೀವಾಲ್ಮೀಕಿಯ ಏಕಾಂತವಾದ ಆಶ್ರಮದಲ್ಲಿ ಸುಖವಾಗಿ ಇರುತ್ತಿದ್ದರು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಅಥ ರಾಮೇಽಶ್ವಮೇಧಾದೀಂಶ್ಚಕಾರ ಬಹುದಕ್ಷಿಣಾನ್ ।</p>
<p class="Shlok">ಯಜ್ಞಾನ್ ಸ್ವರ್ಣಮಯೀಂ ಸೀತಾಂ ವಿಧಾಯ ವಿಪುಲದ್ಯುತಿಃ ॥</p>
<p class="Text">ಈ ಕಡೆ ಪರಮ ತೇಜಸ್ವಿಯಾದ ಶ್ರೀರಾಮನು ಬಂಗಾರದ ಸೀತೆಯನ್ನು ಮಾಡಿಸಿ ಅಶ್ವಮೇಧ ಮುಂತಾದ ಬಹಳ ಭಾರೀ ದೊಡ್ಡ-ದೊಡ್ಡ ದಕ್ಷಿಣೆಗಳಿಂದ ಕೂಡಿದ ಯಜ್ಞಗಳನ್ನು ಮಾಡಿದನು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ತಸ್ಮಿನ್ವಿತಾನೇ ಋಷಯಃ ಸರ್ವೇ ರಾಜರ್ಷಯಸ್ತಥಾ ।</p>
<p class="Shlok">ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾಃ ಸಮಾಜಗ್ಮುರ್ದಿದೃಕ್ಷವಃ ॥</p>
<p class="Text">ಆ ಯಜ್ಞ ಶಾಲೆಯಲ್ಲಿ ಯಜ್ಞೋತ್ಸವವನ್ನು ನೋಡುವುದಕ್ಕಾಗಿ ಉತ್ಸುಕರಾಗಿ ಎಲ್ಲ ಋಷಿಗಳೂ, ರಾಜರ್ಷಿಗಳೂ, ಬ್ರಾಹ್ಮಣರೂ, ಕ್ಷತ್ರಿಯರೂ ಮತ್ತು ವೈಶ್ಯರೂ ಮುಂತಾದವರೆಲ್ಲರೂ ಬಂದಿದ್ದರು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ವಾಲ್ಮೀಕಿರಪಿ ಸಂಗೃಹ್ಯ ಗಾಯಂತೌ ತೌ ಕುಶೀಲವೌ ।</p>
<p class="Shlok">ಜಗಾಮ ಋಷಿವಾಟಸ್ಯ ಸಮೀಪಂ ಮುನಿಪುಂಗವಃ ॥</p>
<p class="Text">ಮುನಿಶ್ರೇಷ್ಠರಾದ ವಾಲ್ಮೀಕಿಗಳೂ ಕೂಡ ಗಾನ ಮಾಡುತ್ತಾ ಕುಶ ಮತ್ತು ಲವರನ್ನು ಜೊತೆಯಲ್ಲಿ ಕರೆದುಕೊಂಡು ಅಲ್ಲಿಗೆ ಬಂದು ಮುನಿಗಳು ಇಳಿದುಕೊಂಡಿದ್ದ ಜಾಗದಲ್ಲಿ ತಂಗಿದರು. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ತತ್ರೈಕಾಂತೇ ಸ್ಥಿತಂ ಶಾಂತಂ ಸಮಾಧಿವಿರಮೇ ಮುನಿಮ್ ।</p>
<p class="Shlok">ಕುಶಃ ಪಪ್ರಚ್ಛ ವಾಲ್ಮೀಕಿಂ ಜ್ಞಾನಶಾಸ್ತ್ರಂ ಕಥಾಂತರೇ ॥</p>
<p class="Text">ಅಲ್ಲಿ ಒಂದು ದಿವಸ ಏಕಾಂತದಲ್ಲಿ ಶಾಂತಭಾವ ದಿಂದ ಕುಳಿತಿರುವ ವಾಲ್ಮೀಕಿ ಮುನಿಗಳ ಸಮಾಧಿಯು ತೆರ ವಾದ ಬಳಿಕ, ಅವರಲ್ಲಿ ಕುಶನು ಕಥೆಯ ಮಧ್ಯದಲ್ಲಿಯೇ ಜ್ಞಾನ ಶಾಸ್ತ್ರದ ವಿಷಯವಾಗಿ ಕೇಳಿದನು ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಭಗವನ್ ಛ್ರೋತುಮಿಚ್ಛಾಮಿ ಸಂಕ್ಷೇಪಾದ್ಭವತೋಽಖಿಲಮ್ ।</p>
<p class="Shlok">ದೇಹಿನಃ ಸಂಸೃತೇರ್ಬಂಧಃ ಕಥಮುತ್ಪದ್ಯತೇ ದೃಢಃ ॥</p>
<p class="Text">‘‘ಗುರುಗಳೇ ಜೀವಿಗೆ ಈ ಸುದೃಢವಾದ ಸಂಸಾರ ಬಂಧನವು ಹೇಗೆ ಉಂಟಾಗುತ್ತದೆ?’’ ಎಂಬುದನ್ನು ತಮ್ಮ ಮುಖಾರವಿಂದದಿಂದ ಸಂಕ್ಷೇಪವಾಗಿ ಕೇಳಲು ನಾನು ಇಷ್ಟಪಡುತ್ತೇನೆ. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಕಥಂ ವಿಮುಚ್ಯತೇ ದೇಹೀ ದೃಢಬಂಧಾದ್ಭವಾಭಿಧಾತ್ ।</p>
<p class="Shlok">ವಕ್ತುಮರ್ಹಸಿ ಸರ್ವಜ್ಞ ಮಹ್ಯಂ ಶಿಷ್ಯಾಯ ತೇ ಮುನೇ ॥</p>
<p class="Text">ಮತ್ತು ‘‘ಈ ಪ್ರಪಂಚವೆಂಬ ದೃಢಬಂಧನದಿಂದ ಅವನಿಗೆ ಬಿಡುಗಡೆ ಹೇಗೆ ಉಂಟಾಗುತ್ತದೆ?’’ ಮುನಿಗಳೇ! ತಾವು ಸರ್ವಜ್ಞರಾಗಿರುವಿರಿ. ಶಿಷ್ಯನಾದ ನನಗೆ ತಾವು ಈ ಸಮಗ್ರ ರಹಸ್ಯವನ್ನು ತಿಳಿಸಿರಿ. ॥39॥</p>
<p class="Shlok-Number">(ಶ್ಲೋಕ-40)</p>
<p class="Uvach">ವಾಲ್ಮೀಕಿರುವಾಚ </p>
<p class="Shlok">ಶೃಣು ವಕ್ಷ್ಯಾಮಿ ತೇ ಸರ್ವಂ ಸಂಕ್ಷೇಪಾದ್ಬಂಧಮೋಕ್ಷಯೋಃ ।</p>
<p class="Shlok">ಸ್ವರೂಪಂ ಸಾಧನಂ ಚಾಪಿ ಮತ್ತಃ ಶ್ರುತ್ವಾ ಯಥೋದಿತಮ್ ॥</p>
<p class="Shlok-Number">(ಶ್ಲೋಕ-41)</p>
<p class="Shlok">ತಥೈವಾಚರ ಭದ್ರಂ ತೇ ಜೀವನ್ಮುಕ್ತೋ ಭವಿಷ್ಯಸಿ ।</p>
<p class="Shlok">ದೇಹ ಏವ ಮಹಾಗೇಹಮದೇಹಸ್ಯ ಚಿದಾತ್ಮನಃ ॥</p>
<p class="Text"><span class="char-style-override-3">ವಾಲ್ಮೀಕಿಗಳು ಹೇಳಿದರು —</span> ‘‘ಮಗು! ನಾನು ನಿನಗೆ ಸಂಕ್ಷೇಪವಾಗಿ ಸಾಧನೆಯ ಸಹಿತ ಬಂಧನ ಮತ್ತು ಮೋಕ್ಷಗಳ ಸಂಪೂರ್ಣ ಸ್ವರೂಪವನ್ನು ತಿಳಿಸುತ್ತೇನೆ. ಅದನ್ನೆಲ್ಲಾ ಕೇಳಿ ಹಾಗೆಯೇ ನೀನು ಆಚರಣೆ ಮಾಡು. ಅದರಿಂದ ನಿನಗೆ ಶ್ರೇಯಸ್ಸಾಗುವುದು ಮತ್ತು ನೀನು ಜೀವನ್ಮುಕ್ತನಾಗಿ ಹೋಗುವೆ. ದೇಹವಿಲ್ಲದ ಚೇತನ ಆತ್ಮನಿಗೆ ಈ ದೇಹವೇ ಬಹುದೊಡ್ಡ ಮನೆಯಾಗಿದೆ. ॥40-41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ತಸ್ಯಾಹಂಕಾರ ಏವಾಸ್ಮಿನ್ಮಂತ್ರೀ ತೇನೈವ ಕಲ್ಪಿತಃ ।</p>
<p class="Shlok">ದೇಹಗೇಹಾಭಿಮಾನಂ ಸ್ವಂ ಸಮಾರೋಪ್ಯ ಚಿದಾತ್ಮನಿ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ತೇನ ತಾದಾತ್ಮ್ಯಮಾಪನ್ನಃ ಸ್ವಚೇಷ್ಟಿತಮಶೇಷತಃ ।</p>
<p class="Shlok">ವಿದಧಾತಿ ಚಿದಾನಂದೇ ತದ್ವಾಸಿತವಪುಃ ಸ್ವಯಮ್ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ತೇನ ಸಂಕಲ್ಪಿತೋ ದೇಹೀ ಸಂಕಲ್ಪನಿಗಡಾವೃತಃ ।</p>
<p class="Shlok">ಪುತ್ರದಾರಗೃಹಾದೀನಿ ಸಂಕಲ್ಪಯತಿ ಚಾನಿಶಮ್ ॥</p>
<p class="Text">ಇದರಲ್ಲಿ ಅವನು ಅಹಂಕಾರವನ್ನೇ ತನ್ನ ಮಂತ್ರಿಯನ್ನಾಗಿ ಮಾಡಿಕೊಂಡಿದ್ದಾನೆ. ಈ ಅಹಂಕಾರ ರೂಪೀ ಮಂತ್ರಿಯು ದೇಹ-ಗೇಹಾಭಿಮಾನ ರೂಪೀ ತನ್ನನ್ನು ತಾನೇ ಚೇತನ ಆತ್ಮನಲ್ಲಿ ಆರೋಪಿಸಿಕೊಂಡು ಅದರೊಡನೆ ಏಕರೂಪನಾಗಿ ತನ್ನ ಎಲ್ಲ ಚಟುವಟಿಕೆಗಳನ್ನು ಆ ಚಿದಾನಂದ ರೂಪೀ ಆತ್ಮನಲ್ಲೇ ಆರೋಪಿಸುತ್ತಾನೆ. ಆ ಅಹಂಕಾರದಿಂದ ವ್ಯಾಪಿಸಲ್ಪಟ್ಟ ದೇಹಿಯು (ಜೀವಿ) ಅದರ ಸಂಕಲ್ಪದಿಂದ ಪ್ರೇರಿತನಾಗಿ ಸಂಕಲ್ಪರೂಪೀ ಬೇಡಿಗಳಿಂದ ಬಂಧಿತನಾಗುತ್ತಾನೆ. ಹಾಗೂ ಪುನಃ ಹಗಲೂ-ರಾತ್ರಿ ಪುತ್ರ, ಪತ್ನೀ, ಗೃಹ ಮುಂತಾದವುಗಳಿಗಾಗಿ ಸಂಕಲ್ಪ-ವಿಕಲ್ಪ ಮಾಡುತ್ತಾ ಇರುತ್ತಾನೆ. ॥42-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಸಂಕಲ್ಪಯನ್ ಸ್ವಯಂ ದೇಹೀ ಪರಿಶೋಚತಿ ಸರ್ವದಾ ।</p>
<p class="Shlok">ತ್ರಯಸ್ತಸ್ಯಾಹಮೋ ದೇಹಾ ಅಧಮೋತ್ತಮಮಧ್ಯಮಾಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ತಮಃ ಸತ್ತ್ವರಜಃ ಸಂಜ್ಞಾ ಜಗತಃ ಕಾರಣಂ ಸ್ಥಿತೇಃ ।</p>
<p class="Shlok">ತಮೋರೂಪಾದ್ಧಿ ಸಂಕಲ್ಪಾನ್ನಿತ್ಯಂ ತಾಮಸಚೇಷ್ಟಯಾ ॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಅತ್ಯಂತಂ ತಾಮಸೋ ಭೂತ್ವಾ ಕೃಮಿಕೀಟತ್ವಮಾಪ್ನುಯಾತ್ ।</p>
<p class="Shlok">ಸತ್ತ್ವರೂಪೋ ಹಿ ಸಂಕಲ್ಪೋ ಧರ್ಮಜ್ಞಾನಪರಾಯಣಃ ॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಅದೂರಮೋಕ್ಷಸಾಮ್ರಾಜ್ಯಃ ಸುಖರೂಪೋ ಹಿ ತಿಷ್ಠತಿ ।</p>
<p class="Shlok">ರಜೋರೂಪೋ ಹಿ ಸಂಕಲ್ಪೋ ಲೋಕೇ ಸ ವ್ಯವಹಾರವಾನ್ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಪರಿತಿಷ್ಠತಿ ಸಂಸಾರೇ ಪುತ್ರದಾರಾನುರಂಜಿತಃ ।</p>
<p class="Shlok">ತ್ರಿವಿಧಂ ತು ಪರಿತ್ಯಜ್ಯ ರೂಪಮೇತನ್ಮಹಾಮತೇ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಸಂಕಲ್ಪಂ ಪರಮಾಪ್ನೋತಿ ಪದಮಾತ್ಮಪರಿಕ್ಷಯೇ ।</p>
<p class="Shlok">ದೃಷ್ಟೀಃ ಸರ್ವಾಃ ಪರಿತ್ಯಜ್ಯ ನಿಯಮ್ಯ ಮನಸಾ ಮನಃ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಸಬಾಹ್ಯಾಭ್ಯಂತರಾರ್ಥಸ್ಯ ಸಂಕಲ್ಪಸ್ಯ ಕ್ಷಯಂ ಕುರು ।</p>
<p class="Shlok">ಯದಿ ವರ್ಷಸಹಸ್ರಾಣಿ ತಪಶ್ಚರಸಿ ದಾರುಣಮ್ ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಪಾತಾಲಸ್ಥಸ್ಯ ಭೂಸ್ಥಸ್ಯ ಸ್ವರ್ಗಸ್ಥಸ್ಯಾಪಿ ತೇನಘ ।</p>
<p class="Shlok">ನಾನ್ಯಃ ಕಶ್ಚಿದುಪಾಯೋಽಸ್ತಿ ಸಂಕಲ್ಪೋಪಶಮಾದೃತೇ ॥</p>
<p class="Text">ಸಂಕಲ್ಪ ಮಾಡುವುದರಿಂದ ಜೀವನು ಸ್ವತಃ ಯಾವಾಗಲೂ ಶೋಕಿಸುತ್ತಾ ಇರುತ್ತಾನೆ. ಈ ಅಹಂಕಾರಕ್ಕೆ ಸತ್ತ್ವ, ರಜ, ತಮ ಎಂಬ ಉತ್ತಮ ಅಧಮ ಮತ್ತು ಮಧ್ಯಮ ಎಂಬ ಮೂರು ಪ್ರಕಾರದ ದೇಹಗಳಿವೆ. ಇವೇ ಮೂರೂ ಜಗತ್ತಿನ ಸ್ಥಿತಿಗೆ ಕಾರಣಗಳಾಗಿವೆ. ಇವುಗಳಲ್ಲಿನ ತಾಮಸ ಸಂಕಲ್ಪದಿಂದ ಪ್ರತಿನಿತ್ಯವೂ ತಾಮಸೀ ಚೇಷ್ಟೆಗಳನ್ನು ಮಾಡುವುದರಿಂದಲೇ ಜೀವಿಯು ಅತ್ಯಂತ ತಮೋಗುಣಿಯಾಗಿ ಕ್ರಿಮಿ-ಕೀಟಾದಿ ಯೋನಿಗಳನ್ನು ಪಡೆಯುತ್ತಾನೆ. ಸಾತ್ತ್ವಿಕ ಸಂಕಲ್ಪವುಳ್ಳವನು ಧರ್ಮ ಮತ್ತು ಜ್ಞಾನದಲ್ಲಿಯೇ ತತ್ಪರನಾಗಿರುವ ಕಾರಣ ಮೋಕ್ಷ-ಸಾಮ್ರಾಜ್ಯದ ಬಳಿಯಲ್ಲೇ ಸುಖದಿಂದಿರುತ್ತಾನೆ. ರಾಜಸ ಸಂಕಲ್ಪ ಉಂಟಾಗುವುದರಿಂದ ಲೋಕವ್ಯವಹಾರಗಳನ್ನು ಮಾಡುತ್ತಾ ಸಂಸಾರದಲ್ಲಿ ಪುತ್ರ, ಪತ್ನೀ ಮುಂತಾದವರಲ್ಲಿ ಅನುರಕ್ತನಾಗಿರುತ್ತಾನೆ. ಎಲೈ ಬುದ್ಧಿಶಾಲಿಯೇ! ಈ ಮೂರು ಪ್ರಕಾರದ ಸಂಕಲ್ಪಗಳನ್ನು ಬಿಟ್ಟು ಬಿಡುವವನು ಚಿತ್ತದಲ್ಲಿ ಲೀನವಾದಾಗ ಪರಮ ಪದವನ್ನು ಪಡೆದುಕೊಳ್ಳುತ್ತಾನೆ. ಅದಕ್ಕಾಗಿ ನೀನು ಸಮಸ್ತ ವಿಚಾರಗಳನ್ನು ಬಿಟ್ಟುಬಿಡು. ಆತ್ಮನಿರೀಕ್ಷಣೆಯಿಂದ ಮನಸ್ಸನ್ನು ಸಂಯಮ ಮಾಡಿ, ಬಾಹ್ಯ-ಆಂತರಿಕ ಸಂಪೂರ್ಣ ಸಂಕಲ್ಪಗಳನ್ನೆಲ್ಲಾ ನಾಶಮಾಡಿಬಿಡು. ಹೇ ಪಾಪರಹಿತನೇ! ನೀನು ಪಾತಾಳ, ಪೃಥ್ವಿ ಅಥವಾ ಸ್ವರ್ಗ ಮುಂತಾಗಿ ಎಲ್ಲಿಯಾದರೂ ಇದ್ದುಕೊಂಡು ಸಾವಿರಾರು ವರ್ಷಗಳ ಕಠೋರ ತಪಸ್ಸನ್ನೇ ಮಾಡಿದರೂ ಕೂಡ ಪ್ರಾಪಂಚಿಕ ಬಂಧನದಿಂದ ಮುಕ್ತನಾಗುವುದಕ್ಕೆ ನಿನಗೆ ಸಂಕಲ್ಪ ನಾಶದ ಹೊರತು ಬೇರೆ ಯಾವ ಉಪಾಯವೂ ಇಲ್ಲವೇ ಇಲ್ಲ. ॥45-52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಅನಾಬಾಧೇಽವಿಕಾರೇ ಸ್ವೇ ಸುಖೇ ಪರಮಪಾವನೇ ।</p>
<p class="Shlok">ಸಂಕಲ್ಪೋಪಶಮೇ ಯತ್ನಂ ಪೌರುಷೇಣ ಪರಂ ಕುರು ॥</p>
<p class="Text">ಆದುದರಿಂದ ದುಃಖರಹಿತ, ವಿಕಾರವಿಲ್ಲದ, ಸ್ವಾನಂದಸ್ವರೂಪೀ ಮತ್ತು ಪರಮ ಪವಿತ್ರವಾಗಿರುವ ಆ ಸಂಕಲ್ಪಗಳ ಶಾಂತಿಗಾಗಿ ನೀನು ಪುರುಷಾರ್ಥದಿಂದೊಡಗೂಡಿ ಪೂರ್ಣ ಪ್ರಯತ್ನವನ್ನು ಮಾಡು. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಸಂಕಲ್ಪತಂತೌ ನಿಖಿಲಾ ಭಾವಾಃ ಪ್ರೋತಾಃ ಕಿಲಾನಘ ।</p>
<p class="Shlok">ಛಿನ್ನೇತಂತೌ ನ ಜಾನೀಮಃ ಕ್ವಯಾಂತಿ ವಿಭವಾಃ ಪರಾಃ ॥</p>
<p class="Text">ಹೇ ಪುಣ್ಯಾತ್ಮನೇ! ಈ ಎಲ್ಲ ಭಾವ ಪದಾರ್ಥಗಳು ಸಂಕಲ್ಪದ ದಾರದಲ್ಲಿ ಪೋಣಿಸಲ್ಪಟ್ಟಿವೆ; ಆ ದಾರವು ಕಿತ್ತು ಹೋದಾಗ ಜಗತ್ತಿನ ಈ ಭೌತಿಕ ವೈಭವಗಳು ಎಲ್ಲಿಗೆ ಹೊರಟು ಹೋಗುತ್ತವೆ? ಎಂಬ ಸುಳಿವೇ ಸಿಗುವುದಿಲ್ಲ. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ನಿಃ ಸಂಕಲ್ಪೋ ಯಥಾಪ್ರಾಪ್ತವ್ಯವಹಾರಪರೋ ಭವ ।</p>
<p class="Shlok">ಕ್ಷಯೇ ಸಂಕಲ್ಪಜಾಲಸ್ಯ ಜೀವೋ ಬ್ರಹ್ಮತ್ವಮಾಪ್ನುಯಾತ್ ॥</p>
<p class="Text">ಆದುದರಿಂದ ಸಂಕಲ್ಪ-ವಿಕಲ್ಪಗಳನ್ನು ಬಿಟ್ಟು, ಪ್ರಾರಬ್ಧ-ಪ್ರವಾಹದಿಂದ ದೊರೆತ ವ್ಯವಹಾರದಲ್ಲಿ ತತ್ಪರನಾಗಿರು. ಸಂಕಲ್ಪಜಾಲವು ಕ್ಷೀಣವಾಗಿ ಹೋದಾಗ ಜೀವನಿಗೆ ಬ್ರಹ್ಮತ್ವ ಪ್ರಾಪ್ತಿಯಾಗಿ ಬಿಡುತ್ತದೆ. ॥55॥<span class="char-style-override-15"></span></p>
<p class="Shlok-Number">(ಶ್ಲೋಕ-56)</p>
<p class="Shlok">ಅಧಿಗತಪರಮಾರ್ಥತಾಮುಪೇತ್ಯ</p>
<p class="Shlok">ಪ್ರಸಭಮಪಾಸ್ಯ  ವಿಕಲ್ಪಜಾಲಮುಚ್ಚೈಃ ।</p>
<p class="Shlok">ಅಧಿಗಮಯ  ಪದಂ  ತದದ್ವಿತೀಯಂ </p>
<p class="Shlok">ವಿತತಸುಖಾಯ    ಸುಷುಪ್ತಚಿತ್ತವೃತ್ತಿಃ ॥</p>
<p class="Text">ಪರಮಾರ್ಥ ಜ್ಞಾನದಿಂದ ಸಮೃದ್ಧವಾಗಿ ನೀನು ದೃಢತೆಯಿಂದ ಸಂಪೂರ್ಣವಾಗಿ ವಿಕಲ್ಪ ಜಾಲವನ್ನು ತ್ಯಾಗಮಾಡು ಮತ್ತು ಪೂರ್ಣಾನಂದದ ಪ್ರಾಪ್ತಿಗಾಗಿ ಚಿತ್ತವೃತ್ತಿಯನ್ನು ಲೀನಗೊಳಿಸಿ ಆ ಅದ್ವಿತೀಯ ಪದವಿಯನ್ನು ಪಡೆದುಕೋ ॥56॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ಷಷ್ಠಃ ಸರ್ಗಃ ॥6॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ಆರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-10-7">ಏಳನೆಯ ಸರ್ಗ</p>
<p class="description">ಭಗವಾನ್ ಶ್ರೀ ರಾಮನ ಯಜ್ಞದಲ್ಲಿ ಕುಶ-ಲವರ ಗಾಯನ, ಸೀತೆಯ ಭೂ-ಪ್ರವೇಶ, ತಾಯಿಗೆ ಶ್ರೀರಾಮನ ಉಪದೇಶ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ವಾಲ್ಮೀಕಿನಾ ಬೋಧಿತೋಽಸೌ ಕುಶಃ ಸದ್ಯೋ ಗತಭ್ರಮಃ ।</p>
<p class="Shlok">ಅಂತರ್ಮುಕ್ತೋ ಬಹಿಃ ಸರ್ವಮನುಕುರ್ವಂಶ್ಚಚಾರ ಸಃ ॥ </p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ವಾಲ್ಮೀಕಿ ಋಷಿಗಳು ಈ ಪ್ರಕಾರ ತಿಳಿಸಿದಾಗ ತತ್ಕ್ಷಣ ಕುಶನ ಎಲ್ಲ ಭ್ರಮೆಯು ಹೊರಟುಹೋಯಿತು. ಅವನು ತನ್ನ ಅಂತಃ ಕರಣದಿಂದ ಮುಕ್ತನಾಗಿ ಹೊರಗಿನಿಂದ ಸಂಪೂರ್ಣ ಕ್ರಿಯೆಗಳನ್ನು ಮಾಡುತ್ತಾ ವ್ಯವಹರಿಸುತ್ತಿದ್ದನು. ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ವಾಲ್ಮೀಕಿರಪಿ ತೌ ಪ್ರಾಹ ಸೀತಾಪುತ್ರೌ ಮಹಾಧಿಯೌ ।</p>
<p class="Shlok">ತತ್ರ ತತ್ರ ಚ ಗಾಯಂತೌ ಪುರೇ ವೀಥಿಷು ಸರ್ವತಃ ॥</p>
<p class="Shlok-Number">(ಶ್ಲೋಕ-3)</p>
<p class="Shlok">ರಾಮಸ್ಯಾಗ್ರೇ ಪ್ರಗಾಯೇತಾಂ ಶುಶ್ರೂಷುರ್ಯದಿ ರಾಘವಃ ।</p>
<p class="Shlok">ನ ಗ್ರಾಹ್ಯಂ ವೈ ಯುವಾಭ್ಯಾಂ ತದ್ಯದಿ ಕಿಂಚಿತ್ಪ್ರದಾಸ್ಯತಿ ॥</p>
<p class="Text">ಆಗ ವಾಲ್ಮೀಕಿಯು ಆ ಮಹಾಬುದ್ಧಿಶಾಲಿಗಳಾದ ಈರ್ವರೂ ಸೀತಾ-ಪುತ್ರರಿಗೆ ಹೇಳಿದರು ‘‘ನೀವಿಬ್ಬರೂ ನಗರದ ಬೀದಿಗಳಲ್ಲಿ, ಎಲ್ಲಾ ಕಡೆಯೂ ರಾಮಾಯಣವನ್ನು ಹಾಡುತ್ತಾ ತಿರುಗಾಡಿರಿ. ಮಹಾರಾಜಾ ಶ್ರೀರಾಮನಿಗೆ ಕೇಳಲು ಇಚ್ಛೆಯಾದರೆ ಆತನ ಮುಂದೆಯೂ ಕೂಡ ಹಾಡಿರಿ. ಆದರೆ ಅವನು ಏನನ್ನಾದರೂ ಕೊಡಲು ಬಂದರೆ ತೆಗೆದುಕೊಳ್ಳ ಬೇಡಿರಿ.’’ ॥2-3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಇತಿ ತೌ ಚೋದಿತೌ ತತ್ರ ಗಾಯಮಾನೌ ವಿಚೇರತುಃ ।</p>
<p class="Shlok">ಯಥೋಕ್ತಮೃಷೀಣಾ ಪೂರ್ವಂ ತತ್ರ ತತ್ರಾಭ್ಯಗಾಯತಾಮ್ ॥</p>
<p class="Shlok-Number">(ಶ್ಲೋಕ-5)</p>
<p class="Shlok">ತಾಂ ಸ ಶುಶ್ರಾವ ಕಾಕುತ್ಸ್ಥಃ ಪೂರ್ವಚರ್ಯಾಂ ತತಸ್ತತಃ ।</p>
<p class="Shlok">ಅಪೂರ್ವಪಾಠಜಾತಿಂ ಚ ಗೇಯೇನ ಸಮಭಿಪ್ಲುತಾಮ್ ॥ </p>
<p class="Shlok-Number">(ಶ್ಲೋಕ-6)</p>
<p class="Shlok">ಬಾಲಯೋ ರಾಘವಃ ಶ್ರುತ್ವಾ ಕೌತೂಹಲಮುಪೇಯಿವಾನ್ ।</p>
<p class="Shlok">ಅಥ ಕರ್ಮಾಂತರೇ ರಾಜಾ ಸಮಾಹೂಯ ಮಹಾಮುನೀನ್ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ರಾಜ್ಞಶ್ಚೈವ ನರವ್ಯಾಘ್ರಃ ಪಂಡಿತಾಂಶ್ಚೈವ ನೈಗಮಾನ್ ।</p>
<p class="Shlok">ಪೌರಾಣಿಕಾನ್ ಶಬ್ದವಿದೋ ಯೇ ಚ ವೃದ್ಧಾ ದ್ವಿಜಾತಯಃ ॥</p>
<p class="Text">ಮುನಿಗಳ ಅಪ್ಪಣೆಯಾದ ಬಳಿಕ ಅವರು ಹಾಡುತ್ತಾ ಸಂಚರಿಸಲಾರಂಭಿಸಿದರು. ಋಷಿಗಳು ಎಲ್ಲೆಲ್ಲಿ ಗಾನ ಮಾಡುವಂತೆ ಮೊದಲು ಹೇಳಿದ್ದರೋ ಆಯಾಯ ಸ್ಥಳಗಳಲ್ಲಿ ಅವರು ಹಾಡಿದರು. ಆಗ ಕಕುತ್ಸ್ಥನಂದನ ಶ್ರೀರಘುನಾಥನು ತನ್ನ ಪೂರ್ವಚರಿತ್ರೆಯನ್ನು ಅಲ್ಲಲ್ಲಿ ಹಾಡುತ್ತಿರುವ ಸಮಾಚಾರವನ್ನು ಕೇಳಿದನು. ಆ ಬಾಲಕರು ಹಾಡುವ ವಿಧಾನ ಅದ್ಭುತವಾಗಿದೆ ಮತ್ತು ಸ್ವರ-ತಾಳಗಳಿಂದ ಕೂಡಿದೆ ಎಂಬುದನ್ನು ಕೇಳಿ ಭಗವಾನ್ ಶ್ರೀರಾಮನಿಗೆ ಅತ್ಯಂತ ಕುತೂಹಲವುಂಟಾಯಿತು. ಆದ್ದರಿಂದ ನರಶಾರ್ದೂಲ ಮಹಾರಾಜಾ ಶ್ರೀರಾಮನು ಯಜ್ಞಕರ್ಮದ ವಿಶ್ರಾಂತಿ ಸಮಯದಲ್ಲಿ ಸಕಲ ಮುನೀಶ್ವರರು, ರಾಜರು, ಪಂಡಿತರು, ಶಾಸ್ತ್ರಜ್ಞರು, ಪುರಾಣಿಕರು, ಶಬ್ದ ಶಾಸ್ತ್ರಿಗಳು, ಹಿರಿಯರು ವೃದ್ಧರು ಮತ್ತು ಬ್ರಾಹ್ಮಣರು ಮುಂತಾದವರನ್ನು ಕರೆಸಿದನು. ॥4-7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಏತಾನ್ಸರ್ವಾನ್ಸಮಾಹೂಯ ಗಾಯಕೌ ಸಮವೇಶಯತ್ ।</p>
<p class="Shlok">ತೇ ಸರ್ವೇ ಹೃಷ್ಟಮನಸೋ ರಾಜಾನೋ ಬ್ರಾಹ್ಮಣಾದಯಃ ॥</p>
<p class="Shlok-Number">(ಶ್ಲೋಕ-9)</p>
<p class="Shlok">ರಾಮಂ ತೌ ದಾರಕೌ ದೃಷ್ಟ್ವಾ ವಿಸ್ಮಿತಾ ಹ್ಯನಿಮೇಷಣಾಃ ।</p>
<p class="Shlok">ಅವೋಚನ್ ಸರ್ವ ಏವೈತೇ ಪರಸ್ಪರಮಥಾಗತಾಃ ॥</p>
<p class="Text">ಇವರನ್ನೆಲ್ಲಾ ಕರೆಯಿಸಿ ಬಳಿಕ ಅವನು ಹಾಡುವ ಬಾಲಕರನ್ನು ಕರೆಸಿದನು. ಆ ಎಲ್ಲಾ ರಾಜರು ಮತ್ತು ಬ್ರಾಹ್ಮಣರಾದಿಯಾಗಿ ಪ್ರಸನ್ನಚಿತ್ತದಿಂದ ಮಹಾರಾಜ ರಾಮನನ್ನು ಹಾಗೂ ಆ ಇಬ್ಬರು ಬಾಲಕರನ್ನು ನೋಡಿ ಆಶ್ಚರ್ಯಚಕಿತರಾಗಿ ಎವೆಯಿಕ್ಕದೆ ನೋಡುತ್ತಿದ್ದರು. ಆಗ ಅಲ್ಲಿ ನೆರೆದಿದ್ದ ಜನರೆಲ್ಲರೂ ಪರಸ್ಪರ ಮಾತನಾಡಿಕೊಳ್ಳತೊಡಗಿದರು. ॥8-9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ಇಮೌ ರಾಮಸ್ಯ ಸದೃಶೌ ಬಿಂಬಾದ್ಬಿಂಬಮಿವೋದಿತೌ ।</p>
<p class="Shlok">ಜಟಿಲೌ ಯದಿ ನ ಸ್ಯಾತಾಂ ನ ಚ ವಲ್ಕಲಧಾರಿಣೌ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ವಿಶೇಷಂ ನಾಧಿಗಚ್ಛಾಮೋ ರಾಘವಸ್ಯಾನಯೋಸ್ತದಾ ।</p>
<p class="Shlok">ಏವಂ ಸಂವದತಾಂ ತೇಷಾಂ ವಿಸ್ಮಿತಾನಾಂ ಪರಸ್ಪರಮ್ ॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಉಪಚಕ್ರಮತುರ್ಗಾತುಂ ತಾವುಭೌ ಮುನಿದಾರಕೌ ।</p>
<p class="Shlok">ತತಃ ಪ್ರವೃತ್ತಂ ಮಧುರಂ ಗಾಂಧರ್ವಮತಿಮಾನುಷಮ್ ॥</p>
<p class="Text">‘‘ಬಿಂಬದಿಂದ ಪ್ರಕಟವಾದ ಪ್ರತಿ ಬಿಂಬದಂತೆ ಇವರಿಬ್ಬರೂ ಶ್ರೀರಾಮಚಂದ್ರನ ಹಾಗೆಯೇ ಕಂಡುಬರುತ್ತಿದ್ದಾರೆ. ಇವರು ಜಟಾಜೂಟ ಮತ್ತು ನಾರು ಬಟ್ಟೆಯನ್ನು ಧರಿಸದೇ ಹೋಗಿದ್ದರೆ ಇವರಲ್ಲಿ ಮತ್ತು ರಘುನಾಥನಲ್ಲಿ ಯಾವ ಅಂತರವೂ ತಿಳಿದುಬರುತ್ತಿರಲಿಲ್ಲ.’’ ಈ ಪ್ರಕಾರ ಆ ಜನರೆಲ್ಲಾ ಆಶ್ಚರ್ಯ ಚಕಿತರಾಗಿ ತಮ್ಮ ತಮ್ಮಲ್ಲಿ ಚರ್ಚಿಸುತ್ತಿರುವಾಗ, ಆ ಇಬ್ಬರು ಮುನಿಕುಮಾರರು ಹಾಡಲು ಸಿದ್ಧತೆ ಮಾಡಿಕೊಂಡರು. ಸ್ವಲ್ಪ ಹೊತ್ತಿನಲ್ಲಿಯೇ ಅಲ್ಲಿ ಅತ್ಯಂತ ಮಧುರ ಮತ್ತು ಅಲೌಕಿಕ ಗಾಯನ ಪ್ರಾರಂಭವಾಯಿತು. ॥10-12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಶ್ರುತ್ವಾ ತನ್ಮಧುರಂ ಗೀತಮಪರಾಹ್ಣೇ ರಘೂತ್ತಮಃ ।</p>
<p class="Shlok">ಉವಾಚ ಭರತಂ ಚಾಭ್ಯಾಂ ದೀಯತಾಮಯುತಂ ವಸು ॥</p>
<p class="Text">ಆ ಮಧುರ ಗಾಯನವನ್ನು ಕೇಳಿ ರಘುನಾಥನು ಸಂಜೆಯಾದ ಬಳಿಕ ಭರತನಿಗೆ ‘‘ಇವರಿಗೆ ಹತ್ತು ಸಾವಿರ ಸುವರ್ಣನಾಣ್ಯಗಳನ್ನು ಕೊಡು’’ ಎಂದು ಹೇಳಿದನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ದೀಯಮಾನಂ ಸುವರ್ಣಂ ತು ನ ತಜ್ಜಗೃಹತುಸ್ತದಾ ।</p>
<p class="Shlok">ಕಿಮನೇನ ಸುವರ್ಣೇನ ರಾಜನ್ನೋ ವನ್ಯಭೋಜನೌ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಇತಿ ಸಂತ್ಯಜ್ಯ ಸಂದತ್ತಂ ಜಗ್ಮತುರ್ಮುನಿಸನ್ನಿಧಿಮ್ ।</p>
<p class="Shlok">ಏವಂ ಶ್ರುತ್ವಾ ತು ಚರಿತಂ ರಾಮಃ ಸ್ವಸ್ಯೈವ ವಿಸ್ಮಿತಃ ॥</p>
<p class="Text">ಆದರೆ ಆ ಬಾಲಕರು ಕೊಟ್ಟ ಆ ಸುವರ್ಣ ಮುದ್ರೆಗಳನ್ನು ಸ್ವೀಕರಿಸಲಿಲ್ಲ. ‘‘ಹೇ ಮಹಾರಾಜಾ! ನಾವು ಕಾಡಿನಲ್ಲಿ ಕಂದ-ಮೂಲ-ಲಾದಿಗಳನ್ನು ತಿನ್ನುವವರು, ನಾವು ಈ ದ್ರವ್ಯವನ್ನು ತೆಗೆದುಕೊಂಡು ಏನು ಮಾಡುವುದು?’’ ಎಂದು ಹೇಳಿ ಕೊಟ್ಟಿದ್ದ ಆ ಸುವರ್ಣವನ್ನು ಅಲ್ಲಿಯೇ ಬಿಟ್ಟು ಮುನಿಗಳ ಬಳಿಗೆ ಬಂದುಬಿಟ್ಟರು. ಈ ಪ್ರಕಾರ ಭಗವಾನ್ ಶ್ರೀರಾಮನು ತನ್ನ ಚರಿತ್ರೆಯನ್ನೇ ಕೇಳಿ ವಿಸ್ಮಯಗೊಂಡನು. ॥14-15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ಜ್ಞಾತ್ವಾ ಸೀತಾಕುಮಾರೌ ತೌ ಶತ್ರುಘ್ನಂ ಚೇದಮಬ್ರವೀತ್ ।</p>
<p class="Shlok">ಹನೂಮಂತಂ ಸುಷೇಣಂ ಚ ವಿಭೀಷಣಮಥಾಂಗದಮ್ ॥</p>
<p class="Text">ಆ ಬಾಲಕರು ಸೀತಾದೇವಿಯ ಪುತ್ರರೆಂದು ತಿಳಿದುಕೊಂಡು ಶತ್ರುಘ್ನ, ಹನುಮಂತ, ಸುಷೇಣ, ವಿಭೀಷಣ, ಅಂಗದನೇ ಮುಂತಾದವರಲ್ಲಿ ಹೇಳಿದನು ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಭಗವಂತಂ ಮಹಾತ್ಮಾನಂ ವಾಲ್ಮೀಕಿಂ ಮುನಿಸತ್ತಮಮ್ ।</p>
<p class="Shlok">ಆನಯಧ್ವಂ ಮುನಿವರಂ ಸಸೀತಂ ದೇವಸಮ್ಮಿತಮ್ ॥</p>
<p class="Text">‘‘ದೇವತುಲ್ಯ ಮಹಾನುಭಾವ ಮುನಿಶ್ರೇಷ್ಠ ಭಗವಾನ್ ವಾಲ್ಮೀಕಿಮುನಿ ಗಳನ್ನು ಸೀತೆಯ ಸಹಿತ ಕರೆದುಕೊಂಡು ಬನ್ನಿರಿ. ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಅಸ್ಯಾಸ್ತು ಪರ್ಷದೋ ಮಧ್ಯೇ ಪ್ರತ್ಯಯಂ ಜನಕಾತ್ಮಜಾ ।</p>
<p class="Shlok">ಕರೋತು ಶಪಥಂ ಸರ್ವೇ ಜಾನಂತು ಗತಕಲ್ಮಷಾಮ್ ॥</p>
<p class="Shlok-Number">(ಶ್ಲೋಕ-19)</p>
<p class="Shlok">ಸೀತಾಂ ತದ್ವಚನಂ ಶ್ರುತ್ವಾ ಗತಾಃ ಸರ್ವೇಽತಿವಿಸ್ಮಿತಾಃ ।</p>
<p class="Shlok">ಊಚುರ್ಯಥೋಕ್ತಂ ರಾಮೇಣ ವಾಲ್ಮೀಕಿಂ ರಾಮಪಾರ್ಷದಾಃ ॥</p>
<p class="Text">ಈ ಸಭೆಯಲ್ಲಿ ಜಾನಕಿಯು ಎಲ್ಲರಿಗೂ ನಂಬಿಕೆಯನ್ನುಂಟು ಮಾಡುವುದಕ್ಕಾಗಿ ಶಪಥ ಮಾಡಲಿ, ಅದರಿಂದ ಎಲ್ಲ ಜನರು ಸೀತೆಯು ನಿಷ್ಕಳಂಕಳೆಂಬುದನ್ನು ತಿಳಿದುಕೊಳ್ಳಲಿ.’’ ಭಗವಾನ್ ಶ್ರೀರಾಮಚಂದ್ರನ ಮಾತನ್ನು ಕೇಳಿ ಅವನ ಆ ದೂತರೆಲ್ಲಾ ಅತ್ಯಂತ ಆಶ್ಚರ್ಯಚಕಿತರಾಗಿ, ವಾಲ್ಮೀಕಿಯ ಬಳಿಗೆ ಹೋದರು ಹಾಗೂ ಶ್ರೀರಾಮನು ಹೇಳಿದುದನ್ನೆಲ್ಲಾ ಅವರಿಗೆ ತಿಳಿಸಿದರು. ॥18-19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ರಾಮಸ್ಯ ಹೃದ್ಗತಂ ಸರ್ವಂ ಜ್ಞಾತ್ವಾ ವಾಲ್ಮೀಕಿರಬ್ರವೀತ್ ।</p>
<p class="Shlok">ಶ್ವಃ ಕರಿಷ್ಯತಿ ವೈ ಸೀತಾ ಶಪಥಂ ಜನಸಂಸದೀ ॥</p>
<p class="Text">ಅದರಿಂದ ಭಗವಾನ್ ರಾಮನ ಆಶಯವನ್ನು ಅರಿತ ವಾಲ್ಮೀಕಿಯು ಹೇಳಿದರು ‘‘ಸೀತಾದೇವಿಯು ನಾಳೆ ಜನತೆಯ ಸಭೆಯಲ್ಲಿ ಶಪಥ ಮಾಡುವಳು.’’ ॥20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಯೋಷಿತಾಂ ಪರಮಂ ದೈವಂ ಪತಿರೇವ ನ ಸಂಶಯಃ ।</p>
<p class="Shlok">ತಚ್ಛ್ರುತ್ವಾ ಸಹಸಾ ಗತ್ವಾ ಸರ್ವೇ ಪ್ರೋಚುರ್ಮುನೇರ್ವಚಃ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ರಾಘವಸ್ಯಾಪಿ ರಾಮೋಽಪಿ ಶ್ರುತ್ವಾ ಮುನಿವಚಸ್ತಥಾ ।</p>
<p class="Shlok">ರಾಜಾನೋ ಮುನಯಃ ಸರ್ವೇ ಶೃಣುಧ್ವಮಿತಿ ಚಾಬ್ರವೀತ್ ॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಸೀತಾಯಾಃ ಶಪಥಂ ಲೋಕಾ ವಿಜಾನಂತು ಶುಭಾಶುಭಮ್ ।</p>
<p class="Shlok">ಇತ್ಯುಕ್ತಾ ರಾಘವೇಣಾಥ ಲೋಕಾಃ ಸರ್ವೇ ದಿದೃಕ್ಷವಃ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾಃ ಶೂದ್ರಾಶ್ಚೈವ ಮಹರ್ಷಯಃ ।</p>
<p class="Shlok">ವಾನರಾಶ್ಚ ಸಮಾಜಗ್ಮುಃ ಕೌತೂಹಲಸಮನ್ವಿತಾಃ ॥</p>
<p class="Text">ಸ್ತ್ರೀಯರಿಗೆ ಎಲ್ಲರಿಗಿಂತ ದೊಡ್ಡ ದೇವರು ಪತಿಯೇ ಆಗಿರುತ್ತಾನೆ ಎಂಬುದರಲ್ಲಿ ಸಂದೇಹವೇ ಇಲ್ಲ.’’ ಮುನಿಗಳ ಈ ಮಾತುಗಳನ್ನು ಕೇಳಿ ಅವರೆಲ್ಲರೂ ತತ್ ಕ್ಷಣ ಶ್ರೀರಘುನಾಥನ ಬಳಿಗೆ ಹೋಗಿ ಎಲ್ಲವನ್ನು ಅರಿಕೆಮಾಡಿಕೊಂಡರು. ಆಗ ಶ್ರೀರಾಮಚಂದ್ರನು ಮುನಿಯ ಸಂದೇಶವನ್ನು ಕೇಳಿ ‘‘ಹೇ ನೃಪತಿಗಳೇ ಮತ್ತು ಮುನಿಜನರೇ! ಈಗ ನೀವುಗಳೆಲ್ಲರೂ ಸೀತೆಯ ಶಪಥವನ್ನು ಕೇಳಿರಿ; ಅದರಿಂದ ಆಕೆಯ ಶುಭಾಶುಭವನ್ನು ಅರಿತುಕೊಳ್ಳಿರಿ.’’ ಭಗವಾನ್ ಶ್ರೀರಾಮನು ಈ ರೀತಿ ಹೇಳಿದ ನಂತರ ಬ್ರಾಹ್ಮಣರು, ಕ್ಷತ್ರಿಯರು, ವೈಶ್ಯರು, ಶೂದ್ರರೂ, ಮಹರ್ಷಿಗಳು ಮತ್ತು ವಾನರರೇ ಆದಿ ಎಲ್ಲಾ ಪುರಜನರೂ ಕುತೂಹಲ ಭರಿತರಾಗಿ ಸೀತಾದೇವಿಯ ಶಪಥವನ್ನು ಕೇಳುವುದಕ್ಕಾಗಿ ಬಂದರು. ॥21-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ತತೋ ಮುನಿವರಸ್ತೂರ್ಣಂ ಸಸೀತಃ ಸಮುಪಾಗಮತ್ ।</p>
<p class="Shlok">ಅಗ್ರತಸ್ತಮೃಷಿಂ ಕೃತ್ವಾಯಾಂತಿ ಕಿಂಚಿದವಾಙ್ಮುಖೀ ॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಕೃತಾಂಜಲಿರ್ಬಾಷ್ಪಕಂಠಾ ಸೀತಾ ಯಜ್ಞಂ ವಿವೇಶ ತಮ್ ।</p>
<p class="Shlok">ದೃಷ್ಟ್ವಾ ಲಕ್ಷ್ಮೀಮಿವಾಯಾಂತೀಂ ಬ್ರಹ್ಮಾಣಮನುಯಾಯಿನೀಮ್ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ವಾಲ್ಮೀಕೇಃ ಪೃಷ್ಠತಃ ಸೀತಾಂ ಸಾಧುವಾದೋ ಮಹಾನಭೂತ್ ।</p>
<p class="Shlok">ತದಾ ಮಧ್ಯೇ ಜನೌಘಸ್ಯ ಪ್ರವಿಶ್ಯ ಮುನಿಪುಂಗವಃ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಸೀತಾಸಹಾಯೋ ವಾಲ್ಮೀಕಿರಿತಿ ಪ್ರಾಹ ಚ ರಾಘವಮ್ ।</p>
<p class="Shlok">ಇಯಂ ದಾಶರಥೇ ಸೀತಾ ಸುವ್ರತಾ ಧರ್ಮಚಾರಿಣೀ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಅಪಾಪಾ ತೇ ಪುರಾ ತ್ಯಕ್ತಾ ಮಮಾಶ್ರಮಸಮೀಪತಃ ।</p>
<p class="Shlok">ಲೋಕಾಪವಾದಭೀತೇನ ತ್ವಯಾ ರಾಮ ಮಹಾವನೇ ॥ </p>
<p class="Text">ಆಗಲೇ ಸೀತಾದೇವಿಯ ಸಹಿತ ಮುನೀಶ್ವರರೂ ಬಂದರು. ಸೀತಾದೇವಿಯು ವಾಲ್ಮೀಕಿ ಋಷಿಗಳನ್ನು ಮುಂದೆ ಮಾಡಿಕೊಂಡು, ಅವರ ಹಿಂದೆ-ಹಿಂದೆ ತಲೆಬಾಗಿ ಕೈಮುಗಿದುಕೊಂಡು ಗದ್ಗದ ಕಂಠದಿಂದ ಯಜ್ಞಶಾಲೆಯನ್ನು ಪ್ರವೇಶ ಮಾಡಿದಳು, ಬ್ರಹ್ಮನ ಹಿಂದೆ ಬರುತ್ತಿರುವ ಲಕ್ಷ್ಮಿಯಂತೆ ವಾಲ್ಮೀಕಿ ಋಷಿಗಳ ಹಿಂದೆ ಸೀತಾದೇವಿಯು ಬರುತ್ತಿರುವುದನ್ನು ನೋಡಿ ಆ ಜನಸಮೂಹದಲ್ಲಿ ಧನ್ಯ-ಧನ್ಯ ಎಂಬ ಭಾರೀ ಗದ್ದಲ ಉಂಟಾಯಿತು. ಆಗ ಸೀತಾದೇವಿಯ ಸಹಿತ ಮುನಿಶ್ರೇಷ್ಠ ವಾಲ್ಮೀಕಿಯು ಆ ಜನಸಮೂಹದಲ್ಲಿ, ಮುಂದೆ ಬಂದು ರಘುನಾಥನಿಗೆ ಹೇಳಿದರು ‘‘ಹೇ ದಶರಥನಂದನಾ! ಈ ಪತಿವ್ರತೆಯೂ, ಧರ್ಮಪರಾಯಣೆಯೂ, ನಿಷ್ಕಳಂಕಳೂ ಆದ ಸೀತಾದೇವಿಯನ್ನು ನೀನು ಲೋಕಾಪವಾದಕ್ಕೆ ಅಂಜಿ ಘೋರಾರಣ್ಯದಲ್ಲಿ ಸ್ವಲ್ಪ ಸಮಯದ ಹಿಂದೆ ನನ್ನ ಆಶ್ರಮದ ಹತ್ತಿರ ಬಿಟ್ಟುಬಿಟ್ಟಿದ್ದೆ. ॥25-29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಪ್ರತ್ಯಯಂ ದಾಸ್ಯತೇ ಸೀತಾ ತದನುಜ್ಞಾತುಮರ್ಹಸಿ ।</p>
<p class="Shlok">ಇಮೌ ತು ಸೀತಾತನಯಾವಿವೌ ಯಮಲಜಾತಕೌ ॥</p>
<p class="Text">ಈಗ ಈಕೆಯು ತನ್ನ ವಿಶ್ವಾಸವನ್ನು ಪ್ರಕಟಿಸಲು ಇಚ್ಛಿಸುತ್ತಾಳೆ, ನೀನು ಆಕೆಗೆ ಅಪ್ಪಣೆಕೊಡು. ಇವರಿಬ್ಬರೂ ಕುಶ-ಲವ ಸೀತೆಯಲ್ಲಿ ಹುಟ್ಟಿದ ಅವಳಿ-ಜವಳಿ ಪುತ್ರರಾಗಿದ್ದಾರೆ. ॥30॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಸುತೌ ತು ತವ ದುರ್ಧರ್ಷೌ ತಥ್ಯಮೇತದ್ಬ್ರವೀಮಿ ತೇ ।</p>
<p class="Shlok">ಪ್ರಚೇತಸೋಽಹಂ ದಶಮಃ ಪುತ್ರೋ ರಘುಕುಲೋದ್ವಹ ॥</p>
<p class="Text">ನಾನು ನಿಜವನ್ನೇ ಹೇಳುತ್ತೇನೆ, ದುರ್ಜಯ ವೀರರಾದ ಇವರಿಬ್ಬರೂ ನಿನ್ನ ಸಂತಾನವೇ ಆಗಿದ್ದಾರೆ. ಹೇ ರಾಘವಾ! ನಾನು ಪ್ರಜಾಪತಿ ಪ್ರಚೇತಾ ಎಂಬವರ ಹತ್ತನೇ ಮಗನಾಗಿದ್ದೇನೆ. ॥31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಅನೃತಂ ನ ಸ್ಮರಾಮ್ಯುಕ್ತಂ ತಥೇಮೌ ತವ ಪುತ್ರಕೌ ।</p>
<p class="Shlok">ಬಹೂನ್ವರ್ಷಗಣಾನ್ ಸಮ್ಯಕ್ ತಪಶ್ಚರ್ಯಾ ಮಯಾ ಕೃತಾ ॥ </p>
<p class="Text">ನಾನು ಎಂದೂ ಸುಳ್ಳು ಹೇಳಿದಂತೆ ನನಗೆ ಜ್ಞಾಪಕವೇ ಇಲ್ಲ ; ಈ ಬಾಲಕರು ನಿನ್ನ ಪುತ್ರರೇ ಎಂಬುದನ್ನೇ ನಾನು ನಿನಗೆ ಹೇಳುತ್ತೇನೆ. ನಾನು ಅನೇಕ ವರ್ಷಗಳವರೆಗೆ ಚೆನ್ನಾಗಿ ತಪಸ್ಸು ಮಾಡಿದ್ದೇನೆ. ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ನೋಪಾಶ್ನೀಯಾಂ ಫಲಂ ತಸ್ಯಾ ದುಷ್ಟೇಯಂ ಯದಿ ಮೈಥಿಲೀ ।</p>
<p class="Shlok">ವಾಲ್ಮೀಕಿನೈವಮುಕ್ತಸ್ತು ರಾಘವಃ ಪ್ರತ್ಯಭಾಷತ ॥</p>
<p class="Text">ಈ ಮಿಥಿಲೇಶ ನಂದಿನಿಯಲ್ಲಿ ಯಾವುದಾದರೂ ದೋಷವಿದ್ದರೆ ನನಗೆ ಆ ತಪಸ್ಸಿನ ಯಾವುದೇ ಫಲವೂ ಸಿಗದೆ ಹೋಗಲಿ.’’ ವಾಲ್ಮೀಕಿಯು ಈ ಪ್ರಕಾರ ಹೇಳಿದ ಬಳಿಕ ಶ್ರೀರಘುನಾಥ ಇಂತೆಂದನು - ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ಏವಮೇತನ್ಮಹಾಪ್ರಾಜ್ಞ ಯಥಾ ವದಸಿ ಸುವ್ರತ ।</p>
<p class="Shlok">ಪ್ರತ್ಯಯೋ ಜನಿತೋ ಮಹ್ಯಂ ತವ ವಾಕ್ಯೈರಕಿಲ್ಬಿಷೈಃ ॥</p>
<p class="Text">‘‘ಎಲೈ ಮಹಾಪ್ರಾಜ್ಞರೆ! ಸುವ್ರತರೇ! ನೀವು ಹೇಳುತ್ತಿರುವ, ಮಾತು ಸರಿಯಾಗಿಯೇ ಇದೆ. ನನಗಾದರೋ ನಿಮ್ಮ ನಿರ್ದೋಷ ವಾಕ್ಯಗಳಿಂದ ನಂಬಿಕೆ ಉಂಟಾಯಿತು. ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಲಂಕಾಯಾಮಪಿ ದತ್ತೋ ಮೇ ವೈದೇಹ್ಯಾ ಪ್ರತ್ಯಯೋ ಮಹಾನ್ ।</p>
<p class="Shlok">ದೇವಾನಾಂ ಪುರತಸ್ತೇನ ಮಂದಿರೇ ಸಂಪ್ರವೇಶಿತಾ ॥</p>
<p class="Text">ಜಾನಕಿಯು ಲಂಕೆಯಲ್ಲಿಯೂ ಕೂಡ ದೇವತೆಗಳ ಮುಂದೆ ಬಹು ಪ್ರಚಂಡ ಪರೀಕ್ಷೆಗೆ ಒಳಗಾಗಿದ್ದಳು, ಅದರಿಂದಾಗಿ ನಾನು ಆಕೆಯನ್ನು ಮನೆಯಲ್ಲಿ ಇರಿಸಿ ಕೊಂಡಿದ್ದೆ. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಸೇಯಂ ಲೋಕಭಯಾದ್ಬ್ರಹ್ಮನ್ನಪಾಪಾಪಿ ಸತೀ ಪುರಾ ।</p>
<p class="Shlok">ಸೀತಾ ಮಯಾ ಪರಿತ್ಯಕ್ತಾ ಭವಾಂಸ್ತತ್ ಕ್ಷಂತುಮರ್ಹತಿ ॥</p>
<p class="Text">ಆದರೆ ಎಲೈ ಬ್ರಹ್ಮಜ್ಞಾನಿಯೆ! ಸತೀಸೀತೆಯು ಸರ್ವಥಾ ನಿರ್ದೋಷಿಯಾಗಿದ್ದರೂ ಕೂಡ ಲೋಕನಿಂದೆಯ ಭಯದಿಂದ ಕೆಲವು ದಿನಗಳವರೆಗೆ ನಾನು ಅವಳನ್ನು ಬಿಟ್ಟುಬಿಟ್ಟೆನು. ಆದ್ದರಿಂದ ನನ್ನ ಈ ಅಪರಾಧವನ್ನು ಕ್ಷಮಿಸಿರಿ. ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಮಮೈವ ಜಾತೌ ಜಾನಾಮಿ ಪುತ್ರಾವೇತೌ ಕುಶೀಲವೌ ।</p>
<p class="Shlok">ಶುದ್ಧಾಯಾಂ ಜಗತೀಮಧ್ಯೇ ಸೀತಾಯಾಂ ಪ್ರೀತಿರಸ್ತು ಮೇ ॥</p>
<p class="Text">ಕುಶ ಮತ್ತು ಲವರೆಂಬ ಈ ಪುತ್ರರಿಬ್ಬರೂ ನನ್ನಿಂದಲೇ ಉತ್ಪನ್ನರಾಗಿದ್ದಾರೆ ಎಂಬುದನ್ನೂ ಕೂಡ ನಾನು ಬಲ್ಲೆನು. ಜಗತ್ತಿನ ಜನರ ಮುಂದೆ ಸೀತೆಯು ನಿರ್ದೋಷಿ ಎಂದು ಖಚಿತಪಡಿಸಲಿ. ನನಗೆ ಅವಳಲ್ಲಿ ಪ್ರೀತಿ ಇದ್ದೇ ಇದೆ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ದೇವಾಃ ಸರ್ವೇ ಪರಿಜ್ಞಾಯ ರಾಮಾಭಿಪ್ರಾಯಮುತ್ಸುಕಾಃ ।</p>
<p class="Shlok">ಬ್ರಹ್ಮಾಣಮಗ್ರತಃ ಕೃತ್ವಾ ಸಮಾಜಗ್ಮುಃ ಸಹಸ್ರಶಃ ॥</p>
<p class="Text">ಆಗ ಶ್ರೀರಾಮನ ಅಭಿಪ್ರಾಯವನ್ನು ಅರಿತು ಸಮಸ್ತ ದೇವತೆಗಳು ಅತ್ಯಂತ ಉತ್ಸುಕರಾಗಿ ಬ್ರಹ್ಮದೇವರನ್ನು ಮುಂದಿರಿಸಿಕೊಂಡು ಸಾವಿರಾರು ಸಂಖ್ಯೆಗಳಲ್ಲಿ ಅಲ್ಲಿಗೆ ಬಂದರು. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಪ್ರಜಾಃ ಸಮಾಗಮನ್ ಹೃಷ್ಟಾಃ ಸೀತಾ ಕೌಶೇಯವಾಸಿನೀ ।</p>
<p class="Shlok">ಉದಙ್ಮುಖೀ ಹ್ಯಧೋದೃಷ್ಟಿಃ ಪ್ರಾಂಜಲಿರ್ವಾಕ್ಯಮಬ್ರವೀತ್ ॥</p>
<p class="Text">ಬಹಳ ಮಂದಿ ಪ್ರಜೆಗಳೂ ಕೂಡ ಸಂತೋಷದಿಂದ ಅಲ್ಲಿಗೆ ಬಂದು ಸೇರಿದರು. ಆಗ ರೇಷ್ಮೆ ವಸವನ್ನು ಧರಿಸಿ, ಉತ್ತರದ ಕಡೆಗೆ ಮುಖ ಮಾಡಿ, ಅಧೋ ದೃಷ್ಟಿಯುಳ್ಳವಳಾಗಿ ನಿಂತಿರುವ ಸೀತೆಯು ಕೈಮುಗಿದು ಕೊಂಡು ಹೇಳಿದಳು ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ರಾಮಾದನ್ಯಂ ಯಥಾಹಂ ವೈ ಮನಸಾಪಿ ನ ಚಿಂತಯೇ ।</p>
<p class="Shlok">ತಥಾ ಮೇ ಧರಣೀ ದೇವೀ ವಿವರಂ ದಾತುಮರ್ಹತಿ ॥</p>
<p class="Text">‘‘ನಾನು ಭಗವಾನ್ ಶ್ರೀರಾಮನಲ್ಲದೆ ಬೇರೆ ಯಾರನ್ನಾದರೂ ಮನಸ್ಸಿನಲ್ಲಿ ಯೋಚಿಸದೇ ಇದ್ದರೆ, ಭೂದೇವಿಯು ನನಗೆ ಆಶ್ರಯಕೊಡಲಿ’’ ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ತಥಾ ಶಪಂತ್ಯಾಃ ಸೀತಾಯಾಃ ಪ್ರಾದುರಾಸೀನ್ಮಹಾದ್ಭುತಮ್ ।</p>
<p class="Shlok">ಭೂತಲಾದ್ದಿವ್ಯಮತ್ಯರ್ಥಂ ಸಿಂಹಾಸನಮನುತ್ತಮಮ್ ॥</p>
<p class="Text">ಸೀತಾದೇವಿಯು ಈ ಪ್ರಕಾರ ಶಪಥ ಮಾಡಿದ ಕೂಡಲೇ ಭೂಗರ್ಭದಿಂದ ಒಂದು ಅತಿ ಅದ್ಭುತ ಪರಮ ದಿವ್ಯ ಮತ್ತು ಅತ್ಯಂತ ಶ್ರೇಷ್ಠ ಸಿಂಹಾಸನವು ಪ್ರಕಟವಾಯಿತು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ನಾಗೇಂದ್ರೈರ್ಧ್ರಿಯಮಾಣಂ ಚ ದಿವ್ಯದೇಹೈ ರವಿಪ್ರಭಮ್ ।</p>
<p class="Shlok">ಭೂದೇವೀ ಜಾನಕೀಂ ದೋರ್ಭ್ಯಾಂ ಗೃಹೀತ್ವಾ  ಸ್ನೇಹಸಂಯುತಾ ॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಸ್ವಾಗತಂ ತಾಮುವಾಚೈನಾಮಾಸನೇ ಸಂನ್ಯವೇಶಯತ್ ।</p>
<p class="Shlok">ಸಿಂಹಾಸನಸ್ಥಾಂ ವೈದೇಹೀಂ ಪ್ರವಿಶಂತೀಂ ರಸಾತಲಮ್ ॥</p>
<p class="Shlok-Number">(ಶ್ಲೋಕ-44)</p>
<p class="Shlok">ನಿರಂತರಾ ಪುಷ್ಪವೃಷ್ಟಿರ್ದಿವ್ಯಾ ಸೀತಾಮವಾಕಿರತ್ ।</p>
<p class="Shlok">ಸಾಧುವಾದಶ್ಚ ಸುಮಹಾನ್ ದೇವಾನಾಂ ಪರಮಾದ್ಭುತಃ ॥</p>
<p class="Text">ಸೂರ್ಯನಂತೆ ಹೊಳೆಯುತ್ತಿರುವ ಆ ಸಿಂಹಾಸನವು ದಿವ್ಯ ಶರೀರಧಾರೀ ನಾಗರಾಜರುಗಳು ಹೊತ್ತುಕೊಂಡಿದ್ದರು. ಆಗ ಭೂದೇವಿಯು ಜಾನಕಿಯನ್ನು ತನ್ನ ಎರಡು ಬಾಹುಗಳಿಂದ ಪ್ರೇಮಪೂರ್ವಕ ಆಲಿಂಗಿಸಿಕೊಂಡು, ಸ್ವಾಗತಿಸಿ ಸಿಂಹಾಸನದ ಮೇಲೆ ಕುಳ್ಳಿರಿಸಿಕೊಂಡಳು. ಸೀತಾದೇವಿಯು ಸಿಂಹಾಸನದಲ್ಲಿ ಕುಳಿತು ರಸಾತಳಕ್ಕೆ ಹೊರಟಾಗ ಆಕೆಯ ಮೇಲೆ ನಿರಂತರ ಪುಷ್ಪ ವೃಷ್ಟಿಯಾಯಿತು. ದೇವತೆಗಳು ಶುಭದಾಯಕ ಸಾಧು ವಾದಗಳನ್ನು ಹೇಳುತ್ತಾ ಅತ್ಯಂತ ಅದ್ಭುತ ಹಾಗೂ ಮಹಾನ್ ಜಯ ಘೋಷ ಮಾಡಲಾರಂಭಿಸಿದರು. ॥42-44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಊಚುಶ್ಚ ಬಹುಧಾ ವಾಚೋ ಹ್ಯಂತರಿಕ್ಷಗತಾಃ ಸುರಾಃ ।</p>
<p class="Shlok">ಅಂತರಿಕ್ಷೇ ಚ ಭೂಮೌ ಚ ಸರ್ವೇ ಸ್ಥಾವರಜಂಗಮಾಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ವಾನರಾಶ್ಚ ಮಹಾಕಾಯಾಃ ಸೀತಾಶಪಥಕಾರಣಾತ್ ।</p>
<p class="Shlok">ಕೇಚಿಚ್ಚಿಂತಾಪರಾಸ್ತಸ್ಯ ಕೇಚಿದ್ಧ್ಯಾನಪರಾಯಣಾಃ ॥</p>
<p class="Text">ಆಕಾಶದಲ್ಲಿದ್ದ ದೇವತೆಗಳು ನಾನಾಪ್ರಕಾರದಲ್ಲಿ ಮಾತನಾಡಿಕೊಂಡರು. ಸೀತೆಯು ಶಪಥ ಮಾಡಿದ್ದರಿಂದ ಆಕಾಶ ಮತ್ತು ಭೂಮಿಯ ಸಮಸ್ತ ಸ್ಥಾವರ-ಜಂಗಮ ಪ್ರಾಣಿಗಳು ಮತ್ತು ದೊಡ್ಡ-ದೊಡ್ಡ ಆಕೃತಿಯ ವಾನರರಲ್ಲಿ ಹಲವರು ಚಿಂತೆಗೊಳಗಾದರು, ಕೆಲವರು ಧ್ಯಾನಮಗ್ನರಾದರು. ॥45-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಕೇಚಿದ್ರಾಮಂ ನಿರೀಕ್ಷಂತಃ ಕೇಚಿತ್ಸೀತಾಮಚೇತಸಃ ।</p>
<p class="Shlok">ಮುಹೂರ್ತಮಾತ್ರಂ ತತ್ಸರ್ವಂ ತೂಷ್ಣೀಭೂತಮಚೇತನಮ್ ॥</p>
<p class="Text">ಕೆಲವರು ರಾಮನನ್ನು ಮತ್ತು ಕೆಲವರು ಸೀತೆಯನ್ನು ನೋಡಿ ನಿಶ್ಚೇಷ್ಟಿತರಾದರು. ಒಂದು ಘಳಿಗೆ ಕಾಲ ಆ ಜನಸಮೂಹವೆಲ್ಲಾ ಸ್ತಬ್ಧವಾಯಿತು ಹಾಗೂ ಚೈತನ್ಯಶೂನ್ಯವಾಯಿತು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ಸೀತಾಪ್ರವೇಶನಂ ದೃಷ್ಟ್ವಾ ಸರ್ವಂ ಸಮ್ಮೋಹಿತಂ ಜಗತ್ ।</p>
<p class="Shlok">ರಾಮಸ್ತು ಸರ್ವಂ ಜ್ಞಾತ್ವೈವ ಭವಿಷ್ಯತ್ಕಾರ್ಯಗೌರವಮ್ ॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಅಜಾನನ್ನಿವ ದುಃಖೇನ ಶುಶೋಚ ಜನಕಾತ್ಮಜಾಮ್ ।</p>
<p class="Shlok">ಬ್ರಹ್ಮಣಾ ಋಷಿಭಿಃ ಸಾರ್ಧಂ ಬೋಧಿತೋ ರಘುನಂದನಃ ॥</p>
<p class="Text">ಸೀತೆಯ ಪೃಥ್ವೀಪ್ರವೇಶವನ್ನು ನೋಡಿ ಇಡೀ ಜಗತ್ತು ಮುಗ್ಧಗೊಂಡಿತು. ಭಗವಾನ್ ಶ್ರೀರಾಮನು ಮುಂದಿನ ಕಾರ್ಯದ ಮಹತ್ವವನ್ನು ಸಂಪೂರ್ಣವಾಗಿ ತಿಳಿದಿದ್ದನು, ಆದರೂ ಏನೂ ತಿಳಿಯದವನಂತೆ ಸೀತೆಗೋಸ್ಕರ ಶೋಕಪಡಲಾರಂಭಿಸಿದನು. ಆಗ ಋಷಿಗಳ ಸಹಿತ ಬ್ರಹ್ಮದೇವರು ರಘುನಾಥನನ್ನು ಸಮಾಧಾನ ಪಡಿಸಿದರು. ॥48-49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಪ್ರತಿಬುದ್ಧ ಇವ ಸ್ವಪ್ನಾಚ್ಚಕಾರಾನಂತರಾಃ ಕ್ರಿಯಾಃ ।</p>
<p class="Shlok">ವಿಸಸರ್ಜ ಋಷೀನ್ ಸರ್ವಾನೃತ್ವಿಜೋ ಯೇ ಸಮಾಗತಾಃ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ತಾನ್ ಸರ್ವಾನ್ ಧನರತ್ನಾದ್ಯೈಸ್ತೋಷಯಾಮಾಸ ಭೂರಿಶಃ ।</p>
<p class="Shlok">ಉಪಾದಾಯ ಕುಮಾರೌ ತಾವಯೋಧ್ಯಾಮಗಮತ್ಪ್ರಭುಃ ॥</p>
<p class="Text">ಅನಂತರ ಅವನು ಮಲಗಿದ್ದು ಎದ್ದವನಂತೆ ಯಜ್ಞದ ಉಳಿದಿರುವ ಕರ್ಮಗಳನ್ನು ಸಮಾಪ್ತಿಗೊಳಿಸಿದನು. ಯಜ್ಞಕ್ಕೆ ಋತ್ವಿಜರಾಗಿ ಆಗಮಿಸಿದ್ದ ಋಷಿಗಳೆಲ್ಲರಿಗೂ ರತ್ನ, ಧನ ಮುಂತಾದುವನ್ನು ಕೊಟ್ಟು ಅವರನ್ನು ಚೆನ್ನಾಗಿ ಸಂತೋಷಪಡಿಸಿ ಬೀಳ್ಕೊಟ್ಟನು. ಬಳಿಕ ಪ್ರಭುರಾಮನು ಆ ಇಬ್ಬರು ಕುಮಾರರನ್ನು ಜೊತೆಯಲ್ಲಿ ಕರೆದುಕೊಂಡು ಅಯೋಧ್ಯಾನಗರಕ್ಕೆ ಬಂದನು. ॥50-51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ತದಾದಿ ನಿಃ ಸ್ಪೃಹೋ ರಾಮಃ ಸರ್ವಭೋಗೇಷು ಸರ್ವದಾ ।</p>
<p class="Shlok">ಆತ್ಮಚಿಂತಾಪರೋ ನಿತ್ಯಮೇಕಾಂತೇ ಸಮುಪಸ್ಥಿತಃ ॥</p>
<p class="Text">ಅಂದಿನಿಂದ ಶ್ರೀರಾಮ ಚಂದ್ರನು ಎಲ್ಲಾ ಭೋಗಗಳಿಂದ ವಿರಕ್ತನಾಗಿ ನಿರಂತರ ಆತ್ಮಚಿಂತನೆ ಮಾಡುತ್ತಾ ಏಕಾಂತದಲ್ಲಿ ಇರಲಾರಂಭಿಸಿದನು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಏಕಾಂತೇ ಧ್ಯಾನನಿರತೇ ಏಕದಾ ರಾಘವೇ ಸತಿ ।</p>
<p class="Shlok">ಜ್ಞಾತ್ವಾ ನಾರಾಯಣಂ ಸಾಕ್ಷಾತ್ ಕೌಸಲ್ಯಾ ಪ್ರಿಯವಾದಿನೀ ॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಭಕ್ತ್ಯಾಗತ್ಯ ಪ್ರಸನ್ನಂ ತಂ ಪ್ರಣತಾ ಪ್ರಾಹ ಹೃಷ್ಟಧೀಃ ।</p>
<p class="Shlok">ರಾಮ ತ್ವಂ ಜಗತಾಮಾದಿರಾದಿಮಧ್ಯಾಂತವರ್ಜಿತಃ ॥</p>
<p class="Text">ಒಂದು ದಿನ ಶ್ರೀರಘುನಾಥನು ಏಕಾಂತದಲ್ಲಿ ಧ್ಯಾನಮಗ್ನನಾಗಿದ್ದಾಗ ಪ್ರಿಯಭಾಷಿಣೀ ಕೌಸಲ್ಯಾದೇವಿಯು ಅವನನ್ನು ಸಾಕ್ಷಾತ್ ನಾರಾಯಣನೆಂದು ತಿಳಿದು ಅತಿ ಭಕ್ತಿಭಾವದಿಂದ ಅವನ ಬಳಿಗೆ ಬಂದು ಅವನು ಪ್ರಸನ್ನಚಿತ್ತನಾಗಿರುವುದನ್ನು ಅರಿತು ಬಹುಹರ್ಷದಿಂದ ವಿನಯಪೂರ್ವಕವಾಗಿ ಹೇಳಿದಳು — ‘‘ಹೇ ರಾಮಾ! ನೀನು ಜಗತ್ತಿಗೇ ಆದಿಕಾರಣನು ಹಾಗೂ ಸ್ವಯಂ ಆದಿ, ಅಂತ್ಯ ಮತ್ತು ಮಧ್ಯಗಳಿಲ್ಲದವನಾಗಿರುವೆ. ॥53-54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ಪರಮಾತ್ಮಾ ಪರಾನಂದಃ ಪೂರ್ಣಃ ಪುರುಷ ಈಶ್ವರಃ ।</p>
<p class="Shlok">ಜಾತೋಽಸಿ ಮೇ ಗರ್ಭಗೃಹೇ ಮಮ ಪುಣ್ಯಾತಿರೇಕತಃ ॥</p>
<p class="Text">ನೀನು ಪರಮಾತ್ಮನೂ, ಪರಮಾನಂದ ಸ್ವರೂಪಿಯೂ, ಸರ್ವತ್ರ ಪರಿಪೂರ್ಣನೂ, ಜೀವರೂಪದಿಂದ ಶರೀರರೂಪೀ ಪುರದಲ್ಲಿ ಶಯನಮಾಡುವವನೂ, ಹಾಗೂ ಎಲ್ಲರಿಗೂ ಸ್ವಾಮಿಯಾಗಿರುವೆ; ನನ್ನ ಪ್ರಬಲ ಪುಣ್ಯೋದಯದಿಂದಲೇ ನೀನು ನನ್ನ ಗರ್ಭದಿಂದ ಜನ್ಮತಾಳಿರುವೆ. ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಅವಸಾನೇ ಮಮಾಪ್ಯದ್ಯ ಸಮಯೋಽಭೂದ್ರಘೂತ್ತಮ ।</p>
<p class="Shlok">ನಾದ್ಯಾಪ್ಯಬೋಧಜಃ ತೃತ್ಸ್ನೋ ಭವಬಂಧೋ ನಿವರ್ತತೇ ॥</p>
<p class="Text">ಎಲೈ ರಘುಶ್ರೇಷ್ಠನೆ! ಈಗ ಅಂತ್ಯ ಸಮಯದಲ್ಲಿ ನನಗೆ ಇಂದೇ ನಿನ್ನಲ್ಲಿ ಏನನ್ನಾದರೂ ಕೇಳುವುದಕ್ಕೆ ಸಮಯ ದೊರೆತಿದೆ. ಇಂದಿನವರೆವಿಗೂ ನನ್ನ ಅಜ್ಞಾನಜನ್ಯ ಸಂಸಾರ ಬಂಧನವು ಪೂರ್ತಿಯಾಗಿ ಹರಿದು ಹೋಗಿಲ್ಲ. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಇದಾನೀಮಪಿ ಮೇ ಜ್ಞಾನಂ ಭವಬಂಧನಿವರ್ತಕಮ್ ।</p>
<p class="Shlok">ಯಥಾ ಸಂಕ್ಷೇಪತೋ ಭೂಯಾತ್ತಥಾ ಬೋಧಯ ಮಾಂ ವಿಭೋ ॥</p>
<p class="Text">ವಿಭು! ನನ್ನ ಭವಬಂಧನವು ಪರಿಹರಿಸುವ ಜ್ಞಾನೋದಯ ಉಂಟಾಗುವಂತಹ ಉಪದೇಶವನ್ನು ನನಗೆ ಈಗಲೇ ಸಂಕ್ಷೇಪವಾಗಿ ಮಾಡು.’’ ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ನಿರ್ವೇದವಾದಿನೀಮೇವಂ ಮಾತರಂ ಮಾತೃವತ್ಸಲಃ ।</p>
<p class="Shlok">ದಯಾಲುಃ ಪ್ರಾಹ ಧರ್ಮಾತ್ಮಾ ಜರಾಜರ್ಜರಿತಾಂ ಶುಭಾಮ್ ॥</p>
<p class="Text">ಆಗ ಮಾತೃಭಕ್ತ, ದಯಾಮಯ, ಧರ್ಮಪರಾಯಣ ಭಗವಾನ್ ಶ್ರೀರಾಮನು ಈ ರೀತಿ ವೈರಾಗ್ಯಪೂರ್ಣ ವಚನಗಳನ್ನು ಮುಪ್ಪಿನಿಂದ ಜರ್ಜರಿತಳಾಗಿ, ಶುಭಲಕ್ಷಣೆಯಾದ ತನ್ನ ತಾಯಿಗೆ ಹೇಳಿದನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಮಾಗಾರ್ಗಸ್ತ್ರಯೋ ಮಯಾ ಪ್ರೋಕ್ತಾಃ ಪುರಾ ಮೋಕ್ಷಾಪಿ ಸಾಧಕಾಃ ।</p>
<p class="Shlok">ಕರ್ಮಯೋಗೋ ಜ್ಞಾನಯೋಗೋ ಭಕ್ತಿಯೋಗಶ್ಚ ಶಾಶ್ವತಃ ॥</p>
<p class="Text">‘‘ನಾನು ಹಿಂದಿನ ಕಾಲದಲ್ಲಿ ಮೋಕ್ಷಪ್ರಾಪ್ತಿಗೆ ಸಾಧನರೂಪಿಯಾದ ಕರ್ಮಯೋಗ, ಜ್ಞಾನಯೋಗ ಮತ್ತು ಭಕ್ತಿಯೋಗವೆಂಬ ಸನಾತನವಾದ ಮೂರು ಮಾರ್ಗಗಳನ್ನು ತಿಳಿಸಿರುತ್ತೇನೆ. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಭಕ್ತಿರ್ವಿಭಿದ್ಯತೇ ಮಾತಸಿವಿಧಾ ಗುಣಭೇದತಃ ।</p>
<p class="Shlok">ಸ್ವಭಾವೋ ಯಸ್ಯ ಯಸ್ತೇನ ತಸ್ಯ ಭಕ್ತಿರ್ವಿಭಿದ್ಯತೇ ॥</p>
<p class="Text">ಎಲೈ ತಾಯೆ! ಸಾಧಕನ ಗುಣಗಳನುಸಾರ ಭಕ್ತಿಯಲ್ಲಿ ಮೂರು ಭೇದಗಳಿವೆ. ಯಾರಿಗೆ ಎಂತಹ ಸ್ವಭಾವ ವಿರುತ್ತದೆಯೋ ಅವನ ಭಕ್ತಿಯೂ ಕೂಡ ಅಂತಹುದೇ ಭೇದವುಳ್ಳದ್ದಾಗುತ್ತದೆ. ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಯಸ್ತು ಹಿಂಸಾಂ ಸಮುದ್ದಿಶ್ಯ ದಂಭಂ ಮಾತ್ಸರ್ಯಮೇವ ವಾ ।</p>
<p class="Shlok">ಭೇದದೃಷ್ಟಿಶ್ಚ ಸಂರಂಭೀ ಭಕ್ತೋ ಮೇ ತಾಮಸಃ ಸ್ಮೃತಃ ॥</p>
<p class="Text">ಯಾರು ಹಿಂಸೆ, ಜಂಭ ಅಥವಾ ಮಾತ್ಸರ್ಯದ ಉದ್ದೇಶದಿಂದ ಭಕ್ತಿ ಮಾಡುತ್ತಾನೋ, ಯಾರು ಭೇದದೃಷ್ಟಿಯುಳ್ಳವನೋ ಮತ್ತು ಕೋಪಿಷ್ಠನೋ ಅವನು ತಾಮಸ ಭಕ್ತನೆಂದು ತಿಳಿಯಲಾಗುತ್ತದೆ. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಫಲಾಭಿಸಂಧಿರ್ಭೋಗಾರ್ಥೀ ಧನಕಾಮೋ ಯಶಸ್ತಥಾ ।</p>
<p class="Shlok">ಅರ್ಚಾದೌ ಭೇದಬುದ್ಧ್ಯಾ ಮಾಂ ಪೂಜಯೇತ್ಸ ತು ರಾಜಸಃ ॥</p>
<p class="Text">ಲಾಪೇಕ್ಷೆಯುಳ್ಳವನೂ, ಭೋಗೇಚ್ಛೆಯುಳ್ಳವನೂ, ಹಣ ಮತ್ತು ಕೀರ್ತಿಯನ್ನು ಆಶಿಸುವವನೂ, ಪ್ರತಿಮೆ ಮುಂತಾದವುಗಳಲ್ಲಿ ಭೇದಬುದ್ಧಿಯಿಂದ ನನ್ನನ್ನು ಪೂಜಿಸುವವನೂ ರಜೋಗುಣೀ ಭಕ್ತನಾಗುತ್ತಾನೆ. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಪರಸ್ಮಿನ್ನರ್ಪಿತಂ ಯಸ್ತು ಕರ್ಮ ನಿರ್ಹರಣಾಯ ವಾ ।</p>
<p class="Shlok">ಕರ್ತವ್ಯಮಿತಿ ವಾ ಕುರ್ಯಾದ್ಭೇದಬುದ್ಧ್ಯಾ ಸ ಸಾತ್ತ್ವಿಕಃ ॥</p>
<p class="Text">ಪರಮಾತ್ಮನಿಗೆ ಅರ್ಪಿಸಲು ನಿಷ್ಕಾಮ ಬುದ್ಧಿಯಿಂದ ಪಾಪಗಳನ್ನು ಕಳೆದುಕೊಳ್ಳಲು ಕರ್ಮ ಮಾಡುವುದರಿಂದ ಅಥವಾ ‘ಮಾಡಬೇಕು’ ಎಂದು ಕರ್ತವ್ಯವೆಂದರಿತು ಭೇದ ಬುದ್ಧಿಯಿಂದ ಕರ್ಮ ಮಾಡುವವನು ಸಾತ್ತ್ವಿಕ ಭಕ್ತನಾಗುತ್ತಾನೆ. ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ಮದ್ಗುಣಾಶ್ರಯಣಾದೇವ ಮಯ್ಯನಂತಗುಣಾಲಯೇ ।</p>
<p class="Shlok">ಅವಿಚ್ಛಿನ್ನಾ ಮನೋವೃತ್ತಿರ್ಯಥಾ ಗಂಗಾಂಬುನೋಽಂಬುಧೌ ॥</p>
<p class="Shlok-Number">(ಶ್ಲೋಕ-65)</p>
<p class="Shlok">ತದೇವ ಭಕ್ತಿಯೋಗಸ್ಯ ಲಕ್ಷಣಂ ನಿರ್ಗುಣಸ್ಯ ಹಿ ।</p>
<p class="Shlok">ಅಹೈತುಕ್ಯವ್ಯವಹಿತಾ ಯಾ ಭಕ್ತಿರ್ಮಯಿ ಜಾಯತೇ ॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಸಾ ಮೇ ಸಾಲೋಕ್ಯಸಾಮೀಪ್ಯಸಾರ್ಷ್ಟಿಸಾಯುಜ್ಯಮೇವ ವಾ ।</p>
<p class="Shlok">ದದಾತ್ಯಪಿ ನ ಗೃಹ್ಣಂತಿ ಭಕ್ತಾ ಮತ್ಸೇವನಂ ವಿನಾ ॥</p>
<p class="Text">ಗಂಗಾ ನದಿಯ ಜಲವು ಸಮುದ್ರದಲ್ಲಿ ಲೀನವಾಗಿ ಹೋಗು ವಂತೆಯೇ ಮನೋವೃತ್ತಿಯು ನನ್ನ ಗುಣಗಳ ಆಶ್ರಯದಿಂದ ಅನಂತ ಗುಣಧಾಮನಾದ ನನ್ನಲ್ಲಿ ನಿರಂತರ ತೊಡಗಿದ್ದರೆ, ಅದೇ ನನ್ನ ನಿರ್ಗುಣ ಭಕ್ತಿಯೋಗದ ಲಕ್ಷಣವಾಗಿದೆ. ನನ್ನ ಕುರಿತು ಉಂಟಾಗುವ ನಿಷ್ಕಾಮ ಮತ್ತು ಅಖಂಡ ಭಕ್ತಿಯು ಸಾಧಕನಿಗೆ, ಸಾಲೋಕ್ಯ, ಸಾಮೀಪ್ಯ, ಸಾರ್ಷ್ಟಿ ಮತ್ತು ಸಾಯುಜ್ಯ<span class="char-style-override-5">* </span>ಎಂಬ ನಾಲ್ಕು ಪ್ರಕಾರದ ಮುಕ್ತಿಯನ್ನು ಕೊಡುತ್ತದೆ; ಆದರೆ ಅದನ್ನು ಕೊಟ್ಟರೂ ಸಹ ಆ ಭಕ್ತರು ನನ್ನ ಸೇವೆಯ ಹೊರತು ಮತ್ತೇನನ್ನೂ ಸ್ವೀಕರಿಸುವುದಿಲ್ಲ. ॥64-66॥</p>
<p class="Footnotes"><span class="char-style-override-6">* </span>ವೈಕುಂಠಾದಿ ಭಗವಂತನ ಲೋಕಗಳನ್ನು ಪಡೆಯುವುದು ‘ಸಾಲೋಕ್ಯ’ ಮುಕ್ತಿಯಾಗಿದೆ. ಪ್ರತಿಕ್ಷಣದಲ್ಲಿಯೂ ಭಗವಂತನ ಬಳಿಯಲ್ಲಿಯೇ ಇರುವುದು ‘ಸಾಮೀಪ್ಯ’ವಾಗಿದೆ. ಭಗವಂತನಿಗೆ ಸಮಾನವಾದ ಐಶ್ವರ್ಯ ಲಾಭವು ‘ಸಾರ್ಷ್ಟಿ’ ಮತ್ತು ಭಗವಂತನಲ್ಲಿ ಲೀನವಾಗುವುದು ‘ಸಾಯುಜ್ಯ’ ಮುಕ್ತಿಯಾಗಿದೆ.</p>
<p class="Shlok-Number">(ಶ್ಲೋಕ-67)</p>
<p class="Shlok">ಸ ಏವಾತ್ಯಂತಿಕೋ ಯೋಗೋ ಭಕ್ತಿಮಾರ್ಗಸ್ಯ ಭಾಮಿನಿ ।</p>
<p class="Shlok">ಮದ್ಭಾವಂ ಪ್ರಾಪ್ನುಯಾತ್ತೇನ ಅತಿಕ್ರಮ್ಯ ಗುಣತ್ರಯಮ್ ॥</p>
<p class="Text">ಅಮ್ಮಾ! ಇದೇ ಭಕ್ತಿಮಾರ್ಗದ ಆತ್ಯಂತಿಕ ಯೋಗವಾಗಿದೆ. ಇದರ ಮೂಲಕ ಭಕ್ತನು ಮೂರು ಗುಣಗಳನ್ನು ದಾಟಿ ನನ್ನ ಸ್ವರೂಪವೇ ಆಗಿಬಿಡುತ್ತಾನೆ. ॥67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ಮಹತಾ ಕಾಮಹೀನೇನ ಸ್ವಧರ್ಮಾಚರಣೇನ ಚ ।</p>
<p class="Shlok">ಕರ್ಮಯೋಗೇನ ಶಸ್ತೇನ ವರ್ಜಿತೇನ ವಿಹಿಂಸನಾತ್ ॥</p>
<p class="Shlok-Number">(ಶ್ಲೋಕ-69)</p>
<p class="Shlok">ಮದ್ದರ್ಶನಸ್ತುತಿಮಹಾಪೂಜಾಭಿಃ ಸ್ಮೃತಿವಂದನೈಃ ।</p>
<p class="Shlok">ಭೂತೇಷು ಮದ್ಭಾವನಯಾ ಸಂಗೇನಾಸತ್ಯವರ್ಜನೈಃ ॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಬಹುಮಾನೇನ ಮಹತಾಂ ದುಃಖಿನಾಮನುಕಂಪಯಾ ।</p>
<p class="Shlok">ಸ್ವಸಮಾನೇಷು ಮೈತ್ರ್ಯಾ ಚ ಯಮಾದೀನಾಂ ನಿಷೇವಯಾ ॥</p>
<p class="Shlok-Number">(ಶ್ಲೋಕ-71)</p>
<p class="Shlok">ವೇದಾಂತವಾಕ್ಯಶ್ರವಣಾನ್ಮಮ ನಾಮಾನುಕೀರ್ತನಾತ್ ।</p>
<p class="Shlok">ಸತ್ಸಂಗೇನಾರ್ಜವೇನೈವ ಹ್ಯಹಮಃ ಪರಿವರ್ಜನಾತ್ ॥</p>
<p class="Shlok-Number">(ಶ್ಲೋಕ-72)</p>
<p class="Shlok">ಕಾಂಕ್ಷಯಾ ಮಮ ಧರ್ಮಸ್ಯ ಪರಿಶುದ್ಧಾಂತರೋ ಜನಃ ।</p>
<p class="Shlok">ಮದ್ಗುಣಶ್ರವಣಾದೇವ ಯಾತಿ ಮಾಮಂಜಸಾ ಜನಃ ॥</p>
<p class="Text">ಈಗ ಉತ್ತಮ ಕರ್ಮಯೋಗದ ಸಾಧನೆ ಹೇಳುವೆನು ಕೇಳು ತನ್ನ ಧರ್ಮವನ್ನು ಅತ್ಯಂತ ನಿಷ್ಕಾಮ ಭಾವನೆಯಿಂದ ಆಚರಿಸುವುದರಿಂದ, ಅಹಿಂಸಕ ಕರ್ಮಗಳಿಂದ, ನನ್ನ ದರ್ಶನ, ಸ್ತುತಿ, ಮಹಾಪೂಜೆ, ಸ್ಮರಣೆ ಮತ್ತು ವಂದನೆಯಿಂದ, ಪ್ರಾಣಿಗಳಲ್ಲಿ ನನ್ನ ಭಾವನೆಯಿಡುವುದರಿಂದ, ಅಸತ್ಯದ ತ್ಯಾಗದಿಂದ ಮತ್ತು ಸತ್ಸಂಗದಿಂದ, ಮಹಾಪುರುಷರನ್ನು ಅತ್ಯಂತ ಗೌರವದಿಂದ ಕಾಣುವುದರಿಂದ, ದುಃಖಿಯಾದವರ ಮೇಲೆ ದಯೆ ತೋರಿಸುವುದರಿಂದ, ತನಗೆ ಸಮಾನರಾದವರೊಡನೆ ಮೈತ್ರಿ ಯಿಂದಿರುವುದರಿಂದ, ಯಮನಿಯಮಾದಿಗಳ ಆಚರಣೆಯಿಂದ, ವೇದಾಂತ ವಾಕ್ಯಗಳ ಶ್ರವಣದಿಂದ, ನನ್ನ ನಾಮ ಸಂಕೀರ್ತನೆಯಿಂದ, ಸತ್ಸಂಗ ಮತ್ತು ನಮ್ರತೆಯಿಂದ, ಅಹಂಕಾರದ ತ್ಯಾಗದಿಂದ, ನನ್ನಿಂದ ಪ್ರವರ್ತಿತವಾದ ಭಾಗವತ ಧರ್ಮಗಳನ್ನು ಇಚ್ಛಿಸುವುದರಿಂದ ಯಾರ ಅಂತಃಕರಣವು ಶುದ್ಧವಾಗಿರುವುದೋ, ಅವನು ನನ್ನ ಗುಣಗಳ ಶ್ರವಣದಿಂದಲೇ ಅತಿ ಸುಲಭವಾಗಿ ನನ್ನನ್ನು ಪಡೆದುಕೊಳ್ಳುತ್ತಾನೆ. ॥68-72॥</p>
<p class="Shlok-Number">(ಶ್ಲೋಕ-73)</p>
<p class="Shlok">ಯಥಾವಾಯುವಶಾದ್ಗಂಧಃ ಸ್ವಾಶ್ರಯಾದ್ ಘ್ರಾಣಮಾವಿಶೇತ್ ।</p>
<p class="Shlok">ಯೋಗಾಭ್ಯಾಸರತಂ ಚಿತ್ತಮೇವಮಾತ್ಮಾನಮಾವಿಶೇತ್ ॥</p>
<p class="Text">ಗಂಧವು ತನ್ನ ಆಶ್ರಯವನ್ನು ಬಿಟ್ಟು ಗಾಳಿಯ ಮೂಲಕ ಘ್ರಾಣೇಂದ್ರಿಯವನ್ನು ಪ್ರವೇಶಿಸುವಂತೆಯೇ, ಯೋಗಾಭ್ಯಾಸದಲ್ಲಿ ತೊಡಗಿರುವ ಚಿತ್ತವು ಆತ್ಮನಲ್ಲಿ ಲೀನಗೊಳ್ಳುತ್ತದೆ. ॥73॥</p>
<p class="Shlok-Number">(ಶ್ಲೋಕ-74)</p>
<p class="Shlok">ಸರ್ವೇಷು ಪ್ರಾಣಿಜಾತೇಷು ಹ್ಯಹಮಾತ್ಮಾ ವ್ಯವಸ್ಥಿತಃ ।</p>
<p class="Shlok">ತಮಜ್ಞಾತ್ವಾ ವಿಮೂಢಾತ್ಮಾ ಕುರುತೇ ಕೇವಲಂ ಬಹಿಃ ॥</p>
<p class="Text">ಸಮಸ್ತ ಪ್ರಾಣಿಗಳಲ್ಲಿಯೂ ಆತ್ಮರೂಪದಿಂದ ನಾನೇ ಇರುತ್ತೇನೆ. ಅದನ್ನು ತಿಳಿಯದೆ ಮೂಢ ಜನರು ಕೇವಲ ಬಾಹ್ಯ ಭಾವನೆಯಲ್ಲಿರುತ್ತಾರೆ. ॥74॥</p>
<p class="Shlok-Number">(ಶ್ಲೋಕ-75)</p>
<p class="Shlok">ಕ್ರಿಯೋತ್ಪನ್ನೈರ್ನೈಕಭೇದೈರ್ದ್ರವ್ಯೆರ್ಮೇ ನಾಬ ತೋಷಣಮ್ ।</p>
<p class="Shlok">ಭೂತಾವಮಾನಿನಾರ್ಚಾಯಾಮರ್ಚಿತೋಹಂ ನ ಪೂಜಿತಃ ॥</p>
<p class="Text">ಎಲೈ ತಾಯೆ! ಆದರೆ ಕ್ರಿಯೆಯಿಂದ ಉತ್ಪನ್ನವಾದ ಅನೇಕ ಪದಾರ್ಥಗಳಿಂದಲೂ ಕೂಡ ನನಗೆ ಸಂತೋಷವಾಗುವುದಿಲ್ಲ. ಬೇರೆ ಜೀವಿಗಳನ್ನು ತಿರಸ್ಕರಿಸುವವರಿಂದ ಪ್ರತಿಮೆಯಲ್ಲಿ ಪೂಜಿತನಾದರೂ ಕೂಡ ನಾನು ನಿಜವಾಗಿ ಪೂಜಿತನಾಗುವುದಿಲ್ಲ. ॥75॥</p>
<p class="Shlok-Number">(ಶ್ಲೋಕ-76)</p>
<p class="Shlok">ತಾವನ್ಮಾಮರ್ಚಯೇದ್ಧೇವಂ ಪ್ರತಿಮಾದೌ ಸ್ವಕರ್ಮಭಿಃ ।</p>
<p class="Shlok">ಯಾವತ್ಸರ್ವೇಷು ಭೂತೇಷು ಸ್ಥಿತಂ ಚಾತ್ಮನಿ ನ ಸ್ಮರೇತ್ ॥</p>
<p class="Text">ಪರಮಾತ್ಮನಾದ ನಾನು ಸಮಸ್ತ ಪ್ರಾಣಿಗಳಲ್ಲಿ ಮತ್ತು ತನ್ನಲ್ಲಿಯೂ ಇದ್ದಾನೆಂಬುದನ್ನು ತಿಳಿದುಕೊಳ್ಳುವವರೆಗೂ ತನ್ನ ಕರ್ಮಗಳ ಮೂಲಕ ಪ್ರತಿಮೆ ಇತ್ಯಾದಿಗಳಲ್ಲಿ ನನ್ನನ್ನು ಪೂಜೆಮಾಡುತ್ತಾ ಇರಬೇಕು. ॥76॥ </p>
<p class="Shlok-Number">(ಶ್ಲೋಕ-77)</p>
<p class="Shlok">ಯಸ್ತು ಭೇದಂ ಪ್ರಕುರುತೇ ಸ್ವಾತ್ಮನಶ್ಚ ಪರಸ್ಯ ಚ ।</p>
<p class="Shlok">ಭಿನ್ನದೃಷ್ಟೇರ್ಭಯಂ ಮೃತ್ಯುಸ್ತಸ್ಯ ಕುರ್ಯಾನ್ನ ಸಂಶಯಃ ॥</p>
<p class="Text">ತನ್ನ ಆತ್ಮಾ ಮತ್ತು ಪರಮಾತ್ಮನಲ್ಲಿ ಭೇದಬುದ್ಧಿಯುಳ್ಳ ಆ ಭೇದದರ್ಶಿಗೆ ಮೃತ್ಯು ಖಂಡಿತ ಭಯವನ್ನುಂಟುಮಾಡುತ್ತದೆ; ಇದರಲ್ಲಿ ಸಂದೇಹವೆಂಬುದೇ ಇಲ್ಲ. ॥77॥</p>
<p class="Shlok-Number">(ಶ್ಲೋಕ-78)</p>
<p class="Shlok">ಮಾಮತಃ ಸರ್ವಭೂತೇಷು ಪರಿಚ್ಛಿನ್ನೇಷು ಸಂಸ್ಥಿತಮ್ ।</p>
<p class="Shlok">ಏಕಂ ಜ್ಞಾನೇನ ಮಾನೇನ ಮೈತ್ರ್ಯಾ ಚಾರ್ಚೇದಭಿನ್ನಧೀಃ ॥</p>
<p class="Text">ಆದುದರಿಂದ ಅಭೇದದರ್ಶೀ ಭಕ್ತನು ಸಮಸ್ತ ವಿಭಕ್ತ ಪ್ರಾಣಿಗಳಲ್ಲಿರುವ ಏಕಮಾತ್ರ ಪರಮಾತ್ಮನಾದ ನನ್ನನ್ನು ಜ್ಞಾನ, ಮಾನ ಮತ್ತು ಮೈತ್ರಿ ಇತ್ಯಾದಿಗಳಿಂದ ಪೂಜಿಸಬೇಕು. ॥78॥</p>
<p class="Shlok-Number">(ಶ್ಲೋಕ-79)</p>
<p class="Shlok">ಚೇತಸೈವಾನಿಶಂ ಸರ್ವಭೂತಾನಿ ಪ್ರಣಮೇತ್ಸುಧೀಃ ।</p>
<p class="Shlok">ಜ್ಞಾತ್ವಾ ಮಾಂ ಚೇತನಂ ಶುದ್ಧಂ ಜೀವರೂಪೇಣ ಸಂಸ್ಥಿತಮ್ ॥</p>
<p class="Text">ಈ ಪ್ರಕಾರ ಶುದ್ಧ ಚೇತನನಾದ ನನ್ನನ್ನೇ ಜೀವರೂಪದಿಂದ ಇರುವನೆಂದು ತಿಳಿದು ಬುದ್ಧಿವಂತರಾದವರು ಹಗಲೂರಾತ್ರಿ ಎಲ್ಲಾ ಪ್ರಾಣಿಗಳಿಗೂ ಮನಸ್ಸಿನಿಂದಲೇ ವಂದಿಸುತ್ತಾ ಇರಬೇಕು. ॥79॥</p>
<p class="Shlok-Number">(ಶ್ಲೋಕ-80)</p>
<p class="Shlok">ತಸ್ಮಾತ್ಕದಾಚಿನ್ನೇಕ್ಷೇತ ಭೇದಮೀಶ್ವರಜೀವಯೋಃ ।</p>
<p class="Shlok">ಭಕ್ತಿಯೋಗೋ ಜ್ಞಾನಯೋಗೋ ಮಯಾ ಮಾತರುದೀರಿತಃ ॥</p>
<p class="Text">ಆದ್ದರಿಂದ ಜೀವ ಮತ್ತು ಈಶ್ವರರ ಭೇದವನ್ನು ಎಂದಿಗೂ ನೋಡಬಾರದು. ಹೇ ಜನನೀ! ನಾನು ನಿನಗೆ ಈ ಭಕ್ತಿಯೋಗ ಮತ್ತು ಜ್ಞಾನಯೋಗವನ್ನು ವರ್ಣಿಸಿರುವೆನು. ॥80॥</p>
<p class="Shlok-Number">(ಶ್ಲೋಕ-81)</p>
<p class="Shlok">ಆಲಂಬ್ಯೈಕತರಂ ವಾಪಿ ಪುರುಷಃ ಶುಭಮೃಚ್ಛತಿ ।</p>
<p class="Shlok">ತತೋ ಮಾಂ ಭಕ್ತಿಯೋಗೇನ ಮಾತಃ ಸರ್ವಹೃದಿ ಸ್ಥಿತಮ್ ॥</p>
<p class="Shlok-Number">(ಶ್ಲೋಕ-82)</p>
<p class="Shlok">ಪುತ್ರರೂಪೇಣ ವಾ ನಿತ್ಯಂ ಸ್ಮೃತ್ವಾ ಶಾಂತಿಮವಾಪ್ಸ್ಯಸಿ ।</p>
<p class="Shlok">ಶ್ರುತ್ವಾ  ರಾಮಸ್ಯ ವಚನಂ ಕೌಸಲ್ಯಾನಂದಸಂಯುತಾ ॥</p>
<p class="Text">ಇವುಗಳಲ್ಲಿ ಒಂದನ್ನಾದರೂ ಸಹ ಅವಲಂಬಿಸುವುದರಿಂದ ಪುರುಷನು ಅತ್ಯಧಿಕ ಶುಭಪ್ರಾಪ್ತಿ ಮಾಡಿಕೊಳ್ಳುತ್ತಾನೆ. ಆದ್ದರಿಂದ ಹೇ ತಾಯೆ! ನನ್ನನ್ನು ಎಲ್ಲಾ ಪ್ರಾಣಿಗಳ ಅಂತಃಕರಣದಲ್ಲಿ ಇರುವವನೆಂದು ತಿಳಿಯುತ್ತಾ ಅಥವಾ ಪುತ್ರರೂಪದಿಂದ ಭಕ್ತಿಯೋಗದ ಮೂಲಕ ಪ್ರತಿ ದಿವಸವೂ ಸ್ಮರಣೆ ಮಾಡುತ್ತಾ ಇರುವುದರಿಂದ ನೀನು ಶಾಂತಿಯನ್ನು ಪಡೆಯುವೆ.’’ ಭಗವಾನ್ ರಾಮನ ಈ ವಚನಗಳನ್ನು ಕೇಳಿ ಕೌಸಲ್ಯೆಯು ಆನಂದಭರಿತಳಾದಳು. ॥81-82॥</p>
<p class="Shlok-Number">(ಶ್ಲೋಕ-83)</p>
<p class="Shlok">ರಾಮಂ ಸದಾ ಹೃದಿ ಧ್ಯಾತ್ವಾ ಛಿತ್ತ್ವಾ ಸಂಸಾರಬಂಧನಮ್ ।</p>
<p class="Shlok">ಅತಿಕ್ರಮ್ಯ ಗತೀಸ್ತಿಸ್ರೋಪ್ಯವಾಪ ಪರಮಾಂ ಗತಿಮ್ ॥</p>
<p class="Text">ಹಾಗೂ ಹೃದಯದಲ್ಲಿ ನಿರಂತರ ಶ್ರೀರಾಮಚಂದ್ರನನ್ನು ಧ್ಯಾನಿಸುತ್ತಾ ಸಂಸಾರ-ಬಂಧನವನ್ನು ಕಿತ್ತೊಗೆದು ಮೂರು ಪ್ರಕಾರದ ಗತಿಗಳನ್ನು ದಾಟಿ ಪರಮಗತಿಯನ್ನು ಪಡೆದುಕೊಂಡಳು. ॥83॥</p>
<p class="Shlok-Number">(ಶ್ಲೋಕ-84)</p>
<p class="Shlok">ಕೈಕೇಯೀ ಚಾಪಿ ಯೋಗಂ ರಘುಪತಿಗದಿತಂ </p>
<p class="Shlok"> ಪೂರ್ವಮೇವಾಧಿಗಮ್ಯ  </p>
<p class="Shlok">ಶ್ರದ್ಧಾಭಕ್ತಿಪ್ರಶಾಂತಾ  ಹೃದಿ  ರಘುತಿಲಕಂ</p>
<p class="Shlok">ಭಾವಯಂತೀ ಗತಾಸುಃ ।</p>
<p class="Shlok">ಗತ್ವಾ ಸ್ವರ್ಗಂ  ಸ್ಫುರಂತೀ  ದಶರಥಸಹಿತಾ </p>
<p class="Shlok"> ಮೋದಮಾನಾವತಸ್ಥೇ  </p>
<p class="Shlok">ಮಾತಾ   ಶ್ರೀಲಕ್ಷ್ಮಣಸ್ಯಾಪ್ಯತಿವಿಮಲಮತಿಃ </p>
<p class="Shlok">ಪ್ರಾಪ ಭುರ್ತುಃ ಸಮೀಪಮ್ ॥</p>
<p class="Text">ಕೈಕೆಯಿಯೂ ಕೂಡ ರಘುನಾಥನು ಮೊದಲು ಚಿತ್ರಕೂಟ ಪರ್ವತದಲ್ಲಿ ತಿಳಿಸಿದ ಯೋಗವನ್ನು ಹೃದಯಂಗಮ ಮಾಡಿ ಕೊಂಡು ಶ್ರದ್ಧಾ-ಭಕ್ತಿಭಾವಗಳಿಂದ ಶಾಂತಿಪೂರ್ವಕ ಹೃದಯದಲ್ಲಿ ರಘುಕುಲತಿಲಕ ಭಗವಾನ್ ಶ್ರೀರಾಮನನ್ನು ಧ್ಯಾನಿಸುತ್ತಾ ಪ್ರಾಣತ್ಯಾಗ ಮಾಡಿ ಸ್ವರ್ಗಲೋಕಕ್ಕೆ ಹೋಗಿ ದಶರಥನ ಸಂಗಡ ಸುಶೋಭಿತಳಾಗಿ ಆನಂದದಿಂದ ಇರುತ್ತಿದ್ದಳು. ಇದೇ ಪ್ರಕಾರ ಶ್ರೀಲಕ್ಷ್ಮಣನ ತಾಯಿ ಅತ್ಯಂತ ವಿಮಲಮತಿಯಾದ ಸುಮಿತ್ರೆಯೂ ಕೂಡ ತನ್ನ ಪತಿಯ ಸಾಮೀಪ್ಯವನ್ನು ಪಡೆದುಕೊಂಡಳು. ॥84॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ಸಪ್ತಮಃ ಸರ್ಗಃ ॥7॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ಏಳನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-10-8">ಎಂಟನೆಯ ಸರ್ಗ</p>
<p class="description">ಕಾಲನ ಆಗಮನ, ಲಕ್ಷ್ಮಣನ ಪರಿತ್ಯಾಗ ಮತ್ತು ಆತನ ಸ್ವರ್ಗಗಮನ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ </p>
<p class="Shlok">ಅಥ ಕಾಲೇ ಗತೇ ಕಸ್ಮಿನ್ ಭರತೋ ಭೀಮವಿಕ್ರಮಃ ।</p>
<p class="Shlok">ಯುಧಾಜಿತಾ ಮಾತುಲೇನ ಹ್ಯಾಹೂತೋಗಾತ್ಸಸೈನಿಕಃ ॥</p>
<p class="Shlok-Number">(ಶ್ಲೋಕ-2)</p>
<p class="Shlok">ರಾಮಾಜ್ಞಯಾ ಗತಸ್ತತ್ರ ಹತ್ವಾ ಗಂಧರ್ವನಾಯಕಾನ್ ।</p>
<p class="Shlok">ತಿಸ್ರಃ ಕೋಟೀಃ ಪುರೇ ದ್ವೇ ತು ನಿವೇಶ್ಯ ರಘುನಂದನಃ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು — </span>ಎಲೈ ಗಿರಿಜೆ! ಸ್ವಲ್ಪ ಕಾಲ ಕಳೆದ ಮೇಲೆ ಉಗ್ರಪರಾಕ್ರಮಿಯಾದ ಭರತನು ತನ್ನ ಸೋದರಮಾವನಾದ ಯುಧಾಜಿತ್ತು ಕರೆ ಕಳಿಸಿದಾಗ ಭಗವಾನ್ ಶ್ರೀರಾಮನ ಅಪ್ಪಣೆ ಪಡೆದು ಸೈನ್ಯಸಮೇತ ಅವನಲ್ಲಿಗೆ ಹೋದನು. ಅಲ್ಲಿಗೆ ಹೋಗಿ ರಘುಕುಲನಂದನ ಭರತನು ಮೂರು ಕೋಟಿ ಪ್ರಮುಖ ಗಂಧರ್ವರನ್ನು ಸಂಹರಿಸಿ ಎರಡು ನಗರಗಳನ್ನು ನೆಲೆಗೊಳಿಸಿದನು. ॥1-2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಪುಷ್ಕರಂ ಪುಷ್ಕರಾವತ್ಯಾಂ ತಕ್ಷಂ ತಕ್ಷಶಿಲಾಹ್ವಯೇ ।</p>
<p class="Shlok">ಅಭಿಷಿಚ್ಯ ಸುತೌ ತತ್ರ ಧನಧಾನ್ಯಸುಹೃದ್ ವೃತೌ ॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಪುನರಾಗತ್ಯ ಭರತೋ ರಾಮಸೇವಾಪರೋಽಭವತ್ ।</p>
<p class="Shlok">ತತಃ ಪ್ರೀತೋ ರಘುಶ್ರೇಷ್ಠೋ ಲಕ್ಷ್ಮಣಂ ಪ್ರಾಹ ಸಾದರಮ್ ॥</p>
<p class="Text">ಅವುಗಳಲ್ಲಿ ಪುಷ್ಕರಾವತಿಯಲ್ಲಿ ಪುಷ್ಕರ ಮತ್ತು ತಕ್ಷಶಿಲಾದಲ್ಲಿ ತಕ್ಷ ಎಂಬ ತನ್ನ ಇಬ್ಬರು ಪುತ್ರರಿಗೂ ಪಟ್ಟಾಭಿಷೇಕ ಮಾಡಿ ಅವರಿಗೆ ಧನಧಾನ್ಯ ಹಾಗೂ ಮಿತ್ರಮಂಡಲಿಗಳಿಂದ ಸಮೃದ್ಧಗೊಳಿಸಿ ಭರತನು ಹಿಂದಿರುಗಿ ಬಂದನು. ಬಳಿಕ ಭಗವಾನ್ ರಾಮನ ಸೇವೆಯಲ್ಲಿ ತತ್ಪರನಾದನು. ಆಗ ರಘು ನಾಥನು ಸಂತೋಷಗೊಂಡು ಪ್ರೀತಿಯಿಂದ ಲಕ್ಷ್ಮಣನಿಗೆ ಹೇಳಿದನು ॥3-4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಉಭೌ ಕುಮಾರೌ ಸೌಮಿತ್ರೇ ಗೃಹೀತ್ವಾ ಪಶ್ಚಿಮಾಂ ದಿಶಮ್ ।</p>
<p class="Shlok">ತತ್ರ ಭಿಲ್ಲಾನ್ವಿನಿರ್ಜಿತ್ಯ ದುಷ್ಟಾನ್ ಸರ್ವಾಪಕಾರಿಣಃ ॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಅಂಗದಶ್ಚಿತ್ರಕೇತುಶ್ಚ ಮಹಾಸತ್ತ್ವಪರಾಕ್ರಮೌ ।</p>
<p class="Shlok">ದ್ವಯೋರ್ದ್ವೇ ನಗರೇ ಕೃತ್ವಾ ಗಜಾಶ್ವಧನರತ್ನಕೈಃ ॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಅಭಿಷಿಚ್ಯ ಸುತೌ ತತ್ರ ಶೀಘ್ರಮಾಗಚ್ಛ ಮಾಂ ಪುನಃ ।</p>
<p class="Shlok">ರಾಮಸ್ಯಾಜ್ಞಾಂ ಪುರಸ್ಕೃತ್ಯ ಗಜಾಶ್ವಬಲವಾಹನಃ ॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಗತ್ವಾ ಹತ್ವಾ ರಿಪೂನ್ ಸರ್ವಾನ್ ಸ್ಥಾಪಯಿತ್ವಾ ಕುಮಾರಕೌ ।</p>
<p class="Shlok">ಸೌಮಿತ್ರಿಃ ಪುನರಾಗತ್ಯ ರಾಮಸೇವಾಪರೋಽಭವತ್ ॥</p>
<p class="Text">‘‘ಹೇ ಸುಮಿತ್ರಾನಂದನ! ನೀನು ನಿನ್ನ ಕುಮಾರರಿಬ್ಬರನ್ನು ಕರೆದುಕೊಂಡು ಪಶ್ಚಿಮ ದಿಕ್ಕಿಗೆ ಹೋಗು. ಅಲ್ಲಿ ಎಲ್ಲರಿಗೂ ಅಪಕಾರ ವೆಸಗುತ್ತಿರುವ ದುಷ್ಟ ಬೇಡರನ್ನು ಜಯಿಸಿ ನಿನ್ನ ಮಕ್ಕಳಿಬ್ಬರಿಗೂ ಎರಡು ನಗರಗಳನ್ನು ಸಿದ್ಧಪಡಿಸು. ಅದರಲ್ಲಿ ಮಹಾಬಲಶಾಲಿ ಮತ್ತು ಪರಾಕ್ರಮಿ ಅಂಗದ ಹಾಗೂ ಚಿತ್ರಕೇತು ಇವರಿಗೆ ಆನೆ, ಕುದುರೆ, ಧನ ಮತ್ತು ರತ್ನಾದಿ ಉಪಕರಣಗಳಿಂದ ರಾಜ್ಯಾಭಿಷೇಕ ಮಾಡಿದನಂತರ ತತ್ಕ್ಷಣ ನನ್ನ ಬಳಿಗೆ ಹಿಂದಿರುಗಿ ಬಾ.’’ ಭಗವಾನ್ ಶ್ರೀರಾಮನ ಈ ಆಜ್ಞೆಯನ್ನು ಶಿರಸಾವಹಿಸಿ ಲಕ್ಷ್ಮಣನು ಆನೆ-ಕುದುರೆ ಇತ್ಯಾದಿ ಚತುರಂಗ ಬಲದ ಸಹಿತ ಹೋಗಿ ಸಮಸ್ತ ಶತ್ರುಗಳನ್ನು ಸಂಹರಿಸಿ, ಕುಮಾರರಿಬ್ಬರನ್ನು ರಾಜಪದವಿಗೆ ನಿಯುಕ್ತಿಗೊಳಿಸಿ ಹಿಂದಕ್ಕೆ ಬಂದು ರಾಮ-ಸೇವಾ ತತ್ಪರನಾದನು. ॥5-8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ತತಸ್ತು ಕಾಲೇ ಮಹತಿ ಪ್ರಯಾತೇ </p>
<p class="Shlok">ರಾಮಂ ಸದಾ ಧರ್ಮಪಥೇ ಸ್ಥಿತಂ ಹರಿಮ್ ।</p>
<p class="Shlok">ದ್ರಷ್ಟುಂ ಸಮಾಗಾದೃಷಿವೇಷಧಾರೀ </p>
<p class="Shlok">ಕಾಲಸ್ತತೋ ಲಕ್ಷ್ಮಣಮಿತ್ಯುವಾಚ ॥</p>
<p class="Text">ಅನಂತರ ಬಹಳ ಕಾಲ ಗತಿಸಿದ ಬಳಿಕ ಯಾವಾಗಲೂ ಧರ್ಮ-ಮಾರ್ಗವನ್ನು ಅವಲಂಬಿಸುವ ಭಗವಾನ್ ಶ್ರೀರಾಮನ ದರ್ಶನ ಮಾಡುವುದಕ್ಕಾಗಿ ಕಾಲಪುರುಷನು ಋಷಿವೇಷವನ್ನು ಧರಿಸಿ ಅರಮನೆಗೆ ಬಂದು ಲಕ್ಷ್ಮಣನಲ್ಲಿ ಹೀಗೆ ಹೇಳಿದನು.॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ನಿವೇದಯಸ್ವಾತಿಬಲಸ್ಯ ದೂತಂ </p>
<p class="Shlok">ಮಾಂ ದ್ರಷ್ಟುಕಾಮಂ ಪುರುಷೋತ್ತಮಾಯ ।</p>
<p class="Shlok">ರಾಮಾಯ ವಿಜ್ಞಾಪನಮಸ್ತಿ ತಸ್ಯ</p>
<p class="Shlok">ಮಹರ್ಷಿಮುಖ್ಯಸ್ಯ ಚಿರಾಯ ಧೀಮನ್ ॥</p>
<p class="Text">‘‘ಹೇ ಬುದ್ಧಿಶಾಲೀಯೆ! ಮಹರ್ಷಿ ಅತಿಬಲನ ದೂತ ನಿನ್ನ ದರ್ಶನಾಪೇಕ್ಷೆಯಿಂದ ಬಂದಿದ್ದಾನೆ ಎಂದು ನೀನು ಪುರುಷೋತ್ತಮ ಮಹಾರಾಜಾರಾಮನಲ್ಲಿ ನಿವೇದಿಸು. ನಾನು ಬಹಳ ಹೊತ್ತಿನವರೆಗೆ ಆತನಿಗೆ ಆ ಮಹರ್ಷಿ ಶ್ರೇಷ್ಠನ ಸಂದೇಶವನ್ನು ಹೇಳಬೇಕಾಗಿದೆ.’’ ॥10॥</p>
<p class="Shlok-Number">(ಶ್ಲೋಕ-11)</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ಸೌಮಿತ್ರಿಸ್ತ್ವರಯಾನ್ವಿತಃ ।</p>
<p class="Shlok">ಆಚಚಕ್ಷೇಽಥ ರಾಮಾಯ ಸ ಸಂಪ್ರಾಪ್ತಂ ತಪೋಧನಮ್ ॥</p>
<p class="Text">ಅವನ ಈ ವಚನಗಳನ್ನು ಕೇಳಿ ಲಕ್ಷ್ಮಣನು ಲಗುಬಗೆಯಿಂದ ರಘುನಾಥನಿಗೆ ಆ ತಪೋಧನನು ಬಂದಿರುವ ಸೂಚನೆಯನ್ನಿತ್ತನು. ॥11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಏವಂ ಬ್ರುವಂತಂ ಪ್ರೋವಾಚ ಲಕ್ಷ್ಮಣಂ ರಾಘವೋ ವಚಃ ।</p>
<p class="Shlok">ಶೀಘ್ರಂ ಪ್ರವೇಶ್ಯತಾಂ ತಾತ ಮುನಿಃ ಸತ್ಕಾರಪೂರ್ವಕಮ್ ॥</p>
<p class="Text">ಲಕ್ಷ್ಮಣನು ಹೀಗೆ ಹೇಳಿದ ನಂತರ ರಘುನಾಥನು ‘‘ಸೋದರಾ! ಮುನಿವರ್ಯರನ್ನು ಬಹುಬೇಗ ಬಹಳ ಸತ್ಕಾರಪೂರ್ವಕ ಒಳಗಡೆಗೆ ಕರೆದುಕೊಂಡು ಬಾ’’ ಎಂದು ಹೇಳಿದನು. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ಲಕ್ಷ್ಮಣಸ್ತು ತಥೇತ್ಯುಕ್ತ್ವಾ ಪ್ರಾವೇಶಯತ ತಾಪಸಮ್ ।</p>
<p class="Shlok">ಸ್ವತೇಜಸಾ ಜ್ವಲಂತಂ ತಂ ಘೃತಸಿಕ್ತಂ ಯಥಾನಲಮ್ ॥</p>
<p class="Text">ಆಗ ಲಕ್ಷ್ಮಣನು ‘ಸರಿ ಹಾಗೇ ಆಗಲಿ’ ಎನ್ನುತ್ತಾ ತುಪ್ಪದಾಹುತಿಯಿಂದ ಪ್ರಜ್ವಲಿಸುವ ಅಗ್ನಿಯಂತೆ ತಮ್ಮ ತೇಜಸ್ಸಿನಿಂದ ದೇದೀಪ್ಯಮಾನನಾದ ಆ ತಪಸ್ವಿಯನ್ನು ಒಳಗೆ ಕರೆದು ತಂದನು. ॥13॥</p>
<p class="Shlok-Number">(ಶ್ಲೋಕ-14)</p>
<p class="Shlok">ಸೋಽಭಿಗಮ್ಯ ರಘುಶ್ರೇಷ್ಠಂ ದೀಪ್ಯಮಾನಃ ಸ್ವತೇಜಸಾ ।</p>
<p class="Shlok">ಮುನಿರ್ಮಧುರವಾಕ್ಯೇನ ವರ್ಧಸ್ವೇತ್ಯಾಹ ರಾಘವಮ್ ॥</p>
<p class="Text">ತಮ್ಮ ಕಾಂತಿಯಿಂದ ಪ್ರಕಾಶಮಾನರಾದ ಆ ಮುನಿಗಳು ರಘುನಾಥನ ಹತ್ತಿರ ಹೋಗಿ ಅತ್ಯಂತ ಮಧುರ ವಾಣಿಯಲ್ಲಿ ಆತನಿಗೆ ‘ನಿನಗೆ ಅಭ್ಯುದಯವಾಗಲಿ’ ಎಂದು ಹೇಳಿದರು. ॥14॥</p>
<p class="Shlok-Number">(ಶ್ಲೋಕ-15)</p>
<p class="Shlok">ತಸ್ಮೈ ಸ ಮುನಯೇ ರಾಮಃ ಪೂಜಾಂ ಕೃತ್ವಾ ಯಥಾವಿಧಿ ।</p>
<p class="Shlok">ಪೃಷ್ಟ್ವಾನಾಮಯಮವ್ಯಗ್ರೋ ರಾಮಃ ಪೃಷ್ಟೋಽಥ ತೇನ ಸಃ ॥</p>
<p class="Text">ಆಗ ಶ್ರೀರಾಮಚಂದ್ರನು ಆ ಮುನಿಗಳನ್ನು ವಿಧಿಪೂರ್ವಕ ಸತ್ಕರಿಸಿದನು ಹಾಗೂ ಶಾಂತ ಭಾವದಿಂದ ಶ್ರೀರಾಮನು ಮುನಿಯನ್ನು ಮತ್ತು ಮುನಿಯು ಶ್ರೀರಾಮನನ್ನು ಪರಸ್ಪರ ಕುಶಲವನ್ನು ಕೇಳಿದರು. ॥15॥</p>
<p class="Shlok-Number">(ಶ್ಲೋಕ-16)</p>
<p class="Shlok">ದಿವ್ಯಾಸನೇ ಸಮಾಸೀನೋ ರಾಮಃ ಪ್ರೋವಾಚ ತಾಪಸಮ್ ।</p>
<p class="Shlok">ಯದರ್ಥಮಾಗತೋಽಸಿ ತ್ವಮಿಹ ತತ್ಪ್ರಾಪಯಸ್ವ ಮೇ ॥</p>
<p class="Text">ಅನಂತರ ದಿವ್ಯಾಸನದಲ್ಲಿ ವಿರಾಜಮಾನನಾದ ಮಹಾರಾಜಾ ರಾಮನು ಮುನಿಗಳನ್ನು ಕೇಳಿದನು — ‘‘ನೀವು ಏತಕ್ಕಾಗಿ ಇಲ್ಲಿಗೆ ಆಗಮಿಸಿರುವಿರಿ? ಆ ಸಂದೇಶವನ್ನು ನನಗೆ ಹೇಳಿರಿ.’’ ॥16॥</p>
<p class="Shlok-Number">(ಶ್ಲೋಕ-17)</p>
<p class="Shlok">ವಾಕ್ಯೇನ ಚೋದಿತಸ್ತೇನ ರಾಮೇಣಾಹ ಮುನಿರ್ವಚಃ ।</p>
<p class="Shlok">ದ್ವಂದ್ವಮೇವ ಪ್ರಯೋಕ್ತವ್ಯಮನಾಲಕ್ಷ್ಯಂ ತು ತದ್ವಚಃ ॥</p>
<p class="Text">ಭಗವಾನ್ ಶ್ರೀ ರಾಮನ ಈ ವಾಕ್ಯಗಳಿಂದ ಪ್ರೇರಿತರಾಗಿ ಮುನಿಗಳು ಹೇಳಿದರು — ‘‘ಆ ಮಾತನ್ನು ಬೇರೆಯಾರಿಗೂ ಗೊತ್ತಾಗದೆ ನಮ್ಮಿಬ್ಬರ ಮಧ್ಯೆಯೇ ಹೇಳಲಾಗುತ್ತದೆ.’’ ॥17॥</p>
<p class="Shlok-Number">(ಶ್ಲೋಕ-18)</p>
<p class="Shlok">ನಾನ್ಯೇನ ಚೈತಚ್ಛ್ರೋತವ್ಯಂ ನಾಖ್ಯಾತವ್ಯಂ ಚ ಕಸ್ಯಚಿತ್ ।</p>
<p class="Shlok">ಶೃಣುಯಾದ್ವಾ ನಿರೀಕ್ಷೇದ್ವಾ ಯಃ ಸ ವಧ್ಯಸ್ತ್ವಯಾ ಪ್ರಭೋ ॥</p>
<p class="Text">ಅದನ್ನು ಯಾರೂ ಕೇಳಿಸಿಕೊಳ್ಳ ಕೂಡದು ಮತ್ತು ಯಾರಿಗೂ ಹೇಳಲೂ ಕೂಡದು. ಅದನ್ನು ಯಾರಾದರೂ ಕೇಳಿಸಿಕೊಂಡರೆ ಅಥವಾ ನೋಡಿದರೆ ಹೇ ಪ್ರಭು! ನೀನು ಅವನನ್ನು ಕೊಲ್ಲ ಬೇಕಾಗುವುದು.’’ ॥18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತಥೇತಿ ಚ ಪ್ರತಿಜ್ಞಾಯ ರಾಮೋ ಲಕ್ಷ್ಮಣಮಬ್ರವೀತ್ ।</p>
<p class="Shlok">ತಿಷ್ಠ ತ್ವಂ ದ್ವಾರಿ ಸೌಮಿತ್ರೇ ನಾಯಾತ್ವತ್ರ ಜನೋ ರಹಃ ॥</p>
<p class="Text">ಆಗ ಶ್ರೀರಾಮಚಂದ್ರನು ‘ಹಾಗೇ ಆಗಲಿ’ ಎಂದು ಹೇಳಿ ಲಕ್ಷ್ಮಣನಿಗೆ ಹೇಳಿದನು ‘‘ಲಕ್ಷ್ಮಣಾ! ನೀನು ಬಾಗಿಲಿನಲ್ಲಿರು, ಈ ಏಕಾಂತ ಸ್ಥಾನದಲ್ಲಿ ನನ್ನ ಹತ್ತಿರಕ್ಕೆ ಯಾರಿಗೂ ಬರಲು ಬಿಡಬೇಡ.’’ ॥19॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಯಥಾಗಚ್ಛತಿ ಕೋ ವಾಪಿ ಸ ವಧ್ಯೋ ಮೇ ನ ಸಂಶಯಃ ।</p>
<p class="Shlok">ತತಃ ಪ್ರಾಹ ಮುನಿಂ ರಾಮೋ ಯೇನ ವಾ ತ್ವಂ ವಿಸರ್ಜಿತಃ ॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಯತ್ತೇ ಮನೀಷಿತಂ ವಾಕ್ಯಂ ತದ್ವದಸ್ವ ಮಮಾಗ್ರತಃ ।</p>
<p class="Shlok">ತತಃ ಪ್ರಾಹ ಮುನಿರ್ವಾಕ್ಯಂ ಶೃಣು ರಾಮ ಯಥಾತಥಮ್ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಬ್ರಹ್ಮಣಾ ಪ್ರೇಷಿತೋಸ್ಮೀಶ ಕಾರ್ಯಾರ್ಥೇ ತೇಽಂತಿಕಂ ಪ್ರಭೋ ।</p>
<p class="Shlok">ಅಹಂ ಹಿ ಪೂರ್ವಜೋ ದೇವ ತವ ಪುತ್ರಃ ಪರಂತಪ ॥</p>
<p class="Text">‘‘ನಾವಿಬ್ಬರೂ ಇಲ್ಲಿರುವಾಗ ಯಾರಾದರೂ ಬಂದರೆ, ಅವನನ್ನು ಖಂಡಿತವಾಗಿ ವಧಿಸುವೆನು. ಇದರಲ್ಲಿ ಸಂದೇಹವೇ ಇಲ್ಲ.’’ ನಂತರ ಶ್ರೀರಾಮನು ಮುನಿಗಳಿಗೆ ಹೇಳಿದನು ‘‘ನಿಮ್ಮನ್ನು ಯಾರು ಕಳುಹಿಸಿದ್ದಾರೆ? ಮತ್ತು ನಿಮ್ಮ ಮನಸ್ಸಿನಲ್ಲಿರುವ ವಿಚಾರವನ್ನೆಲ್ಲಾ ನನಗೆ ಹೇಳಿ.’’ ಆಗ ಮುನಿಗಳು ಹೇಳಿದರು ‘‘ಹೇ ರಾಮಚಂದ್ರಾ! ನಿಜವಾಗಿರುವ ಮಾತನ್ನು ಕೇಳು. ಹೇ ಈಶನೆ! ಹೇ ಪ್ರಭೋ! ಬ್ರಹ್ಮನು ನನ್ನನ್ನು ಒಂದು ಕಾರ್ಯಾರ್ಥವಾಗಿ ನಿನ್ನ ಬಳಿಗೆ ಕಳುಹಿಸಿದ್ದಾನೆ. ಹೇ ದೇವಾ! ಹೇ ಶತ್ರುದಮನ! ನಾನು ನಿನ್ನ ಜ್ಯೇಷ್ಠಪುತ್ರ ಕಾಲನಾಗಿದ್ದೇನೆ. ॥20-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ಮಾಯಾಸಂಗಮಜೋ ವೀರ ಕಾಲಃ ಸರ್ವಹರಃ ಸ್ಮೃತಃ ।</p>
<p class="Shlok">ಬ್ರಹ್ಮಾ ತ್ವಾಮಾಹ ಭಗವಾನ್ ಸರ್ವದೇವರ್ಷಿಪೂಜಿತಃ ॥</p>
<p class="Shlok-Number">(ಶ್ಲೋಕ-24)</p>
<p class="Shlok">ರಕ್ಷಿತುಂ ಸ್ವರ್ಗಲೋಕಸ್ಯ ಸಮಯಸ್ತೇ ಮಹಾಮತೇ ।</p>
<p class="Shlok">ಪುರಾ ತ್ವಮೇಕ ಏವಾಸೀರ್ಲೋಕಾನ್ ಸಂಹೃತ್ಯ ಮಾಯಯಾ ॥</p>
<p class="Text">ಹೇ ವೀರ! ಮಾಯೆಯೊಡನೆ ನಿನ್ನ ಸಂಗವುಂಟಾದಾಗ ನಾನು ಪ್ರಕಟವಾಗಿದ್ದೆನು. ಎಲ್ಲರನ್ನು ನಾಶಮಾಡುವವನಾದ ನಾನು ಕಾಲನೆಂಬ ಹೆಸರಿನಿಂದ ಪ್ರಸಿದ್ಧನಾಗಿದ್ದೇನೆ. ಸಮಸ್ತ ದೇವರ್ಷಿಗಳಿಂದ ಪೂಜಿತನಾದ ಭಗವಾನ್ ಬ್ರಹ್ಮದೇವರು ನಿನಗೆ ಈ ರೀತಿ ಹೇಳಿಕಳಿಸಿದ್ದಾರೆ ಹೇ ಮಹಾಮತಿಯೇ! ಈಗ ನೀನು ಸ್ವರ್ಗಲೋಕವನ್ನು ರಕ್ಷಣೆ ಮಾಡುವ ಸಮಯವಾಗಿದೆ. ಪೂರ್ವಕಾಲದಲ್ಲಿ ಸಮಸ್ತ ಲೋಕಗಳನ್ನು ಸಂಹಾರ ಮಾಡಿ ಏಕಮಾತ್ರ ನೀನೊಬ್ಬನೇ ಉಳಿದು ಬಿಟ್ಟಿದ್ದೆ. ॥23-24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಭಾರ್ಯಯಾ ಸಹಿತಸ್ತ್ವಂ ಮಾಮಾದೌ ಪುತ್ರಮಜೀಜನಃ ।</p>
<p class="Shlok">ತಥಾ ಭೋಗವತಂ ನಾಗಮನಂತಮುದಕೇಶಯಮ್ ॥</p>
<p class="Text">ಬಳಿಕ ನೀನು ನಿನ್ನ ಪತ್ನೀ ಮಾಯೆಯ ಸಂಯೋಗದಿಂದ ಎಲ್ಲರಿಗಿಂತ ಮೊದಲು ನಿನ್ನ ಪುತ್ರನಾದ ನನ್ನನ್ನು ಹಾಗೂ ನೀರಿನಲ್ಲಿ ಮಲಗಲು ಅನಂತನೆಂಬ ಸಾವಿರ ಹೆಡೆಯುಳ್ಳ ಆದಿಶೇಷನನ್ನು ರಚಿಸಿದೆ. ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ಮಾಯಯಾ ಜನಯಿತ್ವಾ ತ್ವಂ ದ್ವೌ ಸಸತ್ತ್ವೌ ಮಹಾಬಲೌ ।</p>
<p class="Shlok">ಮಧುಕೈಟಭಕೌ ದೈತ್ಯೌ ಹತ್ವಾ ಮೇದೋಽಸ್ಥಿಸಂಚಯಮ್ ॥</p>
<p class="Shlok-Number">(ಶ್ಲೋಕ-27)</p>
<p class="Shlok">ಇಮಾಂ ಪರ್ವತಸಂಬದ್ಧಾಂ ಮೇದಿನೀಂ ಪುರುಷರ್ಷಭ ।</p>
<p class="Shlok">ಪದ್ಮೇ ದಿವ್ಯಾರ್ಕಸಂಕಾಶೇ ನಾಭ್ಯಾಮುತ್ಪಾದ್ಯ ಮಾಮಪಿ ॥</p>
<p class="Shlok-Number">(ಶ್ಲೋಕ-28)</p>
<p class="Shlok">ಮಾಂ ವಿಧಾಯ ಪ್ರಜಾಧ್ಯಕ್ಷಂ ಮಯಿ ಸರ್ವಂ ನ್ಯವೇದಯತ್ ।</p>
<p class="Shlok">ಸೋಹಂ ಸಂಯುಕ್ತಸಂಭಾರಸ್ತ್ವಾಮವೋಚಂ ಜಗತ್ಪತೇ ॥</p>
<p class="Text">ಈ ಪ್ರಕಾರ ಮಾಯೆಯಿಂದ ನಮ್ಮನ್ನು ಉಂಟುಮಾಡಿ ನೀನು ಮಹಾಬಲಶಾಲೀ ಮತ್ತು ಭಾರಿ ಪರಾಕ್ರಮಿಗಳಾದ ಮಧು-ಕೈಟಭರೆಂಬ ದೈತ್ಯರಿಬ್ಬರನ್ನು ಕೊಂದೆ. ಅವರ ಮೇದಸ್ಸು ಮತ್ತು ಅಸ್ಥಿಗಳ ಸಮೂಹದಿಂದ ಈ ಪರ್ವತಾದಿಗಳಿಂದ ಕೂಡಿದ ಪೃಥ್ವಿಯನ್ನು ರಚಿಸಿದೆ. ಹೇ ಪುರುಷಶ್ರೇಷ್ಠ! ನಂತರ ನಿನ್ನ ನಾಭಿಯಿಂದ ಪ್ರಕಟವಾದ ಸೂರ್ಯನಂತೆ ತೇಜಸ್ವಿಯಾದ ದಿವ್ಯಕಮಲದಿಂದ ನನ್ನನ್ನು ಉಂಟು ಮಾಡಿ, ನನ್ನನ್ನು ಪ್ರಜಾ ಪತಿಯನ್ನಾಗಿ ಮಾಡಿ ಸೃಷ್ಟಿರಚನೆಯ ಭಾರವನ್ನೆಲ್ಲಾ ನನಗೇ ವಹಿಸಿಬಿಟ್ಟೆ. ಹೇ ಜಗತ್ಪತೆ! ಈ ಪ್ರಕಾರ ಭಾರವನ್ನು ವಹಿಸಿ ಕೊಂಡಮೇಲೆ ನಾನು ನಿನ್ನಲ್ಲಿ ಕೇಳಿಕೊಂಡೆ ॥26-28॥</p>
<p class="Shlok-Number">(ಶ್ಲೋಕ-29)</p>
<p class="Shlok">ರಕ್ಷಾಂ ವಿಧತ್ಸ್ವ ಭೂತೇಭ್ಯೋ ಯೇ ಮೇ ವೀರ್ಯಾಪಹಾರಿಣಃ ।</p>
<p class="Shlok">ತತಸ್ತ್ವಂ ಕಶ್ಯಪಾಜ್ಜಾತೋ ವಿಷ್ಣುರ್ವಾಮನರೂಪಧೃಕ್ ॥</p>
<p class="Text">‘‘ನನ್ನ ವೀರ್ಯವನ್ನು (ಪ್ರಜೆಯನ್ನು) ನಾಶಮಾಡುವ ಪ್ರಾಣಿಗಳಿಂದ ರಕ್ಷಿಸು.’’ ಆಗ ಪರಮಾತ್ಮ ವಿಷ್ಣುವಾದ ನೀನು ಕಶ್ಯಪರಲ್ಲಿ ವಾಮನ ರೂಪದಿಂದ ಪ್ರಕಟನಾದೆ. ॥29॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಹೃತವಾನಸಿ ಭೂಭಾರಂ ವಧಾದ್ರಕ್ಷೋಗಣಸ್ಯ ಚ ।</p>
<p class="Shlok">ಸರ್ವಾಸೂತ್ಸಾರ್ಯಮಾಣಾಸು ಪ್ರಜಾಸು ಧರಣೀಧರ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ರಾವಣಸ್ಯ ವಧಾಕಾಂಕ್ಷೀ ಮರ್ತ್ಯಲೋಕಮುಪಾಗತಃ ।</p>
<p class="Shlok">ದಶವರ್ಷಸಹಸ್ರಾಣಿ ದಶವರ್ಷಶತಾನಿ ಚ ॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಕೃತ್ವಾ ವಾಸಸ್ಯ ಸಮಯಂ ತ್ರಿದಶೇಷ್ವಾತ್ಮನಃ ಪುರಾ ।</p>
<p class="Shlok">ಸ ತೇ ಮನೋರಥಃ ಪೂರ್ಣಃ ಪೂರ್ಣೇ ಚಾಯುಷಿ ತೇ ನೃಷು ॥</p>
<p class="Text">ಮತ್ತೆ ನೀನು ರಾಕ್ಷಸರನ್ನು ನಾಶಮಾಡಿ ಭೂಭಾರವನ್ನು ತಗ್ಗಿಸಿದೆ. ಹೇ ಧರಣೀಧರನೆ! ಈಗಲೂ ಕೂಡ ಪ್ರಜೆಗಳಿಗೆಲ್ಲಾ ದುಃಖವನ್ನು ಕೊಡುವುದನ್ನು ನೋಡಿ ನೀನು ರಾವಣನ ಸಂಹಾರಕ್ಕಾಗಿ ಮರ್ತ್ಯಲೋಕಕ್ಕೆ ಆಗಮಿಸಿದ್ದೆ. ಇಲ್ಲಿರುವುದಕ್ಕಾಗಿ ನೀನು ಹಿಂದಿನ ಕಾಲದಲ್ಲಿ ದೇವತೆಗಳೊಡನೆ ಹನ್ನೊಂದು ಸಾವಿರ ವರ್ಷದ ಸಮಯವನ್ನು ನಿಶ್ಚಯ ಮಾಡಿದ್ದೆ. ಅದರಿಂದ ನಿನ್ನ ಮಾನವ-ಶರೀರದ ಆಯಸ್ಸು ಪೂರ್ಣಗೊಳ್ಳುವುದರ ಜೊತೆಗೇ ನಿನ್ನ ಆ ಮನೋರಥವೂ ಪೂರ್ಣವಾಯಿತು. ॥30-32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಕಾಲಸ್ತಾಪಸರೂಪೇಣ ತ್ವತ್ಸಮೀಪಮುಪಾಗಮತ್ ।</p>
<p class="Shlok">ತತೋ ಭೂಯಶ್ಚ ತೇ ಬುದ್ಧಿರ್ಯದಿ ರಾಜ್ಯಮುಪಾಸಿತುಮ್ ॥</p>
<p class="Shlok-Number">(ಶ್ಲೋಕ-34)</p>
<p class="Shlok">ತತ್ತಥಾ ಭವ ಭದ್ರಂ ತೇ ಏವಮಾಹ ಪಿತಾಮಹಃ ।</p>
<p class="Shlok">ಯದಿ ತೇ ಗಮನೆ ಬುದ್ಧಿರ್ದೇವಲೋಕಂ ಜಿತೇಂದ್ರಿಯ ॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಸನಾಥಾ ವಿಷ್ಣುನಾ ದೇವಾ ಭವಂತು ವಿಗತಜ್ವರಾಃ ।</p>
<p class="Shlok">ಚತುರ್ಮುಖಸ್ಯ ತದ್ವಾಕ್ಯಂ ಶ್ರುತ್ವಾ ಕಾಲೇನ ಭಾಷಿತಮ್ ॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಹಸನ್ ರಾಮಸ್ತದಾ ವಾಕ್ಯಂ ಕೃತ್ಸ್ನಸ್ಯಾಂತಕಮಬ್ರವೀತ್ ।</p>
<p class="Shlok">ಶ್ರುತಂ ತವ ವಚೋ ಮೇಽದ್ಯ ಮಮಾಪೀಷ್ಟತರಂ ತು ತತ್ ॥</p>
<p class="Text">ಈಗ, ತಪಸ್ವಿಯ ರೂಪದಲ್ಲಿ ಕಾಲನು ನಿನ್ನ ಬಳಿಗೆ ಬಂದಿದ್ದಾನೆ. ಇನ್ನೂ ಸ್ವಲ್ಪ ಕಾಲ ರಾಜ್ಯಭಾರ ಮಾಡಬೇಕೆಂಬ ವಿಚಾರ ನಿನಗಿದ್ದರೆ, ನಿನಗೆ ಮಂಗಳವಾಗಲಿ, ಹಾಗೆಯೇ ಮಾಡು’’ ಹೀಗೆಂದು ಪಿತಾ ಮಹ ಬ್ರಹ್ಮನು ಹೇಳಿದ್ದಾನೆ. ಹೇ ಜಿತೇಂದ್ರಿಯನೆ! ದೇವ ಲೋಕ್ಕೆ ಹೊರಡಬೇಕೆಂಬ ವಿಚಾರ ನಿನಗಿದ್ದರೆ ವಿಷ್ಣು ಪರಮಾತ್ಮನಾದ ನಿನ್ನಿಂದ ಸನಾಥರಾಗಿ ದೇವತೆಗಳು ನಿಶ್ಚಿಂತರಾಗುವರು.’’ ಕಾಲನ ಮುಖದಿಂದ ಬ್ರಹ್ಮದೇವನ ಈ ವಚನಗಳನ್ನು ಕೇಳಿ ರಾಮನಿಗೆ ನಗುಬಂತು ಹಾಗೂ ಎಲ್ಲವನ್ನು ಅಂತ್ಯಗೊಳಿಸುವ ಕಾಲನಿಗೆ ಹೇಳಿದನು ‘‘ನಾನು ನಿನ್ನ ಎಲ್ಲಾ ಮಾತುಗಳನ್ನು ಕೇಳಿದೆನು. ಅವು ನನಗೂ ಕೂಡ ಬಹಳ ಇಷ್ಟವಾಗಿವೆ. ॥33-36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ಸಂತೋಷಃ ಪರಮೋ ಜ್ಞೇಯಸ್ತ್ವದಾಗಮನಕಾರಣಾತ್ ।</p>
<p class="Shlok">ತ್ರಯಾಣಾಮಪಿ ಲೋಕಾನಾಂ ಕಾರ್ಯಾರ್ಥಂ ಮಮ ಸಂಭವಃ ॥</p>
<p class="Text">ನೀನು ಬಂದದ್ದರಿಂದ ನನಗೆ ಬಹು ಸಂತೋಷವಾಗಿದೆ. ಮೂರು ಲೋಕಗಳ ಕಾರ್ಯ ಮಾಡುವುದಕ್ಕಾಗಿಯೇ ನನ್ನ ಅವತಾರವಾಗುತ್ತಾ ಇರುತ್ತದೆ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ಭದ್ರಂ ತೇಽಸ್ತ್ವಾಗಮಿಷ್ಯಾಮಿ ಯತ ಏವಾಹಮಾಗತಃ ।</p>
<p class="Shlok">ಮನೋರಥಸ್ತು ಸಂಪ್ರಾಪ್ತೋ ನ ಮೇಽತ್ರಾಸ್ತಿ ವಿಚಾರಣಾ ॥</p>
<p class="Text">ನಿನಗೆ ಮಂಗಳವಾಗಲಿ, ಈಗ ನಾನು ಎಲ್ಲಿಂದ ಬಂದಿರುವೆನೋ ಅಲ್ಲಿಗೇ ಪುನಃ ಹೊರಟು ಹೋಗುವೆನು; ನನ್ನ ಎಲ್ಲ ಮನೋರಥವು ಪೂರ್ಣವಾಯಿತು, ಇದರಲ್ಲಿ ನಾನು ಸ್ವಲ್ಪವೂ ಯೋಚಿಸಬೇಕಾಗಿಲ್ಲ. ॥38॥</p>
<p class="Shlok-Number">(ಶ್ಲೋಕ-39)</p>
<p class="Shlok">ಮತ್ಸೇವಕಾನಾಂ ದೇವಾನಾಂ ಸರ್ವಕಾರ್ಯೇಷು ವೈ ಮಯಾ ।</p>
<p class="Shlok">ಸ್ಥಾತವ್ಯಂ ಮಾಯಯಾ ಪುತ್ರ ಯಥಾ ಚಾಹ ಪ್ರಜಾಪತಿಃ ॥</p>
<p class="Text">ಎಲೈ ಪುತ್ರನೇ! ದೇವತೆಗಳು ನನ್ನ ಸೇವಕರು; ಬ್ರಹ್ಮನು ಹೇಳಿರುವಂತೆ, ನಾನು ಮಾಯೆಯಿಂದ ಅವನ ಕಾರ್ಯಗಳಲ್ಲೆಲ್ಲಾ ಖಂಡಿತ ತತ್ಪರನಾಗಿರಬೇಕು.’’ ॥39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಏವಂ ತಯೋಃ ಕಥಯತೋರ್ದುವಾಸಾ ಮುನಿರಭ್ಯಗಾತ್ ।</p>
<p class="Shlok">ರಾಜದ್ವಾರಂ ರಾಘವಸ್ಯ ದರ್ಶನಾಪೇಕ್ಷಯಾ ದ್ರುತಮ್ ॥</p>
<p class="Text">ಅವರು ಈ ರೀತಿ ಸಂಭಾಷಣೆ ಮಾಡುತ್ತಿರುವಾಗ ಮುನಿವರ್ಯರಾದ ದುರ್ವಾಸರು ರಘುನಾಥನ ದರ್ಶನಾಪೇಕ್ಷೆಯಿಂದ ಬಹು ಆತುರದಿಂದ ರಾಜದ್ವಾರದ ಬಳಿಗೆ ಬಂದರು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ಮುನಿರ್ಲಕ್ಷ್ಮಣಮಾಸಾದ್ಯ ದುರ್ವಾಸಾ ವಾಕ್ಯಮಬ್ರವೀತ್ ।</p>
<p class="Shlok">ಶೀಘ್ರಂ ದರ್ಶಯ ರಾಮಂ ಮೇ ಕಾರ್ಯಂ ಮೇಽತ್ಯಂತಮಾಹಿತಮ್ ॥</p>
<p class="Text">ಅಲ್ಲಿ ದುರ್ವಾಸ ಮುನಿಯು ಲಕ್ಷ್ಮಣನ ಬಳಿಗೆ ಬಂದು ‘‘ನನ್ನನ್ನು ತಕ್ಷಣ ಮಹಾರಾಜಾರಾಮನೊಡನೆ ಭೇಟಿಮಾಡಿಸು; ನನಗೆ ಆತನಲ್ಲಿ ಒಂದು ಅತ್ಯಂತ ಆವಶ್ಯಕ ಕಾರ್ಯ ಬಂದೊದಗಿದೆ, ಎಂದು ಹೇಳಿದರು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ತಚ್ಛ್ರುತ್ವಾ ಪ್ರಾಹ ಸೌಮಿತ್ರಿರ್ಮುನಿಂ ಜ್ವಲನತೇಜಸಮ್ ।</p>
<p class="Shlok">ರಾಮೇಣ ಕಾರ್ಯಂ ಕಿಂ ತೇದ್ಯ ಕಿಂ ತೇಭೀಷ್ಟಂ ಕರೋಮ್ಯಹಮ್ ॥</p>
<p class="Text">ಇದನ್ನು ಕೇಳಿ ಲಕ್ಷ್ಮಣನು ಅಗ್ನಿಯಂತೆ ತೇಜಸ್ವಿಯಾದ ಆ ಮುನಿಗಳಿಗೆ ಹೇಳಿದನು ‘‘ಈಗ ಮಹಾರಾಜ ರಾಮನಲ್ಲಿ ತಮಗೇನು ಕೆಲಸವಿದೆ? ತಮ್ಮ ಇಚ್ಛೆಯೇನು? ಅದನ್ನು ನಾನೇ ಪೂರೈಸಿಕೊಡುವೆನು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ರಾಜಾ ಕಾರ್ಯಾಂತರೇ ವ್ಯಗ್ರೋ ಮುಹೂರ್ತಂ ಸಂಪ್ರತೀಕ್ಷ್ಯತಾಮ್ ।</p>
<p class="Shlok">ತಚ್ಛ್ರುತ್ವಾ ಕ್ರೋಧಸಂತಪ್ತೋ ಮುನಿಃ ಸೌಮಿತ್ರಿಮಬ್ರವೀತ್ ॥</p>
<p class="Text">ಈ ವೇಳೆಯಲ್ಲಿ ಮಹಾರಾಜರು ಬೇರೊಂದು ಕಾರ್ಯದಲ್ಲಿ ನಿರತರಾಗಿದ್ದಾರೆ, ಸ್ವಲ್ಪ ಹೊತ್ತು ತಾಳಿರಿ.’’ ಇದನ್ನು ಕೇಳಿದ ಕೂಡಲೇ ಮುನಿಯು ಕ್ರೋಧದಿಂದ ಉರಿದೆದ್ದು ಲಕ್ಷ್ಮಣನಿಗೆ ಹೇಳಿದರು - ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಅಸ್ಮಿನ್ ಕ್ಷಣೇ ತು ಸೌಮಿತ್ರೇ ನ ದರ್ಶಯಸಿ ಚೇದ್ವಿಭುಮ್ ।</p>
<p class="Shlok">ರಾಮಂ ಸವಿಷಯಂ ವಂಶಂ ಭಸ್ಮೀಕುರ್ಯಾಂ ನ ಸಂಶಯಃ ॥</p>
<p class="Text">‘‘ಲಕ್ಷ್ಮಣಾ! ಈ ಕ್ಷಣದಲ್ಲಿಯೇ ನೀನು ನನ್ನನ್ನು ಭಗವಾನ್ ರಾಮನೊಡನೆ ಭೇಟಿಮಾಡಿಸ ದಿದ್ದರೆ, ನಾನು ದೇಶ ಸಹಿತ ನಿನ್ನ ವಂಶವನ್ನು ಈಗಲೇ ಭಸ್ಮ ಮಾಡಿಬಿಡುವೆನು, ಇದರಲ್ಲಿ ಸಂದೇಹವೇ ಇಲ್ಲ’’ ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ಶ್ರುತ್ವಾ ತದ್ವಚನಂ ಘೋರಮೃಷೇರ್ದುರ್ವಾಸಸೋ ಭೃಶಮ್ ।</p>
<p class="Shlok">ಸ್ವರೂಪಂ ತಸ್ಯ ವಾಕ್ಯಸ್ಯ ಚಿಂತಯಿತ್ವಾ ಸ ಲಕ್ಷ್ಮಣಃ ॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಸರ್ವನಾಶಾದ್ವರಂ ಮೇಽದ್ಯ ನಾಶೋ ಹ್ಯೇಕಸ್ಯ ಕಾರಣಾತ್ ।</p>
<p class="Shlok">ನಿಶ್ಚಿತ್ಯೈವಂ ತತೋ ಗತ್ವಾ ರಾಮಾಯ ಪ್ರಾಹ ಲಕ್ಷ್ಮಣಃ ॥</p>
<p class="Text">ದುರ್ವಾಋಷಿಯ ಈ ಭಯಂಕರ ವಾಕ್ಯವನ್ನು ಕೇಳಿ ಲಕ್ಷ್ಮಣನು ಅದರ ಸ್ವರೂಪವನ್ನು ಚೆನ್ನಾಗಿ ಯೋಚಿಸಿದನು. ನನ್ನೊಬ್ಬನ ಕಾರಣದಿಂದ ಎಲ್ಲರ ನಾಶಕ್ಕಿಂತ ನನ್ನ ನಾಶವೇ ಒಳ್ಳೆಯದು ಎಂಬುದಾಗಿ ನಿಶ್ಚಯಮಾಡಿಕೊಂಡು, ಅವನು ಶ್ರೀರಾಮಚಂದ್ರನ ಹತ್ತಿರಕ್ಕೆ ಹೋಗಿ ವೃತ್ತಾಂತವನ್ನೆಲ್ಲಾ ತಿಳಿಸಿದನು. ॥45-46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ಸೌಮಿತ್ರೇರ್ವಚನಂ ಶ್ರುತ್ವಾ ರಾಮಃ ಕಾಲಂ ವ್ಯಸರ್ಜಯತ್ ।</p>
<p class="Shlok">ಶೀಘ್ರಂ ನಿರ್ಗಮ್ಯ ರಾಮೋಽಪಿ ದದರ್ಶಾತ್ರೇಃ ಸುತಂ ಮುನಿಮ್ ॥</p>
<p class="Text">ಲಕ್ಷ್ಮಣನ ಮಾತನ್ನು ಕೇಳಿ ರಾಮಚಂದ್ರನು ಕಾಲನನ್ನು ಬೀಳ್ಕೊಟ್ಟು, ಬಹುಬೇಗನೇ ಹೊರಕ್ಕೆ ಬಂದು ಅತ್ರಿನಂದನ ದುರ್ವಾಸರನ್ನು ಭೇಟಿ ಮಾಡಿದನು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ರಾಮೋಽಭಿವಾದ್ಯ ಸಂಪ್ರೀತೋ ಮುನಿಂ ಪಪ್ರಚ್ಛ ಸಾದರಮ್ ।</p>
<p class="Shlok">ಕಿಂ ಕಾರ್ಯಂ ತೇ ಕರೋಮೀತಿ ಮುನಿಮಾಹ ರಘೂತ್ತಮಃ ॥</p>
<p class="Text">ರಘುಶ್ರೇಷ್ಠ ಶ್ರೀರಾಮಚಂದ್ರನು ಮುನಿಗಳಿಗೆ ಪ್ರಣಾಮಮಾಡಿ ಪ್ರಸನ್ನಚಿತ್ತದಿಂದ ಅವರನ್ನು ಆದರದಿಂದ ಕೇಳಿದನು ‘‘ಹೇ ಮುನಿಗಳೇ! ನಾನು ನಿಮ್ಮ ಯಾವ ಕಾರ್ಯ ಮಾಡಲಿ?’’ ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ತಚ್ಛ್ರುತ್ವಾ ರಾಮವಚನಂ ದುರ್ವಾಸಾ ರಾಮಮಬ್ರವೀತ್ ।</p>
<p class="Shlok">ಅದ್ಯ ವರ್ಷ ಸಹಸ್ರಾಣಾಮುಪವಾಸಸಮಾಪನಮ್ ॥</p>
<p class="Text">ಶ್ರೀರಾಮನ ಈ ವಚನಗಳನ್ನು ಕೇಳಿ ದುರ್ವಾಸರು ಹೇಳಿದರು — ‘‘ಇಂದಿಗೆ ನನ್ನ ಒಂದು ಸಾವಿರ ವರ್ಷಗಳ ಉಪವಾಸ ಸಮಾಪ್ತಿಯಾಯಿತು. ॥49॥</p>
<p class="Shlok-Number">(ಶ್ಲೋಕ-50)</p>
<p class="Shlok">ಅತೋ ಭೋಜನಮಿಚ್ಛಾಮಿ ಸಿದ್ಧಂ ಯತ್ತೇ ರಘೂತ್ತಮ ।</p>
<p class="Shlok">ರಾಮೋ ಮುನಿವಚಃ ಶ್ರುತ್ವಾ ಸಂತೋಷೇಣ ಸಮನ್ವಿತಃ ॥</p>
<p class="Shlok-Number">(ಶ್ಲೋಕ-51)</p>
<p class="Shlok">ಸ ಸಿದ್ಧಮನ್ನಂ ಮುನಯೇ ಯಥಾವತ್ಸಮುಪಾಹರತ್ ।</p>
<p class="Shlok">ಮುನಿರ್ಭುಕ್ತ್ವಾನ್ನಮಮೃತಂ ಸಂತುಷ್ಟಃ ಪುನರಭ್ಯಗಾತ್ ॥</p>
<p class="Text">ಆದುದರಿಂದ ಹೇ ರಘುಶ್ರೇಷ್ಠನೆ! ನಿಮ್ಮ ಮನೆಯಲ್ಲಿ ಸಿದ್ಧವಿರುವ ಭೋಜನದ ಇಚ್ಛೆ ನನಗಾಗಿದೆ.’’ ಮುನಿಗಳ ಈ ಮಾತನ್ನು ಕೇಳಿ ರಾಮಚಂದ್ರನು ಸಂತೋಷಗೊಂಡು ಅವರಿಗೆ ವಿಧಿಪೂರ್ವಕ ಸಿದ್ಧವಿರುವ ಅಡಿಗೆಯನ್ನು ಬಡಿಸಿದನು. ದುರ್ವಾಸರು ಆ ಅಮೃತತುಲ್ಯ ಆಹಾರವನ್ನು ಸೇವಿಸಿ ತೃಪ್ತರಾಗಿ ಹೊರಟು ಹೋದರು. ॥50-51॥</p>
<p class="Shlok-Number">(ಶ್ಲೋಕ-52)</p>
<p class="Shlok">ಸ್ವಮಾಶ್ರಮಂ ಗತೇ ತಸ್ಮಿನ್ ರಾಮಃ ಸಸ್ಮಾರ ಭಾಷಿತಮ್ ।</p>
<p class="Shlok">ಕಾಲೇನ ಶೋಕದುಃಖಾರ್ತೋ ವಿಮನಾಶ್ಚಾತಿ ವಿಹ್ವಲಃ ॥</p>
<p class="Text">ದುರ್ವಾಸಮುನಿಗಳು ತಮ್ಮ ಆಶ್ರಮಕ್ಕೆ ಹೊರಟುಹೋದ ಬಳಿಕ ರಘುನಾಥನಿಗೆ ಕಾಲನು ಹೇಳಿದ್ದ ಮಾತುಗಳು ಜ್ಞಾಪಕಕ್ಕೆ ಬಂದವು. ಅದರಿಂದ ಆತನು ಶೋಕ ಮತ್ತು ದುಃಖದಿಂದ ಪೀಡಿತನೂ, ಉದಾಸೀನನೂ ಮತ್ತು ವ್ಯಾಕುಲನೂ ಆದನು. ॥52॥</p>
<p class="Shlok-Number">(ಶ್ಲೋಕ-53)</p>
<p class="Shlok">ಅವಾಙ್ಮುಖೋ ದೀನಮನಾ ನ ಶಶಾಕಾಭಿಭಾಷಿತುಮ್ ।</p>
<p class="Shlok">ಮನಸಾ ಲಕ್ಷ್ಮಣಂ ಜ್ಞಾತ್ವಾ ಹತಪ್ರಾಯಂ ರಘೂದ್ವಹಃ ॥</p>
<p class="Text">ರಘುಕುಲಭೂಷಣ ಶ್ರೀರಾಮನು ಲಕ್ಷ್ಮಣ ಸತ್ತಂತೆ ಮನಸ್ಸಿನಲ್ಲಿಯೇ ಭಾವಿಸಿಕೊಂಡನು. ಆದರೆ ಅವನು ದೀನ ಮನಸ್ಕನಾಗಿ ತಲೆತಗ್ಗಿಸಿಕೊಂಡು ಕುಳಿತುಕೊಂಡಿದ್ದನು, ಅವನಿಂದ ಏನೂ ಹೇಳಲಾಗಲಿಲ್ಲ. ॥53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ಅವಾಙ್ಮುಖೋ ಬಭೂವಾಥ ತೂಷ್ಣೀಮೇವಾಖಿಲೇಶ್ವರಃ ।</p>
<p class="Shlok">ತತೋ ರಾಮಂ ವಿಲೋಕ್ಯಾಹ ಸೌಮಿತ್ರಿರ್ದುಃಖಸಂಪ್ಲುತಮ್ ॥</p>
<p class="Shlok-Number">(ಶ್ಲೋಕ-55)</p>
<p class="Shlok">ತೂಷ್ಣೀಂಭೂತಂ ಚಿಂತಯಂತಂ ಗರ್ಹಂತಂ ಸ್ನೇಹಬಂಧನಮ್ ।</p>
<p class="Shlok">ಮತ್ಕೃತೇ ತ್ಯಜ ಸಂತಾಪಂ ಜಹಿ ಮಾಂ ರಘುನಂದನ ॥</p>
<p class="Text">ಸರ್ವೇಶ್ವರನಾದ ಭಗವಾನ್ ಶ್ರೀರಾಮನು ಮುಖವನ್ನು ತಗ್ಗಿಸಿಕೊಂಡು ಮೌನವಾಗಿದ್ದನು. ಆಗ ರಘುನಾಥನು ಮೌನವಾಗಿ ಚಿಂತಾಮಗ್ನನಾಗಿ ಸ್ನೇಹಬಂಧನದಿಂದ ಅತ್ಯಂತ ದುಃಖಿತನಾದುದನ್ನು ನೋಡಿ ಲಕ್ಷ್ಮಣನು ಹೇಳಿದನು - ‘‘ಹೇ ರಘುನಂದನ! ನನಗಾಗಿ ಸಂತಾಪಪಡಬೇಡ, ನನ್ನನ್ನು ಬೇಗ ಕೊಂದುಬಿಡು. ॥54-55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಗತಿಃ ಕಾಲಸ್ಯ ಕಲಿತಾ ಪೂರ್ವಮೇವೇದೃಶೀ ಪ್ರಭೋ ।</p>
<p class="Shlok">ತ್ವಯಿ ಹೀನಪ್ರತಿಜ್ಞೇ ತು ನರಕೋ ಮೇ ಧ್ರುವಂ ಭವೇತ್ ॥</p>
<p class="Text">ಪ್ರಭೋ! ನಾನು ಮೊದಲೇ ನಿಶ್ಚಯಿಸಿಕೊಂಡಿದ್ದೇನೆ. ಕಾಲದ ಗತಿ ಹೀಗೆಯೇ ಇದೆ. ನಿನ್ನ ಪ್ರತಿಜ್ಞಾ ಭಂಗ ಮಾಡಿದ್ದರಿಂದ ನಾನೂ ಕೂಡ ಖಂಡಿತವಾಗಿ ನರಕವನ್ನು ಅನುಭವಿಸಬೇಕಾಗುವುದು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಮಯಿ ಪ್ರೀತಿರ್ಯದಿ ಭವೇದ್ಯದ್ಯನುಗ್ರಾಹ್ಯತಾ ತವ ।</p>
<p class="Shlok">ತ್ಯಕ್ತ್ವಾ ಶಂಕಾಂ ಜಹಿ ಪ್ರಾಜ್ಞ ಮಾ ಮಾ ಧರ್ಮಂ ತ್ಯಜ ಪ್ರಭೋ ॥</p>
<p class="Text">ಆದುದರಿಂದ ನಿನಗೆ ನನ್ನ ಮೇಲೆ ಪ್ರೀತಿಯಿದ್ದರೆ ಮತ್ತು ನಾನು ಅನುಗ್ರಹಕ್ಕೆ ಯೋಗ್ಯ ಪಾತ್ರನಾಗಿದ್ದರೆ ಹೇ ಬುದ್ಧಿಶಾಲೀ ರಾಮನೆ! ಸಂಶಯವನ್ನು ಬಿಟ್ಟು ನನ್ನನ್ನು ವಧಿಸಿಬಿಡು. ಪ್ರಭು! ಧರ್ಮ-ತ್ಯಾಗ ಮಾಡಬೇಡ. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಸೌಮಿತ್ರಿಣೋಕ್ತಂ ತಚ್ಛ್ರುತ್ವಾ ರಾಮಶ್ಚಲಿತಮಾನಸಃ ।</p>
<p class="Shlok">ಆಹೂಯ ಮಂತ್ರಿಣಃ ಸರ್ವಾನ್ ವಸಿಷ್ಠಂ ಚೇದಮಬ್ರವೀತ್ ॥</p>
<p class="Text">ಲಕ್ಷ್ಮಣನ ಈ ಮಾತನ್ನು ಕೇಳಿ ರಘುನಾಥನ ಮನಸ್ಸು ಚಂಚಲವಾಯಿತು. ಆತನು ಮಂತ್ರಿಗಳನ್ನೆಲ್ಲಾ ಕರೆಸಿ ಈ ವೃತ್ತಾಂತವನ್ನೆಲ್ಲಾ ವಸಿಷ್ಠರಿಗೆ ತಿಳಿಸಿದನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ಮುನೇರಾಗಮನಂ ಯತ್ತು ಕಾಲಸ್ಯಾಪಿ ಹಿ ಭಾಷಿತಮ್ ।</p>
<p class="Shlok">ಪ್ರತಿಜ್ಞಾಮಾತ್ಮನಶ್ಚೈವ ಸರ್ವಮಾವೇದಯತ್ಪ್ರಭುಃ ॥</p>
<p class="Text">ಪ್ರಭುರಾಮನು ದುರ್ವಾಸಮುನಿಗಳ ಆಗಮನ, ಕಾಲನ ಮಾತು, ತನ್ನ ಪ್ರತಿಜ್ಞೆ ಈ ಎಲ್ಲಾ ವಿಚಾರಗಳನ್ನು ಅವರಿಗೆ ಹೇಳಿಬಿಟ್ಟನು. ॥59॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಶ್ರುತ್ವಾ ರಾಮಸ್ಯ ವಚನಂ ಮಂತ್ರಿಣಃ ಸಪುರೋಹಿತಾಃ ।</p>
<p class="Shlok">ಊಚುಃ ಪ್ರಾಂಜಲಯಃ ಸರ್ವೇ ರಾಮಮಕ್ಲಿಷ್ಟಕಾರಿಣಮ್ ॥</p>
<p class="Text">ರಾಮಚಂದ್ರನ ಮಾತುಗಳನ್ನು ಕೇಳಿ, ಪುರೋಹಿತರಾದ ವಸಿಷ್ಠರ ಸಹಿತ ಸಮಸ್ತ ಮಂತ್ರಿಗಳು ಅನಾಯಾಸವಾಗಿಯೇ ಎಲ್ಲ ಕಾರ್ಯಗಳನ್ನು ನೆರವೇರಿಸುವ ಭಗವಾನ್ ಶ್ರೀರಾಮನಿಗೆ ಕೈಮುಗಿದುಕೊಂಡು ಹೇಳಿದರು- ॥60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಪೂರ್ವಮೇವ ಹಿ ನಿರ್ದಿಷ್ಟಂ ತವ ಭೂಭಾರಹಾರಿಣಃ ।</p>
<p class="Shlok">ಲಕ್ಷ್ಮಣೇನ ವಿಯೋಗಸ್ತೇ ಜ್ಞಾತೋ ವಿಜ್ಞಾನಚಕ್ಷುಷಾ ॥</p>
<p class="Text">‘‘ಪ್ರಭು! ಭೂಭಾರ ಹೋಗಲಾಡಿಸುವ ನಿನ್ನ ವಿಯೋಗಕ್ಕಿಂತ ಮೊದಲೇ ಲಕ್ಷ್ಮಣನ ವಿಯೋಗವು ನಿಶ್ಚಯವಾಗಿದೆ ಈ ಮಾತನ್ನು ನಾವು ಜ್ಞಾನದೃಷ್ಟಿಯಿಂದ ತಿಳಿದುಕೊಂಡಿದ್ದೇವೆ. ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ತ್ಯಜಾಶು ಲಕ್ಷ್ಮಣಂ ರಾಮ ಮಾ ಪ್ರತಿಜ್ಞಾಂ ತ್ಯಜ ಪ್ರಭೋ ।</p>
<p class="Shlok">ಪ್ರತಿಜ್ಞಾತೇ ಪರಿತ್ಯಕ್ತೇ ಧರ್ಮೋ ಭವತಿ ನಿಷ್ಫಲಃ ॥</p>
<p class="Text">ಆದ್ದರಿಂದ ಹೇ ರಾಮಾ! ಕೂಡಲೇ ಲಕ್ಷ್ಮಣನನ್ನು ತ್ಯಾಗಮಾಡು. ಪ್ರಭು! ನಿನ್ನ ಪ್ರತಿಜ್ಞೆಯನ್ನು ಭಂಗಗೊಳಿಸಬೇಡ; ಏಕೆಂದರೆ ಪ್ರತಿಜ್ಞಾಭಂಗದಿಂದ ಎಲ್ಲಾ ಧರ್ಮಗಳೂ ನಿಷ್ಫಲವಾಗಿ ಹೋಗುತ್ತವೆ. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಧರ್ಮೇ ನಷ್ಟೇಽಖಿಲೇ ರಾಮ ತ್ರೈಲೋಕ್ಯಂ ನಶ್ಯತಿ ಧ್ರುವಮ್ ।</p>
<p class="Shlok">ತ್ವಂ ತು ಸರ್ವಸ್ಯ ಲೋಕಸ್ಯ ಪಾಲಕೋಽಸಿ ರಘೂತ್ತಮ ॥</p>
<p class="Text">ಹೇ ರಾಮಾ! ಧರ್ಮವು ಪೂರ್ಣವಾಗಿ ನಾಶವಾದಾಗ ಖಂಡಿತವಾಗಿಯೂ ಮೂರು ಲೋಕಗಳು ನಾಶವಾಗುತ್ತವೆ. ಹೇ ರಘುಶ್ರೇಷ್ಠ! ನೀನಾದರೋ ಸಕಲ ಲೋಕಗಳನ್ನು ರಕ್ಷಿಸುವವನಾಗಿರುವೆ. ಆದ್ದರಿಂದ ಲಕ್ಷ್ಮಣನೊಬ್ಬನನ್ನೇ ತ್ಯಾಗಮಾಡಿ ನೀನು ಮೂರು ಲೋಕಗಳನ್ನೂ ರಕ್ಷಿಸಬೇಕು.’’ ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ತ್ಯಕ್ತ್ವಾ ಲಕ್ಷ್ಮಣಮೇವೈಕಂ ತ್ರೈಲೋಕ್ಯಂ ತ್ರಾತುಮರ್ಹಸಿ ।</p>
<p class="Shlok">ರಾಮೋ ಧರ್ಮಾರ್ಥಸಹಿತಂ ವಾಕ್ಯಂ ತೇಷಾಮನಿಂದಿತಮ್ ॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಸಭಾಮಧ್ಯೆ ಸಮಾಶ್ರುತ್ಯ ಪ್ರಾಹ ಸೌಮಿತ್ರಿಮಂಜಸಾ ।</p>
<p class="Shlok">ಯಥೇಷ್ಟಂ ಗಚ್ಛ ಸೌಮಿತ್ರೇ ಮಾ ಭೂದ್ಧರ್ಮಸ್ಯ ಸಂಶಯಃ ॥</p>
<p class="Text">ರಘುನಾಥನು ಸಭೆಯಲ್ಲಿ ಅವರ ಧರ್ಮಾರ್ಥಯುಕ್ತ ಮತ್ತು ನಿರ್ದೋಷ ವಚನಗಳನ್ನು ಕೇಳಿ ತತ್ಕ್ಷಣ ಲಕ್ಷ್ಮಣನಿಗೆ ಹೇಳಿದನು ‘‘ಲಕ್ಷ್ಮಣಾ! ಧರ್ಮದಲ್ಲಿ ಸಂಶಯವುಂಟಾಗದಿರುವಂತೆ ನೀನು ಇಷ್ಟವಿರುವ ಕಡೆಗೆ ಹೋಗು. ॥64-65॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಪರಿತ್ಯಾಗೋ ವಧೋ ವಾಪಿ ಸತಾಮೇವೋಭಯಂ ಸಮಮ್ ।</p>
<p class="Shlok">ಏವಮುಕ್ತೇ ರಘುಶ್ರೇಷ್ಠೇ ದುಃಖವ್ಯಾಕುಲಿತೇಕ್ಷಣಃ ॥</p>
<p class="Shlok-Number">(ಶ್ಲೋಕ-67)</p>
<p class="Shlok">ರಾಮಂ ಪ್ರಣಮ್ಯ ಸೌಮಿತ್ರಿಃ ಶೀಘ್ರಂ ಗೃಹಮಗಾತ್ಸ್ವಕಮ್ ।</p>
<p class="Shlok">ತತೋಽಗಾತ್ಸರಯೂತೀರಮಾಚಮ್ಯ ಸ ಕೃತಾಂಜಲಿಃ ॥</p>
<p class="Shlok-Number">(ಶ್ಲೋಕ-68)</p>
<p class="Shlok">ನವ ದ್ವಾರಾಣಿ ಸಂಯಮ್ಯ ಮೂರ್ಧ್ನಿ ಪ್ರಾಣಮಧಾರಯತ್ ।</p>
<p class="Shlok">ಯದಕ್ಷರಂ ಪರಂ ಬ್ರಹ್ಮ ವಾಸುದೇವಾಖ್ಯಮವ್ಯಯಮ್ ॥</p>
<p class="Shlok-Number">(ಶ್ಲೋಕ-69)</p>
<p class="Shlok">ಪದಂ ತತ್ಪರಮಂ ಧಾಮ ಚೇತಸಾ ಸೋಽಭ್ಯಚಿಂತಯತ್ ।</p>
<p class="Shlok">ವಾಯುರೋಧೇನ ಸಂಯುಕ್ತಂ ಸರ್ವೇ ದೇವಾಃ ಸಹರ್ಷಯಃ ॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಸಾಗ್ನಯೋ ಲಕ್ಷ್ಮಣಂ ಪುಷ್ಪೈಸ್ತುಷ್ಟುವುಶ್ಚ ಸಮಾಕಿರನ್ ।</p>
<p class="Shlok">ಅದೃಶ್ಯಂ ವಿಬುಧೈಃ ಕೈಶ್ಚಿತ್ಸಶರೀರಂ ಚ ವಾಸವಃ ॥</p>
<p class="Shlok-Number">(ಶ್ಲೋಕ-71)</p>
<p class="Shlok">ಗೃಹೀತ್ವಾ ಲಕ್ಷ್ಮಣಂ ಶಕ್ರಃ ಸ್ವರ್ಗಲೋಕಮಥಾಗಮತ್ ।</p>
<p class="Shlok">ತತೋ ವಿಷ್ಣೋಶ್ಚತುರ್ಭಾಗಂ ತಂ ದೇವಂ ಸುರಸತ್ತಮಾಃ ।</p>
<p class="Shlok">ಸರ್ವೇ ದೇವರ್ಷಯೋ ದೃಷ್ಟ್ವಾ ಲಕ್ಷ್ಮಣಂ ಸಮಪೂಜಯನ್ ॥</p>
<p class="Text">ಸತ್ಪುರುಷರಿಗೆ ತ್ಯಾಗ ಮತ್ತು ವಧೆ ಎರಡೂ ಸಮಾನವಾಗಿವೆ.’’ ರಘುಶ್ರೇಷ್ಠ ಭಗವಾನ್ ರಾಮನು ಈ ರೀತಿ ಹೇಳಿದಾಗ ಲಕ್ಷ್ಮಣನ ಕಣ್ಣುಗಳಲ್ಲಿ ದುಃಖಾಶ್ರುಗಳು ತುಂಬಿ ಬಂದವು. ಅವನು ಕೂಡಲೇ ಶ್ರೀರಾಮನಿಗೆ ನಮಸ್ಕಾರಮಾಡಿ ತನ್ನ ಅರಮನೆಗೆ ಬಂದನು. ಅಲ್ಲಿಂದ ಅವನು ಸರಯೂ ತೀರಕ್ಕೆ ಹೋಗಿ ಆಚಮನ ಮಾಡಿದ ನಂತರ ಎರಡೂ ಕೈಗಳನ್ನು ಮುಗಿದುಕೊಂಡು, ತನ್ನ ಒಂಭತ್ತು ಇಂದ್ರಿಯ ದ್ವಾರಗಳನ್ನು ತಡೆದು, ಪ್ರಾಣವಾಯುವನ್ನು ಬ್ರಹ್ಮರಂಧ್ರದಲ್ಲಿ ಸ್ಥಿರಗೊಳಿಸಿದನು. ನಂತರ ವಾಸುದೇವ ಎಂಬ ಅವ್ಯಯವೂ, ಅವಿನಾಶಿಯೂ ಆದ ಪರಬ್ರಹ್ಮಪದವಾದ ಆ ಪರಮ ಧಾಮವನ್ನು ಅಂತಃ ಕರಣದಲ್ಲಿ ಧ್ಯಾನಿಸಿದನು. ಈ ಪ್ರಕಾರ ಪ್ರಾಣನಿರೋಧ ಮಾಡಿದ ಮೇಲೆ ಋಷಿಗಳು ಮತ್ತು ಅಗ್ನಿಯ ಸಹಿತ ಸಮಸ್ತ ದೇವತೆಗಳು ಲಕ್ಷ್ಮಣನ ಮೇಲೆ ಪುಷ್ಪವೃಷ್ಟಿಗರೆದರು. ಹಾಗೂ ಅವನನ್ನು ಸ್ತುತಿಸಿದರು. ಅದೇ ಸಮಯದಲ್ಲಿ ಯಾವ ದೇವತೆಗಳಿಗೂ ಕೂಡ ಕಾಣಿಸಿಕೊಳ್ಳದಂತೆ ದೇವೇಂದ್ರನು ಲಕ್ಷ್ಮಣನನ್ನು ಸಶರೀರವಾಗಿ ಕರೆದುಕೊಂಡು ಸ್ವರ್ಗಲೋಕಕ್ಕೆ ಹೊರಟು ಹೋದನು. ಭಗವಾನ್ ವಿಷ್ಣುವಿನ ಚತುರ್ಥಾಂಶ ರೂಪೀ ಆ ಲಕ್ಷ್ಮಣದೇವನನ್ನು ನೋಡಿ ಸಮಸ್ತ ದೇವತೆಗಳು ಮತ್ತು ದೇವರ್ಷಿಗಳೂ ಅವನನ್ನು ಪೂಜಿಸಿದರು. ॥66-71॥</p>
<p class="Shlok-Number">(ಶ್ಲೋಕ-72)</p>
<p class="Shlok">ಲಕ್ಷ್ಮಣೇ ಹಿ ದಿವಮಾಗತೇ ಹರೌ </p>
<p class="Shlok">ಸಿದ್ಧಲೋಕಗತಯೊಗಿನಸ್ತದಾ ।</p>
<p class="Shlok">ಬ್ರಹ್ಮಣಾ  ಸಹ  ಸಮಾಗಮನ್ಮುದಾ</p>
<p class="Shlok">ದ್ರಷ್ಟುಮಾಹಿತಮಹಾಹಿರೂಪಕಮ್  ॥</p>
<p class="Text">ಭಗವಾನ್ ಲಕ್ಷ್ಮಣನು ಸ್ವರ್ಗಕ್ಕೆ ಆಗಮಿಸಿದ ಮೇಲೆ ಬ್ರಹ್ಮನ ಸಹಿತ ಸಿದ್ಧಲೋಕ ನಿವಾಸೀ ಸಮಸ್ತ ಯೋಗಿ ಜನರೆಲ್ಲಾ ಬಹಳ ಸಂತೋಷಪಟ್ಟು, ಆದಿಶೇಷ ರೂಪಧಾರೀ ಲಕ್ಷ್ಮಣನ ದರ್ಶನಕ್ಕಾಗಿ ಬಂದರು. ॥72॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ಅಷ್ಟಮಃ ಸರ್ಗಃ ॥8॥</p>
<p class="ChapterEnd para-style-override-3"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ಎಂಟನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Sub-Heading" id="toc_marker-10-9">ಒಂಭತ್ತನೆಯ ಸರ್ಗ</p>
<p class="description">ಮಹಾಪ್ರಯಾಣ</p>
<p class="Shlok-Number">(ಶ್ಲೋಕ-1)</p>
<p class="Uvach">ಶ್ರೀಮಹಾದೇವ ಉವಾಚ</p>
<p class="Shlok">ಲಕ್ಷ್ಮಣಂ ತು ಪರಿತ್ಯಜ್ಯ ರಾಮೋ ದುಃಖಸಮನ್ವಿತಃ ।</p>
<p class="Shlok">ಮಂತ್ರಿಣೋ ನೈಗಮಾಂಶ್ಚೈವ ವಸಿಷ್ಠಂ ಚೇದಮಬ್ರವೀತ್ ॥</p>
<p class="Text"><span class="char-style-override-3">ಶ್ರೀಮಹಾದೇವನಿಂತೆಂದನು —</span> ಹೇ ಪಾರ್ವತಿ! ಲಕ್ಷ್ಮಣನನ್ನು ತ್ಯಜಿಸಿದ ಬಳಿಕ ರಘುನಾಥನು ಅತ್ಯಂತ ದುಃಖಿತನಾಗಿ ಮಂತ್ರಿಗಳು, ವೇದವೇತ್ತರು ಮತ್ತು ವಸಿಷ್ಠರೊಡನೆ ಹೀಗೆ ಹೇಳಿದನು — ॥1॥</p>
<p class="Shlok-Number">(ಶ್ಲೋಕ-2)</p>
<p class="Shlok">ಅಭಿಷೇಕ್ಷ್ಯಾಮಿ ಭರತಮಧಿರಾಜ್ಯೇ ಮಹಾಮತಿಮ್ ।</p>
<p class="Shlok">ಅದ್ಯ ಚಾಹಂ ಗಮಿಷ್ಯಾಮಿ ಲಕ್ಷ್ಮಣಸ್ಯ ಪದಾನುಗಃ ॥</p>
<p class="Text">‘‘ಇಂದು ಮಹಾಮತಿಯುಳ್ಳ ಭರತನಿಗೆ ರಾಜ್ಯಾಭಿಷೇಕ ಮಾಡಿ ನಾನೂ ಕೂಡ ಲಕ್ಷ್ಮಣನ ಮಾರ್ಗವನ್ನು ಅನುಸರಿಸುವೇನು.’’ ॥2॥</p>
<p class="Shlok-Number">(ಶ್ಲೋಕ-3)</p>
<p class="Shlok">ಏವಮುಕ್ತೇ ರಘುಶ್ರೇಷ್ಠೇ ಪೌರಜಾನಪದಾಸ್ತದಾ ।</p>
<p class="Shlok">ದ್ರುಮಾ ಇವ ಚ್ಛಿನ್ನಮೂಲಾ ದುಃಖಾರ್ತಾಃ ಪತಿತಾ ಭುವಿ ॥</p>
<p class="Text">ರಘುನಾಥನು ಈ ಪ್ರಕಾರ ಹೇಳಿದಾಗ ಪುರವಾಸಿಗಳು ಮತ್ತು ದೇಶವಾಸಿಗಳು ದುಃಖಿತರಾಗಿ ಬುಡ ಕಡಿದ ಮರದಂತೆ ನೆಲಕ್ಕುರುಳಿ ಬಿದ್ದರು. ॥3॥</p>
<p class="Shlok-Number">(ಶ್ಲೋಕ-4)</p>
<p class="Shlok">ಮೂರ್ಚ್ಛಿತೋ ಭರತೋ ವಾಪಿ ಶ್ರುತ್ವಾ ರಾಮಾಭಿಭಾಷಿತಮ್ ।</p>
<p class="Shlok">ಗರ್ಹಯಾಮಾಸ ರಾಜ್ಯಂ ಸ ಪ್ರಾಹೇದಂ ರಾಮಸನ್ನಿಧೌ ॥</p>
<p class="Text">ರಾಮನ ಮಾತನ್ನು ಕೇಳಿ ಭರತನಿಗೂ ಕೂಡ ಮೂರ್ಛೆ ಬಂದಂತಾಯಿತು. ಎಚ್ಚತ್ತು ಅವನು ರಘುನಾಥನ ಬಳಿ ರಾಜ್ಯಭಾರವನ್ನು ನಿಂದಿಸುತ್ತಾ ಈ ಪ್ರಕಾರ ಹೇಳಿದನು ॥4॥</p>
<p class="Shlok-Number">(ಶ್ಲೋಕ-5)</p>
<p class="Shlok">ಸತ್ಯೇನ ಚ ಶಪೇ ನಾಹಂ ತ್ವಾಂ ವಿನಾ ದಿವಿ ವಾ ಭುವಿ ।</p>
<p class="Shlok">ಕಾಂಕ್ಷೇ ರಾಜ್ಯಂ ರಘುಶ್ರೇಷ್ಠ ಶಪೇ ತ್ವತ್ಪಾದಯೋಃ ಪ್ರಭೋ ॥</p>
<p class="Text">‘‘ಹೇ ರಘುಶ್ರೇಷ್ಠ! ನಾನು ಸತ್ಯದ ಮೇಲೆ ಆಣೆಯಿಟ್ಟು ಹೇಳುತ್ತೇನೆ, ಹೇ ಪ್ರಭು! ನಿನ್ನ ಪಾದಗಳ ಮೇಲಿನ ಆಣೆ, ನಾನು ನಿನ್ನ ಹೊರತು ಸ್ವರ್ಗಲೋಕ ಅಥವಾ ಭೂಲೋಕದ ಯಾವುದೇ ರಾಜ್ಯವನ್ನೂ ಇಚ್ಛೆಪಡುವುದಿಲ್ಲ. ॥5॥</p>
<p class="Shlok-Number">(ಶ್ಲೋಕ-6)</p>
<p class="Shlok">ಇಮೌ ಕುಶಲವೌ ರಾಜನ್ನಭಿಷಿಂಚಸ್ವ ರಾಘವ ।</p>
<p class="Shlok">ಕೋಶಲೇಷು ಕುಶಂ ವೀರಮುತ್ತರೇಷು ಲವಂ ತಥಾ ॥</p>
<p class="Text">ಹೇ ಮಹಾರಾಜ ರಾಮಾ! ಈ ಕುಶ ಮತ್ತು ಲವ ಇವರಿಗೇ ರಾಜ್ಯಾಭಿಷೇಕಮಾಡು ಅವಧದಲ್ಲಿ (ಅಯೋಧ್ಯೆ) ವೀರವರ ಕುಶನನ್ನೂ ಮತ್ತು ಉತ್ತರದಲ್ಲಿ ಲವನನ್ನೂ ರಾಜನನ್ನಾಗಿ ಮಾಡು. ॥6॥</p>
<p class="Shlok-Number">(ಶ್ಲೋಕ-7)</p>
<p class="Shlok">ಗಚ್ಛಂತು ದೂತಾಸ್ತ್ವರಿತಂ ಶತ್ರುಘ್ನಾನಯನಾಯ ಹಿ ।</p>
<p class="Shlok">ಅಸ್ಮಾಕಮೇತದ್ಗಮನಂ ಸ್ವರ್ವಾಸಾಯ ಶೃಣೋತು ಸಃ ॥</p>
<p class="Text">ಶತ್ರುಘ್ನನನ್ನು ಕರೆದುಕೊಂಡು ಬರುವುದಕ್ಕಾಗಿ ಕೂಡಲೇ ದೂತನು ಹೋಗಲಿ. ಏಕೆಂದರೆ ಅವನೂ ಕೂಡ ನಾವು ಸ್ವರ್ಗವಾಸಕ್ಕಾಗಿ ಹೋಗುವ ವೃತ್ತಾಂತವನ್ನು ಕೇಳಿಕೊಳ್ಳಲಿ’’ ॥7॥</p>
<p class="Shlok-Number">(ಶ್ಲೋಕ-8)</p>
<p class="Shlok">ಭರತೇನೋದಿತಂ ಶ್ರುತ್ವಾ ಪತಿತಾಸ್ತಾಃ ಸಮೀಕ್ಷ್ಯ ತಮ್ ।</p>
<p class="Shlok">ಪ್ರಜಾಶ್ಚ ಭಯಸಂವಿಗ್ನಾ ರಾಮವಿಶ್ಲೇಷಕಾತರಾಃ ॥</p>
<p class="Text">ಭರತನ ಮಾತನ್ನು ಕೇಳಿ ಅವನ ಕಡೆಗೆ ನೋಡುತ್ತಾ ಪ್ರಜೆಗಳೆಲ್ಲಾ ಭಯಭೀತರಾಗಿ, ರಾಮನ ವಿಯೋಗದಿಂದ ವ್ಯಾಕುಲರಾಗಿ ನೆಲಕ್ಕೆ ಕುಸಿದುಬಿದ್ದರು. ॥8॥</p>
<p class="Shlok-Number">(ಶ್ಲೋಕ-9)</p>
<p class="Shlok">ವಸಿಷ್ಠೋ ಭಗವಾನ್ ರಾಮಮುವಾಚ ಸದಯಂ ವಚಃ ।</p>
<p class="Shlok">ಪಶ್ಯ ತಾತಾದರಾತ್ಸರ್ವಾಃ ಪತಿತಾ ಭೂತಲೇ ಪ್ರಜಾಃ ॥</p>
<p class="Text">ಆಗ ಭಗವಾನ್ ವಸಿಷ್ಠರು ರಘುನಾಥನಲ್ಲಿ ಕರುಣಾಪೂರ್ಣ ವಚನವನ್ನು ಹೇಳಿದರು ಅಪ್ಪಾ! ‘‘ಪ್ರಜೆಗಳೆಲ್ಲರೂ ಭೂಮಿಯ ಮೇಲೆ ಬಿದ್ದು ಬಿಟ್ಟಿದ್ದಾರೆ, ಅವರನ್ನು ಕೃಪಾ ದೃಷ್ಟಿಯಿಂದ ನೋಡು. ॥9॥</p>
<p class="Shlok-Number">(ಶ್ಲೋಕ-10)</p>
<p class="Shlok">ತಾಸಾಂ ಭಾವಾನುಗಂ ರಾಮ ಪ್ರಸಾದಂ ಕರ್ತುಮರ್ಹಸಿ ।</p>
<p class="Shlok">ಶ್ರುತ್ವಾ ವಸಿಷ್ಠವಚನಂ ತಾಃ ಸಮುತ್ಥಾಪ್ಯ ಪೂಜ್ಯ ಚ ॥</p>
<p class="Shlok-Number">(ಶ್ಲೋಕ-11)</p>
<p class="Shlok">ಸಸ್ನೇಹೋ ರಘುನಾಥಸ್ತಾಃ ಕಿಂ ಕರೋಮೀತಿ ಚಾಬ್ರವೀತ್ ।</p>
<p class="Shlok">ತತಃ ಪ್ರಾಂಜಲಯಃ ಪ್ರೋಚುಃ ಪ್ರಜಾ ಭಕ್ತ್ಯಾ ರಘೂದ್ವಹಮ್ ॥ </p>
<p class="Text">ಹೇ ರಾಮಾ! ಇವರ ಭಾವಕ್ಕನುಸಾರವಾಗಿ ನೀನು ಇವರ ಮೇಲೆ ಕೃಪೆಮಾಡ ಬೇಕು.’’ ವಸಿಷ್ಠರ ಈ ಮಾತನ್ನು ಕೇಳಿ ರಘುನಾಥನು ಅವರುಗಳನ್ನೆಲ್ಲಾ ಎಬ್ಬಿಸಿ, ಅವರನ್ನು ಸತ್ಕರಿಸಿ ಪ್ರೇಮಪೂರ್ವಕ ಪ್ರಶ್ನಿಸಿದನು ‘‘ನಾನು ನಿಮಗೋಸ್ಕರವಾಗಿ ಏನು ಮಾಡಲಿ?’’ ಆಗ ಪ್ರಜಾಸಮೂಹವು ಕೈ ಮುಗಿದುಕೊಂಡು ರಘುನಾಥನೊಡನೆ ಭಕ್ತಿಯಿಂದ ಹೇಳಿತು ॥10-11॥</p>
<p class="Shlok-Number">(ಶ್ಲೋಕ-12)</p>
<p class="Shlok">ಗಂತುಮಿಚ್ಛಸಿ ಯತ್ರ ತ್ವಮನುಗಚ್ಛಾಮಹೇ ವಯಮ್ ।</p>
<p class="Shlok">ಅಸ್ಮಾಕಮೇಷಾ ಪರಮಾ ಪ್ರೀತಿರ್ಧರ್ಮೋಯಮಕ್ಷಯಃ ॥</p>
<p class="Text">‘‘ನೀನು ಎಲ್ಲಿಗೆ ಹೋಗಲು ಇಚ್ಛೆಪಡುತ್ತಿರುವೆಯೋ ನಾವೂ ಸಹ ಅಲ್ಲಿಗೆ ನಿನ್ನನ್ನು ಹಿಂಬಾಲಿಸುವೆವು. ಇದೇ ನಮಗೆ ಎಲ್ಲಕ್ಕಿಂತ ಹೆಚ್ಚಿನ ಸಂತೋಷ ಮತ್ತು ಅಕ್ಷಯಧರ್ಮವಾಗಿದೆ. ॥12॥</p>
<p class="Shlok-Number">(ಶ್ಲೋಕ-13)</p>
<p class="Shlok">ತವಾನುಗಮನೇ ರಾಮ ಹೃದ್ಗತಾ ನೋ ದೃಢಾ ಮತಿಃ ।</p>
<p class="Shlok">ಪುತ್ರದಾರಾದಿಭಿಃ ಸಾರ್ಧಮನುಯಾಮೋಽದ್ಯ ಸರ್ವಥಾ ॥ </p>
<p class="Shlok-Number">(ಶ್ಲೋಕ-14)</p>
<p class="Shlok">ತಪೋವನಂ ವಾ ಸ್ವರ್ಗಂ ವಾ ಪುರಂ ವಾ ರಘುನಂದನ ।</p>
<p class="Shlok">ಜ್ಞಾತ್ವಾ ತೇಷಾಂ ಮನೋದಾರ್ಢ್ಯಂ ಕಾಲಸ್ಯ ವಚನಂ ತಥಾ ॥</p>
<p class="Shlok-Number">(ಶ್ಲೋಕ-15)</p>
<p class="Shlok">ಭಕ್ತಂ ಪೌರಜನಂ ಚೈವ ಬಾಢಮಿತ್ಯಾಹ ರಾಘವಃ ।</p>
<p class="Shlok">ಕೃತ್ವೈವಂ ನಿಶ್ಚಯಂ ರಾಮಸ್ತಸ್ಮಿನ್ನೆವಾಹನಿ ಪ್ರಭುಃ ॥ </p>
<p class="Shlok-Number">(ಶ್ಲೋಕ-16)</p>
<p class="Shlok">ಪ್ರಸ್ಥಾಪಯಾಮಾಸ ಚ ತೌ ರಾಮಭದ್ರಃ ಕುಶೀಲವೌ ।</p>
<p class="Shlok">ಅಷ್ಟೌ ರಥಸಹಪ್ರಾಣಿ ಸಹಸ್ರಂ ಚೈವ ದಂತಿನಾಮ್ ॥</p>
<p class="Shlok-Number">(ಶ್ಲೋಕ-17)</p>
<p class="Shlok">ಷಷ್ಟಿಂ ಚಾಶ್ವಸಹಸ್ರಾಣಾಮೇಕೈಕಸ್ಮೈ ದದೌ ಬಲಮ್ ।</p>
<p class="Shlok">ಬಹುರತ್ನೌ ಬಹುಧನೌ ಹೃಷ್ಟಪುಷ್ಟಜನಾವೃತೌ ॥</p>
<p class="Shlok-Number">(ಶ್ಲೋಕ-18)</p>
<p class="Shlok">ಅಭಿವಾದ್ಯ ಗತೌ ರಾಮಂ ಕೃಚ್ಛ್ರೇಣ ತು ಕುಶೀಲವೌ ।</p>
<p class="Shlok">ಶತ್ರುಘ್ನಾನಯನೇ ದೂತಾನ್ಪ್ರೇಷಯಾಮಾಸ ರಾಘವಃ ॥</p>
<p class="Text">ಹೇ ರಾಮಾ! ನಮ್ಮ ಹೃದಯದಲ್ಲಿ ನಿನ್ನನ್ನು ಹಿಂಬಾ ಲಿಸುವುದಕ್ಕೆ ದೃಢವಾದ ಯೋಚನೆಯಿದೆ. ಆದುದರಿಂದ ಹೇ ರಘುನಂದನಾ! ನೀನು ತಪೋವನ, ನಗರ, ಸ್ವರ್ಗ ಮುಂತಾಗಿ ಎಲ್ಲಿಗಾದರೂ ಹೋಗು. ಈಗ ನಾವೆಲ್ಲರೂ ಪತ್ನೀ ಪುತ್ರಾದಿಗಳ ಸಹಿತ ಖಂಡಿತವಾಗಿಯೂ ನಿನ್ನನ್ನೇ ಅನುಸರಿಸುವೆವು.’’ ಆಗ ರಘುನಾಥನು ಅವರ ಮನಸ್ಸಿನ ದೃಢತೆಯನ್ನು ಮತ್ತು ಕಾಲನ ವಚನಗಳನ್ನು ತಿಳಿದುಕೊಂಡು ಆ ಭಕ್ತ ಪುರ ನಿವಾಸಿಗಳಿಗೆ ‘ಹಾಗೆಯೇ ಆಗಲಿ’ ಎಂದು ಹೇಳಿದನು. ಹೀಗೆ ನಿಶ್ಚಯಿಸಿಕೊಂಡು ಪ್ರಭು ರಾಮನು ಆ ದಿನವೇ ಕುಶ ಮತ್ತು ಲವರನ್ನು ತಮ್ಮ-ತಮ್ಮ ರಾಜ್ಯಗಳಿಗೆ ಕಳುಹಿಸಿದನು. ಅವರಲ್ಲಿ ಪ್ರತಿಯೊಬ್ಬರಿಗೂ ಎಂಟು ಸಾವಿರ ರಥ, ಒಂದು ಸಾವಿರ ಆನೆ, ಅರುವತ್ತು ಸಾವಿರ ಕುದುರೆಗಳನ್ನು ಕೊಟ್ಟನು ಹಾಗೂ ಸಾಕಷ್ಟು ರತ್ನ, ಧನ ಮತ್ತು ದೃಢಕಾಯರಾದ ಅನೇಕ ಜನರನ್ನು ಜೊತೆಯಲ್ಲಿ ಕಳುಹಿಸಿಕೊಟ್ಟನು. ಕುಶ ಮತ್ತು ಲವ ಇಬ್ಬರೂ ಶ್ರೀರಾಮಚಂದ್ರನಿಗೆ ನಮಸ್ಕಾರಮಾಡಿ ಬಹುಕಷ್ಟದಿಂದ ಹೊರಟರು. ಆಗಲೇ ರಘುನಾಥನು ಶತ್ರುಘ್ನನನ್ನು ಕರೆದುಕೊಂಡು ಬರುವುದಕ್ಕಾಗಿ ದೂತರನ್ನು ಅಟ್ಟಿದನು. ॥13-18॥</p>
<p class="Shlok-Number">(ಶ್ಲೋಕ-19)</p>
<p class="Shlok">ತೇ ದೂತಾಸ್ತ್ವರಿತಂ ಗತ್ವಾ ಶತ್ರುಘ್ನಾಯ ನ್ಯವೇದಯನ್ ।</p>
<p class="Shlok">ಕಾಲಸ್ಯಾಗಮನಂ ಪಶ್ಚಾದತ್ರಿಪುತ್ರಸ್ಯ ಚೇಷ್ಟಿತಮ್ ॥</p>
<p class="Shlok-Number">(ಶ್ಲೋಕ-20)</p>
<p class="Shlok">ಲಕ್ಷ್ಮಣಸ್ಯ ಚ ನಿರ್ಯಾಣಂ ಪ್ರತಿಜ್ಞಾಂ ರಾಘವಸ್ಯ ಚ ।</p>
<p class="Shlok">ಪುತ್ರಾಭಿಷೇಚನಂ ಚೈವ ಸರ್ವಂ ರಾಮಚಿಕೀರ್ಷಿತಮ್ ॥</p>
<p class="Text">ಆ ದೂತರು ತಕ್ಷಣ ಹೋಗಿ ಕಾಲನ ಆಗಮನ, ದುರ್ವಾಸರ ವರ್ತನೆ, ಲಕ್ಷ್ಮಣನ ಮಹಾಪ್ರಯಾಣ, ರಘುನಾಥನ ಪ್ರತಿಜ್ಞೆ, ಪುತ್ರರ ರಾಜ್ಯಾಭಿಷೇಕ ಮತ್ತು ಈಗ ರಾಮನು ಏನು ಮಾಡಬೇಕೆಂದಿದ್ದಾನೆ ಈ ಎಲ್ಲಾ ಸಮಾಚಾರಗಳನ್ನು ಶತ್ರುಘ್ನನಲ್ಲಿ ನಿವೇದಿಸಿಕೊಂಡರು. ॥19-20॥</p>
<p class="Shlok-Number">(ಶ್ಲೋಕ-21)</p>
<p class="Shlok">ಶ್ರುತ್ವಾ ತದ್ ದೂತವಚನಂ ಶತ್ರುಘ್ನಃ ಕುಲನಾಶನಮ್ ।</p>
<p class="Shlok">ವ್ಯಥಿತೋಽಪಿ ಧೃತಿಂ ಲಬ್ಧ್ವಾ ಪುತ್ರಾವಾಹೂಯ ಸತ್ವರಃ ।</p>
<p class="Shlok">ಅಭಿಷಿಚ್ಯ ಸುಬಾಹುಂ ವೈ ಮಥುರಾಯಾಂ ಮಹಾಬಲಃ ॥</p>
<p class="Shlok-Number">(ಶ್ಲೋಕ-22)</p>
<p class="Shlok">ಯೂಪಕೇತು ಚ ವಿದಿಶಾನಗರೇ ಶತ್ರುಸೂದನಃ ।</p>
<p class="Shlok">ಅಯೋಧ್ಯಾಂ ತ್ವರಿತಂ ಪ್ರಾಗಾತ್ಸ್ವಯಂ ರಾಮದಿದೃಕ್ಷಯಾ ॥</p>
<p class="Text">ಈ ಪ್ರಕಾರ ದೂತರಿಂದ ತನ್ನ ಕುಲನಾಶದ ಸಮಾಚಾರವನ್ನು ಕೇಳಿ ಶತ್ರುಘ್ನನು ಅತ್ಯಂತ ವ್ಯಾಕುಲನಾದನು. ಆದರೂ ಮತ್ತೆ ಧೈರ್ಯತಂದುಕೊಂಡು ತತ್ಕ್ಷಣ ತನ್ನಿಬ್ಬರು ಪುತ್ರರನ್ನು ಕರೆದು ಅವರಲ್ಲಿ ಮಹಾಬಲಶಾಲಿಯಾದ ಸುಬಾಹುವಿಗೆ ಮಥುರೆಯ ಮತ್ತು ಯೂಪಕೇತುವಿಗೆ ವಿದಿಶಾನಗರದ ರಾಜ್ಯಕ್ಕೆ ಪಟ್ಟಾಭಿಷೇಕ ಮಾಡಿ, ತಾನು ಬಹಳ ಬೇಗ ರಘುನಾಥನ ದರ್ಶನಕ್ಕಾಗಿ ಅಯೋಧ್ಯೆಗೆ ಬಂದನು. ॥21-22॥</p>
<p class="Shlok-Number">(ಶ್ಲೋಕ-23)</p>
<p class="Shlok">ದದರ್ಶ ಚ ಮಹಾತ್ಮಾನಂ ತೇಜಸಾ ಜ್ವಲನಪ್ರಭಮ್ ।</p>
<p class="Shlok">ದುಕೂಲಯುಗಸಂವೀತಂ ಋಷಿಭಿಶ್ಚಾಕ್ಷಯೈರ್ವೃತಮ್ ॥</p>
<p class="Text">ಅಲ್ಲಿಗೆ ಬಂದ ನಂತರ ಅವನು ಅಗ್ನಿಗೆ ಸಮಾನವಾದ ತನ್ನ ತೇಜಸ್ಸಿನಿಂದ ಪ್ರಕಾಶಮಯನಾದ ಮಹಾತ್ಮಾ ರಾಮನು ಎರಡೇ ವಸ್ತ್ರಗಳನ್ನು ಧರಿಸಿಕೊಂಡು ದೀರ್ಘಾಯುಗಳಾದ ಋಷಿಗಳೊಡಗೂಡಿರುವುದನ್ನು ನೋಡಿದನು. ॥23॥</p>
<p class="Shlok-Number">(ಶ್ಲೋಕ-24)</p>
<p class="Shlok">ಅಭಿವಾದ್ಯ ರಮಾನಾಥಂ ಶತ್ರುಘ್ನೋ ರಘುಪುಂಗವಮ್ ।</p>
<p class="Shlok">ಪ್ರಾಂಜಲಿರ್ಧರ್ಮಸಹಿತಂ ವಾಕ್ಯಂ ಪ್ರಾಹ ಮಹಾಮತಿಃ ॥</p>
<p class="Text">ಮಹಾಮತಿಯುಳ್ಳ ಶತ್ರುಘ್ನನು ಲಕ್ಷ್ಮೀಪತಿ ಶ್ರೀರಘನಾಥನಿಗೆ ನಮಸ್ಕಾರ ಮಾಡಿ ಕೈಮುಗಿದುಕೊಂಡು ಧರ್ಮಯುಕ್ತವಾದ ಈ ವಾಕ್ಯವನ್ನು ಹೇಳಿದನು- ॥24॥</p>
<p class="Shlok-Number">(ಶ್ಲೋಕ-25)</p>
<p class="Shlok">ಅಭಿಷಿಚ್ಯ ಸುತೌ ತತ್ರ ರಾಜ್ಯೇ ರಾಜೀವಲೋಚನ ।</p>
<p class="Shlok">ತವಾನುಗಮನೇ ರಾಜನ್ವಿದ್ಧಿ ಮಾಂ ಕೃತನಿಶ್ಚಯಮ್ ॥</p>
<p class="Text">‘ಹೇ ಕಮಲನಯನ! ನಾನು ನನ್ನ ರಾಜ್ಯಕ್ಕೆ ಇಬ್ಬರು ಪುತ್ರರಿಗೂ ಪಟ್ಟಾಭಿಷೇಕ ಮಾಡಿ ಬಂದಿದ್ದೇನೆ; ಹೇ ರಾಜಾ! ಈಗ ನಾನೂ ಕೂಡ ನಿನ್ನನ್ನೇ ಹಿಂಬಾಲಿಸಬೇಕೆಂದು ನಿಶ್ಚಯ ಮಾಡಿಕೊಂಡಿದ್ದೇನೆ ಇದನ್ನು ನೀನು ತಿಳಿ.’’ ॥25॥</p>
<p class="Shlok-Number">(ಶ್ಲೋಕ-26)</p>
<p class="Shlok">ತ್ಯಕ್ತುಂ ನಾರ್ಹಸಿ ಮಾಂ ವೀರ ಭಕ್ತಂ ತವ ವಿಶೇಷತಃ ।</p>
<p class="Shlok">ಶತ್ರುಘ್ನಸ್ಯ ದೃಢಾಂ ಬುದ್ಧಿಂ ವಿಜ್ಞಾಯ ರಘುನಂದನಃ ॥ </p>
<p class="Shlok-Number">(ಶ್ಲೋಕ-27)</p>
<p class="Shlok">ಸಜ್ಜೀಭವತು ಮಧ್ಯಾಹ್ನೇ ಭವಾನಿತ್ಯಬ್ರವೀದ್ವಚಃ ।</p>
<p class="Shlok">ಅಥ ಕ್ಷಣಾತ್ಸಮುತ್ಪೇತುರ್ವಾನರಾಃ ಕಾಮರೂಪಿಣಃ ॥ </p>
<p class="Shlok-Number">(ಶ್ಲೋಕ-28)</p>
<p class="Shlok">ಋಕ್ಷಾಶ್ಚ ರಾಕ್ಷಸಾಶ್ಚೈವ ಗೋಪುಚ್ಛಾಶ್ಚ ಸಹಸ್ರಶಃ ।</p>
<p class="Shlok">ಋಷೀಣಾಂ ದೇವತಾನಾಂ ಚ ಪುತ್ರಾ ರಾಮಸ್ಯ ನಿರ್ಗಮಮ್ ॥</p>
<p class="Shlok-Number">(ಶ್ಲೋಕ-29)</p>
<p class="Shlok">ಶ್ರುತ್ವಾ ಪ್ರೋಚೂ ರಘುಶ್ರೇಷ್ಠಂ ಸರ್ವೇ ವಾನರರಾಕ್ಷಸಾಃ ।</p>
<p class="Shlok">ತವಾನುಗಮನೇ ವಿದ್ಧಿ ನಿಶ್ಚಿತಾರ್ಥಾನ್ ಹಿ ನಃ ಪ್ರಭೋ ॥</p>
<p class="Shlok-Number">(ಶ್ಲೋಕ-30)</p>
<p class="Shlok">ಏತಸ್ಮಿನ್ನಂತರೇ ರಾಮಂ ಸುಗ್ರೀವೋಽಪಿ ಮಹಾಬಲಃ ।</p>
<p class="Shlok">ಯಥಾವದಭಿವಾದ್ಯಾಹ ರಾಘವಂ ಭಕ್ತವತ್ಸಲಮ್ ॥</p>
<p class="Shlok-Number">(ಶ್ಲೋಕ-31)</p>
<p class="Shlok">ಅಭಿಷಿಚ್ಯಾಂಗದಂ ರಾಜ್ಯೇ ಆಗತೋಽಸ್ಮಿ ಮಹಾಬಲಮ್ ।</p>
<p class="Shlok">ತವಾನುಗಮನೇ ರಾಮ ವಿದ್ಧಿ ಮಾಂ ಕೃತನಿಶ್ಚಯಮ್ ॥</p>
<p class="Text">‘ಹೇ ವೀರನೇ! ನಾನು ನಿನ್ನ ಭಕ್ತನಾಗಿದ್ದೇನೆ. ಆದುದರಿಂದ ನೀನು ನನ್ನನ್ನು ಕೈಬಿಡಬಾರದು.’ ಶತ್ರುಘ್ನನ ದೃಢನಿಶ್ಚಯವನ್ನರಿತು ರಘುನಾಥನು ಹೇಳಿದನು ‘ನೀನು ಇಂದು ಮಧ್ಯಾಹ್ನದ ಸಮಯಕ್ಕೆ ಸಿದ್ಧನಾಗಿರು.’ ಅದೇ ಸಮಯಕ್ಕೆ ಇಚ್ಛಾನುಸಾರ ರೂಪವನ್ನು ಧರಿಸುವ ವಾನರರು, ಕರಡಿಗಳು, ರಾಕ್ಷಸರು ಮತ್ತು ಗೋಪುಚ್ಛ ವಾನರರು ಸಾವಿರಾರು ಸಂಖ್ಯೆಯಲ್ಲಿ ಬಂದು ನೆರೆದರು. ಋಷಿ ಮತ್ತು ದೇವತೆಗಳ ಅಂಶರಾದ ಆ ಸಮಸ್ತ ವಾನರರು ಮತ್ತು ರಾಕ್ಷಸರು ರಘುನಾಥನ ನಿರ್ಯಾಣವನ್ನು ಕೇಳಿ ಅವನಲ್ಲಿ ಹೇಳಲಾರಂಭಿಸಿದರು ‘ಪ್ರಭೋ! ನಾವೂ ಕೂಡ ನಿನ್ನ ಹಿಂದೆ ಹೊರಡಲು ಕಟಿಬದ್ಧರಾಗಿದ್ದೇವೆ ಎಂದು ನೀನು ತಿಳಿದುಕೋ.’ ಅಷ್ಟರಲ್ಲಿ ಮಹಾಬಲಾಢ್ಯನಾದ ಸುಗ್ರೀವನೂ ಕೂಡ ಎಂದಿನಂತೆ ನಮಸ್ಕರಿಸಿ ಭಕ್ತವತ್ಸಲ ಶ್ರೀರಘುನಾಥನಲ್ಲಿ ಹೀಗೆ ಹೇಳಿದನು ‘ಹೇ ರಾಮಾ! ನಾನು ಮಹಾಬಲಶಾಲಿಯಾದ ಅಂಗದನಿಗೆ ರಾಜ್ಯದ ಪಟ್ಟಾಭಿಷೇಕ ಮಾಡಿ ನಿನ್ನ ಜೊತೆಯಲ್ಲಿ ಹೊರಡಲು ನಿಶ್ಚಯಮಾಡಿಕೊಂಡು ಬಂದಿದ್ದೇನೆ ಎಂದು ನೀನು ತಿಳಿದುಕೋ. ॥26-31॥</p>
<p class="Shlok-Number">(ಶ್ಲೋಕ-32)</p>
<p class="Shlok">ಶ್ರುತ್ವಾ ತೇಷಾಂ ದೃಢಂ ವಾಕ್ಯಂ ಋಕ್ಷವಾನರರಕ್ಷಸಾಮ್ ।</p>
<p class="Shlok">ವಿಭೀಷಣಮುವಾಚೇದಂ ವಚನಂ ಮೃದು ಸಾದರಮ್ ॥ </p>
<p class="Text">ಆಗ ಆ ಭಲ್ಲೂಕ, ವಾನರ ಮತ್ತು ರಾಕ್ಷಸರ ಇಂತಹ ದೃಢ ವಾಕ್ಯಗಳನ್ನು ಕೇಳಿ ಶ್ರೀರಘುನಾಥನು ವಿಭೀಷಣನಿಗೆ ಆದರ ಪೂರ್ವಕ ಈ ಪ್ರಕಾರ ಮಧುರ ವಚನಗಳನ್ನು ಹೇಳಿದನು ॥32॥</p>
<p class="Shlok-Number">(ಶ್ಲೋಕ-33)</p>
<p class="Shlok">ಧರಿಷ್ಯತಿ ಧರಾ ಯಾವತ್ಪ್ರಜಾಸ್ತಾವತ್ಪ್ರಶಾಧಿ ಮೇ ।</p>
<p class="Shlok">ವಚನಾದ್ರಾಕ್ಷಸಂ ರಾಜ್ಯಂ ಶಾಪಿತೋಽಸಿ ಮಮೋಪರಿ ॥</p>
<p class="Text">‘ನಾನು ನಿನಗೆ ನನ್ನ ಅಣೆಯಿಟ್ಟು ಹೇಳುತ್ತೇನೆ ಪೃಥ್ವಿಯು ಪ್ರಜೆಯನ್ನು ಧರಿಸಿಕೊಂಡಿರುವವರೆಗೆ ನಾನು ಹೇಳಿದಂತೆ ನೀನು ರಾಕ್ಷಸರ ರಾಜ್ಯವನ್ನು ಆಳುವವನಾಗು. ॥33॥</p>
<p class="Shlok-Number">(ಶ್ಲೋಕ-34)</p>
<p class="Shlok">ನ ಕಿಂಚಿದುತ್ತರಂ ವಾಚ್ಯಂ ತ್ವಯಾ ಮತ್ಕೃತಕಾರಣಾತ್ ।</p>
<p class="Shlok">ಏವಂ ವಿಭೀಷಣಂ ತೂಕ್ತ್ವಾ ಹನೂಮಂತಮಥಾಬ್ರವೀತ್ ॥</p>
<p class="Text">ಈಗ ನಾನು ಮಾಡಿರುವ ಈ ವ್ಯವಸ್ಥೆಯ ವಿಷಯದಲ್ಲಿ ನೀನು ಬೇರೆ ಯಾವ ಉತ್ತರವನ್ನು ಕೊಡ ಬೇಡ’. ವಿಭೀಷಣನಿಗೆ ಈ ರೀತಿ ಹೇಳಿದ ಬಳಿಕ ಅವನು ಹನುಮಂತನ ಕೂಡೆ ಹೀಗೆ ಹೇಳಿದನು  ॥34॥</p>
<p class="Shlok-Number">(ಶ್ಲೋಕ-35)</p>
<p class="Shlok">ಮಾರುತೇ ತ್ವಂ ಚಿರಂಜೀವ ಮಮಾಜ್ಞಾಂ ಮಾ ಮೃಷಾ ಕೃಥಾಃ ।</p>
<p class="Shlok">ಜಾಂಬವಂತಮಥ ಪ್ರಾಹ ತಿಷ್ಠ ತ್ವಂ ದ್ವಾಪರಾಂತರೇ ॥</p>
<p class="Text">‘ಎಲೈ ಮಾರುತಿಯೆ! ನೀನು ಚಿರಂಜೀವಿಯಾಗಿ ಜೀವಿಸುತ್ತಿರು. ನನ್ನ ಹಿಂದಿನ ಅಪ್ಪಣೆಯನ್ನು ಹುಸಿಯಾಗಿಸ ಬೇಡ’. ಮತ್ತೆ ಜಾಂಬವಂತನಿಗೆ ‘ನೀನು ದ್ವಾಪರಯುಗದ ಅಂತ್ಯದ ವರೆಗೂ ಇರು. ॥35॥</p>
<p class="Shlok-Number">(ಶ್ಲೋಕ-36)</p>
<p class="Shlok">ಮಯಾ ಸಾರ್ಧಂ ಭವೇದ್ಯುದ್ಧಂ ಯತ್ಕಿಂಚಿತ್ಕಾರಣಾಂತರೇ ।</p>
<p class="Shlok">ತತಸ್ತಾನ್ ರಾಘವಃ ಪ್ರಾಹ ಋಕ್ಷರಾಕ್ಷಸವಾನರಾನ್ ।</p>
<p class="Shlok">ಸರ್ವಾನೇವ ಮಯಾ ಸಾರ್ಧಂ ಪ್ರಯಾತೇತಿ ದಯಾನ್ವಿತಃ ॥</p>
<p class="Text">ಯಾವುದೋ ಕಾರಣ ವಶಾತ್ ನನ್ನ ಸಂಗಡ ನಿನ್ನ ಯುದ್ಧ ನಡೆಯವುದು’ ಎಂದು ಹೇಳಿದನು. ಮತ್ತೆ ರಘುನಾಥನು ಉಳಿದ ಎಲ್ಲಾ ಭಲ್ಲೂಕ, ವಾನರ ಮತ್ತು ರಾಕ್ಷಸರೊಡನೆ ದಯಾಪೂರ್ವಕ ಹೇಳಿದನು ‘ನೀವುಗಳೆಲ್ಲರೂ ನನ್ನ ಜೊತೆ ನಡೆಯಿರಿ.’ ॥36॥</p>
<p class="Shlok-Number">(ಶ್ಲೋಕ-37)</p>
<p class="Shlok">ತತಃ ಪ್ರಭಾತೇ ರಘುವಂಶನಾಥೋ</p>
<p class="Shlok">ವಿಶಾಲವಕ್ಷಾಃ ಸಿತಕಂಜನೇತ್ರಃ ।</p>
<p class="Shlok">ಪುರೋಧಸಂ ಪ್ರಾಹ ವಸಿಷ್ಠಮಾರ್ಯಂ </p>
<p class="Shlok">ಯಾಂತ್ವಗ್ನಿಹೋತ್ರಾಣಿ ಪುರೋ ಗುರೋ ಮೇ ॥</p>
<p class="Text">ಮರುದಿವಸ ಪ್ರಾತಃಕಾಲದಲ್ಲಿಯೇ ವಿಶಾಲಹೃದಯಿಯಾದ ಕಮಲನಯನ ಭಗವಾನ್ ಶ್ರೀರಾಮನು ಪೂಜ್ಯ ಪುರೋಹಿತರಾದ ವಸಿಷ್ಠರಿಗೆ ಹೇಳಿದನು ‘ಗುರುಗಳೇ! ನನ್ನ ಮುಂದೆ ಅಗ್ನಿ ಹೋತ್ರದ ಆಹವನೀಯಾದಿ ಅಗ್ನಿಗಳನ್ನು ತೆಗೆದುಕೊಂಡು ನಡೆಯಲಿ. ॥37॥</p>
<p class="Shlok-Number">(ಶ್ಲೋಕ-38)</p>
<p class="Shlok">ತತೋ ವಸಿಷ್ಠೋಽಪಿ ಚಕಾರ ಸರ್ವಂ </p>
<p class="Shlok">ಪ್ರಾಸ್ಥಾನಿಕಂ ಕರ್ಮ ಮಹದ್ವಿಧಾನಾತ್ ।</p>
<p class="Shlok">ಕ್ಷೌಮಾಂಬರೋ ದರ್ಭಪವಿತ್ರಪಾಣಿ-</p>
<p class="Shlok">ರ್ಮಹಾಪ್ರಯಾಣಾಯ ಗೃಹೀತಬುದ್ಧಿಃ ॥</p>
<p class="Shlok-Number">(ಶ್ಲೋಕ-39)</p>
<p class="Shlok">ನಿಷ್ಕ್ರಮ್ಯ  ರಾಮೋ  ನಗರಾತ್ಸಿತಾಭ್ರಾ-</p>
<p class="Shlok">ಚ್ಚಶೀವ ಯಾತಃ ಶಶಿಕೋಟಿಕಾಂತಿಃ ।</p>
<p class="Shlok">ರಾಮಸ್ಯ  ಸವ್ಯೇ  ಸಿತಪದ್ಮಹಸ್ತಾ</p>
<p class="Shlok">ಪದ್ಮಾ  ಗತಾ  ಪದ್ಮವಿಶಾಲನೇತ್ರಾ ॥</p>
<p class="Text">ಆಗ ವಸಿಷ್ಠರು ಅತ್ಯಂತ ವಿಧಿಪೂರ್ವಕ ಸಮಸ್ತ ಪ್ರಾಸ್ಥಾನಿಕ (ಪ್ರಯಾಣ) ಕರ್ಮಗಳನ್ನು ನೆರವೇರಿಸಿದರು. ಆ ಸಮಯದಲ್ಲಿ ಕೋಟ್ಯಂತರ ಚಂದ್ರರಿಗೆ ಸಮಾನವಾದ ಕಾಂತಿಯುಳ್ಳ ಭಗವಾನ್ ಶ್ರೀರಾಮನು ರೇಷ್ಮೆವಸವನ್ನು ಧರಿಸಿ, ದರ್ಭೆಯ ಪವಿತ್ರವನ್ನು ಕೈಯಲ್ಲಿತೊಟ್ಟು ಮಹಾಪ್ರಯಾಣದಲ್ಲಿ ಮನಸ್ಸಿಟ್ಟು, ಬಿಳಿಯ ಮೋಡಗಳೊಳಗಿನಿಂದ ಚಂದ್ರನು ಹೊರಬರುವಂತೆ, ನಗರದಿಂದ ಹೊರಟನು. ಆತನ ಎಡಗಡೆ ಕೈಯಲ್ಲಿ ಬಿಳಿಯ ಕಮಲ ಹಿಡಿದು ಕಮಲದಂತೆ ವಿಶಾಲ ಕಣ್ಣುಗಳುಳ್ಳ ಲಕ್ಷ್ಮಿಯು ಹೊರಟಳು. ॥38-39॥</p>
<p class="Shlok-Number">(ಶ್ಲೋಕ-40)</p>
<p class="Shlok">ಪಾರ್ಶ್ವೇಽಥ ದಕ್ಷೇಽರುಣಕಂಜಹಸ್ತಾ</p>
<p class="Shlok">ಶ್ಯಾಮಾ ಯಯೌ ಭೂರಪಿ ದೀಪ್ಯಮಾನಾ ।</p>
<p class="Shlok">ಶಾಸ್ತ್ರಾಣಿ ಶಸ್ತ್ರಾಣಿ ಧನುಶ್ಚ ಬಾಣಾ</p>
<p class="Shlok">ಜಗ್ಮುಃ ಪುರಸ್ತಾದ್ ಧೃತವಿಗ್ರಹಾಸ್ತೇ ॥</p>
<p class="Text">ಬಲಭಾಗದಲ್ಲಿ ಕೈಯಲ್ಲಿ ಕೆಂಪು ತಾವರೆಯನ್ನು ಹಿಡಿದುಕೊಂಡು ಅತ್ಯಂತ ಪ್ರಕಾಶವುಳ್ಳ ಶ್ಯಾಮಲವರ್ಣೆಯಾದ ಪೃಥ್ವಿಯು (ಭೂದೇವಿ) ಹೊರಟಳು. ಭಗವಂತನ ಮುಂದೆ ಎಲ್ಲಾ ಶಾಸ್ತ್ರಗಳು, ಶಸ್ತ್ರಗಳು ಮತ್ತು ಅವನ ಧನುರ್ಬಾಣಗಳು ಮೂರ್ತಿಮಂತರಾಗಿ ಹೊರಟವು. ॥40॥</p>
<p class="Shlok-Number">(ಶ್ಲೋಕ-41)</p>
<p class="Shlok">ವೇದಾಶ್ಚ ಸರ್ವೇ ಧೃತವಿಗ್ರಹಾಶ್ಚ</p>
<p class="Shlok">ಯಯುಶ್ಚ ಸರ್ವೇ ಮುನಯಶ್ಚ ದಿವ್ಯಾಃ ।</p>
<p class="Shlok">ಮಾತಾ ಶ್ರುತೀನಾಂ ಪ್ರಣವೇನ ಸಾಧ್ವೀ</p>
<p class="Shlok">ಯಯೌ ಹರಿಂ ವ್ಯಾಹೃತಿಭಿಃ ಸಮೇತಾ ॥</p>
<p class="Text">ಇದೇ ಪ್ರಕಾರ ಸಮಸ್ತ ವೇದಗಳು, ಸಮಸ್ತ ದಿವ್ಯ ಮುನಿಜನರೂ, ಓಂಕಾರ ಮತ್ತು ವ್ಯಾಹೃತಿಗಳ ಸಹಿತ ವೇದಮಾತಾ ಗಾಯತ್ರಿಯೂ ಇವರೆಲ್ಲರೂ ಶರೀರವನ್ನು ಧರಿಸಿ ಶ್ರೀಹರಿಯ ಜೊತೆಯಲ್ಲಿ ಹೊರಟರು. ॥41॥</p>
<p class="Shlok-Number">(ಶ್ಲೋಕ-42)</p>
<p class="Shlok">ಗಚ್ಛಂತಮೇವಾನುಗತಾ ಜನಾಸ್ತೇ </p>
<p class="Shlok">ಸಪುತ್ರದಾರಾಃ ಸಹ ಬಂಧುವರ್ಗೈಃ ।</p>
<p class="Shlok">ಅನಾವೃತದ್ವಾರಮಿವಾಪವರ್ಗಂ</p>
<p class="Shlok">ರಾಮಂ ವ್ರಜಂತಂ ಯಯುರಾಪ್ತಕಾಮಾಃ </p>
<p class="Shlok">ಸಾಂತಃಪುರಃ ಸಾನುಚರಃ ಸಭಾರ್ಯಃ</p>
<p class="Shlok">ಶತ್ರುಘ್ನಯುಕ್ತೋ ಭರತೋನುಯಾತಃ ॥</p>
<p class="Text">ಈ ರೀತಿ ರಘುನಾಥನು ಹೊರಟಾಗ ತನ್ನ ಬಂಧು-ಬಾಂಧವರು ಮತ್ತು ಪತ್ನೀ ಪುತ್ರಾದಿಗಳ ಸಹಿತ ಎಲ್ಲ ಪುರಜನರೂ, ಸಲಮನೋರಥಪೂರ್ಣರಾಗಿ ಮೋಕ್ಷದ ತೆರೆದ ಬಾಗಿಲಿಗೆ ಹೋಗುತ್ತಿರುವರೋ ಎಂಬಂತೆ ಹೊರಟರು. ನಂತರ ರಾಣಿವಾಸದವರೂ, ಸೇವಕರುಗಳೂ, ಸೀಯರೂ ಹಾಗೂ ಶತ್ರುಘ್ನರ ಸಹಿತ ಭರತನೂ ಕೂಡ ಹೊರಟನು. ॥42॥</p>
<p class="Shlok-Number">(ಶ್ಲೋಕ-43)</p>
<p class="Shlok">ಗಚ್ಛಂತಮಾಲೋಕ್ಯ ರಮಾಸಮೇತಂ </p>
<p class="Shlok">ಶ್ರೀರಾಘವಂ ಪೌರಜನಾಃ ಸಮಸ್ತಾಃ ।</p>
<p class="Shlok">ಸಬಾಲವೃದ್ಧಾಶ್ಚ ಯಯುರ್ದ್ವಿಜಾಗ್ರ್ಯಾಃ</p>
<p class="Shlok">ಸಾಮಾತ್ಯವರ್ಗಾಶ್ಚ ಸಮಂತ್ರಿಣೋ ಯಯುಃ ॥</p>
<p class="Text">ಶ್ರೀರಘುನಾಥನು ಲಕ್ಷ್ಮಿಯ ಸಂಗಡ ಹೋಗುತ್ತಿರುವುದನ್ನು ನೋಡಿ ಬಾಲಕರು, ವೃದ್ಧರುಗಳ ಸಹಿತ ಸಮಸ್ತ ಪುರಜನರೂ ಹಾಗೂ ಅಮಾತ್ಯರೂ ಮತ್ತು ಮಂತ್ರಿಗಳ ಸಹಿತ ಸಮಸ್ತ ಬ್ರಾಹ್ಮಣರೂ ಹೊರಟರು. ॥43॥</p>
<p class="Shlok-Number">(ಶ್ಲೋಕ-44)</p>
<p class="Shlok">ಸರ್ವೇ ಗತಾಃ ಕ್ಷತ್ರಮುಖಾಃ ಪ್ರಹೃಷ್ಟಾ</p>
<p class="Shlok">ವೈಶ್ಯಾಶ್ಚ ಶೂದ್ರಾಶ್ಚ ತಥಾ ಪರೇ ಚ ।</p>
<p class="Shlok">ಸುಗ್ರೀವಮುಖ್ಯಾ ಹರಿಪುಂಗವಾಶ್ಚ</p>
<p class="Shlok">ಸ್ನಾತಾ ವಿಶುದ್ಧಾಃ ಶುಭಶಬ್ದಯುಕ್ತಾಃ ॥</p>
<p class="Text">ಅವರ ನಂತರ ಮುಖ್ಯ-ಮುಖ್ಯ ಕ್ಷತ್ರಿಯ, ವೈಶ್ಯ, ಶೂದ್ರ ಮತ್ತು ಬೇರೆ ಎಲ್ಲಾ ಜನರೂ ಬಹು ಸಂತೋಷದಿಂದ ಹೊರಟರು. ಮತ್ತೆ ಸುಗ್ರೀವಾದಿ ಶ್ರೇಷ್ಠ ವಾನರರು ಸ್ನಾನಾದಿಗಳಿಂದ ಶುದ್ಧರಾಗಿ ‘ಶ್ರೀರಾಮಚಂದ್ರನಿಗೆ ಜಯವಾಗಲಿ’ ಮುಂತಾಗಿ ಮಂಗಳ ಮಯ ಜಯಘೋಷ ಮಾಡುತ್ತಾ ಹೊರಟರು. ॥44॥</p>
<p class="Shlok-Number">(ಶ್ಲೋಕ-45)</p>
<p class="Shlok">ನ  ಕಶ್ಚಿದಾಸೀದ್ಭವದುಃಖಯುಕ್ತೋ </p>
<p class="Shlok">ದೀನೋಽಥವಾ ಬಾಹ್ಯಸುಖೇಷು ಸಕ್ತಃ ।</p>
<p class="Shlok">ಆನಂದರೂಪಾನುಗತಾ ವಿರಕ್ತಾ</p>
<p class="Shlok">ಯಯುಶ್ಚ ರಾಮಂ ಪಶುಭೃತ್ಯವರ್ಗೈಃ ॥</p>
<p class="Text">ಅವರಲ್ಲಿ ಯಾರೂ ಪ್ರಾಪಂಚಿಕ-ದುಃಖದಿಂದ ದುಃಖಿತ ರಾಗಲೀ, ದೀನರಾಗಲಿ ಅಥವಾ ಬಾಹ್ಯ ವಿಷಯಗಳಲ್ಲಿ ಆಸಕ್ತರಾಗಲೀ ಇರಲಿಲ್ಲ. ಅವರೆಲ್ಲರೂ ಪರಮಾನಂದ ಸ್ವರೂಪೀ ಭಗವಾನ್ ಶ್ರೀರಾಮನ ಅನುಗಾಮಿಗಳಾಗಿ, ಪ್ರಪಂಚದಿಂದ ವಿರಕ್ತರಾಗಿ, ತಮ್ಮ ಪಶು, ಆಳು-ಕಾಳುಗಳ ಸಹಿತ ರಘುನಾಥನ ಸಂಗಡ ಹೊರಟರು. ॥45॥</p>
<p class="Shlok-Number">(ಶ್ಲೋಕ-46)</p>
<p class="Shlok">ಭೂತಾನ್ಯದೃಶ್ಯಾನಿ ಚ ಯಾನಿ ತತ್ರ</p>
<p class="Shlok">ಯೇ ಪ್ರಾಣಿನಃ ಸ್ಥಾವರಜಂಗಮಾಶ್ಚ ।</p>
<p class="Shlok">ಸಾಕ್ಷಾತ್ಪರಾತ್ಮಾನಮನಂತಶಕ್ತಿಂಃ</p>
<p class="Shlok">ಜಗ್ಮುರ್ವಿರಕ್ತಾಃ ಪರಮೇಕಮೀಶಮ್ ॥</p>
<p class="Text">ಎಂದೂ ಕಾಣಿಸಿಕೊಳ್ಳದಿರುವ ಪ್ರಾಣಿಗಳೆಲ್ಲವೂ, ಸ್ಥಾವರ-ಜಂಗಮ ಜೀವಿಗಳೆಲ್ಲವೂ ಕೂಡ ಪ್ರಪಂಚದಿಂದ ವಿರಕ್ತರಾಗಿ ಏಕಮಾತ್ರ ಪರಮೇಶ್ವರ ಅನಂತಶಕ್ತಿ ಸಾಕ್ಷಾತ್ ಪರಮಾತ್ಮನಾದ ಶ್ರೀರಾಮನ ಜೊತೆಯಲ್ಲಿ ಹೊರಟವು. ॥46॥</p>
<p class="Shlok-Number">(ಶ್ಲೋಕ-47)</p>
<p class="Shlok">ನಾಸೀದಯೋಧ್ಯಾನಗರೇ ತು ಜಂತುಃ </p>
<p class="Shlok">ಕಶ್ಚಿತ್ತದಾ ರಾಮಮನಾ ನ ಯಾತಃ ।</p>
<p class="Shlok">ಶೂನ್ಯಂ ಬಭೂವಾಖಿಲಮೇವ ತತ್ರ</p>
<p class="Shlok">ಪುರಂ ಗತೇ ರಾಜನಿ ರಾಮಚಂದ್ರೇ ॥ </p>
<p class="Text">ಭಗವಾನ್ ಶ್ರೀರಾಮನಲ್ಲಿ ಚಿತ್ತವನ್ನು ತಲ್ಲೀನಗೊಳಿಸಿ ಅವನ ಅನುಗಾಮಿ ಯಾಗಿರದೆ ಇರುವ ಯಾವ ಜೀವವೂ ಆ ಸಮಯದಲ್ಲಿ ಅಯೋಧ್ಯೆಯಲ್ಲಿರಲಿಲ್ಲ. ಮಹಾರಾಜಾ ಶ್ರೀರಾಮಚಂದ್ರನು ಪ್ರಯಾಣ ಮಾಡಿದ ಕೂಡಲೇ ಆ ನಗರವೆಲ್ಲಾ ಶೂನ್ಯವಾಗಿ ಹೋಯಿತು. ॥47॥</p>
<p class="Shlok-Number">(ಶ್ಲೋಕ-48)</p>
<p class="Shlok">ತತೋಽತಿದೂರಂ ನಗರಾತ್ಸ ಗತ್ವಾ </p>
<p class="Shlok">ದೃಷ್ಟ್ವಾ ನದೀಂ ತಾಂ ಹರಿನೇತ್ರಜಾತಾಮ್ ।</p>
<p class="Shlok">ನನಂದ ರಾಮಃ ಸ್ಮೃತಪಾವನೋಽತೋ </p>
<p class="Shlok">ದದರ್ಶ ಚಾಶೇಷಮಿದಂ ಹೃದಿಸ್ಥಮ್ ॥</p>
<p class="Text">ನಗರದಿಂದ ಬಹಳ ದೂರ ಹೋದ ಮೇಲೆ ರಘುನಾಥನು ಭಗವಾನ್ ವಿಷ್ಣುವಿನ ಕಣ್ಣಿಂದ ಹೊರ ಹೊಮ್ಮಿದ ಸರಯೂ ನದಿಯನ್ನು ನೋಡಿದನು. ಸ್ಮರಣೆ ಮಾಡಿದಾಗಲೇ ಪವಿತ್ರಗೊಳಿಸುವ ಭಗವಾನ್ ಶ್ರೀರಾಮ ಚಂದ್ರನು ಅದನ್ನು ನೋಡಿ ಬಹು ಪ್ರಸನ್ನನಾದನು ಮತ್ತು ಈ ಇಡೀ ಜಗತ್ತನ್ನು ತನ್ನ ಹೃದಯದಲ್ಲಿ ನೋಡತೊಡಗಿದನು. ॥48॥</p>
<p class="Shlok-Number">(ಶ್ಲೋಕ-49)</p>
<p class="Shlok">ಅಥಾಗತಸ್ತತ್ರ ಪಿತಾಮಹೋ ಮಹಾನ್</p>
<p class="Shlok">ದೇವಾಶ್ಚ ಸರ್ವೇ ಋಷಯಶ್ಚ ಸಿದ್ಧಾಃ ।</p>
<p class="Shlok">ವಿಮಾನಕೋಟೀಭಿರಪಾರಪಾರಂ</p>
<p class="Shlok">ಸಮಾವೃತಂ ಖಂ ಸುರಸೇವಿತಾಭಿಃ ॥</p>
<p class="Shlok-Number">(ಶ್ಲೋಕ-50)</p>
<p class="Shlok">ರವಿಪ್ರಕಾಶಾಭಿರಭಿಸ್ಫುರತ್ಸ್ವಂ</p>
<p class="Shlok">ಜ್ಯೋತಿರ್ಮಯಂ ತತ್ರ ನಭೋ ಬಭೂವ ।</p>
<p class="Shlok">ಸ್ವಯಂಪ್ರಕಾಶೈರ್ಮಹತಾಂ ಮಹದ್ಭಿಃ </p>
<p class="Shlok">ಸಮಾವೃತಂ ಪುಣ್ಯಕೃತಾಂ ವರಿಷ್ಠೈಃ ॥</p>
<p class="Text">ಅದೇ ಸಮಯಕ್ಕೆ, ಅಲ್ಲಿಗೆ ಪಿತಾಮಹ ಬ್ರಹ್ಮದೇವರು ಹಾಗೂ ದೇವತೆಗಳು, ಋಷಿಗಳು, ಸಿದ್ಧರೂ ಬಂದರು. ಆಗ ದೇವತೆಗಳಿಂದ ವಿರಾಜಮಾನರಾಗಿದ್ದ ಸೂರ್ಯ ಸದೃಶ ತೇಜಸ್ವೀ ಕೋಟ್ಯಂತರ ವಿಮಾನಗಳಿಂದ, ಅನಂತಪಾರ ಆಕಾಶವು ಕಿಕ್ಕಿರಿದು ತುಂಬಿಹೋಯಿತು. ಅವುಗಳ ಪ್ರಕಾಶದಿಂದ ಪ್ರಜ್ವಲಿತಗೊಂಡು ಅದೂ ಕೂಡ ಹೊಳೆಯಲಾರಂಭಿಸಿತು. ಇವರಲ್ಲದೆ ಪುಣ್ಯಲೋಕಗಳಿಂದ ಬಂದಿರುವ ಪುಣ್ಯವಂತರಲ್ಲಿ ಶ್ರೇಷ್ಠರೂ ಹಾಗೂ ಮಹಾತ್ಮರುಗಳಲ್ಲಿ ಮಹಾನ್ ಸ್ವಯಂ ಪ್ರಕಾಶಮಯ ದಿವ್ಯ ಪುರುಷರಿಂದಲೂ ಆಕಾಶವು ಮುಚ್ಚಿಹೋದಂತಾಯಿತು. ॥49-50॥</p>
<p class="Shlok-Number">(ಶ್ಲೋಕ-51)</p>
<p class="Shlok">ವವುಶ್ಚ ವಾತಾಶ್ಚ ಸುಗಂಧವಂತೋ </p>
<p class="Shlok">ವವರ್ಷ ವೃಷ್ಟಿಃ ಕುಸುಮಾವಲೀನಾಮ್ ।</p>
<p class="Shlok">ಉಪಸ್ಥಿತೇ ದೇವಮೃದಂಗನಾದೇ</p>
<p class="Shlok">ಗಾಯತ್ಸು ವಿದ್ಯಾಧರಕಿನ್ನರೇಷು ॥</p>
<p class="Shlok-Number">(ಶ್ಲೋಕ-52)</p>
<p class="Shlok">ರಾಮಸ್ತು ಪದ್ಭ್ಯಾಂ ಸರಯೂಜಲಂ ಸಕೃತ್</p>
<p class="Shlok">ಸ್ಪೃಷ್ಟ್ವಾ ಪರಿಕ್ರಾಮದನಂತಶಕ್ತಿಃ ।</p>
<p class="Shlok">ಬ್ರಹ್ಮಾ ತದಾ ಪ್ರಾಹ ಕೃತಾಂಜಲಿಸ್ತಂ </p>
<p class="Shlok">ರಾಮಂ ಪರಾತ್ಮನ್ ಪರಮೇಶ್ವರಸ್ತ್ವಮ್ ॥ </p>
<p class="Shlok-Number">(ಶ್ಲೋಕ-53)</p>
<p class="Shlok">ವಿಷ್ಣುಃ ಸದಾನಂದಮಯೋಸಿ ಪೂರ್ಣೋ</p>
<p class="Shlok">ಜಾನಾಸಿ ತತ್ತ್ವಂ ನಿಜಮೈಶಮೇಕಮ್ ।</p>
<p class="Shlok">ತಥಾಪಿ ದಾಸಸ್ಯ ಮಮಾಖಿಲೇಶ</p>
<p class="Shlok">ಕೃತಂ ವಚೋ ಭಕ್ತಪರೋಸಿ ವಿದ್ವನ್ ॥ </p>
<p class="Text">ಆಗ ಸುಗಂಧಮಯ ವಾಯು ಚಲಿಸುತ್ತಿತ್ತು ಮತ್ತು ಕುಸುಮ ಸಮೂಹಗಳ ಮಳೆಯು ನಿರಂತರ ಸುರಿಯುತ್ತಿತ್ತು. ದೇವತೆಗಳ ಮೃದಂಗನಾದ, ವಿದ್ಯಾಧರ ಹಾಗೂ ಕಿನ್ನರರ ಗಾನವಾಗುತ್ತಿರುವ ಸಮಯದಲ್ಲಿ ಅನಂತಶಕ್ತಿಯ ಭಗವಾನ್ ಶ್ರೀರಾಮನು ಒಂದು ಬಾರಿ ಸರಯೂಜಲವನ್ನು ಸ್ಪರ್ಶಿಸಿ, ಆಚಮನ ಮಾಡಿ ನೆಲದ ಮೇಲೆ ನಡೆಯುವಂತೆ ನೀರಿನ ಮೇಲೆ ನಡೆಯ ತೊಡಗಿದನು. ಆಗ ಬ್ರಹ್ಮದೇವರು ಕೈಮುಗಿದುಕೊಂಡು ಭಗವಾನ್ ಶ್ರೀರಾಮನಿಗೆ ಹೇಳಿದನು ‘‘ಹೇ ಪರಮಾತ್ಮಾ! ನೀನು ಎಲ್ಲರಿಗೂ ಒಡೆಯನೂ, ನಿತ್ಯಾನಂದಮಯನೂ, ಸರ್ವತ್ರ ಪರಿಪೂರ್ಣ ಮತ್ತು ಸಾಕ್ಷಾತ್ ವಿಷ್ಣು ಪರಮಾತ್ಮನಾಗಿರುವೆ. ನಿನ್ನ ಏಕಮಾತ್ರ ಈಶ್ವರೀಯ ತತ್ತ್ವವನ್ನು ನೀನೇ ತಿಳಿದಿರುವೆ. ಆದರೂ ಹೇ ಅಖಿಲೇಶ್ವರಾ! ನೀನು ದಾಸನಾದ ನನ್ನ ಪ್ರಾರ್ಥನೆಯನ್ನು ಪೂರ್ಣಗೊಳಿಸಿದೆ ; ಅದು ಸರಿಯಾಗಿಯೇ ಇದೆ; ಏಕೆಂದರೆ ಹೇ ವೇದವೇದ್ಯನೆ! ನೀನು ಭಕ್ತವತ್ಸಲನಾಗಿರುವೆ. ॥51-53॥</p>
<p class="Shlok-Number">(ಶ್ಲೋಕ-54)</p>
<p class="Shlok">ತ್ವಂ ಭ್ರಾತೃಭಿರ್ವೈಷ್ಣವಮೇವಮಾದ್ಯಂ </p>
<p class="Shlok">ಪ್ರವಿಶ್ಯ ದೇಹಂ ಪರಿಪಾಹಿ ದೇವಾನ್ ।</p>
<p class="Shlok">ಯದ್ವಾ ಪರೋ ವಾ ಯದಿ ರೋಚತೇ ತಂ </p>
<p class="Shlok">ಪ್ರವಿಶ್ಯ ದೇಹಂ ಪರಿಪಾಹಿ ನಸ್ತ್ವಮ್ ॥</p>
<p class="Text">ಹೇ ಪ್ರಭೋ! ಈಗ ನೀನು ಸಹೋದರರ ಸಹಿತ ನಿನ್ನ ಆದಿವಿಗ್ರಹ ವಿಷ್ಣುದೇಹದಲ್ಲಿ ಪ್ರವೇಶಿಸಿ ದೇವತೆಗಳನ್ನೂ ರಕ್ಷಿಸು, ಅಥವಾ ನಿನಗೆ ಬೇರೆ ಯಾವುದಾದರೂ ಶರೀರ ಪ್ರಿಯವಾದರೆ ಅದನ್ನು ಪ್ರವೇಶ ಮಾಡಿ ನಮ್ಮೆಲ್ಲರನ್ನೂ ಕಾಪಾಡು. ॥54॥</p>
<p class="Shlok-Number">(ಶ್ಲೋಕ-55)</p>
<p class="Shlok">ತ್ವಮೇವ ದೇವಾಧಿಪತಿಶ್ಚ ವಿಷ್ಣು -</p>
<p class="Shlok">ರ್ಜಾನಂತಿ ನ ತ್ವಾಂ ಪುರುಷಾ ವಿನಾ ಮಾಮ್ ।</p>
<p class="Shlok">ಸಹಸ್ರಕೃತ್ವಸ್ತು ನಮೋ ನಮಸ್ತೇ</p>
<p class="Shlok">ಪ್ರಸೀದ ದೇವೇಶ ಪುನರ್ನಮಸ್ತೇ ॥</p>
<p class="Text">ದೇವಾದಿ ದೇವತೆಗಳೊಡೆಯನಾದ ಭಗವಾನ್ ವಿಷ್ಣುವು ನೀನೇ ಆಗಿರುವೆ; ಈ ಮಾತನ್ನು ನನ್ನ ಹೊರತು ಬೇರೆ ಯಾರೂ ತಿಳಿಯರು. ಹೇ ದೇವೇಶ! ನಿನಗೆ ಸಾವಿರಾರು ಬಾರಿ ನಮಸ್ಕಾರ. ನೀನು ಪ್ರಸನ್ನನಾಗು. ನಿನಗೆ ಪುನಃ ಪುನಃ ನಮಸ್ಕಾರಗಳು.’’ ॥55॥</p>
<p class="Shlok-Number">(ಶ್ಲೋಕ-56)</p>
<p class="Shlok">ಪಿತಾಮಹಪ್ರಾರ್ಥನಯಾ ಸ ರಾಮಃ</p>
<p class="Shlok">ಪಶ್ಯತ್ಸು ದೇವೇಷು ಮಹಾಪ್ರಕಾಶಃ ।</p>
<p class="Shlok">ಮುಷ್ಣಂಶ್ಚ ಚಕ್ಷೂಂಷಿ ದಿವೌಕಸಾಂ ತದಾ</p>
<p class="Shlok">ಬಭೂವ ಚಕ್ರಾದಿಯುತಶ್ಚತುರ್ಭುಜಃ ॥</p>
<p class="Text">ಆಗ ಪಿತಾಮಹ ಬ್ರಹ್ಮದೇವರು ಪ್ರಾರ್ಥಿಸಿಕೊಂಡಂತೆ ಮಹಾತೇಜೋಮಯ ಭಗವಾನ್ ಶ್ರೀರಾಮನು ಎಲ್ಲಾ ದೇವತೆಗಳು ನೋಡು-ನೋಡುತ್ತಾ ಇದ್ದಂತಯೇ ಅವರ ಕಣ್ಣು ತಪ್ಪಿಸಿ ಚಕ್ರಾದಿ ಆಯುಧಗಳಿಂದ ಕೂಡಿದ ಚತುರ್ಭುಜ ರೂಪನಾದನು. ॥56॥</p>
<p class="Shlok-Number">(ಶ್ಲೋಕ-57)</p>
<p class="Shlok">ಶೇಷೋ ಬಭೂವೇಶ್ವರತಲ್ಪಭೂತಃ</p>
<p class="Shlok">ಸೌಮಿತ್ರಿರತ್ಯದ್ಭುತಭೋಗಧಾರೀ ।</p>
<p class="Shlok">ಬಭೂವತುಶ್ಚಕ್ರದರೌ  ಚ  ದಿವ್ಯೌ </p>
<p class="Shlok">ಕೈಕೇಯಿಸೂನೂರ್ಲವಣಾಂತಕಶ್ಚ ॥</p>
<p class="Text">ಲಕ್ಷ್ಮಣನು ಅದ್ಭುತ ಹೆಡೆಗಳನ್ನು ಧರಿಸಿ ಭಗವಂತನ ಶಯ್ಯಾರೂಪೀ ಆದಿಶೇಷನಾದನು ಹಾಗೂ ಕೈಕೆಯಿಯ ಪುತ್ರ ಭರತ ಮತ್ತು ಲವಣಾಂತಕ ಶತ್ರುಘ್ನ ದಿವ್ಯಚಕ್ರ ಮತ್ತು ಶಂಖಗಳಾದರು. ॥57॥</p>
<p class="Shlok-Number">(ಶ್ಲೋಕ-58)</p>
<p class="Shlok">ಸೀತಾ ಚ ಲಕ್ಷ್ಮೀರಭವತ್ಪುರೇವ</p>
<p class="Shlok">ರಾಮೋ ಹಿ ವಿಷ್ಣುಃ ಪುರುಷಃ ಪುರಾಣಃ ।</p>
<p class="Shlok">ಸಹಾನುಜಃ ಪೂರ್ವಶರೀರಕೇಣ</p>
<p class="Shlok">ಬಭೂವ ತೇಜೋಮಯದಿವ್ಯಮೂರ್ತಿಃ ॥</p>
<p class="Text">ಸೀತೆಯಾದರೋ ಮೊದಲೇ ಲಕ್ಷ್ಮಿಯಾಗಿದ್ದಳು. ಭಗವಾನ್ ಶ್ರೀರಾಮನು ಪುರಾಣಪುರುಷ ಭಗವಾನ್ ವಿಷ್ಣುವೇ ಆಗಿದ್ದಾನೆ. ಅವನು ಸಹೋದರರ ಸಹಿತ ತನ್ನ ಪೂರ್ವ ಶರೀರದಿಂದ ತೇಜೋಮಯ ದಿವ್ಯ-ಸ್ವರೂಪದವನಾಗಿಬಿಟ್ಟನು. ॥58॥</p>
<p class="Shlok-Number">(ಶ್ಲೋಕ-59)</p>
<p class="Shlok">ವಿಷ್ಣುಂ ಸಮಾಸಾದ್ಯ ಸುರೇಂದ್ರಮುಖ್ಯಾ</p>
<p class="Shlok">ದೇವಾಶ್ಚ ಸಿದ್ಧಾ ಮುನಯಶ್ಚ ದಕ್ಷಾಃ ।</p>
<p class="Shlok">ಪಿತಾಮಹಾದ್ಯಾಃ ಪರಿತಃ ಪರೇಶಂ</p>
<p class="Shlok">ಸ್ತವೈರ್ಗೃಣಂತಃ ಪರಿಪೂಜಯಂತಃ ॥</p>
<p class="Shlok-Number">(ಶ್ಲೋಕ-60)</p>
<p class="Shlok">ಆನಂದಸಂಪ್ಲಾವಿತಪೂರ್ಣಚಿತ್ತಾ</p>
<p class="Shlok">ಬಭೂವಿರೇ ಪ್ರಾಪ್ತಮನೋರಥಾಸ್ತೇ ।</p>
<p class="Shlok">ತದಾಹ ವಿಷ್ಣುರ್ದ್ರುಹಿಣಂ ಮಹಾತ್ಮಾ</p>
<p class="Shlok">ಏತೇ ಹಿ ಭಕ್ತಾ ಮಯಿ ಚಾನುರಕ್ತಾಃ ॥</p>
<p class="Text">ಅನಂತರ ಆ ಭಗವಾನ್ ವಿಷ್ಣುವಿನ ಬಳಿಯಲ್ಲಿ ಸುತ್ತಲೂ ಇಂದ್ರಾದಿ ದೇವತೆಗಳು, ಸಿದ್ಧರು ಮುನಿಗಳು, ಯಕ್ಷರು ಮತ್ತು ಬ್ರಹ್ಮಾದಿ ಪ್ರಜಾಪತಿಗಳು ಬಂದು ಆ ಪರಮೇಶ್ವರನ ಸ್ತೋತ್ರಗಳ ಮೂಲಕ ಸ್ತುತಿಸುತ್ತಾ ಪೂಜಿಸಲಾರಂಭಿಸಿದರು. ತಮ್ಮ ಮನೋರಥ ಪೂರ್ಣಗೊಂಡ ಪ್ರಯುಕ್ತ ಮನಸ್ಸಿನಲ್ಲಿಯೇ ಆನಂದಮಗ್ನರಾದರು. ಆಗ ಮಹಾತ್ಮಾ ಭಗವಾನ್ ವಿಷ್ಣುವು ಬ್ರಹ್ಮದೇವರಲ್ಲಿ ಹೇಳಿದನು ‘‘ಇವರೆಲ್ಲರೂ ನನ್ನ ಭಕ್ತರು ಮತ್ತು ನನ್ನಲ್ಲಿ ಪ್ರೀತಿಯನ್ನಿಟ್ಟಿರುವವರು. ॥ 59-60॥</p>
<p class="Shlok-Number">(ಶ್ಲೋಕ-61)</p>
<p class="Shlok">ಯಾಂತಂ ದಿವ್ಯಂ ಮಾಮನುಯಾಂತಿ ಸರ್ವೇ</p>
<p class="Shlok">ತಿರ್ಯಕ್ ಶರೀರಾ ಅಪಿ ಪುಣ್ಯಯುಕ್ತಾಃ ।</p>
<p class="Shlok">ವೈಕುಂಠಸಾಮ್ಯಂ ಪರಮಂ ಪ್ರಯಾಂತು</p>
<p class="Shlok">ಸಮಾವಿಶಸ್ವಾಶು ಮಮಾಜ್ಞಯಾ ತ್ವಮ್ ॥</p>
<p class="Text">ನನ್ನೊಡನೆ ಇವರೆಲ್ಲರೂ ಸಹ ಸ್ವರ್ಗಲೋಕಕ್ಕೆ ಹೋಗಲು ಇಚ್ಛಿತ್ತಾರೆ. ಇವರಲ್ಲಿರುವ ತಿರ್ಯಕ್ ಶರೀರ ಧಾರಿಗಳೂ (ಪಶು, ಪಕ್ಷಿಯಾದಿ ಪ್ರಾಣಿವರ್ಗ) ಕೂಡ ಬಹು ಪುಣ್ಯಾತ್ಮರಾಗಿವೆ. ಇವರೆಲ್ಲರೂ ವೈಕುಂಠಕ್ಕೆ ಸಮಾನವಾದ ಉತ್ತಮ ಲೋಕಗಳನ್ನು ಪಡೆಯಲಿ ; ನನ್ನ ಅಪ್ಪಣೆಯಂತೆ ನೀನು ಬೇಗನೇ ಇವರನ್ನು ಅವರವರ ಲೋಕಗಳಿಗೆ ಪ್ರವೇಶ ಮಾಡಿಸಿಬಿಡು.’’ ॥61॥</p>
<p class="Shlok-Number">(ಶ್ಲೋಕ-62)</p>
<p class="Shlok">ಶ್ರುತ್ವಾ ಹರೇರ್ವಾಕ್ಯಮಥಾಬ್ರವೀತ್ಕಃ </p>
<p class="Shlok">ಸಾಂತಾನಿಕಾನ್ಯಾಂತು ವಿಚಿತ್ರ ಭೋಗಾನ್ ।</p>
<p class="Shlok">ಲೋಕಾನ್ಮದೀಯೋಪರಿ ದೀಪ್ಯಮಾನಾಂ-</p>
<p class="Shlok">ಸ್ತ್ವದ್ಭಾವಯುಕ್ತಾಃ ಕೃತಪುಣ್ಯಪುಂಜಾಃ ॥</p>
<p class="Text">ಭಗವಂತನ ಈ ಮಾತನ್ನು ಕೇಳಿ ಬ್ರಹ್ಮದೇವರು ಹೇಳಿದನು - ‘‘ಪರಮಾತ್ಮಾ! ನಿನ್ನ ಭಕ್ತಿಯಿಂದ ಕೂಡಿದ ಈ ಮಹಾಪುಣ್ಯಶಾಲೀ ಜನರು ನನ್ನ ಲೋಕಕ್ಕಿಂತಲೂ ಕೂಡ ಮೇಲೆ ಇರುವ ಅತ್ಯಂತ ಪ್ರಕಾಶಮಯ ಮತ್ತು ವಿಚಿತ್ರ ಭೋಗಗಳಿಂದ ಸಮೃದ್ಧವಾದ ಸಾಂತಾನಿಕ ಲೋಕಗಳನ್ನು ಪಡೆಯಲಿ. ॥62॥</p>
<p class="Shlok-Number">(ಶ್ಲೋಕ-63)</p>
<p class="Shlok">ಯೇ ಚಾಪಿ ತೇ ರಾಮ ಪವಿತ್ರನಾಮ</p>
<p class="Shlok">ಗೃಣಂತಿ ಮರ್ತ್ಯಾ ಲಯಕಾಲ ಏವ ।</p>
<p class="Shlok">ಅಜ್ಞಾನತೋ ವಾಪಿ ಭಜಂತು ಲೋಕಾಂ-</p>
<p class="Shlok">ಸ್ತಾನೇವ ಯೋಗೈರಪಿ ಚಾಧಿಗಮ್ಯಾನ್ ॥</p>
<p class="Text">ಹೇ ರಾಮಾ! ಇನ್ನು ಯಾರು ಮರಣ ಸಮಯದಲ್ಲಿಯೂ ನಿನ್ನ ಪವಿತ್ರನಾಮವನ್ನು ನೆನಸಿಕೊಳ್ಳುವವರೂ ಅಥವಾ ಮರೆತಾದರೂ ನಿನ್ನ ಭಜನೆ ಮಾಡುವವರೂ ಕೂಡ ಯೋಗಿಗಳಿಗೆ ಪ್ರಾಪ್ತಿಯಾಗುವ ಯೋಗ್ಯವಾದ ಅದೇ ಲೋಕಗಳಿಗೇ ಹೋಗುವರು.’’ ॥63॥</p>
<p class="Shlok-Number">(ಶ್ಲೋಕ-64)</p>
<p class="Shlok">ತತೋಽತಿಹೃಷ್ಟಾ ಹರಿರಾಕ್ಷಸಾದ್ಯಾಃ</p>
<p class="Shlok">ಸ್ಪೃಷ್ಟ್ವಾ ಜಲಂ ತ್ಯಕ್ತಕಲೇವರಾಸ್ತೇ ।</p>
<p class="Shlok">ಪ್ರಪೇದಿರೇ ಪ್ರಾಕ್ತನಮೇವ ರೂಪಂ </p>
<p class="Shlok">ಯದಂಶಜಾ ಋಕ್ಷಹರೀಶ್ವರಾಸ್ತೇ ॥</p>
<p class="Text">ಇದನ್ನು ಕೇಳಿದ ಎಲ್ಲ ವಾನರರಿಗೂ, ರಾಕ್ಷಸಾದಿಗಳಿಗೂ ಬಹು ಸಂತೋಷವಾಯಿತು ಹಾಗೂ ನೀರಿನಲ್ಲಿ ಮುಳುಗಿ ಶರೀರವನ್ನು ಬಿಡಲಾರಂಭಿಸಿದರು. ಆ ಭಲ್ಲೂಕರೂ, ವಾನರರೂ ಯಾವ-ಯಾವ ಅಂಶದಿಂದ ಉತ್ಪನ್ನರಾಗಿದ್ದರೋ ಆಯಾಯಾ ದೇವತೆಗಳ ಪೂರ್ವರೂಪವನ್ನೇ ಪಡೆದುಕೊಂಡರು. ॥64॥</p>
<p class="Shlok-Number">(ಶ್ಲೋಕ-65)</p>
<p class="Shlok">ಪ್ರಭಾಕರಂ ಪ್ರಾಪ ಹರಿಪ್ರವೀರಃ</p>
<p class="Shlok">ಸುಗ್ರೀವ ಆದಿತ್ಯಜವೀರ್ಯವತ್ತ್ವಾತ್ ।</p>
<p class="Shlok">ತತೋ ವಿಮಗ್ನಾಃ ಸರಯೂಜಲೇಷು</p>
<p class="Shlok">ನರಾಃ ಪರಿತ್ಯಜ್ಯ ಮನುಷ್ಯದೇಹಮ್ ॥</p>
<p class="Shlok-Number">(ಶ್ಲೋಕ-66)</p>
<p class="Shlok">ಆರುಹ್ಯ ದಿವ್ಯಾ ಭರಣಾ ವಿಮಾನಂ </p>
<p class="Shlok">ಪ್ರಾಪುಶ್ಚ ತೇ ಸಾಂತನಿಕಾಖ್ಯಲೋಕಾನ್ ।</p>
<p class="Shlok">ತಿರ್ಯಕ್ ಪ್ರಜಾತಾ ಅಪಿ ರಾಮದೃಷ್ಟಾ</p>
<p class="Shlok">ಜಲಂ ಪ್ರವಿಷ್ಟಾ ದಿವಮೇವ ಯಾತಾಃ ॥</p>
<p class="Text">ವಾನರರಾಜ ಸುಗ್ರೀವನು ಸೂರ್ಯನ ಅಂಶದಿಂದ ಉತ್ಪನ್ನನಾಗಿದ್ದನು, ಆದ್ದರಿಂದ ಅವನು ಸೂರ್ಯನಲ್ಲಿ ಲೀನನಾಗಿ ಹೋದನು. ಅನಂತರ ಅಯೋಧ್ಯಾನಿವಾಸೀ ಜನರು ಸರಯೂನದಿಯ ನೀರಿನಲ್ಲಿ ಮುಳುಗಿ-ಮುಳುಗಿ ಮನುಷ್ಯ-ದೇಹವನ್ನು ಬಿಟ್ಟು ದಿವ್ಯ ಆಭೂಷಣಗಳಿಂದ ಅಲಂಕೃತರಾಗಿ ವಿಮಾನಗಳನ್ನೇರಿ ಸಾಂತಾನಿಕವೆಂಬ ಲೋಕ ಗಳಿಗೆ ಹೋದರು. ತಿರ್ಯಕ್ ಯೋನಿಗಳಲ್ಲಿ ಹುಟ್ಟಿದವರೂ ಕೂಡ ಭಗವಾನ್ ಶ್ರೀರಾಮನ ದೃಷ್ಟಿ ಬಿದ್ದದ್ದರಿಂದ ನೀರಿನಲ್ಲಿ ಮುಳುಗಿ ಸ್ವರ್ಗಲೋಕಕ್ಕೇ ಹೊರಟು ಹೋದರು. ॥65-66॥</p>
<p class="Shlok-Number">(ಶ್ಲೋಕ-67)</p>
<p class="Shlok">ದಿದೃಕ್ಷವೋ ಜಾನಪದಾಶ್ಚ ಲೋಕಾ</p>
<p class="Shlok">ರಾಮಂ ಸಮಾಲೋಕ್ಯ ವಿಮುಕ್ತಸಂಗಾಃ ।</p>
<p class="Shlok">ಸ್ಮೃತ್ವಾ ಹರಿಂ ಲೋಕಗುರುಂ ಪರೇಶಂ</p>
<p class="Shlok">ಸ್ಪೃಷ್ಟ್ವಾ ಜಲಂ ಸ್ವರ್ಗಮವಾಪುರಂಜಃ ॥</p>
<p class="Text">ದೇಶವಾಸಿ ಜನರು ಇವೆಲ್ಲ ಕೌತುಕವನ್ನು ನೋಡುವುದಕ್ಕಾಗಿ ಬಂದಿದ್ದರು. ಅವರೂ ಕೂಡ ಶ್ರೀರಾಮಚಂದ್ರನ ದರ್ಶನಮಾಡಿ, ಸಾಂಸಾರಿಕ ಆಸಕ್ತಿಯನ್ನು ಬಿಟ್ಟು ಲೋಕಗುರು ಪರಮೇಶ್ವರ ಭಗವಾನ್ ವಿಷ್ಣುವನ್ನು ಸ್ಮರಿಸುತ್ತಾ ಜಲಸ್ಪರ್ಶ ಮಾಡಿ ಅನಾಯಾಸವಾಗಿ ಸ್ವರ್ಗಕ್ಕೆ ಹೋರಟುಹೋದರು. ॥67॥</p>
<p class="Shlok-Number">(ಶ್ಲೋಕ-68)</p>
<p class="Shlok">ಏತಾವದೇವೋತ್ತರಮಾಹ ಶಂಭುಃ</p>
<p class="Shlok">ಶ್ರೀರಾಮಚಂದ್ರಸ್ಯ ಕಥಾವಶೇಷಮ್ ।</p>
<p class="Shlok">ಯಃ ಪಾದಮಪ್ಯತ್ರ ಪಠೇತ್ಸ ಪಾಪಾ-</p>
<p class="Shlok">ದ್ವಿಮುಚ್ಯತೇ ಜನ್ಮಸಹಸ್ರಜಾತಾತ್ ॥</p>
<p class="Text">ಶ್ರೀಮಹಾದೇವನು ಹೇಳಿದ ಭಗವಾನ್ ರಾಮನ ಕಥೆಯ ಪರಿಶಿಷ್ಟರೂಪವಾಗಿ ಇದಿಷ್ಟೇ ಉತ್ತರಕಾಂಡವಾಗಿದೆ. ಇದರ ಒಂದು ಪಾದವನ್ನಾದರೂ ಶ್ಲೋಕದ ನಾಲ್ಕನೇ ಒಂದು ಭಾಗ ಕೂಡ ಓದುವವರು ತನ್ನ ಸಾವಿರಾರು ಜನ್ಮಗಳ ಪಾಪಗಳಿಂದ ಮುಕ್ತನಾಗಿ ಹೋಗುತ್ತಾರೆ. ॥68॥</p>
<p class="Shlok-Number">(ಶ್ಲೋಕ-69)</p>
<p class="Shlok">ದಿನೇ ದಿನೇ ಪಾಪಚಯಂ ಪ್ರಕುರ್ವನ್ </p>
<p class="Shlok">ಪಠೇನ್ನರಃ ಶ್ಲೋಕಮಪೀಹ ಭಕ್ತ್ಯಾ ।</p>
<p class="Shlok">ವಿಮುಕ್ತಸರ್ವಾಘಚಯಃ ಪ್ರಯಾತಿ</p>
<p class="Shlok">ರಾಮಸ್ಯ ಸಾಲೋಕ್ಯಮನನ್ಯಲಭ್ಯಮ್ ॥</p>
<p class="Text">ಪ್ರತಿ ನಿತ್ಯವೂ ಅನೇಕಾನೇಕ ಪಾಪಗಳನ್ನು ಮಾಡುವ ಮನುಷ್ಯರು ಭಕ್ತಿಯಿಂದ ಇದರ ಒಂದು ಶ್ಲೋಕವನ್ನಾದರೂ ಓದಿದರೆ ಸಂಪೂರ್ಣ ಪಾಪರಾಶಿಯಿಂದ ಬಿಡುಗಡೆಹೊಂದಿ ಇತರ ರಿಗೆ ಅಲಭ್ಯವಾದ ಶ್ರೀರಾಮನ ಸಾಲೋಕ್ಯಪದವಿಯನ್ನು ಪಡೆಯುತ್ತಾರೆ. ॥69॥</p>
<p class="Shlok-Number">(ಶ್ಲೋಕ-70)</p>
<p class="Shlok">ಆಖ್ಯಾನಮೇತದ್ರಘುನಾಯಕಸ್ಯ </p>
<p class="Shlok">ಕೃತಂ ಪುರಾ ರಾಘವಚೋದಿತೇನ ।</p>
<p class="Shlok">ಮಹೇಶ್ವರೇಣಾಪ್ತಭವಿಷ್ಯದರ್ಥಂ</p>
<p class="Shlok">ಶ್ರುತ್ವಾ ತು ರಾಮಃ ಪರಿತೋಷಮೇತಿ ॥</p>
<p class="Text">ರಘುನಾಥನ ಪ್ರೇರಣೆಯಿಂದ ಭವಿಷ್ಯದ ಚರಿತ್ರೆಗಳನ್ನು ಕೂಡ ವರ್ಣಿಸಿರುವ ಶ್ರೀರಾಮನ ಈ ಕಥೆಯನ್ನು ಮೊದಲು ಶ್ರೀಮಹಾದೇವನು ರಚಿಸಿದ್ದನು. ಇದನ್ನು ಕೇಳಿ ಶ್ರೀರಾಮಚಂದ್ರನು ಬಹಳ ಪ್ರಸನ್ನನಾಗುತ್ತಾನೆ. ॥70॥</p>
<p class="Shlok-Number">(ಶ್ಲೋಕ-71)</p>
<p class="Shlok">ರಾಮಾಯಣಂ ಕಾವ್ಯಮನಂತಪುಣ್ಯಂ</p>
<p class="Shlok">ಶ್ರೀಶಂಕರೇಣಾಭಿಹಿತಂ ಭವಾನ್ಯೈ ।</p>
<p class="Shlok">ಭಕ್ತ್ಯಾ ಪಠೇದ್ಯಃ ಶೃಣುಯಾತ್ಸ ಪಾಪೈ-</p>
<p class="Shlok">ರ್ವಿಮುಚ್ಯತೇ ಜನ್ಮಶತೋದ್ಭವೈಶ್ಚ ॥</p>
<p class="Text">ಅಧ್ಯಾತ್ಮ ರಾಮಾಯಣವೆಂಬ ಈ ಅನಂತ ಪುಣ್ಯಪ್ರದ ಕಾವ್ಯವನ್ನು ಭಗವಾನ್ ಶ್ರೀಶಂಕರನು ಪಾರ್ವತಿಗೆ ಹೇಳಿದ್ದಾನೆ. ಇದನ್ನು ಭಕ್ತಿಯಿಂದ ಓದುವವರು ಅಥವಾ ಕೇಳುವವರು ತಮ್ಮ ನೂರಾರು ಜನ್ಮಗಳ ಪಾಪಪುಂಜದಿಂದ ಮುಕ್ತರಾಗಿ ಬಿಡುತ್ತಾರೆ. ॥71॥</p>
<p class="Shlok-Number">(ಶ್ಲೋಕ-72)</p>
<p class="Shlok">ಅಧ್ಯಾತ್ಮರಾಮಂ ಪಠತಶ್ಚ ನಿತ್ಯಂ</p>
<p class="Shlok">ಶ್ರೋತುಶ್ಚ ಭಕ್ತ್ಯಾ ಲಿಖಿತುಶ್ಚ ರಾಮಃ ।</p>
<p class="Shlok">ಅತಿಪ್ರಸನ್ನಶ್ಚ ಸದಾ ಸಮೀಪೇ</p>
<p class="Shlok">ಸೀತಾಸಮೇತಃ ಶ್ರಿಯಮಾತನೋತಿ ॥</p>
<p class="Text">ಈ ಅಧ್ಯಾತ್ಮ ರಾಮಾಯಣವನ್ನು ಪ್ರತಿ ದಿವಸವೂ ಓದುವ, ಕೇಳುವ ಅಥವಾ ಭಕ್ತಿಯಿಂದ ಬರೆಯುವವರಿಂದ, ಅತ್ಯಂತ ಪ್ರಸನ್ನನಾಗಿ ಭಗವಾನ್ ಶ್ರೀರಾಮನು ಸೀತಾಸಹಿತನಾಗಿ ಅವರ ಹತ್ತಿರವಿದ್ದು ಅವರ ಸಂಪತ್ತನ್ನು ವೃದ್ಧಿ ಮಾಡುತ್ತಾನೆ. ॥72॥</p>
<p class="Shlok-Number">(ಶ್ಲೋಕ-73)</p>
<p class="Shlok">ರಾಮಾಯಣಂ ಜನಮನೋಹರಮಾದಿಕಾವ್ಯಂ </p>
<p class="Shlok">ಬ್ರಹ್ಮಾದಿಭಿಃ ಸುರವರೈರಪಿ ಸಂಸ್ತುತಂ ಚ ।</p>
<p class="Shlok">ಶ್ರದ್ಧಾನ್ವಿತಃ ಪಠತಿ ಯಃ ಶೃಣುಯಾತ್ತು ನಿತ್ಯಂ </p>
<p class="Shlok">ವಿಷ್ಣೋಃ ಪ್ರಯಾತಿ ಸದನಂ ಸ ವಿಶುದ್ಧದೇಹಃ ॥ </p>
<p class="Text">ಬ್ರಹ್ಮಾದಿ ಸುರಶ್ರೇಷ್ಠರಿಂದ ಪ್ರಶಂಸಿಸಲ್ಟಟ್ಟ ಮತ್ತು ಮನುಷ್ಯರ ಮನಸ್ಸನ್ನು ಅಪಹರಿಸುವ ಈ ಆದಿಕಾವ್ಯ ರಾಮಾಯಣವನ್ನು ಪ್ರತಿದಿವಸವೂ ಶ್ರದ್ಧೆಯಿಂದ ಓದುವ ಅಥವಾ ಕೇಳುವವರು ವಿಶುದ್ಧ ಶರೀರವನ್ನು ಧರಿಸಿ ಭಗವಾನ್ ವಿಷ್ಣುವಿನ ಧಾಮವನ್ನು ಪಡೆಯುತ್ತಾನೆ. ॥73॥</p>
<p class="ChapterEnd">ಇತಿ ಶ್ರೀಮದಧ್ಯಾತ್ಮರಾಮಾಯಣೇ ಉಮಾಮಹೇಶ್ವರ ಸಂವಾದೇ ಉತ್ತರಕಾಂಡೇ ನವಮಃ ಸರ್ಗಃ ॥9॥</p>
<p class="ChapterEnd"> ಉಮಾಮಹೇಶ್ವರ ಸಂವಾದರೂಪೀ ಶ್ರೀಅಧ್ಯಾತ್ಮರಾಮಾಯಣದ ಉತ್ತರಕಾಂಡದಲ್ಲಿ ಒಂಭತ್ತನೆಯ ಸರ್ಗವು ಮುಗಿಯಿತು. </p>
<p class="Shlok">ಪಾರ್ವತ್ಯೆ  ಪರಮೇಶ್ವರೇಣ ಗದಿತೇ ಹ್ಯಧ್ಯಾತ್ಮರಾಮಾಯಣೇ </p>
<p class="Shlok">ಕಾಂಡೈಃ ಸಪ್ತಭಿರನ್ವಿತೇಽತಿಶುಭದೇ ಸರ್ಗಾಶ್ಚತುಃಷಷ್ಟಿಕಾಃ </p>
<p class="Shlok">ಶ್ಲೋಕಾನಾಂ ತು ಶತ ದ್ವಯೇನ ಸಹಿತಾ ನ್ಯುಕ್ತಾನಿ ಚತ್ವಾರಿ ವೈ </p>
<p class="Shlok">ಸಾಹಸ್ರಾಣಿ ಸಮಾಪ್ತಿತಃ ಶ್ರುತಿಶತಾನ್ಯುಕ್ತಾನಿ ತತ್ತ್ವಾರ್ಥತಃ ॥</p>
<p class="Text">ಸಾಕ್ಷಾತ್ ಪರಮೇಶ್ವರ ಮಹಾದೇವನು ಪಾರ್ವತಿಗೆ ಹೇಳಿದ ಏಳು ಕಾಂಡಗಳಿಂದ ಕೂಡಿದ ಈ ಶುಭಪ್ರದ ಅಧ್ಯಾತ್ಮ ರಾಮಾಯಣದಲ್ಲಿ ಅರವತ್ತು ನಾಲ್ಕು ಸರ್ಗಗಳಿವೆ. ಇದರಲ್ಲಿ ಒಟ್ಟಿಗೆ ನಾಲ್ಕುಸಾವಿರದ ಎರಡು ನೂರು ಶ್ಲೋಕಗಳನ್ನು ಹೇಳಿದೆ ಹಾಗೂ ತತ್ವಾರ್ಥದ ವಿವೇಚನೆ ಮಾಡುತ್ತಾ ನೂರಾರು ಶ್ರುತಿಗಳನ್ನು ಹೇಳಲಾಗಿದೆ.</p>
<p class="ChapterEnd">॥ ಸಮಾಪ್ತಮಿದಮುತ್ತರಕಾಂಡಮ್ ॥</p>
<p class="ChapterEnd para-style-override-5">॥ ಅಧ್ಯಾತ್ಮ ರಾಮಾಯಣಮ್ ಸಮಾಪ್ತಮ್ ॥</p>


<p class="Page-Break"> </p>
<p class="First-End-Page-text-1" id="toc_marker-11" xml:lang="en-GB">ಕೊನೆಯ ಪುಟ</p>

