@ई
बौद्ध-संस्कृत-ग्रन्थावली-२२
##Bउद्धिस्त् षन्स्क्रित् टेxत्स्—णो. २२
@ईई
Bउद्धिस्त् षन्स्क्रित् टेxत्स्—णो. २२##
आVआडाणा-Kआळ्Pआळाटा
OF
Kष्EंEण्डृआ
(Vओलुमे ई)
Fइर्स्त् Eदितिओन् Eदितेद् ब्य्
ड्र्. P. ळ्. Vआईड्य़ा
षेचोन्द् Eदितिओन् Eदितेद् ब्य्
ड्र्. षृईड्ःआऋ टृईPआट्ःई
PऊBळीष्ःEड् Bय़्
ट्ःE ंईट्ःईळा ईण्ष्टीटूट्E
OF
Pओस्त्-ङ्रदुअते ष्तुदिएस् अन्द् ऋएसेअर्छ् इन्
षन्स्क्रित् ळेअर्निन्ग्, डर्भन्ग
१९८९##
@ईईई
बौद्ध-संस्कृत-ग्रन्थावली-२२
काश्मीरिककवि-क्षेमेन्द्रविरचिता
अवदान-कल्पलता ।
प्रथम- खण्ड- ।
प्रथमसंस्करणम् मिथिलाविद्यापीठप्रधानेन
वैद्योपाह्वश्रीपरशुरामशर्मणा
सम्पादितम्
द्वितीय संस्करणम्
डा.च्^ श्रीधरत्रिपाठिना
सम्म्पादितम्
मिथिलाविद्यापीठप्रधानेन प्रकाशिता ।
शकाब्द- १९१०
संवत् २०४५
ऐशवीयाब्द- १९८९
@इव्
##Cओपिएस् ओफ़् थे त्wओ Vओलुमे ओफ़् थिस् wओर्क् नोत् सोल्द् सेपरतेल्य् मय् बे हद्,
पोस्तगे पैद्, फ़्रोम् योउर् उसुअल् Bओओक्-सेल्लेर् ओर् फ़्रोम् थे डिरेच्तोर्,
ंइथिल ईन्स्तितुते, डर्भन्ग, ओन् प्रे-पय्मेन्त् एइथेर्
इन् चस्ह्, Pओस्तल् Oर्देर् ओर् ं. O. ओफ़् ऋस्. ६५.००
Pरिन्तेद् ब्य् ऋ. P. Pअन्द्य अत् थे टर Pरिन्तिन्ग् Wओर्क्स्, Vअरनसि
अन्द् Pउब्लिस्हेद् ब्य् ड्र्. ष्. ट्रिपथि, डिरेच्तोर्,
ंइथिल ईन्स्तितुते, डर्भन्ग, Bइहर्.
@व्
[द्द्]
ठे ङोवेर्न्मेन्त् ओफ़् Bइहर् एस्तब्लिस्हेद् थे ंइथिल
ईन्स्तितुते ओफ़् Pओस्त्-ङ्रदुअते ष्तुदिएस् अन्द् ऋएसेअर्छ् इन् षन्स्क्रित्
ळेअर्निन्ग् अत् डर्भन्ग wइथ् थे ओब्जेच्त्, इन्तेर् अलिअ, तो प्रोमोते
अद्वन्चेद् स्तुदिएस् अन्द् रेसेअर्छ् इन् षन्स्क्रित् ळेअर्निन्ग् तो ब्रिन्ग्
तोगेथेर् थे त्रदितिओनल् Pअन्दित्स् wइथ् थेइर् प्रोफ़ोउन्द्
लेअर्निन्ग् अन्द् थे मोदेर्न् स्छोलर्स् wइथ् थेइर् तेछ्निक़ुए ओफ़्
रेसेअर्छ् अन्द् इन्वेस्तिगतिओन् अन्द् तो पुब्लिस्ह् wओर्क्स् ओफ़् पेर्मनेन्त्
वलुए तो स्छोलर्स्. ठिस् ईन्स्तितुते इस् ओने ओफ़् थे सिx ऋएसेअर्छ्
ईन्स्तितुतेस् बेइन्ग् रुन् ब्य् ङोवेर्न्मेन्त् ओफ़् थे Bइहर् अस् अ तोकेन्
ओफ़् थेइर् होमगे तो थे त्रदितिओन् ओफ़् लेअर्निन्ग् अन्द् स्छोलर्स्हिप्
फ़ोर् wहिछ् Bइहर् wअस् नोतेद्. ठे फ़िवे ओथेर्स् अरे- (इ)
ऋएसेअर्छ् ईन्स्तितुते ओफ़् Pरक्रित्, ञैनोलोग्य् अन्द् आहिम्स अत्
Vऐस्हलि; (इइ) Kअस्हि Pरसद् ञयसwअल् ऋएसेअर्छ् ईन्स्तितुते फ़ोर्
रेसेअर्छ् इन् अन्चिएन्त्, मेदिएवल् अन्द् मोदेर्न् ईन्दिअन् ःइस्तोर्य् अत्
Pअत्न ; (इइइ) Bइहर् ऋअस्त्रभस Pअरिस्हद् फ़ोर् ऋएसेअर्छ् अन्द्
आद्वन्चेद् ष्तुदिएस् इन् ःइन्दि अत् Pअत्न ; (इव्) णव णलन्द
ंअहविहर फ़ोर् ऋएसेअर्छ् अन्द् Pओस्त्-ङ्रदुअते ष्तुदिएस् इन्
Bउद्धिस्त् ळेअर्निन्ग् अन्द् Pअलि अत् णलन्द ; अन्द् (व्) ईन्स्तितुते ओफ़् 
Pओस्त्-ङ्रदुअते ष्तुदिएस् अन्द् ऋएसेअर्छ् इन् आरबिच् अन्द् Pएर्सिअन्
ळेअर्निन्ग् अत् Pअत्न.
आस् पर्त् ओफ़् थिस् प्रोग्रम्मे ओफ़् रेहबिलिततिन्ग् अन्द्
रेओरिएन्ततिन्ग् अन्चिएन्त् लेअर्निन्ग् अन्द् स्छोलर्स्हिप्, थे एदितिन्ग्
अन्द् पुब्लिचतिओन् ओफ़् थिस् वोलुमे हस् बेएन् उन्देर्तकेन् wइथ्
थे चो-ओपेरतिओन् ओफ़् स्छोलर्स् ओफ़् Bइहर् अन्द् ओउत्सिदे. ठे
ङोवेर्न्मेन्त् ओफ़् Bइहर् होपे तो चोन्तिनुए तो स्पोन्सोर् सुछ्
प्रोजेच्त्स् अन्द् त्रुस्त् थत् थिस् हुम्ब्ले सेर्विचे तो थे wओर्ल्द् ओफ़्
स्छोलर्स्हिप् अन्द् लेअर्निन्ग् wओउल्द् बेअर् फ़्रुइत् इन् थे फ़ुल्ल्नेस्स् ओफ़्
तिमे. 
@वि
[Bळाण्K]
@विइ
PऋEFआCE ट्O ट्ःE ष्ECOण्ड् EडीटीOण्
ठिस् इस् अ रेप्रिन्त् ओफ़् थे आवदन-Kअल्पलत ई & ईई फ़िर्स्त्
पुब्लिस्हेद् ब्य् थे ंइथिल ईन्स्तितुते ओफ़् Pओस्त्-ङ्रदुअते ष्तुदिएस्
अन्द् ऋएसेअर्छ् इन् षन्स्क्रित् ळेअर्निन्ग्, डर्भन्ग इन् १९५९.
ठे ओब्जेच्तिवे हेरे हस् अल्ल् अलोन्ग् बेएन् थे रेइन्तेग्रतिओन् ओफ़्
थे Bउद्दिस्त् Cउल्तुरे इन् थे लिघ्त् ओफ़् मोदेर्न् क्नोwलेद्गे अन्द्
थे रेसुस्चिततिओन् ओफ़् इत्स् फ़ुन्दमेन्तल् वलुएस् इन् थेइर् प्रिस्तिने
विगोउर्. ई चन्नोत् बुत् बे ग्रतेफ़ुल् फ़ोर् थे ग्रेअतेर् देमन्द्
फ़ोर् थे बोओक् wहिछ् सेएम्स् तो प्रोवे थत् थे बोओक् स्तिल्ल् मेएत्स्
अ रेअल् नेएद्.
ष्ःऋईड्ःआऋ टृईPआट्ःई
@विइइ
[Bळाण्K]
@इx
ईण्टृOडूCटीOण्
१. ट्ःE EडीटीOण्
ठिस् एदितिओन् ओफ़् Kसेमेन्द्र’स् Bओधिसत्त्ववदन-Kअल्प-
लत ओर् आवदन-Kअल्पलत (आK) इस् मोरे ओर् लेस्स् अ रेप्रिन्त् ओफ़्
थे टिबेतन्-षन्स्क्रित् बिलिन्गुअल् एदितिओन् ओफ़् षरत् Cहन्द्र डस्
अन्द् Pअन्दित् ःअरि ंओहन् Vइद्यभुस्हन्, अन्द् इस्सुएद् ब्य्
Bइब्लिओथेच ईन्दिच, Cअल्चुत्त, १८८८-१९१२ (रेफ़ेर्रेद् तो इन् थे
मर्गिन् ब्य् ड्). ई हवे नतुरल्ल्य् ओमित्तेद् थे टिबेतन् त्रन्स्-
लतिओन् प्रिन्तेद् ओन् थे लेफ़्त् हन्द् पगे, अन्द् रेतैनेद् ओन्ल्य् थे
षन्स्क्रित् टेxत् प्रिन्तेद् ओन् थे रिघ्त् हन्द् पगे इन् थिस् एदितिओन्.
ई हवे चोर्रेच्तेद् अ फ़ेw प्रिन्तिन्ग् मिस्तकेस् अन्द् अल्सो ओब्विओउस्
एर्रोर्स् इन् थत् एदितिओन्, बुत् लेफ़्त् स्पचेस् ब्लन्क् wहेरे थे ंस्.
इन् टिबेतन् स्च्रिप्त् wअस् फ़ैन्त् अन्द् चोउल्द् नोत् बे देचिफेरेद्.
ईत् wअस् सैद् थत् थे ओरिगिनल् षन्स्क्रित् तेxत् wअस् नेइथेर् अवैल-
ब्ले अन्य्wहेरे इन् ईन्दिअ, नोर् एवेन् इन् Kअस्ह्मिर्, थे बिर्थ्प्लचे
ओफ़् Kसेमेन्द्र. ष्ह्रि ष्. C. डस् दिस्चोवेरेद् थे ंस्. इन् ळ्हस.
ठिस् मनुस्च्रिप्त्, अस् थे लते ष्ह्रि डस् तेल्ल्स् उस्, wअस् प्रेसेन्तेद्
तो थे फ़मोउस् षक्य Pअन्दित Kउन्-द्गह्-र्ग्यल्-म्स्थन् ब्य्
षक्य ष्रि Pअन्दित् ओफ़् Kअस्ह्मिर् इन् १२०२ आ. ड्., अन्द् त्रन्स्लतेद्
इन्तो टिबेतन् ७० येअर्स् लतेर् ब्य् षोवि-र्तोन् ळोछव उन्देर् थे
औस्पिचेस् ओफ़् Pहग्स्-प, थे स्पिरितुअल् गुइदे ओफ़् थे Eम्पेरोर्
Kउब्लै ङअन्. ईत् इस् सैद् थत् थे टिबेतन् त्रन्स्लतिओन् इस् अ
मस्तेर्पिएचे ओफ़् टिबेतन् Pओएत्र्य् प्रेपरेद् उन्देर् थे गुइदन्चे
ओफ़् Pअन्दित ळक्स्मिकर.
ईन् १८८२, थे लते ष्. C. डस् फ़ोउन्द् इन् Pओतल प्रिन्तिन्ग्
एस्तब्लिस्ह्मेन्त् ओफ़् टिबेत्, अ च्लेअन् ब्लोच्क्-प्रिन्त् चोप्य् ओफ़् थिस् wओर्क्,
चोन्तैनिन्ग् ६२० फ़ोलिओस्, wइथ् अ त्रन्स्लितेरतिओन् ओफ़् षन्स्क्रित् तेxत्
इन् टिबेतन् स्च्रिप्त्, सिदे ब्य् सिदे wइथ् इत्स् टिबेतन् ट्रन्स्लतिओन्,
प्रिन्तेद् इन् १६६२-६३ आ. ड्.
ईन् टिबेत् थिस् wओर्क् हद् अत् फ़िर्स्त् मिxएद् रेचेप्तिओन् बेचौसे
इत् wअस् wरित्तेन् ब्य् अ लय्मन् अन्द् नोत् ब्य् अ मोन्क्. ठे छर्गे
थत् थे wओर्क् चोन्तैन्स् मत्तेर्स् wहिछ् इन् मन्य् रेस्पेच्त्स् दिफ़्फ़ेर्
फ़्रोम् थे ञतकस् इस् नोत् त्रुए. ईन् थे लस्त् सेच्तिओन् थे औथोर्
हस् स्त्रिकिन्ग्ल्य् इल्लुस्त्रतेद् थे वलुए ओफ़् सिx परमितस्. ईन् दुए
चोउर्से, होwएवेर्, थे टिबेतन् स्छोलर्स् स्तर्तेद् अप्प्रेचिअतिन्ग्
थिस् wओर्क्, बेचौसे इत् चोन्तैनेद् थे लर्गेस्त् नुम्बेर् ओफ़् अव-
दनस् थन् अन्य् ओथेर् wओर्क् ओफ़् थिस् च्लस्स्. आ नुम्बेर् ओफ़् टिबेतन्
स्छोलर्स् थेन् देवोतेद् थेम्सेल्वेस् तो थे स्तुद्य् ओफ़् थिस् wओर्क्.
@x
षोमेन्द्र’स् इन्त्रोदुच्तिओन् तो हिस् फ़थेर्’स् wओर्क् थ्रोwस्
लिघ्त् ओन् सोमे पोइन्त्स् चोन्नेच्तेद् wइथ् थे हिस्तोर्य् ओफ़् Kअस्ह्मिर्
wहिछ् एनब्ले उस् तो देतेर्मिने थे दते ओफ़् इत्स् चोम्पोसितिओन्
अन्द् wहिछ् इस् नोw फ़िनल्ल्य् सेत्त्लेद् अस् १०५१ आ. ड्. ःए स्ततेस्
wइथ् प्रिदे थत् अल्थोउघ् मन्य् Bउद्धिस्त् Vइहरस् थत् हवे
बुइल्त् इन् थे पस्त् हवे पेरिस्हेद्; बुत् हिस् फ़थेर्’स् wओर्क् wओउल्द्
नेवेर् पेरिस्ह्.##
संसक्तनेत्रामृतचित्रचित्रा-
कालेन ते ते विगता विहारा- ।
सरस्वतीतूलिकया विचित्र—
वर्णक्रमैकोल्लिखितावदान- ॥
तातेन यो’यं विहितो महार्थै-
सन्नन्दन- पुण्यमयो विहार- ।
न तस्य नाशो’स्ति युगक्षये’पि
जलानलोल्लाससपरिप्लबेन ॥
##ठे फ़िर्स्त् फ़ोर्त्येइघ्त् सेच्तिओन्स् ओफ़् आK wएरे लोस्त् इन् ईन्दिअ;
फ़्रोम् ंस्स्. ब्रोउघ्त् फ़्रोम् णेपल्, थे रेमैनिन्ग् सेच्तिओन्स् ओन्ल्य्
wएरे अवैलब्ले. ईन् ओने ओफ़् थे ंस्स्. इत् wअस् स्ततेद्## पूर्वार्धं कुत्रचिन्न 
प्राप्तम्. ##Eवेन् नोw थे ४९थ् सेच्तिओन् इस् नोत् अवैलब्ले इन् ओरिगिनल्
षन्स्क्रित्. ठे दिफ़्फ़िचुल्त्य् ओफ़् एदितिन्ग् थे षन्स्क्रित् तेxत् wअस्
वेर्य् ग्रेअत्. ईन् थे फ़िर्स्त् प्लचे, थेरे wअस् ओन्ल्य् ओने ंस्., विश्.,
थे टिबेतन् Xय्लोग्रफ्, थे wओओदेन् ब्लोच्क्स् ओफ़् wहिछ् wएरे
नेअर्ल्य् थ्रेए हुन्द्रेद् येअर्स् ओल्द् अन्द् wओर्ने ओउत्. ठे
षन्स्क्रित् तेxत् थेरे wअस् फ़ोउन्द् इन् टिबेतन् स्च्रिप्त्, wहिछ्, अत्
प्लचेस्, wअस् नोत् दिस्तिन्च्त् अन्द् लेगिब्ले; एवेन् थे ंस्स्. उसेद् फ़ोर्
प्रेपरिन्ग् थेसे ब्लोच्क्स् मय् नोत् हवे बेएन् चरेफ़ुल्ल्य् एदितेद्;
उन्देर् थे चिर्चुम्स्तन्चेस्, थे टिबेतन् त्रन्स्लतिओन् wअस् अ ग्रेअत्
हेल्प् इन् छेच्किन्ग् थे षन्स्क्रित् तेxत्. ई हवे मदे सोमे
छन्गेस् इन् म्य् तेxत्, wहिछ् wएरे ओन्ल्य् ओब्विओउस्, बुत् wहेरे
एवेन् थे टिबेतन् त्रन्स्लतिओन् फ़ैलेद् तो सुग्गेस्त् गोओद् रेअदिन्ग्,
ई हवे इन्दिचतेद् थे समे ब्य् पुत्तिन्ग् अ क़ुएस्तिओन् मर्क् इन् 
ब्रच्केत्स्.
२. ट्ःE आऊट्ःOऋ
आ देतैलेद् लिफ़े-स्केत्छ् फ़्रोम् फ़िर्स्त् हन्द् सोउर्चेस् इन् थे
चसे ओफ़् एअर्ल्य् दिग्नितरिएस् ओफ़् षन्स्क्रित् लितेरतुरे इस् अ ररे थिन्ग्.
Wए हवे नोत् गोत् सुछ् अन् इन्फ़ोर्मतिओन् अबोउत् Kसेमेन्द्र.
@xइ
ःओwएवेर्, इत् इस् पोस्सिब्ले तो प्रेपरे अ बरे ओउत्लिने ओफ़् हिस् लिफ़े
अन्द् wओर्क् फ़्रोम् इन्फ़ोर्मतिओन् सुप्प्लिएद् ब्य् हिम् अत् थे एन्द् ओफ़्
हिस् wओर्क्स्, फ़्रोम् हिस् सोन्’स् (षोमेन्द्र’स्) प्रेफ़चे, अन्द् चोन्-
च्लुदिन्ग् रेमर्क्स् इन् आK अस् अल्सो फ़्रोम् Kअल्हन’स् ऋअजतरन्गिनि.
ठे एअर्लिएस्त् दते इन् हिस् wओर्क्स् चोमेस् ओउत् तो बे १०३७ आ. ड्.
अन्द् थे लतेस्त् आ. ड्. १०६६. Kसेमेन्द्र wअस् अ पुपिल् ओफ़्
आभिनव ङुप्त अत् अबोउत् आ. ड्. १०१४ इन् षहित्य. ड्र्. षुर्य-
कन्त थिन्क्स् थत् Kसेमेन्द्र मय् हवे बेएन् बोर्न् अबोउत्
आ. ड्. ९९०-१०००. ईत् अल्सो लिकेल्य् थत् हे मय् हवे दिएद् सोओन्
अफ़्तेर् आ. ड्. १०६६. Kसेमेन्द्र सुप्प्लिएस् सोमे इन्फ़ोर्मतिओन्
अबोउत् हिम्सेल्फ़् इन् हिस् लस्त् wओर्क् डसवतरचरित. Fरोम् थिस्
wए लेअर्न् थत् थे नमे ओफ़् हिस् फ़थेर् wअस् Pरकसेन्द्र अन्द् 
थत् ओफ़् हिस् ग्रन्द्फ़थेर् षिन्धु. षोमेन्द्र गिवेस् सोमे
फ़ुर्थेर् इन्फ़ोर्मतिओन् अबोउत् थे फ़मिल्य् अन्द् wए चन् फ़्रमे अ
फ़मिल्य् त्रेए लिके थे फ़ोल्लोwइन्ग्---
णाऋEण्डृआ
(ंइनिस्तेर् ओफ़् Kइन्ग् ञयपिद)
BःOङ्Eण्डृआ
षीण्ड्ःऊ
PऋआKआष्Eण्डृआ
Kष्EंEण्डृआ 
CआKऋआPआळा
ष्ॐEण्डृआ
Kसेमेन्द्र, wहिले रेफ़ेर्रिन्ग् तो हिस् फ़थेर्, अल्wअय्स्
स्पेअक्स् ओफ़् हिस् फ़मिल्य्’स् wएअल्थ् अन्द् छरित्य्. ःए स्तुदिएद्
उन्देर् आभिनवगुप्त, ङन्गक अन्द् षोमपल. ःए wरोते
थे फ़ोल्लोwइन्ग् wओर्क्स्---
(अ) Pओएतिचल् Eपितोमेस् : ऋअमयनमन्जरि, Bहरतमन्-
जरि, Bर्हत्कथमन्जरि, डसवतरचरित अन्द् आव-
दन-Kअल्पलत.
(ब्) डिदच्तिच् Pओएम्स् : Kअलविलस, षमयमत्र्क, Cअरुच-
र्यसतक, षेव्यसेवकोपदेस, डर्पदलन, डेसोप-
@xइइ
देस, णर्ममल अन्द् Cअतुर्वर्गसम्ग्रह.
(च्) Pओएतिच्स् अन्द् ंएत्रिच्स् : Kअविकन्थभरन, आउचित्यवि-
चरचर्च अन्द् षुव्र्त्ततिलक.
(द्) ंइस्चेल्लनेओउस् : ळोकप्रकसकोस, णितिकल्पतरु अन्द्
Vयसस्तक.
Wए अरे हेरे चोन्चेर्नेद् wइथ् आK ओन्ल्य्. ईत् इस् अ चोल्ले-
च्तिओन् ओफ़् १०७ अवदनस् ओर् णोब्ले डेएद्स् ओफ़् थे पस्त् अस् wएल्ल् अस्
प्रेसेन्त् लिफ़े ओफ़् Bउद्ध, तो wहिछ् हिस् सोन् षोमेन्द्र अद्देद्
ओने, तो मके उप् थे औस्पिचिओउस् नुम्बेर् १०८. ईन् थे
प्रेफ़चे, षोमेन्द्र तेल्ल्स् उस् थत् षज्जननन्द रेक़ुएस्तेद्
Kसेमेन्द्र तो wरिते थे Bउद्ध’स् अवदनस्. ठे पोएत्’स्
फ़्रिएन्द् णक्क अल्सो मदे अ सिमिलर् रेक़ुएस्त्. ठेरेउपोन्
Kसेमेन्द्र उन्देर्तोओक् थे तस्क्, बुत् लेफ़्त् इत् अफ़्तेर् wरितिन्ग् फ़िर्स्त्
थ्रेए अवदनस्, अस् हे थोउघ्त् थे तस्क् wअस् तोओ हेअव्य् फ़ोर्
हिम्. Bउत् Bउद्ध हिम्सेल्फ़् इन् अ द्रेअम् इन्स्त्रुच्तेद् हिम् तो
चोम्प्लेते थे wओर्क्. आचर्य Vइर्यभद्र, अन् औथोरित्य् ओन्
Bउद्धिस्तिच् तेxत्स् अल्सो चमे तो अस्सिस्त् थे पोएत्. षुर्यस्रि wअस्
थे स्च्रिबे अन्द् थे wओर्क् wअस् चोम्प्लेतेद् इन् थे २७थ् येअर्,
इ. ए., इन् १०५२ आ. ड्. अत् थे बेगिन्निन्ग् ओफ़् Vऐसख. ठे wओर्क्
wअस् प्रेसेन्तेद् तो थे ळम ओफ़् टिबेत् इन् १०५२ आ. ड्., अन्द् wअस्
त्रन्स्लतेद् इन्तो टिबेतन् सेवेन्त्य् येअर्स् लतेर् अस् हस् बेएन्
स्ततेद् अबोवे.
ष्छोलर्स् होल्द् दिफ़्फ़ेरेन्त् ओपिनिओन्स् अबोउत् थे पोएतिच्
क़ुअलितिएस् ओफ़् Kसेमेन्द्र’स् wओर्क्. षुरेल्य्, हे इस् नोत् अ पोएत्
ओफ़् फ़िर्स्त् रन्क्. ःइस् स्त्य्ले इस् नोत् उनिफ़ोर्म्. य़ेत् wए स्होउल्द् नोत्
हेसितते तो प्लचे हिम् हिघ् अमोन्ग् पोएत्स् ओफ़् सेचोन्द् रन्क्.
ःए गेनेरल्ल्य् इमिततेस् एपिच् स्त्य्ले अन्द् थे लर्गे वोलुमे ओफ़् हिस्
wओर्क् इस् wरित्तेन् इन् थिस् स्त्य्ले. Pरोबब्ल्य् थे स्तुद्य् ओफ़् एपिच्स्
लेफ़्त् अ देएप् इम्प्रेस्सिओन् अन्द् मर्क् ओन् हिस् स्त्य्ले. ःए हन्द्लेस्
फ़िगुरेस् ओफ़् स्पेएछ् बेऔतिफ़ुल्ल्य्, थोउघ् wए चन्नोत् सय् थत्
हे हस् अद्देद् हिस् ओwन् तो थे अल्रेअद्य् क्नोwन् वरिएतिएस् ओफ़्
थेसे फ़िगुरेस्. ःइस् वोचबुलर्य् इस् वस्त्, बुत् हे उसेस् सेत् फ्रसे
एवेर्य् नोw अन्द् थेन्.
१स्त् ंअर्छ्, १९५९ 
P. ळ्. Vऐद्य
@xव् टो xविइइ
##ःईण्डी ट्EXट्##
##आBBऋEVईआटीOण्ष्##
##आK## (अ^ का^)—आवदन-कल्पलत ##ओफ़्## Kसेमेन्द्र, ##Bइब्लिओथेच
ईन्दिच एदितिओन्; ओउर् एदितिओन् इन् Bष्ट् णोस्. २२-२३.
आष्## (अ^ श^)—आवदन-षतक ##ब्य् ञ्. ष्. ष्पेयेर्, Bइब्लिओथेच
Bउद्धिच एदितिओन्; ओउर् एदितिओन् इन् Bष्ट् णो. १९.
आस्ता# (अष्ट^)—आस्तसहस्रिक Pरज्नपरमित, ##एद्. ब्य् ऋअजेन्द्रलल्
ंइत्र.
BC##--Bउद्धचरित ##ओफ़्## आस्वघोस, ##एद्न्स्. ब्य् Cओwएल्ल् अन्द्
ञोह्न्स्तोने.
BCआ##--Bओधिचर्यवतर ##ओफ़्## षन्तिदेव, ##wइथ्## Pअन्जिक ##ओफ़्## Pरज्ञ-
करमति, ##एद्. ब्य् Pओउस्सिन्; बरे तेxत् इन् Zअपिस्कि.
BCP##--Bओधिचर्यवतरपन्जिक ##ओफ़्## Pरज्नकरमति, ##एद्. ब्य्
Pओउस्सिन्.
CP--Cअरियपितक, Pट्ष् एदितिओन्; अल्सो ब्य् B. C. ळोw.
Cष्--Cअतुह्स्तव ओफ़् णगर्जुन (ई. णिरुपम, ईई. ळोकतित,
ईईई. आचिन्त्य, अन्द् ईV. Pअरमर्थ.)
डा## (दिव्या^)—##डिव्यवदन, ओउर् एदितिओन् इन् Bष्ट् णो. २०; अल्सो
Cओwएल्ल् अन्द् णेइल्’स् एदितिओन्.
ड्Bह्## (द^ भू^)—##डसभुमिकसुत्र एद्. ब्य् ऋअह्देर्.
ङ्ं--ङिल्गित् ंस्स्. एद्. ब्य् ण्. डुत्त्.
ङ्V## (गण्ड^)—##ङन्दव्युहसुत्र, एद्. ब्य् षुशुकि अन्द् ईद्शुमि,
Kयोतो, ञपन्, १९४९.
ञ्## (जा^)—##ञतक, एद्. ब्य् Fऔस्बोल्.##
##ञ्ं## (जा^ मा^)—ञतकमल ##ओफ़्## आर्य षुर, ##एद्. ब्य् ः. Kएर्न्,
ःOष्.; ओउर् एदितिओन् इन् Bष्ट् णो. २१.
KV## (कारण्ड)—##Kअरन्दव्युह, ##Bट्ष् एदितिओन्.
ळा## (लङ्का^)—##ळन्कवतरसुत्र, एद्. ब्य् B. णन्जिओ, Kयोतो,
ञपन्, १९२३; रेप्रिन्त् १९५६.
ळ्V## (ललित^)—##ळलित-Vइस्तर, ओउर् एदितिओन् इन् Bष्ट् णो. १.
ंष्## (म^ शा^)—##ंअध्यमकसस्त्र ओफ़् णगर्जुन, ओउर् एदितिओन् 
इन् Bष्ट् णो. १०.
@xx
ंV## (म^ वृ^)—##ंअध्यमकव्र्त्ति चल्लेद् Pरसन्नपद ओफ़्
Cअन्द्रकिर्ति, ओउर् एदितिओन् इन् Bष्ट् णो. १०.
ंVअस्तु (म^ व^)—##ंअहवस्तु, एद्. ब्य् E. षेनर्त्.
ंVय्## (म^ व्यु^)—##ंअहव्युत्पत्ति एद्. ब्य् ई. P. ंइनयेफ़्फ़्, Bइब्लि-
ओथेच Bउद्धिच.
ऋP## (राष्ट्र^)—##ऋअस्त्रपलपरिप्रच्छ, एद्. ब्य् ळ्. Fएएर्, Bइब्लिओथेच
Bउद्धिच.
ष्ष्## (शिक्षा^)—##षिक्ससमुच्चय ओफ़् षन्तिदेव, एद्. ब्य् Bएन्दल्ल् इन्
Bइब्लिओथेच Bउद्धिच; ओउर् एदितिओन् इन् Bष्ट् णो. ११.
षा## (सूत्रा^)—##षुत्रलम्कर ओफ़् आसन्ग, एद्. ब्य् ष्. ळेवि.
ष्ण्--षौन्दरनन्द ओफ़् आस्वघोस, एद्न्स्. ब्य् ः. P. ष्हस्त्रि
अन्द् ञोह्न्स्तोने.
षृ## (समाधि^)—##षमधिरजसुत्र एद्. ब्य् ण्. डुत्त्, इन् ङ्ं; ओउर्
एदितिओन् इन् Bष्ट् णो २.
ष्ड्P## (सद्धर्म^)—##षद्धर्मपुन्दरिकसुत्र, एद्. ब्य् ण्. डुत्त्; अल्सो
ब्य् Kएर्न् अन्द् णन्जिओ.
ष्P## (सुवर्ण^)—##षुवर्नप्रभससुत्र, एद्. ब्य् B. णन्जिओ अन्द् ः.
ईद्शुमि, Kयोतो, ञपन्, १९३१; अल्सो ब्य् ञ्. णोबेल्.
ष्V## (सुखा^)—##षुखवतिव्युह एद्. ब्य् ंअx ंउल्लेर्.
ट्--टिबेतन् त्रन्स्लतिओन्.
ट्--(फ़ोल्लोwएद् ब्य् नुम्बेर्)—टोहकु Cअतलोगुए.
ट्ङ्## (तथा^)—##टथगतगुह्यसुत्र ओर् ङुह्यसमज, ङ्Oष् एद्न्.
ट्ष्## (तत्त्वसं^)—##टत्त्वसम्ग्रह ओफ़् षन्तरक्सित, ङ्Oष् एदितिओन्.
VCह्## (वज्र^)—##Vअज्रच्छेदिक, एद्. ब्य् ंअx ंउल्लेर्.##
@xxइ
बोधिसत्त्वावदानकल्पलता ।
प्रथम- खण्ड- ।
अनुक्रमणिका
##ईण्टृOडूCटीOण् ईण् Eण्ङ्ळीष्ः आण्ड् ःईण्डी इx
आBBऋEVईआटीOण्ष्... … xइx##
(अ) सोमेन्द्रविरचिता भूमिका …१
(आ) सोमेन्द्रलिखिता अवदानानुक्रमणिका ...३
१. प्रभासावदानम् … ७
२. श्रीसेनावदानम् … १२
३. मणिचूडावदानम् … २२
४. मान्धात्रवदानम् … ३८
५. चन्द्रप्रभावदानम् … ४६
६. बदरद्वीपयात्रावदानम् … ५१
७. मुक्तालतावदानम् … ६५
८. श्रीगुप्तावदानम् … ७२
९. ज्योतिष्कावदानम् … ७८
१०. सुन्दरीनन्दावदानम् … ८५
११. विरूढकावदानम् … ९६
१२. हारीतिकादमनावदानम् … १०७
१३. प्रातिहार्यावदानम् … १११
१४. देवावतारावदानम् … ११६
१५. शिलानिक्षेपावदानम् … १२६
१६. मैत्रेयव्याकरणावदानम् … १२८
१७. आदर्शमुखावदानम् … १३०
१८. शारिपुत्रप्रव्रज्यावदानम् … १३४
१९. श्रोणकोटिकर्णावदानम् … १३६
२०. आम्रपाल्यवदानम् … १४६
२१. जेतवनप्रतिग्रहावदानम् … १५३
@xxइइ
२२. पितापुत्रसमादानम् … १५९
२३. विश्वन्तरावदानम् … १७२
२४. अभिनिष्क्रमणावदानम् … १७६
२५. मारविद्रावणावदानम् … १८८
२६. शाक्योत्पत्ति- … १९४
२७. श्रोणकोटिविंशावदानम् … १९६
२८. धनपालावदानम् … २००
२९. काशीसुन्दरावदानम् … २०५
३०. सुवर्णपार्श्वावदानम् … २११
३१. कल्याणकार्यवदानम् … २१५
३२. विशाखावदानम् … २२०
३३. नन्दोपनन्दावदानम् …२२४
३४. गृहपतिसुदत्तावदानम् … २२६
३५. घोषिलावदानम् … २२८
३६. पूर्णावदानम् … २३३
३७. मूकपङ्ग्ववदानम् … २३९
३८. क्षान्त्यवदानम् … २४४
३९. कपिलावदानम् … २४७
४०. उद्रायणावदानम् … २५५
४१. कपिलावदानम् … २६९
४२. कनकवर्णावदानम् … २७६
४३. हिरण्यपाण्यवदानम् … २७८
४४. अजातशत्रुपितृद्रोहावदानम् … २८०
४५. कृतज्ञावदानम् … २८५
४६. शालिस्तम्बावदानम् … २८९
४७. सर्वार्थसिद्धावदानम् … २९३
४८. हस्तकावदानम् … २९८
@००१
सोमेन्द्रविरचिता
बोधिसत्त्वावदानकल्पलताभूमिका ।
--:*:--
नरेन्द्रनाम्न- सुमते- श्रीजयापीडमन्त्रिण- ।
वंशे बभूव भोगीन्द्रो भोगीन्द्र इव भोगवान् ॥१॥
तस्य सत्त्वनिधे- श्रीमान् गुणरत्नगणाश्रय- ।
सूनुर्वाणीसुधासूति- सिन्धु- सिन्धुरिवाभवत् ॥२॥
तस्य पुत्र- प्रकाशेन्द्र- प्रकाशेन्द्रनिभो भुवि ।
बभूव दानपुण्येन बोधिसत्त्वगुणोचित- ॥३॥
क्षेमेन्द्रस्तनयस्तस्य कवीन्द्र- कीर्तिचन्द्रिका ।
चन्द्रस्येवोदिता यस्य मानसोल्लासिनी सताम् ॥४॥
यस्य रामयशा- सर्वप्रबन्धप्रेरको द्विज- ।
प्रयात- सज्जनानन्द- पुण्य- प्रथमदूतताम् ॥५॥
तं कदाचित्सुखासीनं सुहृद्गुणवतां वर- ।
सौगत- ख्यातसुकृतो नक्कनामा समभ्यधात् ॥६॥
आचार्यगोपदत्ताद्यैरवदानक्रमोज्झिता- ।
उच्चित्योच्चित्य विहिता गद्यपद्यविशृङ्खला- ॥७॥
एकमार्गानुसारिण्य- परं गाम्भीर्यकर्कशा- ।
विस्तीर्णवर्णना- सन्ति जिनजातकमालिका- ॥८॥
अवदानक्रमेणैव त्वं तु सङ्क्षेपविस्तरै- ।
रम्यैस्तथागतकथा- कोमला- कर्तुमर्हसि ॥९॥
इत्युक्तस्तेन विनयात्तां कथां कर्तुमुद्यत- ।
अवदानत्रयं कृत्वा विररामातिदैर्ध्यत- ॥१०॥
तत- स्वप्ने भगवता जिनेन प्रेरित- स्वयम् ।
सो’ग्रहीत् पुनरुद्योगमवदानार्थसङ्ग्रहे ॥११॥
अथाभ्येत्य स्वयं तस्य गृहं प्रज्ञाप्रकाशवान् ।
आचार्यो वीर्यभद्राख्य- प्रख्यातसुकृतोज्ज्वल- ॥१२॥
@००२
जिनशासनशास्त्रेषु परिनिष्ठितमानस- ।
गम्भीरागममार्गे’स्मिन् ययौ रत्नप्रदीपताम् ॥१३॥
अस्मत्पित्रावदानानां कृते सप्तोत्तरे शते ।
सोमेन्द्रेण मयाप्येकं कृतं मङ्गलपूरणम् ॥१४॥
यस्य हस्तगतं सर्वशास्त्रमायाति शुद्धताम् ।
आचार्य- सो’त्र सूर्यश्रीर्लिपिन्यासार्थमर्थित- ॥१५॥
संवत्सरे सप्तविंशे वैशाखस्य सितोदये ।
कृतेयं कल्पलतिका जिनजन्ममहोत्सवे ॥१६॥
कीर्तिस्ताराभृकुटिरुदिता पापशत्रुप्रमाथे 
दिक्षूत्साह- किमपि सुगतो लोकनाथस्य यस्य ।
तस्मिन् क्षोणीपतिपरिवृढे शासति क्ष्मामनन्ते 
सन्तोषाय प्रशमसुखिनां निर्मितो’यं प्रबन्ध- ॥१७॥
अपारं दुर्वारं प्रशमपरिहारं हतधियां
महामोहागारं व्यसनगणभारं पृथुपथे ।
मदद्वेषाधारं विषयविषसारं जिनरुचि-
र्विकारं संसारं तिमिरपरिवारं हरतु व- ॥१८॥
सन्तोषकारि परमं विमलाशयानां
कान्तं प्रसादसुभगं सुकृतप्रयत्नम् ।
भूयात्प्रियाय जगतां तदिदं विकाशि
काव्यं वपुर्भगवतश्च तथागतस्य ॥१९॥
@००३
सोमेन्द्रविरचिता 
बोधिसत्त्वावदानकल्पलतानुक्रमणिका ।
--: *:--
बोधिसत्त्वदशायां य- {१} प्रभास- पृथिवीपति- ।
शान्तिं लेभे गजं दृष्ट्वा स व- पायात्तथागत- ॥१॥
य- श्रीसेन{२}स्तनुं प्रादान्मणिचूड{३}स्तथा मणिम् ।
मान्धाता{४} प्यजयल्लोकान् ददौ चन्द्रप्रभ- {५} शिर- ॥२॥
यश्चक्रे बदरद्वीपयात्रा{६} सुप्रियजन्मनि ।
यश्चित्रप्रतिबिम्बेन {७}मुक्तिकानुग्रहं व्यधात् ॥३॥
शशाम यश्च{८}श्रीगुप्तं धन्यं{९}ज्योतिष्कमभ्यधात् ।
{१०}नन्दस्य सुन्दरीरागं प्रयत्नेन जहार य- ॥४॥
{११}विरूढकस्य नरकं प्राह य- शाक्यसङ्क्षयात् ।
{१२}हारीतिकाया दमनं यश्चक्रे यक्षयोषित- ॥५॥
अदर्शयत्प्रातिहार्यं{१३} देवावतरणं{१४} च य- ।
य- {१५}शिलामक्षिपद्व्योम्नि {१६}मैत्रेयं व्याचकार च ॥६॥
{१७}प्राहादर्शमुखस्याग्र्यां {१८}शारिसूनोश्च य- कथाम् ।
य- {१९}श्रोणकोटिकर्णो’भूत्पुण्यलक्षणकर्णिक- ॥७॥
य{२०} श्चाम्रपालीचरितं सुकृतोचितमभ्यधात् ।
यश्चाग्रहीज्जेतवनं{२१} चक्रे {२२}पित्रा च सङ्गमम् ॥८॥
प्रददौ पुत्रदारादि यो {२३}विश्वन्तरजन्मनि ।
{२४}अभिनिष्क्रमणं यश्च जात- शाक्यकुले’भ्यधात् ॥९॥
{२५}मारविद्रावणं कृत्वा {२६}शाक्योत्पत्तिमुवाच य- ।
य- {२७}श्रोणकोटिविंशाख्य- श्रीमान् जन्मान्तरे’भवत् ॥१०॥
{२८}धनपालाभिधानं य- शशास मदकुञ्जरम् ।
य-{२९}काशिसुन्दर- शान्त्यै क्षान्तिमेव व्यचिन्तयत् ॥११॥
{३०}सुवर्णापार्श्वनामासीद्य- सत्त्वहितकृन्मृग- ।
{३१}कल्याणकारी यश्चाभूदपकारेप्यविक्रिय- ॥१२॥
@००४
यो {३२}विशाख- स्वजायाया- पापाचारद्व्यरज्यत ।
दिदेश नागयो- शान्तिं यश्च {३३}नन्दोपनन्दयो- ॥१३॥
चक्रे {३४}लूहसुदत्तस्य य- प्रसादं दयानिधि- ।
यो’भवद् {३५}घोषिल- श्रीमान् {३६}पूर्ण- पूर्णगुणस्तथा ॥१४॥
वैराग्यान्मूकपङ्गुत्वं{३७}चक्रे य- श्रीपराङ्मुख- ।
य {३८}क्षान्तिशील- शान्त्याभूच्छिन्नाङ्गो’प्यविकारवान् ॥१५॥
{३९}कपिलं घौरमकराकारं क्लेशान्मुमोच य- ।
{४०}उद्रायणस्य नृपते- पापमुक्तिं दिदेश य- ॥१६॥
पुण्योत्पन्नामकथयद्विभूतिं {४१}पण्डितस्य य- ।
यो’भूत्कनक{४२} वर्णाख्य- प्रजाकल्पद्रुमो नृप- ॥१७॥
{४३}हिरण्यपाणिवृत्तेन सुकृतं प्रशशंस य- ।
{४४}अजातशत्रो- पितरं यस्तु बद्धममोचयत् ॥१८॥
कृती यश्च {४५}कृतज्ञो’भूत्{४६}शालिस्तम्बमुवाच य- ।
{४७}आसीत्सर्वार्थासिद्धो यश्चिन्ताभणिधनप्रद- ॥१९॥
हेमहस्त्युचित- श्रीमान् {४८}हस्तकाख्यो बभूव य- ।
{४९}षड्दन्तो’भूद् द्विपो यश्च {५०}दशकर्मप्लुतिश्च य- ॥२०॥
{५१}रुक्मवत्यवदाने य- स्वयं व्याघ्रयै तनुं ददौ ।
{५२}अदीनपुण्यो यश्चाभून्नृप- सर्वार्थिबान्धव- ॥२१॥
{५३}सुभाषितगवेषी च प्राणसूक्तक्रयी नृप- ।
सर्वातुरव्याधिहारी {५४}यो’भूत्सत्त्वौषधाभिध- ॥२२॥
{५५}सर्वददो’भवद्यश्च खगत्राणे स्वदेहद- ।
चक्रे {५६}गोपालनागस्य विषशान्तिं दृशैव य- ॥२३॥
यत्प्रभावेण वसुधा {५७}रत्नचैत्याङ्किताभवत् ।
{५८}आसीत्पुण्यबलो यश्च रोगार्तत्राणबान्धव- ॥२४॥
{५९}कुणाल- शीलवान् यो’भूत् {६०}नागशान्तिं व्यधाच्च य- ।
{६१}कर्षक- श्रीपदो यो’भूत् {६२}यशोदाख्यश्च शान्तिमान् ॥२५॥
य- {६३}काश्यपानुग्रहकृत् प्राप्तवान् यश्च{६४}किन्नरीम् ।
मुनिर्यश्चैकशृङ्गो{६५}’भूत्{६६}कविश्च क्षितिपात्मज- ॥२६॥
य-{६७}सङ्घरक्षितं भिक्षुं चकारार्हत्पदोचितम् ।
प्राह {६८}पद्मावतीवृत्तं {६९}धर्मराजस्थितं च य- ॥२७॥
@००५
कश्मीरेषु विहारार्यां यस्मै {७०}माध्यन्तिको’भ्यधात् ।
{७१}साणवासी विहारं यो मथुरायां विनिर्ममे ॥२८॥
{७२}उपगुप्तश्च यश्चान्ते बभूवालक्षणो जिन- ।
यत्स्मृत्याशोकनृपतिर्नागेष्वाज्ञां{७३} न्यवेशयत् ॥२९॥
{७४}पृथ्वीप्रदानं य- प्राह {७५}प्रतीत्योत्पादमप्यथ ।
{७६}विदुरक्लेशमुक्तिं च {७७}कैनेयं च शशास य- ॥३०॥
प्रत्याशन्नच्युतेश्चक्रे य- {७८}शक्रस्य धृतिं पुन- ।
{७९}महेन्द्रसेन- प्रददौ कौशिकायेप्सितं च य- ॥३१॥
अनुग्रहं {८०}सुभद्रस्य य- पर्यन्तायतेर्व्यधात् ।
{८१}हेतूत्तमाख्यो भगवान् यो’भूत् पूर्वस्तथागत- ॥३२॥
नरकक्लेशशान्तिं यश्चकार {८२}भवशर्मण- ।
पूर्वकर्मप्लुतिं सूनो- प्राह {८३}राहुलकस्य य- ॥३३॥
घोरात्सन्तारितो येन संसारान्मधुरस्वर-{८४} ।
पथ्यं हितैषी{८५} य- प्रादात् ज्येष्ठो’भूद्य- कपिञ्जल-{८६} ॥३४॥
{८७}पद्मक- शीलवान् यो’भूत् चित्रं{८८} चानुशशास य- ।
अनुग्रहं मत्स्यतनोर्यश्च{८९}धर्मरुचेर्व्यधात् ॥३५॥
विदधे {९०}धनिकं धन्यं सत्यसन्दर्शनेन य- ।
स्वमांसासृक्प्रदानेन य- शिबि{९१} सूक्तमग्रहीत् ॥३६॥
मातुर्विकारात् प्राप्तार्तिर्यो’भवन्मैत्रकन्यक-{९२} ।
श्लाघ्यां{९३} सुमागधां चक्रे स्वयमागमनेन य- ॥३७॥ 
यशोमित्रस्य{९४} यस्तृष्णामहरत्प्रशमाम्बुद- ।
चौरौ जन्मान्तरे{९५}व्याघ्रशावकौ च ररक्ष य- ॥३८॥
मन्त्रिवंशगजेन्द्रो{९६} य- {९७}कच्छपश्च वणिग्जनम् ।
चकार कुशलोपेतान्मल्लान् य-{९८}पूर्वतापसान् ॥३९॥
यश्च रोहितमत्स्यो’भूत्पौरस्वास्थ्याय पद्मक-{९९} ।
य प्रभास-{१००} शर्म भेजे श्यामाकश्च{१०१} गुरुप्रिय- ॥४०॥
{१०२}सिंहो ररक्ष य- सार्थं {१०३}प्रियपिण्डश्च यो’भवत् ।
तनुं य- शशक-{१०४} प्रादात् रैवतं{१०५} चोज्जहार य- ॥४१॥
@००६
पुरोपमानां य- प्राह कथां {१०६}कनकवर्मण- ।
रत्नैर्नृपसुतासूक्तं यश्च {१०७}शुद्धोदनो’ग्रहीत् ॥
देहदाता फणित्राणे यो’भूज्जीमूतवाहन-{१०८} ॥४२॥
सर्वोन्नताय सुगताय गुणान्विताय
भद्राय भूरितरवीर्यबलक्षमाय ।
उन्मूलिताकुशलमूलभवद्रुमाय 
तस्मै नमो भगवते मदवारणाय ॥४३॥
@००७
क्षेमेन्द्रविरचिता
बोधिसत्त्वावदानकल्पलता ।
--:*:--
नम- सर्वज्ञाय ।
१ प्रभासावदानम् ।
चित्तं यस्य स्फटिकविमलं नैव गृह्णाति रागं
कारुण्यार्द्रे मनसि निखिला- शोषिता येन दोषा- । 
अक्रोधेन स्वयमभिहतो येन संसारशत्रु- 
सर्वज्ञो’सौ भवतु भवतां श्रेयसो निश्चलाय ॥१॥
सच्छाय- स्थिरधर्ममूलवलय- पुण्यालवालस्थिति-
र्धीविद्याकरुणाम्भसा हि विलसद्बिस्तीर्णशाखान्वित- ।
सन्तोषोज्ज्वलपल्लव- शुचियश-पुष्प- सदासत्फल-
सर्वाशापरिपूरको विजयते श्रीबुद्धकल्पद्रुम- ॥२॥
जायते जगदुद्धर्तुं संसारमकराकरात् ।
मतिर्महानुभावानामत्रानुश्रूयते यथा ॥३॥
अस्ति प्रभावती नाम हेमहर्म्यगृहैर्वृता ।
पुरी प्रभावतीव द्यौर्विमानै- पुण्यकर्मणाम् ॥४॥
विद्याधरवती सिद्धगन्धर्वगणसेविता ।
गां श्रिता शक्रनगरी सुकृतेन सतामिव ॥५॥
सेविता सततं सत्यव्रतदानदयामयै- ।
राजधानीव धर्मस्य पुण्यावसथशालिनी ॥६॥
अभूद्भूतिलकस्तस्यां प्रभासो नाम भूपति- ।
सप्रभा सादरैर्यस्य कीर्तिरभ्यर्च्यते सुरै- ॥७॥
गुणसौरभसम्भारा- सर्वासां हरिणीदृशाम् ।
यद्यश-पुष्पमञ्जर्यो याता- कर्णवतंसताम् ॥८॥
उपायज्ञस्य यस्यज्ञां सुवर्णकुसुमोज्ज्वलाम् ।
मालामिव महीपाला मौलि{१. ##ंस्.## मौलीचक्रेषु ।}चक्रेषु चक्रिरे ॥९॥
तं कदाचित्समासीनमभ्येत्य भुवनेश्वरम् ।
उवाच क्षितिविन्यस्तजानुर्नागवनाधिप- ॥१०॥
@००८
देव दिव्यद्युतिर्दन्ती गृहीतोऽस्माभिरद्भुत- ।
त्वत्कीर्तिश्रवणाद्भूमिमैरावण इवागत- ॥११॥
द्वारि स्थितो’सौ द्विरदस्त्रिदशार्ह- प्रदृश्यताम् ।
भृत्यानां प्रभुना दृष्ट- सफलो हि परिश्रम- ॥१२॥
एतदाकर्ण्य नृपतिर्निर्गत्यामात्यसम्मत- ।
ददर्श द्विरदं द्वारि कैलासमिव{१. कैलाशमिव.} जङ्गमम् ॥१३॥
उद्दामसौरभाहूतैर्भ्रमरैर्गण्डडिण्डिमै- ।
शृङ्गाराभरणोदारं वसन्तमिव सेवितम् ॥१४॥
दन्तपर्यन्तविश्रान्तकरं मीलित{२. मिलितं.}लोचनम् । 
स्मरन्तं विन्ध्यकदलीसल्लकीकाननश्रिय- ॥१५॥
अगस्त्यशासनाद् यातं भुवि कुञ्जरराजताम् ।
स्फुरत्साप्तच्छदामोदं विन्ध्याचलमिवोन्नतम् ॥१६॥
तं विलोक्य क्षितिपतिर्दन्तस्तम्भविभूषितम् ।
लक्ष्मीविलासभवनं विस्मयादित्यचिन्तयत् ॥१७॥
अहो नवनवोत्कर्षा निर्माणाश्चर्यशालिनाम् ।
कर्मणामनवच्छिन्ना संसारसर्गसन्तति- ॥१८॥
अमन्थेन सुधाम्मोधेरनायासेन वासुके- ।
अनाकर्षेण शैलस्य केनायं जनितो गज- ॥१९॥
अथ हस्तिमहामात्रं संयातं नाम भूपति- ।
आदिदेशार्चितादेशं गजो’यं दम्यतामिति ॥२०॥
तदादिश्य महीपाले याते’न्त-पुरमन्दिरम् ।
नागं जग्राह संयात- सर्वशिक्षाभरक्षमम् ॥२१॥
स सच्छिष्य इव प्राज्ञ- प्राग्जन्माभ्यासयन्त्रित- ।
नीतस्तेन प्रयत्नेन सर्वशिक्षाविनीतताम् ॥२२॥
बहुदाननिरुद्वेग- शक्त्युत्साहयुत- क्षमी ।
रिपुप्रघातसुगति- स राज्ञस्तुल्यतां ययौ ॥२३॥
दम्यक्रियासमुत्तीर्णं ततस्तं कुञ्जरेश्वरम् ।
नरेश्वराय संयात- कृतकृत्यो न्यवेदयत् ॥२४॥
दृष्ट्वा तमङ्कुशायत्तं निर्विकारबलोदयम् ।
उत्साहशिखरारूढं मेने राजा जयश्रियम् ॥२५॥
@००९
स सञ्जातप्रहर्षोत्थदाक्ष्य {१.दाक्ष^.} शिक्षादिदृक्षया ।
तमारुरोह सोत्साह- सहस्रांशुरिवोदयम् ॥२६॥
संयातो’थ गजेन्द्रस्य मन्त्रीव वशवर्तिन- ।
सर्वमण्डलसञ्चारचातुर्यं समदर्शयत् ॥२७॥
गजप्रेक्षाप्रसङ्गेन मृगयाकेलिलालस- ।
राजा जिनोत्साहमिव व्यगाहत वनं महत् ॥२८॥
स ययौ रत्नकेयूरकिरणैर्दूरसर्पिभि- ।
सल्लकीपल्लववरैर्दिग्नागानाह्वयन्निव ॥२९॥
व्रजन्तं तत्र ददृशुस्तं वने वनदेवता- ।
प्रहर्षविस्मयाकीर्णकर्णपूरीकृतेक्षणा- ॥३०॥
शबरीकबरीपाशपुष्पसौरभनिर्भरा- ।
वैन्ध्या{२.विन्ध्या.} वसुन्धराधीशं मरुतस्तं सिषेविरे ॥३१॥
अथ विन्ध्योपकण्ठेषु स्वच्छन्दसुखशाखिषु ।
स्मृत्वा विलासवृत्तान्तं गज- सोत्कण्ठतां ययौ ॥३२॥
करिण्या- प्रेमबद्धाया गन्धमाघ्राय स द्विप- ।
नीतिं नृप इवोत्सिक्तस्तत्याजाङ्कुशयन्त्रणाम् ॥३३॥
सवेगं धावतस्तस्य रागाकृष्टस्य दण्डिन- ।
विमूढस्येव संसारे नाभवद्विरति- क्वचित् ॥३४॥
दृष्ट्वा प्रभञ्जनजवं कुञ्जरं राजकुञ्जर- ।
व्रजन्तं जातसन्देह- संयातमिदमब्रवीत् ॥३५॥
अहो बतायं भवता विनयं {३. विनयग्राहितो.}ग्राहितो गज- ।
दृष्ट- प्रयातो वैमुख्यं गुरोरस्याङ्कुशस्य य- ॥३६॥
भ्रमतीव दिशां चक्रमनुयान्तीव पादपा- ।
पादन्यासभरेणास्य क्षीबेणाघूर्णते क्षिति- ॥३७॥
अस्मिन् देव इवाकाले प्रयाते प्रतिकूलताम् ।
सर्वा- पुरुषकारस्य निष्फला यत्नवृत्तय- ॥३८॥
वच- श्रुत्वेति संयात- प्रभोरायातसाध्वस- ।
शिक्षापवादवैलक्ष्या{४. ^वैलज्जात्.}दुवाच रचिताञ्जलि- ॥३९॥
देव सर्वक्रियायत्त- कुञ्जरो’यं मया कृत- ।
कारिणीगन्धमाघ्राय यात- किं त्वद्य विक्रियाम् ॥४०॥
@०१०
नोपदेशं न नियमं न दाक्षिण्यं न साधुताम् ।
स्मरन्ति जन्तव- कामं कामस्य वशमागता- ॥४१॥
केन रतिरसोत्सिक्ता विषयाभिमुखी मति- ॥
अदभ्रश्वविभ्रष्टशैलकुल्येव वार्यते ॥४२॥
शरीरश्रमशिक्षायां दमका- कुशला वयम् ।
मनोनियमशिक्षायां मुनयो’पि न पण्डिता- ॥४३॥
रागादगणितायास- स्खलिताखिल{१. स्खलितालील^} संयम- ।
एष धावत्यमार्गेण मूर्ख- खल इव द्विप- ॥४४॥
वृक्षशाखां समालम्ब्य त्यजेमं पृथिवीपते ।
व्यसनी पतित- सत्यं पातयत्येव दुर्जन- ॥४५॥
संयातस्य वच- श्रुत्वा तत्कालसदृशं नृप- ।
तेनैव सहित- शाखामाललम्बे महातरो- ॥४६॥
अवतीर्य तरोरश्वमारुह्य नृपतो गते ।
प्राप्यालिलिङ्ग करिणीं विगाह्य गहनं गज- ॥४७॥
तत- शान्तस्मरो हस्ती दिनैरभ्येत्य सप्तभि- ।
स्वयमालानसम्बद्धस्तस्थौ भुक्त्वा यथासुखम् ॥४८॥
शिक्षासंयमयन्त्रितं तं दृष्ट्वा स्वयमागतम् ।
संयात- कौशलोत्कर्षहर्षाद्राज्ञे न्यवेदयत् ॥४९॥
रागवागुरयाकृष्ट- प्रययौ य- स्मरातुर- ।
शिक्षायामविसंवादी सो’यं प्राप्त- स्वयं गज- ॥५०॥
सङ्केतयन्त्रितो वश्यो रसज्ञ- सल्लकीभुवाम् ।
सन्तप्तलोहकवलं गृह्णाति विनये स्थित- ॥५१॥
एष कामरसाकृष्ट- कष्टां विकृतिमाययौ ।
पुन- प्रकृतिमापन्न- प्रशान्तमदनज्वर- ॥५२॥
शक्या दमयितुं देव सिंहव्याघ्रगजादय- ।
न तु रागासवक्षीबविषयाभिमुखं मन- ॥५३॥
एतदाकर्ण्य भूपालस्तत्तथेति विचिन्तयन् ।
उवाच सत्यमुचितं संयात कथितं त्वया ॥५४॥
@०११
अप्यस्ति कश्चिल्लोके’स्मिन् येन चित्तमदद्विप- ।
नीत- प्रशमशीलेन संयमालानलीनताम् ॥५५॥
इत्युक्ते देवताविष्ट- संयातस्तमभाषत ।
देव सन्ति जगत्क्लेशनि-शेषोन्मूलनोद्यता- ॥५६॥
विवेकालोकिता लोके वैराग्यजनिताग्रहा- ।
शमसन्तोषविशदा{१. ^विषदा.} बुद्धा एव प्रबोधिन- ॥५७॥
इति बुद्धाभिधां श्रुत्वा सम्यक्सम्बोधिचेतस- ।
राज्ञ- प्राग्जन्मजाभ्यासप्रणिधानमजायत ॥५८॥
विनिमज्जज्जगदिदं संसारे मकराकरे ।
सन्तारयेयं सम्बोधिमुक्त- कुशलसेतुना ॥५९॥
अथोचुर्देवता व्योम्नस्तं शुद्धावासकायिका- ।
सम्यक्सम्बोधिसम्बुद्धो भविष्यसि महामते ॥६०॥
इति तद्वचनं श्रुत्वा राजा विरजसां वर- ।
जातिस्मरो दिव्यचक्षु- प्रययौ बोधिसत्त्वताम् ॥६१॥
अथ स विपुलसत्त्वस्तत्त्वनिक्षिप्तचक्षु-
र्भवजलनिधिमज्जत्सर्वभूतानुकम्पी ।
अभवदभिनवोद्यत्संविदुत्साहयोगा-
द्दलितकुशलसेतु- सत्त्वसन्तारणाय ॥६२॥
इति क्षेमेन्द्रविरचितायां बोधिसत्त्वावदानकल्पलतायां
प्रभासावदानं नाम प्रथम- पल्लव- समाप्त- ॥
@०१२
२. श्रीसेनावदानम् ।
ते जयन्ति जगत्यस्मिन् पुण्यचन्दनपादपा- ।
छेदनिर्घर्षदाहे’पि ये परार्थेषु निर्व्यथा- ॥१॥
गणनीया गुणगणैरस्त्यरिष्टाभिधा पुरी ।
स्पर्धया शक्रनगरी यस्या न स्याद्गरीयसी ॥२॥
तस्यां बभूव भूपाल- श्रीसेन इति विश्रुत- ।
समग्रगुणरत्नानां रत्नाकर इवाकर- ॥३॥
परोपकारशक्तस्य चतुरस्य प्रभावत- ।
अनुरक्ता दिश- सर्वा- सूर्यस्येव प्रभावत- ॥४॥
यशोभि- शोभितं येन धनदानसुगन्धिभि- ।
गजैश्च भूतिधवलैर्जगत्कल्पद्रुमैरिव ॥५॥
कलालयो’पि सरल- सरलो’पि महामति- ।
यो{१. स.} बभूव प्रजापुण्यैर्मतिमानप्यवञ्चक- ॥६॥
यावत्तपति तिग्मांशुर्यावद्वहति मारुत- ।
तावदाज्ञा च कीर्तिश्च यस्याप्रतिहताभवत् ॥७॥
शमव्यायामविदुषां षड्गुणज्ञानचक्षुषाम् ।
यं द्वादशसहस्राणि मन्त्रिणां पर्युपासते ॥८॥
तस्मिन्धर्मपरे {२. धर्म्मपुरे.} राज्ञि बभूव सुकृती जन- ।
भर्तृतुल्या भवन्त्येव गुणै- स्त्रिय इव प्रजा- ॥९॥
तस्य पुण्याधिवासेन जनास्त्रिदिवगामिन- ।
विमानै- शक्रनगरी नि-सञ्चारा- प्रचक्रिरे ॥१०॥
दृष्ट्वा मनुजलोकेन सुरलोकसमावृतिम् ।
जातवैर- क्षितिपतौ शतक्रतुरचिन्तयत् ॥११॥
सेनेन लक्ष्मी वसुधेषु चार-
स्याश्चर्यकर्तव्य च दत्तनित्यम् ।
कल्याणशीलेन च सर्वचेत-
न्यप्रव्यहासामन अस्मकाश्च (?) ॥१२॥
तस्याखण्डितचेतस- दद्धिद्वल्यानुभावपाम् (?) ।
कर्तव्या धैर्यजिज्ञासा मया मायाविधायिना ॥१३॥
@०१३
इति सञ्चिन्त्य सुचिरं सर्वैरनुगत- सुरै- ।
रूपं शक्र- परावर्त्य{१. परावृत्य.} मर्त्यलोकमवातरत् ॥१४॥
अत्रान्तरे प्रजाकार्यपर्यालोचनतत्पर- ।
राज्यरक्षागुरुर्मन्त्री नृपमूचे महामति- ॥१५॥
राजन् विरजसा राज्यराजमानेन निर्जित- ।
निर्व्याजदानैर्भवता लज्जते{२. लज्जति.} त्रिदशेश्वर- ॥१६॥
परस्य पूर्णगुणतामात्मनस्तद्विहीनताम् ।
दृष्ट्वा को नाम नायाति मात्सर्यस्य विधेयताम्{३. विधीयताम्.} ॥१७॥
ईर्ष्यालव- परोत्कर्षसङ्घर्षस्य जुषो जना- ।
प्रायेणोद्वेगमायान्ति महतां सुकृतेष्वपि ॥१८॥
सर्वस्वदानमर्यादादानव्यसनिनो’स्तु ते ।
पुत्रदारात्मदाने तु सङ्कल्पो ह्यतिसाहस- ॥१९॥
दृश्यन्ते दारुणास्ते ते स्वप्ना- साध्वसहेतव- ।
जगत- सूच्यते तीव्रं यैश्चूडामणिखण्डनम् ॥२०॥
दैवज्ञानां प्रवादश्च श्रूयते तत्त्ववादिनाम् ।
शरीरं पृथिवीपालो दास्यतीति सुदु-सह- ॥२१॥
शरीरदानं सर्वार्थिसार्थनैष्फल्यकारणम् ।
सर्वप्रदो भवत्येव तिष्ठन्{४. सर्वप्रदे भवत्यवतिष्ठन्.} कल्पमहीरुह- ॥२२॥
तस्मादस्मान्महीपाल विरम त्यागसाहसात् ।
रक्षारत्नं हि जगत- प्रजायत्तं वपुस्तव ॥२३॥
इति मन्त्रिवरेणोक्तमाकर्ण्य वसुधाधिप- ।
तमूचे सत्त्वधवलस्मितधौताधरद्युति- ॥२४॥
उक्तं हितं महामात्य भवता सचिवोचितम् ।
किं त्वर्थिजनवैमुख्यसन्तापं नाहमुत्सहे ॥२५॥
देहीति वादिषु गिरो{५. गिरौ.} निषेधपरुषाक्षरा- ।
स्फुरन्ति वदने येषां{६. वचने.} सजीवास्ते गतासव- ॥२६॥
इदमस्मादवाप्स्यामीत्याधाय हृदि याचक- ।
प्राप्त- प्रयाति वैमुख्यं यस्मिन् किं तेन जीवता ॥२७॥
धिग्जन्म पुण्यहीनस्य तस्य निष्करुणात्मन- ।
यस्यार्तजनसन्तापश्रवणे शीतलं मन- ॥२८॥
@०१४
एतदर्थमयं काय- सापायो’पि सतां प्रिय- ।
यत्कस्यचित् क्वचिद् याति कदाचिदुपकारिताम् {१.उपकारताम्.} ॥२९॥
श्रुत्वेति नृपतेर्वाक्यममात्य- सत्त्वशालिन- ।
नोवाच किञ्चिदचलां विचिन्त्य भवितव्यताम् ॥३०॥
तत- कदाचिद्भूतभर्तुस्तस्य लीलाविहारिण- ।
जायां जयप्रभां नाम रतिं रतिपतेरिव ॥३१॥
दूराद् यदृच्छायायातां चित्तसारङ्गवागुराम् ।
मुनिरध्यापक- कान्तां ददर्श विनिमेषदृक् ॥३२॥
प्राग्जन्माभ्याससम्बन्धस्नेहात्परिचितामिव ।
तां दृष्ट्वा स धृते- प्राप धैर्यराशिरनीशताम् ॥३३॥
तस्य वीतस्पृहस्यापि वासनोल्लसितं मन- ।
उत्सृज्य भववेमुख्यमभिलाषभुवं ययौ ॥३४॥
इयं हि सततस्यूता सन्ततप्रीतितन्तुभि- ।
नापैति सर्वजन्तूनां प्राग्जन्माभ्यासवासना ॥३५॥
तदाश्रमपदं{२. तमाश्रमपदं.} पाप्त-समाप्ताध्ययनव्रत- ।
शिष्यो माणवक-{३. माणवकं.} प्राह दक्षिणा गृह्यतामिति ॥३६॥
स तमूचे न मे वत्स वने वृत्ति- प्रयोजनम् ।
तथापि यदि निर्बन्ध- श्रूयतां यदभीप्सितम् ॥३७॥
श्रीसेनस्य क्षितिपतेर्यदि देवी जयप्रभा ।
लभ्यते भवता दातुं तदसौ मम दक्षिणा ॥३८॥
इत्युक्तं गुरुणा श्रुत्वा शिष्य- कम्पितमानस- ।
अशक्यप्रार्थनालाभे संशयाकुलितो’भवत् ॥३९॥
स गत्वा सततस्वेच्छाविवृतद्वारमर्थिनाम् ।
विवेश स्वैरविश्रम्भभवनं भूभृतां प्रभो- ॥४०॥
अलभ्यार्थार्थनादैन्यचिन्तातिक्लिष्टमानस- ।
नम्राननो’तिवैलक्ष्याद् वीक्षमाण इव क्षितिम् ॥४१॥
तं दृष्ट्वार्थिनमायातं प्रहृष्टो’भून्महीपति- ।
सुधाप्रदानसन्नद्धसमुद्भूतिरिवाम्बुधि- ॥४२॥
किं तवेप्सितमित्युक्त्वा पूजित- स महीभुजा ।
उवाचानुचिताख्यानवैलज्जस्खलिताक्षर- ॥४३॥
@०१५
अनर्थितपर- पूर्वमर्थिकल्पतरोस्तव ।
गुर्वर्थमर्थितां यात- सुदुर्लभपदे’प्यहम् ॥४४॥
मम विद्याव्रते पूर्णे दक्षिणाभिमता गुरो- ।
राजन् जयप्रभा देवी दीयतां यदि शक्यते ॥४५॥
इत्युक्ते मुनिशिष्येण सहसैव महीपते- ।
स्नेहदानरसाविद्धं द्विधाभूतमभून्मन- ॥४६॥
स जगाद द्विजं दन्तज्योतिषाग्रविसारिणा ।
गृह्यतां दयिता स्वच्छवाससाच्छादयन्निव ॥४७॥
अविचार्य मया देयमीप्सितं तव यद्गुरो- ।
वियोगचकितं चेत- सत्यं न गणयाम्यहम् ॥४८॥
इत्युक्त्वाहूय {१. इत्युक्त्वा हृदयदयितां.} दयितां राजा राजीवलोचनाम् ।
सदा हृदयसंसक्तां जीववृत्तिमिवापराम् ॥४९॥
निवारितो’पि गुरुणा वियोगव्यसनाग्निना ।
निषिद्धो’प्यतिवृद्धेन स्नेहेन स्मरबन्धुना ॥५०॥
प्रददौ मुनिशिष्याय सहसा हरणीमिव ।
किमेतदिति सायाससन्त्रासतरलेक्षणाम् ॥५१॥
दत्तायां त्यागशीलेन{२. दत्तायास्त्यागशीलिना प्रियाया-.} प्रियायां पृथिवीभुजा ।
चकम्पे त्यागभीतेव भूमिर्लोलाब्धिमेखला ॥५२॥
यत्कृते दुर्दशां देहे से हिरे दु-सहामपि ।
इन्द्रचन्द्रादयो देवास्ता- प्रिया- कस्य न प्रिया- ॥५३॥
शीलं केचिद्धनं केचिद्धर्मं केचित्तप- परे ।
लज्जां केचित्तनुं केचित्त्यजन्ति योषितां कृते ॥५४॥
सदेव रागसर्वस्वं पुंसां जीवितजीवितम् ।
तदेव स्फीतसत्त्वानां दाने तृणलवायते ॥५५॥
तामादाय गते तस्मिन् विरहाकुलितो नृप- ।
विरहेण सुखद्वेषी मनोभव इवाभवत् ॥५६॥
शिष्येण मुनिरानीतां दृष्ट्वा भूपतिवल्लभाम् ।
रहितां जीवितेनेव परलोकभुवं गताम् ॥५७॥
गाढानुशयसन्तप्त- परं लज्जानिमीलित- ।
अचिन्तयदनौचित्यमात्मन- कर्मविप्लवात् ॥५८॥
@०१६
अहो नु बालकेनेव मया केवलचापलात् ।
नि-शङ्कमयश-पङ्के स्वयमात्मा निपातित- ॥५९॥
इयं प्रजानां जननी धर्म्याणां धर्मकारिणा ।
वर्णाश्रमगुरोर्जाया मया दु-खानले’र्पिता ॥६०॥
किं तु नाकलितं शीलं न स्मृत- संयमो मया ।
गणितं नैव वैराग्यं विवेको नावलोकित- ॥६१॥
अहो’त्र निर्विचाराणां सन्मार्गविमुखं मन- ।
असंयमासवक्षीबमपथेष्वेव धावति ॥६२॥
इति सञ्चित्य स मुनिर्वैलक्ष्यक्षपितद्युति- ।
अभ्येत्य राजदयितामुवाच विनतानन- ॥६३॥
समाश्वसिहि हे मातर्न शौकं कर्तुमर्हसि ।
भवितव्यतयैवायं {१. भवितव्यतायं वायं.} क्लेशस्ते दुर्नयश्च मे ॥६४॥
त्यक्त्वा हि {२. त्यक्त्वा आश्रम^.} श्रमसन्तापमस्य तीरतरोरध- ।
अधुनैव निजं धाम सहास्माभि{३. सहात्मभि-.}र्गमिष्यसि ॥६५॥
इत्युक्ते मुनिना देवी सिक्तेवामृतवृष्टिभि- ।
अवाप्तजीवितधृतिस्तत्याज भयसम्भ्रमम् ॥६६॥
श्रुत्वैतत् त्रिदिवव्यापि दातुश्चरितमद्भुतम् ।
राज्ञ- सत्त्वदयां ज्ञातुं वासव- समुपाययौ ॥६७॥
भक्षिताध-शरीरार्धो व्याघ्रेण विजने वने ।
पुत्रैश्चतुर्भिराक्रन्दैर्गृहीतो ब्राह्मणाकृति- ॥६८॥
प्रस्रवद्भूरिरुधिरो लम्बमानान्त्रमण्डल- ।
कृच्छ्रेष्वपगत{४. कृच्छ्रेष्वपणित्त^.}प्राण- पापैरिव दृढीकृत- ॥६९॥
प्रत्यग्रामिषगन्धेन क्रव्यादैर्भृशमन्वित- ।
लुब्धपर्थिवचौरोत्थैरनर्थैरर्थवानिव ॥७०॥
नगरान्तरमासाद्य स ययौ पुरवासिनाम् ।
कारुण्यदैन्यदु-खार्तो भयविस्मय{५. भ्रमविस्मय^.}हेतुताम् ॥७१॥
स शोक इव साकार- स त्रास इव दु-सह- ।
विदधे साध्वसायासं सहसा पौरयोषिताम् ॥७२॥
सो’र्थिसन्दर्शनस्थानस्थितस्याथ महीपते- ।
पुत्ररूपैश्चतुर्भिस्तैर्न्य{६. व्यस्तो’ग्रे.}स्तो’ग्रे मञ्चिकार्पित- ॥७३॥
@०१७
तं दृष्ट्वा {१. वैशसावैश.}वैशसावेशविषमक्लेशविह्वलम् ।
{२. निष्कुणिता^.}निष्कूणिताननवनो जनो’भून्मीलितेक्षण- ॥७४॥
स कम्पविह्वलं वक्षो {३.वक्षमुक्तमुद्दम्य.}
मुक्तमुद्यम्य दक्षिणम् ।
भुजं जगाद भूपालं व्यथाशिथिलिताक्षर- ॥७५॥
स्वस्ति तुभ्यं महीपते ब्राह्मणो’हमिमां दशाम् ।
तीव्रपाप इव प्राप्त- पश्य मां करुणानिधे ॥७६॥
संसारघोरगहने वने व्याघ्रेण भक्षित- ।
जीवाम्यवश्यभोग्यत्वाद्दु-खस्यास्य गरीयस- ॥७७॥
अस्मिन्नपि विपत्तापे तीव्रक्लेशसहिष्णव- ।
विमुञ्चन्ति मां प्राणा- सुहृद- सज्जना इव ॥७८॥
ददाति यदि ते कश्चित् छित्त्वा देहार्धमात्मन- ।
तत्ते जीवितमस्तीति ममूचे व्योमदेवता ॥७९॥
को ददाति जगत्यस्मिन् जीवितं करुणानिधे ।
प्रायेण स्वसुखान्वेषी परार्थविमुखो जन- ॥८०॥
सर्वदा सर्वदातारं दीनव्यसनबान्धवम् ।
देहदाने’प्यविमुखं त्वामस्मि शरणं गत- ॥८१॥
एकस्त्वमेव लोके’स्मिन् जात- सुकृतपादप- ।
निर्व्याजमादरोदारं दानं यस्य फलोद्गति- ॥८२॥
किमन्यैर्वा वदान्यस्य कीर्तितैर्भवतो गुणै- ।
दानमेवाहतो यस्य लोके सुकृतडिण्डिम- ॥८३॥
आपन्नार्तिपरित्राणपवित्रचरितव्रता- ।
प्राप्यन्ते पुण्यपण्येन विपत्काले भवद्विधा- ॥८४॥
अमन्दानन्दसुहृदो हरिचन्दनशीतला- ।
हरन्ति सन्त- सन्तापं दक्षिणा- पवना इव ॥८५॥
पूर्णेन्दुसुन्दरादस्मादुदिता वदनात्तव ।
ज्योत्स्नेव जीवयत्येव वाणी पीयूषवर्षिणी ॥८६॥
इत्युक्तस्तेन सहसा हृदि सङ्क्रान्ततद्व्यथ- ।
सम्मोहमूर्च्छितं राजा तमूचे वाचमाकुलम् ॥८७॥
समाश्वसिहि मुञ्च त्वं भयं प्राणवियोगजम् ।
प्रयच्छामि शरीरार्धमविचार्यैव ते द्विज ॥८८॥
@०१८
धन्यस्य यात्ययं काय- परोपकृतये क्षतिम् ।
क्षणक्षणी हि देहो’यं रक्ष्यमाणो’पि नाक्षय- ॥८९॥
इत्युक्तवति भूपाले समुत्कम्पितमानस- ।
वज्राहत इवोवाच महामात्यो महामति- ॥९०॥
अहो नु साहसाभ्यासादायासव्यसनी प्रभु- ।
हितं न गणयत्येव प्रजापुण्यपरिक्षयात् ॥९१॥
प्रजानां भूतये शक्त- को’न्यस्त्वत्सदृशो गुणी ।
यद्भक्तिमुखरो भृत्य- श्रोता कर्ता च भूपति- ॥९२॥
न करोति हितं स्वामी गजलीलानिमीलित- ।
गणनीया- सुभृत्यानामियत्यो भोगसम्पद- ॥९३॥
भान्ति ते सुचिरं कर्णे यै- कृता मधुमञ्जरी ।
कल्याणकर्णिकाकीर्णा वाणी विनयवादिनाम् ॥९४॥
राक्षसो’यं पिशाचो वा छद्मना ब्राह्मणाकृति- ।
रक्षारत्नस्य जगतां शरीरैरर्थितां गत- ॥९५॥ 
यदि नाम न मायेयं कृता तेन महीयसी ।
तत्कथं कृत्तदेहस्य क्षणमप्यस्ति जीवितम् ॥९६॥
अविचार्यैव सुकृतं क्रियते दुर्ग्रहेण यत् ।
तदात्मपीडापरुषं परलोके’पि नि-सुखम् ॥९७॥
शक्यमेव सदा दद्यादशक्यं दीयते कथम् ।
सर्वस्वदेहदानादिप्रवाद एव शोभन- ॥९८॥
कर्णामृतमिदं दूराद्यन्महार्थिमणिप्रद- ।
सम्प्राप्तानां पुनस्तत्र पानमस्यान्यतो’र्थिनाम् ॥९९॥
रक्ष्य- सर्वप्रयत्नेन परेषामपि जीवितै- ।
प्रजानां जीवितं राजन्नर्थिचिन्तामणिर्भवान् ॥१००॥
प्रसीद{१. दययास्मासु.}दयस्वास्मासु देव मा साहहं कृथा- ।
न काचशकलस्यार्थे क्रियते चात्मविक्रय- ॥१०१॥
इत्युक्त्वा पादयो- पत्यु- पपातामात्यपुङ्गव- ।
शरीरदानसङ्कल्पान्नोच्चचाल च भूपति- ॥१०२॥
@०१९
सोऽवदत् प्रणयस्मेरविकसद्दशनद्युति- ।
जीवितस्नेहसम्मोहतम- परिहरन्निव ॥१०३॥
केवलं भक्तिसंयुक्तमुक्तं व्यक्तमिदं त्वया ।
न सहे’हं महामात्य विप्रस्य प्राणसंशयम् ॥१०४॥
हारैस्तुषारै- कमलैर्मृणालैरिन्दुचन्दनै- ।
निवर्तते’न्त-सन्तापो नार्थिवैमुख्यदु-खज- ॥१०५॥
सर्वथा सर्वदु-खार्तिहरणोद्यतचेतस- ।
न बोधेरन्तरायं मे सुमते कर्तुमर्हसि ॥१०६॥
जन्मान्तरे’पि ददतो देहं मे न व्यथाभवत् ।
स्मराम्यतीतवृत्तस्य सम्यक्सम्बोधिचेतसा ॥१०७॥
पुरा दृष्टवोद्यतां व्याघ्रीं क्षुत्क्षामां पोतभक्षणे ।
तद्रक्षायै मया दत्तं शरीरमविक्षरिणा ॥१०८॥
शिबिजन्मनि चान्धाय दत्तं नेत्रयुगं मया ।
रक्षितश्च स्वदेहेन कपोत- श्येनकाद्भयात् ॥१०९॥
चन्द्रप्रभावतारे च रौद्राक्षायार्पितं शिर- ।
सर्वस्वपुत्रदारादि दत्तं चान्येषु जन्मसु ॥११०॥
इत्युक्ते बोधिसत्त्वेन भूभुजामात्यपुङ्गव- {१. भूभुजाममात्यवर-.} ।
न सजीवो न निर्जीव इवाभूद्व्यथितेन्द्रिय- ॥१११॥
अलङ्घ्यशासनेनाथ{२. ^शासनिनाथ.} राजा क्रकचधारया ।
नियुक्तौ पलगण्डाख्यौ शरीरच्छेदकर्मणि ॥११२॥
तौ तीव्रशोकविवशौ शक्रमायाविमोहितौ ।
{३. कदाचिदिव.} कथञ्चिदिव भूभर्तुर्देहच्छेदे समुद्यतौ ॥११३॥
नृपतेर्निर्विकारस्य क्रूरक्रकचधारया ।
विदार्यमाणे देहार्धे पृथिवी समकम्पत ॥११४॥
भ्रष्टोल्का रक्तवसना निर्घातच्युततारका ।
द्यौ- सशब्दं रुरोदेव कीर्णाश्रुकणसन्तति- ॥११५॥
वैशसालोकनोद्भूततीव्रदु-खासहिष्णुना ।
तूर्णं रज-पटेनेव रविणा पिहितं मुखम् ॥११६॥
@०२०
तस्मिन् प्रजा- प्रजानाथे क्रकचाक्रान्तविग्रहे ।
चक्रन्दु- पूरिताक्रन्दा दिग्वधूभि- प्रतिस्वनै- ॥११७॥
अक्षुब्धसत्त्वमालोक्य{१. अनुच्छ्वसत्त्वम्.} नृपं शक्रो द्विजाकृति- ।
विस्मयानुशयाक्रान्तचित्तश्चिरमचिन्तयत् ॥११८॥
अहो महामतेरस्य करुणाकोमलं मन- ।
प्राप्तं परार्थपीडासु व्रजादपि कठोरताम् ॥११९॥
सागरादपि गम्भीरं मेरोरपि समुन्नतम् ।
त्रिदिवादपि साश्चर्यमहो वृत्तं महात्मनाम् ॥१२०॥
अहो प्राणप्रवासे’पि सत्त्वं सत्त्वमहोदधे- ।
साधोरिव विपत्पाते महत्त्वं नावहीयते ॥१२१॥
इति चिन्तयति क्षिप्रं सहस्राक्षे क्षितिप्रभो- ।
नाभेरध-शरीरार्धं निकृत्तमपतत् क्षितौ ॥१२२॥
स द्विधाभूतदेहो’पि हर्षोत्साहमयो’भवत् ।
सर्वभूतपरित्राणसत्त्वेन धृतजीवित- ॥१२३॥
तदाज्ञया शरीरार्धे श्लिष्टे सम्पूर्णविग्रह- ।
स्वस्थक्षति- समुत्थाय ब्राह्मणस्तमभाषत ॥१२४॥
अहो विराजसे राजन् पूज्यं विरजसस्तव ।
निर्व्याजदेहदानेन विशेषं तु भवद्यश- ॥१२५॥
त्वन्मनोमणिवैमल्य{२. ^विमल्य^.}तुल्यं किञ्चिदकुर्वत- ।
उपमानेन दारिद्र्यमहो मुग्धस्य वेधस- ॥१२६॥
कृत्त- सुवृत्त- सरल- परार्थे मधुराशय- ।
सहसे दु-सहां पीडामिक्षुकाण्ड इवोन्नत-{३. काण्डमिवोन्नत-.} ॥१२७॥
इत्युक्त्वा ब्राह्मणाकार- शक्रस्तं स्मृतिजन्मभि- ।
सञ्जीवनौषधिजातै-{४. सञ्जीवन्नौषधि^.} सुधास्यन्दैरपूरयत् ॥१२८॥
तत- प्रकटिताकार- परितोषात्पुरन्दर- ।
सुश्लिष्टनिजदेहार्धं प्रशशंस महीपतिम् ॥१२९॥
अथाम्बरान्निपतित- सितकुसुमसञ्चय- ।
तत्कालोल्लासितक्षोणीहर्षहास इवाबभौ ॥१३०॥
@०२१
अत्रान्तरे मुनिस्तस्मै प्रियां जायां जयप्रभाम् ।
आदायाभ्येत्य तद्वृत्तं जाताश्चर्यो न्यवेदयत् ॥१३१॥
पूतया सङ्गत- पत्न्या स्वकीर्त्येव विशुद्धया ।
उवाच पृष्ट- शक्रेण निकारे निर्विकारित- ॥१३२॥
तत- सिंहासने दिव्ये विश्वकर्माविनिर्मिते ।
रत्नवर्षसमाकीर्णे जम्बुद्वीपे स भूपति- ॥१३३॥
अभिषिक्त- सुरेन्द्रेण प्रसाद्य दयितासख- ।
दानपुण्यप्रभावोत्थकुशलव्यापितप्रज- ॥१३४॥
समाप्तसत्त्वसंसारसन्तारणकृतव्रत- ।
सम्यक्सम्बोधिसम्बुद्धमना- प्रमुदितो’भवत् ॥१३५॥
मैत्रं चेतस्तरुणकरुणं सत्त्वसिद्धं विशुद्धं
आपन्नार्तिप्रशमनफलस्फीतमात्मप्रदानम् ।
दृष्ट्वा राज्ञ- {१. प्रमोद^.}प्रमुदसलिलक्षालिताक्षो विलक्ष-
शक्र- प्रायादमरनगरीं पूरितां तद्यशोभि- ॥१३६॥
इति स विबुद्धवृन्दै- सिद्धयक्षोरगेन्द्रै-
पुलकरुचिरवर्चैरर्च्यमानप्रभाव- ।
अवनिमवनशक्त- कल्पयन्नाककल्पा-
मभवविभवशोभामाप्तवान् बोधिसत्त्व- ॥१३७॥
पूर्वावतारसंवादे दानोत्कर्षमुदाहरन् ।
उपदेशाय भिक्षूणामित्याह भगवान् जिन- ॥१३८॥
इति क्षेमेन्द्रविरचितायां बोधिसत्त्वावदानकल्पलतायां
श्रीसेनावदानं नाम द्वितीय- पल्लव- ॥
@०२२
३. मणिचूडावदानम् ।
अस्मिन्नद्भुतसर्गे मकराकरजायमानमणिवर्गे ।
को’पि प्रकटितसुगति- पुरुषमणिर्जायते [भव्य-] ॥१॥
अस्ति सौभिप्रभापूरकर्पूरपरिपाण्डुरम् ।
साकेतं नाम नगरं सौभाग्यतिलकं भुव- ॥२॥
सेव्यै- प्रभासत्त्वमयैर्गङ्गाविमलमानसै- ।
तीर्थैरिव स्थितं यत्र पवित्रै- पुण्यकर्तुभि- ॥३॥
यश-कुसुमिते यत्र पुण्यसौरभनिर्भरे ।
रमन्ते सुकृतोद्याने नन्दने पुरवासिन- ॥४॥
तत्राभूद् भूपतिर्भूरिगुणरत्नमहोदधि- ।
भूतिर्यश-शशाङ्कस्य हेमचूड इति श्रुत- ॥५॥
सदा सदाश्रयार्हेण कलिकालापहारिणा ।
कृत- कृतयुगेनेव येन धर्मधरो जन- ॥६॥
महीपति- क्षमाशक्ति- श्रीवृत- करुणारत- ।
वल्लभो’भूत् प्रजानां य- प्रख्यातो विजितेन्द्रिय- ॥७॥
अमरासवसम्पूर्णमहिंसासत्रदीक्षित- ।
ददौ य- सर्वभूतानां पुण्यामभयदक्षिणाम् ॥८॥
निर्मदो य- प्रभावे’पि विभवे’पि प्रियंवद- ।
क्षमाशील- प्रभुत्वे’पि यौवने’पि जितेन्द्रिय- ॥९॥
गम्भीरेणोन्नतिमता शूरेण शशिकान्तिना ।
सत्पक्षेण क्षितिभृता येनातन्यत विस्मय- ॥१०॥
राज्ञस्तस्याद्वितीयस्य बभूवाभरणद्वयम् ।
त्यागपूर्णं च कारुण्यं तारुण्यं सुकृतश्रिय- ॥११॥
पद्माकरस्य तस्याभूद्देवी कान्तिमती प्रिया ।
प्रभातश्रीरिव सदा निर्दोषाभ्युदयोत्सवा ॥१२॥
नीति- प्रभुगुणेनेव त्यागेन श्रीरिवोज्ज्वला ।
रराज राजचन्द्रेण सा शीलेनेव चारुता ॥१३॥
सदानन्दनविख्यातयश-प्रसरया तया ।
मेरुस्त्रिदिवलक्ष्म्येव बभौ भूमिभृतां वर- ॥१४॥
काले कल्याणनिलयं भर्तु- सा गर्भमादधे ।
भूत्यै भुवनपद्मस्य दिवाकरमिवादिति- ॥१५॥
@०२३
अरणि- पावकेनेव वेलेवाब्धे- सुधांशुना ।
ब्रह्माब्जेनेव {१. गोविन्दो नाभिगर्भेण.}गोविन्दनाभिर्गर्भेण सा बभौ ॥१६॥
तस्या गर्भानुभावेन दोहदाभिमतं नृप- ।
ददौ सर्वार्थिसार्थेभ्यो वाञ्छिताभ्यधिकं वसु ॥१७॥
पुनर्भूमिभुजा पृष्टा दोहदं शुभगर्भिणी ।
सरस्वतीव सा चक्रे स्वयं सद्धर्मदेशनाम् ॥१८॥
पूर्णपुण्यमणिर्धर्मनिधिर्विधिसमुद्धृत- ।
विपद्विपुलदु-खेभ्य- सदा रक्षति रक्षित- ॥१९॥
कान्तारदुर्गेषु परिच्युतानां
तापातुराणां परलोकमार्गे ।
स्निग्ध- प्रवृद्ध- फलपूरिताश-
छायातरुर्धर्मसमो’स्ति नान्य- ॥२०॥
आलोकस्तिमिरे विपद्विषमणि- पाते करालम्बनं
याञ्चाकल्पतरुर्जगज्जयरथ- {२. पाथेयमन्ये.}पाथेयमन्थे पथि ।
दु-खव्याधिमहौषधं भवभयोद्भ्रान्ताशयाश्वासनं 
तापे चन्दनकानन स्थिरसुहृद्धर्म- सतां बान्धव- ॥२१॥
इत्यादि धर्मधवलं श्रुत्वा {३. नृपो वधूवच-.}नृपवधूवच- ।
धर्मैकशरण- श्रीमान् बभूव भुवने {४. जने.}जन- ॥२२॥
तत- कालेन सम्पूर्णं द्यौरिवामृतदीधितिम् ।
असूत दारकं देवी जगत्तिमिरदारकम् ॥२३॥
अजायतास्य सहजश्चूडालङ्करणं मणि- ।
प्राग्जन्मान्तरसंसक्तो विवेक इव निर्मल- ॥२४॥
स बभौ सुभगस्तस्य मूर्ध्नि पुण्यमयो मणि- ।
यस्य प्रभाप्रभावेण यामिन्यो दिनतां ययु- ॥२५॥
सोष्णीषस्य मणेस्तस्य पीयूषस्यन्दिबिन्दव- ।
नयन्ति हेमतां लोहं {५. तुरितं.}दुरितं शमयन्ति च ॥२६॥
शिशोर्जातिस्मरस्याथ वचसा तस्य भूपति- ।
ददौ हेम सदार्थिभ्य- सर्वं मणिरसोद्भवम् ॥२७॥
{६. पुष्परत्नध्वजं छत्रं पताका^.}पुष्परत्नध्वजच्छत्रपताकाव्यजनांशुकै- ।
अपूरयन् पुरं व्योम्नस्तस्य जन्मनि देवता- ॥२८॥
@०२४
सुप्रकाशोदिताशेषविद्याविद्योतितात्मन- ।
मणिचूड इति ख्यातं नाम तस्याकरोन्नृप- ॥२९॥
स चकाराशयं हर्षपीयूषोच्छलितं पितु- ।
अभिजात- सुतो जात- परिजात इवोदधे- ॥३०॥
पौलोमीव जयन्तेन जननी पूज्यजन्मना ।
बभौ तेन कुमारेण कुमारेणेव पार्वती ॥३१॥
तत- कालेन सुकृतसोपानै- पृथिवीपतौ ।
दिव्यधामसमारूढे मणिचूडो’भवन्नृप- ॥३२॥
अर्थिचिन्तामणेस्तस्य दानेन परिपूरिते ।
लोके पुण्यसुखालोके नार्तो’भून्न च याचक- ॥३३॥
तस्य भद्रगिरिर्नाम बभूव गजपुङ्गव- ।
प्रभोरिवानुकारेण दानार्द्रकरपुष्कर- ॥३४॥
तं कदाचिन्महास्थानस्थितं भुवननायकम् ।
भवभूति- समभ्यायाद्भृगुवंशभवो मुनि- ॥३५॥
दिव्यकन्यां समादाय लावण्यललिताननाम् ।
मूर्तामिव प्रभालक्ष्मीमक्षीणस्य क्षपापते- ॥३६॥
कुचयोरविवेकेन रागेण चरणाब्जयो- ।
नेत्रयोश्चापलेनेव सा जगत्यतिलज्जिता ॥३७॥
तप-श्रियेव सहितं तं कन्यानुगतं मुनिम् ।
अपूजयत् प्रजानाथ- कृतासनपरिग्रहम् ॥३८॥
कन्यापि नृपमालोक्य धीरं गम्भीरसुन्दरम् ।
परपीडासु कारुण्यान्न्यास्तचापमिव स्मरम् ॥३९॥
चूडारत्नस्य किरणैर्दुरितक्षयकारिभि- ।
लिखन्तं कुङ्कुमेनेव दिक्षु रक्षाक्षरावलिम् ॥४०॥
विक्षेपक्षिप्तमरुता चामरेण विराजितम् ।
{१. सोच्छासेनेव.}सोच्छ्वासेनेव सत्त्वेन जगत्सन्तारणं विना ॥४१॥
रत्नोदारेण हारेण हृदयग्रहकारिणा ।
पातालविपदां शान्त्यै शेषेणेव निषेवितम् ॥४२॥
वहन्तं महता दोष्णा क्षमां चित्तेन च क्षमाम् ।
प्रययौ साभिलाषस्य विस्मयस्य विधेयताम् ॥४३॥
@०२५
गृहीत्वा मुनिरुत्सङ्गे कुरङ्गतरलेक्षणाम् ।
जीवनीं तामनङ्गस्य जगाद जगतीपतिम् ॥४४॥
उदितेन जगन्नेत्रशतपत्रविकाशिना ।
भवता भाति लोको’यं देवेन च विवस्वता ॥४५॥
अहो नु तव नास्त्येव विभूतिसुलभोद्भव- ।
साधोरिव गुणद्वेष- सम्मोहोपचितो मद- ॥४६॥
लोकनाथस्य ते लोककारुण्यपूर्णचेतस- ।
राजन् मैत्रीजुषा कीर्ति- स्थिरा पारमिता परम् ॥४७॥
अखेदसरलो दाता निर्व्याजसुकृतो भवान् ।
अत एव विशेषेण माननीयो मनीषिणाम् ॥४८॥
पद्मोदरसमुद्भूता कन्या कमललोचना ।
होमावशेषपयसा वर्धितेयं मयाश्रमे ॥४९॥
गृह्यतामग्रमहिषी पत्नीत्वे भवता नृप ।
विष्णो- श्रीरिव योग्येयं तवैव पुरुषोत्तम ॥५०॥
यज्ञपुण्यफलं पूर्णं कालेन मम दास्यसि ।
इत्युक्त्वा विधिना राज्ञे कन्यां दत्वा ययौ मुनि- ॥५१॥
प्रियां पद्मावतीं राजा रतिं प्राप्येव मन्मथ- ।
अरंस्त रुचिरोद्याने सुकृते पुण्यवानिव ॥५२॥
तत- कालेन सा पुत्रं वंशवल्लीव मौक्तिकम् ।
असूत पद्मचूडाख्यं गुणानां दर्पणं पितु- ॥५३॥
शक्रादिभिर्लोकपालैरनुल्लङ्घ्यमहोदय- ।
संस्तूयमानचरित- स्वयं कमलजन्मना ॥५४॥
यश-शौरभसम्भारसम्पूरितदिगन्तर- ।
{१. सर्व्वार्थसार्थं^.}सर्वार्थिसार्थकल्याणकलनाकल्पपादप- ॥५५॥ 
स्मृत्वा मुनेर्वच- काले कर्तुं विपुलदक्षिणाम् ।
अहिंसावसुसम्पूर्णामाजहार महीपति- ॥५६॥
तस्मिन् यज्ञे समाजग्मु- सर्वकामैरनर्गले ।
मुनयो भार्गवमुखा नृपा दुष्प्रसहादय- ॥५७॥
वर्तमाने मखे तस्मिन् नि-सङ्ख्यवसुवर्षिणि ।
रक्षोरूप- समुत्तस्थौ वह्निमध्यात् सुरेश्वर- ॥५८॥
@०२६
उपसृत्य स भूपालं कृशो विकृतविग्रह- ।
क्षुत्पिपासार्दितो’स्मीति ययाचे पानभोजनम् ॥५९॥
शासनादथ भूभर्तुस्तस्मै विविधभोजनम् ।
उपनिन्यु- परिचिता- पानं च परिचारका- ॥६०॥
तत- किञ्चिद्विहस्यैव क्षितिपं प्राह राक्षस- ।
नेदमस्मत्प्रियं राजन् वयं हि पिशिताशना- ॥६१॥
सद्योहतस्य मांसेन रुधिरेण च भूयसा ।
तृप्तिरुत्पद्यते’स्माकं दीयतां यदभीप्सितम् ॥६२॥
सर्वकामप्रदो’सीति त्वामहं समुपागत- ।
ददामीति प्रतिश्रुत्य न निषेधस्तवोचित- ॥६३॥
इति रक्षोवच- श्रुत्वा कारुणाकुलितो नृप- ।
अहिंसानियमेनाभूदर्थिवैमुख्यदु-खित- ॥६४॥
सो’चिन्तयत्तदा दैवाज्जातो’यं धर्मसंशय- ।
न सहे दु-सहां हिंसां न नैष्फल्यमर्थिन- ॥६५॥
न च मांसं शरीरेभ्यो लभ्यते वैशसं विना ।
नाहं पिपीलकस्यापि कायक्लेसलवं सहे ॥६६॥
दत्वाहं सर्वभूतेभ्य- पुण्यामभयदक्षिणाम् ।
कथमस्मै प्रयच्छामि मांसं प्राणिवधोद्भवम् ॥६७॥
इति सञ्चित्य नृपतिस्तमूचे करुणाकुल- ।
स्वशरीरसमुकृत्तमसृङ्मांसं ददामि ते ॥६८॥
इत्युक्ते भूमिपतिना बभूवाकुलितं जगत् ।
न च देहव्ययोत्साहं सचिवास्तस्य सेहिरे ॥६९॥
प्रणयाद्वार्यमाणो’पि भूपालैर्मुनिभिस्तथा ।
ददौ स्वदेहमुत्कृत्य तस्मै मांसमसृग्वसाम् ॥७०॥
आकण्ठं पीतरक्तेन राक्षसेन क्षितिप्रभो- ।
भक्ष्यमाणेषु मांसेषु क्षणं क्षितिरकम्पत ॥७१॥
तत- पद्मावती देवी पतिं दृष्ट्वा तथागतम् ।
विलपन्ती निपतिता मोहमूर्च्छाकुलाभवत् ॥७२॥
मनुजेन्द्रस्य देवेन्द्रस्तद्दृष्ट्वा सत्त्वमूर्जितम् ।
रक्षोरूपं परित्{१. वैगमं.}यज्य तमुवाच कृताञ्जलि- ॥७३॥
@०२७
अहो नु कर्मणा राजन् दुष्करेण तवामुना ।
रोमाञ्चकञ्चुकाकीर्ण- काय- कस्य न जायते ॥७४॥
अहो पुण्यमसामान्यमहो सत्त्वमनुत्तरम् ।
अहो धैर्यममर्यादं राजन् विरजसस्तव ॥७५॥
दु-खिता- परदु-खेषु निर्लोभा दुर्लभेषु च ।
विपक्षेषु क्षमावन्त- सन्त- सुकृतसेतव- ॥७६॥
समुन्मिषति को’प्येष सत्त्वोत्साहो महात्मनाम् ।
त्रैलोक्यं करुणार्द्राणां येन {१. यात्यनुकम्पताम्.}यात्यनुकम्प्यताम् ॥७७॥
उक्त्वेति दिव्यौषधिभिस्तं कृत्वा स्वस्थविग्रहम् ।
प्रसाद्य लज्जावनत- शक्र- स्वनिलयं ययौ ॥७८॥
तत- समाप्ते विधिवद्यज्ञे राज्ञां महीपति- ।
चक्रे मुनिवराणां च पूजां त्रिदशपूजित- ॥७९॥
स रत्नवर्षैर्यज्ञान्ते कन्याग्रामपुरप्रद- ।
सहितं त्रिदशार्हेण हरिणा हेममालिना ॥८०॥
ददौ राजगजं ब्रह्मरथाख्याय पुरोधसे ।
योजनानां शतं {२. तूर्णं.}तूर्ण एकेनाह्ना प्रयाति य- ॥८१॥
तस्मै समर्पितं दृष्ट्वा राज्ञा भद्रगिरिं गजम् ।
अभूद्दुष्प्रसहो राजा तत्स्पृहाकृष्टमानस- ॥८२॥
प्रयायेष्वथ भूपेषु विस्मितेषु मखश्रिया ।
समर्पिते यज्ञफले भार्गवाय महीभुजा ॥८३॥
तमुवाच समभ्येत्य स्वस्तिवादपुर-सरम् ।
मरीचिशिष्यो वाहीक- प्राप्तपूजासनो मुनि- ॥८४॥
राजन्नध्ययनस्यान्ते गुरुर्मे गुरुदक्षिणाम् ।
ईहते परिचर्यार्थी सामान्यजनदुर्लभाम् ॥८५॥
एकस्त्वमेव विधिना निर्मितो दुर्लभप्रद- ।
बहवो जातु जायन्ते न लोके कल्पपादपा- ॥८६॥
देवी पद्मावती पुत्रसहिता गुरवे मम ।
तप-कृशाय वृद्धाय दीयतां परिचारिका ॥८७॥
इत्युक्ते मुनिना राजा दयिताविप्रयोगजाम् ।
रुजं संस्तभ्य मनसा तमूचे धैर्यभूधर- ॥८८॥
@०२८
प्रयच्छामि मुने तुभ्यमीप्सितां गुरुदक्षिणाम् ।
सहितां युवराजेन जीविताभ्यधिकां प्रियाम् ॥८९॥
इत्युक्त्वा ससुतां तस्मै ददौ पद्मावतीं नृप- ।
स्वजीविते विनिस्नेहस्त्याग- सत्त्वमयात्मनाम् ॥९०॥
आदाय राजदयितां विरहक्लेशकातराम् ।
सपुत्रमाश्रमं गत्वा प्रददौ गुरवे मुनि- ॥९१॥
अत्रान्तरे दुष्प्रसह- कुरुराज- क्षितीश्वरम् ।
दृप्तो ययाचे दूतेन भूत्यै भद्रगिरिं गजम् ॥९२॥
पुरोहितार्पितं राजा न ददौ द्विरदं यदा ।
तदा विपुलसैन्येन स्वयं योद्धुं समाययौ ॥९३॥
बलिना कुरुराजेन रुद्धेषु पुरवर्त्मसु ।
बभूव भूमिपालस्य सैन्यं रणरसोद्भटम् ॥९४॥
स वीरकुञ्जरहरि- शक्तो’प्यरिविदारणे ।
जनक्षयभयोद्विग्न- कारुण्यात् समचिन्तयत् ॥९५॥
अहो’नुकूलमित्रं मे राजा दुष्प्रसह- परम् ।
मातङ्गलोभमोहेन सहसा शत्रुतां गत- ॥९६॥
स्नेहान्ता- सुजनै- स्नेहा नि-स्नेहान्ताश्च मध्यमै- ।
दुर्जनैर्घोरवैरान्ता भवन्ति प्राणहारिण- ॥९७॥
अहो विभवलोभेन क्षणक्षयिणि जीविते ।
समुद्यमो’यमस्माकं परप्राणनिपातने ॥९८॥
हिंसयापप्रशान्तानां {१. शक्तानां.}सक्तानां कलिकर्मसु ।
रणरक्ताभिषिक्तानां भक्तार्थो’यं समुद्यम- ॥९९॥
सेवाविक्रीतजीवानां चण्डपिण्डार्थिनामयम् ।
कलहो दु-सह- क्रौर्यपिशुनानां शुनामिव ॥१००॥
अहो विभवलुब्धानां परसन्तापशीतला- ।
स्वसुखायैव धावन्ति नृशंसचरिता धिय- ॥१०१॥
ये युधि सिद्धिसन्नद्धा रक्तान्तां भुञ्जते श्रियम् ।
कुत- क्रूरतरे तेषां हृदये करुणाकण- ॥१०२॥
एष दुष्प्रसहो राजा लुब्धो विभवमोहित- ।
न वध्य- सापराधो’पि कारुण्यायतनं मम ॥१०३॥
@०२९
इति चिन्तयतस्तस्य कारुण्यात् काननैषिण- ।
प्रत्येकबुद्धाश्चत्वार- स्वयं व्योम्ना समाययु- ॥१०४॥
प्राप्तपूजासना- श्रुत्वा सर्वज्ञास्तत्समीहितम् ।
राज्ञ- प्रशमशीलस्य प्रसन्नास्तत्त्वमूचिरे ॥१०५॥
सम्मोहपटलान्धेषु संसारिषु दयालुता ।
शोभते तव भूपाल सत्त्वलोकविवेकिन- ॥१०६॥
क्रियतामीप्सितं राजन् बोधौ बुद्धिर्निधीयताम् ।
सम्प्रति प्रतिरोधे’स्मिन् वनेमेव{१. वनमवविगाह्यताम्.} विगाह्यताम् ॥१०७॥
स्वैरनिर्झारझङ्कारकीर्णसन्तोषशीकरा- ।
विविक्तकाननोद्देशा- शमिनामेव वल्लभा- ॥१०८॥
इत्युक्त्वानुग्रहधिया विधायस्य वियद्गतिम् ।
प्रभाप्रसाधितदिशस्ते तेन सहिता ययु- ॥१०९॥
यातेषु स्वपदं तेषु हिमवत्तटकाननम् ।
सम्प्राप्य पृथिवीपाल- प्रयतप्रशमो’भवत् ॥११०॥
विवेकविमलास्तस्य धिय- सत्त्ववतामिव ।
बभु- प्रियनिवु- पूर्णनिर्वाण्यो (?) वनभूमय- ॥१११॥
भूधरान्तरिते तस्मिन् सहसा भूपभास्वति ।
शुशुचुर्मोहतिमिरप्राप्तशोकप्रजा- प्रजा- ॥११२॥
ततस्तत्सचिवा जग्मुर्मरीचं मुनिमाश्रमे ।
शक्तं राज्यस्य रक्षायै राजपुत्रं ययाचिरे ॥११३॥
मुनिना निर्विकारेण दत्तमादाय मन्त्रिण- ।
राजसूनुं स्वनगरे चक्रु- सैन्यसमुद्यमम् ॥११४॥
तत- सैन्यसमुत्साह इव राजवरात्मज- ।
सुभटाग्रेसर- प्राप कुरुराजं रणाजिरे ॥११५॥
स तेन हतविध्वस्तभग्नस्यन्दनकुञ्जर- ।
पलायनपरित्राण- प्रययौ हस्तिनापुरम् ॥११६॥
बलिना राजपुत्रेण जिते दुष्प्रसहे युधि ।
मन्त्रिभिस्तद्भुजन्यस्ता भूमि- शेषधृतिं ययौ ॥११७॥
राज्ञो दुष्प्रसहस्याथ कालेन कलुषात्मन- ।
{२. बभूव वृष्टि^.}बभूवावृष्टिदुर्भिक्षमरकोपप्लव- पुरे ॥११८॥
@०३०
स विचिन्त्यानुतापार्तस्तीव्रां जनपदापदम् ।
न विवेद परित्राणं विफलस्वस्तिकक्रिय- ॥११९॥
पृष्टा विपत्प्रतीकारं तेनामात्यास्तमूचिरे ।
दु-सहो’यं महाराज प्रजानां व्यसनोद्भव- ॥१२०॥
मणिचूडस्य भूभर्तुर्यदि चूडामणि- प्रभो ।
लभ्यते स सुधास्यन्दी तेनेयं तीर्यते विपत् ॥१२१॥
चारेभ्य- श्रुतमस्माभि- स राजा हिमवत्तटे ।
स्थित- संसारवैमुख्यविवेकविमलाशय-{१. संसारवैमुख्य- विवेक^.} ॥१२२॥
अर्थित- स ददात्येव विश्वचिन्तामणिर्मणिम् ।
पुत्रदारशरीरादि नादेयं{२. न देयं.} तस्य किञ्चन ॥१२३॥
इति मन्त्रिवच- श्रुत्वा तथेत्याधार्य{३. तथेत्यवधार्य्य.} चेतसि ।
स द्विजान् मणियाञ्चायै विससर्ज तदन्तिकम् ॥१२४॥
अस्मिन्नवसरे राजा मणिचूडश्चरन् वने ।
मरीचेराश्रमोपान्तमवाप विपुलं मुने- ॥१२५॥
देवी पद्मावती तत्र फलमूलधृतव्रता ।
व्रजन्ती विजने भीता विपिने मुनिशासनात् ॥१२६॥
शबरैर्मृगयायातैर्दृष्टां कष्टदशां श्रिता ।
जिघृक्षुभि- कम्पमाना चुक्रोश करुणस्वरम् ॥१२७॥
आकर्ण्य करुणाक्रन्दं कुररीकूजितोपमम् ।
हा राजन् मणिचूडेति त्रायस्वेति सुदु-सहम् ॥१२८॥
सहसाभिद्रुत- कान्तां ददर्श नृपतिर्निजाम् ।
राहुसन्त्रासितस्येन्दोर्द्युतिं निपतितामिव ॥१२९॥
वीतरागाङ्गवसनां निरञ्जनपरिग्रहाम् ।
वदन्तीमिव सम्भोगसंयोगानामनित्यताम् ॥१३०॥
तां राजहंससुगतां विहारस्तनमण्डलाम् ।
अश्रुकाषायनयनां विलोक्य करुणावनीम् ॥१३१॥
संसारचरिताश्चर्यविचारेष्वपि कर्कशम् ।
कृपाकृपाणीनिर्लूनमिवासीद्भूपतेर्मन- ॥१३२॥
एकाकीनं वने देवी विगतच्छत्रचापरम् ।
दृष्ट्वा नाथमनाथैव लोकनाथं तथागतम् ॥१३३॥
@०३१
तद्वियोगविषाक्रान्ता तद्दर्शनरसाकुला ।
शोकहर्षसमाकीर्णा बभूव भृशविह्वला ॥१३४॥
सा नीता शबरा राज्ञा शापभीता- प्रदुद्रुवु- ।
न नामाभ्युदये भानोर्द्दष्टं सप्रतिभं तम- ॥१३५॥
अत्रान्तरे शमद्वेषी सर्वभूताशयाशय- ।
मार- पुरुषरूपेण समेत्य नृपमब्रवीत् ॥१३६॥
राजन् राजीवनयनां प्रियां प्रणयिणीमिमाम् ।
न त्यक्तुमर्हस्यजने वने वनजलोचन ॥१३७॥
इयं हि ते मनोवृत्तिरिव {१. मनोवृत्तेरिव न सुखतां.} नि-सुखतां गता ।
वर्जिता राज्यभोगेन राजराज न राजते ॥१३८॥
एतदाकर्ण्य नृपतिस्तं विज्ञाय मनोभवम् ।
अन्तरायं विवेकस्य प्रत्यभाषत सस्मित- ॥१३९॥
जानामि त्वामहं काममकामं शमसंयमे ।
सन्तोषवतां को नाम भवता न विमोहित- ॥१४०॥
इतिवादिनी भूपाले सहसान्तरिते स्मरे ।
बभूव विक्लवा देवी तप्ता विरहवह्निना ॥१४१॥
दु-खिता तामार्तदु-खां पतिभोगवियोगिनीम् ।
उवाचाश्वासयन् राजा जायां जितमनोभव- ॥१४२॥
देवि धर्मक्रियायुक्ता न शोकं कर्तुमर्हसि ।
दु-खावसानी विरस- सर्वो’यं भोगविभ्रम- ॥१४३॥
देहिनां दयितासङ्गास्तरङ्गतरलायुषाम् ।
लोलपद्मपलाशाग्रस्खलज्जललवाकुला- ॥१४४॥
इमा मुहूर्तनर्तक्य- कालमेघतडिल्लता- ।
संसारसर्परसना विलासचपला- श्रिय- ॥१४५॥
भोगक्षणेनैव{२. भोगक्षणो नैव.} वियोगरोगो
विभूतय- स्वप्नविवाहतुल्या- ।
वाताहता दीपशिखा सुखश्री-
रुन्मत्तनृत्यं भववृत्तमेतत् ॥१४६॥
@०३२
सर्वोपजीव्या करुणा न लक्ष्मी-
धर्म- प्रकाश- सततं न दीपा- ।
यशांसि रम्याणि न यौवनानि
स्थिराणि पुण्यानि न जीवितानि ॥१४७॥
सत्यव्रतस्तामिति सान्त्वयित्वा
विसृज्य जायां निलये{१. निलयं.} महर्षे- ।
चचार संसारपराङ्मुखानां
सन्तोषपुण्येषु तपोवनेषु ॥१४८॥
तदागतास्ते त्वरया विसृष्टा-{२. विमृष्टा-.}
पञ्च द्विजा दुष्प्रसहेन राज्ञा ।
तमर्थिनामेकमकालबन्धुं
विशुद्धसत्त्वं ददृशुर्वनान्ते ॥१४९॥
ते स्वस्तिवादं शनकैर्विधाय 
{३. विश्वस्त^.}विशस्तधैर्या इव साध्वसेन ।
तमूचिरे सूचिततीव्रतापा-
दीर्घोष्णनिश्वाससमीरणेन ॥१५०॥
राजन् पुरे दुष्प्रसहस्य राज्ञ-
क्रूरोपसर्गैर्हतशान्तवर्ग- ।
जन- कृत- कृत्तसमस्तकाम-
प्रकाममार्तस्वनमात्रशेष- ॥१५१॥
अशेषदोषप्रशमैकहेतु-
त्रैलोक्यरक्षाप्रथितप्रभाव- ।
चूडामणिर्देव भवद्वितीर्ण-
करोति तस्योपनिपातशान्तिम् ॥१५२॥
दयायुषश्चन्दनपल्लवार्द्रा-
स्वच्छाशयाश्चन्द्रमणिप्रकाशा- ।
सन्तापकाले शरणं जनानां
भवद्विधा एव भवे भवन्ति ॥१५३॥
इत्यर्थितस्तैरविलुप्तसत्त्व-
सम्पूर्यमाण- करुणारसेन ।
उवाच सञ्चिन्त्य जनोपतापं
सङ्क्रान्तमन्त- श्रुतिवर्त्मनेव ॥१५४॥
@०३३
अहो स राजा सहते कथं नु{१. न.}
देवोपघातेन निपीडितानाम् ।
विदारितान्त-करणं प्रजानां
वियोगदु-खोद्भवमार्तन्नादम् ॥१५५॥
अयं मणिर्मस्तकमूलजन्मा 
निष्कृत्त्य तूर्णं प्रतिगृह्यतां मे ।
धन्यो’स्मि यद्यर्थिजनस्य दु-ख-
क्षये क्षणं{२. क्षण^.}कारणतां व्रजामि ॥१५६॥
इत्युक्तमात्रे वसुधाधिपेन
धराधराम्भोधिमहीधरित्री ।
चिरं चकम्पे चकितेव तस्य
शिरस्तटोत्पाटनतीव्रदु-खात् ॥१५७॥
तत- कृपाकोमलचित्तवृत्ते-{३. कृपाकोमलचित्तवृत्तै-.}
सुतीक्ष्णशस्त्रैर्वचसा नृपस्य ।
सुतीक्ष्णशस्त्रादपि तीक्ष्णचित्त-
स्वयं शिर- पाटयितुं प्रवृत्त- ॥१५८॥
तद्दुष्करं कर्म नरेश्वरस्य
व्योम्नि विमानैर्नलिनासनाद्या- ।
सुरा- सविद्याधरसिद्धसाध्या- 
समाययुर्द्रष्टुमलुप्तसत्त्वम् ॥१५९॥
विपाट्यमाने शिरसि प्रसह्य
रत्नप्रभाविभ्रममादधानै- ।
स रक्तपूरैरभिषिक्तकाय-
सेहे व्यथामर्थिसुखे प्रवृत्त- ॥१६०॥
विलोक्यं तं सत्त्वनिबद्धधैर्यं
तीव्रव्यथावेगनिमीलिताक्षम् ।
ययुर्विरामं न नृशंसवृत्ते-{४. नृशंसवृत्तै-.}
र्विप्रा- क्षणं राक्षसतामवाप्ता- ॥१६१॥
विचार्य राजा स्वशरीरदु-खं 
संसारिणां क्लेशमयं शरीरम् ।
@०३४
एवंविधैर्दु-खसहस्रलक्षै-
राक्रान्तमित्यार्ततरो बभूव ॥१६२॥
सो’चिन्तयद्देहनिबद्धरत्न-
दानेन यत्पुण्यफलं मयाप्तम् ।
तेनोग्रदु-खं कलयामि मा भू-
दपुण्यपाके नरके नराणाम् ॥१६३॥
समुद्धृते रक्तवसावसिक्ते
तस्मिन्मणौ निश्चलतालुमूलात् ।
मूर्च्छाकुलो’पि प्रययौ सहर्ष{१. सहर्ष-.}
सम्पूरणेनार्थिमनोरथस्य{२. ^मनोरथेन.} ॥१६४॥
स कम्पमानाङ्गुलिपल्लवेन
दत्वा स्वहस्तेन मणिं द्विजेभ्य- ।
निमीलयन् सन्तमसेन लोकं
पपात तिग्मांशुरिवातिरक्त- ॥१६५॥
अलुप्तसत्त्वे पतिते पृथिव्यां
तस्मिन् सुराणां सह पुष्पवर्षै- ।
मणिं समादाय ययुर्द्विजास्ते
तूर्णं पुरं दुष्प्रसहस्य राज्ञ- ॥१६६॥
स तेन सद्य- शमितोपसर्ग-
स्वर्गोचितासादितभोगवर्ग- ।
तद्बोधिसत्त्वस्य समस्तसत्त्व-
सन्तारणार्हं प्रशशंस सत्त्वम् ॥१६७॥
अत्रान्तरे किञ्चिदवाप्तसञ्ज्ञं
नरेश्वरं विश्रुतरत्नदानम् ।
समाययुर्भार्गवगौतमाद्या
मरीचिमुख्या मुनयो वनेभ्य- ॥१६८॥
मरीचिमेवानुगता च देवी
पद्मावती वीक्ष्य परिक्षतं तम् ।
सम्मोहवेगाभिहता पपात 
क्षणं क्षितौ बाललतेव लूना ॥१६९॥
@०३५
दिगन्तसञ्चारिणी चारणानां
नभश्चराणां नृपसाधुवादे ।
संराजपुत्रा- सह मन्त्रिमुख्यै-
प्रजा- प्रजानाथमथोपजग्मु- ॥१७०॥
वीक्ष्य क्षितीशं क्षतजोक्षिताङ्ग-
मक्षीणसत्त्वं पतितं पृथिव्याम् ।
पृथुव्यथाक्लेशजुषं जनाना-
मभूदभूतार्थविकल्पजल्प- ॥१७१॥
कुठारिकै- कैश्चिदहो दयार्द्र-
सर्वार्थिसेव्य- सरल- सुवृत्त- ।
दुरात्मभि- स्वार्थलवाभियुक्तै-
छायातरु- कष्टमयं निकृत्त- ॥१७२॥
अहो परार्थोज्झितजीवितो’यं
परां चमत्कारदशां प्रयात- ।
ससौरभच्छिन्नतनुर्गतात्मा
भवत्युदार- सहकार एव ॥१७३॥
लुब्धस्य न स्व- स्वजनो’पि जन्तो-
न कामकामस्य धने’नुरोध- ।
सर्वात्मना सत्त्वहितोद्यतस्य
देहो’पि न स्नेहपदं दयालो- ॥१७४॥
येषां कृते दैन्यमयं प्रयाति 
सर्वात्मना चार्थिजनो’र्थिभावम् ।
त एव दीनोद्धरणव्रतानां
प्राणा- परित्राणपणे तृणानि ॥१७५॥
इति प्रवादे विविधानुभावे
विजृम्भमाणे मुनिमण्डलस्य ।
भूपालमभ्येत्य सबाष्पचक्षु-
र्मुनिर्मरीचि- प्रणयादुवाच ॥१७६॥
अहो नु निष्कारणबन्धुभाव-
मालम्ब्य राजन् दयया जनस्य ।
प्रजापरित्राणविधानभूमि-
स्तनुस्तवेयं तृणवद्वितीर्णा ॥१७७॥
@०३६
क्षय- प्रवृत्तो निरपेक्षवृत्ते-
स्तवार्थिबन्धोर्निजजीविते’पि ।
यदेष कामं कमलानिकाय-
कायस्त्वयापायपदे नियुक्त- ॥१७८॥
अप्यस्ति राजन् सुकृतव्रते’स्मिन्
फलस्पृहा प्राणपणे’पि काचित् ।
अस्यार्थिहेतोस्तव तालुभेद-
खेदाद्विकारं भजते न चेत- ॥१७९॥
इत्यद्भुताविष्कृतमानसेन
मुनीन्द्रमध्ये मुनिना स पृष्ट- ।
उवाच संस्तभ्य रुजं प्रयत्ना-
द्रक्ताभिषिक्तं वदनं प्रमृज्य ॥१८०॥
फलस्पृहा नास्ति मुने ममान्या
किं त्वेक एव प्रचुरो’भिलाष- ।
यद्घोरसंसारनिमग्नजन्तु-
सन्तारणायैव भवे भवेयम् ॥१८१॥
अर्थिप्रिये देहविदारणे’स्मिन्
नैवास्ति मे को’पि विकारलेश- ।
यद्येष सत्य- समयो मयोक्त-
स्तदस्तु मे स्वस्थमिदं शरीरम् ॥१८२॥
इत्युक्तमात्रे सहजानुभावे
सत्त्वोचिते सत्यधनेन राज्ञा ।
अभूद्वपु- सत्यबलेन तस्य
रूढव्रणं तत्क्षणजातरत्नम् ॥१८३॥
तत- सुरै- शक्रविरिञ्चिमुख्यै-
र्जातप्रहर्षैर्मुनिभिश्च सर्वै- ।
अभ्यर्थितो’पि क्षितिपालनाय
भोगाभिलाषी न बभूव भूप- ॥१८४॥
अवाप्तसञ्ज्ञा मुनिना प्रयुक्ता
पद्मावती राजसुतेन सार्धम् ।
पतिं ययाचे विरहोपशान्त्यै
सिंहासनाक्रान्तिसुखं प्रजानाम् ॥१८५॥
@०३७
ततस्तमभ्येत्य कृपाकुलास्ते
प्रत्येकबुद्धा जगतो हिताय ।
देहप्रभापूरितदिग्विभागा
बभाषिरे हर्षमिवोद्गिरन्त- ॥१८६॥
चिरादवाप्ते विरहावसाने 
पुन- परित्यागदशामसह्याम् ।
न राजपुत्र- सहते न देवी 
दु-खानुबन्धो ह्यसकृन्निपात- ॥१८७॥
स्वमर्थिने य- प्रददाति देह-
मापन्नदु-खप्रशमैकहेतु- ।
कथं स कुर्यात् स्वजने’युपेक्षां
धर्मो’प्ययं यस्य परार्थ एव ॥१८८॥
इत्युक्तमाकर्ण्य नरेश्वरस्तै-
स्तथेति निश्चित्य धिया कथञ्चित् ।
व्योम्ना विमानै- स्वपुरीमवाप्य
भेजे निजं राज्यपदं सपुत्र- ॥१८९॥
इति स विपुलसत्त्व- सत्यवान् बोधिसत्त्व-
सुचिरविहितराज्य- सौगतं धाम भेजे ।
जिनपुरमणिचैत्यच्छत्ररत्नप्रदीप-
प्रकटितविविधश्रीर्लक्षणाभ्यस्तबोधि- ॥१९०॥
इत्याह भगवान् बुद्ध- स्ववृत्तान्तनिदर्शने ।
दानोपदेशे भिक्षूणां सम्यक्सम्बोधिसिद्धये ॥१९१॥
इति क्षेमेन्द्रविरचितायां बोधिसत्त्वावदानकल्पलतायां
मणिचूडावदानं नाम तृतीय- पल्लव- ॥
@०३८
४. मान्धात्रवदानम् ।
शोभन्ते भुवनेषु भव्यमनसां यन्नाककान्ताकर-
प्रौढोदञ्चितचारुचामरसितच्छत्रस्मिता- सम्पद- ।
यच्चोत्सर्पति तर्पितश्रुति यश- कर्पूरपूरोज्ज्वलं
स्वल्पं दानकणस्य तत् फलमहो दानं निदानं श्रिय- ॥१॥
अभूदुपोषधो नाम भूभृद्यस्य विभावत- ।
विबुधाभिमता कीर्ति- सुधा दुग्धोदधेरिव ॥२॥
वसुधामवतो यस्य वसुधामवत- पुर- ।
ननाम प्रणतौ कस्य न नाम नृपते- शिर- ॥३॥
शुद्धा धीरिव धर्मेण दानेनेव दयालुता ।
विभूतिर्विनयेनेव भूषिता येन भूरभूत् ॥४॥
गुणिन- प्रांशुवंशस्य बभूवेन्दुद्युते- स्थिति- ।
यस्य सर्वातपत्रस्य मूर्ध्नि सर्वमहीभृताम् ॥५॥
यस्येश्वरशिर स्थायि शुभ्रं गङ्गाजलोज्ज्वलम् ।
भ्रमत्यदभ्रं लोकेषु भुवनाभरणं यश- ॥६॥
कर्तु- ऋतुसहस्राणां सहस्राक्षाधिकश्रिय- ।
यस्य षष्टिसहस्राणि कलत्रं सुदृशामभूत् ॥७॥
कदाचिन्मुनिरक्षायै रक्ष-क्षयकृतक्षण- ।
विचचाराश्वमारुह्य स तपोवनभूमिषु ॥८॥
तत्र राजर्षिभि- कैश्चित्पुत्रेष्टिकलशं धृतम् ।
दूराध्वश्रमसन्तप्त- स पय-पूर्णमापपौ ॥९॥
विजनासादितं पीत्वा स मन्त्रकलशात् पय- ।
राजधानीं समासाद्य गर्भं लेभे विभुर्भुव- ॥१०॥
स्वप्नमायेन्द्रजालादि यस्या- कौतुकविप्रुष- ।
जयत्यद्भुतसम्भारभूमि- सा भवितव्यता ॥११॥
विधेर्विविधवैचित्र्यचित्रकर्मविधायिन- ।
आश्चर्यरेखाविन्यासं क- परिच्छेत्तुमीश्वर- ॥१२॥
कालेन तस्य मूर्धानं भित्त्वा बालों’शुमानिव ।
रूढव्रणस्य सहसा दिव्यद्युतिरजायत ॥१३॥
तं राजजाया जगृहुर्जगत्साम्राज्यलक्षणम् ।
वात्सल्यप्रस्त्रुतक्षीरा- पुण्यं मूर्तिमिवाश्रितम् ॥१४॥
@०३९
मां धारयिष्यति शिशु- श्लाघ्यो’यं जननीपदे ।
इति तासां मिथो वाक्यैर्मान्धाताभून्नृपात्मज- ॥१५॥
तस्य प्रवर्धमानस्य बालक्रीडाविलासिन- ।
षडिन्द्र- प्रययौ काल- पुण्यक्रीडाक्षयायुष- ॥१६॥
नवयौवनमारूढ- सर्वविद्यासु पारग- ।
स याते पितरि स्वर्गं भेजे राज्यं क्रमागतम् ॥१७॥
यक्षो दिवौकसो नाम सुकृतेर्दासतां गत- ।
अभिषेकोपकरणं दिव्यं तस्योपनीतवान् ॥१८॥
स स्वर्णैर्बद्धमुकुट- कल्पितोष्णीषशेखर- ।
शरदभ्रावतंसस्य मेरो- शोभामवाप्तवान् ॥१९॥
सप्त रत्नानि तस्याथ प्रादुर्भूतानि तत्क्षणे ।
चक्राश्वमणिहस्तिस्त्रीगृहसेनाग्रगाण्यपि ॥२०॥
बभूव चास्य पुत्राणां तुल्यरूपबलौजसाम् ।
सहस्रं विजितारातेर्भुजानामिव भूभुज- ॥२१॥
वसुन्धरां समस्ताब्धिवेलाकलितमेखलाम् ।
निखिलां विदधे दोष्णि शेषविश्रान्तिनिर्वृताम् ॥२२॥
भुवनत्राणसन्नद्ध- प्रत्यग्रकमलाश्रय- ।
चक्रवर्ती स सुकृतेर्विष्णो- कर इवाबभौ ॥२३॥
त्रिजगज्जाह्नवी कीर्ति- प्रभावाभरणा- श्रिय- ।
सो’यं सुकृतवल्लीनां प्रथम- कुसुमोद्गम- ॥२४॥
स कदाचिद्वनान्तेषु विकाशिकुसुमश्रिय- ।
रुचिरं सचिवै- सार्धं विचचार विलोकयन् ॥२५॥
ददर्श तत्र निष्पक्षान् विहगान् पादचारिण- ।
व्योममार्गगतिं स्मृत्वा प्रयातान् कृशतामिव ॥२६॥
पक्षहीनानगतिकान् वृत्तिक्षीणान्निरम्बरान् ।
दरिद्रानिव तान् वीक्ष्य प्रोवाच कृपया नृप- ॥२७॥
अहो वराकैर्विहगै- किमेतै- कुकृतं कृतम् ।
यदेते पक्षविकला- कृच्छ्रचरणचारिण- ॥२८॥
इत्युक्ते भूमिपतिना करुणाकुलितात्मना ।
पुन-स्थितो महामात्य- सत्यसेनस्तमब्रवीत् ॥२९॥
श्रुतमेतन्मया देव कथ्यमानं वनेचरै- ।
कारणं पक्षपतने यदभूत् पक्षिणामिह ॥३०॥
@०४०
सन्ति पञ्च शतान्यत्र पुण्यधाम्नि तपोवने ।
तप-स्वाध्यायसक्तानां मुनीनां दीप्ततेजसाम् ॥३१॥
तेषामध्ययनध्यानजपविध्नविधायिन- ।
एते कोलाहलं चक्रु- खगास्तरुवने सदा ॥३२॥
तस्मै विहगसङ्घाय कर्णापायकृते परम् ।
अतिसंवर्धमानाय चुकोप मुनिमण्डलम् ॥३३॥
तदुद्भूतमहाशापतापप्लोषेण सर्वत- ।
क्षणेन पक्षिणां पक्षा व्यशीर्यन्त कृतागसाम् ॥३४॥
त एते विहगा- पक्षरहिता- कृच्छ्रवर्तिन- ।
त्वद्विपक्षा इव वने श्रान्ताश्चरणचारिण- ॥३५॥
महामात्येन कथितं निशम्यैतन्महीपति- ।
उवाच करुणाक्रान्तस्तप्त- शापेन पक्षिणाम् ॥३६॥
अहो तेज- परिणतं शान्तानामपि कानने ।
अङ्गाराणां मुनीनां च दहत्येवानिवारितम् ॥३७॥
मिथ्यातपस्विभि- किं तै- स्वसुखाय न यै- कृत- ।
मनस- कोपतप्तस्य परिषेक- क्षमाम्बुभि- ॥३८॥
प्रसन्ना धीर्मनो मैत्रं दया दानं दम- क्षमा ।
येषां तेषां तप- श्लाध्यं शेषाणां कायशोषणम् ॥३९॥
किं तपोभि- सकोपानां विप्लुतानां वनेन किम् ।
विभवै- किं सलोभानां दुर्वृत्तानां श्रुतेन किम् ॥४०॥
एवं कलुषचित्तास्ते तीव्रमन्युपरायणा- ।
दु-सहा एव मुनय- प्रयान्तु विषयान्मम ॥४१॥
इत्युक्त्वा प्राहिणोत्तेभ्य- सन्देशं पुरुषैर्नृप- ।
यावती मद्वशा भूमिस्तावती त्यज्यतामिति ॥४२॥
विहङ्गपक्षपातेन कुपितस्य महीपते- ।
सन्देशं मुनय- श्रुत्वा विलक्षा- समचिन्तयन् ॥४३॥
चतु-समुद्रपरिखामेखलाया- क्षिते- पति- ।
नरेन्द्रो’यं क्व गच्छाम- को देशो’स्य वशे न य- ॥४४॥
इति सञ्चिन्त्य मुनय- पार्श्वं कनकभूभृत- ।
सुरसिद्धसमाकीर्णं जम्बूखण्डान्तिकं ययु- ॥४५॥
अथ तस्य महीभर्तु- प्रभावेण महीयसा ।
अभूदकृष्टशस्या भूद्याश्च रत्नाम्बरप्रसू- ॥४६॥
@०४१
पाकशासनवैलक्ष्यकरणास्तस्य शासनात् ।
सप्ताहं हेम ववृषुर्मेघा- सङ्घातवर्षिण- ॥४७॥
स प्रभावेण महता सह सैन्यैर्नभोगति- ।
चक्रे पूर्वविदेहाख्यं द्वीपं दिव्यजनं वशे ॥४८॥
बभूवुरग्रे सैन्यानि स्फीतशौर्यबलौजसाम् ।
भटानां व्योमगमने तस्याष्टादशकोटय- ॥४९॥
गोदानीयं ततो द्वीपमथोत्तरकुरूनपि ।
पार्श्वानि स सुमेरोश्च शशासाहतशासन- ॥५०॥
सुखं विहरतस्तस्य मेरो- कनकसानुषु ।
बहुशक्रो ययौ कालश्चतुर्द्वीपमहीपते- ॥५१॥
स कदाचित् सुरान् द्रष्टुं व्योम्ना गच्छन् सुरोपम- ।
चकार नीलजलदैर्व्याप्ता इव गजैर्दिश- ॥५२॥
अथ तेषां निरस्तानां मेरुपार्श्वे तपस्यताम् ।
मुनीनामपतन् मूर्ध्निं तद्गजाश्वशकृद्दिव- ॥५३॥
ततस्ते क्रोधसन्तप्तदृशा व्योमावलोकिन- ।
चक्रु- पिङ्गप्रभावल्लीकलापकपिला दिश- ॥५४॥
कोपात्किमेतदित्युक्त्वा शापाग्निविसिसृक्षया ।
अभ्येत्य देवदूतस्तान् प्रहर्षाकुलितो’वदत् ॥५५॥
एष नि-शेषभूपालमौलिविश्रान्तशासन- ।
पाकशासनतुल्यश्रीर्मान्धाता पृथिवीपति- ॥५६॥
नभसा नरदेवो’यं सह सैन्यै- प्रसर्पति ।
यस्य कीर्तनधन्येयं वाणी पुण्याभिमानिनी ॥५७॥
न दृष्टो यस्य निर्दिष्टसर्वलोकसुखश्रिय- ।
मोह- संविन्मयस्येव विभवप्रभवो मद- ॥५८॥
कौबेरं धनदव्यक्त्या कौमारं शक्तिमत्तया ।
ऐश्वरं वृषसंयोगाद्वैष्णवं श्रीसमागमात् ॥५९॥
प्रतापप्रसरात् सौरमैन्दवं जननन्दनात् ।
ऐन्द्रं दृप्तबलच्छदाद्दिव्यं रूपं बिभर्त्ययम् ॥६०॥
बलि- प्रयात- पातालं दधीचो’प्यस्थिशेषताम् ।
अस्य त्यागेन जलधि- क्षोभमद्यापि नोज्झति ॥६१॥
श्रुत्वेति देवदूतस्य वचनं मुनिमध्यग- ।
ससर्ज दुर्मुखो नाम मुनि- शापजलं दिवि ॥६२॥
@०४२
प्रहसन्नथ तं प्राह सेनानां परिणायक- ।
महर्षे संहर रुषं मा कृथास्तपस- क्षयम् ॥६३॥
वैफल्यलज्जां शापो’यं यास्यत्यग्रे महीपते- ।
नैते बत खगा येषां यूयं पक्षक्षयक्षमा- ॥६४॥
इत्युक्ते सैन्यपतिना शापस्तब्धामनीकिनीम् ।
दृष्ट्वाग्रे विस्मयादूचे किमेतदिति भूपति- ॥६५॥
संरब्धो’थ समभ्येत्य सेनापतिरुवाच तम् ।
तेषां देव महर्षीणां शापात् सैन्यं न सर्पति ॥६६॥
इदं च चक्ररत्नं ते व्योम्नि शापविघूर्णितम् ।
धत्ते जलदसंरुद्धतिग्मदीधितितुल्यताम् ॥६७॥
एतदाकर्ण्य नृपतिर्दृष्ट्वा चाग्रे तथैव तत् ।
दृशैव विदधे शापं विफलोच्चण्डविप्लवम् ॥६८॥
देहक्षयं महर्षीणां परिरक्षन् कृपाकुल- ।
जटा न्यपातयद् भूमौ स लीलालसशासन- ॥६९॥
अजितक्रोधमोहानां भारभूता वृथा वयम् ।
इतीव लज्जया तेषां लीना- क्षितितले जटा- ॥७०॥
अथ मेरुशिर- प्राप्य नृप- सुरनिकेतनम् ।
पुरं सुदर्शनं नाम ददर्श प्रियदर्शनम् ॥७१॥
नागास्तत्र कृतारक्षा- प्रख्यातोदकनि-सृता- ।
करोटपाणयो यक्षा- सुरा मालाधराभिधा- ॥७२॥
सदामत्तास्तथा देवा- क्रोधोत्तम्भितसैनिका- ।
महाराजकायिकाख्यास्त्रिदशा बलवत्तरा- ॥७३॥
महाराजाश्च चत्वार- सन्नद्धकवचायुधा- ।
जित्वा राज्ञा प्रभावेण निजसेनाग्रगा- कृता- ॥७४॥
तत- कल्पद्रुमोदारकोविदारमनोहरम् ।
ददर्श पारिजाताख्यं संश्रयं त्रिदिवौकसाम् ॥७५॥
मेरोर्मूर्ध्नि तत- शुभ्रप्रभां मालामिवामलाम् ।
सुधर्माख्यां सभां प्राप स्वभासोद्भासिताम्बराम् ॥७६॥
हेमविद्रुमवैदूर्यस्तम्भसम्भारभास्वर- ।
प्रासादो वैजयान्ताख्य- प्रख्यातो यत्र राजते ॥७७॥
यत्राब्जैर्वदनैर्भृङ्गैरलकैस्तुल्यतां गता- ।
पद्मिन्य- सुरनारीणां पद्मिनीनां सुराङ्गना- ॥७८॥
@०४३
बिम्बितैस्त्रिदशैर्यत्र मणिभूस्तम्भभित्तिषु ।
सुरलोको बिभर्त्येको’प्यनेकसुरलोकताम् ॥७९॥
रत्नतोरणहर्म्याशुनिवहैर्यत्र चित्रिता- ।
व्याप्ता विभान्ति ककुभ- शक्रायुधशतैरिव ॥८०॥
यत्र बालानिलालोलकल्पपादपपल्लवै- ।
नृत्यद्धस्ता इवाभान्ति नन्दिन्यो नन्दनश्रिय- ॥८१॥
यत्र चैत्ररथं नाम देवोद्यानं मनोरमम् ।
धत्ते नित्योत्सवं प्रेमिकामं कामवसन्तयो- ॥८२॥
सर्वकामं सर्वसुखं सर्वर्तुकुसुमोज्ज्वलम् ।
सर्वातिशयितं दृष्ट्वा देवानां सदनं नृप- ॥८३॥
मुहूर्तविस्मयास्पन्दसानन्दस्निग्धलोचन- ।
अचिन्तयत् सुकृतिनामिमास्ता- फलभूमय- ॥८४॥
ऐरावणं सुरपतेर्लोलालिवलयाकुलम् ।
ददर्श तत्र समोदं साकारमिव नन्दनम् ॥८५॥
पुरन्दरस्ततो ज्ञात्वा प्राप्तं भूमिपुरन्दरम् ।
प्रत्युद्ययौ प्रमुदित- सह सर्वैर्मरुद्गणै- ॥८६॥
पूजित- सुरराजेन रत्नराजिविराजितम् ।
राजराज- सभाभूमिं भेजे विरजसां वर- ॥८७॥
त्रिदशेषूपविष्टेषु रत्नपर्यङ्कपङ्क्तिषु ।
उपाविशन्नृप- श्रीमानासनार्धे शतक्रतो- ॥८८॥
एकासनजुषोस्तत्र सुरेन्द्रमनुजेन्द्रयो- ।
रूपं गुणगणोदारं निर्विशेषमदृश्यत ॥८९॥
तत- सर्वसुरोत्सृष्टस्पष्टलोचनषट्पदै- ।
पीयमानमुखाम्भोजं व्याजहार हरिर्नृपम् ॥९०॥
अहो उदय- श्लाध्यस्ते तेजसा तेजसां निधे ।
भवता भूषिता भूमिर्द्यौश्च देवेन भास्वता ॥९१॥
अभ्युन्नतप्रभावो’यं लसत्सितयशोंशुक- ।
भ्राजते ते त्रिभुवने साम्राज्यविजयध्वज- ॥९२॥
त्वत्कथामृतपानस्य त्वद्दर्शनरसस्य च ।
प्रेर्यते श्रोत्रनेत्रण सुखाख्याने सरस्वती ॥९३॥
स्थिरीकृतस्त्वयैवायं सुकृताप्तविभूतिना ।
कर्मणां फलवादस्य निश्चयश्छिन्नसंशय- ॥९४॥
@०४४
अत एवेन्द्रियग्रामे चक्षुरेव स्पृहास्पदम् ।
पुण्यै- पुण्योचिताचारा पृश्यन्ते यद्भवद्विधा- ॥९५॥
इत्युक्ते त्रिदशेन्द्रेण मान्धाता यशसां निधि- ।
त्वत्प्रसादप्रभावो’यमित्युवाच नतानन- ॥९६॥
इत्येवं पूज्यमानस्य तस्य नित्यादरै- सुरै- ।
षडिन्द्र- प्रणयौ कालस्त्रिदिवे वसत- सत- ॥९७॥
तत्पराक्रमविध्वस्तसमस्तासुरमण्डल- ।
बभूव सुरराजस्य निरपायोदयो जय- ॥९८॥
दीप्तदानवसङ्ग्रामे तस्य शौर्यमहातरो- ।
विश्रान्तिं भेजिरे देवा भुजच्छायोपजीविन- ॥९९॥
तस्य पुण्यपणक्रीतं भुञ्जानस्याक्षयं सुखम् ।
कालप्रवाहे महति प्रययु- षट् पुरन्दरा- ॥१००॥
सत्कर्मफलभोगस्य लाञ्छनं विमलं मन- ।
कालुष्याज्जायते तस्य प्रत्यासन्न- परिक्षय- ॥१०१॥
अथ कालेन कालुष्यकालितस्य मनोरथ- ।
अभूल्लोभाभिभूतस्य भूपतेरभिमानिन- ॥१०२॥
त्रिदशानामियं लक्ष्मीर्मद्बाहुबलपालिता ।
तदिमां न सहे तावदर्धासनविडम्बनाम् ॥१०३॥
अहमेक- सुरपति- प्रभावान्न भवामि किम् ।
अयं मम भुज- सर्वजगद्भारभरक्षम- ॥१०४॥
च्यावयित्वा सुराधीशं स्वर्गसाम्राज्यसम्पदम् ।
एकातपत्रतिलकां स्वयङ्ग्राहोचितां भजे ॥१०५॥
इति चिन्तयतस्तस्य शक्रद्रोहाभिलाषिण- ।
शुभ्रप्रभा प्रभावश्रीर्मालेव म्लानतां ययौ ॥१०६॥
घनोदयसमुत्सिक्ता सौजन्यतटपातिनी ।
लोलं कलुषयत्वेव मानसं श्रीतरङ्गिणी ॥१०७॥
प्रमादो विपदां दूतो दु-सहो महतामपि ।
कुशलोन्मूलनायैव किल्बिषाकुलिता मति- ॥१०८॥
पापसङ्कल्पमात्रेण क्षितौ क्षितिपति- क्षणात् ।
पपात विस्रस्तफलश्छिन्नमूल इव द्रुम- ॥१०९॥
हन्त विद्यामनभ्यास- श्रियं हन्त मदोदय- ।
विद्वेष- साधुतां हन्ति हन्ति लोभ- समुन्नतिम् ॥११०॥
@०४५
अहो बत महोत्कर्षशृङ्गारोहो महोदय- ।
विभवोद्भवमत्तानां सहसैव पतत्यध- ॥१११॥
तेन सर्वविभुर्नाम पूजित- पूर्वजन्मनि ।
तत्फलादाप्तवान् राज्यं स्पृहणीयं मरुत्पते- ॥११२॥
सुराधिपाधिक- को’पि प्रभावो विस्मयावह- ।
अनल्पपिण्डस्तस्याभूत् पात्रदानांशसम्भव- ॥११३॥
बन्धुमत्यभिधानायां नगर्यामुषित- शुचि- ।
वणिगुत्करिको नाम सो’भवत् पूर्वजन्मनि ॥११४॥
विपश्यी नाम भिक्षायै सम्यक्सम्बुद्धतां गत- ।
विवेश तद्गृहं सर्वसत्त्वसन्तारणोद्यत- ॥११५॥
पात्रे तस्य च चिक्षेप मुद्गमुष्टिं प्रसन्नधी- ।
फलानि तत्र चत्वारि पेतु- शेषाणि भूतले ॥११६॥
तेन दानप्रभावेण मान्धाता पृथिवीपति- ।
सर्वद्वीपपतिर्भूत्वा शक्रार्धासनमाप्तवान् ॥११७॥
मुद्गशेषश्च्युतो यस्माद् भूतौ तस्यान्यचेतस- ।
तदसौ फलपर्यन्ते पतितस्त्रिदशालयात् ॥११८॥
लुठति विकलकल्पा यत्र सङ्कल्पमाला
स्फुरति न च कदाचित् स्वप्नमायान्तरे या ।
भवति विभवभोगाभोगिनी भाग्यभाजा-
मतुलफलतति- सा दानकल्पद्रूमाणाम् ॥११९॥
इत्याह भगवान् बुद्ध- प्रीत्या दानफलश्रियम् ।
निजजन्मान्तराख्याने भिक्षूणामनुशासने ॥१२०॥
इति क्षेमेन्द्रविरचितायां बोधिसत्त्वावदानकल्पलतायां
मान्धात्रवदानं नाम चतुर्थ- पल्लव- ॥
@०४६
५ चन्द्रप्रभावदानम् ।
दुग्धाब्धिर्विबुधनार्थनातिविधुर- क्षुब्धश्चकम्पे चिरं
कम्पन्ते च निसर्गत- किल फलोत्सर्गेषु कल्पद्रुमा- ।
एक- को’पि स जायते तनुक्षतैरभ्यस्तदानस्थिति-
र्निकम्प- पुलकोत्करं वहति य- कायं प्रदानेष्वपि ॥१॥
अस्ति कैलासहासिन्यामुत्तरस्यामनुत्तरा ।
दिशि भद्रशिला नाम भुवनाभरणं पुरी ॥२॥
यस्यां सितयश-पुष्पा सफला- सर्वसम्पद- ।
दानोद्यानलता- प्रीत्यै बभूवु- पुरवासिनाम् ॥३॥
यत्र त्रिपुरजिन्नेत्रशिखित्रस्तो मनोभव- ।
अबलाभिश्चलक्रीडभ्रूभङ्गैरेव रक्ष्यते ॥४॥
मुक्ताजालोज्ज्वला यत्र भाति हेमगृहावली ।
मेरो- शिखरमालेव विस्फुरत्स्फीततारका ॥५॥
तस्यां चन्द्रप्रभ- श्रीमानभूद् भूमिभृतां वर- ।
कैलास इव य- कान्त्या चकार दिनचन्द्रिकाम् ॥६॥
यस्य देहप्रभापूरै- पूर्णेन्दुद्युतिहारिभि- ।
निशासु दीपकाभासु नाभूत् स्नेहगुणक्षय- ॥७॥
स्मरज्वरं भजन्ते’स्य दर्शनेनैव तारका- ।
इति च्छत्रछलादस्य छादितं खमिवेन्दुना ॥८॥
प्रदिशत्येष सततं श्रियं सत्कोशसंश्रयाम् ।
इति तद्दर्शनेनैव सङ्कोचं प्राप पद्मिनी ॥९॥
सेनाहङ्कारमुत्सृज्य त्यागशुभ्रश्रिया श्रिय- ।
निर्दिष्टाश्छत्रमुकुटप्रकटा- पुरवासिनाम् ॥१०॥
शुशुभे विभवस्तस्य पुण्यालङ्करणोन्नते- ।
आरोहति परां कोटीं नम्रस्य धनुषो गुण- ॥११॥
चत्वारिंशत्सहस्राणि वत्सराणां शतानि च ।
बभूव देहिनामायुस्तस्य काले कलिद्विष- ॥१२॥
तस्य षष्टिसहस्राणि पुरीणां पूर्णसम्पदाम् ।
बभूवुर्लोकपालस्य लोकपालाधिकश्रिय- ॥१३॥
यज्वान- कीर्तितिलकास्तस्य पुण्यविभूषणा- ।
यज्ञधूमलताभङ्गैर्बभुर्लोलालका- श्रिय- ॥१४॥
@०४७
तस्य सम्पत्कुमुदिनीविकासेन सदोदित- ।
अभून्मन्त्री महाचन्द्रश्चन्द्रलोक इवोज्ज्वल- ॥१५॥
येन् अनिश्चललक्ष्येण प्रभो- प्रज्ञापताकया ।
राज्याब्धिकर्णधारेण पारमुत्तरितं यश- ॥१६॥
महीधराभिधश्चासौ बभूवामात्यकुञ्जर- ।
भूमिभारसहस्तस्य दिङ्गाग इव पञ्चम- ॥१७॥
मन्त्रणाभिन्नमन्त्रस्य यस्य नीतिबृहस्पते- ।
त्याजिता- प्रतिसामन्ता- शौर्यं विषमिवाहय- ॥१८॥
तेनामात्येन स नृप- स च राज्ञा विभूषित-।
गुण- सत्पुरुषेणेव गुणेनेव च सज्जन- ॥१९॥
कृतज्ञ- सरल- स्वामी सद्भृत्यो भक्तिनिर्भर- ।
सुकृतप्रभवेणैव भाग्ययोगेन लभ्यते ॥२०॥
इयमेव चिरभ्रान्तिविश्रान्ति- सर्वसम्पदाम् ।
यद्गुणज्ञतया वेत्ति स्वामिसत्पुरुषान्तरम् ॥२१॥
तौ कदाचिद्ददृशतु- स्वप्नमन्ये च मन्त्रिण- ।
क्षयो यस्य फलं दानव्यसनेन महीपते- ॥२२॥
तौ दृष्ट्वा दुर्निमित्तानि प्रादुर्भूतानि शङ्कितौ ।
व्यग्रौ बभूवतुर्नित्यं शान्तिस्वस्तिककर्मसु ॥२३॥
निमित्तदर्शनोद्विग्नास्तपोवनगता अपि ।
विश्वामित्रप्रभृतय- स्वामीत्यूचुर्महर्षय- ॥२४॥
अत्रान्तरे ब्रह्मबन्धु- प्राग्जन्मब्रह्मराक्षस- ।
रौद्राक्षो नाम मात्सर्यक्रौर्यदौर्जन्यदु-सह- ॥२५॥
श्रुत्वा दानोद्भवां कीर्तिं राज्ञ- सर्वगुणोज्ज्वलाम् ।
निर्गुण- स गुणद्वेषी सन्तप्त- समचिन्तवत् ॥२६॥
अहो बतास्य नृपतेर्गीयते गगने यश- ।
अनिशं सिद्धगन्धर्वगीर्वाणललनागणै- ॥२७॥
सदा विशन्ति मे कर्णे तद्गुणस्तुतिसूचय- ।
किं करोमि प्रकृत्यैव सहे नान्यगुणोन्नतिम् ॥२८॥
तद्गत्वा दानशीलस्य तस्य दानार्जितं यश- ।
करोम्येष शिरोयाञ्चाप्रतिषेधेन खण्डितम् ॥२९॥
यशस्त्याज्यते दानोत्थं शिरश्चेन्न प्रदास्यति ।
अथ दास्यति विद्वेषप्रशान्तिर्मे भविष्यति ॥३०॥
@०४८
इति सञ्चिन्त्य सुचिरं स क्रौर्यकठिन- शठ- ।
गन्धमादनपादान्तवासी भद्रशिलां ययौ ॥३१॥
इन्द्रजालप्रयोगज्ञ- स कृत्वा प्रशमोचितम् ।
वेषं कलुषसङ्कल्प- पुरीं प्राप महोपते- ॥३२॥
अस्मिन् भववने नित्यं गुणदोषसमाकुले ।
कल्पवृक्षा- प्रजायन्ते जायन्ते च विषद्रुमा- ॥३३॥
अशेषनाशपिशुनैर्घोरसन्त्रासकारिभि- ।
दुर्निमित्तैरिव खलै- खेद- कस्य न दीयते ॥३४॥
गुणिद्वेष- प्रकृत्यैव प्रकाशपरिपन्थिन- ।
दोषाश्रयस्य को भेद- खलस्य तिमिरस्य च ॥३५॥
स्वच्छन्दघाती साधूनां विद्वेषविषदु-सह- ।
दीर्घपक्ष- खलव्यालकराल- केन निर्मित- ॥३६॥
तस्मिन् प्रविष्टे नगरं रूपिणी पुरदेवता ।
उवाचाभ्येत्य भूपालं सन्त्रासतरलेक्षणा ॥३७॥
शिरोयाचक एष त्वां ब्रह्मबन्धुरुपागत- ।
वध्यो’सौ जीवितोच्छेदी जगतो जीवितस्य ते ॥३८॥
निरुद्धो नगरद्वारि स मया मलिनाशय- ।
मम तद्दर्शनत्रस्तं धृतिं न लभते मन- ॥३९॥
इति ब्रुवाणां भूपाल- प्रोवाच पुरदेवताम् ।
अर्थिसंरोधजातलज्जया नमितानन- ॥४०॥
देवि याञ्चाभियातो’सौ प्रविशत्वनिवारित- ।
दोर्घोच्छ्वासं सहे नाहमाशावैफल्यमर्थिन- ॥४१॥
याञ्चा प्रणयिनार्मथे पुण्यप्राप्तस्तनुव्यय- ।
युगसङ्ख्यामपि स्थित्वा विपद्यन्ते हि देहिन- ॥४२॥
एतदेव सुजातानां पूज्यं जगति जीवितम् ।
यदेषामग्रतो याति नार्थी भग्नमनोरथ- ॥४३॥
क्रियतामानुकूल्यं मे भवत्या कुशलोचितम् ।
आशाविघाते सन्तापस्तस्य तूर्णं निवार्यताम् ॥४४॥
इति भूमिभृत- श्रुत्वा वचो निश्चलनिश्चयम् ।
जगामादर्शनं देवी चिन्तासन्तापमानसा ॥४५॥
अथाययौ स कुटिल- खल- क्रकचचेष्टित- ।
दारुण- सरलस्यैव च्छेदाय स्वयमुद्यत- ॥४६॥
@०४९
तस्मिन्नृपगृहं प्राप्ते विवृतद्वारमर्थिनाम् ।
भूर्भूपतिक्षयभयाच्चकम्पे सधराधरा ॥४७॥
नरेन्द्रचन्द्रमासाद्य स राहुरिव दुर्मुख- ।
समभ्यधाद्विधाय प्रागशिवार्थामिवाशिषम् ॥४८॥
स्वस्ति राजन् द्विजन्मा हि विजने सिद्धिसाधक- ।
प्राप्तस्त्वामीप्सितप्राप्त्यै सर्वार्थिसुरपादपम् ॥४९॥
दृष्टिर्वृष्टिरिवामृतस्य महती सौजन्यमित्रं मन-
क्षान्ति- क्रोधरज-प्रमार्जननदी दु-खार्तमाता मति- ।
लक्ष्मीर्दानजलाभिषेकविमला सत्योपयुक्तं वच-
नित्यं यस्य स एक एव हि भवान् जातो जगद्बान्धव- ॥५०॥
सिद्धये कथितं कैश्चिच्चक्रवर्तिशिरो मम ।
दीयतां तत् त्वदन्यो वा दातुं शक्नोति क- पर- ॥५१॥
सन्ति स्पष्टार्थदाश्चिन्तामणिकल्पद्रुमादय- ।
दुर्लभार्थप्रदातारो विरलास्तु भवद्विधा- ॥५२॥
इत्युक्ते तेन नृपतिर्निष्कम्पविपुलाशय- ॥
अर्थिसन्दर्शनानन्दनिर्भरस्तमभाषत ॥५३॥
धन्यो’हं यस्य मे ब्रह्मन्नर्थिनामर्थसिद्धये ।
निर्विकल्पोपकरणं व्ययं याति सुजीवितम् ॥५४॥
कदा प्राणा- परार्थे मे प्रयान्तीति मनोरथ- ।
किमेतानि न पुण्यानि प्रार्थ्यन्ते ते यदि त्वया ॥५५॥
आहोपकरणसिद्धयै श्लाघ्यं मे गृह्यतां शिर- ।
तत्तदेव स्थिरं लोके यद्यदर्थिसमर्पितम् ॥५६॥
इत्युक्ते हर्षयुक्तेन भूभुजा सत्त्वशालिना ।
तमूचतुर्महामात्यौ महाचन्द्रमहीधरौ ॥५७॥
निजजीवितरक्षैव धर्मस्ते प्रथम- प्रभो ।
त्वयि जीवति जीवन्ति सर्वे जगति जन्तव- ॥५८॥
न दातुमर्हसि शिर- सर्वाधारं हि ते वपु- ।
दीयतां ब्राह्मणायास्मै हेमरत्नमयं शिर- ॥५९॥
सर्वार्थैरर्थिसार्थानां पूर्यन्ते यैर्मनोरथा- ।
तेषां संरक्षणेनैव सर्वं भवति रक्षितम् ॥६०॥
सङ्कल्पो’यं द्विजस्यास्य क्रूर- कलुषचेतस- ।
मूलच्छेदोपजीव्यो हि न कल्पतरुरर्थिनाम् ॥६१॥
@०५०
हेमरत्नशिर- प्राप्य यात्वेष शिरसास्य किम् ।
चिन्तामणिर्विनिष्प्रेक्ष्यो भुज्यते न बुभुक्षितै- ॥६२॥
इत्युक्ते मन्त्रिमुख्याभ्यां हेमरत्नमयं शिर- ।
सिद्धो नैवोपयोग्यं तन्ममेति ब्राह्मणो’ब्रवीत् ॥६३॥
अथोन्मुमोच नृपतिर्मुकुटं मौक्तिकांशुभि- ।
शिरोविरहदु-खेन साश्रुधारमिवाभित- ॥६४॥
मुकुटानि क्षणे तस्मिन्निपेतु- पुरवासिनाम् ।
दिग्दाहोन्मुखतुल्याभिरुल्काभि- सह भूतले ॥६५॥
राज्ञा प्रदाने शिरस- सर्वथा परिकल्पिते ।
तौ चक्रतुस्तनुत्यागं मन्त्रिणौ द्रष्टुमक्षमौ ॥६६॥
रत्नगर्भमथोद्यानं प्रविश्य पृथिवीपति- ।
उत्फुल्लचम्पकस्याध- शिरश्छेत्तुं समुद्ययौ ॥६७॥
उद्यानदेवता दृष्ट्वा तं शिरश्छेत्तुमुद्यतम् ।
मा कृथा- साहसं राजन्नित्युवाच शुचाकुला ॥६८॥
कम्पमाना- प्रलापिन्यस्तं मत्तालिकुलस्वनै- ।
न्यवारयन्नवलता लोलपल्लवपाणिभि- ॥६९॥
सो’पि निश्चलसङ्कल्प- प्रसाद्योद्यानदेवताम् ।
विमलां बोधिमालम्ब्य बभूव प्रणिधानवान् ॥७०॥
अस्मिन् रत्नमयोद्याने पुण्यराशिसमुन्नतम् ।
स्तूपमस्तु प्रशास्तुस्तु सत्त्वसन्तारणोचितम् ॥७१॥
यत्किञ्चिदर्जितं पुण्यं सङ्कल्पेन मयामुना ।
भवन्तु तेन संसारे नि-संसारा- शरीरिण- ॥७२॥
ध्यात्वेति चम्पकतरो- शाखायां नृपति- शिर- ।
बद्ध्वा कचकलापेन छित्त्वा प्रादाद्द्विजन्मने ॥७३॥
अय नरपते- सत्त्वोत्साहस्फुटप्रणिधानत-
किमपि विमलै- पुण्यालोकैर्दिगन्तविसारिभि- ।
विगलितमहामोहौघान्त- श्रित- परिनिर्वृतिं
प्रविरतभवाभ्यासायास- क्षणादभवज्जन- ॥७४॥
इति प्राग्जन्मवृत्तान्तकथया भगवान् जिन- ।
भिक्षूणां विदधे शुद्धदानसद्धर्मदेशनाम् ॥७५॥
इति क्षेमेन्द्रविरचितायां बोधिसत्त्वावदानकल्पलतायां 
चन्द्रप्रभावदानं नाम पञ्चम- पल्लव- ॥ 
@०५१
६ बदरद्वीपयात्रावदानम् ।
दानोद्यतानां पृथुवीर्यभाजां
शुद्धात्मनां सत्त्वमहोदधीनाम् ।
अहो महोत्साहवतां परार्थे
भवन्त्यचिन्त्यानि समाहितानि ॥१॥
हर्म्यारोहणहेलया यदचला- स्वभ्रै- सहाभ्रंलिहा
यद्वा गोष्पदलीलया जलभरक्षोभोद्धता- सिन्धव- ।
लङ्घ्यन्ते भवनस्थलीकलनया ये चाटवीनां तटा-
स्तद्वीर्यस्य महात्मनां विलसत- सत्त्वोर्जितं स्फूर्जितम् ॥२॥
पुरा हि भगवान् बुद्ध- श्रावस्त्यां पुरवासिनाम् ।
उपदेशप्रकाशेन जहाराज्ञानज तम- ॥३॥
भिक्षुसङ्घै- परिवृत- स कदाचिद्वणिग्जनै- ।
कृतानुयात्रो मगधात् स्वयं चाइकया ययौ ॥४॥
महार्थसार्थानुगतं व्रजन्तं वनवर्त्मना ।
तं दृष्ट्वा तस्करगण- सालाटव्यामचिन्तयत् ॥५॥
एष प्रयातु भगवान् पुर- सत्त्वहिते रत- ।
पश्चात् सार्थं ग्रहीष्याम- पूर्णं द्रविणराशिभि- ॥६॥
भगवानथ सर्वज्ञस्तेषां ज्ञात्वा समीहितम् ।
किमेतदिति तानूचे निर्विकारस्मितानन- ॥७॥
ते तमूचु- परित्यज्य क्रौर्य मधुरया गिरा ।
तत्प्रसादस्मितालोकैर्विनष्टतिमिरा इव ॥८॥
भगवन् जीविकास्माकं निन्द्येयं कर्मनिर्मिता ।
न भृतिर्न कृषिर्नान्यरक्षणं न प्रतिग्रह- ॥९॥
सहजं क्रौर्यमस्माकं निसर्गकलुषात्मनाम् ।
क्रियते किं स्वभावस्य देव तीक्ष्णा हि कर्णिका ॥१०॥
तस्मान्न वृत्तिलोपो न- कर्तुमर्हसि गम्यताम् ।
याते तु त्वयि सार्थस्य वयं सर्वार्थहारिण- ॥११॥
इति तेषां वच- श्रुत्वा करुणापूर्णमानस- ।
दोलालोलायितमतिर्बभूव भगवान् क्षणम् ॥१२॥
तत- सार्थधनं सर्वं परिसङ्ख्याय तत्समम् ।
स ददौ चौरचक्राय तत्क्षणाप्तनिधानत- ॥१३॥
@०५२
तद्विधेन क्रमेणैव पुन- पथि गतागतै- ।
षट्कृत्व- प्रददौ तेभ्य- सो’र्थ सार्थस्य मुक्तये ॥१४॥
पुनश्चोपगते तस्मिन् वर्त्मना तेन सानुगे ।
बभूव बुद्धिश्चौराणां तद्भोजननिमन्त्रणे ॥१५॥
दृशा दिशन्ति वैमल्यं शुभं सम्भाषणेन च ।
व्रजन्ति सङ्गमाभ्यासै- सन्त- सन्मार्गसेतुताम् ॥१६॥
तत्रातिर्यग्दृशा सर्वं सर्वाकुशलसङ्क्षयात् ।
तेषां समाहितं शुद्धं विदधे भगवान् जिन- ॥१७॥
येषां सङ्ग्रहवस्तूनि चत्वारि नियतात्मनाम् ।
अर्थचर्या समानार्थभावस्त्याग- प्रियं वच- ॥१८॥
येषां ब्रह्मविहाराश्च चत्वार- सत्त्वशालिनाम् ।
करुणा मुदितोपेक्षा मैत्री चेति परिग्रह- ॥१९॥
येषां कुशलमूलानि सक्तानि त्रीणि चेतसि ।
अलोभश्चापरिद्वेषो’प्यमोहश्च महात्मनाम् ॥२०॥
दानशीलक्षमावीर्यध्यानप्रज्ञाजुषां सदा ।
उपायप्रणिधिज्ञानबलैराश्रितचेतसाम् ॥२१॥
परित्राणैकवीराणां सदैवाद्वयवादिनाम् ।
विद्यात्रयप्रदीप्तानां चतुर्वैमल्यशालिनाम् ॥२२॥
पञ्चस्कन्धविमुक्तानां षडायतनभेदिनाम् ।
सप्तबोध्यङ्गयुक्तानामार्याष्टाङ्गोपदेशिनाम् ॥२३॥
नवसंयोगहीनानां तेषां दशबलात्मनाम् ।
किं वस्त्वविदितं लोके जिनानां जनचेष्टितम् ॥२४॥
ततस्तेष्वतिकारुण्याच्चरणालीनमूर्धसु ।
तथेत्युवा च भगवांस्तद्भोज्योपनिमन्त्रणे ॥२५॥
तैस्तत्सन्दर्शनक्षीणकिल्बिषै- सममर्पितम् ।
भिक्षुसङ्घैर्वृतो भोज्यं विधिवत् सर्वमाददे ॥२६॥
ततस्तत्प्रणिधानेन ज्ञानालोकशलाकया ।
ते समुन्मीलितदृश- प्रकाशं ददृशु- पदम् ॥२७॥
ते सद्यस्तीव्रवैराग्यपरिपक्वा- प्रसादिन- ।
प्रव्रज्यायोगमासज्य जग्मुर्जगति पूज्यताम् ॥२८॥
तत्तेषां कुशलं दृष्ट्वा सहसोपनतं पुर- ।
बभाषे भगवान् पृष्ट- किमेतदिति भिक्षुभि- ॥२९॥
@०५३
एतैर्ममायं सम्बन्ध- सार्थरक्षनिष्क्रयै- ।
द्वीपयात्रागतस्यासीदन्यस्मिन्नपि जन्मनि ॥३०॥
अस्ति विस्तीर्णमार्गस्य स्वर्गवर्गावधिर्विधे- ।
पुरी वाराणसी नाम कौशलोत्कर्षहर्षभू- ॥३१॥
यस्याममलकल्लोलवाहिनी सुरवाहिनी ।
सदा दयेव हृदयं प्रसादयति देहिनाम् ॥३२॥
अहिंसेव सतां सेव्या विद्येव विदुषां मता ।
क्षमेव सर्वभूतानां या विश्रम्भसुखस्थिति- ॥३३॥
ब्रह्मकल्पे नृपे तस्या विकसत्कमलाश्रये ।
ब्रह्मदत्तामिधे लोकं त्रैलोक्यमिव रक्षति ॥३४॥
प्रियसेनाभिधानो’भूत् तत्र वैश्रवणोपम- ।
सार्थवाहो’र्थसार्थानां स्थानमब्धिरिवाम्भसाम् ॥३५॥
तस्यासीत् सुप्रियो नाम सौजन्यनिलय- सुत- ।
प्रययौ यं समाश्रित्य गुणसार्थ- कृतार्थताम् ॥३६॥
दानशीलक्षमावीर्यध्यानप्रज्ञासमन्वित- ।
धात्रा विलोभनायैव य- कृत- सुकृतश्रिय- ॥३७॥
तं सर्वविद्या विशदा- कलाश्च विपुलाशयम् ।
विविशु- सरसोदारा महोदधिमिवापगा- ॥३८॥
गुणालङ्कृतचारित्रं लक्षणालङ्कृताकृतिम् ।
पुरुषोत्तमलुब्धेव यं श्लाघ्यं श्रीरशिश्रियत् ॥३९॥
कालेन सुकृतक्रीतं पितरि त्रिदिवं गते ।
चक्रे स्कन्धतटे तस्य व्यवहारभर- स्थितिम् ॥४०॥
सो’चिन्तयदियं लक्ष्मीर्विपुलात्मक्रमागता ।
तथापि मन्ये पर्याप्ता न सर्वार्थिमनोरथे ॥४१॥
किं तया सुमहत्यापि श्रिया सत्पुरुषस्थया ।
पूर्वागतार्थिमुक्तेव या शेषार्थिषु निष्फला ॥४२॥
रत्नाकरस्य वैपुल्यं निष्फलं वेधसा कृतम् ।
आद्यापि पूरितो येन नैको’प्यर्थी स वाडव- ॥४३॥
अथवा पृथुसङ्कल्प- केनार्थी परिपूर्यते ।
जगामाब्धिरगस्त्यस्य चुलुकाचमनीयताम् ॥४४॥
किं करोम्यतितापो’यं श्रीरेका बहवो’र्थिन- ।
न तदासाद्यते वित्तं यत् सर्वार्थिभरक्षमम् ॥४५॥
@०५४
पञ्च षट् पूरिता एवं नान्ये श्रीकौस्तुकादिभि- ।
इतीवाद्यापि तप्तो’न्तर्ज्वलदौर्वानलो’म्बुधि- ॥४६॥
तस्मात् करोमि यत्नेन नि-सङ्ख्यद्रविणार्जनम् ।
न सहे दु-खनि-श्वासं विमुखस्य मुखे’र्थिन- ॥४७॥
इति सञ्चिन्त्य स चिरं सार्थेन महता वृत- ।
रत्नद्वीपपुरं गत्वा विदधे रत्नसङ्ग्रहम् ॥४८॥
तत- प्रतीपमायान्तं कृतार्थं तं वनेचरा- ।
सार्थार्थहरणोन्मुक्ता ददृशुर्दस्यव- पथि ॥४९॥
सार्थार्थहरणे दृष्ट्वा स तेषां साहसोद्यमम् ।
निजसर्वस्वदानेन सररक्षानुयायिनम् ॥५०॥
पुन- क्रमेण तेनैव रत्नद्वीपगतागति- ।
सार्थत्राणाय चौराणां षट्कृत्व- प्रददौ धनम् ॥५१॥
तथैव त्वां पुण्यविपन्वा {१. ##ठे लिने इस् नोत् इन्तेल्लिगिब्ले.##}निसम्प्राप्तस्तथैव तान् (?) ।
ददर्श चौरान् सार्थार्थहरणे अधिकादरान् ॥५२॥
सो’चिन्तयदहो वित्तेर्महद्भि- परिपूरिता- ।
मयैते न निवर्तन्ते परार्थहरणोद्यमात् ॥५३॥
जगत् सम्पूरयाम्यर्थैरित्युक्त्वापि मयासकृत् ।
अहो नु दस्यवो नैते वराका- परिपूरिता- ॥५४॥
उचितोत्साहहीनस्य व्याहतोत्तरवादिन- ।
विकत्थनप्रतिज्ञस्य धिङ्मे जन्म कुजन्मन- ॥५५॥
इति चिन्तयतस्तस्य तप्तस्यानुशयाग्निना ।
विजने प्रययौ रात्रि- संवत्सरशतोपमा ॥५६॥
तं शोकपङ्कसम्मग्नं गजेन्द्रमिव निश्चलम् ।
दीर्घोच्छ्वासं महेशाख्या स्वप्ने प्रोवाच देवता ॥५७॥
सुमते मा कृथा- शोकं शरीरोच्छोषणं वृथा ।
सत्सङ्कल्पाभिरूढस्य भविष्यति तवेप्सितम् ॥५८॥
न तदस्ति जगत्यस्मिन् स्वप्नसङ्कल्पदुर्लभम् ।
यन्न सिध्यति यत्नेन धीराणां व्यवसायिनाम् ॥५९॥
सा काप्यनुपमा शक्तिरेकस्यापि द्विजन्मन- ।
यदाज्ञास्पन्दितेनैव विन्ध्य- क्ष्मासमतां ययौ ॥६०॥
@०५५
विषमं समतां याति दूरमायाति चान्तिकम् ।
सलिलं स्थलतामेति कार्यकाले महात्मनाम् ॥६१॥
परार्थो’यं तवारम्भ- फलत्येव न संशयम् ।
न भवन्ति विसंवादसन्दिग्धा- सत्त्ववृत्तय- ॥६२॥
रत्नानि बदरद्वीपे सन्ति त्रिदशसेविते ।
येषामेकप्रभावो’पि त्रिजगत्पूरणक्षम- ॥६३॥
मर्त्यभूमिमतिक्रम्य सा हि भूमिर्महीयसी ।
आसाद्यते पुण्यमयी नासत्त्वैर्नाकृतात्मभि- ॥६४॥
विषादस्त्यज्यतां पुत्र स्थिरा बुद्धिर्विधीयताम् ।
बदरीद्वीपयात्रायामुत्साह- परिगृह्यताम् ॥६५॥
श्रूयतामेष तत्प्राप्त्यै दिङ्मात्रानुक्रमक्रम- ।
स्फीतसत्त्वप्रभावस्त्वं संसारोत्तरणक्षम- ॥६६॥
अस्ति पश्चिमदिग्भागे समुल्लङ्घ्य महीयसाम् ।
शतानि सप्त दीपानां तथा सप्त महाचलान् ॥६७॥
सप्तापगाश्चानुलोमप्रतिलोमाभिधो’म्बुधि- ।
अनुकूलानिलैर्यस्मिन् पारमाप्नोति पुण्यवान् ॥६८॥
ततस्तत्तुल्यनामाद्रिर्वातैस्तिमिरमोहकृत् ।
यत्राक्ष्णोर्दिशति स्वास्थ्यममोघाख्या महौषधि- ॥६९॥
अथावर्ताभिधो’म्भोधिर्वैरम्भैर्यत्र वायुभि- ।
मज्जनोन्मज्जनैर्जन्तु- सप्तावर्तेषु तार्यते ॥७०॥
आवर्ताख्यस्तत- शैल- शङ्खनाभो निशाचर- ।
घोर- प्राणहरो यत्र त्रिदशत्रासकृत् स्थित- ॥७१॥
कृष्णसर्पावृता यत्र शङ्खनामिर्महौषधि- ।
त्रायते पुण्यसम्पन्नं नेत्रे शिरसि चार्पिता ॥७२॥
अथ नीलोदनामाब्धी रक्ताक्षो यत्र राक्षस- ।
{१. ##ठे लिने इस् चोर्रुप्त्.##}मकर्याभिभूतां बुद्धविद्याविद्वान् वशे (?) ॥७३॥
अथ नीलोदनामाद्रिर्नीलग्रीव- क्षपाचर- ।
प्रदीप्तनेत्रो यत्रास्ते रक्षसां पञ्चभि- शतै- ॥७४॥
तत्रौषधिममोघाख्यां रक्षत्याशीविष- सदा ।
दृष्टिनि-श्वाससंस्पर्शदंष्ट्रोत्सृजद्विषानल- ॥७५॥
@०५६
उपोषधव्रतवता मैत्रेण करुणात्मना ।
लभ्यते सा समुत्सार्य कृष्णसर्पं महौषधि- ॥७६॥
तं रक्ष-शकटं शैलं निष्फलश्लक्ष्णकन्दरम् ।
तामज्जने शिखायां च कृत्वा तरति पुण्यवान् ॥७७॥
अथ वैरम्भनामाद्रि- पारे यस्योत्तरा तटे ।
घोरा ताम्राटवी नाम महाशालवनान्तरा ॥७८॥
महानजगरस्तत्र ताम्राक्षो नाम दु-सह- ।
आस्त यस्योग्रगन्धेन वायुनैव न जीव्यते ॥७९॥
षण्मासान् स्वपतो यस्य लाला व्याप्नोति योजनम् ।
क्षुत्सन्तप्तस्य षण्मासानल्पीभवति जाग्रत- ॥८०॥
वेणुगुल्मशिलाबद्धां गुहामुत्पाट्य मेदिनीम् ।
प्राप्यौषधीं दिवारात्रं ज्वलन्तीमञ्जनोचिताम् ॥८१॥
तस्मादजगराद् घोरादन्यतो वा महौजस- ।
अवैराख्यां बुद्धविद्यां जपतो न भवेद्भयम् ॥८२॥
तत- सप्त महाशैला वेणुकण्टकसङ्कटा- ।
ताम्रपट्टाङ्कपादेन तीर्यन्ते वीर्यशालिना ॥८३॥
ततश्च शाल्मलीवनं सप्त क्षारतरङ्गिणी- ।
उत्तीर्यासाद्यते प्राङ्गुस्त्रिशङ्कुर्नाम पर्वत- ॥८४॥
तत्र त्रिशङ्कवो नाम कण्टका वज्रभेदिन- ।
पादयोर्न विशन्त्येव ताम्रपट्टावनद्धयो- ॥८५॥
त्रिशङ्कुर्नाम तटिनी तत्राय-शङ्कुपर्वत- ।
उपस्कीलनदी तत्र ततो द्विधा द्विधा सरित् ॥८६॥
अथाष्टादशवक्राख्य- पर्वतो निरवग्रह- ।
तत्तुल्यसञ्ज्ञाथ नदी श्लक्ष्णो नाम गिरिस्तत- ॥८७॥
अथाद्रिधूमनेत्राख्यो धूमनिर्दिग्धदिक्तट- ।
दृष्टिस्पर्शविषैर्व्याप्त- क्रूराशीविषमण्डलै- ॥८८॥
तन्मूर्ध्नि पल्वलस्यान्त- शिलाबद्धा महागुहा ।
ज्योतीरसो मणिर्यस्यां जीवनी च महौषधि- ॥८९॥
भित्त्वा गुहां तदभ्यक्तशिर-पादकरोदर- ।
व्रजन्मन्त्रबलोपेत- क्रूरसर्पैर्न बाध्यते ॥९०॥
अथोग्रसत्त्वसङ्कीर्णा- सप्ताशीविषपर्वता- ।
नद्यश्च तद्विधा यासामपारवारिसम्पद- ॥९१॥
@०५७
एतदुत्तीर्य निखिलं पुण्यै- परहितोद्यत- ।
आरोहति सुधाशैलं शृङ्गैरालिङ्गिताम्बरम् ॥९२॥
ततस्तस्यापरे पार्श्वे कल्पवृक्षोपशोभितम् ।
पुरं रोहितकं नाम दृश्यते स्वर्गसन्निभम् ॥९३॥
अस्ति तत्र मघो नाम मघवानिव विश्रुत- ।
सार्थवाहो महासत्त्व- सर्वसत्त्वहिते रत- ॥९४॥
बदरद्वीपयात्रायामुद्यतस्यानवद्यधी- ।
मार्गोपदेशं देशज्ञ- स ते सर्व करिष्यति ॥९५॥
इत्युक्त्वोत्साह्य बहुश- सुभद्रैरिव सुप्रियम् ।
वचोभिरुचितैर्देवी सहसान्तरधीयत ॥९६॥
प्रबुद्ध- सुप्रिय- सर्व तत्तथेति विचिन्तयन् ।
प्रतस्थे सत्त्वमारुह्य निजोत्साहपुर-सर- ॥९७॥
स व्रजन् विजितायासस्तेन निर्दिष्टवर्त्मना ।
पुण्यैर्द्वादशभिर्वर्षै- प्राप रोहितकं पुरम् ॥९८॥
अत्रान्तरे कर्मयोगात् तत्र सार्थपतिर्मघ- ।
व्याधिना दुश्चिकित्स्येन बभूवास्वस्थविग्रह- ॥९९॥
अलब्धान्त-प्रवेशो’थ गृहे राजगृहोपमे ।
तस्य व्यलम्बत द्वारं सुप्रिय- कार्यसिद्धये ॥१००॥
ततो वैद्यापदेशेन स प्रवेशमवाप्तवान् ।
उपयोगकथाप्रज्ञा न कस्यादरभूमय- ॥१०१॥
आयुर्वेदविधानज्ञ- स तस्यारिष्टलक्षणै- ।
षण्मासशेषमेवायुर्ज्ञात्वा चिन्तान्तरो’भवत् ॥१०२॥
तस्य प्रियहितप्रायो भैषज्यपरिचर्यया ।
अत्यल्पेनैव कालेन सुप्रिय- प्रियतां ययौ ॥१०३॥
भैषज्ययुक्तिस्तत्प्रीत्या तस्य वल्लभतां ययौ ।
प्रियोपनीतं यत्किञ्चित् सत्सर्वं मनस- प्रियम् ॥१०४॥
प्रियोपचारैस्तस्याथ व्याधिराद्रावमाययौ ।
आधि- शाम्यति सत्सङ्गात् ततो व्याधिर्विशीर्यते ॥१०५॥
तत- सञ्जातविश्रम्भ- सुप्रिय- प्रणयान्मघम् ।
चक्रे विदितवृत्तान्तं पश्चान्निककथाक्षणे ॥१०६॥
बदरद्वीपयात्रायां तस्योत्साहं महात्मन- ।
परार्थे निश्चलं ज्ञात्वा तमूचे विस्मयान्मघ- ॥१०७॥
@०५८
अहो बतास्मिन् संसारे नि-सारे साररूपिण- ।
जायन्ते मणय- केचित् परचिन्तापरायणा- ॥१०८॥
नवं वय- प्रिया मूर्ति- परार्थप्रवणं मन- ।
पुण्योचितस्तथैवायं स्थाने गुणसमागम- ॥१०९॥
इयतीं भूमिमुल्लङ्घ्य परार्थे त्वमुपागत- ।
करोमि तव साहाय्यं किं त्वहं भृशमातुर- ॥११०॥
निबद्धावधय- प्राणा- प्रयान्त्येव शरीरिणाम् ।
ते व्रजन्तु ममान्ते’पि त्वत्समाहितहेतुताम् ॥१११॥
एवमेव व्ययो यस्तु व्यय- स परिगण्यते ।
परार्थे जीवितस्यापि व्ययो लाभशतै- सम- ॥११२॥
न मया बदरद्वीपं दृष्टं किं तु श्रुतं मया ।
महाब्धौ दिक्समुद्देशं तैस्तैर्जानामि लक्षणै- ॥११३॥
इत्युक्त्वा भूपतिं सुहृद्बन्धुवाक्ये‘प्यनादर- ।
स मङ्गलप्रवहणं सुप्रियेण सहादधे ॥११४॥
तत- प्रवहणारूढौ तौ योजनशतान्यपि ।
पवनस्यानुलोम्येन जग्मतुर्विपुलाशयौ ॥११५॥
स्थाने स्थाने जलं दृष्ट्वा नानावर्ण महोदधे- ।
किमेतदिति पप्रच्छ सुप्रिय- कौतुकान्मघम् ॥११६॥
जले लोहाचला- पञ्च सन्त्यस्य पयसां निधे- ।
ताम्ररूप्यमयाश्चान्ये हेमरत्नमया- परे ॥११७॥
तेषां छायाविशेषेण नानावर्ण- पदे पदे ।
दृश्यते’ब्धिरयं दीप्त- प्राप्तान्तरोद्गतौषधि- ॥११८॥
इत्युक्त्वा व्याधिनाक्रान्त- प्राप्तकालवधिर्मघ- ।
प्राणान्मुमोच सत्कीर्तिविन्यस्तस्थिरजीवित- ॥११९॥
वज्रलेपादपि दृढं यथा सत्त्वं महात्मनाम् ।
तथा यदि भवेदायु- किमसाध्यं भवे भवेत् ॥१२०॥
कूलावाप्तप्रवहण- सुप्रियस्तद्वियोगजम् ।
शुचं संस्तभ्य विदधे सुहृदस्तनुसत्क्रियाम् ॥१२१॥
एतदेवोन्नतं लक्ष्म सत्त्वोत्साहमहात्मनाम् ।
विच्छिन्नालम्बने काले यत्कर्तव्यदृढं मन- ॥१२२॥
पुन- प्रवहणारूढ- स समुत्तीर्य वारिधिम् ।
रत्नपर्वतपार्श्वेन विवेश विकटाटवीम् ॥१२३॥
@०५९
न वियोगैर्न चोद्वेगैर्नाभियोगैर्द्विषामपि ।
न रोगै- क्लेशभोगैर्वा हीयते महतां मति- ॥१२४॥
स तत्राक्रान्तगगनं निरुद्धाशेषदिक्तटम् ।
दुरारोहं ददर्शाग्रे मूर्तं विध्नमिवाचलम् ॥१२५॥
उपायहीनस्तं दृष्ट्वा गिरिं मूर्खमिवोद्धतम् ।
अध- पल्लवशय्यायां सुप्त- सो’चिन्तयत् क्षणम् ॥१२६॥
अहो बत कियान् काल- प्रयात- प्रस्थितस्य मे ।
बदरद्वीपनामापि न नाम श्रूयते क्वचित् ॥१२७॥
व्यवसायसहायो मे यो’भूत्पुण्यपणै- परम् ।
भग्नप्लव इवाकाले सो’पि कर्मोमिविप्लवै- ॥१२८॥
नष्टोपाये’प्युपाये’स्मिन् व्यवसायान्महीयस- ।
न नाम विनिवर्ते’हं सिद्धिर्निधनमस्तु वा ॥१२९॥
तदेकं जन्मयात्रासु पूज्यं जन्म जगत्त्रये ।
यस्मिन् परोपकाराय जायते जीवितव्यय- ॥१३०॥
इति चिन्ताकुलं तत्र तं ज्ञात्वा सत्यसागरम् ।
नीलो नाम समभ्येत्य यक्ष- प्राहाचलाश्रय- ॥१३१॥
पूर्वेण योजनं गत्वा त्रीणि शृङ्गाणि भूभृत- ।
वेत्रसोपाननिश्रेण्या समारुह्याथ गम्यताम् ॥१३२॥
इति यक्षोपदेशेन स विलङ्घ्य महाचलम् ।
ददर्शाग्रे समुत्तुङ्गशृङ्गं स्फटिकभूधरम् ॥१३३॥
तस्मिन्नेकशिलाश्लक्ष्णे दुर्गमे पक्षिणामपि ।
मुहूर्तमभवत्तस्य निर्व्यापारो मनोरथ- ॥१३४॥
अभ्युन्नतं निरालम्बं स्वसङ्कल्पमिवाचलम् ।
स तं विचार्य सुचिरं चित्रन्यस्त इवाभवत् ॥१३५॥
अथ चन्द्रप्रभो नाम यक्ष- शैलगुहाशय- ।
अभ्येत्य सत्त्वसम्पन्नं तमभाषत विस्मित- ॥१३६॥
क्रोशमात्रमितो गत्वा पूर्वेणापूर्वविभ्रमम् ।
दृश्यते चन्दनवनं बालानिलचलल्लतम् ॥१३७॥
तत्रास्ते प्रसरा नाम गुहालीना महौषधि- ।
लभ्यते देहरक्षायै समुत्तोल्य महाशिलाम् ॥१३८॥
तत्प्रभावकृतालोकं सोपानै- स्फटिकाचलम् ।
सहसैव समारुह्य गम्यतामीप्सिताप्तये ॥१३९॥
@०६०
तत्क्षणात् कृतकार्येव सा प्रयाति महौषधि- ।
न खेदस्तत्कृते कार्यस्तडिल्लोला- प्रियाप्तय- ॥१४०॥
इति यक्षोपदिष्टेन विधानेन स भूधरम् ।
समुत्क्रम्य ददर्शाग्रे नगरं हेममन्दिरम् ॥१४१॥
मेरुकूटैरिवाकीर्णं प्रकाशैरिव निर्मितम् ।
सर्वाश्चर्यैरिव कृतं तद् दृष्ट्वा विस्मितो’भवत् ॥१४२॥
महाहेमकपाटाभ्यां रुद्धद्वारं विलोक्य तत् ।
निर्जनं वारसञ्चारं वनान्ते निषसाद स- ॥१४३॥
अत्रान्तरे दिनस्यान्ते व्योमानन्तपथाध्वग- ।
अवापास्ताचलोपान्तं परिश्रान्त इवांशुमान् ॥१४४॥
अस्तं गते सहस्रांशौ रजनीरमणी शनै- ।
तारापतिमिवान्वेष्टुं प्रससाराभिसारिका ॥१४५॥
अथ प्रकाशविभवै- सर्वाशापूरणोन्मुख- ।
बोधिसत्त्व इव स्वच्छ- सुधादीधितिरुद्ययौ ॥१४६॥
स्फीता तम-समूहस्य नि-शेषप्रशमोचिता ।
मानसोल्लासिनी ज्योत्स्ना सत्त्ववृत्तिरिवाबभौ ॥१४७॥
तमोमोहं जहारेन्दुर्दिशां दिनवियोगजम् ।
परोपकारे हि परो दूरारोहो महात्मनाम् ॥१४८॥
सुप्रियश्चन्द्रकिरणै- पूर्यमाणतनु- क्षणम् ।
निद्रां कार्यसमुद्रोर्मिक्षोभमुद्रामवाप्तवान् ॥१४९॥
क्षपायां क्षीयमाणायां गुणदाक्षिण्यसादरा ।
जगाद देवता स्वप्ने महेशाख्या समेत्य तम् ॥१५०॥
अहो बत महासत्त्व सत्तत्त्वाभिनिवेशिना ।
परार्थे विपुल- क्लेश- कृत- सुकृतिना त्वया ॥१५१॥
अल्पशेषे प्रयासे’स्मिन् नोद्वेगं कर्तुमर्हसि ।
अपर्युषितसत्त्वानां स्वाधीना- सर्वसिद्धय- ॥१५२॥
हैमं यदेतन्नगरं त्रीणि चान्यान्यत- परम् ।
सन्ति रत्नपुराण्यत्र विचित्राण्युत्तरोत्तरम् ॥१५३॥
तेभ्यो निर्यान्ति किन्नर्यश्चतस्रो’ष्टौ च षोडश ।
द्वात्रिंशच्च क्रमेणैव त्वया द्वारि विघट्टिते ॥१५४॥
जितेन्द्रियस्य भवतस्तत्प्रमादमवेदिन- ।
किमन्यदचिरेणैव वाञ्छिताप्तिर्भविष्यति ॥१५५॥
@०६१
इत्युक्त- सादरं देव्या प्रतिबुद्धो’थ सुप्रिय- ।
जघान नगरद्वारं त्रि- समभ्येत्य पाणिना ॥१५६॥
ततश्चतस्र- किन्नर्यो निर्ययुस्तरलेक्षणा- ।
आश्चर्यतरुमञ्जर्य इव लीलानिलाकुला- ॥१५७॥
मानसोल्लासकारिण्यो नयनामृतवृष्टय- ।
वदनेन्दुसमुद्योतैर्दिवापि कृतचन्द्रिका- ॥१५८॥
ता- सम्पूज्य स्मरोदारं सुप्रियं प्रियदर्शना- ।
तस्याभिलाषप्रणयैरातिथ्यमिव चक्रिरे ॥१५९॥
चन्द्रकान्तसमासीनं कृतासनपरिग्रहा- ।
जीवनौषधयो जाता- स्मरस्येव सविग्रहा- ॥१६०॥
तास्तमूचु- समुन्मीलद्विलासहसितत्विष- ।
ददत्य इव कर्पूरं इव प्रेमोपायनतां पुर- ॥१६१॥
अहो धन्या वयं यासां सद्गुणलङ्कृताकृति- ।
स्वयमेवाभिगम्यो’पि भवानद्यागतो गृहम् ॥१६२॥
विद्वेष- कस्य पीयूषे चन्दने कस्य वारुचि- ।
इन्दौ मन्दादर- को वा साधु- कस्य न सम्मत- ॥१६३॥
स्त्रीणां यद्यपि सौभाग्यभङ्गाय प्रणय- स्वयम् ।
क्रमस्त्वद्दर्शनेनैव तथापि मुखरोकृता- ॥१६४॥
इदं च किन्नरपुरं वयं च प्रणयार्पिता- ।
रत्नं च सौभाषणिकं साधो स्वाधीनमेव ते ॥१६५॥
इति तासां वच- श्रुत्वा सुप्रिय- प्रणयोचितम् ।
उवाच सत्त्वधवलां दिशन् दशनचन्द्रिकाम् ॥१६६॥
बहुमानास्पदं कस्य नेदं सम्भाषणामृतम् ।
आत्मनो’प्यादरस्थानं भवतीभि- कृतादर- ॥१६७॥
श्लाघ्यं दर्शनमेवेदं तत्राप्ययमनुग्रह- ।
मुक्तालतास्तापहरा- किं पुनश्चन्दनोक्षिता- ॥१६८॥
एवंविधानां स्वच्छानामैन्दवीनामिव त्विषाम्{१. वाधिषां ##अन्द्## वामूषां ##फ़ोर्## ^मिव त्विषाम्.} ।
आकृतीनां समुचिता रुचिरा लोकवृत्तय- ॥१६९॥
औचित्यचारुचरितं प्रसादविशदं मन- ।
वात्सल्यपेशला वाणी न कस्यादरभूमय- ॥१७०॥
@०६२
गृहीतो’स्माभिराचार- पूजापरिकरोचित- ।
आत्मार्पणं कुलान्तं य- परायत्ता हि योषित- ॥१७१॥
कन्याभावादपक्रान्ता यूयं परपरिग्रहा- ।
विश्रम्भेण भगिन्यो मे जनन्य- स्नेहगौरवात् ॥१७२॥
परवित्तं विषं येषां जनन्यश्चान्ययोषित- ।
परसिंहात्महिंसैव पक्षास्तेषां निरत्यया- ॥१७३॥
पैशुन्यासत्यपारुष्यभिन्नवादोज्झितं वच- ।
सदैव वदने येषां तेषां सर्वाशिषा दिश- ॥१७४॥
अभिध्यारहितं चेतो व्यापारपरिवर्जितम् ।
मिथ्यादृष्टिविहीनं च येषां ते सत्पथं श्रिता- ॥१७५॥
दशाकुशलमार्गेभ्यो निर्गतानां निसर्गत- ।
एते कुशलवर्गस्य मार्गा- स्वर्गे निरर्गला- ॥१७६॥
धीरेव धन्यं धनमुन्नतानां 
विद्यैव चक्षुर्विजितेन्द्रियाणाम् ।
दयैव पुण्यं पुरुषोत्तमानां
आत्मैव तीर्थं शुचिमानसानाम् ॥१७७॥
एवंविधो’यं गुणसन्निवेश-
शीलेन वैमल्यमुपैति पुंसाम् ।
सद्रत्नमुक्तानिकरातिरिक्तं
शीलं सतामाभरणं वदन्ति ॥१७८॥
इत्युक्तमाकर्ण्य गुणानुरूपं
सत्त्वार्थिना तेन जितेन्द्रियेण ।
तुष्टास्तमूचुर्भुवि चन्द्रलोकं
ता- कौतुकायैव मुखै- सृजन्त्य- ॥१८९॥
मणेरिवानर्घगुणोज्ज्वलस्य
दृष्टैव साधोरुचिता रुचिस्ते ।
ययैव मौलौ हृदये श्रुतौ च
सद्भि- सदैवाभरणीकृतो’सि ॥१८०॥
मणिर्महार्ह- प्रथितप्रभाव- 
प्रगृह्यतामात्मसमस्त्वयायम् ।
ध्वजार्पितो वर्षति योजनानां
सहस्रमेवार्थिसमीहितं य- ॥१८१॥
@०६३ 
उक्त्वेति रत्नप्रवरं तरुण्य-
स्तस्मै ददुर्मूर्तमिव प्रसादम् ।
आदाय तं च प्रणयोपचारं 
सो’पि द्वितीयं पुरमाप रौप्यम् ॥१८२॥
तत्रादरात्तद्द्विगुणाभिरेव 
स पूजित- किन्नरकामिनीभि- ।
क्रमेण तेनैव विशुद्धबुद्धि-
र्लेभे मणिं तद्द्विगुणप्रभावम् ॥१८३॥
* * * * 
* * * *
* * * *
* * * * ॥१८४॥
प्राप्तश्च तं रत्नमयं चतुर्थं
पुरं तत- सर्वपुराधिकश्रि ।
सो’भ्यर्थितस्तद्द्विगुणाभिरग्रे
गुणाधिक- किन्नरसुन्दरीभि- ॥१८५॥
तथैव सद्धर्मकथाप्रसङ्गै-
स्तास्तोषितास्तेन सुसंयतेन ।
उत्फुल्लनीलोत्पलदामदीर्घ-
कटाक्षविक्षिप्तकरास्तमूचु- ॥१८६॥
भ्रातास्ति न- किन्नरराजवंश-
रत्नाकरेन्दुर्बदराभिधान- ।
तस्यास्पदं द्वीपमिदं महार्हं
स्वनामचिह्नं प्रथितं समृद्ध्या ॥१८७॥
रत्नं चेदं नियमविधिना पोषधाख्यव्रतेन
न्यस्तं भास्वत्किरणनिकरं पुण्यभाजां ध्वजाग्रे ।
जम्बुद्वीपे किल जनगणाभीप्सितार्थान् प्रयत्नात्
वर्षत्येव स्थिरपरहितव्याप्तये गृह्यतां तत् ॥१८८॥
इत्युत्पाट्यामरतरुफलं सादरं सुन्दरीभि-
प्रेमोद्दामप्रणयसुभगं दत्तमासाद्य रत्नम् ।
बालाहाख्यं विजितपवनं तं प्रकृष्टं तुरङ्गं
सो’प्यारुह्य स्वनगरमगाल्लब्धमार्गोपदेश- ॥१८९॥
@०६४
तस्मिन् काले विपुलकुशलै- स्वर्गमार्ग प्रयाते ।
वाराणस्यां विशदयशसि क्ष्मापतौ ब्रह्मदत्ते ।
श्रीमान् सर्वप्रणयिफलद- सुप्रिय- पौरमुख्यै-
र्लोकत्राणे विनिहितमतिर्धर्मराज्ये’भिषिक्त- ॥१९०॥
तत- शिर-स्नानविधिक्रमेण
तत्पञ्चदश्यां ध्वजमूर्ध्नि रत्नम् ।
स पोषधोपोषित एव धृत्वा
चकार विश्वं परिपूर्णकामम् ॥१९१॥
कृत्वा यात्रां परहितफलां वत्सराणां शतेन
स्थित्वा राज्ये महति निखिलं पूरयित्वा च लोकम् ।
पुत्रं धृत्वा नरपतिपदे प्राप्य सर्वोपशान्तिं
तत्त्वज्ञो’सौ किमपि परमं ब्रह्मभावं जगाम ॥१९२॥
स्युरेते दस्यव- सर्वे पूर्व ये पूरिता मया ।
रत्नद्वीपाभिगमने तस्मिन् सुप्रियजन्मनि ॥१९३॥
इति शास्ता स्ववृत्तान्तकथया विदधे विभु- ।
दानवीर्योपदेशेन भिक्षूणामनुशासनम् ॥१९४॥
इति क्षेमेन्द्रविरचितायां बोधिसत्त्वावदानकल्पलतायां
बदरद्वीपयात्रावदानं नाम षष्ठ- पल्लव- ॥
@०६५
७. मुक्तालतावदानम् ।
कुशलप्रणिधानशुद्धधाम्नां
विमलालोकविवेकबोधकानाम् ।
परिकीर्तनमात्रमेव येषां
भवमोहापहस्तेस्त एव धन्या- ॥१॥
पुरा पर्षत्सहस्राणां न्यग्रोधोपवनस्थिति- ।
कपिलाख्ये पुरे चक्रे भगवान् धर्मदेशनाम् ॥२॥
अमन्दानन्दसन्दोहस्यन्दि चन्दनशीतलम् ।
तस्य वागमृतं धन्या- कृताञ्जलिपुटा- पपु- ॥३॥
राजा शुद्धोदनस्तत्र धर्मश्रवणसङ्गमे ।
पुण्योपदेशसलिलैर्लेभे वैमल्यनिर्वृतिम् ॥४॥
अथ तत्र महानामा शाक्यराजकुलोद्भव- ।
धर्मोपदेशमाकर्ण्य प्राप्त- स्वगृहमब्रवीत् ॥५॥
अहो नु भगवान् बुद्धो धर्म- सङ्घश्च सिद्धये ।
बुद्धोत्पादो’यमस्माकं निर्वाणाय महाफल- ॥६॥
उपदेशविशेषाप्तनिर्वृतेस्तस्य तद्वच- ।
श्रुत्वा शशिप्रभा पत्नी प्रणयात्तमभाषत ॥७॥
अनुग्राह्या भगवत- पुरुषा- पुण्यभागिन- ।
निन्द्यास्तदुपदेशानामनर्हा योषितो वयम् ॥८॥
इति जायावच- श्रुत्वा स जगाद जगद्गुरो- ।
भद्रे भगवतो नास्ति भेद- कारुण्यदर्शने ॥९॥
समा सर्वत्र भा भानो- समा वृष्टि- पयोमुच- ।
समा भगवतो दृष्टि- सर्वसत्त्वानुकम्पिन- ॥१०॥
महाप्रजापतेर्वाक्यादपराह्णक्षणं तप- ।
शुद्धोदन- करोत्येव राजा भगवतो’न्तिके ॥११॥
इति पत्यु- प्रियगिरा वृता शाक्याङ्गनागणै- ।
याचने तद्भगवत- सा पुण्योपवनं ययौ ॥१२॥
सा सत्त्वकुसुमं तत्र तं ददर्श महाफलम् ।
प्रशमामृतसंसिक्तं करुणाकल्पपादपम् ॥१३॥
@०६६
लतेव पवनानम्रा तं दूरात् प्रणनाम सा ।
लोभेनेव परित्यक्ता च्युतकर्णोत्पलच्छलात् ॥१४॥
विलोक्य काञ्चनरुचिं रत्नभूषणभूषिताम् ।
आनन्दनामा भिक्षुस्तामुवाच प्रहितोद्यत- ॥१५॥
वेष- प्रशमशून्योऽयं मातर्मुनितपोवने ।
दर्पोत्सिक्तो न युक्तस्ते विरक्तानामिदं पदम् ॥१६॥
गुणसंयमसिक्तानि मुखराभरणान्यहो ।
नेहास्मद्ग्रहणं युक्तमितोवोपदिशन्ति ते ॥१७॥
इत्युक्ता तेन सा तन्वी वैलज्यविनतानना ।
उन्मुच्याभरणं सर्वं प्राहिणोन्निजमन्दिरम् ॥१८॥
उपविष्टेषु सर्वेषु निर्दिष्टकुशलस्तत- ।
अनित्यतैवं भगवानुपदेशं प्रचक्रमे ॥१९॥
महामोहप्रभावो’यं येन नित्यमनित्यताम् ।
नित्यतामिव मन्यन्ते मूढा जगति जन्तव- ॥२०॥
असत्ये रमते लोक- सत्यप्रत्ययमोहित- ।
न वेत्ति सर्वभावानामभावानुभवां स्थितम् ॥२१॥
केचिद् व्याकरणै- परे श्रुतिपथैस्तर्कप्रवादै- परे
केचित्तन्त्रपरिग्रहैर्बहुविधैरन्यै- कलाकौशलै- ।
संसक्ता- पुनरुक्तजन्मशरणौ याता- सहैव क्षयं
तत्राप्यक्षयलीलया क्षणपदं मुग्धैर्निबद्धा धृति- ॥२२॥
विषयविषमापाय- काय- प्रपञ्च[म]याशया
खरतरमरुस्फाराकारो मोहभवो भव- ।
हितभूमि(?) तथाकार्यं कार्यं विवेकिनां तथा
निरवधिरयं दृष्ट्वा व्याधिर्यथा[हि] निवर्तते ॥२३॥
इत्याद्यनित्यसंस्कारसंयुक्तं युक्तमुद्यते ।
धर्मोपदेशकुशलं वक्तुं भगवति स्वयम् ॥२४॥
एका शाक्यवधूस्तत्र रूपसौभाग्यगर्विता ।
स्थिता शैशवतारुण्यसन्धौ वयसि दु-सहे ॥२५॥
मुक्ताहारं स्तनतटे लोलापाङ्गैर्मुहुर्मुहु- ।
आलुलोके यश-स्फारसारं रतिपतेरिव ॥२६॥
हारावलोकिनीं दृष्ट्वा तामनेकाग्रहादसौ ।
अचिन्तयद्विरक्तेव महत्पत्नी शशिप्रभा ॥२७॥
@०६७
इयं धर्मोपदेशे’पि चपला हारमीक्षते ।
भावानां न शृणोत्येव मूढा क्षणिकतामिमाम् ॥२८॥
स्वं हारं दर्शयित्वास्या होरोत्साहं हराम्यहम् ।
अधिकालोकनेनैव दर्प- शाम्यति देहिनाम् ॥२९॥
इति सञ्चिन्त्य सा दासीं रोहिकाख्यामभाषत ।
रोहिके गच्छ मे हारं गृहात् सत्वरमाहर ॥३०॥
इत्युक्ता सा तया तत्र प्रवृत्ते धर्मसंश्रवे ।
अकालगमनोद्विग्ना नि-श्वस्याचिन्तयत् क्षणम् ॥३१॥
अहो बतान्तरायो’यं सञ्जात- कुशले मम ।
नास्मिन् श्रोतुं लभे धर्मं यत्परायत्तजीविता ॥३२॥
पुण्यसौरभसम्भारात् कीर्णकारुण्यकेसरात् ।
मुखपद्माद् भगवतो धन्य- प्राप्नोति वाङ्मधु ॥३३॥
अहो स्वाच्छन्द्यविच्छेदस्तनुभङ्ग- सुखक्षय- ।
सेवा जगति जन्तूनां दु-खे दु-खपरम्परा ॥३४॥
सेवाप्रयाससम्प्राप्तं धनमानकणोदयम् ।
तप्तमत्युष्णनि-श्वासैरहो कृच्छ्रेण पीयते ॥३५॥
मानग्लानिर्गुणग्लानिरोज-पूजशम- श्रम- ।
प्रथमं सेवकस्यैतत् फलमीश्वरदर्शने ॥३६॥
लौही बन्धनशृङ्खला चरणयोर्हेलावमानावनी
स्वव्यापारनिषेधनित्यनियती निद्रासुखद्रोहिणी ।
आशास्यस्य विशालजालसरणि- सत्सङ्गभोगाशनि- 
मुग्धानां मृगतृष्णिकामरुमही सेवा शरीरक्षय- ॥३७॥
इति सञ्चिन्त्य सुचिरं सा जगाम तदाज्ञया ।
सेवाविक्रीतकायानां स्वेच्छाविहरणं कुत- ॥३८॥
व्रजन्तीं तां परप्रेष्यां कृपणां करुणाकुल- ।
निरीक्ष्य भगवान् दिव्यचक्षुषाचिन्तयत् क्षणम् ॥३९॥
अस्मिन् जन्मनि शेषो’स्या सम्पूर्णो जीवितावधि- ।
इयं वराकी संसारादुद्धर्तव्या स्वयं मया ॥४०॥
अथ तां कर्मयोगेन व्रजन्तीं सहसा पथि ।
वत्सवात्सल्यविवशा शृङ्गाभ्यामाजघान गौ- ॥४१॥
सा प्रदध्यौ भगवत- प्रसादात् तन्मयस्मृति- ।
जन्मान्तराधिवासेन बुद्धालम्बनमानसा ॥४२॥
@०६८
अहो कर्मोर्मिभि- शीर्णे संसारमकराकरे ।
जन्मावर्तेषु जन्तूनां मज्जनोन्मज्जनक्रम- ॥४३॥
पुंसां ललाटविपुलोपलपट्टिकासु
नि-शर्मकर्मघटितप्रकटाङ्कटङ्कै- ।
न्यस्तानि जन्ममरणप्रसराक्षराणि
नैतानि पाणिपरिमार्जनया चलन्ति ॥४४॥
इयं कर्मायत्ता प्रचुरचित्रवैचित्ररचना
नराणां मायूरच्छदपटलतुल्या परिणति- ।
यया गर्भारम्भे क्रमनिपतने वृद्धिसमये 
क्षये वा नान्यत् प्राभजत तनुलेखाच्छविरपि ॥४५॥
सञ्चिन्त्याथ पुर- प्रवृत्तसुदशासन्नावसन्नस्थितिं
प्राप्तेवासमदासभावकलनावैलक्ष्यनि-स्पन्दताम् ।
आधाय प्रणिधानधाम्नि धवले सद्धर्मशुद्धां धियं 
संसारे विचिकित्स्य एव मलिनं तत्याज सा जीवितम् ॥४६॥
तत- सा सिंहलद्वीपे समीपे स्वर्गसम्पदाम् ।
चन्द्रलेखेव दुग्धाब्धौ दिव्यद्युतिरजायत ॥४७॥
आधानजन्मनस्तस्य मुक्तावर्षे दिवश्च्युते ।
साभून्मुक्तालता नाम सिंहलाधिपते- सुता ॥४८॥
सा पुण्यमिव लावण्यं वहन्ती वृद्धिमागता ।
लेभे विवेकेनाङ्गानां सन्तोषमिव यौवनम् ॥४९॥
तत- कदाचिद्वणिज- श्रावस्तीपुरवासिन- ।
मकराकरमुत्तीर्य सिंहलद्वीपमाययु- ॥५०॥
ते तत्र रात्रिपर्यन्ते विश्रान्तिसुखमाजगु- ।
धर्मार्थगाथासन्नद्धप्रबुद्धबुद्धभाषितम् ॥५१॥
तदन्त-पुरहर्म्यस्था श्रुत्वैव श्रवणामृतम् ।
किमेतदिति पप्रच्छ तानानाय्य नृपात्मजा ॥५२॥
ते तामूचु- प्रमुदितामिदं बुद्धस्य भाषितम् ।
स्वभावार्ह भगवत- सर्वसत्त्वानुकम्पिन- ॥५३॥
बुद्धाभिधानं श्रुत्वैव पुलकालङ्कृताकृति- ।
सा बभूव समुद्भूतसंविद्भव्यानुभावभू- ॥५४॥
उन्मुखी सा मयूरीव शब्दैरेव पयोमुच- ।
क एष भगवान् बुद्ध इति पप्रच्छ तान् पुन- ॥५५॥
@०६९
ततस्ते निखिलं तस्यै श्रद्धासंवर्धितादरा- ।
न्यवेदयन् पुण्यमयीं भगवच्चरितस्थितिम् ॥५६॥
अथ सा तत्कथावाप्तप्राग्जन्मकुशलोदया ।
विज्ञप्तिलेखं प्रददौ तेषां भगवत- कृते ॥५७॥
कालेन सिन्धुमुत्तीर्य सम्प्राप्तास्ते निजां पुरीम् ।
प्रणम्यावेद्य तद्वृत्तं ददुर्लेखं महात्मने ॥५८॥
भगवानपि सर्वज्ञ- पूर्वमेव विभाव्य तत् ।
मुक्तालताया- कृपया स्वयं लेखमवाचयत् ॥५९॥
अहो स्मरणमेव ते किमपि पुण्यपण्यं सतां
भवातिभवभैषजं व्यसनतापतृष्णापहम् ।
भवन्मयकथाक्रमोपनतसंविदास्वादभू- 
स एष भगवन् महानमृतसंविभागो मम ॥६०॥
इति सङ्क्षिप्तलेखार्थं विभाव्य भगवान् स्वयम् ।
ईषत्स्मितत्विषा सत्त्वप्रकाशमदिशद्दिशाम् ॥६१॥
ततश्चित्रकराशक्यां प्रभावैरनुपूरिताम् ।
भगवान् प्राहिणोत् तस्यै न्यस्तां स्वप्रतिमां पटे ॥६२॥
पुन- प्रवहणारूढा वणिजस्ते तदाज्ञया ।
अवाप्य सिंहलद्वीपं तस्यै पटमदर्शयन् ॥६३॥
हेमसिंहासनन्यस्ते पटे दृष्ट्वा तथागतम् ।
जनस्तन्मयताध्यानादेकीभावमिवाययौ ॥६४॥
अधस्ताल्लिखितं तस्मिन् पुण्यप्राप्तमदृश्यत ।
तिस्र- शरण्या गतय- पञ्च शिक्षापदानि च ॥६५॥
सप्रतीत्यसमुत्पाद- सानुलोमविपर्यय- ।
आर्याष्टाङ्गस्तथा मार्ग- परमामृतनिर्भर- ॥६६॥
स्वयं भगवता न्यस्तं तस्योपरि सुभाषितम् ।
शोभते भावनालीनं भ्राजिष्णु कनकाक्षरम् ॥६७॥
विषमविषयालोलव्यालावलीवलयाकुलात् 
तरुणतिमिरान्निष्क्रम्यास्मात् प्रमोहमयाद्गृहात् ।
जननमरणक्लेशावेशप्रवृत्तपृथुव्यथा
व्रजत शरणं बौद्धं धर्मं न चात्र भवाद्भयम् ॥६८॥
जिनप्रतिकृतिं पुण्यां पश्यन्ती पार्थिवात्मजा ।
अनादिकालोपचितां मुमोचाज्ञानवासनाम् ॥६९॥
@०७०
प्रांशुं कवत(?)काञ्चनकान्तकायं
सुस्कन्धमाजानुभुजाभिरामम् ।
ध्यानावधानार्थनिमीलिताक्षं 
लावण्यधारायिततुङ्गनासम् ॥७०॥
स्वभावभव्यं प्रविभासमानं
प्रलम्बनिर्भूषणकर्णपाशम् ।
बालप्रवालारुणवल्कलाङ्कं
संसक्तसन्ध्याभ्रमिवामराद्रिम् ॥७१॥
त्विषा दिशां शीलमिवादिशन्तं
आनन्ददानोद्यतवक्त्रचन्द्रम् ।
क्षमागुणं क्षामिव शिक्षयन्तं
पुण्योचिता सा सुभगं विलोक्य ॥७२॥
प्रणामपर्यन्तकपोलचुम्बि-
कर्णोत्पलानां परिवर्तनेन ।
निरस्य नि-सारशरीरतृप्तिं
सत्यानुभावं परमं प्रपेदे ॥७३॥
स्रोत- समापत्तिफलप्रकाशं
सासाद्य तत्र क्षणलब्धबोधि- ।
विचिन्तयन्ती सुगतप्रभावं
समभ्यधाद्विस्मयहर्षभूमि- ॥७४॥
अहो महामोहतमोहरेण
दूरस्थितेनापि तथागतेन ।
प्रसह्य भास्वद्वपुषार्पितेयं
विकासलक्ष्मी- कुशलाम्बुजस्य ॥७५॥
तीर्णो भव- सत्प्रणिधानमाप्तं
प्रसन्नमन्त-करणं क्षणेन ।
अहो नु तृष्णापरितापशान्त्यै
समुच्छलन्तीव शमामृतौघा- ॥७६॥
इत्युक्त्वा सा भगवते मुक्तारत्नान्युपायनम् ।
वितीर्य सङ्घपूजायां विससर्ज वणिग्जनम् ॥७७॥
ते महोदधिमुत्तीर्य प्राप्ता भगवतो’न्तिकम् ।
तन्मुक्तारत्ननिकरं प्रणम्यास्मै न्यवेदयन् ॥७८॥
@०७१
वणिग्भि- कथितां श्रुत्वा तत्कथां तत्र भिक्षुणा ।
आनन्दनाम्ना पृष्टो’थ बभाषे भगवान् जिन- ॥७९॥
यासौ पुरा रोहिताख्या दासी शाक्यगृहे’भवत् ।
सैव मुक्तालता जाता सत्कर्मप्रणिधानत- ॥८०॥
अभून्महाधनो नाम वाराणस्यां वणिक् पुरा ।
तस्य रत्नवती नाम पत्नी पुण्योचिताभवत् ॥८१॥
सा पत्यौ पञ्चतां याते नि-पुत्रा स्तूपशेखरे ।
पूजां कृत्वा महाहारं भक्तियुक्ता न्यवेदयत् ॥८२॥
तेन पुण्यविपाकेन सिंहलाधिपते- सुता ।
जाता मुक्तालता सैव प्राप्ता च परिनिर्वृतिम् ॥८३॥
सैव जन्मनि चान्यस्मिन्नैश्वर्यमदमोहिता ।
पूजाघिक्षेपदक्षाभूद्दासी तेनातिवत्सरम् ॥८४॥
जन्मभूमौ जनेनाप्तं यद्यत्कर्म शुभाशुभम् ।
तस्य तस्य स तद्रूपं भुङ्क्ते परिणतं फलम् ॥८५॥
निखिलकुशलमूला कीर्तिपुष्पोज्ज्वलश्री- 
शुभफलभरसूतिर्धर्मवल्ली नराणाम् ।
भवति च विषवल्ली किल्बिषक्लेशमूल-
भ्रमनिपतनमोहानन्तसन्तापहेतु- ॥८६॥
सन्तप्ते’स्मिन् खरतरमरुस्फारसंसारमार्गे
पापं पापं त्यजत जनता- सक्ततीव्रानुतापम् ।
पुण्यं पुण्यं कुरुत सततं पुण्यपीयूषसिक्ता-
पुण्यच्छायातरुतलभुव- शीतला- पुण्यभाजाम् ॥८७॥
इति सत्प्रणिधानस्य फलं कथयता स्वयम् ।
भिक्षूणामुपदेशो’यं भक्त्यै भगवता कृत- ॥८८॥
इति क्षेमेन्द्रविरचितायां बोधिसत्त्वावदानकल्पलतायां
मुक्तालतावदानं नाम सप्तम- पल्लव- ॥
@०७२
८. श्रीगुप्तावदानम् ।
कृतापकारे’पि कृपाकुलानि
क्रूरे’प्यलं पल्लवकोमलानि ।
द्वेषोष्मतप्ते’प्यतिशीतलानि
भवन्ति चित्तानि सदाशयानाम् ॥१॥
पुरा सुरपुरोदारे पुरे राजगृहाभिधे ।
श्रीगुप्ताख्यो गृहपतिर्बभूव धनदोपम- ॥२॥
दृप्त- सुजनविद्वेषी गुणेषु विरतादर- ।
सदा धनमदाध्मात- स जहास मतिं सताम् ॥३॥
कठिनेष्वतिवक्रेयु शून्येषु मुखरेषु च ।
शङ्खेष्विव खलेष्वेव लक्ष्मीर्दाक्षिण्यमाश्रिता ॥४॥
तं कदाचित् गुरुर्ज्ञातिपुत्र- क्षपणक- खल- ।
मिथ- स्वैरकथासक्त- पुण्यद्वेषादभाषत ॥५॥
य एष गृध्रकूटाख्ये गिरौ भिक्षुशतैर्वृत- ।
सर्वज्ञकीर्ति- सुगतस्त्रिजगत्पूज्यतां गत- ॥६॥
नैवास्य प्रतिमां काञ्चिद् भव्यामुपलभामहे ।
नीत- किं तून्नतिं मूर्खैर्भगवान् भगवानिति ॥७॥
अविचायव सततं परोक्तमनुभाषते ।
गतानुगतिक- प्राय- प्रसिद्धसरणौ जन- ॥८॥
व्रतादिनियमस्तस्य दम्भ एव विभाव्यते ।
अश्नाति मौनकृत् मत्स्यानेकपादव्रतो बक- ॥९॥
तस्मात् तस्योपहासाय क्रियतां कापि वञ्चना ।
मायामोहितो धूर्तानां परो’पि परितुष्यति ॥१०॥
इति तेनोक्तमाकर्ण्य श्रीगुप्त- कर्ममोहित- ।
पतितुं पापश्वभ्रेषु युक्त्वा तदुपदिष्टया ॥११॥
प्रदीप्तखदिराङ्गारपूर्णां गूढां खदां गृहे ।
कृत्वा सविषमन्नं च ययौ भगवतो’न्तिकम् ॥१२॥
तेन मिथ्याविहितया भक्त्या भोक्तुं निमन्त्रित- ।
विज्ञाय सर्वं सर्वज्ञस्तथेति प्राह सस्मित- ॥१३॥
विषाग्नियोगकुपितां पत्नीं सद्धर्मवादिनीम् ।
गृहे बबन्ध श्रीगुप्त- शङ्कितो मन्त्रविश्रवात् ॥१४॥
@०७३
अथ विज्ञातवृत्तो’पि भगवान् स्वयमाययौ ।
वन्द्यमानो जगद्वन्द्यैश्चतुर्मुखमुखै- सुरै- ॥१५॥
श्रीगुप्तस्य तमारम्भं विवेद नगरे जन- ।
दिक्षु धावति पापानां सुगुप्तमपि पातकम् ॥१६॥
तत- कश्चित् समभ्येत्य भगवन्तमुपासक- ।
उवाच चरणालीनश्चिन्तयन् दहनं विषम् ॥१७॥
मिथ्यानम्र- प्रियालापी गूढवह्निविषान्नद- ।
परिहार्य- प्रयत्नेन भगवन्नेष दुर्जन- ॥१८॥
कुर्यादनार्ये नाश्वासि कार्यं माधुर्यमाश्रिते ।
अन्त्रच्छेदी विगीर्णो हि मधुदिग्धमुख- क्षुर- ॥१९॥
नान्यस्तुतिं गुणद्वेषी सहते गुणिनां खल- ।
सन्तस्तुष्यन्ति येनैव तेन कुप्यन्ति दुर्जना- ॥२०॥
त्वयि लोकत्रये नेत्रशतपत्रविकाशिनि ।
अस्य राहो- पदं प्राप्ते नान्धीभवति किं जगत् ॥२१॥
तच्छ्रुत्वा भगवानूचे किञ्चित् स्मितसितांशुभि- ।
तन्निकारोग्रतिमिरं दूरात् परिहरन्निव ॥२२॥
न ममाङ्गं स्पृशत्यग्नि- प्रभवत्यपि वा विषम् ।
परद्वेषदरिद्राणां दोषो’पि निरुपद्रव- ॥२३॥
अरोषशीतलं चेत- सिक्तं यस्य शमामृतै- ।
किं करोत्यनलस्तस्य विषं वा विषयद्विष- ॥२४॥
विषायते तु पीयूषं कुसुमं कुलिशायते ।
द्वेषदोषोत्तरस्यैव चन्दनं दहनायते ॥२५॥
तिर्यग्योनिगतस्यापि बोधिसत्त्वपदस्थिते- ।
कारुण्यमैत्रीयुक्तस्य नाग्निर्दहति विग्रहम् ॥२६॥
पुरा कलिङ्गनृपति- खण्डद्वीपाभिधावनीम् ।
ददाह मृगसङ्घानां सङ्क्षेपे स समुद्यत- ॥२७॥
कानने ज्वलिते तस्मिन्नेकस्तित्तिरिशावक- ।
मैत्र्या बोधिं समालम्ब्य दहनप्रशमं व्यधात् ॥२८॥
तस्मादद्रोहमनसां न भयं विद्यते क्वचित् ।
श्रूयतां सत्त्वसम्पत्तेरिदमन्यच्च कौतुकम् ॥२९॥
@०७४
अवृष्टिविषमे काले मुने- कस्यचिदाश्रमे ।
मनुष्यसदृशालाप- शशक- सुचिरं स्थित- ॥३०॥
क्षुत्क्षामं मुनिमालोक्य फलमूलपरिक्षयात् ।
उवाचाचलसङ्कल्पस्तद्व्यथाव्यथिताशय- ॥३१॥
भगवन् मम मांसानां सम्प्रति प्राणवर्तनम् ।
क्रियतां रक्षणीयं तत् शरीरं धर्मसाधनम् ॥३२॥
इत्युक्त्वा दावशेषाग्नौ चिक्षेप शशकस्तनुम् ।
वार्यमाणो’पि यत्नेन प्रणयान्मुनिना मुहु- ॥३३॥
तस्य सत्त्वप्रभावेण ज्वलज्ज्वालाकुलो’नल- ।
प्रययौ मञ्जशिञ्जानभ्रमराम्भोजखण्डताम् ॥३४॥
सो’पि दिव्यवपुस्तत्र कमल महति स्थित- ।
प्रणम्यमानो मुनिभिर्विदधे धर्मदेशनाम् ॥३५॥
इति बोधिप्रवृत्तानां न वह्नेर्न विषाद्भयम् ।
भगवान् कथयित्वेति श्रीगुप्तभवनं ययौ ॥३६॥
तत्र तेन प्रविश्यैव निक्षिप्ते दक्षिणे पदे ।
बभूवाग्निखदा मञ्जुगुञ्जद्भृङ्गसरोजिनी ॥३७॥
दृष्टोपविष्टं श्रीगुप्तस्तं सरोरुहविस्तरे ।
तद्दृष्टिनष्टकालुष्य- प्रोवाच चरणानत- ॥३८॥
भगवन् मम पापस्य क्षन्तव्यो’यं व्यतिक्रम- ।
मोहान्धपतिते रुच्यं कारुण्यमधिकं सताम् ॥३९॥
ममाकल्याणमित्रेण यो’यं पापपथे कृत- ।
उपदेश- प्रमोहेण तत्र त्राणं भवत्स्मृति- ॥४०॥
विषदिग्धरसं सर्वं भोज्यं ते कल्पितं मया ।
अहो ममैव सङ्क्रान्तं पश्चात्तापमयं विषम् ॥४१॥
इति ब्रुवाणं श्रीगुप्तं साश्रुनेत्रं कृपानिधि- ।
दृष्ट्वा बभाषे भगवान् भिक्षुसङ्घस्य शृण्वत- ॥४२॥
विषादं मा कृथा- साधो न वयं विमुखास्त्वयि ।
घोरवैरविषत्यागान्नैवास्मांस्तपते विषम् ॥४३॥
वाराणस्यां पुरा श्रीमान् ब्रह्मदत्तो’भवन्नृप- ।
अभूदनुपमा नाम तस्य प्राणसमाश्रया ॥४४॥
@०७५
सुवर्णभाससञ्ज्ञस्य तत्पुरान्तवनस्थिते- ।
रवं मयूरराजस्य सा कदाचिदथाशृणोत् ॥४५॥
सा तस्य शब्दमाकर्ण्य वेणुवीणास्वनोपमम् ।
किमेतदिति पप्रच्छ नरनाथं सकौतुका ॥४६॥
राजोवाच वनान्ते’स्मिन्नस्ति रत्नच्छद- शिखी ।
मधुरं योजनव्यापि यस्यैतत् कण्ठकूजितम् ॥४७॥
इति ब्रुवाणो नृपतिस्तत्सन्दर्शनमर्थित- ।
प्रेमप्रयत्नै- प्रेयस्या प्रहसन् पुनरब्रवीत् ॥४८॥
दर्शनं दुर्लभं मुग्धे तद्विधाद्भुतरूपिण- ।
तथापि यदि निर्बन्ध- क्रियते तत्परिश्रम- ॥४९॥
इत्युक्त्वा नृपतिस्तस्य ग्रहणे जालजीविन- ।
व्यसृजत् तस्य सम्प्राप्त्यै विधाय वधसंविदम् ॥५०॥
वशीकृतो न वेत्त्येव मोहादक्षिपरीक्षया ।
अनुरागाहत- स्त्रीभिकर्माण्यपि कार्यते ॥५१॥
प्राप्तानां प्रणयात् पत्न्या- प्रौढाया- पादपीठताम् ।
ईर्ष्ययैव विनश्यन्ति धीधृतिस्मृतिकीर्तय- ॥५२॥
तत- शाकुनिकैर्न्यस्ता- पाशबन्धा- पदे पदे ।
प्रभावाद्वर्हिराजस्य व्यशीर्यन्तैव सन्ततम् ॥५३॥
दु-खितान् यत्नवैफल्याद्भीतान् नृपतिशासनात् ।
मयूरराजस्तान् दृष्ट्वा करुणाकुलतां ययौ ॥५४॥
सो’चिन्तयदहो भीता- क्ष्मापते- क्रूरशासनात् ।
मद्बन्धने विसंवादाद्वराका जालजीविन- ॥५५॥
इति सञ्चिन्त्य कृपया स्पष्टवाग्भिर्विसृज्य तान् ।
नृपमानाय्य तद्वेश्म तेनैव सहितो ययौ ॥५६॥
स तत्रान्त-पुरे नित्यं सभार्येण महीभुजा ।
पूज्यमान- परिचयादुवास विहितादर- ॥५७॥
स्निग्धश्यामाम्बुदत्विषा सुनीलमणिवेश्मसु ।
चित्रपत्ररुचा चक्रे संसक्तेन्द्रायुधभ्रमम् ॥५८॥
अथ दिग्जययात्रायां कदाचिद्वसुधाधिप- ।
ययौ तदुपचाराय देवीमादिश्य सादर- ॥५९॥
@०७६
ततश्चानुपमा देवी पत्यौ याते प्रमादिनी ।
रूपयौवनदर्पान्धा नालुलोके कुलस्थितिम् ॥६०॥
तरुणं प्रेक्ष्य रागिण्यास्तस्या- कन्दर्पविप्लवे ।
भूय- प्रलम्भभीतेव लज्जा दूरतरं ययौ ॥६१॥
मलिन- कुटिलस्तीक्ष्ण- कर्णसंस्पर्शनोचित- ।
चपलश्चपलाक्षीणां सुदृशां सदृश- क्रम- ॥६२॥
विविधोन्मादकारिण्य- संसारमकराकरे ।
चरन्ति प्राणहारिण्य- कालकूटच्छदा- स्त्रिय- ॥६३॥
कुसुमात् सुकुमारस्य क्रूरस्य क्रकचादपि ।
को जानाति परिच्छेदं स्त्रीणां चित्रस्य चेतस- ॥६४॥
प्रचरन्तीं प्रियां कण्ठे कृत्वा ये यान्ति निर्वृतिम् ।
शीतलां विमलां स्निग्धां खड्गधारां पिबन्ति ते ॥६५॥
साचिन्तयत् स्थित- शल्यमयमन्त-पुरे मम ।
मयूरराज- शीलज्ञ- पुरुषालापवेष्टित- ॥६६॥
कथयिष्यत्यवश्यं मे वृत्तमेष महीपते- ।
निन्द्यं कर्म कृतं तावदधुना किं करोम्यहम् ॥६७॥
आस्तां परिज्ञाततत्त्वो मर्मज्ञोऽसौ विदग्धधी- ।
जाता मे कृतपापाया- शङ्का निश्चेतनेष्वपि ॥६८॥
इति सञ्चिन्त्य सा तस्य सविषं भोजनं ददौ ।
रागमत्ता- खलायत्ता- किं किं कुर्वन्ति न स्त्रिय- ॥६९॥
तयोपाचर्यमाणस्य सविषै- पानभोजनै- ।
विवृद्धा बर्हिराजस्य रुरुचे रुचिरा रुचि- ॥७०॥
स्वस्थमालोक्य तं देवी रहस्योद्भेदशङ्किता ।
शनै- शोकामयग्रस्ता त्रस्ता तत्याज जीवितम् ॥७१॥
एवं तस्य विषेणापि नैव ग्लानिरजायत ।
महतां चित्तवैमल्यं निर्विषं कुरुते विषम् ॥७२॥
रागो विषं विषं मोहो द्वेषश्च विषमं विषम् ।
बुद्धो धर्मस्तथा सङ्घ- सत्यं च परमामृतम् ॥७३॥
घोरं विषं सृजति मोहमहाम्बुराशि-
घोरं विषं सृजति रागमहोरगश्च ।
घोरं विषं सृजति वैरवनावनिश्च
जन्मक्रमो’स्ति विषमस्य विषस्य नान्य- ॥७४॥
@०७७
अधर्मकाम- कृतवानेवमेवान्यजन्मनि ।
श्रीगुप्तो’ग्निखदां सापि तस्याभूत्सहधर्मिणी ॥७५॥
इत्युक्त्वा भगवान् सम्यक्करुणालोकनाम्बुभि- ।
चकार वीतरजसं श्रीगुप्तं शासनोन्मुखम् ॥७६॥
कलितकुशल- श्रीगुप्तो’थ प्रकाशपदाप्तये
शरणगमनान्येव त्रीणी स्मरन् विमलस्मृति- ।
जिनपरिचयात् पुण्यं लेभे सतां हि विलोकनं
भवति महते कल्याणाय प्रमोदसुखाय च ॥७७॥
श्रीगुप्तस्य निकारकिल्बिषजुषो’प्यज्ञानमोहापह- 
कृत्वावश्यमनुग्रहेण भगवान् कारुण्यपुण्योद्यत- ।
भिक्षूणां भवसङ्क्षयाय विदधे निर्वैरताशासनं
येनैते न भवन्ति बन्धभवने भूयो भवग्रन्थये ॥७८॥
इति क्षेमेन्द्रविरचितायां बोधिसत्त्वावदानकल्पलतायां
स्त्रीगुप्तावदानं नाम अष्टम- पल्लव- ॥
@०७८
९.ज्योतिष्कावदानम् ।
धन्यानामशिवं बिभर्ति शुभतां भव्यस्वभावोद्भवं
मूर्खाणां कुशलं प्रयात्यहिततामित्येष लक्ष्य- क्रम- ।
निशीथतिमिरान्ध्यमौषधिवनस्यात्यन्तकान्तिप्रदं
एतच्चौलुककूलदृष्टहतये सर्वत्र मैत्रं मह- ॥१॥
पुरा राजगृहाभिख्ये बिम्बिसारस्य भूपते- ।
अभूत् पौर- सुभद्राख्य- परिपूर्णगृहस्थिते- ॥२॥
मौर्ख्यान्मोहप्रपन्नस्य सर्वदर्शनविद्विष- ।
तस्य क्षपणकेष्वेव बभूवाभ्यधिकादर- ॥३॥
तस्य सत्यवती नाम जायाभिजनशालिनी ।
गर्भमाधत्त पूर्णेन्दुबिम्बं पौरन्दरीव दिक् ॥४॥
कलन्दकनिवासाख्यो वेणुकाननसंश्रय- ।
कदाचित् भगवान् बुद्ध- प्राप्त- पिण्डाय तद्गृहम् ॥५॥
पूजां सभार्य- कृत्वास्मै तं स पप्रच्छ सादर- ।
गर्भस्थितमपत्यं यत् किंरूपं तद्भविष्यति ॥६॥
सो’वदत् सम्पदं भुक्त्वा पुत्रस्ते दिव्यमानुषीम् ।
प्रव्रज्यया शासने मे संयुक्तो मुक्तिमेष्यति ॥७॥
याते भगवति स्पष्टमित्यादिश्य निजाश्रयम् ।
अभ्याययौ गृहपतेर्भूरिक- क्षपणो गृहम् ॥८॥
भगवद्भाषितं तत्तु सुभद्रेण निवेदितम् ।
श्रुत्वा क्षपणक- क्षिप्रमभूद्द्वेषविषाकुल- ॥९॥
गणयित्वा स सुचिरं ग्रहज्ञानकृतश्रम- ।
यदेवोक्तं भगवता प्रश्ने’पश्यत्तथाविधम् ॥१०॥
सो’चिन्तयदहो सत्यमुक्तं तेन न संशय- ।
तत्प्रभावोपमादाय किं स्वसत्यं वदाम्यहम् ॥११॥
तस्य सर्वज्ञतां वेत्ति सुभद्रो यदि मद्गिरा ।
तदेष क्षपणश्रद्धां त्यक्ष्यति श्रमणादरात् ॥१२॥
इति सञ्चिन्त्य सामर्ष- स सुभद्रमभाषत ।
असत्यमेतत् कथितं तेन सर्वज्ञमानिना ॥१३॥
@०७९
मनुष्य- कथमाप्नोति देवार्हा दिव्यसम्पदम् ।
प्रव्रज्या किं तु सत्येव कथं तेनास्य चिन्तिता ॥१४॥
क्षीण- क्षुदुपसन्तप्तो यस्य नास्त्यन्यतो गति- ।
तस्य तस्य सुभिक्षार्ह शरणं श्रमणव्रतम् ॥१५॥
पश्याम्यहं गृहपते प्रमाणं यदि मद्वच- ।
प्रयुतायं शिशुर्जात- कुलं सन्तापयिष्यति ॥१६॥
इत्युदीर्य क्षपणके याते गृहपतिश्चिरम् ।
विचार्य विदधे तां तां युक्तिं गर्भनिपातने ॥१७॥
यदा द्रव्यप्रयोगे’पि नैव गर्भ- परिच्युत- ।
तदास्य पत्नीमवधीदेकान्ते हठमर्दनै- ॥१८॥
तत- शीतवनं तस्यां श्मशानं तेन पापिना ।
प्रापितायां क्षपणकास्तद्वार्तानन्दिता जगु- ॥१९॥
अहो बताहो सर्वज्ञ- शिशो- सत्यं तदुक्तवान् ।
सेयं सूनावजाते’स्य जननी पञ्चतां गता ॥२०॥
इयं सा श्री- शिशोर्दिव्या सोक्ता दिव्यमनुष्यता ।
इयं च सास्य प्रब्रज्या यत् कुक्षौ निधनं गत- ॥२१॥
इति तेषां प्रवादेन सोपहासेन सर्वत- ।
श्मशानदर्शनायैव बभूव जनसङ्गम- ॥२२॥
अत्रान्तरे दिव्यदृशा भगवान् भूतभावन- ।
सर्वं विज्ञाय तद्बुद्ध- प्रदध्यौ सस्मित- क्षणम् ॥२३॥
अहो मोहानुबन्धेन दूरस्थैरपि देहिनाम् ।
आलोकश्छाद्यते मूर्खैर्मेघैरिव विकारिभि- ॥२४॥
शुभं क्षपयता तेन क्षपणेन स मुग्धधी- ।
अहो गृहपति- पापादकार्यमपि कारित- ॥२५॥
इति सञ्चिन्त्य भगवान् स्वयं भिक्षुगणैर्वृत- ।
ययौ शीतवनं क्षिप्रं श्मशानं करुणाकुल- ॥२६॥
श्मशानचारिकां ज्ञात्वा राजा भगवत- स्वयम् ।
बिम्बिसार- सहामात्यैस्तामेव भुवमाययौ ॥२७॥
तत- सुभद्रजायायां प्रक्षिप्तायां चितानले ।
कुक्षिं भित्त्वाम्बुजासीन- शिशु- सूर्य इवोद्ययौ ॥२८॥
ज्वालितानलमभ्यस्थं तं कश्चिन्नाग्रहीद्यदा ।
तदाजनसमूहस्य हाहाकारो महानभूत् ॥२९॥
@०८०
ततस्तं सम्भ्रमावृद्धगति- सुगतशासनात् ।
कुमारभृत्यो जग्राह जीवकाख्य- कुमारकम् ॥३०॥
जिनावलोकनेनैव बालकग्रहणक्षणे ।
अभूच्चितानलस्तस्य हरिचन्दनशीतल- ॥३१॥
जीवन्तं ज्वलनान्मुक्तं रुचिरं वीक्ष्य दारकम् ।
वैलक्ष्येण क्षपणका- क्षणं तस्थुर्मृता इव ॥३२॥
तत- सुभद्रं भगवान् सर्वभूतहिते रत- ।
बभाषे विस्मयोद्भ्रान्तं पुत्रो’यं गृह्यतामिति ॥३३॥
स तु दोलाकुलमति- किं करोमीति संशयात् ।
क्षपणानां मुखान्येव शिक्षायै क्षणमैक्षत ॥३४॥
ते तमूचुर्न बालो’यं ग्राह्य- श्मशानवह्निज- ।
यत्रायं तिष्ठति व्यक्तं न भवत्येव तद्गृहम् ॥३५॥
इति तेषां गिरा मूर्ख- स जग्राह न तं यदा ।
तदा क्षितिपतिर्बालमाददे जिनशासनात् ॥३६॥
ज्योतिर्मध्यादवाप्तस्य ज्योतिष्कसदृशत्विष- ।
ज्योतिष्क इति नामास्य चकार भगवान् स्वयम् ॥३७॥
तस्य प्रवर्धमानस्य भूपालभवने शिशो- ।
देशान्तरगत- काले मातुल- समुपाययौ ॥३८॥
स विदित्वा स्वसुर्वृत्तं निधनं पुत्रजन्मनि ।
कोपात् सुभद्रमभ्येत्य कम्पमान- समभ्यधात् ॥३९॥
मूर्ख क्षपणभक्तेन तद्गिरा हतयोषिता ।
त्वया त्यक्तस्वपुत्रेण किं नाम सुकृता कृतम् ॥४०॥
निश्चेतना- स्वभावेन परमन्त्रसमुत्थिता- ।
हसन्तो’पि विनिघ्नन्ति वेताला इव दुर्जना- ॥४१॥
अधुनैव न गृह्णासि यदि राजगृहात् सुतम् ।
तत्ते स्त्रीवधमुद्घुष्य कारयाम्यर्थनिग्रहम् ॥४२॥
इत्युक्तस्तेन तद्भीत्या स भूपतिगृहात् सुतम् ।
आनिनाय चिरान्मुक्तमकामेन महीभुजा ॥४३॥
तत- सुभद्रे कालेन कालस्य वशमागते ।
अभून्निधिर्विभूतीनां ज्योतिष्को’र्क इव त्विषाम् ॥४४॥
अर्थिकल्पद्रुम- प्राप्य सम्पदं दिव्यमानुषीम् ।
स बुद्धधर्मसङ्घेषु शरण्येष्वकरोन्मतिम् ॥४५॥
@०८१
तद्भक्त्युपनतं दिव्यरत्नसञ्चयमद्भुतम् ।
प्रददौ भिक्षुसङ्घेभ्य- पुण्यरत्नार्जनोद्यत- ॥४६॥
तस्य देवनिकायेभ्य- साश्चर्या विविधर्द्धय- ।
स्वमेवाययुर्वेश्म महोदधिमिवापगा- ॥४७॥
तृणे रत्ने च समधीर्भगवानपि तद्गृहे ।
चक्रे तदनुरोधेन रत्नापात्रपरिग्रहम् ॥४८॥
स दिव्यवस्त्रयुगलं यशसामुपमाक्षमम् ।
प्राप पुण्यपणक्रीतं निजं गृहमिवामलम् ॥४९॥
कदाचिदथ तद्वस्त्रं स्नानार्द्रं न्यस्तमातपे ।
समीरणेनापहृतं न्यपतन्मूर्ध्नि भूपते- ॥५०॥
विलोक्यापूर्वरुचिरं ज्योतिष्कस्य तदंशुकम् ।
दिव्यश्रीविस्मितो राजा तृणं मेने निजश्रियम् ॥५१॥
भोक्तुं निमन्त्रित- प्राप्य तस्य रत्नमयं गृहम् ।
नृपति- स्वर्गमज्ञासीत् ज्योतिष्कभवनस्थित- ॥५२॥
अथ कालेन भूपाल- पुत्रेणाजातशत्रुणा ।
छद्मना राज्यलुब्धेन धर्मशीलो निपातित- ॥५३॥
अतीते सद्गुणे राज्ञि तस्मिन् कृतयुगोपमे ।
अधर्म इव स प्राप राज्यं राजवरात्मज- ॥५४॥
स भूभृद्दुर्लभां दृष्ट्वा ज्योतिष्कस्य गृहे श्रियम् ।
तमुवाच समभ्येत्य मत्पित्रा त्वं विवर्धित- ॥५५॥
भ्राता तवाहं धर्मेण विभवार्थ प्रयच्छ मे ।
न चेद्भागधनद्रोहात् कलिरेव प्रजायते ॥५६॥
इत्युक्तस्तेन कौटिल्यात् ज्योतिष्क- क्रूरकारिणा ।
रत्नपूर्णं गृहं तस्मै दत्वा प्रायात् परं गृहम् ॥५७॥
सा दिव्यरत्नरुचिरस्फीता लोकोपकारिणी ।
ज्योतिष्कमेवानुययौ श्री- प्रभेव दिवाकरम् ॥५८॥
पुनस्त्यक्तापि सा सम्पत् सप्तकृत्व- प्रभावती ।
ज्योतिष्कमस्पृष्टनृपा साध्वी पतिमिवाययौ ॥५९॥
सर्वस्वाहरणोद्युक्तं दस्युचौरादियुक्तिभि- ।
ज्योतिष्क- कुपितं ज्ञात्वा निर्विण्ण- समचिन्तयत् ॥६०॥
अपुण्यपरिपाकेण प्रजानां जनकोपम- ।
संयात- स्मृतिशेषत्वं राजा वात्सल्यपेशल- ॥६१॥
@०८२
को’न्यस्तत्सदृशो यस्मिन् निर्व्याजसरले प्रजा- ।
पितरीव कृताश्वासा- सुखं रात्रिषु शेरते ॥६२॥
धनिनस्तृणवत्प्राप्या- प्राप्यन्ते रत्नवद्बुधा- ।
अमृतादपि दुष्प्राप्य- सौजन्यसरलो जन- ॥६३॥
निर्व्याजवैदग्ध्यजुषाममुग्धसरलात्मनाम् ।
अनुद्धतोन्नतानां च विरलं जन्म तादृशाम् ॥६४॥
अधुना द्वेषदुर्वृत्त- प्रवृत्तनिकृतिर्नृप- ।
पापपाकेन लोकानामकाले कलिरागत- ॥६५॥
मित्रे जगति याते’स्तं तस्मिन् भास्वति भूपतौ ।
दोषोदय- प्रवृद्धो’यमन्धकाराय तत्सुत- ॥६६॥
नूनं सतामतीतानां निष्कारणसुहृत् खल- ।
यद्वृत्तपरभागेन यशस्तेषां प्रकाशते ॥६७॥
तस्मादियं परित्याज्या नृपत्यधिष्ठिता मही ।
काले कलौ क्षीतीशे च जनानां जीवितं कुत- ॥६८॥ 
वरपरिचयोदारा दारा- सतां गुणिनां गुणा-
कुलमविकलं भव्या भूतिर्यश- शशिसन्निभम् ।
स्थितिसमुचितं वृत्तं वित्तमनिमित्तमनापदं
गुणवति नृपे सर्वं भवत्यपांशुलं प्रजाकुलम् ॥६९॥
धर्मद्रुमस्य धनमूलसमुद्गतस्य 
निर्दोषकामकुसुमप्रवरोज्ज्वलस्य ।
लोक- सुखानि किल पुण्यफलानि भुङ्क्ते
हतो न चेत् कुनृपतेर्विनिपातवातै- ॥७०॥
कलि- काल- पतिर्बालस्तत्प्रतापश्चितानल- ।
अकालविप्लवोत्तालखलवेतालसङ्कुल- ॥७१॥
प्रीतिर्विषण्णा खिन्ना धी- सुखश्रीर्गतयौवना ।
अधुना विभवाभोगे भोगयोगे न मे रुचि- ॥७२॥
धनं भूमिर्गृहं दारा- सुता भृत्या- परिच्छदा- ।
अहो निरवधि- पुंसामाधिव्याधिपरिग्रह- ॥७३॥
यथा यथा विवर्धन्ते ग्रीष्मोष्मविषमा- श्रिय- ।
तथा तथा ज्वलत्येव तृष्णाताप- शरीरिणाम् ॥७४॥
प्रवृद्धैरपि वित्तौधै राजन्योपार्जितैर्नृणाम् ।
लवणाब्धेरिव जलैर्वितृष्णा नैव जायते ॥७५॥
@०८३
नास्ति नास्तीत्यसन्तोषाद् य एव धनिनां जप- ।
पुनर्भवे भवेत् क् ओवा स एव प्रशमो यदि ॥७६॥
किं वित्तैर्दुर्निमित्तै- कलिकलहमोहलोभानुवृत्तै- 
किं भोगैर्विप्रयोगैर्व्यसनशतपतनाभ्याससंसक्तरोगै- ।
किं वा मिथ्याभिमानैर्नरपतिसदनप्राप्तसेवावमानै-
अस्मिन् वैराग्यमेव क्षयसमयभये भोग्यमारोग्ययोग्यम् ॥७७॥
अतिक्रान्ते काले स्वजनसुहृदालोकविमले
समापन्ने मोहप्रबल[तर]कालुष्यमलिने ।
सुखाश्वास- पुंसां प्रशमसलिलस्नातमनसां
परित्यक्तायासे विजनवनवासे परिचय- ॥७८॥
इति सञ्चिन्त्य स चिरं परं वैराग्यमाययौ ।
दु-खं मोहाय मूर्खाणां विवेकाय च धीमताम् ॥७९॥
स दत्वा सर्वमर्थिभ्य- प्रययौ सुगताश्रमम् ।
श्रीशृङ्खलाकृष्टमतिर्न हि सत्यसुखोन्मुख- ॥८०॥
यदैव राजहंसेन स्मर्यते शुचि मानसम् ।
तदैवास्मै वसुमती सरसीव न रोचते ॥८१॥
याते दु-सहमोहधूममलिने भोगानुरागानले 
सन्तोषामृतनिर्झरेण मनसि प्राप्ते शनै- शीतताम् ।
नैता- पानमदोत्तरङ्गविचलद्वाराङ्गनाभङ्गुर-
भ्रूभङ्गक्षणसङ्गमा- शमवतां कुर्वन्ति विघ्नं श्रिय- ॥८२॥
सर्वज्ञशासनविनष्टभवाध्वकष्ट-
प्रव्रज्यया विमलमेव पदं प्रविष्ट- ।
सम्प्राप्य सर्वसमतामसमप्रकाश-
निर्लक्ष्यमोक्षगमनाय मुनिर्बभूव ॥८३॥
तां बोधिसिद्धिमालोक्य ज्योतिष्कस्य सविस्मयै- ।
भिक्षुभिर्भगवान् पृष्ट- प्राग्वृत्तान्तमभाषत ॥८४॥
जन्मक्षेत्रशतोप्तानां बीजानामिव कर्मणाम् ।
भुज्यते फलसम्पत्तिरविसंवादिनी जनै- ॥८५॥
राज्ञो बन्धुमत- पुर्यां बन्धुमत्यां महाशया- ।
अभूदनङ्गनो नाम श्रीमान् गृहपति- पुरा ॥८६॥
@०८४
शास्ताथ सम्यक्सम्बुद्धो विपश्यी नाम तां पुरीम् ।
जनचारिकया प्राप्त- कदाचित् सुकृतै- सताम् ॥८७॥
द्वाषष्टिभि- स भिक्षूणां सहस्रै- परिवारित- ।
श्रद्धयानङ्गनेनैत्य प्रणम्योपनिमन्त्रित- ॥८८॥
सर्वोपकरणैस्तेन त्रैमासं परिचारित- ।
यथा तथैव राज्ञापि प्रणिपत्य निमन्त्रित- ॥८९॥
भोगै- स्पर्धानुबन्धेन स ताभ्यामधिवासित- ।
अनङ्गनेन पौरार्हैर्भूपालार्हैश्च भूभुजा ॥९०॥
गजध्वजमणिच्छत्रचामरोदारया श्रिया ।
तं दृष्ट्वा पूजितं राज्ञा चिन्तार्तो’भूदनङ्गन- ॥९१॥
तस्य सत्त्वावदातस्य पक्षपाती शतक्रतु- ।
चकार दिव्यया लक्ष्म्या साहाय्यं जिनपूजने ॥९२॥
स तया दिव्यया भूत्या भगवन्तमपूजयत् ।
यदग्रे चक्रवर्तिश्रीर्लज्जाभाजनतां ययौ ॥९३॥
{१. ##ठे लिने wअस् लोस्त् इन् ओरिग्. & रेप्लचेद् ब्य् ःएदर् ळोछव,##}रत्नैर्न्यक्षतचन्द्रसूर्यभानराकङ्कीरणैरावणाभै(?)-
रम्लानाम्बरगन्धमाल्यशबलै- कल्पद्रुमाणां फलै- ।
भक्तिप्रह्वशचीविलासचलनाहेलोच्छसच्चामरं
तेनाभ्यर्चितमाकलय्य सुगतं लज्जानतो’भून्नृप- ॥९४॥
इति बहुतरं भक्त्या शास्तु- फलं तदनङ्गन- 
शुभपरिणते- पुण्योदार- पुरा समवाप्तवान् ।
विमलमनसस्तस्यैवासौ क्षणप्रणिधानत-
पर इव रविर्ज्योतिष्को’भूत् स एव पदाश्रित- ॥९५॥
इत्याह विमलज्ञानप्रकाशितजगत्त्रय- ।
प्रणिधानोपदेशाय भिक्षूणां भगवान् जिन- ॥९६॥
इति क्षेमेन्द्रविरचितायां बोधिसत्त्वावदानकल्पलतायां
ज्योतिष्कावदानं नाम नवम- पल्लव- ॥
@०८५
१०. {१. ##ठे ङ्रधवक्रन्त्यवदन wहिछ् फ़िगुरेस् अस् १०थ् अवदन
इन् ंस्स्. इस् ओब्विचुस्ल्य् अन् इन्तेर्पोलतिओन्, अस् षोमेन्द्र wहो प्रेपरेद् थे
टब्ले ओफ़् चोन्तेन्त्स् दोसे नोत् मेन्तिओन् इत्. ठे षन्स्क्रित् वेर्सिओन् इस् नोत्
लोन्गेर् अवैलब्ले. ठे इन्तेर्पोलतिओन् इस् अन् अत्तेम्प्त् तो मके उप् थे
औस्पिचिओउस् नुम्बेर् ओफ़् १०८.##}सुन्दरीनन्दावदानम् ।
ते के’पि सत्त्वहितसन्निहितानुकम्पा
भव्या भवन्ति भुवने भवभीतिभाजाम् ।
वात्सल्यपेशलधिय- कुशलाय पुंसां
कुर्वन्ति ये वरमनुग्रहमाग्रहेण ॥१॥
न्यग्रोधारामनितरं द्रष्टुं कपिलवस्तुनि ।
भगवन्तं ययौ नन्द- शाक्यराजसुत- पुरा ॥२॥
नैष्क्रम्यदेशनामन्त्रकथान्ते स पुर-स्थितम् ।
उवाच भगवान् प्रीत्या प्रव्रज्या गृह्यतामिति ॥३॥
प्रसाद्याभिनिवेद्यास्य तं नन्द- प्रत्यभाषत ।
भगवन् पुण्यलाभापि प्रव्रज्याभिमता न मे ॥४॥
सर्वोपस्थायको भूत्वा भिक्षुसङ्घं यथेप्सितै- ।
सर्वोपकरणैस्तावत् भैक्ष्यं परिचराम्यहम् ॥५॥
इत्युक्त्वा रत्नमुकुटै- स्पष्टतत्पादपङ्कज- ।
राजपुत्र- स्वभवनं ययौ जायासमुत्सुक- ॥६॥
स सुन्दरीं समासाद्य दयितां रतिसुन्दरीम् ।
विजहार वरोद्यानं मुहूर्तविरहासह- ॥७॥
तत- कदाचिद् भगवान् प्रकृत्यैव गुणिप्रिय- ।
स्वयं नन्दस्य भवनं भिक्षुसङ्घै- सहाययौ ॥८॥
सानन्दवदन- कृत्वा नन्दस्तत्पादवन्दनाम् ।
तं महार्हासनासीनं पूजयित्वा व्यजिज्ञपत् ॥९॥
केषां पुण्यप्ररोहाणां परिपाको’यमीदृश- ।
कृतो’यं यद्भगवता दर्शनानुग्रह- स्वयम् ॥१०॥
स्मरणं श्रवणं वापि दर्शनं वा महात्मनाम् ।
सेयं कुशलवल्लीनां महती फलसन्तति- ॥११॥
अस्य मैत्रस्य महतस्तदालोकस्य दर्शनात् ।
हृदयस्य विकासश्री- कस्य नाम न जायते ॥१२॥
दानादपि प्रियतरं पुण्यादपि महाफलम् ।
सदाचारादपि श्लाघ्यं महतां किल दर्शनम् ॥१३॥
@०८६
इति तस्य ब्रुवाणस्य भक्तिप्रणयपेशलम् ।
अभिनन्द्य पुर- पूजां भगवान् गन्तुमुद्ययौ ॥१४॥
अनुवव्राज तं नन्द- स्वच्छे कनकभाजने ।
परोपचारमादाय मधुरं स्वमिवाशयम् ॥१५॥
पश्चाद्व्रजन्तमालोक्य भक्त्या भगवत- पथि ।
निरैक्षत कटाक्षेण सुन्दरी विरहासहा ॥१६॥
गुरूणामग्रे सा सरलतरलां लोचनगतिं
विहायैव त्रासाञ्चितमुकुलिताक्षी प्रियतमा ।
निरीक्ष्यालक्ष्यं यत् क्षणमवनताभूत्तदधिकं
न गन्तव्यं नाथेत्यवददिव मौनादवचनम् ॥१७॥
नन्द- प्रणयिणीं दृष्ट्वा सोच्छ्वासं चलिताननाम् ।
अयमागत एवाहमचिरादित्यभाषत ॥१८॥
तत- स्वमाश्रमं प्राप्तं भगवन्तं कृताञ्जलि- ।
व्रजामि स्वगृहं तावदित्याह विरहासह- ॥१९॥
ततस्तमासनासीन- प्रणतं भगवान् पुर- ।
उवाच सस्मितं केयं गमने सम्प्रति त्वरा ॥२०॥
विषयास्वादसौहार्दसम्मोहार्दितचेतसाम् ।
अहो गृहसुखेष्वेव निर्वेदविमुखा मति- ॥२१॥
गुणाभरणमेवायुर्विवेकाभरणो गुण- ।
प्रशमाभरणश्चासौ वैराग्याभरण- शम- ॥२२॥
तज्जाड्यं तदसह्यशल्यशलकं न्यस्तं सुहृच्चेतसि 
प्राज्ञैस्तद्गणितं विचारसमयैर्वैफल्यमेवायुष- ।
यद्वैराग्यविवेकशून्यमनसामेते पशूनां यथा
यान्त्यायान्ति च चक्रनेमिचलनैर्निर्लक्षणानां क्षणा- ॥२३॥
पुण्यं सत्त्ववतां श्रुतं मतिमतां शीलं च विद्यावतां
सर्वं भाग्यवतां सुखं शमवतां नैव क्वचित् दुर्लभम् ।
दुष्प्रापस्तु समस्तवस्तुवसते- स्वल्पांशको’प्यायुष-
तद्यस्य क्षयमेति निष्फलतया शोच्याय तस्मै नम- ॥२४॥
वामावर्ते विषयजलधौ पूर्णलावण्यसारे
दर्पोत्सर्पद्विषममकराङ्कोद्भवक्षोभ्यमाणे ।
नित्यासन्नप्रबलविरहप्रज्ज्वलद्वाडवाग्नौ
पुंसां सेतुस्तणशरणे तीव्रवैराग्यमेव ॥२५॥
@०८७
तस्माद्गृहाण प्रव्रज्यां राजपुत्र जितेन्द्रिय- ।
एता- स्त्रिय इव क्षिप्रं समागमसुखा- श्रिय- ॥२६॥
क्रियतां कुशलायैव ब्रह्मचर्यपरिग्रह- ।
त्यज्यतामेष नि-सारगृहसंसारदुर्ग्रह- ॥२७॥
इति श्रुत्वा भगवत- करुणाभरणं वच- ।
प्रत्यभाषत तं नन्द- पूर्वप्रणययन्त्रित- ॥२८॥
सदा भवदुपायैव प्रव्रज्या भगवन् मम ।
भिक्षुसङ्घोपकारार्थे गृह एवादर- परम् ॥२९॥
इत्युक्त्वा भगवद्वाक्यमतिक्रान्तुमनीश्वर- ।
कृष्यमाण- प्रियाप्रेम्णा सो’भूद्दोलाकुलाशय- ॥३०॥
पुन- पुनश्चकारास्य भगवान् व्रतदेशनाम् ।
उपकारोद्यता- सन्तश्चिन्तयन्ति न योग्यताम् ॥३१॥
यदा नेच्छति नन्दस्तां प्रव्रज्यामजितेन्द्रिय- ।
तदास्य भगवद्वाक्यमपतद्वपुषि स्वयम् ॥३२॥
नन्द- काषायावरण- पात्रपाणि- स तत्क्षणम् ।
बभौ चामीकररुचिर्महापुरुषलक्षणै- ॥३३॥
स शासनाज्जिनस्याभूदारण्यपिण्डपात्रिक- ।
आकारादनगारतां प्रयात- पांशुकूलिक- ॥३४॥
प्रियामुवाह सततं श्यामां प्रव्रजितो’पि स- ।
शशाङ्क इव संव्यक्तां हृदये लाञ्छनच्छविम् ॥३५॥
मनस- स्फटिकस्येव न विद्म- केन वर्त्मना ।
राग- को’पि विशत्यन्तर्नापैति क्षालितो’पि य- ॥३६॥
विरहापाण्डुरुचि- संसक्तारुणचीवर- ।
स सन्ध्याभ्रकलङ्कस्य जहार शशिन- श्रियम् ॥३७॥
विचरन् विरहाक्षम- स विस्मृतधृतिर्वने ।
जन्मविद्यामनङ्गस्य न विसस्मार सुन्दरीम् ॥३८॥
सम्म्पूर्णचन्द्रवदनावदनध्याननिश्चल- ।
अचिन्तयच्चिरं तत्तदुपविश्य शिलातले ॥३९॥
अहो भगवताप्येष कृतो यत्नादनुग्रह- ।
नायाति मम वैमल्यं रागाधिष्ठितचेतस- ॥४०॥
श्रुतं संसारचरितं नि-सङ्गव्रतमास्थितम् ।
तथापि मृगशावाक्षीं न विस्मरति मे मन- ॥४१॥
@०८८
कान्ताकुङ्कुमलग्नरागसुभगे गात्रे कृतं चीवरं
तत्पीनस्तनमण्डलप्रणयिना पात्रं धृतं पाणिना ।
रागो’यं मम वर्धते’स्य यदि वान्यस्येव वृद्धि- परं
यद्बोधिव्यवधानभूतमनिशं ध्यानं तदालम्बनम् ॥४२॥
क्षणेन मां प्राप्तमवेहि मुग्धे
तामेवमुक्त्वा गमने पुरस्तात् ।
अहो मया दर्शनविघ्नभूतं
पश्चात् कृतघ्नव्रतमेतदात्तम् ॥४३॥
नो गन्तव्यमिति प्रकम्पतरला वाक्यं यदूचे न सा
सन्त्यज्य व्यजनं स्थिते गुरुजने जग्राह पाण्यञ्चलम् ।
यत्पादेन लिखन्त्यपि क्षितितलं मामैक्षतालक्षिता
तेनात्यन्तनिषेधमुग्धविधिना बद्धं तया मे मन- ॥४४॥
मद्वियुक्ता न सा नूनं शेते शोकप्रलापिनी ।
पुलिने चक्रवाकीव हर्म्ये हरिणलोचना ॥४५॥
हा प्रिये त्यक्तसक्तेन कितवेनेव केवलम् ।
श्रितं तच्चित्तचौरेण मिथ्याव्रतमिदं मया ॥४६॥
त्यक्त्वा व्रतमिदं तावद् गच्छामि दयितान्तिकम् ।
अनुरागाग्नितप्तानां तपस्तापो हि दु-सह- ॥४७॥
राजपुत्री चिरायातं नृशंसमवलोक्य माम् ।
मन्युना नवलग्नेन न जाने किं करिष्यति ॥४८॥
न सर्वत्र विकाराय निकार- प्रेमदु-सह- ।
दुर्निवारो भवत्येव स्नेहलीनो रज-कण- ॥४९॥
यस्मिन् क्षणे भगवता पश्यामि रहितं वनम् ।
मया तदैव गन्तव्यं गृहमित्येष निश्चय- ॥५०॥
अस्मिन्नेव शिलापट्टे रुचिरैर्गिरिधातुभि- ।
लिखामि तां शशिमुखीं सम्प्राप्यालम्बनं धृते- ॥५१॥
अथवा कथमालेख्यविषयं याति सा प्रिया ।
सौन्दर्यबिन्दवो यस्या- सुधाकुवलयेन्दव- ॥५२॥
दृष्टिर्मुग्धकुरङ्गसञ्चलदलिव्याप्तोत्पलोद्वातनी
लावण्योदधिकूलविद्रुमवनं बिम्बाधराग्रत्विष- ।
निर्दोषामृतरश्मिसार्थसरणि- सा कापि वक्त्रद्युति-
सान्दर्यं कथमति चित्रपदवी श्चर्यसारं वपु- ॥५३॥
@०८९
इति सञ्चिन्त्य स शनैरालिलेख शिलातले ।
सुन्दरीं मुखमुक्ताश्रुस्नातकम्पाकुलाङ्गुलि- ॥५४॥
स सङ्कल्पसमुद्गीर्णं प्रतिबिम्बमिवाश्रिताम् ।
कृत्वा पुर- प्रियतमामूचे’दर्बाष्पगद्गद- ॥५५॥
प्रियामालिख्याहं निखिलसुखवृष्टिं नयनयो-
र्न पश्याम्बुद्बाष्प- क्षणमपि शरच्चन्द्रवदनाम् ।
अयं नूनं तन्वीविरहनिरपेक्षव्रतवत- ।
स्फुरत्ताप- शाप- किमपि मम पादादुपनत- ॥५६॥
फुल्लाम्भोजवनत्विषा स्पृहावशासक्ताश्रुतोयं वपु-
स्तत्कालोपगतान्तरायजनित- कोप- समुत्सृज्यताम् ।
हंहो सुन्दरि देहि मे प्रतिवच- किं मौनमालम्बसे 
सत्यं त्वन्मयरागचीवरमिदं चित्तव्रतं मे व्रतम् ॥५७॥
इति ब्रुवाणं तं दृष्ट्वा दूरादालिखितं च तत् ।
सासूया भिक्षवो’भ्येत्य भगवन्तं बभाषिरे ॥५८॥
भगवन् दुर्विनीतस्य वात्सल्यादेव केवलम् ।
शुन- कुसुममालेव प्रव्रज्येयं त्वयार्पिता ॥५९॥
आलिख्य सुन्दरीमुखं नन्द- स्वैरं शिलातले ।
तत्प्रलापजपासक्तो ध्यानालम्बनतां गत- ॥६०॥
एतदाकर्ण्य भगवान् नन्दमाह्वाय्य काननात् ।
किमेतदिति पप्रच्छ प्रियाविरहमोहितम् ॥६१॥
सो’ब्रवीद् भगवन् सत्यं कान्तासक्तस्य मे परम् ।
भिक्षूणां सम्मते’प्यस्मिन् वने न रमते मति- ॥६२॥
इति नन्दवच- श्रुत्वा तमूचे भगवान् जिन- ।
मीलयन्नेव वक्त्रेन्दुकान्त्या रागसरोरुहम् ॥६३॥
साधो तावन्न युक्ता ते संरागानुगता मति- ।
विघ्नैर्नाकृष्यते चेत- कल्याणाभिनिवेशिनाम् ॥६४॥
क्वायं योगस्तनुतृणतुलात्यक्तभोगाभियोग-
क्वायं निद्य- क्षणसुखलवास्वादसंवाद एष- ।
जात्यैवायं हरति कुशलं दुस्तरो मारमार्ग- 
प्रेमान्धानां भवति सहसा दु-सहो योक्त्रजात- ॥६५॥
इत्यस्य भगवान् कृत्वा चिरं वैराग्यदेशनाम् ।
संस्थातव्यमिहेत्युक्त्वा स्वकृत्याय स्वयं ययौ ॥६६॥
@०९०
तमेवावसरं नन्द- सञ्चिन्त्य गमनोचितम् ।
प्रतस्थे स्वगृहं हृष्ट- सुन्दरीदर्शनोत्सुक- ॥६७॥
व्रजन् द्वारि पिधानाप्तैर्विहारैर्बहुभिश्चिरात् ।
नगराभिमुखं मार्गं स कथञ्चिदवाप्तवान् ॥६८॥
अथ विज्ञाय सर्वज्ञस्तं रागाद् गन्तुमुद्यतम् ।
उवाचाभ्येत्य भगवान् नन्द तूर्णं क्व गम्यते ॥६९॥
स जगाद वने तावत् भगवान् नास्ति मे रति- ।
न ह्यविश्रान्तचित्तानां क्रिया कचित् प्रसीदति ॥७०॥
सा श्रीश्चामरहासिनी मणिमयी सा रम्यहर्म्यावली
सा बालानिललोचारुलतिका कान्ता नवोद्यानभू- ।
सा तन्वी कुसुमेषु कार्मुकलता क्षामोदरी सुन्दरी
नो जन्मान्तरवासना इव मन- सक्तं विमुञ्चन्ति मे ॥७१॥
सरागेणैव मनसा ब्रह्मचर्यं चराम्यहम् ।
व्रतपञ्जरबन्धेन विहङ्ग इव यन्त्रित- ॥७२॥
त्यक्त्वा व्रजामि प्रव्रज्यामस्तु मे नरको’क्षय- ।
न वीतरागतामेति मञ्जिष्ठारक्तमंशुकम् ॥७३॥
इति ब्रुवाणमसकृत् स्वपदं गन्तुमुद्यतम् ।
निवार्यानुग्रहधिया तमूचे भगवान् जिन- ॥७४॥
मा कृथा विप्लवं नन्द निन्दितं हि श्रुताश्रुतम् ।
विद्वज्जनोपदिष्टेन यथा याति पृथग्जन- ॥७५॥
विवेकव्यस्तदोषाणां विदुषां शीलशालिनाम् ।
नि-सारसुखलाभेन नाकार्ये धी- प्रवर्तते ॥७६॥
गाढरागगृहीतस्य जुगुप्सायतने परम् ।
जघन्यकर्मण्यासक्ति किं लज्जाजनने न् अते ॥७७॥
योनिजयोनिसंसक्ता- स्तनपस्तनमर्दिन- ।
अहो बत न लज्जन्ते जन्मन्येव लयं गता- ॥७८॥
सदासज्जनवर्जिता जननीजघनासक्ति- ।
सम्मोहाहतचित्तानां पशूनामेव दृश्यते ॥७९॥
रामारमणमानो’यं विरम्य त्यज्यतां त्वया ।
भोगै- सह भुजङ्गानां दृष्टो भवबिले क्षय- ॥८०॥
जघन्या जनयत्येव न कस्य विरतिं रति- ।
यस्यां भवति पर्यन्तेष्वपि नैव पराङ्मुख- ॥८१॥
@०९१
गृहजालविमुक्तस्त्वं किं तत्रैवाभिधावसि ।
न हि निर्गत्य सारङ्ग- पुनर्विशति वागुराम् ॥८२॥
इति वाक्याद् भगवत- शासनेन नियन्त्रित- ।
चिन्तयन् सुन्दरीं नन्द- प्रविवेशाश्रमं पुन- ॥८३॥
तत- कदाचिदादिश्य नन्दमाश्रममार्जने ।
आसनानुग्रहव्यग्र- प्रययौ भगवान् पुन- ॥८४॥
तच्छासनात् प्रवृत्तस्य नन्दस्याश्रमशोधने ।
नो भूतलादपययौ रजो राग इवाशयात् ॥८५॥
तस्याहर्तुं गतस्याथ सलिलं पारभागिकम् ।
मुहु- पूर्णसमुत्क्षिप्त- शून्य एवाभवद्घट- ॥८६॥
तेन विघ्नेन गमने सुतरां खिन्नमानस- ।
त्यक्त्वा तु प्रययौ नन्द- सुन्दरीदर्शनोत्सुक- ॥८७॥
अथ विज्ञाय सर्वज्ञस्तं यान्तं दिव्यचक्षुषा ।
बभाषे सहसाभ्येत्य स्तम्भमानमनोरथ- ॥८८॥
पात्रयोगेन तप्तस्य श्यामरक्तरुचे- परम् ।
अहो स्नेहकलङ्कस्ते दीपस्येव न शाम्यति ॥८९॥
अलं वामाभिलाषेण नीलीराग इवैष ते ।
संसक्त- को’पि हृदये यन्नाद्यापि विरज्यसे ॥९०॥
अन्धीकरोति प्रारम्भे रतिस्तत्कालकातरम् ।
आलिङ्गति जुगुप्सेव वृत्ते मुख्याङ्गसङ्गमे ॥९१॥
विषयास्वादसङ्गेन पापमित्रैरिवेन्द्रियै- ।
दु-सहव्यसनावर्ते पात्यते नरके नर- ॥९२॥
अधिवासयति स्पर्शलेशेनापि कुसङ्गम- ।
प्रक्लिन्नमत्स्यकुणपात् पूतिगन्ध इवोद्गत- ॥९३॥
कल्याणमित्रसम्पर्क- सर्वथा कुशलावह- ।
शुभामोद इव व्याप्तो य- करोति महार्हताम् ॥९४॥
इत्युक्ते तस्य भगवान् साक्षात् सदसतो- पथि ।
घ्राणस्पर्शेन सन्दर्श्य चक्रे तत्सङ्गदेशनाम् ॥९५॥
अथ नन्दं समादाय भगवान् गन्धमादने ।
ययौ विरञ्चिचमरीबालव्यजनवीजित- ॥९६॥
तत्र दावानलप्लुष्टामनिष्टक्लिष्टविग्रहाम् ।
काणां मर्केटिकामस्मै दर्शयित्वावदज्जिन- ॥९७॥
@०९२
इमां पश्यसि किं नन्द मान्द्यनिन्द्यतराकृतिम् ।
कस्मैचिदुचिता चेयं रोचते प्रियदर्शना ॥९८॥
सत्ता सदसतोर्नास्ति राग- पश्यति रम्यताम् ।
स तस्य ललितो लोके यो यस्य दयितो जन- ॥९९॥
पक्षपातं समुत्सृज्य सत्यं नन्द त्वयोच्यताम् ।
अस्यास्तस्याश्च सुन्दर्या लावण्यस्य किमन्तरम् ॥१००॥
अनर्थित्वाद्वयं नैव सौन्दर्यान्तरवेदिन- ।
अर्थिप्रियत्वमायाति प्रार्थितं तच्च चारुताम् ॥१०१॥
पश्याम्यहं विशेषं तु तस्या नास्याश्च कञ्चन ।
रम्यत्वं मांसचर्मास्थियन्त्रे समयमात्रकम् ॥१०२॥
इति पृष्टो भगवता नन्दस्तं प्रत्यभाषत ।
अत्यन्तानुचित- प्रश्न- को’पि गौरवयन्त्रित- ॥१०३॥
किमेतद् भगवान् वक्ति केयं शोके विडम्बना ।
क्वापि वा विश्वगुरवो विनेया- प्रभविष्णव- ॥१०४॥
रति- साधिकसुन्दर्या- परभागेण रज्यते ।
यां दृष्ट्वां जगतां जेता न रतिं स्मरति स्मर- ॥१०५॥
ज्योत्स्नयेव न तत्कान्त्या मोदते कुमुदाकर- ।
गुणान्तरं न जानाति प्रसिद्धिशरणो जन- ॥१०६॥
बद्धं तया वदनसौरभसारहार-
मालोक्य पुष्पनिचयं पृथुकेशपाशे ।
मन्ये विलासगतिलोचनकान्तिचौरै-
भीत्येव हंसहरिणैर्वनमेव यातम् ॥१०७॥
अनल्पै- सङ्कल्पैर्बहुविधविकल्पैरनुपमा
न सा सारङ्गाक्षी लिखितुमपि शक्या परिचितै- ।
तुलारोहे यस्या वदनपरभागे लघुतर- 
स नूनं ताराणां गगनमधिरूढ- परिवृढ- ॥१०८॥
पुण्यप्रह्वं ललितललितभ्रूलतालास्यलीला-
रम्यं तस्या यदि न वदनं नन्दनं लभ्यते तत् ।
प्रव्रज्येयं सुकृतमधिकं किङ्करो किङ्करी मे
कस्मादेतं व्रतपरिकरं भारभूतं वहामि ॥१०९॥
इति नन्दवच- श्रुत्वा भगवान् रागनिर्भरम् ।
उपक्षिप्य प्रभावेण त निनाय सुरालयम् ॥११०॥
@०९३
अदर्शयच्च तत्रास्य लीलोद्याने शतक्रतो- ।
सुधामन्धसमुद्भूता- कान्तास्त्रिदशयोषित- ॥१११॥
अरुणै- कान्तिसन्तानै- पादपद्मवनोदितै- ।
अनुयाता इवाम्भोधिकूलविद्रुमकाननै- ॥११२॥
विशाललास्यसचिवै- पाणिभिर्विजिताम्बुजै- ।
संसक्तै- सहजस्येव पारिजातस्य पल्लवै- ॥११३॥
कान्तिमाधुर्यललितैर्मदनानन्दबान्धवै- ।
हेलानिमीलिताम्भोजवदनैश्चन्द्रसुन्दरै- ॥११४॥
सम्मोहनैर्जीवनैश्च कृष्णसारैर्विलोकनै- ।
कालकूटच्छदस्पृष्टैरमृतोघैरिवावृता- ॥११५॥
पूर्णयौवनलावण्या- सहसैव विलोक्य ता- ।
नन्द- सानन्दवदन- स्वेदस्नात इवाभवत् ॥११६॥
पद्माननासु विपुलोत्पललोचनासु
कुन्दस्मितासु निबिडस्तबकस्तनीषु ।
नन्दस्य तासु हृदयं युगपन्निपत्य
दोलाविलासतरलालितुलामवाप ॥११७॥
तत- प्रोवाच भगवान् नन्दं तद्गतमानसम् ।
आसां सन्दर्शने नन्द प्रीत्या ते रमते मति- ॥११८॥
आसां तस्याश्च सुन्दर्या लावण्ये कियदन्तरम् ।
उत्कर्ष- परभागेण स्फुटमेवाभिभाव्यते ॥११९॥
निरस्तसुन्दरीरूपं रूपमप्सरसां यदि ।
तदेता एव कालेन करिष्यामि त्वदाश्रया- ॥१२०॥
अरोगेणैव मनसा ब्रह्मचर्यं प्रसन्नधी- ।
चर तावत्ततस्ते’हं दास्याम्यप्सरसां गणम् ॥१२१॥
एवं भगवतो वाक्यान्नन्द- सञ्जातनिश्चय- ।
तथेत्युक्त्वा व्रते चेतश्चक्रे स्वर्गाङ्गनाशया ॥१२२॥
मन्दादर- स्वदारेषु सो’भूत् तत्सङ्गमेच्छया ।
गुणपण्यतुलावृत्तेर्नास्ति स्नेहस्य सत्यता ॥१२३॥
अहो विस्मृतसंवासप्रवासपरिशोषिता ।
पुंसामाभ्यासिकी प्रीति- सहसान्यत्र धावति ॥१२४॥
क्षणयौवनरम्याणि प्रेमाणि प्रणयव्ययै- ।
न सत्यानि न नित्यानि न सुखानि शरीरिणाम् ॥१२५॥
@०९४
ततो भगवता नन्द- क्षणान्नीत- स्वमाश्रमम् ।
तन्निश्चयाद् ब्रह्मचर्यं चचार नियतव्रत- ॥१२६॥
स विसस्मार सुन्दर्या- कान्तिसम्पदमन्यधी- ।
क्षणप्रमुषिता प्रीतिर्मलं याति गुणेष्वपि ॥१२७॥
तत- कदाचिद्विचरन् नन्द- क्वापि व्यलोकयत् ।
करालनरकासक्तां धीमान् कुम्भीभृतां भुवम् ॥१२८॥
तां विलोक्यैव साकम्प- किमेतदिति दु-खित- ।
स पप्रच्छ तदासक्तान् घोरनरककारणम् ॥१२९॥
ते तमूचुरियं भूमिस्तप्तकुम्भीशताचिता ।
कल्पिता राजपुत्रस्य नन्दस्यानन्दरागिण- ॥१३०॥
मिथ्याव्रत- स नाद्यापि भजते वीतरागताम् ।
ब्रह्मचर्यं चरत्येव स्वर्गस्त्रीसङ्गमाशया ॥१३१॥
मिथ्याव्रतानां लुब्धानां रागद्वेषकषायिणाम् ।
एतासु नित्यतप्तासु कुम्भीष्वेवाक्षय- क्षय- ॥१३२॥
इति नन्द- समाकर्ण्य जातरोमाञ्चकञ्चुक- ।
तत्र च्युतामिव तनूं पश्चात्तापादमन्यत ॥१३३॥
समभ्येत्य त्यक्तरागसंवासवासन- स्वयम् ।
बभूवानुत्तरब्रह्मचर्यपर्याप्तसंयम- ॥१३४॥
घनमोहक्षयात्तस्य विमुक्ते संशये तत- ।
मन- प्रसादमापेदे शरदीवोदधे- पय- ॥१३५॥
निष्काम- प्रशमं प्राप्त- परां निष्ठामुपागत- ।
शुद्धधी- स समभ्येत्य भगवन्तमभाषत ॥१३६॥
नाप्सरोभिर्न सुन्दर्या भगवन् कृत्यमस्ति मे ।
एता- पर्यन्तविच्छाया- सपाता विषयश्रिय- ॥१३७॥
यथा यथेयं भावानां भाष्यते नि-स्वभावता ।
तथा तथा प्रसीदन्ति निरावरणवृत्तय- ॥१३८॥
इति नन्दस्य वदत- प्राप्तस्यार्तपदं शनै- ।
भगवान् निर्वाणशुद्धामस्य सिद्धिममन्यत ॥१३९॥
केषां कुशलमूलानां नन्देनासादितं फलम् ।
इति भिक्षुभिरभ्येत्य पृष्ठस्तानवदज्जिन- ॥१४०॥
जन्मान्तरार्जितै- पुण्यै- सुकृताभ्यासकारिणा ।
प्राप्ता- कुशलमूलानां नन्देन फलसम्पद- ॥१४१॥
@०९५
विपुलविमल वंशे जन्म स्मरप्रतिमा तनु-
सुरजनसखी लक्ष्मी वृत्ति- प्रिया सततं सताम् ।
प्रशमसलिलस्नातं चेत- स्वभावगतिर्गति- 
कुशलकुसुमस्येयं पुंसां विशालफलोद्गति- ॥१४२॥
स्तूपे विपश्यिन- सम्यक्सम्बुद्धस्यादर- पुरा ।
नगर्यामरुणावत्यामरुणेन महीभुजा ॥१४३॥
क्रियमाणो मणिमये मैत्रो नाम द्विजन्मज- ।
महत- पुण्यभोगस्य भागी कारकतां ययौ ॥१४४॥
तत्पुण्यप्रणिधानेन जातो गृहपते- कुले ।
स एव भिक्षुसङ्घस्य जन्तुकास्नानसत्रकृत् ॥१४५॥
स पुण्यशील- प्रत्येकबुद्धोपस्थायक- पुरा ।
स्तूपं चक्रे शोभमानं मालाभिवरणोज्ज्वलम् ॥१४६॥
तत्पुण्यप्रणिधानेन कृके- काशीपते- सुत- ।
सो’भवद्द्युतिमान् नाम दिव्यलक्षणलक्षित- ॥१४७॥
काश्यपस्यार्हत- सम्यक्सम्बुद्धस्यान्तनिर्वृतौ ।
सप्तरत्नमये स्तूपे कृते काशीमहीभुजा ॥१४८॥
तत्सूनुर्द्युतिमान् हैमच्छत्रमारोप्य भास्वरम् ।
जातस्तत्प्रणिधानेन नन्द- शाक्यकुले’धुना ॥१४९॥
इति सुकृतसमुत्थै- पूर्वजन्मक्रमाप्तै-
किमपि विपुलपुण्यैरेव नन्द- प्रपेदे ।
कुलममलमुदारं रूपमग्र्यं च भोगं
शमपरिचितमन्ते सत्पदं सौगतं च ॥१५०॥
कथयित्वेति भगवान् नन्दकल्याणकारणम् ।
चकार भिक्षुसङ्घस्य तां तां सुकृतदेशनाम् ॥१५१॥
इति क्षेमेन्द्रविरचितायां बोधिसत्त्वावदानकल्पलतायां
सुन्दरीनन्दावदानं नाम दशम- पल्लव- ॥
@०९६
११ विरूढकावदानम् ।
आरोहति पदमुन्नतममलमतिर्विमलकुशलसोपानै- ।
नरककुहरेषु निपतति मलिनमतिर्घोरतिमिरेषु ॥१॥
शाक्यानां नगरे पूर्वं स्फीते कपिलवांस्तुनि ।
महत- शाक्यमुख्यस्य सुमुखी दासकन्यका ॥२॥
शास्त्रे कृतश्रमा सर्वकलाकौशलशालिनी ।
मालिका नाम कामस्य मालिकेव गुणोचिता ॥३॥
प्रभोर्गिरा वरोद्याने कुसुमावचयोद्यता ।
भ्रमन्तं तं समायान्तं ददर्श सुगतं पुर- ॥४॥
तस्यान्ते’स्यास्तमालोक्य प्रसन्नमभवन्मन- ।
शरत्काल इव स्वच्छ- प्रसादयति मानसम् ॥५॥
साचिन्तयत्तदा लोकप्रीत्या दृढीकृतास्पदा ।
सुकृतै- पिण्डपातं मे गृह्णोयाद्भगवानपि ॥६॥
विज्ञाय तस्या- सर्वज्ञ- सङ्कल्पं करुणाकुल- ।
प्रसार्य पात्रं भगवान् भद्रे देहीत्युवाच ताम् ॥७॥
दत्वा प्रणम्य सा तस्मै परिपूर्णमनोरथा ।
प्रणिधानं प्रविदधे दास्यदु-खनिवृत्तये ॥८॥
तत- कदाचिदायात- पितुस्तस्या- सखा द्विज- ।
नैमित्तिकस्तं प्रदेशं दृष्ट्वा तां विस्मितो’वदत् ॥९॥
अहो गृहपतेस्तस्य पुत्री त्वं श्रीमत- सुता ।
बन्धुहीना गता दास्यं धनभोगविवर्जिता ॥१०॥
अहो मोहघनारम्भक्षणोद्द्योतनविद्युत- ।
संसारसर्परसनाविलासचपला श्रिय- ॥११॥
गम्यानां मा कृथाश्चिन्तां जाने’हं हस्तलक्षणै- ।
अचिरेणैव भूभर्तुर्वल्लभा त्वं भविष्यसि ॥१२॥
इदं पश्यामि ते पाणौ लक्ष्मीकमलकोमले ।
मालाचक्राङ्कुशाकारमित्युक्त्वा प्रययौ द्विज- ॥१३॥
अथ मन्मथसम्भोगसुहृन्मधुपबान्धव- ।
लतालिङ्गनसौभाग्यभव्यो’दृश्यत माधव- ॥१४॥
मधो- केसरिणस्तस्य कान्तामानद्विपद्विष- ।
विबभौ जिह्ममानस्य जिह्वेवाशोकलञ्जरी ॥१५॥
@०९७
बालाकपोललावण्यचौरश्चम्पकसञ्चय- ।
सुदृशां केशपाशेषु ययौ बन्धनयोग्यताम् ॥१६॥
सहकारैर्विरहिणीनिधनं विदधे मधु- ।
निरपेक्षापरवधे विधुरा- प्रभविष्णव- ॥१७॥
ययुर्मधुलिहां चूतलता निर्भरभोग्यताम् ।
सहसैव विदग्धानामिव मुग्धविभूतय- ॥१८॥
चूतायुधश्चूतलताचापन्यस्तशिलीमुख- ।
जयतीति जगौ बन्दी कन्दर्पस्येव कोकिल- ॥१९॥
अस्मिन्नवसरे श्रीमान् कोसलेन्द्र- प्रसेनजित् ।
मृगयानिर्गतो’श्वेन हृतस्तं देशमाययौ ॥२०॥
धन्वी मनोभवाकार- सो’वतीर्य तुरङ्गमात् ।
ददर्शानन्यलावण्यां कन्यां रतिमिवापराम् ॥२१॥
तद्विलोकनविस्तीर्ण मनस्तस्य महात्मन- ।
विस्मयादृष्टिमार्गेण प्रविवेश मनोभव- ॥२२॥
तां लज्जावनतां दृष्ट्वा सहसोद्भूतसाध्वसाम् ।
अचिन्तयन्नरपति- कान्तिकल्लोलिनीहृत- ॥२३॥
केयं नवा शशिमुखी श्यामा तरलतारका ।
यत्कान्तिरनिशं नेत्रशतपत्रविकाशिनी ॥२४॥
बकुलामोदविभ्रान्तभ्रमरे पाटलाधरे ।
कान्तं वसन्तं पश्यामि मुखे’स्या- कुमुदायुधम् ॥२५॥
अहो लावण्यमम्लानं तारुण्याभरणं तनो- ।
धीरस्यापि धृतिर्येन शङ्के सङ्गलितेव मे ॥२६॥
अहो नु मधुमञ्जर्या- प्रारम्भे’प्यद्भुतो गुण- ।
येन गन्तुं न शक्नोति षट्पदो’पि पदात्पदम् ॥२७॥
इति सञ्चिन्त्य भूपालस्तां मत्वा वनदेवताम् ।
पृष्ट्वा विवेद तद्वृत्तं क्रमेण कथितं तया ॥२८॥
ततस्तत्र कृतातिथ्यस्तया पल्लववीजनै- ।
शुचिशीतैश्च सलिलै- प्राप्तवान् निर्वृतिं नृप- ॥२९॥
श्रान्त- संवाहने तस्य तया चरणपद्मयो- ।
कृते कराप्तसंस्पर्शे स निद्रां सहसा ययौ ॥३०॥
क्षणेन प्रतिबुद्धो’थ विश्रान्तमृगयाश्रम- ।
दिव्यस्पर्शेन तां मेने रतिं रूपान्तरागताम् ॥३१॥
@०९८
महानपि तत- शाक्य- सम्प्राप्तं कोसलेश्वरम् ।
श्रुत्वा तं देशमभ्येत्य पूजार्हं तमपूजयत् ॥३२॥
सादरेणार्थितां तेन स्वसुतामिव मालिकाम् ।
रत्नार्हाय ददौ तस्मै स्मरमङ्गलमालिकाम् ॥३३॥
तामादाय मनोजन्मवैजयन्तीं सितस्मिताम् ।
निजं जगाम नगरं गजमारुह्य भूपति- ॥३४॥
तस्मिन्नागनगोत्सङ्गे सा लोलालकषट्पदा ।
बभौ राजवसन्तेन सङ्गता नबमालिका ॥३५॥
राजधानीं समासाद्य सुन्दर्या सहितस्तया ।
रत्नहर्म्यकरोदारमन्दिरे विजहार स- ॥३६॥
वर्षाकाराभिधा देवी राज्ञ- प्रथमवल्लभा ।
अभिन्नवृत्तिं तां मेन् एराजलक्ष्मीमिव क्षिति- ॥३७॥
दिव्यस्पर्शेन सा तस्या- सा चास्या रूपसम्पदा ।
परस्परगुणोत्कर्षात्परं विस्मयमापतु- ॥३८॥
दिव्यरूपवती ज्येष्ठा दिव्यस्पर्शवती परा ।
इति प्रवाद- साश्चर्यस्तयोर्लोकेषु पप्रथे ॥३९॥
अत्रान्तरे तयोर्दिव्यरूपसंस्पर्शकारणम् ।
आश्रमे भिक्षुभि- पृष्ट- प्रोवाच भगवान् जिन- ॥४०॥
पुरा श्रुतवराख्यस्य द्विजस्य गृहमेधिन- ।
कान्ता शिरीषिका चेति प्रिये भार्ये बभूवतु- ॥४१॥
स कदाचिदथो कान्ताभ्राता प्रव्रज्यया शनै- ।
प्रत्येकबुद्धतां यात- स्वसुर्भवनमाययौ ॥४२॥
त्रैमासिकोपचारेण स तया पत्युराज्ञया ।
भक्त्या निमन्त्रितस्तस्थौ तत्सपत्न्यावपूजित- ॥४३॥
ते चारुमृदुभिर्भोगैस्तमभ्यर्च्यान्यजन्मनि ।
जाते’धुना चारुरूपदिव्यसंस्पर्शसंयुते ॥४४॥
कृष्टेषु प्रथमं प्रयुक्तविनयामादाय गोसम्पदं
सत्क्षेत्रेषु तप- प्रतप्ततनुषु प्राप्तेष्वतिस्वादुताम् ।
यत्काले शुभबीजमुप्तमुचितं सत्कर्मशक्ते- परं
भुज्यन्ते फलसम्पद- सुमतिभिस्तस्यैव पाकोज्ज्वला- ॥४५॥
इति सर्वज्ञवचनं तथ्यमाकर्ण्य भिक्षव- ।
तत्तथेति विनिश्चित्य बभूवु- शान्तिसंश्रया- ॥४६॥
@०९९
अथ कालेन भूभर्तुर्मालिकायामभूत्सुत- ।
विरूढकेतिमुख्याख्यो विद्यासु च कृतश्रम- ॥७४॥
प्रियस्तुल्यवयास्तस्य पुरोहितसुतो’भवत् ।
मातुर्दु-खेन जातत्वाद्विश्रुतो दु-खमातृक- ॥४८॥
कदाचित् सहितस्तेन हयारूढो विरूढक- ।
प्राप शाक्यवरोद्यानं मृगयायां विनिर्गत- ॥४९॥
न्यक्कारं चक्रिरे तत्र शाक्यास्तस्योद्यतायुधा- ।
अयं दासीसुतो’स्माकमिति दर्पप्रवादिन- ॥५०॥
गत्वासौ स्वपुरं तेषां वैरं दर्प्यमचिन्तयत् ।
कुलदर्पापवादो हि शल्यतोद- शरीरिणाम् ॥५१॥
तस्य निर्दह्यमानस्य तत्प्रतीकारचिन्तया ।
राज्याय जाता जनके जीवत्यपि परा स्पृहा ॥५२॥
स चारायणमुख्यानां मन्त्रिणां शतपञ्चकम् ।
स्ववशं पितुराकृष्य विदधे भेदयुक्तिभि- ॥५३॥
तत- कदाचित्सञ्जातविवेक- पृथिवीपति- ।
धर्मोपदेशश्रवणे वर्धमानादर- परम् ॥५४॥
चारायणगृहीताश्वं रथमारुह्य संयत- ।
द्रष्टुं जगाम सर्वज्ञं भगवन्तं प्रसेनजित् ॥५५॥
प्राप्याश्रमं भगवत- कृत्वा पादाभिवन्दनम् ।
धर्मान्वयं स शुश्राव तत्प्रसादप्रसन्नधी- ॥५६॥
चारायणो’प्याशु गत्वा रथेव नगरं जवात् ।
अकरोदन्तरे तस्मिन् राजपुत्राभिषेचनम् ॥५७॥
भगवन्तमथामन्त्र्य नृपतिर्गन्तुमुद्यत- ।
ददर्श नानुगानग्रे न रथं न च मन्त्रिणम् ॥५८॥
स पद्भ्यामेव शनकै- प्रस्थितां पृथिवीपति- ।
दूरादपश्यदायान्तीं वर्षाकारां समालिकाम् ॥५९॥
ते पृष्ट्वा तद्गिरा ज्ञात्वा सो’भिषिक्तं विरूढकम् ।
विससर्ज सुतैश्वर्यपरिभोगाय मालिकाम् ॥६०॥
वर्षाकारां समादाय स मित्रस्य महीपते- ।
अजातशत्रोर्नगरं प्राप राजगृहाभिधम् ॥६१॥
स तप्तश्छत्रविरहात् क्षुत्पिपासाश्रमान्वित- ।
ययौ वमन्निव श्वासं दीर्घैश्चामरमारुतै- ॥६२॥
@१००
सुखमस्खलितं केन प्राप्तं कस्यायुरायतम् ।
न कस्यानुपदं दृष्ट- क्षय- सपदि सम्पद- ॥६३॥
स जीर्णमूलकं भुक्त्वा कर्ममूलमिवायतम् ।
क्षणं पीत्वा च पानीयं पपाताप्तविषूचिक- ॥६४॥
अनित्यतामविज्ञाय मोहाय पतते जन- ।
स चापायनिकायस्य कायस्योपायतृष्णया ॥६५॥
अजातशत्रु- श्रुत्वैव कोसलेश्वरमागतम् ।
अभ्येत्य पांशुपूर्णास्यं विगतासुं ददर्श तम् ॥६६॥
तस्य जायानुयातस्य स कृत्वा देहसत्क्रियाम् ।
भगवन्तं ययौ द्रष्टुं सुगतं दु-खशान्तये ॥६७॥
स तं प्रणम्य प्रोवाच भगवन् कोसलेश्वर- ।
पुरं मे सुहृद- प्राप्य निर्धनो निधनं गत- ॥६८॥
धिङ्मामसम्पदं पापं मोहादयशस- पदम् ।
विभवो येन नैवायं मित्रोपकरणीकृत- ॥६९॥
हृदये विनिवेश्याशां प्राप्त- सुहृदमापदि ।
सुहृन्नैष्फल्यमायाति यस्य किं तेन जीवता ॥७०॥
मित्रोपकरणं लक्ष्मीर्दीनोपकरणं धनम् ।
भीतोपकरणं प्राणा येषां तेषां सुजीवितम् ॥७१॥
कुकर्म किं कृतं तेन भगवन् पूर्वजन्मनि ।
यस्य पाकेन पर्यन्ते प्रपेदे सो’तिदुर्दशाम् ॥७२॥
इति पृष्ट- क्षितीशेन भगवान् साश्रुचक्षुषा ।
तमूचे तापशमनीं दिशन् दशनचन्द्रिकाम् ॥७३॥
मा शुचा पृथिवीपाल स्वभावो’यं भवस्थित- ।
एवंविधैव भावानामसत्यानामनित्यता ॥७४॥
विसारिसंसारवानन्तरे’स्मिन् 
निसर्गलोल- किल कालभृङ्ग- ।
स्वच्छन्दजातजनपुष्करजीवपुञ्ज-
किञ्जल्कपुञ्जमनिशं कवलीकरोति ॥७५॥
तरङ्गन्तो भोगाश्चकितहरिणीलोचनचला-
क्षणे’लक्ष्या लक्ष्मीर्जनजलदविद्योतनतडित् ।
शरीराब्जे बालातपचपलरागं नववय-
क्षयं याति क्षिप्रं भवमरुतटे जीवितकण- ॥७६॥
@१०१
मनो मैत्रीपात्रं परहितरतिर्धर्मधनता 
मदोद्भेदच्छेदक्षमशमविचारे परिचय- ।
अयं तत्त्वान्वेषो विषयसुखवैमुख्यसुखिना-
मसारे संसारे परिहृतविकार- परिभव- ॥७७॥
जन- शोचति दु-खेषु क्षिप्रं हत इवाश्मना ।
न करोति पुनस्तीव्रतदापातप्रतिक्रियाम् ॥७८॥
पश्यतो’पि भवायासं निर्विवेकस्य सर्वथा ।
क्रियते किं जनस्यास्य मोहादकुशलस्पृश- ॥७९॥
पुरा विप्र- सुशर्माख्य- कुतश्चित्प्राप्य मूलकम् ।
निधाय जननीहस्ते ययौ स्नातुं नदीतटम् ॥८०॥
सापि प्रत्येकबुद्धाय तां प्राप्ताय तदन्तरे ।
प्रणता पातहस्ताय तदेषाभिमुखी ददौ ॥८१॥
अथ स्नात्वा समायातस्तत्सुतस्त्वरितं क्षुधा ।
जननीं भोजनारम्भे ययाचे निजमूलकम् ॥८२॥
पुण्यं पुत्रानुमोदस्व तन्मयातिथये’र्पितम् ।
इति मातुर्वच- श्रुत्वा सो’भूद्विद्ध इवेषुणा ॥८३॥
सद्यो विषूचिकार्तस्य मन्मूलकमनल्पकम् ।
कुक्षिं भित्त्वा विनिर्यातु प्राणै- सह तवातिथे ॥८४॥
इति तस्याप्तपापस्य वाक्पारुष्येण भूयसा ।
विसूचिकैव पर्यन्ते बभूवापरजन्मनि ॥८५॥
प्राक्पुण्यान्तरपाकेन स एवाद्य प्रसेनजित् ।
विपुलं राज्यमासाद्य तयैवान्ते क्षयं गत- ॥८६॥
संसारपथपान्थानामेवं कर्म शुभाशुभम् ।
पाथेयमिव हस्तस्थं भोगायैवोपपद्यते ॥८७॥
इति श्रुत्वा भगवतस्तथ्यं पथ्यं च तद्वच- ।
एवमेतदिति ध्यात्वा तं प्रणम्य ययौ नृप- ॥८८॥
अत्रान्तरे प्राप्तराज्य- शाक्यवैरं विरूढक- ।
पुरोहितसुतेनैत्य स्मारितस्तत्क्षयोद्यत- ॥८९॥
प्रययौ शाक्यनगरं गजाश्वरथरेणुना । 
मोहेनेव दिशां कुर्वन् निर्विवेकं धियामिव ॥९०॥
सर्वज्ञो भगवान् ज्ञात्वा तस्य तद्दुष्टचेष्टितम् ।
गत्वा शाक्यपुरोपान्ते तस्थौ शुष्कतरोरध- ॥९१॥
@१०२
दूरात्तत्र स्थितं दृष्ट्वा तमागच्छन् विरूढक- ।
अवतीर्य रथादग्रमभ्येत्य प्रणतो’वदत् ॥९२॥
सत्सु स्निग्धपलाशेषु घनच्छायेषु शाखिषु ।
भगवन्नत्र विश्रान्ति- किमु शुष्कतरोरध- ॥९३॥
इत्युक्त- क्षितिपालेन तं प्राह भगवान् जिन- ।
ज्ञातिच्छाया नरपते चन्दनादपि शीतला ॥९४॥
नास्ति ज्ञातिसमं वित्तं नास्ति ज्ञातिसमा धृति- ।
नास्ति ज्ञातिसमा छाया नास्ति ज्ञातिसम- प्रिय- ॥९५॥
ममैते भूपते शाक्या ज्ञातयस्तत्परान्तिके ।
जात- प्रियो’यं तत्प्रीत्या शुष्कशाखो’पि पादप- ॥९६॥
श्रुत्वैतद्विरतामर्ष- शाक्यानां पक्षपातिनम् ।
भगवन्तं विदित्वैव न्यवर्तत विरूढक- ॥९७॥
भगवानपि शाक्यानां ज्ञात्वागामि भयं तत- ।
श्रेयसे शुद्धसत्त्वानां विदधे धर्मदेशनाम् ॥९८॥
स्रोतापत्तिफलं कैश्चित् सकृदागामि चापरै- ।
अनागामिफलं चान्यै- सम्प्राप्तं तस्य शासनात् ॥९९॥
शेषास्तु मूढमतय- शाक्या प्रापुर्न तत्पदम् ।
सन्ति के’पि खगा येषां वासरे तिमिरोद्भव- ॥१००॥
निवृत्तस्याथ नृपते- पुरोहितसुतस्तत- ।
वैरसर्पस्य सुप्तस्य विदधे प्रतिबोधनम् ॥१०१॥
स तेन प्रेरितश्चक्रे मतिं शाक्यकुलक्षये ।
वैरानलं प्रचनलं करोति पिशुनानिल- ॥१०२॥
घोरदुर्जनमन्त्रेण सहसोत्थापिता खला- ।
वेताला- क्षितिपालाश्च न कस्य प्राणहारिण- ॥१०३॥
सैन्ये गजरथोदग्रे ततस्तस्मिन् प्रसर्पति ।
बभूव पुरसङ्क्षोभ- शाक्यानां रुद्धवर्त्मनाम् ॥१०४॥
तस्मिन् भगवान् रक्षार्थं शाक्यानां पक्षपातिनम् ।
समुद्यतं तत्र महामौद्गल्यायनमब्रवीत् ॥१०५॥
शाक्यानां कर्मदोषो’यं सर्वथा समुपस्थित- ।
तत्र रक्षाविधानं ते गगने सेतुबन्धनम् ॥१०६॥
@१०३
पुंसामचिन्त्यविभवानि शुभाशुभानि 
आयान्ति यान्ति च मुहुर्निरवग्रहाणि ।
कर्माक्षराणि निजजन्मपदस्वहस्त-
न्यस्तानि नाम न भवन्ति निरर्थकानि ॥१०७॥
इति वाक्याद्भगवतस्तस्मिन् याते प्रमम्य तम् ।
चक्रिरे संविदं शाक्या- प्रत्यासन्ने विरूढके ॥१०८॥
हिंसास्माभिर्न कर्तव्या प्राणिमात्रस्य कस्यचित् ।
शरा- शरीरमस्माकं विशन्त्वरिसमीरिता- ॥१०९॥
इति संविदमाधाय ते वियष्टिकपाणय- ।
धीरा- परोद्यमे तस्थुरवारयितकार्मुका- ॥११०॥
अत्रान्तरे कर्मयोगान्निजदेशानवस्थित- ।
अज्ञात्वा संविदं शाक्य- शम्पाक- समुपाययौ ॥१११॥
स दृष्ट्वा नगरे बद्धसन्नाहं वसुधाधिपम् ।
कोपादेकश्चकारास्य रणे सुभटसङ्क्षयम् ॥११२॥
युद्धे पुरुषसिंहेन हतास्ते वीरकुञ्जरा- ।
प्रययु- स्पृहणीयत्वं यशोभिर्मौक्तिकैरिव ॥११३॥
स को’पि तस्य जज्वाल कोपितस्य परैरसि- ।
स ययौ यत्प्रतापेन विपुलां रिपुवाहिनीम् ॥११४॥
प्रवेशं न ददु- शाक्या- शम्पाकस्य द्विषां वधात् ।
स्वजनो’पि परित्यक्त- स तैर्निस्त्रिंशकर्मणा ॥११५॥
निजे’पि विमुखा- क्रूरे साधवो धर्मबन्धव- ।
धनादपि वदान्यत्वं सुकृतं स्वजनादपि ॥११६॥
* * * * 
शतमौचित्यनित्यानामायुषो’पि यश- प्रियम् ॥११७॥ 
निर्वासित- स तै- प्राप्त- शनैर्भगवतो’न्तिकम् ।
ययाचे’भ्युदयायैव तं किञ्चिन्निजलाञ्छनम् ॥११८॥
ऋद्धं भगवता दत्तं निजकेशनखांशकम् ।
स जगाम समादाय वाकुडं नाम मण्डलम् ॥११९॥
तत्र प्रज्ञाप्रभावेण शौर्योत्साहगुणेन च ।
स प्राप राज्यं धीराणां सर्वत्र सुलभा- श्रिय- ॥१२०॥
दक्षाणां लक्षणं लक्ष्मी- सहजं विदुषां यश- ।
व्यवसायसहायानां कलत्रं सर्वसिद्धय- ॥१२१॥
@१०४
तत्र स्थितो भगवत- सो’थ केशनखांशके ।
स्तूपप्रतिष्ठामकरोद्वररत्नविराजिताम् ॥१२२॥
विरूढको’पि शाक्यानां वैरपारतितीर्षया ।
पुनर्युक्त्या पुरद्वारभेदेन सहसाविशत् ॥१२३॥
हत्वा तत्र सहस्राणि शाक्यानां सप्तसप्तति ।
बद्ध्वा कन्याकुमाराणां स सहस्रमथाहरत् ॥१२४॥
शतानि पञ्च शाक्यानां गजैर्लोहैश्च मर्दनै- ।
सम्प्रमृज्य पुरीं चक्रे कृतान्तनगरीमिव ॥१२५॥
भगवानपि शाक्यानां शत्रूणां भेदनं कृतम् ।
कर्मानुबद्धं विज्ञाय वभूव विमना- क्षणम् ॥१२६॥
पप्रच्छुस्तं समभ्येत्य भिक्षव- करुणाकुला- ।
किं कर्म विहितं शाक्यैर्घोरं यस्येदृशं फलम् ॥१२७॥
भगवानिति तै- पृष्ट- सर्वज्ञस्तानभाषत ।
निजकर्मविपाकेन शाक्यानामेष सङ्क्षय- ॥१२८॥
कृष्टौ पुरा महामत्स्यौ धीबरै- सरितो’न्तरात् ।
तदा निकृत्तौ शल्येन भूयो’प्यव्यथयन् धृतौ ॥१२९॥
कालेन चारुतां यातैस्तैरेव परजन्मनि ।
हतौ गृहपती दग्ध्वा तावेव धनहारिभि- ॥१३०॥
तौ मत्स्यौ तौ गृहस्थौ च विरूढकपुरोहितौ ।
दासानां तस्कराणां च शाक्यानां मृत्युतां गतौ ॥१३१॥
इति श्रुत्वा- भगवत- कर्मणां फलसन्ततिम् ।
अविसंवादिनीमेव मेनिरे सर्वभिक्षव- ॥१३२॥
विरूढको’थ स्वपुरं प्राप्य विजयदुर्मद- ।
जेतानाम्ना सुतेनोक्त- प्रणयाद्बाललीलया ॥१३३॥
देव किं निहता- शाक्या न ते’स्माकं कृतागस- ।
इति ब्रुवाणमवधीन्निजसूनुं विरूढक- ॥१३४॥
निपातमतिमृद्गाति निहन्ति न करोति किम् ।
मदलब्धवधायासो मातङ्गग इव दुर्जन- ॥१३५॥
स जगाद सभासीन- स्वभुजाववलोकयन् ।
अहो नु मम तापाग्नौ द्विषद्भि- शलभायितम् ॥१३६॥
कृतान्ततोरणस्तम्भौ प्राज्यौ मम भुजाविमौ ।
नि-शेषवधदीक्षयां शाक्यानां गुरुतां गतौ ॥१३७॥
@१०५
तं तस्य विक्रमं श्लाघ्यं हृतास्ता- शाक्यकन्यका- ।
श्रुत्वा बभाषिरे तीव्रमुद्वेगनमितानना- ॥१३८॥
कर्मपाशनिबद्धानां खगानामिव देहिनाम् ।
निधनोल्लङ्घने शक्तिर्नास्ति पक्षवतामपि ॥१३९॥
येनाग्नि- शममेति तत्किल जलं प्राप्नोत्यलं वाडव- ।
तिग्मांशुग्रहणं करोति समये हेलावलेह्यं तम- ।
पर्यालोचनवर्त्मनामविषयं साश्चर्यचर्यास्पदं 
सर्व कार्मिकतन्त्रयन्त्रितमिदं क- कस्य कर्तुं क्षम- ॥१४०॥
एतदाकर्ण्य नृपति- पदान्तर इवोरग- ।
करच्छेदं दिदेशासां घोरामर्षविषोत्कट- ॥१४१॥
तीरे यस्या- कृतं तासां पाणिच्छेदनवैशसम् ।
साद्यापि हस्तगभति ख्याता पुष्करिणी भुवि ॥१४२॥
लतास्वपि कुकूलाग्निं क्रकचं नलिनीष्वपि ।
मालास्वपि शिलावर्षं पातयन्त्येव निर्घृणा- ॥१४३॥
ताश्छिन्न पाणिकमलास्तत्र तीव्रव्यथातुरा- ।
भगवन्तं धिया ध्यात्वा शरणं शरणं ययु- ॥१४४॥
तासां विज्ञाय सर्वज्ञस्तीव्रां मर्माहतिव्यथाम् ।
शचीमचिन्तयद्देवीं तत्समाश्वाशनोचिताम् ॥१४५॥
तत्स्पर्शजातहस्ताब्जास्ता दिव्यवसनावृता- ।
ययुश्चित्तप्रसादेन ता- स्वर्गं त्यक्तविग्रहा- ॥१४६॥
देवकल्पास्तमासाद्य दिव्यपद्मत्पलाङ्किता- ।
धर्मदेशनया शास्तुस्ता- प्रापुर्विपुलं पदम् ॥१४७॥
भिक्षुभिर्भगवान् पृष्टस्तत्कर्मफलमभ्यधात् ।
पाणिचापल्यमेताभि- कृतं भिक्षुविडम्बने ॥१४८॥
कर्मणस्तस्य पाकेन विशसे पतिता- परम् ।
मयि चित्तप्रसादेन प्राप्ताश्चैता- शुभां गतिम् ॥१४९॥
इत्युक्त्वा भगवान् कर्मफलपाकविचित्रताम् ।
भिक्षूणां तत्प्रसङ्गेन विदधे धर्मदेशनाम् ॥१५०॥
अत्रान्तरे गूढचारी राज्ञा प्रणिहितश्चर- ।
भगवच्चरितं ज्ञात्वा विरूढकमुपाययौ ॥१५१॥
@१०६
सो’वदद्देव भिक्षूणां तेनेदं कथितं पुर- ।
स्वकर्मफलमासन्नं तस्य पश्यामि भूपते- ॥१५२॥
सप्ताहेनाग्निना दग्ध- स पापात्मा पुरोहित- ।
अवीचिनाम्नि नरके दु-सहे निपतिष्यति ॥१५३॥
इति तद्वचनं श्रुत्वा नृपति- सपुरोहित- ।
यत्नादुवास सप्ताहे जलान्वितगृहान्तरे ॥१५४॥
क्षणावशेषे सप्ताहे तस्मिन्नन्त-पुरं गते ।
सूर्यकान्तर्कसन्तापयोगाज्जज्वाल पावक- ॥१५५॥
उद्भूतेन प्रलयसवनावर्तिनेवाशु वेगा-
न्निर्दग्धो’सौ धगिति शिखिना नारकं प्राप वह्निम् ।
अस्मिंल्लोके ज्वलनजटिला- पापिनां प्रेत्य रागा- 
सर्वत्रैव स्थिरसुखभुव- शीतला- पुण्यभाजाम् ॥१५६॥
इति क्षेमेन्द्रविरचितायां बोधिसत्त्वावदानकल्पलतायां 
विरूढकावदानं नाम एकादश- पल्लव- ॥
@१०७
१२ हारीतिकादमनावदानम् ।
दु-खं नुदन्ति सुखसम्पदमादिशन्ति 
सञ्जीवयन्ति जनतां तिमिरं हरन्ति ।
सन्मानसस्य कलयन्ति विकासहासं 
सन्त- सुधार्द्रवदना- शशिन- कराश्च ॥१॥
बिम्बिसार- क्षिते- सारे पुरे राजगृहाभिधे ।
सार- समस्तभूपानामभूद्भूमिपुरन्दर- ॥२॥
क्षमाधारे भुजे यस्य क्षमाधारे च चेतसि ।
बाह्य- समस्तचित्तानामाशु न्यस्तकरो जन- ॥३॥
कुर्वतस्त्यागशौर्याभ्यामाशाया- परिपूरणम् ।
पाणौ विमुक्तरत्नौघे सुबद्धो’भूदसिग्रह- ॥४॥
कदाचिदभवत्तस्य विप्लवो नगरे गुरु- ।
नवाभ्युदयसञ्जातदर्पकाल इवाकुल- ॥५॥
तमास्थानसमासीनं जनचिन्ताकृतक्षणम् ।
व्यजिज्ञिपत सौराजं प्रजानां जनकोपमम् ॥६॥
देव दिव्यप्रभावस्य नियत- शासनेन ते ।
जन- सदा समुद्रो’यं मर्यादां नातिवर्तते ॥७॥
येनास्य कृतवृत्तस्य सन्मार्गेण प्रसर्पत- ।
उपसर्गोद्गम- कस्मादकस्मादयमागत- ॥८॥
स्वधर्मसंवृत्तेन हि कर्मणा शर्मणा नृणाम् ।
सुनृपे न च गुह्यानामापतन्ति विपत्तय- ॥९॥
ह्रियन्ते न- प्रसूतीनां गृहिणीनां गृहे कया 
अपत्यानि फलानीव सत्क्रियाणामसंयमात् ॥१०॥
किं तु भूतान्न विद्मस्तान् मायां चापि महीपते ।
यत्प्रभावेण नीयन्ते कुलानि निरपत्यताम् ॥११॥
इति तेषां गिरा भूभृदभूत्सङ्क्रान्ततद्व्यथ- । 
परं दु-खं विशत्यन्त- सतां केदारवारिवत् ॥१२॥
सर्वाङ्गव्यापिना तेन जनदु-खेन भूयसा ।
विषेणेवावृत- सो’भूदुद्भ्रान्तहृदय- क्षणम् ॥१३॥
सो’ब्रवीत् किं करोम्यत्राभुजाधीने विपौरुषे ।
कथं नाम प्रवर्तन्ते दुर्लक्ष्येषु प्रतिक्रिया- ॥१४॥
दिनमेकं व्रजन्त्वद्य भवन्तो निजमास्पदम् ।
सव्रतश्चिन्तयाम्येव रक्षां व- प्रसवक्षये ॥१५॥
@१०८
इति राजवच- श्रुत्वा हृष्टा- पौरमहत्तमा- ।
जगदुस्तं समावर्ज्य पूजाव्यञ्जनमञ्जलिम् ॥१६॥
देव त्वदवधानेन प्रणयाकर्णनेन च ।
त्वयि विन्यस्तचिन्तानां नास्माकमधुना श्रम- ॥१७॥
अनुद्धतमुदारं च त्वत्प्रसादावलोकनम् ।
इदमेव जनस्यास्य जीवितानीव वर्षति ॥१८॥
किं पुन- प्रियमेतत्ते पीयूषसदृशं वच- ।
तापापहं मृदु स्वादु किं किं न विदधाति न- ॥१९॥
कृती कृतज्ञ- कारुण्यनिधि- सुलभदर्शन- ।
लभ्यते भाग्यभोग्येन सौजन्यसरल- प्रभु- ॥२०॥
पीयूषादतिपेशल- परिचय- श्राव्यं वच- पञ्चम-
माचार- शरदिन्दुवृन्दमहसो’स्यानन्दसन्दोहद- ।
सच्चित्ते वसतां सतां किमपरं पुष्पान्मन- कोमलं 
सौजन्यं हरिचन्दनादपि परं सन्तापनिर्वापणम् ॥२१॥
इत्युक्त्वा प्रययु- पौरास्तं प्रणम्य प्रसादिनम् ।
किरन्तस्तद्गुणोदारामाशाकुसुममालिकाम् ॥२२॥
राजापि नगरे कृत्वा भूतपूजाविधिक्रमम् ।
शान्तिस्वस्तिकसम्भारं चकार नियतव्रत- ॥२३॥
यक्षी हारीतिका दाम बालकान् पुरवासिनी ।
हरतीति स शुश्राव पुरदेवतयोदितम् ॥२४॥
तत- पौरजनै- सार्धं सामात्य- पृथिवीपति- ।
कलन्दकनिवासाख्ये स्थितं वेणुवनाश्रमे ॥२५॥
भगवन्तं ययौ द्रष्टुं सुगतं दोषशान्तये ।
सर्वदु-खज्वरायासजुषामकटुकौषधम् ॥२६॥
तं दृष्ट्वा नृपतिर्दूरात्प्रणम्य प्रियदर्शनम् ।
उपविश्याग्रतस्तस्मै पौरदु-खं न्यवेदयत् ॥२७॥
भगवानपि विज्ञाय पौराणां सन्ततिक्षयम् ।
चिन्तानिश्चञ्चल- क्षिप्रमुवाच करुणानिधि- ॥२८॥
स विसृज्य जगद्बन्धु- सनृपं पौरमण्डलम् ।
पात्रचीवरमादाय ययौ यक्षीनिकेतनम् ॥२९॥
तया विरहितं प्राप्य तद्गृहं भगवान् जिन- ।
प्रियङ्कराख्यं तत्पुत्रं निनायैकमदर्शनम् ॥३०॥
@१०९
याते भगवति क्षिप्रं यक्षी स्वगृहमागता ।
प्रभूतपुत्रा नापश्यत् प्रियं पुत्रं प्रियङ्करम् ॥३१॥
तमीक्षमाणा विवशा हृतवत्सेव धेनुका ।
बभ्राम सम्भ्रमोद्भ्रान्ता सा जनेषु वनेषु च ॥३२॥
हा प्रियङ्कर हा पुत्र क्व नु पश्यामि ते मुखम् ।
इति प्रलापिनी तारं नि-शेषा- सा ययौ दिश- ॥३३॥
सा विचित्यासु सर्वाशा निराशा पुत्रदर्शने ।
क्रोशन्ती पर्वतद्वीपं समुद्रवलयं ययौ ॥३४॥
मर्त्यभूमिमतिक्रम्य घोरेषु नगरेषु सा ।
स्वर्गोद्देशेष्वशेषेषु विमानोद्यानशालिषु ॥३५॥
श्रान्ता क्वचिन्न विश्रान्ता यक्षिणी प्राणिघातिनी ।
पुत्रमन्विष्य नापश्यल्लोकपालपुरेषु च ॥३६॥
कुबेरस्याथ वचसा गत्वा च सुगताश्रमम् ।
भगवन्तं वियोगार्ता शरण्यं शरणं ययौ ॥३७॥
तया तद्दु-खवृत्तान्तं स निशम्य निवेदितम् ।
तामवोचत् शोचन्तीं किञ्चित् स्मितसिताधर- ॥३८॥
हारीति तव पुत्राणां सन्ति पञ्चशतान्यहो ।
इति तेनोक्तमाकर्ण्य यक्षी दु-खक्षतावदत् ॥३९॥
पुत्रलक्षे’पि भगवन् सह्या नैकसुतक्षति- ।
पुत्रात् प्रियतरं नान्यत्किं दु-खं तत्क्षयात्परम् ॥४०॥
पुत्रवानेव जानाति पुत्रस्नेहविषव्यथाम् ।
सहजैव सुतप्रीतिरकारणनिबन्धना ॥४१॥
* * * * 
मलिनो विकल- क्षीण- कस्य नेन्दुसम- सुत- ॥४२॥
इति यक्षवधूवाक्यं श्रुत्वा वात्सल्यविह्वलम् ।
भूतानुकम्पी भगवान् सस्मितस्तामभाषत ॥४३॥
शोको’यं बहुपुत्राया यद्येकविरहे तव ।
हृते त्वयैकवत्सानां पुत्रैके कीदृशी व्यथा ॥४४॥
त्वं प्रविश्य सदा गेहं स्त्रीणां पुत्रमलक्षिता ।
अश्नासि पुत्रमातापि व्याघ्रीव मृगशावकान् ॥४५॥
येन येन स्वदेहस्य दु-खं यात्युपभोगताम् ।
न तत्परस्य कुर्वीत समानो’नुभव- शुचाम् ॥४६॥
@११०
त्वं बुद्धधर्मसङ्घानां त्रीणि शिक्षापदानि चेत् ।
गृह्णासि हिंसाविमुखी तत्प्राप्नोषि प्रियं सुतम् ॥४७॥
इत्युक्ता सा भगवता प्राप्तशिक्षापदा तत- ।
हिंसाविरामात् तं गत्वा पुत्रं प्राप प्रियकरम् ॥४८॥
तस्या- प्राग्जन्मवृत्तान्तं तस्या- कर्मफलान्वयम् ।
भिक्षुभिर्भगवान् पृष्टस्तद्वृत्तान्तमभाषत ॥४९॥
पुरास्मिन्नेव नगरे पौरा- के’प्युपभोगिन- ।
पर्वतोद्यानमालायां विजह्रर्नर्तनादिना ॥५०॥
अथ तेन पथा कापि गोपकान्ता घनस्तनी ।
मथितं पण्यमादाय हरिणाक्षी समाययौ ॥५१॥
गर्भभारालसगति- प्रत्युप्ता गजगामिनी ।
सा शनैरुपसर्पन्ती सस्पृहं तान् व्यलोकयत् ॥५२॥
तस्या वनमृगीमुग्धैरवदग्धा विलोकनै- ।
असंवृत्ता विलासार्द्रैस्ते’पि सोत्कण्ठतां ययु- ॥५३॥
सा तैर्निमन्त्रिता तत्र मदनक्षीबतां गता ।
हारितं सहसा शीलं न विवेद प्रमादिनी ॥५४॥
ततस्तेषु प्रयातेषु तदा तस्या रतिश्रमात् ।
पपात सह धैर्येण गर्भ- कोपादिवारुण- ॥५५॥
अत्रान्तरे समायातं तत्पुण्यैस्तेन वर्त्मना ।
प्रत्येकबुद्धं साद्राक्षीत्कायचित्तप्रसादनम् ॥५६॥
सास्मै मथितमूल्याप्तमाम्राणां शतपञ्चकम् ।
दूरात्प्रणामविनता मनसैव न्यवेदयत् ॥५७॥
तत- पुण्यर्द्धिमत्यस्मिन् जाता यक्षकुले’धुना ।
जातमाम्रार्पणेनास्या- पुत्राणां शतपञ्चकम् ॥५८॥
हिंसावती पापत्यागात् शीलविस्मरणात्परम् ।
प्रत्येकबुद्धप्रणते- प्राप्तशिक्षापदाद्य सा ॥५९॥
इति विविधविपाकं कर्मतन्त्रं विचित्रं 
किमपि स कथयित्वा तत्र यक्षाङ्गनाया- ।
कलितकुशलसेतु- सम्भवाब्धौ जनाना-
मकृत सुकृतचित्तं सर्वलोकस्य शास्ता ॥६०॥
इति क्षेमेन्द्रविरचितायां बोधिसत्त्वावदानकल्पलतायां
हारीतिकादमनावदानं नाम द्वादश- पल्लव- ॥
@१११
१३ प्रातिहार्यावदानम् ।
य- सङ्कल्पपथा सदैव चरति प्रोज्जृम्भमाणाद्भुतं 
स्वप्नैर्यस्य न सङ्गति- परिचयो यस्मिन्नपूर्वक्रम- ।
वाणी मौनवती च यत्र हि नृणां य- श्रोत्रनेत्रातिथि-
स्तं निर्व्याजजनप्रभावविभवं मानैरमेयं नुम- ॥१॥
पुरे राजगृहाभिख्ये बिम्बिसारेण भूभुजा ।
पूज्यमानं जिनं दृष्ट्वा स्थितं वेणुवनाश्रमे ॥२॥
मात्सर्यविषसन्तप्ता मूर्खा- सर्वज्ञमानिन- ।
न सेहिरे तदुत्कर्षं प्रकाशमिव कौशिका- ॥३॥
मलिनै- स्वविनाशाय परभागोदितै- सदा ।
क्रियते वासरस्पर्धा शार्वरैस्तिमिरोत्करै- ॥४॥
मस्करी सञ्जयी वैरैरजित- ककुदस्तथा ।
पूरणज्ञातिपुत्राद्या मूर्खा- क्षपणका- परे ॥५॥
ऊचुर्नृपतिमभ्येत्य मारमायाविमोहिता- ।
सङ्घर्षद्वेषदोषेण धूमेनेवान्धकारिता- ॥६॥
एष सर्वज्ञतामानी वने य- श्रमण- स्थित- ।
ऋद्धिप्रभावो भवता तस्यास्माकं च दृश्यताम् ॥७॥
ऋद्धिप्रभावाद्यत्किञ्चित् जनव्यावर्जनोर्जितम् ।
दर्श्यते महदाश्चर्यं प्रातिहार्यं तदुच्यते ॥८॥
शक्ति- संसदि यस्यास्ति प्रतिहार्यस्य दर्शने । 
अस्माकं तस्य वा राजन् पूजा- सन्तु जगत्त्रये ॥९॥
इति तेषां वच- श्रुत्वा तद्दर्पविमुखो नृप- ।
उवाच वाञ्छा केयं व- पङ्गूनां गिरिलङ्घने ॥१०॥
असमञ्जसमेवैतत् का स्पर्धाग्ने- पतङ्गकै- ।
नैतद्वाच्यं पुनर्वादी मया निष्कास्यते पुरात् ॥११॥
इति राज्ञा गुणज्ञेन प्रत्याख्यातोद्यमा- खला- ।
प्रययुस्ते निरालम्बे लम्बमाना इवाम्बरे ॥१२॥
बिम्बिसारो नरपतिर्मूर्खतापक्षपातवान् ।
अन्यं व्रजामो भूपालमिति ते समचिन्तयन् ॥१३॥
अत्रान्तरे भगवति श्रावस्तीमभित- पुरीम् ।
प्राप्ते जेतवनारामं दिगन्तानेव ते ययु- ॥१४॥
@११२
ते प्रसेनजितं तत्र प्राप्य कोसलभूपतिम् ।
प्रातिहार्यकृतस्पर्धा तामेवास्मै न्यवेयदन् ॥१५॥
गुणान्तरज्ञो नृपतिस्तेषां दर्पक्षयेच्छया ।
ऋद्धिसन्दर्शनोत्साहाद्ययौ भगवतो’न्तिकम् ॥१६॥
स समभ्येत्य विनयात् प्रणिपत्य तमब्रवीत् ।
भगवन् दर्पदलनं तीर्थ्यानां कर्तुमर्हसि ॥१७॥
ऋद्धिस्पर्धानुबन्धेन त्वत्प्रभावदिदृक्षया ।
स्वगुणश्लाघयास्माकं तै- कर्णौ बधिरीकृतौ ॥१८॥
प्रकाशय निजं तेज- सज्जनावर्जनं विभो ।
तीर्थ्याभिधानामखिलं प्रयातु प्रलयं तम- ॥१९॥
इति राजवच- श्रुत्वा निर्विकारो महाशय- ।
भगवान् विरतामर्ष- सहर्षस्तमभाषत ॥२०॥
राजन्नान्योपमर्दाय विवादाय मदाय वा ।
विवेकाभरणार्हो’यं क्रियते गुणसङ्ग्रह- ॥२१॥
मात्सर्यमलिनै- किं तर्विचारविगुणैर्गुणै- ।
ये हरन्ति परोत्कर्षं स्पर्धाबन्धप्रसारिता- ॥२२॥
गुणाच्छादनमन्यस्य स्वगुणेन करोति य- ।
धर्मस्तेनाप्रशस्तेन स्वयमेव निघातित- ॥२३॥
सद्गुणानां परीक्षैव परवैलक्ष्यकारिणी ।
उचिता न हि शुद्धानां तुलारोहविडम्बना ॥२४॥
गुणवानपि नायाति य- परेषु प्रसन्नताम् ।
स दीपहस्तस्तत्पात्रच्छायया मलिनीकृत- ॥२५॥
लोक त एव सर्वज्ञा विद्म- किमधिकं वयम् ।
पराभिमानाभिभवप्रागल्भ्यं स्वपराभव- ॥२६॥
इति श्रुत्वा भगवत- प्रशमाभिमतं वच- ।
भृशमभ्यर्थनां राजा चकाराश्चर्यदर्शने ॥२७॥
तत- कृच्छ्राद्भगवता कृताभ्युपगमो नृप- ।
राजधानीं ययौ हृष्ट- सप्ताहावधिसंविदा ॥२८॥
अस्मिन्नवसरे भ्राता भूमिभर्तुरसोदर- ।
चचारान्त-पुरोपान्ते प्रासादतलवर्त्मना ॥२९॥
सलीलं व्रजतस्तस्य कर्मवातैरिवेरिता ।
कुसुमस्रक् पपातांसे राजपत्नीकराच्च्युता ॥३०॥
@११३
तस्य विज्ञातदोषस्य दोषं सम्भाव्य साक्षिभि- ।
पिशुना- किंवदन्तीं तां चक्रिरे राजगामिनीम् ॥३१॥
छिद्रमल्पमपि प्राप्य क्षुद्रा- सर्वापकारिण- ।
द्विजिह्वा- प्रविशन्त्याशु प्रभूनां शून्यमाशयम् ॥३२॥
पिशुनप्रेरितो राजा भ्रातुरीर्ष्याविषोल्बण- ।
छेदमस्यादिदेशाशु पाणिपादस्य मूर्च्छित- ॥३३॥
निकृत्तपाणिचरण- कुमार- कर्मविप्लवात् ।
स वध्यवसुधाशायी विवेश विषमापदम् ॥३४॥
तीव्रव्यथापरिवृतं शोचद्भिर्मातृबन्धुभि- ।
ददृशुस्तं क्षपणका- क्षणं नयनचालने ॥३५॥
तान् समभ्येत्य शोकार्तास्ते राजसुतबान्धवा- ।
जगदुस्तत्परित्राणसंलिप्ता- सर्वप्राणिन- ॥३६॥
अदोषं निगृहीतो’यं कालनामा नृपात्मज- ।
सर्वज्ञवादिनो यूयं प्रसादो’स्य विधीयताम् ॥३७॥
इति तै- प्रसरद्वाष्पैरर्थ्यमाना प्रलापिभि- ।
ते मौनिनो निष्प्रतिभा वैलक्ष्यादन्यतो ययु- ॥३८॥
अथ तेन यथायातो भिक्षु- सुगतशासनात् ।
आनन्दो विदधे’ङ्गानि तस्य सत्योपयाचनात् ॥३९॥
राजपुत्रस्तु सञ्जातपाणिपाद- प्रसन्नधी- ।
जिनं शरणमभ्येत्य तदुपस्थायको’भवत् ॥४०॥
सप्तरात्रे व्यतीते’थ श्रान्तिहार्यं गृहं महत् ।
ऋद्धिं भगवतो द्रष्टुं महीपतिरकारयत् ॥४१॥
उपविष्टे नृपे तत्र सह क्षपणकादिभि- ।
कल्पवृक्षीकृता भूमिरभवत् सुगतेच्छया ॥४२॥
तत- प्राप्तेषु देवेषु द्रष्टुं भगवत- प्रभाम् ।
रत्नप्रदीपं भगवान् भेजे सिंहासनं महत् ॥४३॥
तेजोधातुं प्रपन्नस्य तस्य गण्डसमुद्गतै- ।
व्याप्त पावकसङ्घातैरभूद्भुवनमण्डलम् ॥४४॥
शान्ते शनै- कमलकाननसन्निकाशे वह्नौ समस्तभुवनस्थितिभङ्गभीत्या ।
देहात्ततो भगवत- करुणाम्बुराशे- पूर्णामृतोर्मिविमला रुचय- प्रसस्रु- ॥४५॥
लावण्यसारमतिचन्द्रसहस्रकान्तिं तेज-प्रतानविफलीकृतसूर्यचक्रम् ।
तं नागनायकनिकायविलोचनानि प्रीत्या पपु- सुकृतलब्धमपूर्वहर्षम् ॥४६॥
@११४
वैदूर्यनालविपुलारुणरत्नपात्र-
कान्तोल्लसत्कनककेसरकर्णिकानि ।
अभ्युद्ययु- क्षितितलादथ तत्समीपे 
पद्मानि सौरभभराहृतषट्पदानि ॥४७॥
तेषूपविष्टमथ काञ्चनचारुकान्तिं 
स्निग्धेक्षणं सुगतचक्रमदृश्यतारात् ।
पीयूषपेशलशशिद्युतिशीतलेन 
यस्योदयेन सहसा सुखमाप लोक- ॥४८॥
तेषां प्रभावविभवं भगवान् बभार 
मध्ये’धिकं कनकशैल इवाचलानाम् ।
सुस्कन्धबन्धुरघनद्युतिसन्निवेश- 
प्रांशु- सुरक्षितिरुहामिव पारिजात- ॥४९॥
स्वर्गाङ्गनाकरकुशेशयकीर्यमाणै-
रम्लानमाल्यवलयै- कलितोत्तमाङ्गा- ।
तस्याननाम्बुजविलोकननिर्निमेषे 
मर्त्या अपि क्षणमवापुरमर्त्यभावम् ॥५०॥
व्योमाङ्गणेषु सुरदुन्दुभिशङ्खतूर्य-
घोषावृत- कुसुमवर्षमहाट्टहास- ।
गन्धर्वकिन्नरमुनीश्वरचारणानां 
स्फीतश्चचार भगवत्स्तुतिवादनाद- ॥५१॥
तत्रारुणाधरदलाद्दशनांशुशुभ्राद् 
व्याकीर्णकेसरकुलाद्दशनारविन्दात् ।
सत्सौरभं भगवत- स्वरसन्निवृत्तं 
धन्या- पपुर्मधुरवाङ्मधु पुण्यसूतम् ॥५२॥
पापं विमुञ्चत निषिञ्चत पुण्यबीजं 
वैरं परित्यजत साम्यसुखं भजध्वम् । 
ज्ञानामृतं पिबत मृत्युविषापहारि 
नेयं तनु- कुशलकर्मसखी चिराय ॥५३॥
लक्ष्मीश्चला तरुणता च जरानुयाता 
कायो’प्यपायनिचयस्य निवास एव ।
प्राणा- शरीरककुटीषु मुहूर्तपान्था 
नित्योदये कुरुत धर्ममये प्रयत्नम् ॥५४॥
@११५
इत्यादिभिर्भगवत- प्रविभक्तदीप्त-
ज्ञानैर्विवेकविम्लै- कुशलोपदेशै- ।
वज्रैरिवाशु दलनं प्रययौ जनानां 
सत्कायदृष्टिसमविंशतिशृङ्गशैल- ॥५५॥
ऋद्धिप्रभां भगवत- प्रविभाव्य तीर्थ्या 
मन्त्राहता विषधरा इव भग्नदर्पा- ।
दीपा इवार्ककिरणप्रतिभाभिभूता-
श्चित्रार्पिता इव ययुश्चिरनिश्चलत्वम् ॥५६॥
अत्रान्तरे भगवत- सततं विपक्ष- 
सर्वात्मना क्षपणको नवधर्मयक्ष- ।
क्षिप्तश्रवान् स वृतवर्षवरैश्चकार 
विद्राव्य रन्ध्रशरणान् भुवि वज्रपाणि- ॥५७॥
उद्दिश्य तानथ कृतार्द्रभयाशरण्य-
सर्वोपदेशविषयान् भगवान् बभाषे ।
भूभृद्वनावनिमणिर्विवरादि सर्वं 
तेन भयेषु शरणं किल कातराणाम् ॥५८॥
बुद्धिं प्रबोध मम धाम्नि निधाय बुद्धिं 
धर्मं ससङ्घमपि ये शरणं प्रपन्ना- ।
तेषां जगत्क्षयभयेष्वपि निर्भयाणां 
नैवान्यत- शरणदैन्यपरिग्रहो’स्ति ॥५९॥
दुर्वारे परलोकतीव्रतिमिरे धर्म- प्रबुद्धों’शुमान् 
दानं दु-सहपापतापविपदामभ्युद्गमे वारिद- ।
प्रज्ञा मोहमहाप्रपातविषमश्वभ्रे करालम्बनं 
दैन्याक्रान्तमहीनमेव शरणं सर्वत्र पुण्यं नृणाम् ॥६०॥
इति तिमिरवृताक्ष्णां चक्षुरुन्मीलनार्हं 
दशनमणिमरीचिव्यज्यमानप्रकाशम् ।
सदसि सुगतचन्द्र- शुद्धधर्मोपदेशं 
स्थिरपदमिव कृत्वा काननं स्वं जगाम ॥६१॥
इति क्षेमेन्द्रविरचितायां बोधिसत्त्वावदानकल्पलतायां 
प्रातिहार्यावदानं नाम त्रयोदश- पल्लव- ॥
@११६
१४. देवावतारावदानम् ।
जयति महतां प्रभाव- पश्चादग्रे च वर्तमानो य- ।
जनकुशलकर्मसरणि- प्रकाशरत्नदीपो व- ॥१॥
पुरा सुरपुरे पाण्डुकम्बलाख्ये शिलातले ।
समीपे पारिजातस्य कोविदारस्य सुप्रभे ॥२॥
कृत्वा त्रिदशसङ्घानां भगवान् धर्मदेशनाम् ।
अनुग्रहाय मर्त्यानां जम्बूद्वीपमवातरत् ॥३॥
अमरैरनुयातस्य तस्यावतरतो भुवम् ।
विमानकाननाकीर्ण बभूव भुवनाङ्गणम् ॥४॥
तस्य दन्तांशुसन्तानैरुपदेशमिवाचितम् ।
जग्राह चन्द्ररुचिरं चामरं चतुरानन- ॥५॥
छत्रं शतशलाकाङ्कमनङ्कं रङ्कुपाण्डुरम् ।
प्रसादमिव साकारमाददे’स्य पुरन्दर- ॥६॥
सङ्काश्यनगरोपान्ते काननोदुम्बरान्तिके ।
अवतीर्णं सुकृतिन- सानन्दास्तं ववन्दिरे ॥७॥
तस्मिन्नुत्पलवर्णाख्या भिक्षुकी जनसङ्गमे ।
अलब्धावसरा द्रष्टुं नृपरूपमुपाददे ॥८॥
प्रदीप्तरत्नमुकुटं गण्डताण्डविकुण्डलम् ।
दृष्ट्वैवास्य नवं रूपं जहासोष्णीषपल्लव- ॥९॥
सा चिन्तयन्ती को वायं जनैर्निर्विवर- पुर- ।
अन्तरं नृपरूपं मे दृष्ट्वा दास्यति सादर- ॥१०॥
अतो’न्यथा तु भगवत्प्रणतिर्मम दुर्लभा ।
न गुणं गौरवस्थानमैश्वर्यप्रणयी जन- ॥११॥
अहो तृणतुलालोलैर्नि-सारविरसैर्धनै- ।
ह्रियते वासनाभ्यासान्निर्विचारतया जन- ॥१२॥
दत्तान्तरा सा सहसा जनेन नृपगौरवात् ।
लोलहारं भगवत- प्रणाममकरोत् पुर- ॥१३॥
अस्मिन्नवसरे भिक्षुरुदयो नाम संसदि ।
तां विलोक्य तथारूपामवदत् सस्मितानन- ॥१४॥
इयमुत्पलवर्णाख्या भिक्षुको नृपरूपिणी ।
ऋद्ध्या भगवत- पादौ वन्दते जनवन्दिता ॥१५॥
@११७
उत्पलामोदवर्णाभ्यां विज्ञातेयं मया पुरा ।
इत्युक्त्वा विरते तस्मिन् भगवानप्यभाषत ॥१६॥
अयुक्तमेव भिक्षुक्या दर्पादृद्धिप्रकाशनम् ।
करोति प्रशमग्लानिमभिमानेन च ज्वर- ॥१७॥
इत्युक्त्वा भगवान् कृत्वा तां तां शुभ्रोपदेशनाम् ।
विसृज्य देवान् प्रययौ स्वपदं सह भिक्षुभि- ॥१८॥
तत्रोपविष्ट- पृष्टस्तै- प्रणतैर्भिक्षुकोकथाम् ।
प्रागजन्मकर्मसम्बद्धां सर्वज्ञस्तानभाषत ॥१९॥
वाराणस्यामभूत्पूर्वं सार्थवाहो महाधन- ।
पत्नी धनवती नाम तस्य प्राणसमाभवत् ॥२०॥
पाणिपल्लविनी तन्वी यौवनोद्यानमञ्जरी ।
फलपुष्पवती काले सा तस्माद्गर्भमादधे ॥२१॥
अत्रान्तरे जलनिधिद्वीपानुगमनोद्यतम् ।
प्रत्यासन्नवियोगार्ता सा वल्लभमभाषत ॥२२॥
कियती धनसम्पत्तिर्वृद्धिमद्यापि नीयते ।
यत्कृते घोरगम्भीरस्तीर्यते मकराकर- ॥२३॥
बह्वपायं धनादानं निरपायं गुणार्जनम् ।
स्वदेशात् परदेशं हि गच्छन्ति द्रविणार्थिन- ॥२४॥
केचिद्दु-खान्निवर्तन्ते दूरं गत्वापि निष्फला- ।
निश्चला धनिनश्चान्ये कर्मणामेष निश्चय- ॥२५॥
इति प्रियावच- श्रुत्वा सार्थवाहस्ततो’भ्यधात् ।
मुग्धे सम्भावनापात्रो भवत्येवं धनोद्यत- ॥२६॥
धनार्जनविहीनानां पङ्गुवन्मूलभक्षणात् ।
अद्य श्वो वा सुखस्थानां भोगै- सह परिक्षय- ॥२७॥
स्वगृहे’पि दरिद्राणां जन- क्रकचनिष्ठुर- ।
धनिनां परलोको’पि प्रेमस्निग्धजनं भुव- ॥२८॥
क्षीणमप्युद्यतं वृद्ध्यै न वेणुं बन्धते जन- ।
न तु स पूर्णतां याति प्रत्यासन्नपरिक्षय- ॥२९॥
मूर्खो’पि विदुषां वन्द्य- स्त्रीणां वृद्धो’पि वल्लभ- ।
क्लीबो’पि सेव्य शूराणामासन्नाभ्युदयो जन- ॥३०॥
केनान्यकरणं भुक्त्वा पीत्वा काव्यामृतानि वा ।
क्षणं विचक्षणेनापि क्षुत्पिपासे विवर्जिते ॥३१॥
@११८
यस्यार्थ- स गुणोन्नतै- कृतनुति- कं वा न धत्ते गुणं 
दारिद्र्योदयदोषदूषितरुचां निर्माल्यतुल्या गुणा- ।
वित्तेनैव गुणा गुणी न तु धनी धन्यो धनी नो गुणी 
कायाद्दुष्कृतसन्निपातशमनादायुर्गुणानां धनम् ॥३२॥
इति प्राणाधिकार्थस्य पत्युराकर्ण्य सा वच- ।
साञ्जानाश्रुकणोत्कीर्णा लतेवाभृतषट्पदा ॥३३॥
अथ प्रवहणं भेजे सार्थनाथस्तया सह ।
तीव्रतृष्णागृहीतानां हस्तपात्रं महोदधि- ॥३४॥
तस्य जायासखस्यासौ कर्मवातानुवर्तिन- ।
अभज्यत प्रवहणं समनोरथजीवितम् ॥३५॥
तत- फलकमासाद्य भागशेषाच्च कर्मण- ।
कशेरुद्वीपमासाद्य तत्पतिर्विपदं गत- ॥३६॥
अनाथां तत्र शोचन्तीं विहङ्ग- पुरुषाकृति- ।
तामाप पाददीर्णाशां सुवर्णकुलसम्भव- ॥३७॥
स कान्तां सुमुखो नाम तामुवाच रुचाकृत- ।
समाश्वसिहि लोलाक्षि निर्भयो’यं तवाश्रय- ॥३८॥
दिव्येयं सुभगा भूमिर्वयं त्वत्प्रणयैषिण- ।
पुण्यायातासि कल्याणि घोरो’यं मकराकर- ॥३९॥
इत्युक्त्वा तेन शनकैर्नीता रत्नालयं गृहम् ।
सम्पूर्णगर्भा तनयं चारुरूपमसूत सा ॥४०॥
वर्धमाने शिशौ तस्मिन् सा शनै- प्रियवादिना ।
मुग्धा तेन विदग्धेन सम्भोगाभिमुखीकृता ॥४१॥
सरलत्वान्मृदुत्वाच्च समीपप्रणयी जन- ।
स्वयमालिङ्ग्यते स्त्रीभिर्लताभिरिव पादप- ॥४२॥
दिव्योद्यानेषु सा तेन रममाणा घनस्तनी ।
कुमारं रुचिराकारं सुषुवे सदृशं पितु- ॥४३॥
तस्मिन् पद्ममुखाभिख्ये यौवनालङ्कृताकृतौ ।
सुमुख- पक्षिणां राजा काले लोकान्तरं ययौ ॥४४॥
तत- पद्ममुख- श्रीमानाससाद पदं पितु- ।
गुणिनामविवादेन स्वाधीना- कुलसम्पद- ॥४५॥
प्राप्तैश्वर्यं तमवदद्विजने जननी सुतम् ।
तत्प्रभावस्य सम्भाव्य सर्वत्र प्रभविष्णुताम् ॥४६॥
@११९
पुत्र प्राप्ता त्वया लक्ष्मीरियं निजकुलोचिता ।
अयं तु सार्थवाहान्मे जात- पुत्रो निरंशक- ॥४७॥
वाराणस्यामयं राजा स्वशक्त्या क्रियतां त्वया ।
प्रीतिसंवादसास्वाद- स्वदेशे सेव सम्पद- ॥४८॥
इति मातुर्गिरा पक्षी पक्षपातेन भूयसा ।
स्कन्धे भ्रातरमारोप्य व्योम्ना वाराणसीं ययौ ॥४९॥
तत्र सिंहासनासीनं ब्रह्मदत्तं महीपतिम् ।
सञ्जघानैकदैनं स वज्राग्रनखरै- खरै- ॥५०॥
अभिषिच्याग्रजं पूर्णं तस्मिन्नेव नृपासने ।
अमात्यान् सो’वदद्भीतान् समग्रानग्रविक्रम- ॥५१॥
यस्य राज्ञो’भिषिक्तस्य मया य- प्रचलीकर- [?] ।
सो’प्यतीत- प्रभो भक्त्या तमेवानुगमिष्यति ॥५२॥
इत्युक्त्वा प्रवरामात्यान् स्वैरं विहगपुङ्गव- ।
ययौ भ्रातरमामन्त्र्य पुनर्देशनसंविदा ॥५३॥
स एव ब्रह्मदत्तो’यमिति मन्त्रित मन्त्रिणाम् [?] ।
स नृप- ख्यातिमायात- स्वजनेषु परेषु च ॥५४॥
अत्रान्तरे समानीता सगर्भा हस्तिनी वनात् ।
न मुमुचार्धनिर्यातगर्भं रुद्धमिवान्तरे ॥५५॥
साध्वीकराग्रसंस्पर्शादियं गर्भं विमुञ्चति ।
इति मौहूर्तिकादिष्टं राज्ञे मन्त्री न्यवेदयत् ॥५६॥
शासनादथ भूभर्तु- स्पृष्ट्वा हस्तेन हस्तिनीम् ।
अन्त-पुराङ्गनाश्चक्रुस्तत्र सत्योपयाचनम् ॥५७॥
तासां सत्यगिरा गर्भं नात्यजत् करिणी यदा ।
तदा विलक्ष्य- सर्वो’भूत् भूपस्यान्त-पुरे जन- ॥५८॥
अथ गोपाङ्गनाभ्येत्य शीलसत्योपयाचनम् ।
कृत्वा पस्पर्श करिणीं येनासौ गर्भमत्यजत् ॥५९॥
राजापि निजजायानां ज्ञात्वा शीलदरिद्रताम् ।
मेने गोपां मन-स्वेव तं जगत्त्रितये सतीम् ॥६०॥
स सतीजातिलोभेन सोशुम्बां नाम तत्सुताम् ।
परिणीयानिनायाग्रे देवीशब्दस्य पात्रताम् ॥६१॥
तस्या- सञ्चिन्त्य लावण्यं चपलत्वं च योषिताम् ।
स सर्वगामिनीं निद्रामपि तत्याज शङ्कित- ॥६२॥
@१२०
अस्मिन्नवसरे द्रष्टुं भ्रातरं विहगाधिप- ।
ययौ पद्ममुखस्तत्र स्नेहादतिशयोत्सुक- ॥६३॥
भूपालो’पि तमालिङ्ग्य प्रीत्या विहितसत्कृति- ।
विजने स्वकथामस्मै निवेद्य पुनरब्रवीत् ॥६४॥
शीलसत्यतुलारोहात् दृष्टदोषेण योषिताम् ।
ममान्त-पुरवैमुख्यात् विवाहो’भिनव- कृत- ॥६५॥
रूपयौवनगामिन्यां तस्यामपि न मे धृति- ।
एकत्र दृष्टदोषाणां सर्वत्राशङ्कते मन- ॥६६॥
तस्मात्तव पुरे भ्रातर्विमानुष्ये निधीयताम् ।
शीलशङ्कां परित्यज्य भवामि विगतज्वर- ॥६७॥
तस्मात् प्रतिनिशं पक्षी शासनात् तव मद्गृहम् ।
प्रापयिष्यति तां स्वैरमित्ययं मे मनोरथ- ॥६८॥
इति भ्रातुर्वच- श्रुत्वा तमुवाच विहङ्गम- ।
ईर्ष्याशङ्काकलङ्केन राजन् मिथ्यैव मा कृथा- ॥६९॥
न नाम रमते रमिए नास्वादं वेत्ति भोजने ।
न पश्यति न निद्राति नित्यमीर्ष्यावशातुर- ॥७०॥
क्लीब- कामी सुखी विद्वान् धनी नम्र- प्रभु- क्षमी ।
अर्थी मान्य- खल- स्निग्ध- स्त्री सतीति कथैव का ॥७१॥
सरलत्वे’पि कुटिला- स्थायिन्यो’प्यतिचञ्चला- ।
कुलीना अपि पार्श्वस्थमालिङ्गन्त्यबला लता- ॥७२॥
दृष्टिर्लोलाधरो रागी भ्रूर्वक्रा कठिनौ स्तनौ ।
दृश्यते नैव निर्दोष- स्त्रीणामवयवेष्वपि ॥७३॥
भुज्यन्ते कुशलै- श्यामा भ्रमद्भ्रमरविभ्रमै- ।
मूलान्वेषी सरोजिन्या- पङ्केनैवावलिप्यत ॥७४॥
नैकस्मिन् विस्मयभुवां सस्मितानां नियन्त्रिते ।
शुचिशीलविरामाणां रामाणां रमणे मति- ॥७५॥
तथापि यदि निर्बन्ध- क्रियतां यदभीप्सितम् ।
प्रत्यहं मत्पुरोद्याने निर्जने सा निधीयताम् ॥७६॥
इत्युक्त- पक्षिणा भ्राता नृपतिर्विससर्ज ताम् ।
कातां कशेरुकद्वीपे तं च सत्कृत्य सादर- ॥७७॥
सापि प्रतिनिशं व्योम्न- खगारूढा समाययौ ।
दिव्यगन्धमयीं मालामादाय द्वीपसम्भवाम् ॥७८॥
@१२१
पारिजातान्वयतरोस्तानि पुष्पाण्यवाप सा ।
ख्यातानि तिमिराणीव भ्रमद्भृङ्गान्धकारत- ॥७९॥
अथ वाराणसीवासी कदाचिन्मानवाभिध- ।
प्रययौ समिधाहारी द्विजन्मा काननं युवा ॥८०॥
तत्र किन्नरकामिन्या स दृष्ट- स्पष्टमन्मथ- ।
यस्य सन्दर्शनेनैव साभवद्विस्मृतस्मृति- ॥८१॥
असौ नवाभिलाषेण जनकेनेव सार्पिता ।
कान्ता कान्तिमयी नाम विजहार गुहागृहे ॥८२॥
तत्राभरणरत्नांशु- प्रतीततिमिरोत्करे ।
रममाणा चिरं तेन काले पुत्रमवाप सा ॥८३॥
बलवान् मरुदुद्भव- स बाल्ये’पि यदा शिशु- ।
तदा माता तस्य सञ्ज्ञां शीघ्रग इत्यसाधयत् ॥८४॥
सापि निर्विघ्नसम्भोगा सुखातृप्ता गुहान्तरे ।
प्रियं धृत्वा सदा याति पिधाय शिलया गृहम् ॥८५॥
कदाचिदथ वृत्तान्तं निजपित्रा निवेदितम् ।
आकर्ण्य शीघ्रगश्चिन्ताविस्मयाकुलितो’वदत् ॥८६॥
शिलानिबद्धद्वारे’स्मिन्नन्धस्यैव गृहान्तरे ।
अहो स्नेहो’प्ययं तात तव बन्धनतां गत- ॥८७॥
एहि वाराणसीमेव गच्छावस्ते निजास्पदम् ।
विपुलामप्ययत्नेन शिलामुत्सारयाम्यहम् ॥८८॥
स्वदेशविरहक्लेशं दु-सहं सहसे कथम् ।
त्यक्तुं न शक्यते कैश्चिद्देशो देह इव स्वक- ॥८९॥
भारं द्रविणसम्भारं वेत्ति ग्रन्थिगुणागुण- ।
भोगं निरुपभोगं च स्वदेशविरही जन- ॥९०॥
इत्युक्त्वा स गुहागेहादुत्पाठ्य विपुलां शिलाम् ।
कृताभ्युपगमेनाशु जनकेन ययौ सह ॥९१॥
प्रयातयोस्ततस्तूर्णं समभ्येत्याथ किन्नरी ।
शून्यं दृष्ट्वा गुहागेहं निर्वेदादित्यचिन्तयत् ॥९२॥
अहो मे विस्मृतस्नेह- स गत- क्वापि दुर्जन- ।
द्विजिह्वानां भुजङ्गानां कौटिल्यं वा किमुद्भुतम् ॥९३॥ 
@१२२
न रमन्ते पलायन्ते पर्यन्ते सुखरागिण- ।
चिरस्था अपि नि-स्नेहा- शुका इव द्विजातय- ॥९४॥
इति सञ्चिन्त्य सा पत्युर्निकारात्प्रीतिमत्यजत् ।
पुष्पोपमानि प्रेमाणि न सहन्ते कदर्थनाम् ॥९५॥
विद्यागुणेन केनासौ पुत्रो मे भुवि जीवति ।
इति ध्यात्वा सखीहस्ते तस्मै वीणां दिदेश सा ॥९६॥
सम्भोगसुखपण्यैव प्रीति पतिषु योषिताम् ।
अपर्युषितवात्सल्या पुत्रप्रीतिस्तु निश्चला ॥९७॥
जवेन व्रजतोस्तूर्णं तयोर्दौर्जन्यलज्जया ।
शीघ्रगाय ददौ वीणां तत्सखी वेगगामिनी ॥९८॥
आद्या तन्त्रिरियं नास्या- स्प्रष्टव्या विघ्नकारिणी ।
इत्याभाष्य तया दत्तां वीणां प्राप्य जगाम स- ॥९९॥
तत- स्वदेशे जनकं स्वगृहे विनिवेश्य स- ।
वीणाप्रवीण- सर्वत्र लाभपूजामवाप्तवान् ॥१००॥
तत- कदाचिद्वणिजा अम्बुधिद्वीपगामिना ।
आरोपित- प्रवहणं दिव्यवीणानुरागिणा ॥१०१॥
वीणामूर्च्छनया तस्य श्रोत्रपीयूषधारया ।
क्षणे क्षणे समुद्रो’पि निस्तरङ्ग इवाभवत् ॥१०२॥
अथाद्यतन्त्रिसंस्पर्शादुत्पन्नोपप्लवोत्प्लुते ।
भग्ने प्रवहणे सर्ववणिजामभवत् क्षय- ॥१०३॥
ततो बलाहकवाप्त्या पवनप्रेरित- क्षणात् ।
कशेरुद्वीपमासेदे कर्मशेषेण शीघ्रग- ॥१०४॥
तत्राब्धिकूलसंलीनं दिव्योद्यानं प्रविश्य स- ।
श्यामां ददर्श सोशुम्बां मूर्धन्यस्तबकस्तनाम् ॥१०५॥
ग्रथ्नन्तीं तिमिराख्यानां पुष्पाणामुज्ज्वलस्रजम् ।
निबन्धनं तनुगुणै- कुर्वाणामप्यचेतसाम् ॥१०६॥
सापि तं रुचिराकारं दृष्ट्वा विस्मयमाययौ ।
धीरं शैशवतारुण्यसन्धिमध्यस्थतां गतम् ॥१०७॥
मारमारुतसञ्चालसकम्पकरपल्लवा ।
सा शीर्णशीलकुसुमा लतेव प्रणनाम तम् ॥१०८॥
@१२३
चिरारूढेव सहसा प्रीति- प्रौढा तयोरभूत् ।
प्राग्जन्मस्नेहसंलीनं न मुञ्चति मनो मन- ॥१०९॥
रममाणा दिवा तेन निशायां च महीभुजा । 
मेने वामाचरिततां तां प्रियो गूढकामुक- ॥११०॥
तेन वाराणसीं गन्तुं ज्ञात्वा वृत्तं समर्थिता ।
तन्निनाय खगारूढा तद्गिरा मीलितेक्षणम् ॥१११॥
वारितो’पि तदा व्योम्नि नयनोन्मीलने तया ।
सो’भवत्सहसैवान्धश्चापलाद्विवृतेक्षण- ॥११२॥
सा तन्मत-पुरोद्याने निधाय भयकातरा ।
विवेश शोकसन्तप्ता शय्यावेश्म महीपते- ॥११३॥
दूयमानेन मनसा रजनीमतिवाह्य ताम् ।
प्रातर्न गन्तुं न स्थातुं चिन्ताक्रान्ता शशाक सा ॥११४॥
अत्रान्तरे समुद्भूतश्च्युतसौरभनिर्भर- ।
मधुमासो विलासानां यौवनं पुष्पधन्वन- ॥११५॥
कोकिलालिकुलै- काल- काल- कालो वियोगिनाम् ।
शीर्णशोकनवाशोकदु-सह- प्रतिदृश्यते ॥११६॥
राजाप्यविरतौत्सुक्यादुद्यानं गन्तुमुद्यत- ।
दिनमेकं न तत्याज सोशुम्बां काममोहित- ॥११७॥
स तया सह रागस्य मदस्य मदनस्य च ।
संसारमिव विश्रान्तिपदपुष्पवनं ययौ ॥११८॥
तत्र बालानिलालोललतावैलक्ष्यकारिणीम् ।
पश्यन् प्रमोदमासेदे दयितामेव भूपति- ॥११९॥
अन्यरागविषाक्रान्ता साप्यभून्मलिनस्मृति- ।
सुखमप्यसुखं वेत्ति चिन्ताशल्याकुलं मन- ॥१२०॥
अन्तर्गतभुजङ्गाभि- स्त्रीभिरत्यन्तरागिण- ।
कण्ठे कृताभिर्नृत्यन्ति मालाभिरिव मोहिता- ॥१२१॥
तत्रैकान्तलताकुञ्जनिकुञ्जनिहितस्थिति- ।
अन्ध- सौरभामाघ्राय सोशुम्बातिमिरस्रज- ॥१२२॥
सहसैव विकारेण रागाद्विस्मृतसंवृति- ।
अगायन्मदनक्षीबा गणयन्ति भयं कुत- ॥१२३॥
@१२४
तनुपवनविलासै- कीर्यमाण- प्रियाया-
समदवदनपद्मामोदसम्भारसार- ।
तिमिरकुसुमगन्ध- सो’यमायाति दूरात् 
भ्रमरसरणिवीणाविभ्रमारावरम्य- ॥१२४॥
श्रुत्वा हृदयसंवादगीतं तत्तस्य भूपति- ।
उद्यानविचयं कृत्वा तं ददर्श लतान्तरे ॥१२५॥
गाढरोचमदक्षीबं स तं पप्रच्छ शङ्कित- ।
अपि जानासि सोशुम्बां तस्य वा लक्षणं तनो- ॥१२६॥
सो’ब्रवीत् किं न जानामि सोशुम्बां बिम्बपाटलाम् ।
उपविष्टो’धरे यस्या रागराज्ये मनोभव- ॥१२७॥
न्यस्तं स्मरणेव तदूरुमूले 
लेखामयं स्वस्तिकमस्ति कान्तम् ।
आवर्तशोभा स्तनमण्डले वा 
लावण्यकल्लोलनिभास्ति तस्या- ॥१२८॥
एतदाकर्ण्य नृपति- सद्य- सन्तापशोषितम् ।
मुमोच रागकुसुमं निर्माल्यमिव चेतस- ॥१२९॥
सो’ब्रवीन्नास्ति नारीणां शीलरक्षा शतैरपि ।
खपुष्पमालेव सती सर्वथा नैव जायते ॥१३०॥
इत्युक्त्वान्धेन तां राजा सह श्मशानकाननम् ।
गर्दभारोपितां तूर्णं तत्याज नगराद्बहि- ॥१३१॥
सा तेन सह निर्लज्जा व्रजन्ती दिनसङ्क्षये ।
अटव्यां चौरपतिना प्राप्तैव सह सम्पदा ॥१३२॥
जनैरभिद्रुते तस्मिन् सहसा चौरमण्डले ।
निरपराध एवान्धश्चौरभ्रान्त्या निपातित- ॥१३३॥
चौरो’पि तां निशां भुक्त्वा सोशुम्बां क्षणसङ्गत- ।
गृहीत्वाभरणान्यस्या जगामोत्तीर्य निम्नगाम् ॥१३४॥
कारण्डवाया- सरितस्तस्यास्तीरे निरम्बरा ।
शुशोच साञ्जनैरश्रुजालै- सा मलिनस्तनी ॥१३५॥
तस्मिन् क्षणे मुखासक्तं मांसमुत्सृज्य जम्बुके ।
याते जलोत्प्लुता मत्स्यं तज्जहार विहङ्गम- ॥१३६॥
@१२५
मत्स्ये निमग्ने सहसा खगेन पिशिते हृते ।
स बभूवोभयभ्रंशाच्चिन्तानिश्चललोचन- ॥१३७॥
तस्यास्तं वीक्ष्य दु-खे’पि मुखे स्मितमदृश्यत ।
हास- परस्य स्खलिते दु-स्थस्याप्युपजायते ॥१३८॥
स तां वैलक्ष्यकुपित- प्रोवाचानुचितस्मिताम् ।
अहो हससि मां लोके हास्यायतनतां गता ॥१३९॥
नृपं त्यक्त्वागता ह्यन्धं त्यक्त्वान्धं चौरमाश्रिता ।
तवाहमुभयभ्रष्ट- त्रिभ्रष्टाया- स्मितास्पदम् ॥१४०॥
आस्तां व- परिहासो’यं तं युक्त्याहं करोमि ते ।
खलास्ते विषमस्थानां ये विडम्बनपण्डिता- ॥१४१॥
इत्युक्त्वा नगरीं गत्वा स नृपाय न्यवेदयत् ।
सोशुम्बा ते नदीतीरे तपोयुक्तेति मन्मति- ॥१४२॥
अथ निनाय तां राजा वितीर्याभरणाम्बरम् ।
दोषमाच्छादयत्येव रागशेष- शरीरिणाम् ॥१४३॥
सैवाद्योत्पलवर्णेयमुदायी शीघ्रगो’प्यसौ ।
प्राग्जन्मान्तरपुण्येन भिक्षुव्रतमुपागतौ ॥१४४॥
अभवदतिरसार्द्रं मानसं रागयोगे 
यदु मदनविधेयं रागयुक्तं यदस्या- ।
विरतशमविचारा तेन तस्मिन् मुहूर्ते 
कृतनरपतिरूपानन्दिनं मां ववन्दे ॥१४५॥
इति क्षेमेन्द्रविरचितायां बोधिसत्त्वावदानकल्पलतायां 
देवावतारावदानं नाम चतुर्दश- पल्लव- ॥
@१२६
१५. शिलानिक्षेपावदानम् ।
बलमतुलधैर्यवीर्यं साश्चर्यं भवति सप्रभावाणाम् ।
महदाश्रययोगाद्यस्मै सर्वं महिमत्वमायाति ॥१॥
पुरा कुशीपुरीं रम्यां मल्लानां बलशालिनाम् ।
स्वेच्छाविहारी भगवान् प्रतस्थे सुगत- स्वयम् ॥२॥
ते तदागमनं श्रुत्वा कल्याणं कुशलैषिण- ।
वर्त्मसंशोधनं चक्रुरुपचारपदोद्यता- ॥३॥
देशं भूषयतां तेषां संसिक्तं चन्दनोदकै- ।
तृणकण्टकपाषाणशर्करारेणुवर्जितम् ॥४॥
मध्ये समाययौ भूमिनिमग्ना महती शिला ।
अवसन्ना विसन्ना च वधूर्विन्ध्यगिरेरिव ॥५॥
तामुत्पाटयतां तेषां कुद्दालभुजरज्जुभि- ।
मासो जगाम न त्वस्या- सहस्रांशे’प्यभूत् क्षति- ॥६॥
अथ संसारसन्तापप्रशमामृतदीधिति- ।
आययौ भगवान् सर्वमानसोल्लासबान्धव- ॥७॥
घनान्धकारविरतिव्यक्तसत्फलदर्शन- ।
प्रसादसंविभक्ताश- प्रकाश इव शारद- ॥८॥
स तान् दृष्ट्वा परिश्रान्तान् विफलक्लेशपीडितान् ।
श्रुत्वा च तद्व्यवसितं तानूचे प्रणताननान् ॥९॥
अहो क्लेशफलारम्भ- प्रयासव्यवसायिनाम् ।
संसारकर्मणीवास्मिन् व्यापारे व- समुद्यम- ॥१०॥
प्रारम्भे विषमक्लेशं क्रियमाणं ससंशयम् ।
सिद्धमप्यनुपादेयं न प्राज्ञा- कर्म कुर्वते ॥११॥
इत्युक्त्वा चरणाङ्गुष्ठघट्टितां वामपाणिना ।
विन्यस्य दक्षिणे पाणौ भगवान् विपुलां शिलाम् ॥१२॥
विसृज्य ब्रह्मलोकान्तमपर्यन्तपराक्रम- । 
चचाराश्चर्यचर्यायां दूतमिव जगत्त्रये ॥१३॥
क्षिप्तायां सहसा तस्यां तेनात्यद्भुतकारिणा ।
उदभूद्गगनोद्भूत इव व्याप्तजन- स्वन- ॥१४॥
अनित्य- सर्वसंस्कार इत्यभ्रान्तविधायिन- ।
सर्वधर्मा निरात्मान- शान्तनिर्वाणमेव तत् ॥१५॥
इति स्फुटोदिते शब्दे शिला भगवत- करे ।
गिरीन्द्रशीर्षकाकारा स्थिता पुनरदृश्यत ॥१६॥
@१२७
क्षणेन सा भगवता क्षिप्ता वदनमारुतै- ।
कृता विसारिणी दिक्षु परमाणुपरम्परा ॥१७॥
पुनरेकीकृतामेव भगवान् परमाणुभि- ।
शिलामन्यत्र निदधे विस्मयं च जगत्त्रये ॥१८॥
आश्चर्यनिश्चलदृशस्ततो मल्ला बलोर्जितम् ।
वीर्यं भगवतो वीक्ष्य प्रणतास्तं बभाषिरे ॥१९॥
अहो महाप्रभावो’यं बलवीर्योदयस्तव ।
निश्चयाधिगमे यस्य न प्रगल्भा- सुरा अपि ॥२०॥
अनुग्रहप्रवृत्तेन बलेन गुरुणा तव ।
अधोगतिनिमग्नेयं जनतेव धृता शिला ॥२१॥
वीर्यप्रज्ञाबलादीनां प्रमाणावधिनिश्चयम् ।
अपि जानाति ते कश्चिदाश्चर्यतरकारिण- ॥२२॥
इति ब्रुवाणानाश्चर्यनिश्चलानवलोक्य तान् ।
तस्यां शिलायामासीन- प्रोवाच भगवान् जिन- ॥२३॥
एकीभूतबलं यद्धि भूतानां भुवनत्रये ।
सुगतस्य तदेकस्य लोके नैव समं बलम् ॥२४॥
अम्भांसि कुम्भैरम्भोधेर्जगन्ति परमाणुभि- ।
शक्यान्यलं लङ्घयितुं प्रभावो न तु सौगत- ॥२५॥
सङ्ख्यां सुमेरोर्यो वेत्ति तुलामानेन तत्त्वत- ।
सुगतानां न जानाति सो’पि सद्गुणगौरवम् ॥२६॥
कथयित्वेति भगवान् सम्प्राप्ते सुरमण्डले ।
सशक्रपद्मनिलये चक्रे कुशलदेशनम् ॥२७॥
मल्लास्तदुपदेशेन तत्तद्बोधिसमाश्रयात् ।
सश्रावकाख्यां प्रत्येकसम्यक्सम्बुद्धतां ययु- ॥२८॥
स्रोत-प्राप्तिफलं कैश्चित्सकृदागामि चापरै- ।
अनागामिफलं चान्यै- प्राप्तमर्हत्पदं परै- ॥२९॥
इत्याशयानुशयधातुगतिं निरीक्ष्य 
ज्ञात्वा तथाप्रकृतिमप्रतिमोपदेशम् ।
तेषां चकार भगवांश्चतुरार्यसत्य-
सम्यक्प्रकाशविशदं कुशलोदयाय ॥३०॥
इति क्षेमेन्द्रविरचितायां बोधिसत्त्वावदानकल्पलतायां 
शिलानिक्षेपावदानं नाम पञ्चदश- पल्लव- ॥
@१२८
१६. मैत्रेयव्याकरणावदानम् ।
असङ्गमो नाम विशुद्धिधामो 
श्रेयांसि सूते कुशलाभिकाम- ।
संसारवाम- सुकृताभिरामो 
मनोमलैर्वैररजोविराम- ॥१॥
पुरा गङ्गां समुत्तीर्य नागानां फणसेतुना ।
भगवान् सुगत- पारं प्राप्य भिक्षूनभाषत ॥२॥
इह रत्नमय- पूर्वं यूपो’भूदद्भुतद्युति- ।
दर्शयामि तमत्रैव द्रष्टुं व- कौतुकं यदि ॥३॥
इत्युक्त्वा भगवान् भूमौ पाणिना दिव्यलक्ष्मणा ।
स्पृष्ट्वा नागगणोत्क्षिप्तं रत्नयूपमदर्शयत् ॥४॥
तं दृष्ट्वा भिक्षव- सर्वे निर्निमेषेक्षणाश्चिरम् ।
बभूवुश्चित्रलिखिता इव निश्चलविग्रहा- ॥५॥
तत्कथामथ तै- पृष्ट- प्रोवाच भगवान् पुन- ।
अतीतानागतज्ञानं दन्तालोकै- किरन्निव ॥६॥
देवपुत्र- पुरा कश्चित् काले स्वर्गपरिच्युत- ।
महाप्रणादनामाभून्नृपति- शक्रशासनात् ॥७॥
धर्मवृत्तानुसरणस्मरणाय महीतले ।
उचितं लक्षण किञ्चित् स ययाचे शतक्रतुम् ॥८॥
तत- सुरपतेर्वाक्याद्विश्वकर्मा तदालये ।
भास्वरं विदधे रत्नयूपं पुण्यमिवोन्नतम् ॥९॥
ततस्तद्दर्शनासक्ते जने कौतुकनिश्चले ।
कृष्यादिकर्मण्युच्छिन्ने राज्ञ- कोषक्षयो’भवत् ॥१०॥
ततस्तेन क्षितिभुजा क्षिप्तो’यं जाह्नवीजले ।
तिष्ठत्यद्यापि पाताले रत्नै- सूर्यैरिवाचित- ॥११॥
भविष्यत्यस्य कालेन परिच्छिन्न- परिक्षय- ।
न तज्जगति नामास्ते परिणामे यदक्षयम् ॥१२॥
आगामिसमये पुंसां वर्षाशीतिसहस्रके ।
शङ्खशुभ्रयशा- शङ्खो नाम राजा भविष्यति ॥१३॥
पुण्यलब्धमिमं यूपं नृप- कल्पद्रुमोपम- ।
स पुरोहितपुत्राय मैत्रेयाय प्रदास्यति ॥१४॥
मैत्रेयो’प्यमुमादाय कृत्वा सपदि खण्डश- ।
अर्थिचिन्तामणिर्लोकमदरिद्रं करिष्यति ॥१५॥
@१२९
यूपं दत्वाथ मैत्रेय- सम्यक्सम्बुद्धतां गत- ।
अनुत्तरज्ञाननिधिर्भविष्यति सुरार्चित- ॥१६॥
शङ्खो राजा सहस्राणामशीत्या परिवारित- ।
सान्त-पुरामात्यगणो राजापि प्रव्रजिष्यति ॥१७॥
प्राग्जन्मप्रणिधानेन शङ्खस्य कुशलोदय- ।
कृतस्यावश्यभोग्यत्वात्परिणामे फलिष्यति ॥१८॥
मध्यदेशे पुरा राजा वासवो वासवोपम- ।
धनसम्मतनामा च नृपो’भूदुत्तरापथे ॥१९॥
तयोर्विभवसङ्घर्षो भूतो वैराग्नितप्तयो- ।
अभूद् युद्धसमारम्भसम्भाररभसं मन- ॥२०॥
नगरं च प्रविश्याथ समेत्य धनसम्मत- ।
चक्रे गजरथानीकैर्गङ्गातीरं निरन्तरम् ॥२१॥
तत्र रत्नशिखी नाम सम्यक्सम्बुद्धतां गत- ।
दृष्टस्तेनार्च्यमानाङ्घ्रिर्ब्रह्मशक्रादिभि- सुरै- ॥२२॥
सो’चिन्तयदहो राज वासव- पृथुपुण्यवान् ।
विषयान्ते वसत्येष यो हि त्रिदशवन्दित- ॥२३॥
ततस्तस्यानुभावेन तत्र भूपालयोस्तयो- ।
ययौ वैररज- शान्त्या मिथ्यामोहपरिक्षयम् ॥२४॥
कृतसन्धि- परेणाथ वासव- पृथिवीपति- ।
भगवन्तं समभ्येत्य सर्वभोगैरपूजयत् ॥२५॥
प्रणिधानं च विदधे पूजान्ते प्रणमामि तम् ।
अहं कुशलमूलेन स्यामेतेन महानिति ॥२६॥
अस्मिन्नवसरे घोरे शङ्खशब्दे समुद्गते ।
प्रोवाच तं रत्नशिखी प्रणतं पुरत- स्थितम् ॥२७॥
शङ्खो नाम महीपालश्चक्रवर्ती भविष्यसि ।
पर्यन्ते बोधियुक्तश्च कुशलं समवाप्स्यसि ॥२८॥
एवं सत्प्रणिधानत- क्षितिपति- पुण्योदयाद्वासव- 
शङ्खो नाम नृप- स रत्नशिखिनादिष्ट- श्रियं प्राप्स्यति ।
मैत्रेय- प्रणयात्करिष्यति तथा बोधौ विशुद्धां धियं 
कल्याणाभिनिवेशपुण्यतरणिराद्या हि सत्सङ्गम- ॥२९॥
इति क्षेमेन्द्रविरचितायां बोधिसत्त्वावदानकल्पलतायां 
मैत्रेयव्याकरणावदानं नाम षोडश- पल्लव- ॥
@१३०
१७ आदर्शमुखावदानम् ।
चित्तप्रसादविमलप्रणयोज्ज्वलस्य 
स्वल्पस्य दानकुसुमस्य फलांशकेन ।
हेमाद्रिरोहणनगेन्द्रसुधाब्धिदान-
सम्पत्फलं न हि तुलाकलनामुपैति ॥१॥
पुरा मनोज्ञे सर्वज्ञ- श्रावस्त्यां जेतकानने ।
अनाथपिण्डदारामे विजहार महाशय- ॥२॥
आर्यो महाकाश्यपाख्यस्तच्छिष्य- करुणानिधि- ।
नगरोपवनस्यान्तं जनकचारिकया ययौ ॥३॥
तत्र सुदुर्गतिर्योषिन्नगराश्रवलम्बिका ।
अपश्यत् कुष्ठरोगार्ता काश्यपं तं यदृच्छया ॥४॥
सा तं दृष्ट्वा प्रसादिन्या श्रद्धया समचिन्तयत् ।
पात्रे’स्य पिण्डपातार्हा किं न जातास्मि पुण्यत- ॥५॥
विज्ञाय तस्या आश्चर्यश्रद्धायुक्तं मनोरथम् ।
प्रसार्य पात्रं जग्राह पिण्डं तं करुणाकुल- ॥६॥
तीव्रचित्तप्रसादेन भक्तसारसमर्पणे ।
कुष्ठिन्या निपपातास्या- पात्रे शीर्णकराङ्गुलि- ॥७॥
तत- सा पातकमिव त्यक्त्वानित्यकलेवरम् ।
देवानां तुषिताख्यानां निलये समजायत ॥८॥
शक्रस्तदद्भुतं ज्ञात्वा दानपुण्योदितादर- ।
यत्नात्काश्यपसत्पात्रं सुधया समपूरयत् ॥९॥
सुधार्पणे’प्यसौ भिक्षुर्निस्पृहस्तृणलीलया । 
प्रशमामृतसम्पूर्णश्चक्रे पात्रमधोमुखम् ॥१०॥
भजन्ते प्रणयप्रीतिं कृपणेषु कृपाकुला- ।
सन्त- सम्पत्समाध्मातवदने मीलितादरा- ॥११॥
श्रुत्वा तां तुषिते देवनिकाये निरतां नृप- ।
प्रसेनजित् भगवतश्चक्रे भोज्याधिवासनाम् ॥१२॥
राज्ञस्तस्य गृहे दृष्ट्वा लक्ष्मीमाश्चर्यकारिण- ।
आर्यानन्देन भगवान् पृष्टस्तत्पुण्यमभ्यधात् ॥१३॥
पुरा गृहपते- सूनुर्दारिद्र्याद्दासतां गत- ।
क्षेत्रकर्मणि संसक्त- क्षुत्क्षाम- क्लान्तिमाययौ ॥१४॥
@१३१
स्वजनन्या समानीतां नि-स्नेहलवणां चिरात् ।
कुल्माषपिण्डिमासाद्य भोक्तुं सादरमाययौ ॥१५॥
धौतहस्त- क्षणे तस्मिन् सम्प्राप्ताय यदृच्छया ।
ददौ प्रत्येकबुद्धाय तां प्रसन्नेन चेतसा ॥१६॥
जात- स एव कालेन भूपालो’यं प्रसेनजित् ।
तस्य दानकणस्यैवं विभूति- प्रथमं फलम् ॥१७॥
श्रुत्वेति भगवद्वाक्यं भिक्षुर्विस्मयमाययौ ॥
राजापि विपुलां पूजां चक्रे भगवत- पुर- ॥१८॥
राजार्हैरखिलैर्भोगै- कृत्वा भक्तिनिवेदनम् ।
स कोटीस्तैलकुम्भानां दीपमालामकल्पयत् ॥१९॥
दीपमेकं ददौ तत्र स्वल्पकं दुर्गताङ्गना ।
स्नेहक्षयात्प्रयातेषु सर्वेषु न जगाम य- ॥२०॥
विचिन्त्य प्रणिधानेन तया विमलचेतसा ।
भाविनीं शाक्यमुनितां सर्वज्ञो’स्या- समभ्यधात् ॥२१॥
रत्नदीपावलिं दत्वा राजा भगवत- पुर- ।
उपविश्य प्रणम्याग्रे प्रणयात्तं व्यजिज्ञपत् ॥२२॥
भगवत्प्रणिधानेन तत्तत्पुण्यानुभावत- ।
न कस्यानुत्तरा सम्यक्सम्बोधिर्भवदर्पिता ॥२३॥
भवत्प्रसादप्रणयात् प्राप्तुमिच्छामि तामहम् ।
निर्विकल्पफलावाप्त्यै सेव्यन्ते कल्पपादपा- ॥२४॥
इति राजवच- श्रुत्वा भगवान् समभाषत । 
दुर्लभानुत्तरा सम्यक्सम्बोधि- पृथिवीपते ॥२५॥
सूक्ष्मा मृणालतन्तुभ्यो गिरिभ्यो’पि गरीयसी ।
समुद्रेभ्यो’पि गम्भीरा सा सुखेन न लभ्यते ॥२६॥
न दानैर्बहुभिर्लब्धं मयैवान्येषु जन्मसु ।
चित्तप्रसादविशदं ज्ञानं तत्कारणं जगु- ॥२७॥
चतुर्द्वीपाधिपत्येन मया मान्धातृजन्मनि ।
चिरं दानफलं भुक्तं बोधिर्नाधिगता तु सा ॥२८॥
दानेन चक्रवर्तिश्री- सा सुदर्शनजन्मनि ।
भुक्ता मया महीयसी बोधिर्नाधिगता तु सा ॥२९॥
@१३२
पुरा दत्वा गजानष्टौ वेलामद्विजजन्मनि ।
मया प्राप्तं महत्पुण्यं बोधिर्नाधिगता तु सा ॥३०॥
कुरूप- कुशलात्माहं राजपुत्र- पुराभवम् ।
य- पिशाचो’यमित्युक्त्वा निजपत्न्या विवर्जित- ॥३१॥
श्रियै श्रीस्कन्धो भूत्यागे प्रीतिर्यस्य सदा स्थिता ।
स दु-खी रूपवैकल्यात् क्व वा सर्वगुणोदय- ॥३२॥
तं रूपविरहे देहत्यागारूढं शचीपति- । 
दिव्यचूडामणिं दत्वा चक्रे पञ्चशरोपमम् ॥३३॥
षष्टि- पुरसहस्राणि तस्य यज्ञेषु यज्वन- ।
हेमयूपाभिरूपाणि प्रापुर्मेरुबलश्रियम् ॥३४॥
तस्मिन् मयातिदानाद्रिकृते कुशलजन्मनि ।
तानि पुण्यायन्वाप्तानि बोधिर्नाधिगता तु सा ॥३५॥
मया सत्यप्रभावेण त्रिशङ्कुनृपजन्मनि ।
कृता वृष्टि- सुदुर्भिक्षा बोधिर्नाधिगता तु सा ॥३६॥
मिथिलायां महादेवनृपजन्मनि यज्वना ।
मयाप्ता पुण्यसम्पत्तिर्बोधिर्नाधिगता तु सा ॥३७॥
मिथिलायां पुरा पुण्यं निमिभूपालजन्मनि ।
प्राप्तं दानतपोयज्ञैर्बोधिर्नाधिगता तु सा ॥३८॥
पुरा नन्दस्य नृपतेश्चत्वार- पिशुना- सुता- ।
बभूवुरादर्शमुख- पञ्चमश्च गुणाधिक- ॥३९॥
कालेनापन्नपर्यन्त- स भूपतिरचिन्तयत् ।
एते मदन्ते चत्वारो राज्यं नार्हन्ति कर्कशा- ॥४०॥
पुत्रे ममादर्शमुखे राज्यश्री- प्रतिबिम्बिता ।
सुवृत्ते लभते शोभां प्रज्ञावैमल्यशालिनी ॥४१॥
ध्यात्वेत्यमात्यान् सो’वादीत् स भवद्भिर्नरेश्वर- ।
कृतो’न्त-पुरवर्गेण यो’भ्युत्थानेन पूज्यते ॥४२॥
मौलिर्न कम्पते यस्य समेव मणिपादुकै- ।
द्वारद्रुमाद्रिवापीषु निधिषट्कं स पश्यति ॥४३॥
इत्युक्त्वा त्रिदिवं याते नृपतौ मन्त्रिण- क्रमात् ।
तदुक्तैर्लक्षणैश्चक्रुरादर्शमुखमीश्वरम् ॥४४॥
@१३३
धर्मनिर्णयकार्येषु यं वादिप्रतिवादिन- ।
विलोक्यैव स्वयं तस्थुर्न्यायैर्जयपराजये ॥४५॥
पुरा निरभिसन्धेन प्राप्तैवैशसकिल्विषम् ।
ब्राह्मणं दण्डिनं नाम दयालु- प्रययौ पुर- ॥४६॥
गोयुगार्थे गृहस्थेन मृतेन वडवाहते- ।
कुठारपातत- पत्न्या तक्षवासी विवादित- ॥४७॥
शौण्डिकेनात्मजवधाद्दीक्षितं तुल्यनिग्रहम् ।
तद्विपक्षभयेनोक्त्वा तत्सन्त्यक्तं व्यमोक्षयत् ॥४८॥
अमानुषाणां सत्त्वानामध्याशयविशेषत- ।
चकार चित्तशोधनं तत्तत्सन्देहनिर्णयम् ॥४९॥
अवृष्टिमृष्टे दुर्भिक्षे येन द्वादशवर्षके ।
विहितं सर्वसत्त्वानामशनप्राणवर्तनम् ॥५०॥
इत्यभून्मम पुण्याप्तिरादर्शमुखजन्मनि ।
न तु सा सम्यक्सम्बोधिर्विबोधिता महोदया ॥५१॥
बहुजन्मशताभ्यासप्रयासेन महीयसा ।
अद्य तु ज्ञानवैमल्यं मयाप्तं लुप्तसंवृति ॥५२॥
ज्ञानप्रज्ञाधिगम्या किमपि परतरानुत्तरा सत्यसंवित् 
सम्यक्सम्बोधिरेषा न च खलु नृपते लभ्यते दानपुण्यै- ।
मोहश्यामाविरामे गतघनगगनव्यक्तवैमल्यभाजां 
निर्व्याजानन्दभूमिर्भवति भवतमश्छेदिनी सा दिनश्री- ॥५३॥
इति क्षेमेन्द्रविरचितायां बोधिसत्त्वावदानकल्पलतायां
आदर्शमुखावदानं नाम सप्तदश- पल्लव- ॥
@१३४
१८. शारिपुत्रप्रव्रज्यावदानम् ।
नेदं बन्धुर्नो सुहृत् सोदरो वा 
नेदं माता न पिता वा करोति ।
यत्संसाराम्भोधिसेतुं विधत्ते 
ज्ञानाचार्य- को’पि कल्याणहेतु- ॥१॥
कलन्दकनिवासाख्ये रम्ये वेणुवनाश्रमे ।
भगवान् विहरन् बुद्ध- पुरे राजगृहे पुरा ॥२॥
कोलितं चोपतिष्यं च द्वौ परिव्राजकौ पुरा ।
प्रपन्नौ भिक्षुभावेन चकार शमसंवृत्तौ ॥३॥
ततश्च शारिपुत्रस्य भिक्षो- सन्देशनां व्यधात् ।
यया साक्षात्कृतार्हत्त्वो सो’भून्मोक्षगतिक्षम- ॥४॥
तस्य तद्भुतं दृष्ट्वा धनार्हं सर्वभिक्षुभि- ।
पप्रच्छु- पूर्ववृत्तान्तं स च तेभ्यो व्यभाषत ॥५॥
ब्राह्मणस्याग्निमित्रस्य भार्या गुणवराभवत् ।
शूर्पिकेति कृतं पित्रा क्रीडानाम च बिभ्रती ॥६॥
भ्राता प्रथमशीलाख्य- तस्य शूर्पसमाभिध- ।
प्रत्येकबुद्धतां यात- कदाचिद् गृहमाययौ ॥७॥
स तया भर्तुरादेशाद् गृहिभक्त्याधिवासित- ।
प्रणतिप्रणयाचारैस्तोषित- परिचर्यया ॥८॥
कदाचिच्चीवरे तस्य कुर्वाणस्य विपात्रणम् (?) ।
सूचीकर्मवशाद् दृष्ट्वा प्रणिधानं समादधे ॥९॥
यथेयं कर्तरी तीक्ष्णा यथा गम्भीरगामिनी ।
सूची तथापरा प्रज्ञा मम स्यादिति सादरा ॥१०॥
प्रत्येकबुद्धविनयात् प्रणिधानेन तेन च ।
गतास्मिन् जन्मनि सैव सप्रज्ञशारिपुत्रताम् ॥११॥
स एष शारिपुत्रो’द्य भिक्षुस्तीक्ष्णतराग्रधी- ।
कल्याणपात्रतां यात- कल्पवल्ली हि सन्मते- ॥१२॥
वाक्यं भगवत- श्रुत्वा पप्रच्छुर्भिक्षव- पुन- ।
कस्मान्नाट्यकुले जात- शारिपुत्रो नराधमे ॥१३॥
ततस्तान् भगवानूचे पूर्वस्मिन्नेष जन्मनि ।
अभून्महामतिर्नाम राजपुत्र- सतां मत- ॥१४॥
@१३५
श्रीमतो’पि मतिस्तस्य प्रव्रज्यायामजायत ।
परिपाकप्रसन्नानां कालुष्याय न सम्पद- ॥१५॥
प्रव्रज्या राजपुत्राणां यूनां नैव कुलोचिता ।
इत्युक्त्वा जनक- प्रीत्या तं यत्नेन न्यवारयत् ॥१६॥
कदाचित् कुञ्जरारूढ- स व्रजन् जनवर्त्मनि ।
दृष्ट्वा दरिद्रं स्थविरं कारुण्यादिदमब्रवीत् ॥१७॥
अधन्या धनिनो लोके बन्धुबन्धनयन्त्रिता- ।
प्रव्रज्यां नाप्नुवन्त्येव त्वं तु केन निवारित- ॥१८॥
स न्यवेदयन्मे द्ररिद्रस्य न पात्रं न च चीवरम् ।
धनोपकरणान्येव शमोपकरणान्यपि ॥१९॥
राजसूनुरिति श्रुत्वा गत्वा मुनितपोवनम् ।
प्रव्रज्यां कारयित्वास्य प्रददौ पात्रचीवरम् ॥२०॥
सो’चिरेणैव कालेन यात- प्रत्येकबुद्धताम् ।
राजपुत्रं समभ्येत्य दिव्यामृद्धिमदर्शयत् ॥२१॥
तस्य प्रभावमालोक्य स प्रदध्यौ नृपात्मज- ।
अहो महोदयत्वान्मे प्रव्रज्या दुर्लभाभवत् ॥२२॥
दारिद्र्यादविवेकाच्च नीचानामपि दुर्लभा ।
जायेयमधमे कुले तस्मादस्मि विवेकान् ॥२३॥
स एव शारिपुत्रो’यं ज्ञातस्तत्प्रणिधानत- ।
प्रव्रजितो भगवता काश्यपेनान्यजन्मनि ॥२४॥
तेनायं नियमप्रणयविनयी सम्यक्प्रसादोदया-
दादिष्ट- कुशलाय सत्यनिधिना प्रज्ञावतामग्रणी- ।
काले शाक्यमुनेर्भविष्यत्ति मत- शिष्यत्वयोगाद्वरं 
मौद्गल्यायन एष चात्र कथित- संविन्मयानां वद- ॥२५॥
अन्यजन्मनि दरिद्र- कार्मिक- केनचिदपि दयया महर्षिणा ।
दत्तपात्रचीवरो’भवद्दर्शितर्द्धिरासीदतुलप्रभाववान् ॥२६॥
इति क्षेमेन्द्रविरचितायां बोधिसत्त्वावदानकल्पलतायां 
शारिपुत्रप्रव्रज्यावदानं नामाष्टादश- पल्लव- ॥
@१३६ 
१९. श्रोणकोटिकर्णावदानम् ।
स को’पि पुण्यातिशयोदयस्य 
वर- प्रभाव- परमाक्षयो य- ।
प्रत्यक्षलक्ष्य- शुभपक्षसाक्षी 
जन्मान्तरे लक्षणतामुपैति ॥१॥
रम्ये पुरा भगवति श्रावस्त्यां जेतकानने ।
अनाथपिण्डदारामे विहारिणि तथागते ॥२॥
बभूव वासवग्रामे बलसेनाभिधो गृही ।
पूरिताश- फलभरैश्छायातरुरिवार्थिनाम् ॥३॥
जायायां जयसेनायां काले कमललोचन- ।
अजायत सुतस्तस्य पुण्यैर्मूर्त इवोत्सव- ॥४॥
सहजा रत्नदीपार्चिरभूत्कर्णस्य कर्णिका ।
नाभून्मूल्यतुला यस्य हेमकोटिशतैरपि ॥५॥
श्रवणानक्षत्रजातो’सौ रत्नकोट्यर्हकर्णिक- ।
स श्रोणकोटिकर्णाख्य- कुमारो’भूद्गुणोचित- ॥६॥
स निर्मलरुचि- कान्त- कलाभि- परिपूरित- ।
अमन्दानन्दनिष्यन्दी न कस्येन्दुरिवाभवत् ॥७॥
स{१. ##ऋएअदिन्ग् ओफ़् लिनेस् सुग्गेस्तेद् ब्य् ं. ं.ः. षस्त्री# :
जननी साश्रुनयनां परं परुषया गिरा ।
प्रियंवदो’पि निर्भर्त्स्य विषवर्षीव चन्द्रमा- ॥
स युवा वार्यमाणो’पि पित्रा धनदसम्पदा ।
महासार्थेन रत्नार्थी दूरद्वीपान्तरं ययौ ॥} 
युवा वार्यमाणो’पि पित्रा धनदसम्पदा ।
जननी साश्रुनयना परं परुषया गिरा ॥८॥
प्रियंवदो’पि निर्भर्त्स्यो विषवर्षीव चन्द्रमा- ।
महासार्थेन रत्नार्थी दूरद्वीपान्तरं ययौ ॥९॥
मकराकरमुत्तीर्य व्रजतस्तस्य निर्जने ।
कर्मोर्मिविप्लवेनाभूत् स्वसार्थविरह- पथि ॥१०॥
सार्थो’पि तमनासाद्य विनिवृत्त- शुचा शनै- ।
स्वदेशमर्जितक्लेश- प्रविवेश विशृङ्खल- ॥११॥
@१३७
सो’पि तप्तमरुश्रेणीलक्षणां दक्षिणां दिशम् ।
श्रान्त- प्रशान्तविश्रान्तिर्वापिगाहं व्यगाहत ॥१२॥
सो’चिन्तयदहो वित्ते प्रतिवित्तार्जनोद्यम- ।
ममायमनयेनैव जातक्लेश- फलोदय- ॥१३॥
अहो धनार्जनावेश- सन्तोषविरहान्नृणाम् ।
सर्वापवादसंवादो निन्द्यानां विपदां पदम् ॥१४॥
हेमाचले’पि सम्प्राप्ते न पर्याप्तिर्धनार्जने ।
संसारे वासनाभ्यासद्वेषमोह- शरीरिणाम् ॥१५॥
पृथुप्रयासविरसा दीपिता श्रीरिवायता ।
तृष्णां तनोति नितरामियं मरुमहीतले ॥१६॥
अहो वत कुरङ्गाणां तृष्णान्धानां पदे पदे ।
ममापि जनयन्त्येव मोहं मरुमरीचिका- ॥१७॥
इयं तृष्णा श्रमश्चायमिमा निरुदका भुव- ।
किं करोमि क्व गच्छामि पश्यामि ज्वलिता दिश- ॥१८॥
इति सञ्चिन्त्य स शनै- प्रसर्पन् सलिलाशया ।
आयासमिव साकारं ददर्श पुरमायसम् ॥१९॥
घोरं द्वारि स्थितं तत्र सन्त्रासस्येव सोदरम् ।
ददर्श पुरुषं कालकरालं रक्तलोचनम् ॥२०॥
स तेन पृष्ट- पानीयं यदा नोवाच किञ्चन् । 
तदा स्वयं प्रविष्टेन प्रेतलोको विलोकित- ॥२१॥
दग्धकाष्ठोपमान् धूलिमललिप्तान्निरम्बरान् ।
शुष्कास्थिस्नायुशेषाङ्गान् प्रेतान् दृष्ट्वा स विव्यथे ॥२२॥
तैर्याचित- स पानीयं पानीयविरहार्दित- ।
परित्यज्य निजामार्तिमभूत्तद्दु-खदु-खित- ॥२३॥
तीव्रतृष्णातुरानूचे स तानार्तप्रलापिन- ।
ममास्मिन् मरुकान्तारे निष्कृपस्य कुत- पय- ॥२४॥
कृच्छ्रे’स्मिन् दु-सहे न्यस्ता- के यूयं केन कर्मणा ।
युष्मदप्रक्रियाबन्धश्चात- कृच्छ्रश्चराम्यहम् ॥२५॥
निद्रा नि-शल्यकल्पस्य सुखसिक्तेव तस्य या ।
नार्तान्न पश्यति दृष्ट्वा तेषां क्लेशक्षये क्षमा ॥२६॥
@१३८
ते तमूचुर्विरुद्धेन कर्मणा मोहसञ्चयात् ।
अनिवर्त्य वयं मर्त्या- क्षिप्ता व्यसनसङ्कटे ॥२७॥
अधिक्षेपात् क्षेपक्षपितपरधैर्यैर्मदभरा- 
दनार्यैर्मानव्यसनेर्ष्याभिरवार्यव्यतिकरै- ।
कृतास्माभिर्नित्यं सुजनहृदये निर्दयतया 
वचोभिर्नाराचैर्विषपरिचितै- शल्यकलना ॥२८॥
दानं न दत्तं हृतमेव वित्तं 
हिंसानिमित्तीकृतमेव चित्तम् ।
अस्माभिरङ्गैर्विहिता विकारा- 
परस्य दारापहृतिप्रकारा- ॥२९॥
ते वयं कुहकासक्ता दक्षा- क्षुद्रेषु कर्मसु ।
प्रयाता- प्रेतनगरे घोरे’स्मिन् क्लेशपात्रताम् ॥३०॥
इति तेषां वच- श्रुत्वा सो’न्यत्र च तथाविधान् ।
प्रेतान् दृष्ट्वानभिप्रेतान् करुणाकृलितो’भवत् ॥३१॥
निर्गम्य दुर्गमात् तस्मात् पुरात्पुण्यबलेन स- ।
विमलं शीतलच्छायमाससाद वनान्तरम् ॥३२॥
अथ दूराध्वसन्तप्त- परिश्रान्त- शनै- शनै- ।
निपपाताचलादन्धस्तृष्णार्त इव भास्कर- ॥३३॥
दिने पुण्य इव क्षीणे नि-शेषाशाप्रकाशके ।
सम्मोहमलिनं लोके तम- पापमिवोद्ययौ ॥३४॥
क्षीणभृङ्गविहङ्गानां नलिनीनां प्रसङ्गिनी ।
विकाससम्पदा मुद्रा निद्रेव समजायत ॥३५॥
कारुण्यादिव शीतांशुर्ज्योत्स्नामृतशलाकया ।
स्फारतारं जगन्नेत्रं चक्रे वितिमिरं तत- ॥३६॥
क्षयोदयपरावृत्तिर्दर्शितानेकविभ्रम- ।
संसारदिनयामिन्योर्जहासेव सुधाकर- ॥३७॥
नेत्रानन्दसुधावर्षे सुखस्पर्शे निशाकरे ।
दिग्वधूवदनादर्शे हर्षे मूर्त इवोदिते ॥३८॥
श्रोणकोटिर्ददर्शाग्रे विमानमाननद्युतिम् ।
कौतुकादन्यरूपेणद्भु स्वर्गावमिवागतम् ॥३९॥
@१३९
तस्मिन्नपश्यत्समदाश्चतस्रस्त्रिदशाङ्गना- ।
दिशश्चन्द्रोदयानन्दविहारायेव सङ्गता- ॥४०॥
तासां मध्ये वराकारं रममाणं व्यलोकयत् ।
तरुणप्रेमसम्भारमिव साकारतां गत- ॥४१॥
रत्नमण्डलकेयूरकिरीटिकचिरांशुभि- ।
आलिखन्तमिवाश्चर्यममर्यादं दिशां मुखे ॥४२॥
तस्य तामद्भुतां दृष्ट्वा सम्भोगसुखसम्पदम् ।
मेने स सुकृताख्यस्य तरो- स्फीतां फलश्रियम् ॥४३॥
प्रीत्या तेन कृतातिथ्य- स्वादुपानाशनादिभि- ।
तां श्रोणकोटिकर्णो’थ निनाय रजनीं सुखम् ॥४४॥
ताराकुसुमवातालिप्रभा प्रभातिकी तत- ।
अनित्यतेव शशिनश्चक्रे लक्ष्मीपरिक्षयम् ॥४५॥
क्षयं क्षपायां यातायां भानौ भुवनचक्षुषि ।
उदिते सर्वभूतानां सुखदु-खैकसाक्षिणि ॥४६॥
विमानं सुरनार्यश्च क्षणाददृश्यतां ययु- ।
विनष्टवदनच्छाय- पुरुषश्चापतत्क्षितौ ॥४७॥
ततस्तस्यापतत् पृष्ठे शुनां सङ्घो’तिभीषण- ।
त्रैलोक्यशापपापोत्थ- क्लेशराशिरिवाखिल- ॥४८॥
स तैर्ग्रीवामुखारब्धमांसग्रासाग्रकर्षणै- ।
आक्रन्दिरुधिरक्षीरैर्भक्ष्यमाण- क्षयं ययौ ॥४९॥
दिनान्ते पुनरायान्तं तद्विमानमपश्यत ।
चतस्रो’प्सरसस्ताश्च पुरुष- स च कान्तिमान् ॥५०॥
तं श्रोणकोटिकर्णो’थ पप्रच्छात्यन्तविस्मित- ।
सखे किमेतदाश्चर्यं दृश्यते कथ्यतामिति ॥५१॥
स तेन पृष्ट- प्रोवाच वयस्य श्रूयतामिदम् ।
त्वां श्रोणकोटिकर्णाख्यं जानामि सुकृतोचितम् ॥५२॥
अभवं वासवग्रामे दुष्कृती पशुपालक- ।
पशूनां मांसमुत्कृत्य विक्रीतं सततं मया ॥५३॥
पिण्डपाताय सम्प्राप्तो मामार्य- करुणानिधि- ।
कात्यायनाख्य- प्रोवाच विरमास्मात् कुकर्मण- ॥५४॥
हिंसामयो ह्ययं क्लेशो दु-सह- साहसैषिणाम् ।
स्वशरीरे पतत्येव छिन्नामूल इव द्रुम- ॥५५॥
@१४०
इत्यहं वार्यमाण’पि तेनानार्य- कृपात्मना 
यदा न विरत- पापात् तदा स प्राह मां पुन- ॥५६॥
दिवा त्वं कुरुषे हिंसा सर्वथा यदि निर्दय- ।
रात्रौ शीलसमादानं गृहाण समयान्मम ॥५७॥
इत्युक्त्वा तेन यत्नेन सर्वसत्त्वहितैषिणा ।
दत्ता शीलसमादानमयी पुण्यमतिर्मम ॥५८॥
कालेन कालवशग- प्राप्त- सो’हमिमां दशाम् ।
तप्ताङ्गारसुधावर्षैरिव कीर्णो दिवानिशम् ॥५९॥
रात्रौ शीलसमादानफलं हिंसाफलं दिने ।
चर्या मत्पुण्यपापाभ्यां पतित- सुखदु-खयो- ॥६०॥
तस्य मे कुरु कारुण्यं सखे कलुषकारिण- ।
गत्वा स्वदेशं मत्पुत्रं ब्रूहि मद्वचसा रह- ॥६१॥
अस्ति मे गृहकोटान्ते निखातं हेमभाजनम् ।
तदुद्धृत्य परित्यक्तपापवृत्ति विधीयताम् ॥६२॥
आर्यकात्यायनो नित्यं पिण्डपातेन पूज्यताम् ।
इत्युक्तस्तेन विनयात् तथेत्युक्त्वा जगाम स- ॥६३॥
स ददर्श व्रजन् दिव्यविमानमपरं पुन- ।
रत्नपद्मलताकान्तं द्वितीयमिव नन्दनम् ॥६४॥
तस्मिन् साङ्गमिवानङ्गं सङ्गतं दिव्ययोषिता ।
अपश्यद्वासरारम्भे पुरुषं रत्नभूषितम् ॥६५॥
तेन प्रीत्युपचारेण कृतातिथ्यस्तथैव स- ।
दिनं निनाय दीर्घं च क्लेशमध्ये सुधामयम् ॥६६॥
अथ व्योमविमानाग्रात् पतिते पद्मिनीपतौ ।
अपूर्यत जगद् घोरैर्दु-खैरिव तमोभरै- ॥६७॥
तत- क्षपापतिर्ज्योत्स्नां वमन्नेव क्षपाजड- ॥
शनकै- पाण्डुरोगीव गौरद्युतिरदृश्यत ॥६८॥
सुकुमारे दिनालोके रात्रौ राक्षसयोषिता ।
भक्षिते’लक्ष्यत शशी कपालदलसन्न्निभ- ॥६९॥
व्याप्ते चन्द्रिकया लोके कालचन्दनचर्चया ।
विमानमगमत् क्वापि सा च स्वर्गमृगेक्षणा ॥७०॥
@१४१
विमानपतित- सो’पि पुरुष- सर्वरूपया ।
शनै- सप्तभिरावर्तै- शतपद्या विवेष्टित- ॥७१॥
सा तस्य मूर्ध्नि विवरं कृत्वा मस्तिष्कशोणितम् ।
आस्वादयन्ती शनकैश्चकार शुषिरं शिर- ॥७२॥
अथारुणकरच्छन्ने सोच्छ्वासवदने दिने ।
बीभत्सदर्शनक्लेशादिव मीलिततारके ॥७३॥
प्रादुरासन् पुनर्दिव्यविमानं सा च कामिनी ।
युवा स चाद्भुततनुर्दिव्याभरणभूषित- ॥७४॥
पृष्टो’तिविस्मयात् तेन स्ववृत्तान्तं जगाद स- ।
द्विजो’हं वासवग्रामनिवासी मनसाभिध- ॥७५॥
तरुणी प्रातिवेश्यस्य पत्नी मलयमञ्जरी ।
अभून्मम भुजङ्गस्य स्वैरिणी वल्लभा भृशम् ॥७६॥
परदाररतेर्ग्रामे व्यग्रा मे क्षमते मति- ।
निमग्ना विषयग्रामे समग्रा मे क्षयं गता ॥७७॥
आर्यकात्यायन- पापं ज्ञात्वा मां चौर्यकामुकम् ।
दयाविधेय- कारुण्यात् प्रोवाच विजने शनै- ॥७८॥
पराङ्गनाङ्गसंसर्गप्रीत्या रूपरते- क्षिबम् (?) ।
अनङ्गाग्नौ पतन्नाशं पतङ्ग इव मा गम- ॥७९॥
अहो आसक्तरक्तानां सम्पतनप्रमादिनाम् ।
कामिनां हिंसकानां च परदारादर- परम् ॥८०॥
पृथु प्रवेपथु(?) स्वापश्रमविह्वलानां 
गृध्राङ्गनामुखनिखातनखक्षतानाम् ।
सम्मोहने परवधूविहितस्पृहाणां 
रोमाञ्चकारिणि परं नरके च काम- ॥८१॥
तस्मादस्मान्निवर्तस्व वत्स कुत्सितकर्मण- ।
जायते पातकं स्पर्शे शुनामेवाशुचौ रति- ॥८२॥
इत्यहं कृपया तेन निषिद्धो’प्यविशुद्धधी- ।
अनिरुद्धेन रागेण बद्धस्तामेव नात्यजम् ॥८३॥
विज्ञाय मामविरतं तत- कात्यायनो ददौ ।
मह्यं शीलसमादानं दिनचर्याहितोद्यत- ॥८४॥
दिनशीलसमादानात् परस्त्रीगमनान्निशि ।
इयं मे पुण्यपापोत्था सुखदु-खमयी स्थिति- ॥८५॥
@१४२
गतेन वासवग्रामं वाच्य- पुत्रो मम त्वया ।
सुवर्गमग्निशालायामस्ति गूढं धृतं मया ॥८६॥
वृत्ति- कार्या तदुद्धृत्य पूज्य- कात्यायनश्च स- ।
प्रणयादिति तेनोक्त- श्रोणकोटिर्ययौ तत- ॥८७॥
सो’पश्यद्दिव्यललनामग्रे मणिविमानगाम् ।
लक्ष्मीं लावण्यदुग्धाब्धेरनायासोद्गतामिव ॥८८॥
तस्य विमानपादेषु चतुर्षु स्नायुसंयुतम् ।
स ददर्शातिदुर्दर्श बद्धं प्रेतचतुष्टयम् ॥८९॥
सापि तं प्रत्यभिज्ञाय सम्भाष्य स्निग्धया गिरा ।
सुरोचितं ददौ तस्मै रसवत् पानभोजनम् ॥९०॥
भुञ्जानसञ्ज्ञया दूरात् प्रेतैर्दैन्येन याचित- ।
स ददौ कृपया तेभ्य- काकेभ्य इव पिण्डिका- ॥९१॥
पिण्डो बुसत्वमेकस्य प्रयातो’न्यस्य लोहताम् ।
स्वमांसत्वं तृतीयस्य चतुर्थस्य प्रपूयताम् ॥९२॥
विलोक्य तत्कृपाविष्ट- स तेषां कष्टचेष्टया ।
पप्रच्छ तन्मुखच्छायां विच्छायीकृतपङ्कजाम् ॥९३॥
पृष्टा तदद्भुतं तेन उवाच सा मृगेक्षणा ।
न श्रोणकोटिकर्णैषां दत्तं भवति तृप्तये ॥९४॥
ब्राह्मणस्यास्य भार्याहं पूर्वपादावलम्बिन- ।
नन्दनाम्न- सुनन्दाख्या वासवग्रामवासिन- ॥९५॥
द्वितीयपादसंसक्त- पुत्रो मे निष्ठुराभिध- ।
पश्चात्पादावलम्बिन्यौ दासी चेयं स्नुषा च मे ॥९६॥
नक्षत्रयोगपूजायां पुरा सज्जीकृते मया ।
भैक्ष्योपहारे मे गेहमार्यकात्यायनो’विशत् ॥९७॥
मया चित्तप्रसादिन्या पिण्डपातेन सो’र्चित- ।
कुर्वन्नेव ययौ कान्त्या वैमल्यानुग्रहं दिशाम् ॥९८॥
तत- स्नात्वा समायातस्तूर्णं पतिरयं मम ।
तत्पिण्डपातमाकर्ण्य प्रमोदाय मयोदितम् ॥९९॥
कोपादुवाच मां कस्माद् विशिख- श्रमण- शठ- ।
अपूजितेषु पूज्येषु बुसार्ह- पूजिसस्त्वया ॥१००॥
@१४३
इति मोहादनेनोक्ते पुत्रो’प्येष जगाद माम् ।
पाके पूर्वाशनायोग्य- स किं नाश्नात्ययोगुडान् ॥१०१॥
इयं स्नुषा मे सततं पूर्वभक्ष्यावभोगिना ।
मयोक्ते शपथं चक्रे स्वमांसादनवादिनी ॥१०२॥
इयं दासी च भैक्ष्याणां चौर्यात्तद्व्ययकारिणी ।
आक्षिप्ता चाकरोत् सत्यं पूयशोणितवादिनी ॥१०३॥
तत्र ते प्रेततां याता- स्ववाक्यसदृशाशना- ।
अहं त्वार्यप्रसादेन दिव्यभोगोपभोगिनी ॥१०४॥
त्वया स्वदेशमाप्तेन वक्तव्या दुहिता मम ।
सन्ति हेमनिधानानि गृहे चत्वारि ते पितु- ॥१०५॥
तान्युद्धृत्य यथायोगं भजस्व स्वजनिस्थितिम् ।
पूजनीय- पितुर्भ्राता नाम्ना कात्यायन- सदा ॥१०६॥
स- श्रोणकोटिकर्णस्त्वं गच्छ देशं त्यज श्रमम् ।
वर्षा द्वादश सम्पूर्णा- स्वगृहान्निर्गतस्य ते ॥१०७॥
इत्युक्त्वा तं समादिश्य तस्य प्रेतचतुष्टयम् ।
सुप्तस्यैव मुहूर्तेन स्वदेशाप्तिमकारयत् ॥१०८॥
उत्थित- सो’पि सहसा स्वदेशोद्यानकाननात् ।
वियोगशोकात्पितरौ शुश्रावान्ध्यमुपागतौ ॥१०९॥
भिक्षुद्विजातिथिगणे पूज्यमाने सुरालये ।
स्वकं पितृगृहं दृष्ट्वा परं विस्मयमाययौ ॥११०॥
निश्चित्य सर्वं भावानां क्षणिकत्वादनित्यताम् ।
स्नेहरागं समुत्सृज्य तत्रस्थ- समचिन्तयत् ॥१११॥
अहो सम्मोहनिद्रेयं निरन्ततो दिवानिशम् ।
स्वप्नमायाविलसितै- करोत्यद्भुतविभ्रमम् ॥११२॥
जन्मवर्त्मप्रदा माता पिता बीजवपत्खग- ।
पान्थपूजासनं काय- को’यं नियमसङ्गम- ॥११३॥
श्रिय- संसाराभ्रभ्रमपरिचिता- काञ्चनरुचा 
आशा दिग् (?) निर्बन्धास्तडित इव निर्लेपचपला- ।
वपु- सर्वापायै- क्षयभयनिकायै- परिगतं 
जरारोगोद्वेगैस्तदपि न विरागस्तनुभृताम् ॥११४॥
@१४४
श्रिये स्वस्तिसमाप्तये स्वजनस्यायमञ्जलि- ।
दाक्षिण्यै- क्षमतं स्त्रीषु प्रव्रज्यैव प्रिया मम ॥११५॥
इति ध्यात्वा स पितरौ समाश्वास्याप्तलोचनौ ।
बुद्धौ धर्मपथे शुद्धे शमधाम्नि न्यवेशयत् ॥११६॥
सार्थभ्रष्टश्चिरायात- कृशो’पि स्वजनस्य च ।
अलुप्तसत्त्वविभवान्न कृपास्पदतां ययौ ॥११७॥
अनुकम्पस्व यद्येतं संसारक्लेशविह्वलम् ।
सत- कस्यानुकम्प्यास्ते सम्पत्सम्पर्कनिस्पृहा- ॥११८॥
पशुपालकविप्रस्त्रीसन्देशादि यथोदितम् ।
निगद्य तेभ्य- कनकप्राप्तिप्रत्ययलक्षणम् ॥११९॥
शान्त- कात्यायनं प्राप्य प्रव्रज्यां स समाददे ।
मुग्धानां यद्विषादाय तत्प्रसादाय धीमताम् ॥१२०॥
स समासाद्य विशदं स्रोत-प्राप्तिफलं तत- ।
सकृदागाम्यनागामिफलमर्हत्फलं तथा ॥१२१॥
त्रैधातुको वीतराग- समलोष्टाश्मकाञ्चन- ।
आकाशपाणितुल्यो’भूदसिचन्दनयो- सम- ॥१२२॥
श्रावस्त्यां वेणुगहने जिनं जेतवने स्थितम् ।
भगवन्तं ययौ द्रष्टुं सो’थ कात्यायनाज्ञया ॥१२३॥
प्रणिपातकृतातिथ्य- प्रीत्या भगवता स्वयम् ।
स श्रोणकोटिकर्णो’थ बभाषे हर्षनिर्भर- ॥१२४॥
भगवान् धर्मकायेन दृष्टो’यं श्रोत्रवर्त्मनि ।
अधुना रूपकायेन पुण्यैरालोकितो मया ॥१२५॥
अनल्पसुकृतप्राप्यमिदं तद्दर्शनामृतम् ।
पीत्वा न तृप्तिमायान्ति वञ्चिता एव ते परम् ॥१२६॥
अस्पृहस्यापि ते मूर्ति- कुरुते कस्य न स्पृहाम् ।
निर्लेपस्यापि ते दृष्टिरहो हर्षेण लिम्पति ॥१२७॥
त्वत्कथा त्वदनुध्यानं त्वत्प्राप्तिस्त्वन्निषेवणम् ।
एता- कुशलमूलानां स्फीता- फलसमृद्धय- ॥१२८॥
इतिं श्रुत्वा भगवता प्रसादेनाभिनन्दित- ।
तदादिष्टं शमारामं स विहारमवाप्तवान् ॥१२९॥
@१४५
तस्यास्पदं समभ्येत्य प्रणयाद्भगवानपि ।
श्रुत्वास्य मधुरं धर्मं स्वाध्यायं प्रशशंस स- ॥१३०॥
तां श्रोणिकोटिकर्णस्य दृष्ट्वा प्रशमसम्पदम् ।
भिक्षुभिर्भगवान् पृष्ट- पूर्ववृत्तमभाषत ॥१३१॥
वाराणस्यां पुरा सम्यक्सम्बुद्धे काश्यपाभिधे ।
निर्वाणधातौ नि-शेषकार्यत्वात् परिनिर्वृते ॥१३२॥
कृकिनामनृपश्चैत्यं तस्य रत्नैरकारयत् ।
स्वयं तत्पुण्यसम्भारं स्वर्गं वक्तुमिवोद्गतम् ॥१३३॥
शीर्णस्थापितसंस्कारे तस्मिन् सञ्ज्ञाधृतं धनम् ।
तत्पुत्र- प्राप्तराज्यो’थ न ददौ लोभमोहित- ॥१३४॥
अथोत्तरापथायात- सार्थवाहो’र्थदाभिध- ।
प्रददौ पृथिवीमूल्यं तत्कृते कर्णभूषणम् ॥१३५॥
कालान्तरोपगतो’पि दत्वा चान्यद्धनं महत् ।
प्रणिधानं स कृतवान् भूयासं पुण्यवानिति ॥१३६॥
स श्रोणकोटिकर्णो’यं पुण्यै- प्राप्तपदं महत् ।
तद्विधेनैव संयात- कर्णभूषणलक्षण- ॥१३७॥
प्रस्थानसमये माता श्राविता परुषं वच- ।
यस्मादनेन तेनास्य बभूवास्य श्रमो महान् ॥१३८॥
मध्येषु महत- शुक्लगुणसत्कर्मवासस- ।
कृष्णकर्मलवांशो’पि स्फुट एवावधार्यते ॥१३९॥
सुकृतसचिव- सत्त्वोत्साह- प्रवाससखी धृति- 
विषमतरणे वीर्यं सेतुर्विपद्यधिका कृपा ।
शमपरिचिता पर्यन्ते च प्रसादमयी मति- 
परिणतिरियं पुण्यप्राप्ते- स्फुरत्फलशालिनी ॥१४०॥
इति क्षेमेन्द्रविरचितायां बोधिसत्त्वावदानकल्पलतायां 
श्रोणकोटिकर्णावदानं नामोनविंशतितम- पल्लव- ॥
@१४६
२०. आम्रपाल्यवदानम् ।
द्विजिह्वसङ्गे कथमस्ति वृत्ति-
रनेकमुख्ये कथमस्ति सौख्यम् ।
कर्मान्तबन्धे’स्ति कथं स्वशक्ति- 
प्रज्ञाप्रकर्षे कथमस्त्यपाय- ॥१॥
मिथिलायां विदेहेषु जलसत्त्वाभिधो नृप- ।
अभूद् भुजभुजङ्गस्य विश्रान्तपृथिवीभर- ॥२॥
खण्डो नाम महामात्यस्तस्याखण्डलसम्पद- ।
बभूवाशेषषाड्गुण्यपरिज्ञानबृहस्पति- ॥३॥
नीतिज्ञगौरवात्तस्य नृपे व्यक्तं नलोकिनि ।
सदाभवन्मुखप्रेक्षी सर्व- कार्यवशाज्जन- ॥४॥
गतानुगतिकत्वेन प्रवाहप्रणयी भर- ।
वर्धते वार्यमाणस्य स्वजनस्य जलस्य च ॥५॥
सर्वं तन्मयमालोक्य जनं मात्सर्यमूर्च्छिता- ।
मन्त्रिण- संहतास्तस्य विनिपातमचिन्तयन् ॥६॥
ते प्रविश्याश्रमं राज्ञस्तां तस्य प्रभविष्णुताम् ।
मुहु- शङ्कास्पदं कृत्वा शशंसुर्भेदकोविदा- ॥७॥
तद्गिरा शङ्कितो राजा तस्य वैमुख्यमाययौ ।
अबलाबालभूपाला वर्णनप्रत्यया- परम् ॥८॥
अशङ्क्यादपि शङ्कन्ते शङ्कादोषे’प्यशङ्किता- ।
अविशेषज्ञचपला भूपाला- काकशङ्किन- ॥९॥
प्रभोर्विरक्तिलिङ्गानि विलोक्यामान्यपुङ्गव- ।
स्वसुतौ गोपसिंहाख्यौ सशङ्क- स्वैरमब्रवीत् ॥१०॥
धूर्तैर्मे वीतविश्वास- पिशुनैर्नृपति- कृत- ।
प्रत्ययं नैति हृदये विदार्यापि प्रदर्शिते ॥११॥
विरक्त- स्थगितालापदर्शनश्रवण- प्रभु- ।
शेफ इव वृद्धस्य यात- शिथिलतां मम ॥१२॥
पिशुनोद्भूतभेदस्य प्रेम्ण- सन्धिर्न विद्यते ।
न मणि- श्लिष्यति पुन- पाषाणशकलीकृत- ॥१३॥
द्विजिह्वकुटिलाक्रान्त- प्रभुश्चन्दनपादप- ।
न यात्यर्थक्रियाकारी गुणवानपि सेव्यताम् ॥१४॥
@१४७
कथं नृपनिधानार्थी कुशलं भजते नर- ।
घोरद्वेषविषाविष्टद्विजिह्वाघातविह्वल- ॥१५॥
तस्माद्व्रजाम- सन्त्यज्य द्वेषदोषेण भूपते- ।
शङ्काशल्यमये वृत्ते मे’स्मिन् देशे स्थितेन किम् ॥१६॥
दक्षा रक्षाक्षमा- शूरा- प्रभूतार्था- सुसंहता- ।
सन्त सन्ति विशालायां वासस्तत्र ममेप्सित- ॥१७॥
इति ब्रुवाण- पुत्राभ्यां तथेत्युक्त- स सानुग- ।
उद्यानगतिमानेन प्रययौ सपरिच्छद- ॥१८॥
प्रयाणं नृपतिर्ज्ञात्वा निवर्तनसमुद्यत- ।
यत्नेनापि न तं प्राप नोत्सृष्टं लभ्यते पुन- ॥१९॥
मूर्खा- सत्सु कृतावज्ञा विमुह्यन्ते क्षणेन तै- ।
याति तेषां तु सर्वत्र को’पि नार्थी कृतार्थताम् ॥२०॥
धीमानमात्य- प्राप्तो’थ कृष्टो वैशालिकैर्गुणै- ।
पूजित- प्रणयाचारै- सङ्घमुख्ये पदे स्थित- ॥२१॥
तद्बुद्धिविभवाप्तश्री- सो’थ तत्प्रमुखो गण- ।
कदाचिदनयाल्लेभे न पराभवपात्रताम् ॥२२॥
अथ कालेन सिंहस्य मन्त्रिसूनो- कनीयस- ।
अजायत सुता कान्ता चैला नाम गुणोचिता ॥२३॥
द्वितीया चोपचैलाख्या सुता जातास्य सुन्दरी ।
जन्मन्येव तयो- प्राह निमित्तज्ञो विचक्षण- ॥२४॥
चैलायास्तनयो भावी पितृहन्ता महीपति- ।
गुणवानुपचैलाया- पूर्णलक्षणवानिति ॥२५॥
ज्येष्ठो मन्त्रिसुत- शौर्याद्गोप- प्रौढमदोद्धत- ।
उद्यानमर्दनक्षेपैर्गणानां द्वेष्यतां ययौ ॥२६॥
तत्पितुर्गौरवात्तस्मै सानुजाय विमन्यव- ।
विशालशालतामन्ते जीर्णोद्यानद्वयं ददु- ॥२७॥
सुगतप्रतिमां चक्रे तत्रैक- सुकृतोचिताम् ।
विहारं वैभवोदारं भुवनाभरणं पर- ॥२८॥
अथ पित्रा बलोत्सिक्त- सुत- प्रत्यन्तमण्डले ।
गणकोपभयाद्गोप- कर्मान्तोपार्जने धृत- ॥२९॥
कालेन त्रिदिवं याते तस्मिन् मन्त्रिवरे गणै- ।
कनीयसस्तु साधुत्वात् सिंहस्तस्य पदे धृत- ॥३०॥
@१४८
गोप- पितुरसम्प्राप्य पदं गणविमानित- ।
तद्देशवासविरस- परिहारमचिन्तयत् ॥३१॥
वास्तव्यं कण्टकाकीर्णे व्याघ्राघ्राते वरं वने ।
अनेकस्वामिसम्भिन्नजने न तु विशृङ्खले ॥३२॥
नानामतक्रियालाप- कथमाराध्यते गण- ।
समीहितं यदेकस्य तदन्यस्मै न रोचते ॥३३॥
इतिमानी स सञ्चिन्त्य गत्वा राजगृहं पुरम् ।
बिम्बिसारं नरपतिं गुणश्रियमशिश्रियत् ॥३४॥
स तेन मानित- प्रीत्या तस्य विश्रम्भभूरभूत् ।
चिररुच्येव तत्कालमाभाति गुणसङ्गति- ॥३५॥
राज्ञो’थ बिम्बिसारस्य वल्लभा पञ्चतां ययौ ।
तद्वियोगाग्निसन्तप्तं तं विचिन्त्य स बुद्धिमान् ॥३६॥
उपचैलां सुतां भ्रातुस्तद्विवाहोचितां वधूम् ।
गूढचारी तदादेशात् वैशालकपुरीं ययौ ॥३७॥
कन्या गणोपभोग्यैव न कस्मैचित्प्रदीयते ।
इति वैशालिकै- पूर्वं स्वदेशे नियम- कृत- ॥३८॥
तत्पुरे द्वाररक्षायै यक्षस्थानावलम्बिनी ।
परप्रवेशे कुरुते शब्दं घण्टी पटीयसी ॥३९॥
स प्रविश्य ततो भ्रातुर्गूढमुद्यानचारिणीम् ।
उपचैलां समाहर्तुं गतश्चैलामवाप्तवान् ॥४०॥
यातस्तं रथमारुह्य घण्टाशब्दादभिद्रुतम् ।
स हत्वा वीरपुरुषानवाप नृपते- पुरम् ॥४१॥
तमूचे देवकन्येयं प्राप्ता विमनसात्मना ।
पितृहन्ता सुतो ह्यस्या निमित्तज्ञेन सूचित- ॥४२॥
तस्मादेषा नरपतेर्महिषी न तवोचिता ।
त्वयि जीवति जीवन्ति प्रजानां सर्वसम्पद- ॥४३॥
इत्युक्तस्तेन तां दृष्ट्वा त्यक्तुं नैव शशाक स- ।
निरुद्ध- कर्मणा ह्येव तन्मुखालेख्यलेखया ॥४४॥
सो’वदत् क्व कदा दृष्ट- पुत्रेण निहत- पिता ।
स्वयं मयाभिषेक्तव्य- सुतो यदि भविष्यति ॥४५॥
इत्युक्त्वा नृपति- कन्यां परिणीयाभवत्सुखी ।
कृतकर्मोर्मिनिर्माणे प्रभवन्ति न बुद्धय- ॥४६॥
@१४९
भोगिनस्तस्य कालेन तस्यां सूनुरजायत ।
ज्योतिष्कचरिते यस्य वृत्तमुक्तं पितुद्रुह- ॥४७॥
तपोवनमृगाधानमृगयाव्यसने वने ।
एवंविधो ह्यभूतस्य मुनिशाप- सुताकृति- ॥४८॥
अत्रान्तरे महान्नाम वैशालिकगणाग्रणी- ।
कन्यामाम्रवनात्प्राप कदलीस्कन्धनिर्गताम् ॥४९॥
सा तस्य भवने कान्ता वर्धमाना शनै- शनै- ।
विदधे विपुलां प्रीतिं दानचिन्तां च चेतसि ॥५०॥
प्रणयादाम्रपालीति बन्धुभि- सा कृताभिधा ।
सूनुहीनमिव त्यक्त्वा बाल्यं यौवनमाददे ॥५१॥
तद्विवाहोद्यतस्याथ न सेहे तत्पितुर्गण- ।
गणोपभोग्या कन्येति समयस्य व्यतिक्रमम् ॥५२॥
पितरं दु-खसन्तप्तं समेत्याथ जगाद सा ।
भवामि गणभोग्यैव किं त्वेष समयो यदि ॥५३॥
एकस्योपरि नान्यस्य प्रवेश- स्वपदे स्थिति- ।
पण- कार्षापणशतै- पञ्चभि- प्रत्यहं मम ॥५४॥
सप्ताहेनैव विचय- कार्यो वेश्मनि नान्यदा ।
इत्यस्मिन् समये वध्य- सर्वश्चैव व्यतिक्रमो ॥५५॥
इति तत्समयं ज्ञात्वा तत्पितुर्वचसा गण- ।
अकरोद् बाढमित्युक्त्वा दृढनिश्चयमादरात् ॥५६॥
तत- सरत्नभवने वराभरणभूषिते ।
हेमहर्म्यसमारूढा दिदेश दिनचन्द्रिकाम् ॥५७॥
तत- पणीकृत- कामी यो यस्तां समुपाययौ ।
तस्य तस्याभवत् तस्या- प्रभावेणौजस- क्षय- ॥५८॥
द्रष्टुमेव न शेकुस्ते किं पुन- स्प्रष्टुमाकुला- ।
भुजङ्गभोगसंरुद्धां तां चन्दनलतामिव ॥५९॥
तत- सा सुन्दरी भेजे यौवनस्यापि यौवनम् ।
गुरुणा स्तनभारेण मध्यभङ्गभयप्रदम् ॥६०॥
स्मरणसम्भोगरहितं तत्तस्या रूपमद्भुतम् ।
श्वभ्रहेमलतापुष्पमिव निष्फलतां ययौ ॥६१॥
@१५०
कौतुकाशाविनोदाय नानादेशान्तरागतै- ।
अकारि चित्रकारैर्भूपालप्रतिकृतिर्गृहे ॥६२॥
विधाय चित्रलिखितान् सा क्रमेण नरेश्वरान् ।
ददर्श बिम्बसारस्य रूपं रतिपतेरिव ॥६३॥
तमालोक्यैव सहसा समुद्भूतमनोभवा ।
स येन लिखितस्तत्र तं पप्रच्छ कुतूहलात् ॥६४॥
को’यं सखे प्रीतिलतामाधवो वसुधापति- ।
प्रीणाति लोचने यस्य सुधापरिचिता रुचि- ॥६५॥
धन्या का नाम भूभर्तुरस्य प्रणयभागिनी ।
लक्ष्यं सौभाग्यजं गर्वमुर्वश्या- संहृतं यथा ॥६६॥
इति पृष्टस्तया स्वैरं तामूचे चित्रकोविद- ।
भूपतिर्बिम्बसारो’यं सारं सुकृतसम्पदाम् ॥६७॥
शौर्यरूपतुलारोहे देवा- के नाकनायका- ।
शङ्के करोति नैवास्य मन्मथो वा मनोरथम् ॥६८॥
इत्युक्ते तेन सा तस्थौ भूपालन्यस्तलोचना ।
सहसैवाभिलाषेण नवीनाभिमुखीकृता ॥६९॥
अत्रान्तरे बिम्बिसार- स्वैरवेश्मनि निर्जने ।
कथान्ते गोपमवदत् किञ्चित्स्मितसिताधर- ॥७०॥
श्रूयतां यन्मम सखे किञ्चिन्मनसि वर्तते ।
निर्यन्त्रमित्रस्वच्छन्दवाद- को’पि सुधारस- ॥७१॥
वैशालिकैर्वरारोहा गणै- साधारणीकृता ।
रम्भोरू- श्रूयते कान्ता रम्भागर्भसमुद्भवा ॥७२॥
तत्प्रभावविनष्टाशैस्तेजस्विप्रणयोचिता ।
सा तैर्न दूषिताद्यापि मातङ्गैरिव पद्मिनी ॥७३॥
श्रवणादेव सानन्दमपर्युषितकौतुकम् ।
न करोति मन- कस्य तत्स्त्रीरत्नमयोनिजम् ॥७४॥
अभिलाषि मनस्तस्यां जातं मे सह चक्षुषा ।
तद्गुणश्रुतिधन्याय श्रोत्राय स्पृहयाम्यहम् ॥७५॥
इत्युक्ते भूमिपतिना गोपस्तं प्रत्यभाषत ।
भुजङ्गगणसंरुद्ध- स राजन् मान्मथो निधि- ॥७६॥
@१५१
अत्यल्पस्खलितं प्राप्य दु-सहापातदुर्गम- । 
एष ते विषम- पन्था दर्शितो विषमेषुणा ॥७७॥
लभते सा न निर्गन्तुं न युक्तं गमनं च ते ।
किमस्मिन् विरतोपाये वदाम्युभयसंशये ॥७८॥
इत्युक्तस्तेन नृपतिर्नोत्कण्ठाग्राहमत्यजत् ।
विद्वांसो’प्युचितां नीतिं न स्मरन्ति स्मरातुरा- ॥७९॥ 
वैशालिकपुरीं यातो गोपेन सहितो’थ स- । 
प्रविवेशान्यवेशेन मन्दिरं हरिणीदृश- ॥८०॥
सा चित्रदर्शनेनैव दृष्ट्वा परिचितं दृशो- ।
नरनाथं सवैलक्ष्यलक्षणं क्षितिमैक्षत ॥८१॥ 
लज्जानिरुत्तरे तस्या- कम्पव्यतिकरे परम् ।  
रणन्ती रसना चक्रे स्वागतं नृपतेरिव ॥८२॥
विलोक्य धन्यतामानी तत्र चित्रे निजं वपु- ।
तां लावण्यनदीं राजा नयनाञ्जलिना पपौ ॥८३॥
लज्जावेशेन सुन्दर्यामाभिजात्येन भूपतौ ।
आबद्धमौनयो- क्षिप्रं गोपस्तां सस्मितो’वदत् ॥८४॥ 
अयं ते चित्रलिखिताकारध्यानावधानत- ।
व्यक्तं भक्तिविशेषेण देव- प्रत्यक्षतां गत- ॥८५॥
त्वयायं लिखितश्चित्रे त्वमनेन तु चेतसि ।
न जाने युवयो- को नु प्रयात- प्रेमदूतताम् ॥८६॥
इत्यादिभि- कथाबन्धै- परिपूर्णप्रमोदयो- ।
यद्यदेव स्मरादिष्टं तत्तदास्वादतां गतम् ॥८७॥ 
घण्टारवाकुले लोके राजा प्रच्छन्नकामुक- ।
सप्तरात्रमनालोक्ये तस्थौ तद्भवने रह- ॥८८॥
लतेव पुष्पिता काले तस्माद्गर्भमवाप्य सा ।
चक्रे विदितवृत्तान्तं तं लज्जावनता शनै- ॥८९॥
आसन्ने वेश्मविचये दत्वास्मै नृपतिर्ययौ ।
भाविपुत्रपरिज्ञानप्रत्ययादङ्गुलीयकम् ॥९०॥
याते भास्वद्वपुषि नृपतौ सम्मते लोचनानां 
सद्य- प्रोद्यद्विरहतिमिराक्रान्तिमीलन्मुखाब्जा । 
साभूत्सायन्तनतनुतरापारवाताभिभूता 
शोकोच्छ्वासव्यतिकरवती हासहीना निशेव ॥९१॥
@१५२
कपोलं पाणिपद्मेन सङ्कल्पेन महीपतिम् । 
नवं तानवमङ्गेन वहन्ती निमिमील सा ॥९२॥ 
तत- कालेन कल्याणी प्रतिबिम्बोपमं पितु- ।
अजीजनत्सा तनयं विनयं साधुधीरिव ॥९३॥
वर्धमाने शनैस्तस्मिन् काले बिम्ब इवैन्दवे । 
बिम्बिसारस्य पुत्रो’यमिति लोकेषु पप्रथे ॥९४॥ 
अपवादपरैस्तैस्तं प्रत्यनुचितैर्यदा । 
बाधन्ते शिशव- क्रीडाप्रसङ्गे’मर्षसंयता- ॥९५॥ 
तत- सा प्रेषयामास पुत्रं विद्यार्जनोचितम् । 
वणिक्सार्थेन महता साङ्गुलीयं पितु- पदम् ॥९६॥
बिम्बिसारो’पि सम्प्रात्य सदृशाकारमात्मजम् । 
हर्षदृप्त- परिष्वज्य चक्रे तस्य परिग्रहम् ॥९७॥
वृत्तान्ते विश्रुते तस्मिन्नाम्रपाल्या- सकौतुकै- । 
भिक्षुभिर्भगवान् पृष्टस्तत्कथामवदज्जिन- ॥९८॥
पुरे राजगृहे राजवल्लभोद्यानकानने ।
बभूव मालती नाम पूर्वमुद्यानपालिका ॥९९॥
सा कदाचित् प्रसादार्द्रं पुर- प्राप्तं यदृच्छया । 
प्रत्येकबुद्धं राजर्षि चूतपुष्पैरपूजयत् ॥१००॥ 
अयोनिजा नृपस्याहं पत्नी स्यामिति तत्र सा ।
प्रणिधानं पुरश्चक्रे तस्य चित्तप्रसादिनी ॥१०१॥
पुण्यपुष्पफलभोगशालिनी 
सैव दिव्यतनुराम्रपालिका ।
इत्युदारचरिता निशम्य ते 
भिक्षव- सपदि विस्मयं ययु- ॥१०२॥
इति क्षेमेन्द्रविरचितायां बोधिसत्त्वावदानकल्पलतायां 
आम्रपाल्यवदानं नाम विंशतितम- पल्लव- ॥
@१५३
२१. जेतवनप्रतिग्रहावदानम् ।
दृष्टं मुष्टिनिविष्टपारदकणाकारं नराणां धनं 
धन्यो’सौ यशसा सहाक्षयपदं यद्यस्य विद्योतते । 
दीनानाथगणार्पणोपकरणीभूतप्रभूतश्रिय- 
पुण्यारामविहारचैत्य भगवद्बिम्बप्रतिष्ठादिभि- ॥१॥
श्रीमान् बभूव श्रावस्त्यां दत्तो नाम गृहाधिप- ।
सुतस्तस्य सुदत्तो’भूदाकर- पुण्यसम्पदाम् ॥२॥ 
स बाल्य एवालङ्कारं याचकेभ्य- सदा ददौ ।
प्राग्जन्मवासनाभ्यास- कस्य केन निवार्यते ॥३॥
नित्यमाभरणत्यागात्परं पित्रा निवारित- ।
नदीसमुद्धृतान्यस्मै सदैवान्यान्यदर्शयत् ॥४॥ 
निधिदर्शी स सर्वत्र पितरि त्रिदिवं गते ।
दीनानाथप्रदानेन बभूवानाथपिण्डद- ॥५॥
कृतदान- स कालेन पुत्रवान् पुत्रवत्सल- ।
अभूत् पुत्रविवाहार्थी कन्यान्वेषणयत्नवान् ॥६॥
कन्यकां याचितुं काञ्चित् पुरं राजगृहं तत- ।
मधुस्कन्धाभिधं दक्षं ब्राह्मणं विससर्ज स- ॥७॥
आसाद्य मगधान् राजगृहं नगरमेत्य स- । 
महाधनं गृहपतिं ययाचे कन्यकां द्विज- ॥८॥
अनाथपिण्डदो नाम श्रावस्त्यामस्ति विश्रुत- । 
तत्पुत्राय सुजाताय कन्यां देहीत्युवाच स- ॥९॥ 
सो’ब्रवीदेष सम्बन्ध- परमो’स्मत्कुलोचित- । 
वंशे’स्माकं तु कन्यानां शुल्कमादीयते महत् ॥१०॥ 
शतं शतं रथाग्र्याणां गजाश्वाश्वतरस्य च ।
दासीनिचयनिष्कानां दीयतां यदि शक्यते ॥११॥
इत्युक्ते तेन तं विप्र- सस्मित- प्रत्यभाषत । 
अनाथपिण्डदगृहे दास्ये शुल्कं तदल्पकम् ॥१२॥
ब्राह्मणेनाखिले तस्मिन् कन्याशुल्के प्रतिश्रुते ।
तमादराद्गृहपतिर्भोजनाय न्यमन्त्रयत् ॥१३॥
स भुक्त्वा विविधं तत्र भक्ष्यभोज्यमतन्त्रित- ।
रात्रौ विसूचिकाक्रान्तश्चुक्रोश विपुलव्यथ- ॥१४॥
@१५४
ये’न्नमश्नन्ति लौल्येन निशि निद्रासुखापहम् ।
जन्मकर्म कथं कुर्यु- परलोकसुखाय ते ॥१५॥
तत्याजाशुचिभीत्या तं गृहात्परिजनो बहि- ।
आस्पदं नैरपेक्ष्यस्य जात्या दासजन- शठ- ॥१६॥
शुभेन कर्मणा तस्य सम्प्राप्तस्तेन वर्त्मना ।
समौद्गल्यायन- शारिपुत्र- कारुण्यपेशल- ॥१७॥
तं वंशस्य दलाग्रेण निर्लिख्यापि तथा मृदा । 
प्रक्षाल्य धर्ममादिश्य तौ तस्य ययतु- शनै- ॥१८॥
सो’पि चित्तं तयोरग्रे प्रसाद्य त्यक्तविग्रह- । 
चतुर्महाराजिकेषु देवेषु समजायत ॥१९॥
तत्र विश्रवणादेशान्मर्त्यलोके निकेतने ।
स चक्रे शिबिरद्वारे पूजाधिष्ठानसन्निधिम् ॥२०॥
लेखविज्ञातसम्बन्धनिश्चयो’थ यथोदितम् । 
अनाथपिण्डद- शुल्कमादाय स्वयमाययौ ॥२१॥
स सम्बन्धिगृहं प्राप्य ददर्शाश्चर्यकारिणीम् ।
शिखराकारराजार्हभक्ष्यसम्भारसम्पदम् ॥२२॥
स विस्मयाद्गृहपतिं पप्रच्छ स्वच्छमानस- ।
भूरिभक्ष्योत्सव- को’यमपि राजा निमन्त्रित- ॥२३॥ 
स तं बभाषे भगवान् बुद्ध- सङ्घपरिग्रह- ।
मया निमन्त्रित- सङ्घे सो’यं मम महोत्सव- ॥२४॥ 
इति बुद्धाभिधानेन जातरोमाञ्चकण्टक- । 
इन्दुस्यन्दिरिवाक्लिन्न- सहसैव बभूव स- ॥२५॥
अविदितपरमार्थे कस्यचिन्नाममात्रे 
स्फुरति सहजभाव- को’पि जन्मानुबन्ध- । 
अभिनवघननादे व्यक्तहर्षाभिलाष-
स्पृशति ललितनृत्योद्वृत्तवृत्तिं मयूर- ॥२६॥
सो’वदद्वदनाम्भोजसञ्जाताभिनवद्युति- । 
क एष भगवान् बुद्ध- कश्च सङ्घो’भिधीयते ॥२७॥ 
इति पृष्टो गृहपतिस्तेन प्रोवाच सस्मित- ।
अहो बत न जानीषे शास्तारं भुवनत्रये ॥२८॥ 
संसारपाशभीतानां शरण्यं शरणैषिणाम् ।
जिनं यस्तं न जानाति स लोके वञ्चित- परम् ॥२९॥
@१५५
किं तेन मोहलीनेन विफलीकृतजन्मना ।
अज्ञानतरणोपायं वयो येन व्ययीकृतम् ॥३०॥
गोतमो भगवान् बुद्ध- शाक्यराजकुलोद्भव- ।
सम्बुध्यानुत्तरं सम्यक्सम्बोधिमनगारिक- ॥३१॥
पश्चात् प्रव्रजितानां च तस्यैवानुग्रहात्परम् ॥
भिक्षूणां गतरागाणां समूह- सङ्घ उच्यते ॥३२॥
स एष बुद्धप्रमुख- सङ्घ- स्वकुशलैषिणा ।
मया पुण्यपणं प्राप्य प्रणयेन निमन्त्रित- ॥३३॥
इति तद्वचनं श्रुत्वा तत्स्मृत्वानाथपिण्डद- ।
बुद्धालम्बनभावेन निशि निद्रां समाययौ ॥३४॥
रजन्या यामशेषायां समाकृष्ट इवोत्सुक- ।
प्रभातमिति स ज्ञात्वा पुरद्वारेण निर्ययौ ॥३५॥
शिबिकाद्वारमासाद्य सम्प्राप्त इव देवताम् ।
मधुस्कन्धेन निर्दिष्टं श्रेय-पन्थानमाप्तवान् ॥३६॥
भगवांस्तं तत- प्राप्य स तृष्णार्त इवामृतम् ।
बभूवानुपमास्वादं प्रमोदामोदनिर्वृत- ॥३७॥
तं दृष्ट्वा सादरं दूरात् छायातरुमिबाध्वग- ।
अवाप गतसन्ताप- श्रान्तिं विश्रान्तिशीतलाम् ॥३८॥
तस्य तद्दर्शनेनैव विमलाभिगतं मन- ।
सरत्समागमेनेव घनध्वान्तोज्झितं नभ- ॥३९॥ 
स को’पि पुण्यशीलानामनुभाव- प्रसादिनाम् । 
भवन्ति यत्प्रसादेन निर्विघ्नाश्चित्तवृत्तय- ॥४०॥
सो’चिन्तयदहो मोहविहीनस्य हि मे तथा । 
अनुच्छेदविकारो’यं जात- प्रशमसम्पद- ॥४१॥ 
वञ्चितो’स्मि न यत्पूर्वं दृष्टो’यं भगवान् मया । 
नाधन्यानमियं याति मूर्तिलोचनगोचरम् ॥४२॥
अमृतमधुरोदारा दृष्टिर्द्युति- शशिपेशला 
तरुणकरुणायत्ता वृत्ति- प्रसादमयी मति- ।
अयमतिशयं प्रत्यासन्न- करोति विरागतां 
विगतरजसां नि-संसार- प्रियो’पि परिग्रह- ॥४३॥
इति चित्तप्रसादेन चिन्तयन्नुपसृत्य स- ।
विदधे तस्य सानन्द- पादपद्माभिवन्दनम् ॥४४॥
@१५६
भगवानपि तत्प्राप्तिप्रसादानन्दलक्षणम् ।
उवाह वदनच्छायं पूर्णकारुण्यपूरितम् ॥४५॥
दृप्तिमाश्वासजननीं कामं कामपि तस्य स- ।
विससर्जोज्ज्वलां जन्मरज-शुद्ध्यै सुधानदीम् ॥४६॥
अथास्य भगवान् भद्रां विदधे धर्मदेशनाम् ।
चतुर्णामार्यसत्यानां प्रतिभावविधायिनीम् ॥४७॥
स शासनाद्धि संव्यस्तसमस्तक्लेशसन्तति- ।
निजं जन्म निवेद्यास्मै प्रणतस्तमभाषत ॥४८॥
अतिक्रान्तो’स्मि भगवन् भवन्तं शरणं गत- ।
विपन्नवासनाभ्यास- संसारे न रमे परम् ॥४९॥
करोत्यकुशलं दूरे शुभमाशु प्रयच्छति ।
सूचयत्युचिताचारं महतामवलोकनम् ॥५०॥
सुखार्हं त्वद्विहाराय विहारं परमादरात् ।
रत्नसारपुरोदारं स्वपुरं कारयाम्यहम् ॥५१॥
करोतु तत्र भगवान् सततं स्थित्यनुग्रहम् ।
धनैरासेवितो’स्माभि- सपर्यापरिचर्यया ॥५२॥ 
इत्यर्थनां तथेत्यस्य भगवान् प्रत्यपद्यत ।
प्रणयिप्रार्थनाभङ्गप्रगल्भा न हि साधव- ॥५३॥ 
भगवन्तमथामन्त्र्य श्रावस्तीं स पुरीं ययौ ।
तदादिष्टेन सहित- शारिपुत्रेण भिक्षुणा ॥५४॥
तत्र जेतकुमारेण हिरण्यार्घेण भूयसा । 
दत्तं काञ्चनमादाय विहारं तमसूत्रयत् ॥५५॥
भक्त्युत्साहादथारम्भकृतसाहाय्यक- सुरै- ।
विहारं त्रिदिवाकारं चकारानाथपिण्डद- ॥५६॥
तत्र जेतकुमारो’पि भक्त्या भगवत- परम् । 
यश-पुण्यप्रतिष्ठायै विदधे द्वारकोष्ठकम् ॥५७॥ 
अथ तीर्थ्यास्तमालोक्य विहारारम्भमद्भुतम् ।
सापवादविवादेन चक्रुर्द्वेषाकुला- कलिम् ॥५८॥
रक्ताक्षप्रमुखस्तेषां मात्सर्यात्क्षुद्रपण्डित- ।
सपक्ष इव कृष्णाहिश्चकित- पुरत- सदा ॥५९॥
रुद्धे विहारसम्भारे तेन वादजयावधि ।
अनाथपिण्डदगिरा शारिपुत्र- समाययौ ॥६०॥
@१५७
रक्ताक्षो’थ तमाहूय प्रभावोत्कर्षदर्शने । 
इन्द्रजालबलोत्फुल्लं सहकारमदर्शयत् ॥६१॥
शारिपुत्रप्रभावोत्थैर्विपुलैस्तन्मुखानिलै- ।
उन्मूलित- शकलतां तीर्थ्योत्साह इवाप स- ॥६२॥
रक्ताक्षविहितां फुल्लकमलां पद्मिनीं तत- ।
पङ्कशेषां द्विपश्चक्रे शारिपुत्रविनिर्मित- ॥६३॥
रक्ताक्षवक्षोनिक्षिप्त- सप्तशीर्षमहोरग- ।
शारिपुत्रेण निक्षिप्तस्तार्क्ष्यपक्षाग्रमारुतै- ॥६४॥
तदाहूतो’थ वेताल- शारिपुत्रेण कीलित- । 
प्रेरितो मन्त्रवीर्येण रक्ताक्षं हन्तुमुद्ययौ ॥६५॥
वेतालाभिहतस्त्रासान्नश्यन्मानमदज्वर- ।
शरणं पादपतित- शारिपुत्रं जगाम स- ॥६६॥
रक्ताक्षस्तेन भङ्गेन शरण्यं शरणं गत- ।
प्रव्रज्यायां वीतराग- शुद्धां बोधिमवाप्तवान् ॥६७॥ 
तीर्थ्यास्त्वन्ये परिद्वेषक्रोधपारमितांशव- ।
तत्र कर्मकरव्याजात्तस्थुर्भिक्षुवधोद्यता- ॥६८॥
ते’थ धर्मद्रुह- काले शारिपुत्रेण लक्षिता- । 
तद्दृष्टिपातमात्रेण बभूवुर्मैत्रमानसा- ॥६९॥
आशयानुशयं धातुं प्रकृतिं च विचार्य स- ।
धर्मदेशनया तेषां दिदेशानुत्तरां दशाम् ॥७०॥
अथ तस्य विहारस्य निर्विघ्नारम्भकर्मणि ।
अनाथपिण्डदं प्राह शारिपुत्र- स्मितानन- ॥७१॥
विहारसूत्रपातस्य तुल्य एव क्षणे महान् ।
हैमो विहार- संवृत्तस्तुषिते देवसद्मनि ॥७२॥
एतदाकर्ण्य सञ्जातप्रसादद्विगुणान्तर- ।
हेमरत्नवरागारं विहारं समकारयत् ॥७३॥
विभवैरथ राजार्है- पथि तेनोपकल्पितै- ।
विज्ञप्तस्त्रिदिवै- सार्धमाययौ भगवान् जिन- ॥७४॥
तदागमनहर्षेण प्रसन्ने भुवनत्रये ।
अनाथपिण्डदस्तस्मै वारिधारामपातयत् ॥७५॥
तस्मिन् यदा न प्रदेशे वारिधारा पपात सा ।
तदा भगवतो वाक्यात् त्वरितं पतितान्यत- ॥७६॥
@१५८
तं दृष्ट्वा कौतुकात् पृष्टो भिक्षुभिर्भगवान् पुन- ।
उवाच श्रूयतामेतद् वारिस्तम्भस्य कारणम् ॥७७॥
अनेन पूर्वबुद्धेभ्यो अस्मिन्नेवेदमास्पदम् ।
प्रतिपादितमित्येषा वारिधारान्यतश्च्युता ॥७८॥
अनेनैव पुरा सम्यक्सम्बुद्धाय विपश्यिने । 
अयमेव वरारामप्रदेश- प्रतिपादित- ॥७९॥
बुद्धाय शिखिने प्रादात् पुष्यजन्मन्ययं पुन- ।
ततो ददौ विश्वभुवे जिनाय रघुजन्मनि ॥८०॥
भवदत्ताभिधो भूत्वा ककुच्छन्दाय दत्तवान् ।
ददौ बृहस्पतिर्भूत्वा कनकाख्याय तायिने ॥८१॥
काश्यपाय पुनश्चायं प्रादादाषाढजन्मनि ।
अनेनैवाधुना मह्यं देशो’यं प्रतिपादित- ॥८२॥
कालेन सुधनाख्यो’यं मैत्रेयाय प्रदास्यति ।
सत्त्ववान् क्षान्तिशीलत्वान्निधानान्येष पश्यति ॥८३॥
पुनश्चायं गृहपतिर्भूत्वा हेमप्रदाभिध- ।
चक्रे प्रत्येकबुद्धस्य संस्कारं परिनिर्वृतौ ॥८४॥ 
रत्नकुम्भे तदस्थीनि धृत्वा तत्प्रणिधानत- ।
अधुना रत्नकोशार्ह- सञ्जातो’यं सुवर्णभाक् ॥८५॥ 
श्रुत्वेति शास्तुर्वचनाभिधानं 
ते भिक्षव- सारमिवामृतस्य ।
कर्तु- प्रतिष्ठार्जितपूर्णपुण्य-
पुष्पाधिवासेन भृशं ननन्दु- ॥८६॥
इति क्षेमेन्द्रविरचितायां बोधिसत्त्वावदानकल्पलतायां 
जेतवनप्रतिग्रहावदानं नाम एकविंश- पल्लव- ॥
@१५९
२२. पितापुत्रसमादानम् ।
अहो महार्हं मणिवन्महत्त्वं 
भव्या भजन्ते गुणगौरवेण ।
विना गुणं यद्वपुषां गुरुत्वं 
स्थूलोपलानामिव निष्फलं तत् ॥१॥
श्रीमान् पुरा शाक्यपुरे नरेन्द्र- 
शुद्धोदन- शुद्धिसुधानिधानम् ।
वैराग्ययोगात्सुगतत्वमाप्तं
स्मृत्वा सुतं सोत्सुकतामवाप ॥२॥
सो’चिन्तयत्पुण्यगुणाधिवासं 
सरस्वतीवाससरोरुहश्रि ।
मन-प्रसादस्य विलाससौधं 
द्रक्ष्यामि सूनोर्वदनं कदाहम् ॥३॥
ऐहीति तद्दर्शनलालसेन 
ये ये मया जेतवनं विसृष्टा- । 
ते ते तदालोकननिर्निमेषं 
तत्रैव तिष्ठन्त्यमृतं पिबन्त- ॥४॥
सम्प्रेषितस्तस्य मया स नाययौ 
यो’प्यात्मतुल्य- प्रणयादुदायी ।
स लेखहस्तस्त्रिदिवाभिरामे 
तत्रैव लेखत्वमिराभियात- ॥५॥
सन्देशवाक्यं प्रहितं मया यत् 
तद्विस्मृतं तस्य मुखेन नूनम् ।
सर्वो हि नाम स्वहिताभिलाषी 
धत्ते परार्थे किल शीतलत्वम् ॥६॥
विलोकनेनैत्य निषिञ्च्य तूर्णं 
पीयूषपूरेण ममाङ्गसङ्गम् ।
नि-सङ्गतो विश्रमतां मुहूर्तं 
दयाविधेय- कुरु बन्धुकार्यम् ॥७॥
इत्येतदाकर्ण्य कथां स कुर्यात् 
क्षणं विलम्बं मम दर्शने’पि ।
@१६०
तच्चेतस- पल्लवपेशलस्य 
न हि स्वभाव- प्रणयावभङ्ग- ॥८॥
मनोरथेनेति पुर- प्रयाते 
तद्दर्शनायेव धराधिनाथे ।
प्रव्रज्यया व्यञ्जिततत्प्रसाद-
समाययौ हर्षरसादुदायी ॥९॥
दृष्ट्वा तमानन्दविपूर्णमानसं 
प्रव्रज्यया तत्सदृशानुभावम् ।
उत्कण्ठित- कुण्ठितधैर्यवृत्ति- 
सम्मोहमूर्च्छा नृपति- प्रपेदे ॥१०॥
स लब्धसञ्ज्ञ- शिशिरै- पयोभि- 
पप्रच्छ तं किं नु समेष्यतीति ।
सो’प्यब्रवीद्देव दिनैर्भवन्त- 
मसम्भृतै- सादरमेष्यतीति ॥११॥
तत- प्रयातेषु दिनेषु केषु
व्योम्ना शनैर्भिक्षुगणानुयात- ।
सहाययौ नाकसदां निकायै- 
सर्वार्थसिद्धैर्भगवान् कुमार- ॥१२॥
द्युसुन्दरीपाणिसरोजमुक्त-
मन्दारमालाकलितश्चकाशे ।
स्वर्गीयगङ्गास्फुटफेनकूट-
विलासहासाङ्ग इवामराद्रि- ॥१३॥
सङ्घट्टभिन्नाभ्रसखै- स्खलद्भि- 
सशब्दजाम्बूनदकिङ्किणीकै- ।
बभुर्विमानै- कुकुभां मुखानि 
भक्त्येव शास्तुर्विहितस्तवानि ॥१४॥
निरन्तरैरन्तरिवार्कतारै- 
सुरै- सविद्याधरसिद्धसङ्घै- । 
पर्याप्तसंसक्तसितातपत्रै-
र्व्याप्त- समाप्तिं गगनं जगाम ॥१५॥
@१६१
तं सर्वलोकोपकृतिप्रपन्नं 
सर्वाकृतिं सर्वमयावभासम् ।
समापतन्तं नभसो’थ दिग्भ्य- 
क्षितेश्च सर्वे ददृशु- क्षणेन ॥१६॥
प्रहर्षराशिं जनलोचनानां 
पुण्यप्रमाणं सुकृतोत्सवानाम् ।
लोकस्तमालोकनिधिं विलोक्य 
समुल्ललन्नुच्छलिताद्भुतोर्मि- ॥१७॥
आश्चर्यभूतं रुचिरप्रभाव-
मुदायिना सूचितमाकलय्य ।
जगद्गुरुं भूमिपति- कुमारं 
कृताञ्जलिस्तं प्रणनाम दूरात् ॥१८॥
अथावतीर्यार्यजनानुयात- 
सम्पूज्यमान- प्रणयेन राज्ञा ।
स्फीतप्रभाभासितदिग्विभागां 
न्यग्रोधिनीं रत्नभुवं विवेश ॥१९॥
हेमासनं शासनसन्निविष्ट-
लोकत्रय- सङ्गतपादपीठम् ।
स तत्र रत्नाङ्कुरचित्रपत्रं 
भास्वद्वपुर्मेरुमिवारुरोह ॥२०॥
तन्मानसेन्दोर्नयनामृतौघं 
मनोरथप्रार्थनयोपयातम् ।
विलोकयन्निर्वृतिनिर्निमेष- 
क्षणं क्षितीशस्त्रिदशत्वमाप ॥२१॥
स तं जगादाश्रुनिरुद्धकण्ठ- 
सोत्कर्षहर्षाकुलितं कुमारम् ।
हाराग्ररत्नप्रतिबिम्बसक्तं 
प्रवेशयन् प्रीतिरसादिवान्त- ॥२२॥
सन्तोषशीताचलवत् स्वभावात् 
सर्वे रमन्ते कुशलस्थलीषु ।
कृतस्त्वयास्माकमयं तु कस्मात् 
सत्सूपकारी विरहोपदेश- ॥२३॥
@१६२
स्नेहात्प्रमोदाद्गुणगौरवाच्च 
धीर्धावतीयं त्वयि मे प्रसह्य ।
आलिङ्गनाय स्थिरसङ्गमाय 
पादप्रणामाय च तुल्यमेव ॥२४॥
यद्वस्तु किञ्चिद्गदितं मया तत् 
श्रोतव्यमेव प्रणयोपरोधात् ।
गुणोज्झितं वा विरसक्रमं वा 
न स्नेहमोहस्य भवत्यवाच्यम् ॥२५॥
प्रत्यर्णरत्नप्रतिबिम्बतार्क-
प्रौढप्रभाप्रावरणान्यमूनि ।
त्वं हेमहर्म्याणि विहाय कस्मात् 
विगाहसे शून्यवनान्तराणि ॥२६॥
कान्ताकरावर्जितहेमकुम्भ-
सत्सौरभाम्भ-प्रवराभिषिक्त- ।
एक- कथं स्नासि विकासिपांशु-
सन्तप्ततोयासु मरुस्थलीषु ॥२७॥
गण्डस्थलात् कुण्डलरत्नकान्ति 
किं लम्बितं मण्डनमेव वेत्सि ।
कस्मादकस्मात्तव नि-सुखस्य 
न चन्दनं नन्दनमिन्दुशुभ्रम् ॥२८॥
महाविताने शयने नृपार्हे 
शेषे न किं शेषविशेषशुभ्रे ।
लक्ष्मीनवालिङ्गनभोगयोग्या 
कथं तनुस्ते सहते कुशय्याम् ॥२९॥
कान्तास्मितोर्मिप्रतिमांशुकार्हं 
किं चीवरस्योचितमेतदङ्गम् ।
पाणौ च लीलाकमलास्पदे’स्मिन् 
पात्रं कथं ते प्रियमद्य जातम् ॥३०॥
अयं विहारस्तव कण्ठपीठ- 
सोत्कण्ठकान्ताभुजबन्धनार्ह- ।
सम्भोगलक्ष्मीक्षपितप्रमोद- 
करोत्यकस्मात् प्रणयावभङ्गम् ॥३१॥
@१६३
रूपं विपक्षीकृतपुष्पचापं 
मत्तेभकुम्भोच्चकुचा विभूति- ।
रतेर्विलासोपवनं वयश्च 
केनासमस्ते कलितो विराग- ॥३२॥
श्रुत्वेति तं शीलनिधिर्बभाषे 
शशाङ्कलेखाललितस्मितेन ।
सङ्क्रान्तनानानृपरत्नरागां 
कुर्वन्नलक्षामिव राजलक्ष्मीम् ॥३३॥
राजन् जरारोगहतेव न स्या-
त्तरङ्गलोला यदि जीववृत्ति- ।
तत्कस्य न स्यादनिशं प्रहर्ष-
पीयूषवर्षी विषयाभिलाष- ॥३४॥
शमामृतास्वादनसुस्थिराणा-
मपातनं शून्यवनान्तभूमे- ।
विभूतिलीलामदविह्वलानां
हर्म्याणि पर्यन्तनिपातनानि ॥३५॥
सकुङ्कुमै- स्नान्ति नृपा- पयोभि- 
सरागतां यै- सततं प्रयान्ति ।
सन्तोषशीलस्तु मन-प्रसाद-
शुद्धाम्बुधौता विमलीभवन्ति ॥३६॥ 
श्रोत्रं श्रुतेनैव न कुण्डलेन 
दानेन पाणिर्न तु कङ्कणेन ।
विभाति काय- करुणाकुलानां 
परोपकारेण न चन्दनेन ॥३७॥
एतानि मोहाहतवल्लभानि 
संसक्तमुक्तांशुसितस्मितानि ।
सतां न भोग्यानि भवन्ति भूभृ-
दुच्छिष्टशिष्टानि विभूषणानि ॥३८॥
रागातुराणां रिपुतापितानां 
निद्रा धनध्यानवतां न नाम ।
शय्यासु सुस्पर्शवतीषु राज्ञां 
सर्वत्र शान्त- सुखमेव शेते ॥३९॥
@१६४
निर्मोककान्तेन वरांशुकेन 
भुजङ्गवृत्तिर्न तु चीवरेण ।
पात्रं पवित्राणि समाप्लुतानि ।
पीयूषमैत्राण्यशनानि सूते ॥४०॥ 
छत्राणि वक्त्रं भृशमप्रकाशं 
मनोविलोलं व्यजनानिलौघा- ।
संसक्तजाड्यं हृदयं नृपाणां 
कुर्वन्ति हारा हरिचन्दनार्द्रा- ॥४१॥
वियोगरोगानुगता विभूति- 
कान्ता- क्षणान्ता विरसो विलास- ।
यस्मिन्नपाय- सततानुशायी 
स कस्य भोग- सुभगोपयोग- ॥४२॥
जाड्यं सजृम्भं जनयत्यजस्रं 
तनोति तृष्णाभ्रममोहमूर्च्छा- ।
करोत्यसह्यं सरसत्वमेव 
भोगोपभोग- प्रसभप्रयोग- ॥४३॥
यदा सुखश्रीर्नवचन्द्रलेखा 
प्रभातपुष्पाण्यपि यौवनानि ।
कर्मोर्मिमालाग्रहणं शरीरं 
तदा ममायं गमितो’नुराग- ॥४४॥ 
सचामरा- सध्वजपुञ्जपट्टा- 
सवाजिवाला द्विपकर्णताला- ।
स्वभावलोला- किल राजलक्ष्म्य- 
सर्वे विलासा- क्षणभङ्गसङ्गा- ॥४५॥
उक्त्वेति तत्तत्कुशलाय राज्ञ-
श्चित्तप्रसादं परमं विधाय ।
स शान्तिकल्लोलसुधाप्रवाहं 
किरन् दृशा पार्षदमालुलोके ॥४६॥
मनीषिणां शाक्यकुलोद्गतानां 
सप्तायुतानि प्रतिपाद्य धर्मम् ।
चक्रे सहस्राणि च सप्त तत्र 
सम्प्राप्तपर्याप्तविशेषभाञ्जि ॥४७॥
@१६५
शुक्लोदनाद्यै- कुशलोपपन्नै- 
गणे’थ तत्तुल्यसहस्रसङ्ख्यै- ।
द्रोणोदनाद्यैरमृतोदनाद्यै- 
श्चित्तप्रसाद- सुमहानवाप्त- ॥४८॥
केचिद्ययु- श्रावकबोधियुक्त-
प्रत्येकबोधौ निरताश्च केचित् ।
सम्यक् तथानुत्तरबोधिसक्ता- 
परे बभूवुर्गगनप्रसन्ना- ॥४९॥
स्रोत-परिप्राप्तफलं ततो’न्ये 
सकृत्तथागामिफलं तथान्ये ।
अन्ये’प्यनागामिफलं तदापु- 
रर्हत्फलं क्लेशविमुक्तिमन्ये ॥५०॥
एकस्तु तत्रार्जितपापशाप-
स्तम-समूहोपहितप्रमोह- ।
मायेयमित्याह हसन् जनानां 
सत्यस्थितिं संसदि देवदत्त- ॥५१॥
नृपं तु वात्सल्यनिलीनमेव 
पुत्रोदयात्प्रत्युपजातदर्पम् ।
मौद्गल्यभिक्षुर्जिनशासनेन 
महर्द्धिभिर्वीतमदं चकार ॥५२॥ 
दृष्ट्वापि राजा भगवत्प्रभावं 
नात्यद्भुतं पौरुषमेव मेने ।
अभ्यासलीनानि जनस्य नूनं 
सोत्कर्षकृत्यानि न विस्मयाय ॥५३॥
अथापरेद्युर्भगवान् सुरेन्द्र-
सम्पादिते हेममहाविमाने ।
सुमेरुशीर्ष्णीव समानकान्तौ 
सिंहासने रत्नमये न्यषीदत् ॥५४॥
ब्रह्मेन्द्रमुख्येसु तत- सुरेषु 
तत्रोपविष्टेषु पृथुप्रभेषु ।
बभुस्तदुष्णीषशिखाविलासै-
श्चन्द्रांशुमालाजटिला इवाशा- ॥५५॥
@१६६
अन्योन्यसङ्घट्टविलोलहारै-
र्धनावहारैस्त्रिदशैर्विशद्भि- ।
निरन्तरां तां भुवमेत्य राजा 
द्वारेषु मार्गान्न चतुर्षु लेभे ॥५६॥
सभ्रूभ्रमैस्तत्र कुबेरमुख्यै- 
र्निवार्यमाणाभिमतप्रवेश- ।
विच्छायवक्त्र- स्खलिताभिधायी 
भूभृत्परं निष्प्रतिभो बभूव ॥५७॥
प्रवेशितस्तैर्जिनशासनेन 
कदाचिदासाद्य तदग्रभूमिम् ।
शुद्धोदनस्त प्रणिपत्य मूर्ध्ना 
चित्तप्रसादेन पुरो’स्य तस्थौ ॥५८॥ 
शास्ता तु तस्मै चतुरार्यसत्य-
प्रबोधिकां धर्मकथां दिदेश ।
ज्ञानेन या विंशतिशृङ्गमस्य 
सत्कायदृग्भूधरमप्यभाङ्क्षीत् ॥५९॥
तत- स गत्वा कृतकृत्यजन्मा 
शक्लोदनं प्राप्य भजस्व राज्यम् ।
स्वस्याव्रतीत्तं भगवत्प्रदिष्टं 
तच्छासनं मोदयितुं न राज्यम् ॥६०॥
द्रोणोदने राज्यपराङ्मुखे’पि 
वैराग्ययोगादमृतोदने च । 
जग्राह शुद्धोदनसम्प्रदिष्टां 
तां राजलक्ष्मीमथ भद्रकाख्य- ॥६१॥
राजार्हभोगैरथ पूजयित्वा 
जिनं जनेश- शुचिसम्प्रणीतै- ।
न्यग्रोधधाम प्रतिपाद्य चास्मै 
शुद्धोदनं शुद्धमनोरथो’भूत् ॥६२॥ 
द्रोणोदनस्यापि सुतौ युवानौ
राजाज्ञया प्रेरणया च मातु- ।
एकस्तु य- प्रव्रजितो’निरुद्ध- 
परो महान्नाम गृही बभूव ॥६३॥
@१६७
अथाभवच्चेतसि भद्रकस्य 
राज्ञो विरक्तस्य वनाभिलाष- ।
विवेकभाजां प्रशमप्रवृत्तं 
नवापि लक्ष्मीर्न मनो रुणद्धि ॥६४॥
तत- समाहूय स देवदत्तं 
राज्याभिषेकप्रतिपन्नचित्तम् ।
उवाच मे प्रव्रजनस्य काल- 
समागत- किं भवताभिधेयम् ॥६५॥
तं प्रत्युवाचात्तविवेकदम्भ- 
सुसंवृत- संसदि देवदत्त- ।
राजन्न राज्ये’स्ति ममाभिलाष- 
प्रव्रज्यया त्वत्सदृशो भवामि ॥६६॥
श्रुत्वेति राजा कुटिलस्य तस्य 
मिथ्याविनीतस्य कदर्थवाक्यम् ।
उदीरितं शाक्यगणस्तवायं 
सङ्कल्पसाक्षीति हसन्नुवाच ॥६७॥
अथार्थतापोपहत- प्रदध्यौ 
भोगानुरागादिति देवदत्त- ।
मया किमेतदविपातमुक्तं 
भजेत वा प्रव्रजितो’पि राज्यम् ॥६८॥ 
राज्यं समुत्सृज्य निजं व्रजन्त- 
शाक्यं कुमारा- सह भद्रकाद्या- ।
शुद्धोदनं निर्ययुरार्यवृत्त-
प्रीतिं पुरस्कृत्य रथैर्द्विपैश्च ॥६९॥
व्रजत्सु सर्वेष्वथ देवदत्त- 
किरीटसक्तं पृथुपद्मरागम् ।
जहार रक्ताक्तमिवामिषार्थी 
श्येन- प्रभापल्लविताम्बरार्कम् ॥७०॥ 
नैमित्तिकैरुक्तमथास्य लक्ष्म 
दृष्ट्वा तदुग्रं नरकप्रयाणम् ।
चित्तं सदोषं किल दुर्निमित्तं 
निमित्तमन्यत् पुनरुक्तमेव ॥७१॥
@१६८
कोकालिखण्डोत्कटमोरकाणां 
तिथ्यादिनाम्नां मददुर्मदानाम् ।
संसूचितान्यत्यधिकानि तत्र 
तथाविधानैर्बहुलक्षणानि ॥७२॥
भूपप्रमोदादथ भद्रको’पि 
तैर्देवदत्तप्रमुखै- सहैव ।
प्रव्रज्यया चीवरपात्रयोगात् 
चकार वैराग्यमयीमिव क्ष्माम् ॥७३॥
राज्ञस्तथा राजकुमारकाणा-
मुत्सृष्टहाराङ्गदकुण्डलानाम् ।
सास्रो विरागादवतार्य तेषां 
केशानुपाली किल कल्पको’भूत् ॥७४॥
मूर्ख- स नीचो’पि जिनाज्ञयैव 
प्रव्रज्यया पूज्यतरो बभूव ।
चित्तप्रसादस्य परस्य मन्ये 
न कारणं पण्डितता न जाति- ॥७५॥
सामीचिकायामथ भद्रको’पि 
ज्ञात्वा नृप- पार्षदिकं तमेनम् ।
नीचस्य पादौ कथमस्य वन्दे 
महीपति- सन्निति निश्चलो’भूत् ॥७६॥
तमब्रवीदस्खलिताभिमानं
विकल्पभिन्नं भगवान् विहस्य ।
प्रव्रज्यया मोहमहानुबन्धी 
सन्त्यज्यते जातिमयो’भिमान- ॥७७॥
श्रुत्वेति राज्ञा सह राजपुत्रै- 
कृते प्रणामे पृथिवी चकम्पे ।
न देवदत्त- पुरुषाभिधायी 
पदौ ववन्दे भगवद्गिरास्य ॥७८॥
कम्पात् क्षितेर्विस्मितमानसेन 
पृष्टस्ततो भिक्षुगणेन शास्ता ।
उवाच राजा किल कल्पकस्य 
जन्मान्तरे’प्यस्य कृत- प्रमाण- ॥७९॥
@१६९
पुरा युवा काशिपुरे विलोक्य 
भद्राभिधानां गणिकां दरिद्र- । 
सेवा व्यधात् सुन्दरकस्तदास्यै 
रागो हि सर्वव्यसनोपदेष्टा ॥८०॥
तया विसृष्ट- कुसुमोच्चयाय 
पुन- पुनर्भृङ्ग इवाधिकार्थी ।
तत्सङ्गमानङ्गमनोरथेन 
श्रान्त- स बभ्राम वनान्तरेषु ॥८१॥
अत्रान्तरे श्रान्ततर- क्षितीश-
प्राप्तो वनान्तं मृगयारसेन ।
तं ब्रह्मदत्त- प्रसमीक्ष्य गीतं 
तस्याशृणोच्छन्नतनुर्लताभि- ॥८२॥
नवनवकुसुमाशया किमेवं 
मधुकर तापहतो’सि गच्छ तूर्णम् । 
विकसितकमलाननाब्जिनी सा 
भवति हि सङ्कुचिता दिनावसाने ॥८३॥
तस्या हि गीतं नृपतिर्निशम्य 
स्मितप्रभाघट्टितहारकान्ति- । 
उवाच तं तीव्रकरार्कताप- 
को’यं सखे गीतरसाभियोग- ॥८४॥ 
सो’त्यब्रवीद्भूमिपते न नाम 
तप्तो रविस्तप्ततरस्तु काम- ।
स्वकर्मदु-खानि विहन्ति लोके 
न ग्रीष्मदग्धानि मरुस्थलानि ॥८५॥
इत्यर्थवद्वाक्यगुणार्पणेन 
स भूपतेर्वल्लभतामवाप ।
संवादसंस्पर्शसुभाषितं हि 
केषां च सत्कारपदं न याति ॥८६॥ 
तेनाथ राजा विजने श्रमातुर-
शीतोपचारैरपनीतताप- ।
प्रीत्या तमादाय तत- सहैव 
स्वराजधानीमगमत् कृतज्ञ- ॥८७॥ 
@१७०
तत्रास्य जीवप्रद इत्युदन्त-
सन्तोष सम्पूरितचित्तवृत्ति- । 
राज्यार्धदानाभिमुख- स तस्थौ 
चित्तानुवृत्तस्य किमस्य देयम् ॥८८॥
राज्यार्धदानप्रसृते’थ तस्मिन् 
नाचिन्तयत् सुन्दरक- कृपायाम् ।
भद्रां विना राज्यसुखेन किं मे 
धन्यो हि तत्प्रीतिसुधाभिषिक्त- ॥८९॥
मह्यं न राज्याद्यपि रोचते’र्ध- 
मखण्डिताल्पापि हि शोभते श्री- ।
एकार्थयोगे हि सदा विवाद- 
द्वयोर्हि भोगै- कलिरेव मूर्त- ॥९०॥
तस्मान्नृपं कुण्ठमहं निपात्य 
समस्तराज्येन भवामि पूर्ण- ।
क्षणं विचिन्त्येत्यनुतापतप्त-
तीव्रं मन- स्वस्य पुन- प्रदध्यौ ॥९१॥ 
किं चिन्तितं निन्द्यपरं मयैतत् 
को’यं प्रकार- खलु तीक्ष्णताया- ।
कृतघ्नसङ्कल्पकलङ्कलेपा-
दहो नु लज्जा निजचेतसो’पि ॥९२॥ 
स्वस्त्यस्तु राज्याय नम- सुखेभ्य-
सम्मोहमाता क्षमतां च लक्ष्मी- ।
येषामनास्वादितचिन्तिताना-
मेवंविधा धी- प्रथम- स्वभाव- ॥९३॥
भ्रमं विधत्ते विदधाति मूर्च्छां 
निपातयत्येव तमस्तनोति ।
आघ्रातमात्रैव करोति पुंसा- 
महो विनाशं विषवल्लरी श्री- ॥९४॥
चिरं विचिन्त्येति स जातचित्त-
प्रत्येकबोधिर्विमल- प्रभाते ।
अभ्यर्थ्यमानो’पि नरेश्वरेण 
राज्यं न जग्राह निवृत्ततृष्ण- ॥९५॥ 
@१७१
प्रत्येकबुद्धत्वमवाप्तमेनं 
कालेन दृष्ट्वा नृपतिर्महर्द्धि- ।
तत्पादपद्मच्युतमौलिमाल्य-
श्चित्तप्रसादोचितमित्यवोचत् ॥९६॥ 
स को’पि सत्कर्मविपाकजन्मा 
वन्द्यो विवेक- प्रशमाभिषेक- ।
यस्य प्रभावाद्विरतस्पृहाणां 
त्याज्येव रत्नाकरमेखला भू- ॥९७॥
श्रुत्वेति राज्ञा कथितं तदर्थ-
जातं तदभ्यर्थनया विधाय ।
तत्कल्पक- शान्तिपदं प्रपेदे 
सेवान्तरङ्ग- किल गङ्गपाल- ॥९८॥
प्राप्तं तमप्युत्तमकर्मयोगात् 
प्रव्रज्यया सज्जनपूज्यभावम् ।
राजा ववन्दे प्रणत- पृथिव्या- 
कम्पस्तदाभूदपि षड्विकार- ॥९९॥
सो’यं राजा विहितविनतिर्भद्रको ब्रह्मदत्तो 
पश्योपाली स किल कुशली कल्पको गङ्गापाल- । 
इत्याश्चर्यं भगवदुदितं भिक्षवस्ते निशम्य 
स्वच्छं चित्तं सुकृतशरणे मेनिरे हेतुमेव ॥१००॥
इति क्षेमेन्द्रविरचितायां बोधिसत्त्ववदानकल्पलतायां 
पितापुत्रसमादानं नाम द्वाविंशतितम- पल्लव- ॥
@१७२
२३ विश्वन्तरावदानम् ।
चिन्तारत्नादधिकरुचय- सर्वलोकेष्वनिन्द्या 
वन्द्यास्ते’न्यै- पुरुषमणय- के’प्यपूर्वप्रभावा- । 
येषां नैव प्रियमपि परं पुत्रदारादि दत्वा 
सत्त्वार्थानां भवति वदनम्लानता दैन्यदूती ॥१॥ 
भगवान् भिक्षुभि- पृष्ट- पुरा शाक्यपुरे जिन- ।
जगाद पूर्ववृत्तान्तं देवदत्तकथान्तरे ॥२॥
पुरी बभूव विश्वाख्या विश्वासवसति- श्रिय- ।
विश्वोपकारसक्तस्य सुकृतस्येव जन्मभू- ॥३॥
सञ्जयाख्यो’भवत् तस्याममित्रतिमिरांशुमान् । 
नेत्रानन्दसुधासूतिर्विचित्रचरितो नृप- ॥४॥
तस्य विश्वन्तरो नाम वदान्यस्तनयो’भवत् । 
अपूर्वत्यागिना येन हृतं कल्पतरोर्यश- ॥५॥ 
ईर्ष्याविरहितास्तुल्यं विदग्धेन प्रसाधिता- ।
सत्येन भारती येन दानेन श्री- श्रुतेन धी- ॥६॥
अद्यापि यस्य दिक्कान्ताकर्णाभरणतां गतम् ।
विभाति केतकीगर्भपलाशविशदं यश- ॥७॥
स कदाचिद्ददौ दिव्यरत्नालङ्कारमर्थिने ।
रथं विजयसाम्राज्यमनोरथहरं त्विषा ॥८॥ 
दत्ते रथवरे तस्मिन् विस्मयेनाखिलो जन- ।
बभूवाक्रान्तहृदयश्चिन्तया च नरेश्वर- ॥९॥ 
महामात्यानथाहूय हर्षहीनो महीपति- ।
उवाचोपचितोद्वेगचिन्ताक्रान्तमनोरथ- ॥१०॥
दत्तो रथ- कुमारेण स जैत्र- शत्रुमर्दन- ।
यत्प्रभावार्जिता सेयं महारथवरूथिनी ॥११॥
लक्ष्मी- सुखनिषण्णा मे याता निश्चलतां तया ।
रथे सौर्यपथे तस्मिन् जयकुञ्जे च कुञ्जरे ॥१२॥
इति राजवच- श्रुत्वा तमभाषन्त मन्त्रिण- ।
राजन् दोषस्तवैवायं वात्सल्येन प्रमाद्यत- ॥१३॥
धर्म- कस्य न हर्षाय दानं कस्य न सम्मतम् ।
किं तु मूलहताद्वृक्षान्निवर्तन्ते फलार्थिन- ॥१४॥
@१७३
विक्रीत- परदेशे च रथस्तेन द्विजन्मना ।
इत्युक्त्वा मन्त्रिण- सर्वे शल्यविद्धा इवाभवन् ॥१५॥
अथ कालेन सम्प्राप्ते वसन्ते मदनोत्सवे ।
विपाके सुकृतस्येव हृदयानन्ददायिनि ॥१६॥ 
स्वयङ्ग्रहोपजीव्यस्य मधोर्मधुकरार्थिन- ।
लोक- पुष्पवनैर्यातो यशोभिरिव शुभ्रताम् ॥१७॥
अशोकं लोकसच्छायमुपकारोद्यतं द्रुमम् ।
मधौ विधूतं सन्नद्धे कलिकालं कृतं जगत् ॥१८॥
राजपुत्र- समारुह्य कुञ्जरं राजवर्धनम् ।
ययौ फुल्लान् वने द्रष्टुमर्थिकल्पतरुस्तरून् ॥१९॥
व्रजन्तं प्रति सामन्तप्रयुक्तास्तं द्विजा- पथि ।
बभाषिरे समभ्येत्य स्वस्तिवादपुर-सरा- ॥२०॥ 
चिन्तामणिर्गीयसे त्वं श्लाध्यो जगति जङ्गम- ।
यस्य सन्दर्शनेनार्थी गाढमालिङ्ग्यते श्रिया ॥२१॥
द्वावेव विश्रुतोत्कर्षविशेषौ भद्रजन्मनि ।
दानार्द्रहस्तस्त्वं लोके गजश्चायं स्थिरोन्नति- ॥२२॥
अस्मभ्यं सुकृतोदार कुञ्जरो’यं प्रदीयताम् । 
त्वदन्येन वदान्येन दातुमेष न शक्यते ॥२३॥
इत्यर्थितस्तै- सोत्साह- स तेभ्यस्तु ददौ द्विपम् ।
सजीवमिव साम्राज्यं सशङ्खध्वजचामरम् ॥२४॥ 
दत्वा बोधिप्रधानेन प्रणिधानेन शुद्धधी- । 
रथरत्नं द्विपेन्द्रं च सो’भूदानन्दनिर्भर- ॥२५॥ 
श्रुत्वैव नृपतिर्दत्तं विश्रुतं जयकुञ्जरम् ।
रक्षाप्राकाररहितां राजलक्ष्मीममन्यत ॥२६॥
स राज्यभ्रंशभीतेन कुपितेन महीभुजा ।
निष्कासित- कुमारो’थ प्रतस्थे प्रणिपत्य तम् ॥२७॥
माद्रीदयितया सार्धं जालिनं नाम दारकम् ।
कृष्णाभिधां तथा कन्यामादाय स ययौ वनम् ॥२८॥
वने’पि शेषं स ददौ वाहनादिकमर्थिने । 
समं हि महतां सत्त्वं सम्पत्सु च विपत्सु च ॥२९॥
माद्र्यां कदाचिद्यातायां पुष्पमूलफलाप्तये ।
ब्राह्मण- कश्चिदभ्येत्य राजपुत्रमभाषत ॥३०॥
@१७४
परिचारकहीनाय चतुरौ बालकाविमौ ।
देहि मह्यं महासत्त्व सर्वदो ह्यसि विश्रुत- ॥३१॥
श्रुत्वैतदविचार्यैव दारकौ दयितौ परम् ।
दत्वा स तस्मै सहसा सेहे तद्विरहव्यथाम् ॥३२॥
धनपुत्रकलत्रादि लोके कस्य न वल्लभम् ।
दानादन्यद्वदान्यानां दयितं न दयावताम् ॥३३॥
अथ माद्री समभ्येत्य बालकौ बालवत्सला ।
अपश्यन्ती पुर- पत्यु- पतितापन्नमूर्च्छिता ॥३४॥ 
सा लब्धसञ्ज्ञा दीप्तेन व्याप्ता शोककृशानुना ।
शिशुप्रदानवृत्तान्तं श्रुत्वैवाभूत्प्रलापिनी ॥३५॥
तस्याश्चेतसि दु-खाग्निरपत्यस्नेहदु-सह- ।
प्रियप्रेमानुसृत्यैव प्रययौ पुटपाकताम् ॥३६॥  
अत्रान्तरे समभ्येत्य विप्ररूप- सुरेश्वर- ।
भृत्यार्थी दयितां पत्नीं राजपुत्रमयाचत ॥३७॥
याचितस्तेन सहसा शुचं जायावियोगजाम् ।
धिया संस्तभ्य सत्त्वाब्धि- स तस्मै विततार ताम् ॥३८॥
सद्य-प्रदानतरलां सन्त्रस्तां हरिणीमिव ।
सो’वदद्दयितामन्त- कलयन् बोधिवासनाम् ॥३९॥
समाश्वासिहि कल्याणि न शोकं कर्तुमर्हसि ।
स्वप्नप्रणयकल्पो’यमसत्य- प्रियसङ्गम- ॥४०॥ 
शुश्रूषया द्विजस्यास्य धर्मे ते रमतां मति- ।
विलोललोकयात्रायां धर्म- स्थिरसुहृत् सताम् ॥४१॥
दृष्टा- सर्वे स्वजनसुजना बान्धवाश्चानुभूता- 
न्यास्ता कण्ठे क्षणपरिमलम्लायिनी मित्रमाला ।
दारे पुत्रे क्षपितमनिशं यौवणं जीवतं च 
प्राप्तो नाप्तस्थिरपरिचय- को’पि धर्मादृते’न्य- ॥४२॥ 
इत्युक्त्वा वल्लभां लोभपरित्यागादुवाह स- ।
द्युतिं वदनपद्मेन धैर्यवृतिं च चेतसा ॥४३॥
वियोगशोकविकलां माद्रीं दृष्ट्वा कृपाकुल- ।
निजरूपं समाधाय शचीपतिरुवाच ताम् ॥४४॥
विषादं मा कृथा- पुत्रि देवो’हं त्रिदशेश्वर- ।
अर्थिभ्यस्त्वां ददात्येष तस्मादसि मयार्थिता ॥४५॥
@१७५
अधुना सैव पत्युस्त्वं न्यासीभृता मयार्पिता । 
तं ददात्येष नान्यस्मै परस्वं दीयते कथम् ॥४६॥ 
करिष्यामि तवावश्यं दारकाभ्यां समागमम् ।
इत्युदीर्य सहस्राक्ष- सहसान्तरधीयत ॥४७॥
अथ तौ दारकौ विप्र- समादायार्थलिप्सया ।
विश्वामित्रपुरं गत्वा लोभाद्विक्रेतुमुद्यत- ॥४८॥
विश्वामित्र परिज्ञाय राजपुत्रस्य दारकौ ।
जग्राह महतार्थेन बाष्पसंरुद्धलोचन- ॥४९॥
कालेन त्रिदिवं याते विश्वामित्रमहीपतौ ।
भेजे विश्वन्तरो राज्यं पौरामात्यगणार्थित- ॥५०॥
राज्ये विरक्तस्य तस्य दानव्यसनिन- परम् ।
सत्त्वेन वर्धमानर्द्धिर्न कश्चिद् याचको’भवत् ॥५१॥
तद्वित्तपूर्णविभवो ब्राह्मण- सो’पि जम्बुक- ।
कृतघ्न- स्वप्रभावान्मे सम्पदित्यभ्यधाज्जनम् ॥५२॥
विश्वन्तर- स एवाहं देवदत्त- स च द्विज- ।
उक्त्वेति चक्रे भगवान् भिक्षूणां दानदेशनाम् ॥५३॥ 
आलम्बनं श्वभ्रशतावपाते 
घोरान्धकारे सुचिरप्रकाश- । 
आश्वासनं दु-सहदु-खकाले 
दानं नराणां परलोकबन्धु- ॥५४॥
इति क्षेमेन्द्रविरचितायां बोधिसत्त्वावदानकल्पलतायां 
विश्वन्तरावदानं नाम त्रयोविंश- पल्लव- ॥
@१७६
२४. अभिनिष्क्रमणावदानम् ।
हसति सकललोकालोकसर्गाय भानु- 
परमममृतवृष्ट्यै पूर्णतामेति चन्द्र- । 
इयति जगति पूज्यं जन्म गृह्णाति कश्चित् 
विपुलकुशलसेतु- सत्त्वसन्तारणाय ॥१॥
पुरा शुद्धोदन- श्रीमान् राजा शाक्यपुरे’भवत् । 
यश-शशाङ्कजनक- सुधासिन्धुरिवापर- ॥२॥ 
खलासक्ता स्वभावेन लक्ष्मीर्गुणिगणार्पिता ।
आश्चर्यकारिणा येन कृता सत्पक्षपातिनी ॥३॥
अद्याप्यखिलदिक्तीर्थवनासक्तैर्विवेकिभि- ।
यशोभि- शुचिभिर्यस्य मुनिव्रतमिवोह्यते ॥४॥
स्यामहं शुद्धमातेति पुरा प्रणिधित- किल । 
विश्वकर्मसुतो मर्त्यमाजगामामलद्युति- ॥५॥
कीर्ति- सत्पुरुषस्येव तस्याभूद्वल्लभा परम् ।
महामायाभिधा देवी चन्द्रस्येव कुमुद्वती ॥६॥
सापश्यद्दन्तिनं श्वेतं स्वप्ने कुक्षौ विहायसा ।
गतमारोहणं शैले प्रणतिं च महाजनात् ॥७॥
अत्रानन्तरे बोधिसत्त्वस्तुषितात् त्रिदशालयात् ।
गर्भं तस्या- समापेदे स्वयं लोकानुकम्पया ॥८॥
वहन्ती बोधिसत्त्वं सा गर्भे भुवननन्दनम् ।
इन्दुं दुग्धाब्धिवेलेव बभूव पाण्डुरद्युति- ॥९॥
इक्ष्वाकुराजवंश्येन तेन गर्भस्थितेन सा ।
भूर्निधानवतीवाभूद् व्यलक्षणलक्षिता ॥१०॥ 
बभूव दोहदस्तस्या दानपुण्यमयोदय- ।
अङ्कुरे’प्यविसंवादि सहकारस्य सौरभम् ॥११॥ 
अथ कालेन सम्पूर्णं सा लुम्बिनीवने स्थिता । 
असूत तनयं देवी दिवाकरमिवादिति- ॥१२॥
मातुर्गर्भमलास्पृष्टं कुक्षिं भित्त्वा स निर्गत- । 
तां चक्रे’थ स्वभावेन स्वस्थाङ्गीं विगतव्यथाम् ॥१३॥
निर्गच्छन्नेव रुद्धो’सौ बलजिज्ञासया क्षणम् ।
शक्रेण वज्रसाराङ्गस्तस्याशक्यत्वमाययौ ॥१४॥
@१७७
जातमात्र- शिशुर्गत्वा स्वयं सप्त पदानि स- ।
दिशो विलोकयन्नूचे सुव्यक्ताक्षरया गिरा ॥१५॥
इयं निर्वृति- पूर्वा च गतिर्लोकेषु दक्षिणा ।
पश्चिमा जातिरप्येषा संसारादियमुत्तरा ॥१६॥
इति तस्य ब्रुवाणस्य पृथिवी समकम्पत ।
तमक्षयबलं धर्तुमशक्तेव जगद्गुरुम् ॥१७॥
छत्रं तस्य यश- शुभ्रं सत्त्वस्मेरं सचामरम् ।
व्योमाम्बुधाराधौतस्य जगृहुस्तस्य देवता- ॥१८॥
अस्मिन्नवसरे पृष्ट- स्वस्रीयेणासिताभिध- ।
नारदेन प्रभां दृष्ट्वा किष्किन्धाद्रिस्थितो मुनि- ॥१९॥
कस्मादर्कशतालोक इवालोक- प्रदृश्यते । 
तमोदरिद्रा येनेति गिरय- सगुहागृहा- ॥२०॥
विस्मयादिति तेनोक्त- सो’वदद्दिव्यलोचन- । 
जात- पुण्यप्रभासो’यं बोधिसत्त्वस्य जन्मनि ॥२१॥ 
अचिरेणैव तं वत्स द्रक्ष्याव- कुशलाप्तये ।
इत्युक्त्वा मुनिरानन्दाद् विश्रान्तिसुखितो’भवत् ॥२२॥ 
पुत्रजन्मनि सर्वार्थसिद्धिं शुद्धोदन- परम् । 
दृष्ट्वा सर्वार्थसिद्धो’यमिति नामास्य निर्ममे ॥२३॥ 
शाक्यवर्धननामाभूद् यक्ष- शाक्यपुराश्रय- । 
यत्प्रणामेन शाक्यानां शिशवो निरुपद्रवा- ॥२४॥
तत्स्थित्या प्रेषित- पित्रा प्रणामाय सगुह्यक- ।
तं बोधिसत्त्वमालोक्य निपपातास्य पादयो- ॥२५॥
अथोत्सङ्गे समादाय हृष्टस्तं पृथिवीपति- ।
लक्षणानि निमित्तज्ञैस्तस्य देहे व्यलोकयत् ॥२६॥
लक्षणज्ञास्तत- सर्वे नृपमूचु- सविस्मया- ।
देव दिव्यकुमारो’यं लक्षणैरुपलक्ष्यते ॥२७॥ 
जायते लक्षणैरेतैर्विश्वविश्रान्तशासन- । 
शक्राधिपश्चक्रवर्ती भगवान् स तथागत- ॥२८॥
दीर्घाङ्गुलिदलौ चक्रलाञ्छनौ सुप्रतिष्ठितौ ।
अरुणौ चरणावस्य कान्तौ कमलकोमलौ ॥२९॥
राजहंस इव प्रांशु- सजालाङ्गुलिपल्लव- ।
एष जानुयुग- श्रीमानाजानुभुजभूषित- ॥३०॥
@१७८
सकोशबस्तिगुह्यश्च न्यग्रोधपरिमण्डल- ।
दक्षिणावर्तरोमाङ्क- परिणाहसमोन्नति- ॥३१॥ 
रजोमललवास्पृष्टस्तप्तजाम्बूनदद्युति- ।
हस्तपादांसकण्ठाग्रस्पष्टसप्तच्छदाकृति- ॥३२॥
सिंहपूर्वार्धकायश्च बृहत्स्पष्टाङ्गविग्रह- ।
चत्वारिंशत्समाप्रोतशुक्लदन्त- सुनासिक- ॥३३॥
दीर्घप्रतनुजिह्वश्च मेघदुन्दुभिनिस्वन- ।
अभिनीलाक्षगोपक्ष्म- सहजोष्णीषमस्तक- ॥३४॥
सितोर्णाङ्को भ्रुवोर्भाग- स्वस्तिकोर-स्थलोज्ज्वल- । 
लेखाशृङ्गाब्जहस्तो’यं छत्राकारशिरा- शिशु- ॥३५॥
राजन्नयं ते तनयश्चक्रवर्ती भविष्यति ।
सम्यक्सम्बोधिसम्बुद्ध- सर्वज्ञो वा भविष्यति ॥३६॥
इत्युक्त्वा तेषु जातेषु लेभे हर्षं महीपति- । 
सप्तभिर्दिवसै- शास्तुर्जननी त्रिदिवं ययौ ॥३७॥
तस्य जन्मनि शाक्यानां मुनीनामिव शान्तता ।
दृष्टा यदा शाक्यमुनिर्नामाभूत्स तदा शिशु- ॥३८॥
देवानामपि देवो’यमिति निश्चित्य तेजसा । 
देवातिदेव इत्यस्य नाम चक्रे महीपति- ॥३९॥
नारदेनाथ सहितस्तत्त्वदर्शी तपोवनात् ।
तं समभ्याययौ द्रष्टुमादरादसितो मुनि- ॥४०॥
स बोधिसत्त्वं लालार्कमिव कल्पप्रकाशनम् । 
दृष्ट्वा विकासिवक्त्रश्रीर्लेभे कमलतुल्यताम् ॥४१॥
सो’ब्रवीद्विहितातिथ्यं नृपतिं प्रणतं मुनि- । 
राजन् गुणगणेनेव स्पृहणीयो’सि सूनुना ॥४२॥
एतानि लक्षणान्यस्य मोक्षलक्ष्मीसमागमम् ।
वदन्ति चक्रवर्तिश्री-फलं नैषां विनश्वरम् ॥४३॥
अस्य बोधिप्रभावेण सम्बुद्धस्य मुखाम्बुजम् ।
धन्य- पद्माकरस्येव नेत्रपात्रं करिष्यति ॥४४॥ 
विबुधा शुद्धसत्त्वस्य बोधिदुग्धमहोदधे- । 
धन्या वागमृतैरस्य भविष्यन्त्युपजीविन- ॥४५॥
पुण्यभाजि जगत्यस्मिन्नेक एवास्मि वञ्चित- ।
एतत्सन्दर्शनं यस्य पूर्णकालस्य दुर्लभम् ॥४६॥
@१७९
इत्युक्त्वा नृपमामन्त्र्य गत्वा व्योम्ना तपोवनम् ।
सुप्रसन्नं मन- कृत्वा देहत्यागमचिन्तयत् ॥४७॥
स पर्यन्तोपदेशाय नारदेनाभिचोदित- । 
तमुवाचामृतं वत्स कुमार- कथयिष्यति ॥४८॥
अधिगम्यामृतं तस्मान्नृपसूनोरनामयम् । 
तरिष्यसि भवाम्बोधिमित्युक्त्वा तनुमत्यजत् ॥४९॥
शरीरसत्क्रियां तस्य कृत्वा सपदि नारद- ।
ययौ वाराणसीं सिद्ध्यै लेभे कात्यायनाभिधाम् ॥५०॥ 
वर्धमान- कुमारो’थ सर्वविद्यासु पारग- । 
लिपिप्रवीणो’भिनवां लिपिं ब्राह्मीं विनिर्ममे ॥५१॥ 
नागायुतसमप्राणे तस्मिन् जगति विश्रुते । 
वैशालिकै- प्रियायास्मै प्रेषितो मत्तकुञ्जर- ॥५२॥
भविष्यति चक्रवर्तीत्यस्य प्राप्तमुपायनम् ।
देवदत्त- परिद्वेषात् तं जघान महागजम् ॥५३॥
च्युतं कचर्ष द्विदतं नन्द- सप्त पदानि तम् ।
कुमारस्तु तदुत्क्षिप्य प्राकाराद् बहिरक्षिपत् ॥५४॥
एकनाराचनिर्भिन्नसप्ततालमहीतल- ।
छेद्यभेद्यास्त्रशस्त्रेषु स एवातिशयं ययौ ॥५५॥
ततस्तुल्यगुणां पत्नीं राजसूनुर्यशोधराम् ।
अवाप विश्रुतां लोके शुद्धशील इवोन्नतिम् ॥५६॥
अत्रान्तरे महावातविच्युत- सप्तयोजन- ।
सरित्प्रवाहसंरोधं विदधे विपुलद्रुम- ॥५७॥
सा स्फारतरुसंरुद्धा रोहिका नाम निम्नगा ।
शीलभ्रष्टेव वनिता प्रययौ प्रतिलोमताम् ॥५८॥
राजपुत्रस्तमुत्क्षिप्य भङ्क्त्वा विक्षिप्य तं द्रुमम् ।
न्यवारयत् प्रजामत्स्यजलकल्लोलविप्लवम् ॥५९॥
तत- कदाचिदुद्याने हंसं निशितयन्त्रिणा ।
देवदत्तेन निहितं कुमार- समजीवयत् ॥६०॥
सन्तापं तद्विवादेन देवदत्तो’धिकं ययौ । 
न हसन्ते हि कुटिलास्तुल्यकुलगुणोन्नतिम् ॥६१॥
कदाचिद् गोपिका नाम कुमारं राजकन्यका ।
कन्दर्परूपमालोक्य किमप्यौत्सुक्यमाययौ ॥६२॥
@१८०
शुद्धोदन- सुतस्यैतां ज्ञात्वा चित्तोचितां वधूम् ।
अपूरयद्विवाहेन मन्मथस्य मनोरथम् ॥६३॥
नैमित्तिकास्ततो’भ्येत्य नृपमूचु- सुनिश्चया- ।
पुत्रस्ते चक्रवर्ती वा मुनिर्वा सप्तमे’हनि ॥६४॥ 
तच्छ्रुत्वा नृपति- सूनोश्चक्रवर्तिपदाप्तये ।
प्रव्रज्याचकितश्चिन्तां दिनसङ्ख्यामयीं ययौ ॥६५॥
लोलां सर्व- श्रियं वेत्ति शान्तस्थिरसुखामपि ।
तथापि भोगरक्तानां सम्पत्स्वेवादर- परम् ॥६६॥
तत- कदाचिदुद्यानविहाराय नृपात्मज- ।
प्रययौ रथमारुह्य वल्गुतुङ्गतुरङ्गमम् ॥६७॥
स विवर्णं जराजीर्णं कीर्णशीर्णशिरोरुहम् ।
सुशुष्कपरुषाकारं ददर्श पुरुषं पथि ॥६८॥ 
स तं दृष्ट्वा निजं कायमालोक्याचिन्तयच्चिरम् ।
अहो पर्याप्तपाको’यं कायस्यास्य जुगुप्सित- ॥६९॥ 
वय- पर्याप्तमाप्तो’पि पर्याप्त नाश्रयत्यम् । 
अतीव पलितव्याजाज्जरा वृद्धं हसत्यसौ ॥७०॥
शरीरे सन्ततस्नायुपाशप्रोतास्थिपञ्जरे ।
वृद्ध- पुष्णाति मन्ये’हमहो मोहविहङ्गमम् ॥७१॥ 
सारथे किं करोत्येष किं न याति तपोवनम् ।
सङ्कोचमेति वृद्धस्य देहेन सह सा मति- ॥७२॥
वृद्धो’वलम्बते यष्टिं न तु धर्ममयीं धियम् । 
जराकुटिलकायस्य स्वभावो निर्विवेकता ॥७३॥
जुगुप्सां जनयत्येष वृद्ध- प्रस्खलिताक्षरै- ।
वचोभिश्च्युतदन्ताभैर्गलल्लालालवाकुलै- ॥७४॥
नष्टा दृष्टि- कृश- काय- शक्तिर्लुप्ता हता श्रुति- । 
तथापि मोहाद् दृष्टैव वृद्धस्य तरुणी प्रिया ॥७५॥
धत्ते धवलतां वृद्ध- किमेतामतिगर्हिताम् ।
लोला परं विरक्तापि यद्यस्यातिप्रिया तनु- ॥७६॥ 
इति चिन्तयतस्तस्य निर्वेद- समजायत ।
मन्यमानस्य सापायं कायं निचयमापदाम् ॥७७॥ 
पुनश्च समये’न्यस्मिन्नपश्यद् व्याधितं नरम् । 
विपक्वकूणपप्रायं सपूयमिव पाण्डरम् ॥७८॥
@१८१
स प्रदध्यौ तमालोक्य समुद्दिश्य निजां तनुम् ।
अहो नु सहजैवास्मिन् काये रोगगणोद्गति- ॥७९॥
इदमेव महच्चित्रमियं मांसमयी तनु- ।
न याति क्लेशवैक्लव्यं क्षणं पर्युषिते’पि यत् ॥८०॥
इति ध्यात्वा स सोद्वेग- शरीरविचिकित्सया ।
बभूव राज्यसम्भोगरागे विलगितादर- ॥८१॥
अथान्यस्मिन् क्षणे माल्यवस्त्राच्छादितविग्रहम् ।
ददर्श देहसत्कारव्यग्रबन्धुजनं शवम् ॥८२॥ 
तं दृष्ट्वा सहसोद्वेगदयादु-खघृणाकुल- ।
चिरं नि-सारसंसारपरिहारमचिन्तयत् ॥८३॥
एष प्रेतवनं याति संसक्तां हृदये वहन् ।
दीर्घां प्रस्थानयात्रायां मालां कर्ममयीमिव ॥८४॥ 
अहो नु विषयाभ्यासविलासाध्यवसायिनाम् ।
नृणामन्त्यक्षणे कष्टा काष्ठपाषाणतुल्यता ॥८५॥
उद्वेगवारिभवसागरबुद्बुदे’स्मिन् 
कालानिलाकुलितकर्मलताग्रपुष्पे ।
मायावधूनयनविभ्रमसंविभागे 
पुंसां क एष वपुषि स्थिरताभिमान- ॥८६॥
नोक्तं किञ्चित् परहितयुतं न क्षुतं धर्मयुक्तं 
नैव घ्रातं कुशलकुसुमं सत्यरूपं न दृष्टम् ।
नैव स्पृष्टं शमपदमिति व्यक्तमासक्तचिन्ता-
विश्रान्तो’यं वहति सहसा निश्चलत्वं गतायु- ॥८७॥ 
राजसूनुर्विचिन्त्येति शरीरं विपदाप्लुतम् ।
अशेषविषयासङ्गे परां नि-स्नेहतां ययौ ॥८८॥
अथाग्रे निर्मितं देवै- स शुद्धावासकायिकै- ।
व्यलोकयत् प्रव्रजितं पात्रकाषायधारिणम् ॥८९॥
तं दृष्ट्वैव बभूवास्य प्रव्रज्याभिमुखी मति- । 
ईप्सितालोकनप्रीत्या स्वभावो हि विभाव्यते ॥९०॥
वैराग्यकारणं तत्र नृपसूनो- पदे पदे ।
विलोक्य सारथि- सर्वं क्षितिपाय न्यवेदयत् ॥९१॥ 
कुमारो’थ पितुर्वाक्यात् ग्रामालोकनकौतुकी । 
व्रजन् पथि निधानानि विवृतानि व्यलोकयत् ॥९२॥
@१८२
तत्पूर्वपुरुषन्यस्तै- स्त्रीकरैरुत्थितान्यपि ।
यदा स नाग्रहीत्तानि तदा विविशुरम्बुधिम् ॥९३॥
तत- स कर्षकान् पांशुव्याप्तपाण्डुशिरोरुहान् । 
विदीर्णपाणिचरणान् क्षुत्पिपासाश्रमातुरान् ॥८४॥
हलकुद्दालविषमोल्लेखपक्षव्रणार्दितान् ।
विलोक्य क्लेशविवशान् बभूव करुणाकुल- ॥९५॥
विधाय दयया तेषां द्रविणैरदरिद्रताम् ।
स वृषाणां वृषरत- क्लेशमुक्तिमकारयत् ॥९६॥
तत- प्रतिनिवृत्तो’थ सानुज- पार्थिवात्मज- ।
मध्याह्नपृथुसन्तापे तरलस्तरणित्विष- ॥९७॥
रथघोषोन्मुखशिखिश्यामीकृतदिगन्तर- ।
स्वेदवारिकणाकीर्ण- प्रभास्निग्धवनस्थलीम् ॥९८॥
सो’वरुह्य रथात्तत्र गण्डस्खलितकुण्डल- । 
विश्रान्त्यै विश्रुतयशा जम्बुच्छायामशिश्रियत् ॥९९॥
स बभारोरसि व्यक्तां स्वेदाम्बुकणसन्ततिम् ।
वपुराश्लेषललितां हारस्येव कुटुम्बिनीम् ॥१००॥
छायासु परिवृत्तासु शनकै- सर्वशाखिनाम् ।
तस्य जम्बूतरुच्छाया न चचाल तनुस्तनो- ॥१०१॥ 
सा तस्य शीतलच्छाया तापक्लन्तिमवारयत् ।
संसारविरतस्येव तीव्रवैराग्यवासना ॥१०२॥
पुत्रदर्शनसोत्कण्ठस्तं देशमथ भूपति- ।
आजगाम गजोत्सर्पत्रस्तभ्रमरचामर- ॥१०३॥
छायां स निश्चलां दृष्ट्वा कुमारस्य प्रभावत- ।
गौरवाद्भुतसम्प्राप्त- प्रणतं प्रणनाम तम् ॥१०४॥ 
तत- स सहित- पित्रा नगरं गन्तुमुद्यत- ।
अपश्यत् पुरपर्यन्ते श्मशानं शवसङ्कुलम् ॥१०५॥
स दृष्ट्वा कुणपाकीर्णमशिवं शिवकाननम् ।
सोद्वेगं सारथिं प्राह स्थगितस्यन्दन- क्षणम् ॥१०६॥
सारथे पश्य जन्तूनां कायापायमतीं दशाम् ।
दृष्ट्वेदमपि रागार्द्रं मनो मोहप्रमादिनाम् ॥१०७॥
परस्त्रीदर्शनात्तृप्तं नेत्रमास्वाद्य सादरम् ।
अस्यासत्यवती जिह्वा पश्य काकेन कृष्यते ॥१०८॥
@१८३
अस्या- स्तनमुखन्यस्तनखोल्लेखसुखस्थिति- ।
खण्डयत्यधरं गृध्र- कामीव मदनिर्भर- ॥१०९॥ 
एते दृष्टनिषक्तवायसशकृन्निष्ठीविन- पादपा 
मूर्च्छन्तीव विपाकपूयकुणपाघ्राणेन निष्कूणिता- ।
दृष्ट्वा गृध्रविदार्यमाणमसकृत् कीर्णार्द्रतन्त्रं शवं 
भूयो वातविलोलपल्लवकरैराच्छादयन्तीव च ॥११०॥
क्षीबस्येवाचलस्य द्रुतहृतहृदया जम्बुकी कण्ठसक्ता 
रक्ताभिव्यक्तकामा कमपि नखमुखोल्लेखमासूत्रयन्ती ।
आस्वाद्यास्वाद्य यून- क्षणमधरदलं दत्तदन्तव्रणाङ्कं 
लग्नानङ्गक्रियायमियमतिरभसोत्कर्षमाविष्करोति ॥१११॥
इत्युक्त्वा जातविरतिर्भवबीभत्सकुत्सया ।
कलयन् क्लेशनिर्वाणं प्रविवेश पुरान्तरम् ॥११२॥
तत्र हर्म्यगतापश्यत् तं कन्याभिजनोज्ज्वला ।
मृगजा नाम मृगजामोदिनी मृगलोचना ॥११३॥
सरागतरला दृष्टि- श्रोतसञ्चारिणी परम् ।
अभूत्तद्दर्शने तस्या- सहसैव विरेकिणी ॥११४॥
सा तदालोकनेनैव बाला लज्जासहिष्णुना ।
स्मरेणेव समाकृष्टा सखीं प्राह पुरस्थिताम् ॥११५॥
का धन्या ललना लोके स्पर्शेनास्य शशित्विष- ।
यस्या मदनसन्तप्ता तनुर्निर्वाणमेष्यति ॥११६॥
निर्वाणशब्दं श्रुत्वैव राजपुत्र- समीहितम् ।
तां ददर्शोन्मुख- पद्मवनानीव दिशन् दृशा ॥११७॥
स तस्यास्तेन वचसा वपुषा च प्रसादित- ।
हारं सुवृत्तं चित्तं च चिक्षेपास्यै गुणोज्ज्वलम् ॥११८॥
आलोकनानुकूल्येन भावं विज्ञाय भूपति- ।
पुत्रस्यान्त-पुरपदे तामादाय न्यवेशयत् ॥११९॥
षण्णां कान्तासहस्राणां वृतमन्त-पुरं तत- ।
विवेश राजतनय- प्रियां शान्तिं विचिन्तयन् ॥१२०॥
अत्रान्तरे नरपतिं प्राहुनमित्तिका- स्फुटम् ।
मुनिर्वा चक्रवर्ती वा प्रातस्ते भविता सुत- ॥१२१॥
तत- सञ्चिन्त्य नृपति- प्रव्रज्यां चकित- परम् ।
अकारयत् पुरद्वारगुप्तिं रुद्धगमागमाम् ॥१२२॥
@१८४
द्रोणोदनमुखान् भ्रातृ#न् द्वारेषु विनिवेश्य स- ।
नगरस्य स्वयं मध्ये तथा सामात्यसैनिक- ॥१२३॥
राजपुत्रादथ प्राप्तगर्भा देवी यशोधरा ।
बभाषे शारदीव द्यौ- प्रत्यासन्नेन्दुपाण्डुरा ॥१२४॥ 
एकरात्रावशेषे’थ नगरद्वाररक्षणे । 
शमप्रवृत्तार्कमभूत् प्रव्रज्याभिमुखं दिनम् ॥१२५॥ 
चिरं विचर्य संसारं शान्तिं याते दिवस्पतौ ।
काषायाम्बरमालम्ब्य ययौ सन्ध्यावदृश्यताम् ॥१२६॥ 
अशेषाशातमोमोहविरामविमलां शनै- ।
इन्दुर्गामुदितश्चक्रे पूर्णालोकविलोकिनीम् ॥१२७॥
सरागतापे नभसश्चेतसीव गते रवौ ।
शुद्धेन्दुहृदयस्याभूत् प्रसाद- को’प्यविप्लव- ॥१२८॥ 
अथास्मिन्नन्तरे कान्तासन्ततान्त-पुरोदरे ।
रत्नहर्म्यप्रविष्टेन्दुद्युतिसन्दोहहासिनि ॥१२९॥ 
नि-सारविरसं सर्वं राजसूनुर्विलोकयन् । 
जगाद गगनस्वच्छस्वच्छन्दोच्छलितस्मृति- ॥१३०॥
गणो’यं नारीणां मदनदहनोल्कापरिकर- 
परित्याज्यस्तीव्रव्यसनशतसन्तापसचिव- ।
इदानीं युक्ता मे तरुतललताशीतलतरे 
परित्यक्तागारप्रशमसुखसारे परिणति- ॥१३१॥
एताश्चन्द्रद्युतिमदमया यामि नार्यो वने’स्मिन् 
निद्रामुद्रानियमितदृश- संस्तरस्रस्तवस्त्रा- । 
स्वप्नोत्पन्नानुचितवचना- केशसञ्छादितांसा- 
क्षिप्रं मन्दानिलविचलितान् लज्जयन्तीव दीपान् ॥१३२॥
सरलस्रस्तगात्राणां निर्लज्जानां विवाससाम् ।
सुप्तानां च मृतानां च भेद- को नाम देहिनाम् ॥१३३॥
इति तस्य ब्रुवाणस्य सञ्जाते गमनोद्यमे । 
मिथ- कथा समभवन्नगरद्वाररक्षिणाम् ॥१३४॥
भो भो- क- को’त्र जागर्ति जाग्रतो नास्ति विप्लव- । 
प्रभुचित्तग्रहव्यग्रा- समग्रा एव जाग्रति ॥१३५॥
जागर्ति संसारगृहे मनीषी मोहान्धकारे स्वपिति प्रमत्त- ।
प्रजागरो जीवितमेव लोके मृतस्य सुप्तस्य च को विशेष- ॥१३६॥
@१८५
इति हर्म्यस्थित- श्रुत्वा रात्रौ राजसुत- कथा- ।
प्रस्थितं सत्पथेनेव निजं मेने मनोरथम् ॥१३७॥ 
निर्वृत्तेर्लक्षणं दृष्ट्वा स स्वप्नं क्षणनिद्रया ।
अनुत्तरज्ञाननिधिं प्रत्यासन्नममन्यत ॥१३८॥ 
तत- प्रबुद्धा सहसा त्रस्ता देवी यशोधरा ।
तत्कालोपनतं स्वप्नं दयिताय न्यवेदयत् ॥१३९॥
पर्यङ्काभरणाङ्गानि स्वप्ने भग्नानि मे विभो ।
श्रीव्रजन्ती मया दृष्टा चन्द्रार्कौ च तिरोहितौ ॥१४०॥ 
इत्याकर्ण्य सा तामूचे मुग्धे सत्यविवर्जित- ।
संसार एव स्वप्नो’यं स्वप्ने स्वप्नो’पि कीदृश- ॥१४१॥ 
स्वप्ने’द्य नाभिसञ्जाता लता व्याप्ता विहायसा ।
मेरूपधानशिरसा पूर्वपश्चिमवारिधौ ॥१४२॥
भुजाभ्यां चरणाभ्यां च दक्षिणाब्धिर्मया धृत- ।
भद्रे स्वप्न- शुभो’यं ते स्त्रीणां भर्तृशुभं शुभम् ॥१४३॥ 
इत्युक्ते बोधिसत्त्वेन नोचे किञ्चिद् यशोधरा ।
पुनश्च निद्राभिमुखी बभूव मीलितेक्षणा ॥१४४॥
शक्रब्रह्ममुखा- सर्वे समेत्याथ सुधाभुज- ।
चक्रिरे बोधिसत्त्वस्य सत्त्वोत्साहप्रपूरणम् ॥१४५॥
तैर्देवपुत्राश्चत्वार- समादिष्टा महाजवा- । 
सहाया गमने तस्य भूशैलाब्धिधृतिक्षमा- ॥१४६॥
शक्रादिष्टेन यक्षेण पाञ्चिकाख्येन निर्मितै- ।
सहर्म्यासक्तसोपानैरवतीर्य विनिर्ययौ ॥१४७॥
सुप्तं सारथिमादाय छन्दकाख्यं प्रबोध्य स- । 
उत्साहमिव जग्राह कण्ठकाख्यं तुरङ्गमम् ॥१४८॥
तं तीक्ष्णरुचिरं लक्ष्मीकटाक्षतरलं हरिम् ।
स चक्रे संयमालीनं मूर्ध्नि संस्पृश्य पाणिना ॥१४९॥ 
शमोद्यमे सुमनसा स को’प्यन्तर्बहि- सम- । 
शिशवो’पि विमुञ्चन्ति यत्प्रभावेण चापलम् ॥१५०॥ 
बलजिज्ञासया न्यस्तं तेनाथ चरणं क्षितौ ।
न ते कम्पयितुं शेकुर्देवपुत्रा- सविस्मया- ॥१५१॥
छन्दकेन सहारुह्य निस्तरङ्गं तुरङ्गमम् ।
स जगाहे महद्व्योम विमलं स्वमिवाशयम् ॥१५२॥
@१८६
प्रययौ तरलावर्तिनर्तितोष्णीषपल्लव- ।
संसर्पिपवनोल्लासै- शोकोच्छ्वास इव श्रिय- ॥१५३॥
तस्याभरणरत्नांशुलेखाभि- शबलं नभ- ।
जग्राह सूत्रपत्रालीविचित्रमिव चीवरम् ॥१५४॥
कीर्णाश्रुबिन्दुकलिता विलोलनयनोत्पला- ।
व्रजन्तं ददृशुर्दृश्यास्तमन्त-पुरदेवता- ॥१५५॥
संसारमिव विस्तीर्णं पुरं सनृपबान्धवम् ।
दूरात् प्रदक्षिणीकृत्य क्षम्यतामित्यभाषत ॥१५६॥
क्षपायां क्षणशेषायां जने निद्राभिमुद्रिते ।
तं ददर्श महान्नाम प्रबुद्धो राजबान्धव- ॥१५७॥
दिवि दृष्ट्वा व्रजन्तं तं शशाङ्कशङ्कया हृत- ।
ऊचे चिरं विचार्योच्चैर्बाष्पाञ्चितविलोचन- ॥१५८॥
चित्रमेतद् विरक्तत्वं बन्धुजीवोपमस्य ते ।
कुमार रुचिराकार न युक्तं युक्तकारणम् ॥१५९॥
वंशोत्कर्षविशेषार्थी निबद्धाश- पिता त्वयि ।
कस्मान्निराश- क्रियते सर्वाशाभरण त्वया ॥१६०॥
इति शाक्यस्य महत- श्रुत्वा वाक्यं नृपात्मज- ।
तमूचे बान्धवप्रीतिर्बन्धो बन्धनशृङ्खला ॥१६१॥
अयं काय- क्षयं याति मिथ्यागृहसुखप्रिय- ।
विषयोग्रविषार्तानाममृतायतनं वनम् ॥१६२॥
हस्ताकृष्टस्त्रिफणिफणभृन्मस्तकन्यस्तमृत्यु- 
कण्ठाबद्धोत्कटविषलतापल्लवालोलमाल- ।
दीप्ताङ्गारप्रकरगहनं गाहते दुर्गमार्गं 
संसारे’स्मिन् विषयनिचये सप्रमोद- प्रमादी ॥१६३॥ 
इत्युदीर्य व्रजन् व्योम्ना विलङ्घ्य नगरं क्षणात् । 
बहिर्भूतलमभ्येत्य स ययौ वाजिना जवात् ॥१६४॥
महता शाक्यमुख्येन बोधितस्याथ भूपते- ।
अन्त-पुरे च कान्तानामुद्भूत- करुण- स्वर- ॥१६५॥
अथ ब्रह्मेन्द्रधनदप्रमुखस्त्रिदशैर्वृत- ।
राजसूनुर्वनं प्राप गत्वा द्वादशयोजनम् ॥१६६॥
अवरुह्याथ तुरगात् विमुच्याभरणानि स- ।
उवाच सूचितानन्दश्छन्दकं वदनत्विषा ॥१६७॥
गृहीत्वाभरणानि त्वं हयं च व्रज मन्दिरम् । 
नेदानीमस्ति मे कृत्यमेतैर्मायानिबन्धनै- ॥१६८॥
@१८७
वने’स्मिन्नहमेकाकी शमसन्तोषबान्धव- ।
एक- सञ्जायते जन्तुरेक एव विपद्यते ॥१६९॥
विषमविषययोगं भोगमुत्सृज्य रे क- 
सरसरति विशेषक्लेशशोषप्रवृत्त- ।
परिभवभुवने’स्मिन्नेष न- सनिवेश- 
शमितमदनकान्ति- शान्तिमेव श्रयामि ॥१७०॥
इत्युक्त्वाभरणान्यस्य दीप्तान्यङ्के मुमोच स- ।
त्यक्तशोकान्वितानीव मुक्तापक्वणसञ्चये ॥१७१॥
चूडां निष्कृष्य खड्गेन स चिक्षेप नभ-स्थले ।
शक्रश्च तं समादाय निनाय दिवमादरात् ॥१७२॥
केश- क्लेश इवोत्कृत्तो यत्र तेन महात्मना ।
केशप्रतिग्रहं चैत्यं सद्भिस्तत्र निवेशितम् ॥१७३॥
छन्दको’प्यश्वमादाय प्रयात- सप्तभिर्दिनै- ।
शनै- प्राप पुरोपान्तं शोकार्त- समचिन्तयत् ॥१७४॥
शून्यं तुरगमादाय परित्यज्य नृपात्मजम् ।
द्रष्टुं शक्नोमि नृपतिं कथं पुत्रप्रलापिनम् ॥१७५॥
विचिन्त्येति हयं त्यक्त्वा स तत्रैव व्यलम्बत । 
शून्यासन- पुरं वाजी मूर्त- शोक इवाविशत् ॥१७६॥
तं दृष्ट्वान्त-पुरजन- सामात्यश्च महीपति- ।
प्रतिप्रलापमुखराश्चक्रिरे निखिला दिश- ॥१७७॥
उद्भूतार्तस्वरै- कण्ठै- सोत्कण्ठै- स विषादवान् ।
सर्वैर्गृहीतकीर्णाश्रुर्वाजी जीवितमत्यजत् ॥१७८॥
स बोधिसत्त्वसंस्पर्शपुण्यप्राप्तिपवित्रित- ।
जग्राह ब्राह्मणकुले जन्म संसारमुक्तये ॥१७९॥
शक्रदत्तं कुमारस्तु यत्र काषायमग्रहीत् । 
काषायग्रहणं तत्र चैत्यं चक्रे महाजन- ॥१८०॥ 
विभवमभववृत्त्यै जन्म जन्मप्रमुक्त्यै 
विजनमपि जनानां मोहगर्तान्निवृत्त्यै ।
इति स कुशलकाम- काममुत्सृज्य भेजे 
गुणकृतजनराग- श्लाघ्यतां त्यक्तराग- ॥१८१॥
इति क्षेमेन्द्रविरचितायां बोधिसत्त्वावदानकल्पलताया-
मभिनिष्क्रमणावदानं चतुर्विश- पल्लव- ॥
@१८८
२५. मारविद्रावणावदानम् ।
जयन्ति ते जन्मभयप्रमुक्ता 
भवप्रभावाभिभवाभियुक्ता- ।
यै- सुन्दरीलोचनचक्रवर्ती 
मार- कृत- शासनदेशवर्ती ॥१॥
ततस्तपोवने चास्मिन् बोधिसत्त्वे तपोजुषि ।
तदुपस्थापका- पञ्च वाराणस्यां प्रवव्रजु- ॥२॥
स्पृहणीयो मुनीन्द्राणामथ शाक्यमुनि- शनै- ।
स्वयं सेनायनीग्रामं जनचारिकया ययौ ॥३॥
तत्र सेनाभिधानस्य कन्ये गृहपते- सुते ।
नन्दा नन्दबलाख्या च चारुवृत्ते बभूवतु- ॥४॥
शुद्धोदनस्य भूभर्तुस्ते श्रुत्वा विश्रुतं सुतम् ।
चक्राते तद्विवाहार्थं व्रतं द्वादशवार्षिकम् ॥५॥ 
आमोदिनीनां हृदये सदा सूत्रवदास्थित- । 
मालानामिव बालानामभिलाष- स्वभावज- ॥६॥
धेनूनां पीतदुग्धानां दुग्धं ताभ्यां पुन- पुन- ।
गृहीत्वा स्फटिकस्थाल्या व्रतान्ते पायसं शुभम् ॥७॥
विधिवत्पायसे सिद्धे विप्ररूप- सुरेश्वर- ।
तं समभ्याययौ देशं देवश्च कमलासन- ॥८॥
हर्षादतिथिभागे’थ कन्यकाभ्यां समुद्धृते । 
शक्रो’वदत्सर्वगुणोदयायाग्रे प्रदीयताम् ॥९॥ 
मत्तो’यमधिकस्तावद्ब्राह्मण- प्रथमो’पि च । 
इत्युक्ते सुरराजेन प्रोवाच चतुरानन- ॥१०॥
मत्तो’धिको देव आस्ते शुद्धावासनिकायिक- ।
इत्युक्ते ब्रह्मणा ते’पि जगदुर्गगनस्थिता- ॥११॥ 
सर्वप्रतिविशिष्टो’सौ बोधिसत्त्वस्तप- कृश- । 
नद्यां निराजनाख्यायां विगाह्य सलिले स्थित- ॥१२॥ 
एतदाकर्ण्य कन्याभ्यामाहूय मणिभाजने ।
अवतीर्यार्पितं भक्त्या तदस्मै मधुपायसम् ॥१३॥ 
बोधिसत्त्वस्तदादाय रत्नपात्रीं ददौ तयो- ।
दत्तेयं न पुनग्राह्येत्युक्त्वा जगृहतुर्न ते ॥१४॥
@१८९
सा तेन नद्यां निक्षिप्ता नागैर्नीता प्रभावती । 
विक्षोभ्याप्याहृता तेभ्यस्तार्क्ष्यरूपेण वज्रिणा ॥१५॥
प्रसादी बोधिसत्त्वो’थ कन्यायुगलमभ्यधात् । 
दानस्य प्रणिधानेन भवत्यो- किं समीहितम् ॥१६॥
ते तमूचतुरानन्दनिधि- शुद्धोदनात्मज- ।
सर्वार्थसिद्धो’भिमत- कुमार- पतिरावयो- ॥१७॥ 
उद्यमं मारलीलाया- सरसं तद्वचस्तयो- ।
न लिलिम्प मनस्तस्य पाद्मं दलमिवोदके ॥१८॥
स जगाद कुमारो’सौ न किं प्रव्रजित- श्रुत- । 
न तस्य लोलनयना- प्रिया- श्रिय इव स्त्रिय- ॥१९॥ 
इत्यनीप्सितमाकर्ण्य दीर्घं निश्वस्य कन्यके । 
ऊचतुर्दानधर्मो’यं सिद्धौ तस्यैव जायताम् ॥२०॥ 
अदृष्टस्नेहसंश्लिष्ट- प्रविष्टो’न्त- पराङ्मुख- । 
न नाम सुचिराभ्यस्त- पक्षपातो निवर्तते ॥२१॥
इति तद्वचनं श्रुत्वा बोधिसत्त्व- प्रसन्नधी- ।
प्रयातस्ते समामन्त्र्य विश्रान्त्यै काननान्तरम् ॥२२॥ 
पायसामृतभागेन लब्धदिव्यबलोदय- ।
प्रच्छायतरुसुच्छायमारुरोह महीधरम् ॥२३॥
पर्यङ्कबन्धमाधाय तत्र तस्मिन् सुखं स्थिते ।
अहङ्कार इवात्युच्चशिरा- सो’द्रिव्यङ्गीर्यत ॥२४॥ 
विशीर्णभूधरे तस्मिन् स प्रदध्यौ विषण्णधी- ।
सपक्षालानि कर्माणि मया कानि कृतान्यहो ॥२५॥
इति चिन्ताशतोच्छ्वासं तमूचुर्व्योमदेवता- ।
न त्वया विहितं साधो कर्म किञ्चिदसाम्प्रतम् ॥२६॥
अच्छिन्नोत्तप्तकुशलं धर्तुं न क्षमते क्षिति- ।
स त्वमुत्तप्तकुशलं प्रोच्चशैलशताद्गुरु- ॥२७॥
निरञ्जनीं समुत्तीर्य सरितं व्रज निश्चलम् ।
सिद्धिदं बोधिसत्त्वानां देशं वज्रासनाभिधम् ॥२८॥
देवतादिष्टमार्गेण प्रस्थितस्यास्य भूतले ।
पादन्यासैरभूत्तस्य हेमपद्मपरम्परा ॥२९॥
पृथिवी व्रजतस्तस्य प्रोल्लसत्सलिलाकुला । 
रणन्ती कांस्यपात्रीव प्रोन्ननाम ननाम च ॥३०॥
@१९०
तानि तानि निमित्तानि प्रवृत्तानि ददर्श स- ।
येषामनुत्तरज्ञाननिधानसाधनं फलम् ॥३१॥
निरञ्जनाय भुवने नागो’न्ध- कालिकाभिध- । 
बुद्धोत्पादितदृग्भूमे- शब्दमाकर्ण्य निर्ययौ ॥३२॥
सर्वलक्षणसम्पन्नं दीप्तजाम्बूनदद्युतिम् ।
स बोधिसत्त्वमालोक्य प्रोवाच रचिताञ्जलि- ॥३३॥
नलिननयन कान्तस्त्वं वने यौवने’स्मिन् 
विहरसि विरहार्तिं सम्पदामर्पयित्वा ।
अशमशमविशेषोन्मेषसन्तोषहेतु-
र्भवसि भवसमुद्रे देहिनां सत्यसेतु- ॥३४॥
अथामुञ्चन्त्येते भयतरलतामत्र हरिणा- 
यथा लीलाचक्रं विहरति समीपे खगगण- ।
ससत्त्वासत्त्वानां किमपि हृदयाश्वाससदनं 
तथा मन्ये बौद्धं वपुरिदमनायाससुखदम् ॥३५॥
करिकलभक- पद्मप्रीत्या करोति हरे- करं 
सुखयति शिखी स्निग्धालापं कलापशिखानिलै- ।
भवति हरिणी लोलापाङ्गा पुर- प्रणयोन्मुखी 
प्रशमसमयस्येयं पुण्यप्रसादमयी स्थिति- ॥३६॥
अद्यैव बुद्धत्वमवाप्य शुद्धं 
त्वं बोधिमेष्यत्य(?)खिलां त्रिलोकीम् । 
सद्य-प्रसादप्रमदावदातां 
कुमुद्वतीं पूर्ण इवामृतांशु- ॥३७॥
अन्योन्यं दिननाथदीप्तमहस- सद्यस्तवालोकना-
ल्लोकानां कमलप्रबोधकलया दिव्यप्रकाशस्पृशाम् ।
निर्याती हृदयान्निबद्धमधुपश्रेणीव सम्बन्धन-
त्रस्तान्तर्न पुन- करिष्यति पदं मोहान्धकारावलि- ॥३८॥
इति ब्रुवाणां विनयान्नागराज- प्रसन्नधी- । 
बोधिसत्त्वं समाभाष्य समुत्तीर्य नदीं ययौ ॥३९॥
वज्रासनपदं प्राप्य बोधिमूलमनाकुलम् ।
दक्षिणाग्रै- कुशैश्चक्रे शक्रदत्तै- स संस्तरम् ॥४०॥
तत्रोपविश्य पर्यङ्कबद्धो निश्चलनिश्चय- । 
मन्थावसानविश्रान्त- स दुग्धाब्धिरिवाबभौ ॥४१॥
@१९१
असाधार- क्षमाधार- स धीरसरलाकृति- ।
रुरुचे काञ्चनरुचि- परो मेरुरिवाचल- ॥४२॥
असावक्षयपर्यन्त- पर्यङ्को’यं मम स्थिर- । 
बबन्धेति स सङ्कल्पं कृत्वा प्रतिमुखीं स्मृतिम् ॥४३॥
अत्रान्तरे समभ्येत्य मार- संयममत्सर- ।
लेखहारस्तत्र तूर्णं बोधिसत्त्वमभाषत ॥४४॥
अकामकामता केयं लोके बन्धनदा मता ।
अकालकलिकाकारा मतिस्ते कास्य कामना ॥४५॥
गृहीतं हतशङ्केन देवदत्तेन ते पुरम् ।
निरुद्धान्त-पुरश्रेणीर्बद्ध- शुद्धोदनो नृप- ॥४६॥
इति श्रुत्वैव वचनं शोकामर्षविषोज्झित- ।
अशिक्षितविकारेण चेतसा स व्यचिन्तयत् ॥४७॥
अहो बतान्तरायं मे मार- कर्तुं समुद्यत- ।
नर्तयत्येष दुर्वृत्त- शिखण्डिक्रीडयाजगत् ॥४८॥
मार मार विरामस्ते दौर्जन्यस्य न जायते ।
एकेन हिंसायज्ञेन प्राप्तेयं कम्रता त्वया ॥४९॥ 
यज्ञदानतप-श्लाघां नात्मन- कर्तुमुत्सहे ।
स्वगुणोदीरणम्लानं पुण्यपुष्पं हि शीर्यति ॥५०॥
इति निर्भत्सितस्तेन चित्तस्तेन- शरीरिणाम् ।
सामर्ष- प्रययौ मार- समारम्भाद् हतोद्यम- ॥५१॥
अथादृश्यन्त ललिता लालित्याञ्चितलोचना- ।
भ्रमद्भृङ्गतरङ्गिण्य- कान्ताश्चूतलता इव ॥५२॥
चारुतच्चरितातृप्तास्तिस्रस्ता- कामकन्यका- ।
सरागं पादनलिनीन्यासैश्चक्रुस्तपोवनम् ॥५३॥
विलोचनेन हरिणी करिणी गतिविभ्रमै- । 
तत्र ताभिर्मुखाम्भोजैर्नलिनी मलिनीकृता ॥५४॥
यौवनाभरणैरङ्गैरनुरागविलेपनै- ।
लावण्यवसनैस्तासां कामो’भूदप्यचेतसाम् ॥५५॥ 
वज्रासनसमाधानध्याननिश्चललोचनम् ।
तं विलोक्याभवत् तासां विस्मयध्यानधारणा ॥५६॥
ता बोधिसत्त्वसङ्कल्पान् मदरागमयं वय- ।
परित्यज्यैव सहसा सलज्जा भेजिरे जराम् ॥५७॥
@१९२
प्रतीपगमनात्तासामथ भग्नमनोरथ- ।
मन्मथ- प्रथितारम्भ- सैन्यसम्भारमाददे ॥५८॥
सर्वप्रहरणैर्व्याप्तं नानाप्राणिमुखैर्भयै- ।
षट्त्रिंशत्कोटिविपुलं बलं तस्य समुद्ययौ ॥५९॥
स्वयमाकर्णनिष्कृष्टकोपक्रूरशरासन- ।
मार- स्फारविकारेण बोधिसत्त्वं समाद्रवत् ॥६०॥
शस्त्रवृष्टिस्तदुत्सृष्टा सह पांशुविषाश्मभि- ।
प्रययौ बौधिसत्त्वस्य मन्दाराम्बुजतुल्यताम् ॥६१॥ 
पुनर्मारबलोत्सृष्टा अस्त्रवृष्टिर्धृतक्षमे । 
चक्रिरे देवतास्तस्य वज्रप्रतिसमाश्रयम् ॥६२॥
स्मरो’पि नष्टसङ्कल्प- समाधे- श्रोत्रकण्टकम् । 
घण्टापटुरटत्पत्रं निर्ममे स्फटिकद्रुमम् ॥६३॥
तं तारमुखरं वृक्षं मारं च सबलायुधम् ।
चक्रवाटे समुत्क्षिप्य चिक्षिपुर्व्योमदेवता- ॥६४॥
भगवानथ सम्प्राप्तप्रसन्नज्ञाननिर्मल- ।
सर्ववित्सर्वग- सर्वजातिस्मृतिपरो’भवत् ॥६५॥ 
स तत्रानुत्तरज्ञानसम्यक्सम्बोधिमापित- ।
ददर्श सर्वभूतानि गतिं कर्मोर्मिनिर्मिताम् ॥६६॥
अथ शाक्यपुरे मार- प्रवादमसृजद्दिव- ।
बोधिसत्त्व- प्रयातो’स्तं तप-क्लेशवशादिति ॥६७॥ 
तत्र शुद्धोदनो राजा पुत्रस्नेहविषातुर- ।
निपपात तमाकर्ण्य वज्राहत इव क्षितौ ॥६८॥
अन्त-पुरे सहनृपे प्राणत्यागकृतक्षणे ।
सुवृत्तपक्षपातिन्यस्तमूचुर्व्योमदेवता- ॥६९॥
पुत्रस्तवामृतं पीत्वा सम्यक्सम्बुद्धतां गत- ।
तेनावलोकितस्यापि नास्ते मृत्युभयं कुत- ॥७०॥ 
इति सान्त-पुरामात्य- श्रुत्वा नरपतिर्वच- ।
अभूत्प्रत्यागतप्राण- सुधासिक्त इव क्षणात् ॥७१॥
तस्मिन् महोत्सवानन्दे बोधिसत्त्ववधू- सुतम् ।
कान्तं यशोधरासूत राहुग्रस्ते निशाकरे ॥७२॥
राहुलाख्य- स बालो’पि नृपतेर्जन्मशङ्किन- ।
जनन्या सशिल- शुद्ध्यै निक्षिप्तो’म्भसि पुप्लुवे ॥७३॥ 
@१९३
भगवानपि सप्ताहं स्थितो निश्चलविग्रह- ।
वज्रपर्यङ्कबन्धेन देवानां विस्मयं व्यधात् ॥७४॥
स ब्रह्मकायिकाख्याभ्यां देवताभ्यां विरोधित- ।
अवदत्परमानन्दसुधासन्दोहसुन्दर- ॥७५॥
अहो बत मया ज्ञाता पूर्वमेषा सुखस्थिति- ।
यया सुरासुरैश्वर्यसुखं दु-खगणायते ॥७६॥
लावण्याम्भ-प्लाविताङ्गास्तरुण्य- 
पीयूषार्द्र- स्वर्गसम्भोगवर्ग- ।
अस्याशेषत्यागहेलासुखस्य 
स्पर्धाबन्धे पांशुनि-सार एव ॥७७॥
सन्तप्तो’हं विषयविषमक्लेशसंसारपान्थ-
क्लान्त- शान्त्याश्रितिमुपगतश्चन्दनच्छाययेव ।
सञ्जातेयं सकलकरणव्यापिनी निर्वृतिर्मे 
विश्रान्तानां शमहिमवने किं सुखस्योपमानम् ॥७८॥
अस्मिन्नवसरे पुण्यपरिपाकेण तद्वनम् ।
वणिजौ पृथुसार्थेन प्राप्तौ त्रपुसभल्लिकौ ॥७९॥
देवताप्रेरितौ भक्त्या भगवन्तमुपेत्य तौ ।
प्रणतौ पिण्डपातो’यं गृह्यतामित्यभाषताम् ॥८०॥
दयाविधेय- सर्वज्ञस्तदाकर्ण्य व्यचिन्तयत् ।
पूर्वै- पात्रे गृहीतो’यं न पाणी पात्रवर्जिते ॥८१॥
इति चिन्तयतस्तस्य महाराजाभिधा- सुरा- ।
दत्वा स्फटिकपात्राणि चत्वारि त्रिदिवं ययु- ॥८२॥
कृत्वाथ भगवान् पात्रे पिण्डपातप्रतिग्रहम् ।
अनुग्रहं तयोश्चक्रे शरण्यत्रयशासनात् ॥८३॥
विततसुकृतसाक्षी पुण्यनिक्षेपदक्ष- 
क्षयितविपदशेष- प्रार्थनाकल्पवृक्ष- ।
भवति कुशलमूलै- कस्यचिद्भाग्यभाज- 
शुभपरिणतिदीक्षादक्षिण- साधुसङ्ग- ॥८४॥
इति क्षेमेन्द्रविरचितायां बोधिसत्त्वावदानकल्पलतायां 
मारविद्रावणावदानं नाम पञ्चविंश- पल्लव- ॥
@१९४
२६ शक्योत्पत्ति- ।
वंश- स को’पि विपुल- कुशलानुबन्धी 
यश्चारुवृत्तमुचितं गुणसङ्ग्रहस्य ।
रत्नं विशुद्धिरुचिसूचितसत्प्रकाशं 
मुक्तामयं जगदलङ्करणं प्रसूते ॥१॥
न्यग्रोधारामनिरतं पुरा कपिलवास्तुनि । 
शाक्या- स्ववंशं पप्रच्छुर्भगवन्तं तथागतम् ॥२॥
तै- पृष्ट- स्वकुलोत्पत्तिं स मौद्गल्यायनं पुर- ।
वक्तुं न्ययुङ्क्त कृत्वास्य विमलज्ञानदर्शनम् ॥३॥
स विलोक्य यथातत्त्वमतीतं ज्ञानचक्षुषा ।
तानवोचत संस्मृत्य श्रूयतां शाक्यसम्भव- ॥४॥
अशेषे’स्मिन् जलमये जगत्येकार्णवे पुरा ।
स्थिते पवनसंस्पर्शात्पय- पय इवाभवत् ॥५॥
जले तस्मिन् घनतया याते कठिनतां शनै- ।
अभूद्वर्णरसस्पर्शशब्दगन्धमयी मही ॥६॥
तस्यामाभास्वरा देवाश्च्युता- कर्मपरिक्षयात् ।
तत्तुल्यवर्णसम्भूता- सत्त्वा- सत्त्वबलाधिका- ॥७॥
अङ्गुल्या रसमास्वाद्य तत्तृष्णातीव्रमोहिता- ।
आहारदोषात्सम्प्रापुर्गुरुरूक्षविवर्णताम् ॥८॥ 
अन्नप्रसविनी तेषां क्रमेणाभूद्वसुन्धरा ।
तमोभिश्च विलुप्तानां क्षेत्रागारपरिग्रहा ॥९॥
ततस्तेषां क्षतत्राणात् क्षत्रिय- क्षितिपालने ।
महासम्मतनामाभूज्जनस्य महतो मत- ॥१०॥
तस्यान्वये महत्यासीन्नृप- श्रीमानुपोषध- ।
अम्लानकीर्तिकुसुम- पारिजात इवोदधौ ॥११॥
चक्रवर्ती सुतस्तस्य मान्धाताभूदयोनिज- ।
जगत्येकातपत्रस्य यस्य वंशो महानभूत् ॥१२॥
वंशे सहस्रवंशस्य कृकिस्तस्याभवन्नृप- ।
चित्तप्रसादमकरोद् भगवान् यस्य काश्यप- ॥१३॥
इक्ष्वाकुरन्वये तस्य तस्य चाभूद् विरूढक- ।
प्रीत्या कनीयस- सूनोर्जेष्ठास्तेन विवासिता- ॥१४॥
@१९५
एकीभूय तत- सर्वे स्वदेशविगतस्पृहा- ।
कुमारा- कपिलाख्यस्य महर्षे राश्रमं ययु- ॥१५॥
ध्यानकालान्तरायाणां बाल्यादुच्चै- प्रलापिनाम् ।
सो’न्यत्र निर्ममे तेषां पुरं कपिलवास्त्विति ॥१६॥ 
कालेन पुत्रवात्सल्यादनुतापेन भूपति- ।
आनीयन्तां कुमारास्ते सचिवानित्यभाषत ॥१७॥
तमूचुर्मन्त्रिण- सर्वे राजन् प्राप्तपुरोत्तमा- ।
प्रत्यानेतुमशक्यास्ते जातापत्यपृथुश्रिय- ॥१८॥
इति तेषां पितुस्तत्र शक्याशक्यविचिन्तने ।
बभूवु- शाक्यसञ्ज्ञास्ते नृपुरस्तेषु वंशकृत् ॥१९॥ 
तद्वंशेषु पञ्चपञ्चसहस्रेषु महीभुजाम् ।
अतीतेषु क्षितिपति- श्रीमान् दशरथो’भवत् ॥२०॥
तस्यान्वये सिंहहनुर्बभूव पृथिवीपति- ।
न रणे सिंहमिव यं सेहिरे राजकुञ्जरा- ॥२१॥
ज्येष्ठ- शुद्धोदनस्तस्य सुत- शुक्लोदन- पर- ।
द्रोणोदनस्तदनुज- कनीयानमृतोदन- ॥२२॥
कन्याश्चतस्र- शुद्धाख्या शुक्ला द्रोणामृता तथा ।
शुद्धोदनस्य भगवान् सूनुर्नन्दस्तथापर- ॥२३॥ 
शुक्लोदनस्य तनयौ द्वौ तिष्याख्यो’थ भद्रिक- । 
द्रोणोदनस्य द्वौ पुत्रावनिरुद्धो महांस्तथा ॥२४॥ 
आनन्ददेवदत्ताख्यावमृतोदनसम्भवौ ।
शुद्धासुत- सुप्रशुद्ध- शुक्लासूनुश्च सालिक- ॥२५॥
द्रोणापुत्रश्च भद्राणिर्वैशाल्याख्यो’मृतासुत- ।
राहुलो भगवत्सूनुर्यस्मिन् वंश- प्रतिष्ठित- ॥२६॥
इत्युज्ज्वलज्ञानमयेन तेन 
वंशं यथावत्कथितं निशम्य ।
शाक्या बभूवुर्भगवत्प्रभावै- 
सम्भावितोत्कर्षविशेषशुद्धा- ॥२७॥
इति क्षेमेन्द्रविरचितायां बोधिसत्त्वावदानकल्पलतायां 
शाक्योत्पत्तिर्नाम षड्विंश- पल्लव- ॥
@१९६
२७ श्रोणकोटिविंशावदानम् ।
स को’पि सत्त्वस्य विवेकबन्धो- 
पुण्योपसन्नस्य महान् प्रभाव- ।
नापैति य- कायशतेषु पुंस- 
कस्तूरिकामोद इवांशुकस्य ॥१॥
जिने सर्वजगज्जन्तुसन्तापकरुणाह्रदे ।
पुरे राजगृहे वेणुवनान्तरविहारिणि ॥२॥
श्रीमानभूद्भूमिपतिश्चम्पायां पोतलाभिध- । 
जहार धनदर्पान्ध्यं धनेन धनदस्य य- ॥३॥
अजायत सुतस्तस्य मनोरथशतान्वित- ।
धनानामीप्सितावाप्त्यै सुखसख्यो विभूतय- ॥४॥
श्रवणर्क्षेण जातस्य स सूनोस्तस्य जन्मनि । 
प्रीत्या ददौ दरिद्रस्य कोटीनां विंशतिं तदा ॥५॥
स श्रोणकोटिविंशाख्य- शिशु- ख्यातस्तदाभवत् ।
विभव- सुकृतेनैव येन वंशो विभूषित- ॥६॥
प्राप्तविद्य- स सर्वार्थै- सह वृद्धिमुपागत- ।
चकार सुखविश्रान्तिं व्यवहारधर- पितु- ॥७॥
स कदाचित्प्रभापुञ्जमिव सूर्यस्य मण्डलात् ।
अवतीर्णं पुरप्राप्तं मौद्गल्यायनमब्रवीत् ॥८॥
को भवानर्कसङ्काश- प्रकाशितदिगन्तर- ।
त्रिदशेश- शशाङ्को वा देवो वा द्रविणेश्वर- ॥९॥
स तं बभाषे न सुर- शिष्यो भगवतस्त्वहम् । 
बुद्धस्य विबुधाधीशवन्द्यमानगुणश्रिय- ॥१०॥
स्वच्छं तस्य प्रयच्छन्तं पिण्डपातं महामुने- । 
सत्त्वशुद्धोदयावाप्तं भोग्यं भगवत- प्रियम् ॥११॥
इति श्रोणस्य भगवन्नाम्ना श्रवणगामिना ।
रविभक्तस्य जात्यापि रोमाञ्च- समजायत ॥१२॥
प्राग्जन्मवासनायुक्त- स्वभावो यस्य य- स्थित- ।
स तस्योदीरणेनापि स्फुट एव विभाव्यते ॥१३॥
स तस्मै विंशतिस्थालीभागं नाकजनोचितम् ।
प्राहिणोद्भक्तिसंसक्तश्रद्धायुक्तेन चेतसा ॥१४॥
ततस्तं प्रेषितं तेन भगवान् भक्तिसंसदा । 
अनुग्रहाग्रह’व्यग्र- समग्रं स्वयमग्रहीत् ॥१५॥
@१९७
अस्मिन्नवसरे भक्त्या स्थालीभागं नृपोचितम् । 
समादाय स्वयं राजा बिम्बिसार- समाययौ ॥१६॥
श्रोणप्रहितभोगानामामोदं तत्र पार्थिव- ।
आघ्राय शक्रप्रहितं सर्वं दिव्यममन्यत ॥१७॥
पात्रशेषं भगवता दत्तमास्वाद्य भूपति- ।
श्रोणेन प्रेषितं श्रुत्वा तदनु विस्मयं ययौ ॥१८॥
भगवन्तं प्रणम्याथ राजधानीं नरेश्वर- ।
प्रविश्याचिन्तयत्स्फीतां दिव्यां श्रोणस्य सम्पदम् ॥१९॥
गच्छामि तं स्वयं गत्वा द्रष्टव्यो’सौ महायशा- ।
इति निश्चित्य सचिवै- स यात्रारम्भमादिशत् ॥२०॥
पोतल- क्षितिपं ज्ञात्वा स्वयमागमनोद्यतम् ।
नीतिज्ञं पुत्रमेकान्ते श्रोणकोटीमभाषत ॥२१॥ 
पुत्र त्वां द्रष्टुमायाति वर्णाश्रमगुरुर्नृप- ।
इत्येष भृशमुत्कर्ष- सदोष- प्रतिभाति मे ॥२२॥
क्षितीशा लक्षतां यातं पक्षपातोद्यता इव ।
अविलम्बितमाध्नन्ति शरा इव गुणच्युता- ॥२३॥ 
भृत्यानामपि विद्वेष्यो भवत्यतिशयोन्नति- ।
अभिमानैकसाराणां किं पुन- पृथिवीभुजाम् ॥२४॥
रूपे वयसि सौभाग्ये प्रभावे विभवे श्रुते ।
स्वसुतस्यापि सङ्घर्षान्नोत्कर्षं सहते जन- ॥२५॥ 
जने द्वेषमये पुत्र गुणमाच्छाद्य जीव्यते ।
आच्छादितगुण- पद्म- प्रियस्तीक्ष्णरुचेरपि ॥२६॥
उद्धत- कस्य न द्वेष्य- प्रणत- कस्य न प्रिय- ।
द्रुमं पातयति स्तब्धं नम्रं रक्षति मारुत- ॥२७॥
स चाभिगम्यो भूपालस्त्वां यदि स्वयमेष्यति । 
तदेष दर्पमोहस्ते श्रेयसे न भविष्यति ॥२८॥
तस्मादित- स्वयं गत्वा प्रणम्यं प्रणम प्रभुम् ।
नक्षत्रराशिसदृशं दत्वा हारमुपायनम् ॥२९॥
पितु- श्रुत्वेति वचनं श्रोणकोटीर्महीपतिम् । 
प्रययौ नावमारुह्य द्रष्टुं रत्नविभूषित- ॥३०॥
स राजधानीमासाद्य प्राप्य दृष्ट्वा च भूपतिम् ।
ददौ हारं प्रणम्यास्मै हर्षहासमिव श्रिय- ॥३१॥
@१९८
तं दृष्ट्वा स्वयमायातं नृपति- स्निग्धया दृशा ।
हेमरोमाङ्कचरणं विस्मयादित्यभाषत ॥३२॥
अहो पुण्यमहेशाख्य- को’पि त्वं सत्त्वबान्धव- । 
यस्य सन्दर्शनेनैव मनोवृत्ति- प्रसीदति ॥३३॥
गुणेभ्य- परमैश्वर्यमैश्वर्यात्सुखमुत्तमम् ।
सुखेभ्य- परमारोग्यमारोग्यात्साधुसङ्गम- ॥३४॥
अपि दृष्ट्वस्त्वया साधो भगवान् वेणुकानने । 
तत्पादपद्मयुगलं द्रष्टुमर्हसि मे मत- ॥३५॥
इत्युक्ते क्षितिनाथेन सौजन्यात्पक्षपातिना । 
तं श्रोणकोटीविंशो’पि प्रणयात्प्रत्यभाषत ॥३६॥ 
अस्मादतुल्यकल्याणात्प्रसादाद्देवदेव ते ।
अधुना योग्यतायाता भगवद्दर्शने मम ॥३७॥
इत्युक्ते तेन सहित- प्रतस्थौ स्थितिकोविद- ।
भक्त्या तथागतं द्रष्टुं पद्भ्यामेव महीपति- ॥३८॥
अस्पृष्टपादस्य भुवा श्रोणस्याजन्मवासरात् । 
महार्हवस्त्रै- प्रस्थाने भृत्यैराच्छादिता मही ॥३९॥
भगवद्भक्तिविनयाद्गौरवाच्च स भूपते- ।
वस्त्राण्यवारयद्भृत्यैर्ल्लज्जमान इव क्षितौ ॥४०॥
वारितेष्वथ वस्त्रेषु दिव्यवस्त्रैर्वृता मही ।
अप्रयत्नोपकरणा- सम्पद- पुण्यशालिनाम् ॥४१॥
निवार्य दिव्यवस्त्राणि भूमौ तेनार्पिते पदे ।
विचचालाचला पृथ्वी सशैलवनसागरा ॥४२॥ 
तत- स भूमिपतिना सह प्राप्य जिनाश्रमम् । 
भगवन्तं विलोक्यास्य विदधे पादवन्दनम् ॥४३॥
उपविष्टस्य तस्याग्रे हृष्टस्यालोकनामृतै- ।
चक्रे शमविवेकस्य भगवानभिषेचनम् ॥४४॥
आशयानुशयं धातुं प्रकृतिं च विचार्य स- ।
सत्यसन्दर्शनायास्य विदधे धर्मदेशनाम् ॥४५॥
सत्कायदृष्टिशैलो’स्य तया विंशतिशृङ्गवान् ।
ज्ञानवज्रेण निर्भिन्न- स्रोत-प्राप्तिपदस्पृश- ॥४६॥
प्रव्रज्यायां ततस्तस्य जातायां सहसा स्वयम् ।
भगवन्तं प्रणम्याथ विस्मित- प्रययौ नृप- ॥४७॥
@१९९
तीव्रव्रते’पि श्रोणस्य कदाचित्समजायत ।
वासनाशेष संस्कारद्बन्धुभोगसुखस्मृति- ॥४८॥ 
स तमाहूय भगवान् विलक्षं प्राह सस्मित- ।
को’यं परिवितर्कस्ते प्रतिसंलीनचेतस- ॥४९॥
विश्लिष्टात्यन्तकृष्टा वा तन्त्री भवति विस्वरा ।
समा माधुर्यम्मायाति तस्मात्साम्यं समाश्रयेत् ॥५०॥
इत्यादेशाद्भगवत- सर्वसाम्यमुपागत- ।
स प्राप विमलज्ञानं पश्चात्तापविवर्जित- ॥५१॥
तस्य तामद्भुतां सिद्धिं विलोक्य पृथुविस्मया- । 
पप्रच्छुर्भिक्षव- सर्वे भगवन्तं स चाभ्यधात् ॥५२॥
श्रोणस्य श्रूयतां श्रेय-कर्म जन्मान्तरार्जितम् ।
न ह्यपुण्यानुभावानां भवन्त्यद्भुतसम्पद- ॥५३॥ 
विपश्यी भगवान् सम्यक्सम्बुद्ध- सुगत- पुरा ।
पुरीं बन्धुमतीं नाम जनचारिकया ययौ ॥५४॥
तत्र भक्त्या सुकृतिभिर्भक्तायोपनिमन्त्रित- ।
वारेण प्रत्यहं गेहं ययौ तेषां सहानुग- ॥५५॥
ततो दरिद्र- सम्प्राप्तवारो ब्राह्मणदारक- ।
इन्द्रसोमाभिधश्चक्रे यत्नात् तद्योग्यभोजनम् ॥५६॥ 
स प्रयत्नेन महता भोज्यं भक्तिपवित्रितम् । 
आच्छाद्य वस्त्रैर्वसुधां प्रह्वस्तस्मै न्यवेदयत् ॥५७॥
तद्भोगप्रणिधानेन जात- सो’यं महाधन- ।
सौवर्णरोमचरण- श्रोणकोटी सुरोपम- ॥५८॥ 
न वस्त्ररहिता भूमि- स्पृष्टानेन कदाचन ।
कम्पस्तच्चरणस्पर्शादत एवाभवद्भुव- ॥५९॥
इति सुगतवच- सुधावदातं 
दशनमयूखमिवोन्मिषत्स्वभावम् ।
प्रणिहितहृदय- परं निपीय 
स्थिरकुशलाय बभूव भिक्षुसङ्घ- ॥६०॥
इति क्षेमेन्द्रविरचितायां बोधिसत्त्वावदानकल्पलतायां 
श्रोणकोटीविंशावदानं सप्तविंश- पल्लव- ॥
@२००
२८. धनपालावदानम् ।
दौर्जन्यदु-सहविशालखलापकारै-
र्नैवाशये विकृतिरस्ति महाशयानाम् ।
व्यालोल्बणक्षितिभृदाकुलितो’पि सिन्धु- 
र्नैवोत्ससर्ज हृदयादमृतस्वभावम् ॥१॥
पुरे पुरा राजगृहे भगवान् वेणुकानने ।
कलन्दकनिवासाख्ये विजहार मनोहरे ॥२॥
तत्र वित्रासितानेकशत्रुनिस्त्रिंशबान्धव- ।
अजातशत्रुनामाभूद् बिम्बिसारसुतो नृप- ॥३॥
शाक्यवंश्य- सुहृत्तस्य देवदत्ताभिधो’भवत् ।
क्षुद्रमन्त्रेण यस्यासीत् स वेताल इवोत्कट- ॥४॥ 
स कदाचित्सुखासीनं रह- प्राह महीपतिम् ।
न राजन् फलितो’द्यापि ममापि त्वत्समाश्रय- ॥५॥
मिथ्योपचाररहित- सुखनिर्यन्त्रन्त्रयो- ।
मिथो मनोरथत्राणान्मित्रशब्द- प्रवर्तते ॥६॥
य एष शाक्यश्रमण- सुखे वेणुवने स्थित- ।
तं हत्वा प्राप्तुमिच्छामि तत्पदं देववन्दितम् ॥७॥
क्षीयते न यया शत्रुर्लभ्यते न यया यश- ।
वर्धते न यया मान- किं तया मित्रसम्पदा ॥८॥
महाधानाभिधानेन तत्पौरेण निमन्त्रित- ।
स पुरं प्रातरागन्ता दाम्भिक- सह भिक्षुभि- ॥९॥ 
राजमार्गं प्रविशत- स तस्य व्यालकुञ्जर- ।
उत्सृज्यतामभिमुख- क्रोधान्धो धनपालक- ॥१०॥
इत्युक्ते देवदत्तेन नृपतिर्मित्रवत्सल- ।
बुद्धप्रभावं सञ्चिन्त्य नाह किञ्चिदवाङ्मुख- ॥११॥
देवदत्तो’पि निर्गत्य राजसौहार्ददुर्मद- । 
प्राह हस्तिमहामात्रं हारं दत्वास्य तोषणम् ॥१२॥
श्रमण- प्रातरागन्ता पुरं भिक्षुशतैर्वृत- ।
प्रेरणीयस्त्वया तस्मै गज इत्याह भूपति- ॥१३॥
देवदत्तवच- श्रुत्वा तथेत्यूचे द्विपाधिप- ।
श्रेणी हि मेषमूर्खाणामेकयातानुपातिनी ॥१४॥
@२०१
ज्ञात्वापि तमभिप्रायं सर्वज्ञ- पापचेतसाम् ।
प्रात- समाययौ सार्धं भिक्षूणां पञ्चभि शतै- ॥१५॥
अथ हस्तिपकोत्सृष्ट- कृष्टप्रासादपादप- ।
तमभ्यधावदाविद्ध- क्रोधान्ध- क्रूरकुञ्जर- ॥१६॥
अनायत्त- परिचयादङ्कुशस्य गुरोरपि ।
खलविद्धानिव द्वेषी मदेन मलिनीकृत- ॥१७॥
सेवाव्यसनसक्तानामसकृत्कर्णचापलात् ।
प्राणापहारी भृङ्गाणां भृत्यानामिव दुष्पति- ॥१८॥
मन्दरोपद्रवे तस्मिन् द्रुमद्रोहिण्यभिद्रुते ।
विद्रुते सहसा लोके हाहाकारो महानभूत् ॥१९॥
तस्याञ्चत्कर्णतालानिलतुलितसरत्सान्द्रसिन्दूरपूरै- 
सम्पूर्णे राजमार्गे च्युतचकितवधूरक्तवस्त्रासमानै- ।
उद्दण्डोच्चण्डशुण्डभ्रमणरवलसत्साध्वसायासिताशा
व्यालोलालकाभभ्रमरमिलद्विभ्रम- सम्भ्रभो’भूत् ॥२०॥
पुरप्रमाथव्यथिते जने कोलाहलाकुले ।
आरुरोह महाहर्म्यं देवदत्त- प्रमत्तधी- ॥२१॥
भगवद्ग्रहणं द्रष्टुं सो’भवद्भृशमुत्सुक- ।
उन्मूलनेन गुणिनां मातङ्ग- परितुष्यति ॥२२॥
विद्रुतेषु गजत्रासात् तेषु सर्वेषु भिक्षुषु ।
आनन्द एक एवाभूद् भिक्षुर्भगवतो’न्तिके ॥२३॥
तत्र पञ्चानना- पञ्च निर्ययुर्भगवत्करात् ।
करालकेसरसटास्तन्नखांशुचिता इव ॥२४॥
द्विपस्तद्गन्धमाघ्राय दर्पापस्मारवारणम् ।
अभूत् स्रुतशकृन्मूत्र- सहसैव पराङ्मुख- ॥२५॥
जवेन विद्रुतस्तत्र दन्ती दर्पदरिद्रताम् ।
प्राप्त- प्रदीप्तदहना- स ददर्श दिशो दश ॥२६॥
स विलोक्य जालवह्निज्वलज्ज्वालाकुलं जगत् ।
पादपद्मान्तिकं शास्तु- शीतलं समुपाययौ ॥२७॥
सङ्कोचाभिरुचे- सचिन्तमनस- प्रध्वस्तवक्त्रद्युते-
र्दैन्यापन्नविहीनदानमधुपप्रारब्धकोलाहल- ।
लोभान्धस्य महाव्ययोत्सव इव क्लेशोष्मनिश्वासिन-
स्तस्याभूत्परितापनिश्लथगतेर्भारायमाण- कर- ॥२८॥
@२०२
पादमूलमायान्तं भीतं कारुण्यसागर- ।
शास्ता करेण पस्पर्श चक्रस्वस्तिकलक्ष्मणा ॥२९॥
कुम्भविन्यस्तहस्तस्तं प्रोवाच भगवान् जिन- ।
पुत्र स्वकर्मणैवेमां प्राप्तो’सि त्वमिमां दशाम् ॥३०॥
विवेकालोकजलद- कायो’यं मांसभूधर- ।
भारस्ते मोहसम्भार- पापादुपनत- पर- ॥३१॥
इत्युक्ते करुणार्द्रेण भीतो भगवता गज- ।
स लब्धश्वासमालानलीनो निश्चलतां ययौ ॥३२॥
देवदत्तस्य सङ्कल्पे कुञ्जरे च महोत्कटे ।
भग्ने निर्विघ्नहर्षो’भूत्समुद्गताद्भुतो जन- ॥३३॥
तत- कृत्वा गृहपतेर्गृहे भोज्यप्रतिग्रहम् ।
भगवान् भिक्षुभि- सार्धं काननं गन्तुमुद्ययौ ॥३४॥
अभिसृत्य गजेन्द्रो’पि जिनस्य चरणाब्जयो- ।
कृत्वा करेण संस्पर्शं वपुस्तत्याज कौञ्जरम् ॥३५॥
चातुर्महाराजिकेषु देवेषु विशदद्युति- ।
उपपन्न- स सहसा सुगतं द्रष्टुमाययौ ॥३६॥
स्वमाश्रमपदं प्राप्तं भगवन्तमुपेत्य स- ।
प्रणनामार्कसङ्काशं प्रदीप्तमणिकुण्डल- ॥३७॥
तस्य केयूरमुकुटप्रभापल्लवपूरिता- ।
शक्रचापैरिव व्याप्ता विरेजुर्घनराजय- ॥३८॥
विनयादुपविश्याग्रे स शास्तु- स्रस्तकल्मष- ।
तं दिव्यपुष्पैराकीर्य सत्त्वशुभ्रैरभाषत ॥३९॥
भगवन् भवत- पादपद्मसंस्पर्शनेन मे ।
दुर्दशादु-खसन्ताप- शान्त- सन्तोषशालिन- ॥४०॥
शमश्लाध्या कापि व्यसनविषदोषोष्मशमनी
सुधावृष्टिर्दृष्टिर्बत भगवत- स्निग्धमधुरा ।
यया स्पृष्टस्पृष्टं खरतरविकारव्यतिकरं
विमुच्यान्त-शान्तिं श्रयति हतमोह- पशुरपि ॥४१॥
इति तस्य ब्रुवाणस्य भगवान् भवशान्तये ।
सत्यदर्शनसंशुद्धां विदधे धर्मदेशनाम् ॥४२॥
मौलिमुक्तांशुशुभ्रेण शिरसा चरणद्वयम् ।
स शास्तु- प्रययौ नत्वा हसन्निव भवभ्रमम् ॥४३॥
@२०३
गते तस्मिन् मुखशशिप्रकाशितनभस्तले ।
भगवान् भिक्षुभि- पृष्टस्तद्वृत्तान्तमभाषत ॥४४॥
पूर्वकल्पान्तरे शास्तु- काश्यपाख्यस्य शासने ।
अभूत्प्रव्रजितो’प्येष- शिक्षापदनिरादर- ॥४५॥
अनादरात्कुञ्जरताभोग- सङ्घोपसेवनात् ।
सत्यदृष्टिबलेनान्ते सम्प्राप्त- शासनग्रह- ॥४६॥
प्राग्जन्मविहितं कर्म कस्यचिन्न निवर्तते ।
कर्मोपदिष्टासम्बन्धभक्तिभोगै- सचेतस- ॥४७॥
तस्मिन् व्यतिकरे घोरे सर्वैस्त्यक्तो’स्मि भिक्षुभि- ।
न त्वानन्देन तत्रापि श्रूयतां पूर्वसङ्गति- ॥४८॥
शशाङ्कशीतसरति भ्रातरौ रुचिरौ पुरा ।
पूर्णमुख- सुखश्रेति राजहंसौ बभूवतु- ॥४९॥
कदाचिद्ब्रह्मदत्तस्य वाराणस्यां महीपते- ।
ब्रह्ममतीं पुष्करिणीं रम्यां पूर्णमुखो ययौ ॥५०॥
स तस्यां लोलकमलकिञ्जल्कपरिपिञ्जर- ।
विजहार सरोजिन्यां हंसानां पञ्चभि- शतै- ॥५१॥
पूर्वपुण्यानुभावेन तं रूपातिशयोज्ज्वलम् ।
ददर्श कार्याण्युत्सृज्य जनो निश्चललोचन- ॥५२॥
तं श्रुत्वा भूपतिस्तत्र स्थितं तद्दर्शनोत्सुक- ।
कुशलान् ग्रहणे तस्य व्यसृज्जालजीविन- ॥५३॥
तस्मिन् गृहीते नलिनीलीलास्मितसितत्विषि ।
शतानि पञ्च हंसानां त्यक्त्वा तं प्रययुर्जवात् ॥५४॥
एकस्तु तस्य सोजन्यादबद्धो’पि सुबद्धवत् ।
तदर्थं व्यथितस्तस्थौ प्रेमपाशवशीकृत- ॥५५॥
ततस्तै- प्रापितं राजा राजहंसं विलोक्य तम् ।
स्नेहबद्धं द्वितीयं च विस्मितस्ताववलोकयत् ॥५६॥
हंस- पूर्णमुख- सो’हमानन्दस्तस्य चानुग- ।
गतास्तदद्य च त्यक्त्वा मां हंसा एव भिक्षव- ॥५७॥
पूर्वस्मिन्नभवत्काले वाराणस्यां महीपति- ।
तुट्टिर्नाम मन-पट्टे लिखितं यद्यश- परै- ॥५८॥
सहस्रयोधस्तस्याभूद् दाक्षिणात्यो निरत्यय- ।
करदण्डीति विख्यात- सङ्ग्रामाग्रेसर- प्रिय- ॥५९॥
@२०४
कदाचिद् घोरसमरे पञ्चामात्यशतानि तम् ।
नृपं त्यक्त्वा ययुर्भीत्या करदण्डी तु नात्यजत् ॥६०॥
अहमेव स भूपाल- सचिवास्ते च भिक्षव- ।
करदण्डी स एवायमानन्दो न जहाति माम् ॥६१॥
जन्मान्तरे’पि सिंहो’हं मासं कूपे निपातित- ।
उपेक्षित- क्षणाद्भृत्यै- शृगालैर्ये’द्य भिक्षव- ॥६२॥
एकेन च नखै- खातं दीर्घं कृत्वास्मि मोक्षित- ।
जम्बुकेन स एवायमानन्दो’द्य ममानुग- ॥६३॥
कूटपाशनिबद्धस्य मृगयूथपते- पुरा ।
लुब्धकागमने एव जग्मुस्तदनुगा मृगा- ॥६४॥
अनुरक्ता न तत्याज तं मृगी साश्रुलोचना ।
प्रीतिशृङ्खलया बद्धा याता निस्पन्दतामिव ॥६५॥
अथ लुब्धकमायान्तं दृष्ट्वा मृगवधोद्यतम् ।
सावदन्मम बाणेन प्रथमं हर जीवितम् ॥६६॥
इति स्पष्टगिरा तस्या- स्नेहेन च स- विस्मित- ।
मुमोच लुब्धक- प्रीत्या हरिणं हरिणीसखम् ॥६७॥
मृगयूथपति- सो’हमानन्द- सा कुरङ्गिका ।
इत्येष प्रीतिसम्बन्ध- प्राग्वृत्तमनुवर्तते ॥६८॥
श्रुत्वेति वाक्यं सुगतस्य सर्वे
लज्जानिलीना इव भिक्षवस्ते ।
सानन्दमानन्दमुखारविन्दं
प्रभाभिरामं ददृशु- स्पृहार्द्रा- ॥६९॥
इति क्षेमेन्द्रविरचितायां बोधिसत्त्वावदानकल्पलतायां
धनपालावदानं अष्टाविंश- पल्लव- ॥
@२०५
२९. काशीसुन्दरावदानम् ।
जयति स सत्त्वविशेष- सत्त्ववतां सर्वसत्त्वसुखहेतु- ।
देहदलने’पि शमयति कोपाग्निं शान्तिमुच्चैर्य- ॥१॥
धर्मोपदेशे भगवान् कौण्डिन्यस्याग्रवर्तिन- ।
भिक्षो- कथाप्रसङ्गेन पृष्टो भिक्षुभिरभ्यधात् ॥२॥
ब्रह्मदत्तस्य तनयो वाराणस्यां महीपते- ।
काशीसुन्दरनामा च कालभूश्च बभूवतु- ॥३॥
यौवराज्यभरैकार्ह- कुमार- काशिसुन्दर- ।
धर्माधर्ममयं राज्यं विचार्याचिन्तयच्चिरम् ॥४॥
क्षणक्षयिणि तारुण्ये जीविते वीचिचञ्चले ।
राज्ये स्वप्नविवाहे’स्मिन् मोहमूले न मे मति- ॥५॥
रागप्रलापबहुले मायामोहमहे मुहु- ।
वेश्यारोदननि-सारे संसारे नास्ति सत्यता ॥६॥
प्रव्रज्यामनघस्तस्मादगारादनगारिकम् ।
निस्त्रिंशवृत्तिसंसक्ताभिराग- किं विभूतिभि- ॥७॥
राजसूनुर्विचिन्त्येति विवेकविमलाशय- ।
उवाचाभ्येत्य भूपालमरण्यगमनोत्सुक- ॥८॥
मम सम्भोगवर्गो’यं राजन्नैवोपयुज्यते ।
यौवराज्याभिषेकार्ह- समारम्भो निवार्यताम् ॥९॥
क्रोधाग्नितप्ता- सुतरामेतास्तात न मे मता- ।
बद्धबन्धभयायासजनन्यो राजसम्पद- ॥१०॥
व्याप्ता- क्रूरतराचारैर्ज्वलिता- पार्थिवश्रिय- ।
कुर्वन्ति कस्य नोद्वेगं श्मशानाग्निशिखा इव ॥११॥
छत्रसञ्छादिता लोकाश्चामरानिललोलिता- ।
पतन्ति पातकश्वभ्रे मदक्षीबा- क्षितीश्वरा- ॥१२॥
मृदुभोगांशुकाभ्याससुकुमारे महीभुजाम् ।
काये पतति पर्यन्ते क्लेश- कुलिशदारुण- ॥१३॥
चिन्तासन्ततसन्तापतीव्रतृष्णाप्रलापिनाम् ।
राज्यज्वरजुषां नैषां मोहमूर्च्छा निवर्तते ॥१४॥
वक्राणां रत्नदीप्तानां द्विजिह्वानां पदे पदे ।
छिद्रसन्दर्शिनां राज्ञां व्यापार- परमारणम् ॥१५॥
@२०६
नृपवंशशतोच्छिष्टां मन्यते मामनन्यगाम् ।
इतीव श्री- शितीशानां हारचामरहासिनी ॥१६॥
व्यञ्जितव्यजनोच्छ्वासा लक्ष्मीर्मुक्ताश्रुतसन्तति- ।
राज्ञां मोहाभृतातीतभूपतिस्मरणादिव ॥१७॥
तस्माद्व्रजामि प्रव्रज्याविवर्जितजनस्थिति- ।
सन्तोषशीतलच्छायं सन्तापशमनं वनम् ॥१८॥
अविश्रान्तस्य संसारपथपान्थस्य दुर्वह- ।
कायो’स्य यत्सदापाय- किं पुन- पृथिवीभर- ॥१९॥
इति पुत्रवच- श्रुत्वा भूपतिर्भृशमप्रियम् ।
प्रव्रज्याशब्दचकित- सोद्वेगस्तमभाषत ॥२०॥
अस्य वंशस्य महत- साम्राज्यस्य च वृद्धये ।
आशानिबद्धवृद्धेन त्वयि पुत्र मया परम् ॥२१॥
वत्स सङ्कल्पभङ्गं मे न काले कर्तुमर्हसि ।
इदं तव महच्छायं यौवनं न वनोचितम् ॥२२॥
समन्त्राभ्यासयुक्तानां शक्तानां साधुदर्शने ।
जितेन्द्रियाणां सर्वत्र नृपाणामवनं तप- ॥२३॥
स्वपदे’पि सरोजस्य नि-सङ्गसलिलस्थिति- ।
दृष्ट्वा वने’प्यशोकस्य ललनाचरणाहति- ॥२४॥
स्वगेहसुलभैर्भोगैर्यावद्दृष्टिविसूचिका ।
तावदेते परित्यक्तुं शक्यन्ते विषया क्षणम् ॥२५॥
सुखमन्त- परित्यज्य स्वजनं गृहनिर्गत- ।
अभ्यस्तभोगविरहक्लेशं न सहते जन- ॥२६॥
श्रूयते स्मर्यते धर्म- क्रियते च सुखाद् गृहे ।
वने शुष्यन्ति शुष्काणां श्रवणस्मरणक्रिया- ॥२७॥
क्षरत्क्षतजपादस्य दर्भसन्दर्भसूचिभि- ।
तत- किं दु-खमपरं परलोके भविष्यति ॥२८॥
भुञ्जानं जनमीक्षन्ते याताश्चर्मास्थिशेषताम् ।
परदत्तं सदाश्नन्ति प्रेता इव तपस्विन- ॥२९॥
वने निवसनं पुत्र पांशुप्रावरणं समम् ।
पालनं ब्रह्मचर्यस्य मकराकरशोषणम् ॥३०॥
दावाग्निधूमविकटभ्रुकुटीमुखेषु
गोनासवासघनघूकगुहागृहेषु ।
@२०७
सिंहाहतद्विरदलोहितलोहितेषु 
त्यक्त्वा गृहं भवति कस्य धृतिर्वनेषु ॥३१॥
कामी संयममिच्छति स्मरति च श्यामारते- संयमी
तृप्तस्तीव्रतरव्रतेषु रमते भक्ष्यं क्षुधा काङ्क्षति ।
एकाकी जनमीहते जनवनोद्वेगी वनं वाञ्छति
त्यक्त्वान्वेषणतत्परा- पुनरपि प्राप्यावमानं जना- ॥३२॥
न मां पुत्र परित्यज्य गहनं गन्तुमर्हसि ।
भवन्तु तव शत्रूणां वनवासमनोरथा- ॥३३॥
व्यक्तमौक्तिकहासिन्य- करवाललता इव ।
त्यक्ता न पुनरायान्ति मानिन्यो नृपसम्पद- ॥३४॥
इत्युक्तो’प्यसकृत् पित्रा निश्चयान्न चचाल स- ।
वज्ररत्नशिखाकल्प- सङ्कल्पो हि महात्मनाम् ॥३५॥
जननीभिरमात्यैश्च बन्धुपौरमहत्तमै- ।
स प्रार्थितो’प्यभून्मौनी निराहारो दिनत्रयम् ॥३६॥
राजभोगी तपस्वी वा जीवत्वेष निजेच्छया ।
कामानुवर्ती लोको’यमित्यूचु- सचिवा नृपम् ॥३७॥
स कथञ्चिदनुज्ञात- साश्रुनेत्रेण भूभुजा ।
ययौ पौरजनाक्रन्दमौनी मुनितपोवनम् ॥३८॥
वैराग्यपरिपाकेण तत्र मैत्रीपवित्रिताम् ।
भेजे स सर्वसत्त्वेषु विवेकदयितां दयाम् ॥३९॥
बभूवुस्तत्प्रभावेण तत्र सर्ववनौकसाम् ।
जातिवैरानलत्यागशीतलाश्चित्तवृत्तय- ॥४०॥
त्यक्ते प्राणवधे प्रसक्तहरिणीवृन्दै- पुलिन्दै- परं
सिंहैर्वारणदारणव्युपरमे सर्वाङ्गसङ्गीकृते ।
मायूरावरणैर्दरिद्रजघना मुक्ताकलापोज्झिता-
स्तत्रोच्छ्वासविरागशुष्यदधरा जाता- किराताङ्गना- ॥४१॥
क्षमां त्यक्त्वाब्धिवसनां सर्वभूतक्षमाश्रित- ।
सो’भवत् क्षान्तिवादीति विश्रुत- काशिसुन्दर- ॥४२॥
अत्रान्तरे महीहर्षे ब्रह्मदत्ते दिवं गते ।
उद्वेग इव भूतानां भूपाल- कलिभूरभूत् ॥४३॥
अथादभ्रभ्रमद्भृङ्गभ्रूभङ्गमलिनानन- ।
मुनिसंयमविद्वेषी वसन्त- प्रत्यदृश्यत ॥४४॥
@२०८
मदनोन्मादभूतस्य प्रोद्भूतस्य मृगीदृशाम् ।
मानविध्वंसदुतस्य चूतस्य रुरुचे रुचि- ॥४५॥
रक्ताशोकस्य पार्श्वस्थलतालिङ्गनशङ्कित- ।
ईर्ष्यालुरिव पुष्पाणि जहार मलयानिल- ॥४६॥
उद्यानयौवने तस्मिन् काले कोकिलसङ्कुले ।
सान्त-पुरो नृप- प्रायाद् वनालोकनकौतुकी ॥४७॥
नानावर्णपतत्पुष्पप्रकारप्रचितानि स- ।
पश्यन् वनानि रम्याणि शनै- प्राप तपोवनम् ॥४८॥
वनस्थलीषु कान्तासु तत्र कन्यासखश्चिरम् ।
विहृत्य रतिविश्रान्त- क्षणं निद्रामवाप्तवान् ॥४९॥
अपूर्वकुसुमस्मेराश्चिन्वानास्तत्र मञ्जरी- ।
अन्त-पुराङ्गनाश्चेरु- सञ्चारिण्यो लता इव ॥५०॥
अत्रान्तरे क्षान्तिवादी विविक्तोद्देशनिर्वृत- ।
एकान्ते निश्चलस्तस्थौ शान्तिमन्तर्विचिन्तयन ॥५१॥
अमन्दानन्दविष्यन्दी वन्दनीयो मनीषिणाम् ।
कृशोऽप्यकृशसौन्दर्य- शशीव प्रथमोदित- ॥५२॥
परिणाममनोज्ञेन रेखासंस्थानशोभिना ।
पुराणचित्ररूपेण नैव शून्या तदाकृति- ॥५३॥
तं दृष्ट्वा राजललनाश्चित्तदर्पणमार्जनम् ।
तत्रैव निश्चलास्तस्थुस्ताश्चित्रलिखिता इव ॥५४॥
प्रबुद्धो’थ नृप- क्षिप्रं नापश्यद्दयिता- पुर- ।
ददर्श वनमन्विष्य परिवार्य स्थिता मुनिम् ॥५५॥
भुजङ्गस्ता विलोक्यैव श्वसन्नीर्ष्याविषाकुल- ।
विससर्ज वचोरूपहलाहलमिवोत्कटम् ॥५६॥
कस्त्वं मुनिव्यञ्जनया चित्रकृत्रिममात्रया ।
मुष्णासि मुग्धहृदया नूनं नारीप्रतारक- ॥५७॥
परस्त्रीहरणे ध्यानं जपस्तद्विघ्नवारणे ।
धूर्तानां परमोपाय- सरलाश्वासनं तप- ॥५८॥
मुखमाधुर्यधूर्तस्य वृत्तिर्वल्कलिनस्तव ।
अहो नु मोहजननी वने विषतरोरिव ॥५९॥
मुनिकल्पसमाकल्पश्चरितं पुनरीदृशम् ।
सिद्धिं सम्भावितां वापि वेत्ति कस्तत्त्वमान्तरम् ॥६०॥
@२०९
इत्युक्ते भूभुजा क्रोधादक्रोधमधुराशय- ।
निर्विकारेण मनसा क्षान्तिवादी जगाद तम् ॥६१॥
क्षान्तिवादी मुनिरहं न मां शङ्कितुमर्हसि ।
एतासु निर्विशेषो मे कान्तासु च लतासु च ॥६२॥
इति तेनोक्तमाकर्ण्य क्षान्तं पश्यामि ते’धुना ।
इति ब्रुवाणश्चिच्छेद हस्तौ तस्यासिना नृप- ॥६३॥
विशसे’पि क्षमाशीलं निर्विकारं विलोक्य तम् ।
चकर्त चरणौ तस्य प्रशमाय समत्सर- ॥६४॥
प्रदिशन्त्यशिवं मार्गे जिह्वया दूषयन्ति च ।
लुम्पन्त्यङ्गानि पर्यन्ते खला- कौलेयका इव ॥६५॥
ताडने’पि क्षमासक्ता- स्कन्धच्छेदे’पि मौनिन- ।
शीतलास्तीव्रतापे’पि सरला- सरला इव ॥६६॥
निकृत्तपाणिचरण- स संस्तभ्य पृथुव्यथाम् ।
रक्षन् मन्युमन-क्षोभं क्षमया समचिन्तयत् ॥६७॥
त्यक्तान्यकर्मणानेन च्छिन्नान्यङ्गानि मे यथा ।
संसारविषमक्लेशच्छेदं कुर्यामहं तथा ॥६८॥
कोपमोहादवज्ञाय नृपतौ भ्रातरं मुनिम् ।
पुरीं प्रयाते रजसा शोकम्लानेव भूरभूत् ॥६९॥
ततस्तद्दु-खकुपिता राज्ञे तत्क्षान्तिदेवता ।
चक्रे नगर्यां दुर्भिक्षमरकावृष्टिविप्लवम् ॥७०॥
नैमित्तिकेभ्यो विज्ञाय राजा मुनिपराभवात् ।
देवताकोपजं दोषं तं प्रसादयितुं ययौ ॥७१॥
निपत्य पादयोस्तस्य क्षमस्वेत्यभिधाय स- ।
पश्चात्तापविषादेन निश्चेतन इवाभवत् ॥७२॥
तमब्रवीत्क्षान्तिवादी राजन् मन्युर्न मे’ण्वपि ।
कर्मरेखापरिच्छेदादीदृशी भवितव्यता ॥७३॥
सर्वाणि न गणयति स्वच्छन्दा भवितव्यता ।
न धैर्यं न गुणं नार्थं न तपो नापि गौरवम् ॥७४॥
अन्त्रस्थितप्रसवबीजपरम्पराणि
भिन्नानि कालपरिपाकविचित्रितानि ।
जन्मस्थले विपुलमूलबलस्य जन्तु-
र्भुङ्क्ते फलानि निजकर्ममहीरुहस्य ॥७५॥
@२१०
त्वयि तस्मान्न मे कश्चिद् विकारो’स्ति महीपते ।
सत्येनानेन मे पश्य रुधिरं क्षीरतां गतम् ॥७६॥
अङ्गच्छेदे’प्यकलुषि बभूव यदि मे मन- ।
सत्येनैतेन श्लिष्टानि तान्येवाङ्गानि सन्तु मे ॥७७॥
इति शुद्धधियस्तस्य तीव्रसत्योपयाचनात् ।
श्लिष्टान्यङ्गानि तान्येव सहसा स्वास्थ्यमाययु- ॥७८॥
मुकुटस्पृष्टचरणस्तमुवाच नृपस्तत- ।
मुने महाप्रभावो’सि तपसा तत्किमिच्छसि ॥७९॥
पुण्यहस्तावलम्बेन मोहान्धं करुणानिधे ।
पापावसाने पतितं मां त्वमुद्धर्तुमर्हसि ॥८०॥
इत्यर्थित- क्षितीशेन प्रत्यभाषत तं मुनि- ।
सन्तारणाय मग्नानां बद्धानामपि मुक्तये ॥८१॥
आश्वासनाय भीतानां निर्वाणाय विमुह्यताम् ।
राजन्ननुत्तरां सम्यक्सम्बोधि महमर्थये ॥८२॥
यदा तु सम्यक्सम्बोधिं तामवाप्नोप्यनुत्तराम् ।
मोहच्छेदं करिष्यामि तदा ज्ञानासिना तव ॥८३॥
प्रययौ मुनिरित्युक्त्वा तमामन्त्र्य स्वमाश्रमम् ।
तमेव मनसा ध्यायन् राजधानीं नृपो’प्यगात् ॥८४॥
क्षान्तिवादी स एवाहं कौण्डिन्य- कालभूरयम् ।
आसाद्य सम्यक्सम्बोधिमुद्धृतो’यं मयाधुना ॥८५॥
इति सुगतमुखारविन्दनिर्मित-
मधुरमधुप्रतिमं वच- प्रसन्नम् ।
भ्रमरभव इवोदितप्रमोद-
किमपि बभूव निपीय भिक्षुसङ्घ- ॥८६॥
इति क्षेमेन्द्रविरचितायां बोधिसत्त्वावदानकल्पलतायां
काशीसुन्दरावदानं नाम ऊनत्रिंश- पल्लव- ॥
@२११
सुवर्णपार्श्वावदानम् ।
श्लाध्य- को’पि स सत्त्वसारसरल- सौजन्यपुण्यस्थिति-
र्निन्द्य- को’पि स धर्ममार्गगमने विध्न- कृतध्न- परम् ।
चित्रं यच्चरितं विचार्य सुचिरं रोमाञ्चचर्चाचित-
स्तुल्यं याति जन- सबाष्पनयनस्तद्वर्णने मूकताम् ॥१॥
देवदत्तप्रसङ्गेन भिक्षुभिर्भगवान् पुरा ।
पृष्ट- कथामकथयत् पूर्ववृत्तान्तसंश्रयाम् ॥२॥
महेन्द्रसेननामाभूद् वाराणस्यां नरेश्वर- ।
ययु- क्षितीश्वरा- सर्वे यस्य लक्ष्म्या विलक्षताम् ॥३॥
चन्द्रप्रभाभवत्तस्य दिव्यकीर्तिरिव प्रिया ।
यस्या- पत्यु- प्रभावेण स्वप्ना- सत्यत्वमाययु- ॥४॥
बभूव समये तस्मिन् मृगयूथपतिर्वने ।
सुवर्णपार्श्व इत्याप्तनामा हेममयच्छवि- ॥५॥
नीलरत्नोदरास्फारमुक्ताहारनिभप्रभा ।
अभूद्दृष्टिच्छटा यस्य भूषणं काननश्रिय- ॥६॥
प्रवालवल्लिशृङ्गस्य चित्ररत्नचितत्वच- ।
तस्याश्चर्यसुधाम्भोधिलहरी रुरुचे रुचि- ॥७॥
बोधिसत्त्वावतारस्य तस्य कान्तमभूद्वपु- ।
पूर्वं सुकृतचित्रस्य लक्षणं हि सुरूपता ॥८॥
दीर्घदृष्टिर्बभूवास्य वयस्यो वृद्धवायस- ।
लुब्धकान्वेषणत्रासे दिग्विलोकनतत्पर- ॥९॥
तौ कथाभिर्मिथ- प्रीत्या विविक्तेषु विजह्रतु- ।
प्राक्पुण्यैर्जायते वाणी तिरश्चामपि मानुषी ॥१०॥
स कदाचिज्जलान्वेषी यूथनाथ- सहानुगै- ।
तटिन्या वेणुमालिन्या- पुलिनं समुपाययौ ॥११॥
तस्य तारतरं श्रुत्वा दीर्घमाक्रन्दनिस्वनम् ।
हरिणा दुद्रुवु- सर्वे ग्रीवावलनविभ्रमै- ॥१२॥
सुवर्णपार्श्वस्तु तदा कृपापाशवशीकृत- ।
तत्रैव निश्चलस्तथौ मर्मविद्ध इवेषुणा ॥१३॥
तदुद्धरणसन्नद्धं दीर्घदृष्टिं विलोक्य तम् ।
काक- प्रोवाच न सखे युक्तो’यं ते समुद्यम- ॥१४॥
@२१२
पुष्पोपमा विपत्काले कृतार्था- कुलिशोपमा- ।
कृतमेते न मन्यन्ते स्वकायसुहृद- खला- ॥१५॥
इत्यसौ वार्यमाणो’पि काकेन करुणाकुल- ।
अवतीर्याशु सरितं सरलस्तमतारत(?) ॥१६॥
विमुच्य बन्धनान्यस्य स शृङ्ङ्गाभ्यामशङ्कित- ।
तं पादपतितं दीनमवदद्गन्तुमुद्यतम् ॥१७॥
न त्वया कथनीयो’हमत्रस्थ- कस्यचित्सखे ।
प्रार्थयन्ते सुवर्णं मां चर्मलुब्धा हि लुब्धका- ॥१८॥
इत्युक्तस्तेन विनयात् तत्तथेत्यभिधाय स- ।
ययौ कुटिलकाख्यस्तं प्रणम्य प्रस्तुतस्तुति- ॥१९॥
अत्रान्तरे नरपते- पत्नी चन्द्रप्रभा निशि ।
स्वप्ने ददर्शासनस्थं मृगं सद्धर्मवादिनम् ॥२०॥
सत्यस्वप्नाथ सा देवी प्रबुद्धा नृपमब्रवीत् ।
सुवर्णहरिण- स्वप्ने देव दृष्टो मयाद्भुत- ॥२१॥
तमहं द्रष्टुमिच्छामि साक्षादुपगतं मृगम् ।
अङ्कादिव मृगाङ्कस्य निर्गतं राहुशङ्कया ॥२२॥
इत्युक्त- प्रणयात्प्रीतो देव्या च पृथिवीपति- ।
मृगग्रहाय व्यसृजत् लुब्धकान् द्रविणप्रद- ॥२३॥
तत- प्रतिनिवृत्तास्ते वनमन्विष्य लुब्धका- ।
निष्फलागमनक्रुद्धं सकम्पा जगदुर्नृपम् ॥२४॥
इयती जगती देव विचिता निचिताचलै- ।
भ्रान्ता वयमविश्रान्ता न लभ्यस्तद्विधो मृग- ॥२५॥
आश्चर्यरचनाकृष्टलोचनश्चारुलोचन- ।
स्वप्नसम्पन्नरूपो’सौ हिरण्यहरिण- कुत- ॥२६॥
मनो विनोदने तस्मिन् यदि देव प्रसीदति ।
कुर्वन्तु काञ्चनमृगं कुशला- के’पि शिल्पिन- ॥२७॥
इति श्रुत्वा स नृपतिर्ददद्बहुतरं धनम् ।
मृगान्वेषणसङ्कल्पे बभूवाभिनिवेशवान् ॥२८॥
तत- कुटिलको’भ्येत्य नृपं श्रुत्वं बहुप्रदम् ।
उवाच द्रविणादाने लुब्धकेभ्यो’पि लुब्धधी- ॥२९॥
@२१३
प्रसाद- क्रियतां देव मृगं सन्दर्शयाम्यहम् ।
दृष्ट- कनकसाराङ्ग- सारङ्ग- स मया वने ॥३०॥
इत्याकर्ण्य क्षितिपति- प्रहर्षोत्फुल्ललोचन- ।
भद्र सन्दर्शय क्वासौ क्वासावित्यवदन्मुहु- ॥३१॥
तमेवाग्रेसरं कृत्वा मृगमार्गप्रदर्शकम् ।
ससैन्य- स ययौ स्वच्छच्छत्रचन्द्रोदयाचल- ॥३२॥
दीर्घदृष्टिर्ददर्शाथ काकस्तरुशिर- स्थित- ।
गजवाजिव्रजोदीर्णरेणुप्रावरणं वनम् ॥३३॥
सुवर्णपार्श्वमभ्येत्य जगाद मृगयूथपम् ।
हितमुक्तं मया पूर्वं न श्रुतं न कृतं त्वया ॥३४॥
स एष पुरुष- प्राप्त- सन्नद्धै- सह धन्विभि- ।
मया निवारितेनापि संहारेण न तृप्यते ॥३५॥
अधुना क्व नु गन्तव्यं किं कर्तव्यं भयोद्भवे ।
हितं किमनुवर्तव्यं तुल्यं मर्तव्यमेव वा ॥३६॥
कृतघ्न- क्रूरचरित- क्षुद्रो’यं सङ्घपातक- ।
त्वयैवात्मविनाशाय रक्षितो विषपादप- ॥३७॥
स्वशरीरप्रदस्यापि संहारेण न तृप्यते ।
ससत्त्वसागरग्रासी कृतध्नो वाडवानल- ॥३८॥
उपकार- कृतध्नेषु विश्वास- कृटिलात्मसु ।
उपदेशश्च मूर्खेषु कर्तुर्दोषाय केवलम् ॥३९॥
इदि काकेन कथिते प्रत्यासन्ने च पार्थिवे ।
अचिन्तयत् प्राप्तकालं हितं युथस्य यूथप- ॥४०॥
सुभटानामियं सेना विगाहेद्गहनं महत् ।
करोति मत्प्रसङ्गेन मुहूर्तेनैव निर्मृगम् ॥४१॥
तस्मात्सैन्यप्रधानस्य गच्छामि स्वयमन्तिकम् ।
एकस्यैव वधो मे’स्तु सर्वे जीवन्त्वमी मृगा- ॥४२॥
इति निश्चित्य स ययौ समीपं भूपतेर्मृग- ।
परप्राणपरित्राणे तृणं प्राणा महात्मनाम् ॥४३॥
तमायान्तं द्रुतं दृष्ट्वा हृष्ट- कुटिलक- पुर- ।
सो’यमित्याशु पाणिभ्यां राज्ञे दूरे व्यदर्शयत् ॥४४॥
@२१४
तत्क्षणे द्रोणशापेन वज्रेणेव निपातिना ।
करौ परिच्युतौ तस्य पापपादपपल्लवौ ॥४५॥
तद्वृत्तं विस्मित- श्रुत्वा मृगेण कथितं नृप- ।
अभूत्कृतघ्नचरिते धिक्कारमुखरानन- ॥४६॥
तत- क्षितिपति- प्रीत्या विभूत्या परया मृगम् ।
तं निनाय स्वनगरीं गौरवेण गरीयसा ॥४७॥
राजधानीमथासाद्य तस्मै रत्नासनं नृप- ।
दत्वा सान्त-पुरामात्यस्तस्याग्रे समुपाविशत् ॥४८॥
स बोधिसत्त्वो हरिणस्तस्यां पर्षदि दिव्यधी- ।
धर्मं दिदेश येनाभूज्जन- शिक्षापदान्वित- ॥४९॥
सुवर्णपार्श्व- सारङ्ग- सो’यमेवाभवं पुरा ।
यो’भवत् कुटिल- क्रूरो देवदत्त- स चाधुना ॥५०॥ 
इति सुकृतचितं भगवता भवभीतिभिदा 
कथितमुदारसत्त्वरुचिरस्य ततश्चरितम् ।
प्रशममयं निशम्य कुशलाय स भिक्षुगण-
किमपि बभूव पुण्यपरिपाकविवेकरुचिर- ॥५१॥
इति क्षेमेन्द्रविरचितायां बोधिसत्त्वावदानकल्पलतायां
सुवर्णपार्श्वावदानं त्रिंश- पल्लव- ॥
@२१५
३१. कल्याणकार्यवदानम् ।
प्रत्यक्षलक्षणपरीक्षित एष लोके
संलक्ष्यते सुजनदुर्जनयोर्विशेष- ।
अर्क- प्रकाशविशदं विदधाति विश्व-
मन्धीकरोति निखिलं जगदन्धकार- ॥१॥
सर्वज्ञ- पूर्ववृत्तान्तमशेषमवलोकयन् ।
अस्मिन्नेव कथारम्भे भगवान् पुनरब्रवीत् ॥२॥
नृप- पाटलिपुत्राख्ये पुरे भूमिपुरन्दर- ।
अभूत्पुरन्दरो नाम मन्दिरं पुण्यसम्पद- ॥३॥
कल्याणकारी तस्याभूत् सूनुर्गुणगणोन्नत- ।
अकल्याणाभिधानश्च द्वितीयो निर्गुण- सुत- ॥४॥
कल्याणकारी सर्वार्थिकरुणाकल्पपादप- ।
छत्रावशेषामकरोद् दानशील- श्रियं पितु- ॥५॥
तस्मै मनोरमां नाम पुण्यसेनो महीपति- ।
दूतं विसृज्य लेखेन स्वसुतां वचसा ददौ ॥६॥
प्रत्यासन्नविवाहो’थ नृपं राजसुतो’भ्यधात् ।
प्राप्त- परिणयस्तात सम्प्रत्येष न मे मत- ॥७॥
वात्सल्यपेशलतया मदात्ता- प्रकृतिश्रिय- ।
मया दानव्यसनिना कोषस्ते शुषिरीकृत- ॥८॥
तस्मात्प्रवहणेनाहं समुत्तीर्य महोदधिम् ।
रत्नद्वीपं व्रजाम्येव दिव्यरत्नार्जनोद्यत- ॥९॥
दिव्यसम्पदमासाद्य करिष्ये दारसङ्ग्रहम् ।
कलत्रमकृतार्थस्य त्रासनं सुखसम्पदाम् ॥१०॥
इत्युक्त्वा स पितु- प्राप्य शासनं चरणानत- ।
जगाहे जलधिं लोलकल्लोलालिङ्गिताम्बरम् ॥११॥
भ्राता तमनुवव्राज सौजन्यव्यञ्जनो’नुज- ।
निर्गुण- सगुणद्वेषद्रोहमन्तर्विचिन्तयन् ॥१२॥
ज्येष्ठस्तमब्रवीद्वत्स समुद्रे कर्मविप्लवात् ।
अहं ग्राह्यस्त्वया स्कन्धे जाते प्रवहणक्षये ॥१३॥
इति भ्रात्रा कृताश्वासस्तथेत्यूचे स तं शठ- ।
दोषोद्यत- प्रणयितां खल- समवलम्बते ॥१४॥
@२१६
तत- प्रवहणारूढ- पवनैरनुकूलताम् ।
यातै- पुण्यैरिव प्राप्य रत्नद्वीपं नृपात्मज- ॥१५॥
दिव्यरत्नानि सम्प्राप्य प्रत्यावृत्ते तत- शनै- ।
राजपुत्रे प्रवहणं द्रागभञ्जत् प्रभञ्जन- ॥१६॥
भग्ने प्रवहणे तस्मिन् भ्रातरं पूर्वसंविदा ।
स जग्राह शठ- कण्ठे तं भुजङ्ग इवानुज- ॥१७॥
कर्मवातेरितस्तूर्णं कूलं प्राप्य नृपात्मज- ।
अवाप सहसा निद्रामान्ध्यप्रथमदूतिकाम् ॥१८॥
तस्य सुप्तस्य रत्नानि दृष्ट्वा बद्धान्यथानुज- ।
प्रहर्तुं व्यसनच्छिद्रे क्रूर- समुपचक्रमे ॥१९॥
उत्पाट्य गाढबद्धस्य स तस्य नयनाम्बुजम् ।
तं तारकं भयाम्भोधौ चकार गततारकम् ॥२०॥
आत्तरत्ने गते तस्मिन् वाजसूनुर्गतद्युति- ।
मातङ्गोन्मूलिताम्भोज इवाभूत्कमलाकर- ॥२१॥
स बभूव निरालोक- शोकतीव्रतमोवृत- ।
कृष्णपक्षक्षपारम्भ इव सूर्येन्दुवर्जित- ॥२२॥
अत्रान्तरे समायातस्तं देशं गोकुलाधिप- ।
राजपुत्रं विलोक्यान्धमभूत् सङ्क्रान्ततद्व्यथ- ॥२३॥
स तं नीत्वा स्वनिलयं परिचर्यापर- पर- ।
तस्यासीद्गुणसौजन्यस्नेहावेशवशीकृत- ॥२४॥
तत्र शोकरुजां शान्त्यै सदा चेतोविनोदिनीम् ।
वीणां स्वरप्रवीणो’सौ पूर्वाभ्यस्तामवादयत् ॥२५॥
सत्सङ्गम- पृथुविवेककथाभियोग-
काव्यासव- प्रियसुहृत्प्रणयो विहार- ।
वीणास्वन- कुसुमकान्तवनान्तवास-
शोकाग्नितप्तमनसाममृतावगाह- ॥२६॥
तस्य गोपपते- पत्नी गीतबीणाविचक्षणा ।
पश्यन्ती राजतनयं प्रययौ साभिलाषताम् ॥२७॥
कृतोपदेशा सततं कुटिला वीणयेव सा ।
मूर्च्छन्ती नवरागेण सोत्कण्ठा समचिन्तयत् ॥२८॥
सुभगो’यं ममातीव दृशि चित्ते च वर्तते ।
निवर्तते न मे ताप- प्रेम्णि चेन्न प्रवर्तते ॥२९॥
@२१७
धन्येयं नखसम्पातै- क्वणन्ती रागिणी मुहु- ।
यातास्य वल्लकी पुण्यैरङ्कारोहणयोग्यताम् ॥३०॥
इति सञ्चिन्त्य सा स्वैरं तमुवाच सविभ्रमम् ।
स्पृशन्ती तत्कराम्भोजं सकम्पकरपल्लवा ॥३१॥
ललनासुलभां लज्जां ममेदं त्वद्गतं मन- ।
अकृतज्ञ इव प्रीतिं न संस्मरति मानद ॥३२॥
न शीलं न कुलाचारं नाभिमानं न संशयम् ।
अपेक्षन्ते स्मरक्षिप्ता वैलक्ष्यरहित- स्त्रिय- ॥३३॥
प्रणयान्मम सङ्कल्पं सफलं कर्तुमर्हसि ।
भवन्ति मानिता- प्रीत्यै देवता इव योषित- ॥३४॥
इति तस्य वच- श्रुत्वा भिन्नस्वरविशृङ्खलम् ।
चपलां राजपुत्रस्तां त्रस्तान्त-करणो’वदत् ॥३५॥
नेयं मात- समुचिता सत- शीलपरिच्युति- ।
धिक्किल्बिषविषस्पृष्टं नष्टशीलस्य जीवितम् ॥३६॥
पराङ्गनापरिष्वङ्गमङ्गैरङ्गीकरोति य- ।
आलिङ्गति पतङ्गो’यं नरकाग्निशिखां पुन- ॥३७॥
परोपकारनिरता- परदारनिरादरा- ।
ये’प्यहिंसाव्यसनिनस्ते जीवन्ति मृता- परे ॥३८॥
इति तेनोक्तमाकर्ण्य साभूद्भग्नमनोरथा ।
निधनाभ्यधिक- प्रीतिप्रतिषेधो हि योषिताम् ॥३९॥
तत- स्वपतिमभ्येत्य भुजङ्गी भङ्गमागते ।
मनोरथे मन्युविषं वमन्तीव जगाद सा ॥४०॥
परवत्सलता साधो दोषाय सरलस्य ते ।
को ह्यविज्ञातशीलानां स्वाधीनीकुरुते गृहम् ॥४१॥
परेषु भृशमाश्वासं स्पृशतस्ते न शोभनम् ।
गुप्तं चित्तं च वित्तं च जनो जानाति कस्य क- ॥४२॥
परदारसहस्राक्षस्त्वयान्ध- स गृहे धृत- ।
दीनान्धजनवात्सल्यात् पश्य तस्योचितं फलम् ॥४३॥
अद्याहं तेन विजने सङ्गमे भृशमर्थिता ।
यद्यस्य नयने स्यातां स्यात् कथं मे पलायनम् ॥४४॥
@२१८
इत्युक्त- स तया कोपात्तप्तो गोपपतिर्भृशम् ।
दूरे निष्कास्य तं चक्रे गेहं चित्तं च शीतलम् ॥४५॥
पिता त्यजति यत्पुत्रं सुहृन्मित्रं निहन्ति यत् ।
बन्धुच्छेदासिधाराणां तद्दाराणां विजृम्भितम् ॥४६॥
भ्रुवोर्दृशोर्यत्कौटिल्यं यत्तैक्ष्ण्यं यच्च चापलम् ।
कुचयोर्यच्च काठिन्यं तत्सर्वं हृदि योषिताम् ॥४७॥
कल्याणकारिसार्थेन पथ- सन्तारितं शनै- ।
पितरि त्रिदिवं याते शुश्राव भ्रातरं नृपम् ॥४८॥
स पुरं पुण्यसेनस्य श्वशुरस्य महीपते- ।
कालेन प्राप दूराध्वक्लेशप्रशमबान्धवम् ॥४९॥
अत्रान्तरे सुता तत्र महीभर्तुर्मनोरमा ।
वाचा दत्ता पुरा यस्मै तस्मिन्नब्धिच्युते श्रुते ॥५०॥
आहूतेषु नरेन्द्रेषु निविष्टेषु यथाक्रमम् ।
आरुह्य रत्नशिविकां स्वयंवरभुवं ययौ ॥५१॥
विलोकयन्ती भूपालान् सा शनैश्चललोचना ।
यदृच्छयागतं तत्र राजपुत्रं ददर्श तम् ॥५२॥
अन्धो’पि तस्या- सहसा स ययौ प्रियतां दृशो- ।
ग्रहमध्ये कुमुद्वत्या मेघान्धो’पि प्रिय- शशी ॥५३॥
नृपेषु प्रतियातेषु विलक्षेष्वफलागमात् ।
महीपतिसुतान्तस्तं वव्रे गुणविनिर्गतम् ॥५४॥
सापि हारं परिक्षिप्य कण्ठे तस्यायतेक्षणा ।
शनकैर्मधुरालापा त्वद्वशास्मीत्युवाच तम् ॥५५॥
स्त्रीवृत्तचकित- सो’पि विजने तामभाषत ।
प्रज्ञादरिद्रया नेदं स्त्रिया युक्तं कृतं त्वया ॥५६॥
स्मरसौहार्दमित्रेषु पद्मनेत्रेषु राजसु ।
स्थितेषु वन्ध्यजन्मान्ध- कस्मादस्मि वृतस्त्वया ॥५७॥
अन्यवक्त्रावलोकिन्यो जायाश्चक्षुष्मतामपि ।
वधू- किं पुनरन्धस्य दिने’प्यन्याभिसारिका ॥५८॥
ललनाभिर्न मे कृत्यं प्रत्ययस्तासु नास्ति मे ।
कुलकूलनिपातिन्यो निम्नगा- कुटिला- स्त्रिय- ॥५९॥
@२१९
इत्युक्ता तेन परुषं लज्जालोला नृपात्मजा ।
तमूचे नाथ सर्वत्र न शङ्कां कर्तुमर्हसि ॥६०॥
दृष्टदोष- क्वचिन्नार्यां यदि त्वमतिशङ्कित- ।
अदुष्टापि त्वया नाम तद्व्याप्ता क्रियते कथम् ॥६१॥
त्वय्येव यदि मे प्रीतिरनन्यशरणं मन- ।
तेन सत्येन ते नेत्रमेकं भवतु निर्मलम् ॥६२॥
इत्युक्तमात्रे सुदृशा दक्षिणं तस्य लोचनम् ।
सत्यानुभावेनाभूत्तत्प्रफुल्लकमलोपमम् ॥६३॥
राजपुत्र- प्रहृष्टो’थ तां प्रसाद्य सुलोचनाम् ।
उवाच तन्मुखाम्भोजलावण्यगुणविस्मित- ॥६४॥
कल्याणकारी सुभग- स एवाहं नृपात्मज- ।
यस्मै पुरा त्वं गुरुणा वचसा प्रतिपादिता ॥६५॥
स एवाहं यदि परं निर्वैर- पाटने दृश- ।
तेन सत्येन नयनं स्वस्थं भवतु मे’परम् ॥६६॥
सत्योपयाचनेनेति सहसैवास्य लोचनम् ।
द्वितीयमपि वैमल्यमवाप सह चेतसा ॥६७॥
ततो विदितवृत्तेन पुण्यसेनेन भूभुजा ।
कृतसाहाय्यक- प्राप स्वराज्यं स प्रियासख- ॥६८॥
कल्याणकारी य- सो’हं देवदत्त- स चानुज- ।
तेन पूर्वानुभावेन तद्विधो’द्यापि वर्तते ॥६९॥
इत्युदारमुपकारनिर्मलं
बोधिसत्त्वचरितं निशम्य ते ।
भिक्षव- खलविचेष्टितं च त-
त्तुल्यमप्रतिमविस्मयं ययु- ॥७०॥
इति क्षेमेन्द्रविरचितायां बोधिसत्त्वावदानकल्पलतायां
कल्याणकार्यवदानमेकत्रिंश- पल्लव- ॥
@२२०
३२. विशाखावदानम् ।
वामा- सज्जनवामा- प्रायेण भवन्ति नीरोगिण्य- ।
तिमिरोन्मुखी सरागा क्षिपति रविं भूधरात्सन्ध्या ॥१॥
देवदत्तस्य चरिते बहुजन्मान्तराश्रये ।
कथिते’पि पुन- प्राह भगवान् ज्ञानसागर- ॥२॥
पुरा कलिङ्गविषये नृपति- शत्रुभङ्गकृत् ।
श्रीमानभूदशोकाख्य- प्रख्यातासङ्ख्यविक्रम- ॥३॥
तस्य शाख- प्रशाखश्च चत्वार- सदृशा- सुता- ।
अनुशाखो विशाखश्चेत्यभवन् भुवि विश्रुता- ॥४॥
तारुण्यमत्तास्ते पित्रा सपत्नीका- प्रवासिता- ।
सविकारनिकारेण पुत्रस्नेहो’पि नश्यति ॥५॥
ते शनै- क्षीणपाथेया दुर्दशामिव दु-सहाम् ।
विकटामटवीं प्राप्य क्षुत्क्षामा- समचिन्तयन् ॥६॥
एता- स्त्रियो विपत्काले गुल्फबन्धनशृङ्खला- ।
कृच्छ्रलब्धे च भागिन्य- स्थिता- पर्णाशने’पि न- ॥७॥
इति चिन्तयतामासीत् तेषां स्त्रीवधनिश्चय- ।
दुर्दशादग्धभाग्यानां घोरा सञ्जायते मति- ॥८॥
तेषां मध्याद्विशाखस्तु पापसङ्कल्पशङ्कित- ।
भार्यामादाय कृपया पलाय्य प्रययौ पृथक् ॥९॥
सा कलङ्कवती नाम भृशं वैक्लव्यमागता ।
दूराध्वधावनश्रान्ता मूर्च्छिता न्यपतद्भुवि ॥१०॥
तत- सा करुणार्द्रेण भर्त्रा प्राणक्षयक्षणे ।
शिरावेधसमुद्भूतं पायिता निजशोणितम् ॥११॥
तां रक्तपानसम्प्राप्तजीवितां सत्त्वसागर- ।
स्वाङ्गं निष्कृत्य मांसेन प्राणवृत्तिमकारयत् ॥१२॥
निर्जलं घोरकान्तारं समुत्तीर्य क्रमेण तौ ।
प्रच्छायपादपश्यामं प्राप्तौ गिरिनदीतटम् ॥१३॥
विश्रान्तयोस्तयोस्तत्र कृत्तपादकरो नर- ।
तीव्राक्रन्दी नदीवेगेनोह्यमान- समाययौ ॥१४॥
दृष्ट्वैव करुणाश्लिष्ट- कष्टां विपदमाश्रित- ।
विगाह्य सरितं दोर्भ्यां विशाखस्तमतारयत् ॥१५॥
@२२१
तत- प्रत्यागतप्राणं तोयमूलफलादिभि- ।
स तं चक्रे दिनैरेव संरूढच्छेदनिर्व्यथम् ॥१६॥
स्वस्थो’पि गतिवैकल्यान्नैव गन्तुं क्वचित् क्षम- ।
स तस्थौ तत्र तत्पत्न्या काले कलितभोजन- ॥१७॥
राजपुत्रस्तु जायायामभूद्विरलसङ्गम- ।
सिंहाल्परतय- शूरा- प्रायेण विजिगीषव- ॥१८॥
दिव्यौषधिरसाहारपरिपूर्णतनु- शनै- ।
तत्पत्नी विकलायास्मै चकार सुरतस्पृहाम् ॥१९॥
स्नेहेन नोपलिप्यन्ते न बध्यन्ते गुणेन च ।
गौरवे न च सज्जन्ति स्वेच्छास्पर्शसुखा- स्त्रिय- ॥२०॥
सा तेन् अनिशि नि-शब्दं रममाणा घनस्तनी ।
नि-शङ्कसुरतातृप्ता पतिं विघ्नममन्यत ॥२१॥
सा पत्यु- स्वैरिणी तेन विदधे वधसंविदम् ।
पापेषु शिक्षाकुशला- कलुषा- किल योषित- ॥२२॥
सा शिर-शूलमतुलं वदन्ती स्वस्य छद्मना ।
चक्रे लिखितपापास्या ललाटे पट्टबन्धनम् ॥२३॥
तस्या- शिरोरुजां तीव्रां व्यतीत- पार्थिवात्मज- ।
कारुण्यात्तत्प्रतीकारे तां तां युक्तिमचिन्तयत् ॥२४॥
विषादचिन्तास्तिमितं श्वसन्तं सा जगाद तम् ।
शीतार्तकूजद्भ्रमरा हिमम्लानेव पद्मिनी ॥२५॥
एवंविधं मे कन्याया- शिर-शूलं पुराभवत् ।
पाषाणभेदलेपेन भिषग्भिश्च निवारितम् ॥२६॥
पाषाणभेदव्याप्तो’यं प्राग्भागो’स्य महीभृत- ।
रज्ज्वावतीर्य भवता गृह्यतां यदि शक्यते ॥२७॥
धारयिष्यामि पाणिभ्यामहमालम्बनं तव ।
इत्युक्त- प्रणयात्पत्न्या तथेत्याह नृपात्मज- ॥२८॥
तत्पाणिधृतरज्ज्वाथ विहितालम्बन- शनै- ।
सो’वतीण- शिलास्फालगर्जद्गिरिनदीतटम् ॥२९॥
भेषजादानसंसक्त- सन्त्यक्तालम्बनस्तया ।
स पपात महाश्वभ्रे स्त्रीचित्तचपलाम्भसि ॥३०॥
शुभस्य कर्मण- शेषादभग्नतनुरेव स- ।
उह्यमान- प्रवाहेण धीरश्चिरमचिन्तयत् ॥३१॥
@२२२
नारीचित्ताभमावर्तं दर्शयन्त्या निजाशयम् ।
मम स्त्रीनियमे नूनमुपदेश- कृतो’नया ॥३२॥
दुर्विज्ञेया- प्रततमतिभि- स्वप्नसङ्कल्पकल्पा
रागद्वेषव्यसनविषमायासविन्याससक्ता- ।
कामात्कामी सकलजनतामोहने सम्प्रवृत्ता- 
पातायैव क्षणपरिचितस्यापि माया- स्त्रियश्च ॥३३॥
इति सञ्चिन्तयन्नेव नदीवेगेन भूयसा ।
प्रापित- सुकृतेनेव स पुरीं पुष्करावतीम् ॥३४॥
तस्मिन्नवसरे तत्र निष्पुत्रे नृपतौ मृते ।
निमित्तज्ञैर्महामात्यैर्गृहीत- स सुलक्षण- ॥३५॥
अभिषिक्त- स तैस्तत्र विधिवन्मङ्गलोदकै- ।
अभूद्विवाहविद्वेषी दृष्टस्त्रीचरिताद्भुत- ॥३६॥
कलङ्कवत्यपि गिरौ बोधिसत्त्वविवर्जिते ।
मन्दवीर्यौषधि- काले वृत्तिच्छेदाकुलाभवत् ॥३७॥
स्कन्धे भग्नाङ्गमारोप्य सा ग्रामपुरवर्त्मसु ।
जनं पतिव्रतास्मीति गिरा भिक्षामयाचत ॥३८॥
पतिव्रतागौरवेण सर्वस्तस्यै ददौ बहु ।
मिथ्याशीलप्रवादो’पि सूते विपदि सम्पदम् ॥३९॥
अटन्ती सा शनै- प्राप्ता नगरीं पुष्करावतीम् ।
सतीति वन्दिता सर्वैर्नृपद्वारान्तिके ययौ ॥४०॥
राजा स्त्रीवृत्तविद्वेषी वन्दते तु पतिव्रताम् ।
इति सञ्चिन्त्य तद्भक्त्या नृपं प्राह पुरोहित- ॥४१॥
दूरदेशान्तराद्देव प्राप्ता कापि पतिव्रता ।
ययेयं चरणन्यासैर्भूतधात्री पवित्रिता ॥४२॥
हे देव पश्य तां साध्वीं स्कन्धारोपितभर्तृकाम् ।
पतिव्रताप्रणामेन पुंसामायुर्विवर्धते ॥४३॥
नृप- पुरोहितेनेति तत्सन्दर्शनमर्थित- ।
तमुवाच न जानीषे ब्राह्मण- सरलो भवान् ॥४४॥
स्निग्धा स्त्रीति प्रवादो’यं निर्व्याजेति मतिभ्रम- ।
सतीति व्योमपुष्पाप्ति- पापा स्त्रीति न संशय- ॥४५॥
निष्फलाश्चाग्निरोहिण्य- सरला जनसङ्गमे ।
नार्यो वेतसवल्लर्य इव निर्मूलबन्धना- ॥४६॥
@२२३
भेदद्रोहैकशीलाभ्यो दु-शीलाभ्य- स्वभावत- ।
नम- स्त्रीभ्यो नम- स्त्रीभ्यो नम- स्त्रीभ्यो नमो नम- ॥४७॥
दृष्टस्त्रीवृत्तदोषाय तच्चिन्ताव्यथितात्मने ।
अप्येषा पृथिवी मह्यं रत्नपूर्णा न रोचते ॥४८॥
नगमृतवधूमुग्धास्तीक्ष्णा- परं परवञ्चने 
तनुवितरणे सक्ता- पुंसां हरन्ति च जीवितम् ।
दधति च भयं पुष्पायाते पिबन्ति च पावकं 
सरलकुटिला नैव ज्ञाता विचारशतै- स्त्रिय- ॥४९॥
तथापि यदि निर्बन्धस्तव पश्यामि तां स्त्रियम् ।
इत्युक्त्वा हर्म्यमारुह्य तां ददर्श नरेश्वर- ॥५०॥
तामेव स परिज्ञाय पापां कृत्ताङ्गसङ्गिनीम् ।
सचिवेभ्य- क्षितिपतिस्तद्वृत्तान्तं न्यवेदयत् ॥५१॥
नृपं सापि परिज्ञाय पापा क्षणमधोमुखी ।
निरस्ता प्रययौ तूर्णं पिहितश्रवणैर्जनै- ॥५२॥
विशाखनामा नरनाथसूनु-
सो’हं वधू- सास्य च देवदत्त- ।
श्रुत्वेतिवृत्तं कथितं जिनेन 
भिक्षुव्रजस्तच्चरितं निनिन्द ॥५३॥
इति क्षेमेन्द्रविरचितायां बोधिसत्त्वादानकल्पलतायां
विशाखावदानं द्वात्रिंश- पल्लव- ॥
@२२४
३३. नन्दोपनन्दावदानम् ।
स को’पि पुण्यप्रशमानुभाव-
शुद्धात्मनामस्त्यमृतस्वभाव- ।
यस्य प्रभावेण भवन्ति सद्य-
क्रूरा अपि क्रोधविषप्रमुक्ता- ॥१॥
पुरा तथागते जेतवनारामविहारिणि ।
तदाज्ञया भिक्षुगणे गिरिकाननचारिणि ॥२॥
सुमेरुपरिषण्डायां स्थित्वा ध्यानपरायणा- ।
आययुर्भिक्षव- पाण्डुविच्छायवदना- कृशा- ॥३॥
ते’थ कृत्वा भगवत- पादपद्माभिवन्दनाम् ।
ऊचिरे भिक्षुभि- पृष्टा देहदौर्बल्यकारणम् ॥४॥
सुमेरुं त्रिगुणावृत्त्या वेष्टयित्वा व्यवस्थितौ ।
अदृष्टौ वैनतेयस्य नागौ नन्दोपनन्दकौ ॥५॥
तौ सदा त्रिविधोच्छ्वासं सृजत- कीर्णपावकम् ।
भवन्ति भस्म स्पर्शेन सहसैव शिला अपि ॥६॥
वयं तद्विषनिश्वासैर्निदग्धा ध्यानयोगिन- ।
विवर्णवदनच्छाया- केवलं कृशतां गता- ॥७॥
इति तै- कथिते शास्ता भिक्षुसङ्घार्थित- पुर- ।
नागयोर्दमने योग्यं मौद्गल्यायनमादिशत् ॥८॥
स सुमेरुं समसाद्य शृङ्गैरालिङ्गिताम्बरम् ।
सुप्तौ ददर्श नागेन्द्रौ योगेनान्तर्हिताकृति- ॥९॥
योध्यमानौ शनैस्तेन बुबुधाते यदा न तौ ।
तदा महानागवपुर्भूत्वा समवेष्टयत् ॥१०॥
प्रबुद्धौ पीडितौ तेन दृष्ट्वा तं भीषणाकृतिम् ।
विद्रुतौ नररूपेण तस्थतुर्भयविह्वलौ ॥११॥
नागरूपं परित्यज्य कृत्वा रूपं स्वकं तत- ।
पलायमानावन्योन्यं तौ मौद्गल्यायनो’वदत् ॥१२॥
नागौ क्व गम्यते तूर्णं भयं सन्त्यज्यतामिदम् ।
न स नाग- स्थितस्तत्र येन विद्रावितौ युवाम् ॥१३॥
सर्वथा यदि नास्त्येव तद्भयाद् युवयोर्धृति- ।
क्रियते किं शरण्यस्य न बुद्धस्याभिवन्दनम् ॥१४॥
@२२५
इति तेनोक्तमाकर्ण्य विनयात्तौ तमूचतु- ।
प्रसाद- क्रियतामार्य भगवद्दर्शनेन नौ ॥१५॥
इति ब्रुवाणौ नागेन्द्रौ नीत्वा भगवतो’न्तिकम् ।
स तद्वृत्तान्तमावेद्य प्रणम्य समुपाविशत् ॥१६॥
भगवानथ नागेन्द्रौ बभाषे शरणागतौ ।
प्रणामं चक्रतू रत्नप्रभाभूषितभूतलौ ॥१७॥
शिक्षापदानि सम्प्राप्य सर्वभूताभयप्रदौ ।
शरप्राप्तिसमयादधुना निर्भयौ युवाम् ॥१८॥
इत्यालोकनमात्रेण दोषद्वेषविवर्जितौ ।
कृतौ भगवता सम्यक् जग्मतुस्तं प्रणम्य तौ ॥१९॥
सन्दर्शनेनैव महाशयानां
प्रभापदेशेन शरीरलग्नै- ।
हिंस्रा अपि द्वेषविषोष्मतप्ता-
शमामृतै- शीतलतां व्रजन्ति ॥२०॥
तत्पूर्वजन्मवृत्तान्तं भिक्षुभिर्भगवान् जिन- ।
प्रभावविस्मयात्पृष्ट- सर्वदर्शी जगाद तान् ॥२१॥
कृकिर्नाम पुरा श्रीमान् वाराणस्यां नरेश्वर- ।
काश्यपाख्याद् भगवत- प्राप्तवान् धर्मशासनम् ॥२२॥
अमात्ययो- स विन्यस्य राज्यं नन्दोपनन्दयो- ।
बभूव बोधिसंसक्त- सत्यदर्शननिर्वृत- ॥२३॥
धर्माधर्ममयं राज्यं कृत्वा तौ तस्य मन्त्रिणौ ।
सर्वोपकरणैर्युक्तं विहारं काश्यपाय च ॥२४॥
कालेन जातौ नागेन्द्रावेतौ नन्दोपनन्दकौ ।
विहारार्पणपुण्येन पदं मेरुरभूत्तयो- ॥२५॥
इति जिननिगदितफणिवरचरितं
परतनुपरिणतिपरिचितसुकृतम् ।
श्रुतवति शमनयमुनिपरिनिवहे
विषधरनियमनगुणनुतिरुदभूत् ॥२६॥
इति क्षेमेन्द्रविरचितायां बोधिसत्त्वावदानकल्पलतायां
नन्दोपनन्दावदानं त्रयस्त्रिंश- पल्लव- ॥
@२२६
३४. गृहपतिसुदत्तावदानम् ।
दत्त- परहितभावनया यदि तनुधनकणशेष- ।
अपरिक्षयगुणकल्पनया भवति सुपुण्यविशेष- ॥१॥
अथ व्यतीते कस्मिंश्चित् काले भगवतो’न्तिके ।
नन्दोपनन्दयोर्धर्मदेशनां श्रोतुमाययौ ॥२॥
राजा प्रसेनजिद्द्रष्टुं भगवन्तमुपागत- ।
ताभ्यामकृतसत्कारप्रणाम- कोपमाययौ ॥३॥
स प्रणम्य जिनं गत्वा प्रदध्यौ निग्रहं तयो- ।
शस्त्रवृष्टिं संसृजन्तौ तौ च व्योम्ना समागतौ ॥४॥
सर्वज्ञप्रेषितस्तूर्णं मौद्गल्यायन एत्य ताम् ।
शस्त्रवृष्टिं नरपतेश्चक्रे पद्मोत्पलावलिम् ॥५॥
पुनर्गत्वा भगवत- समीपं पृथिवीपति- ।
सम्प्राप्तौ क्षमयामास तस्यादेशात् फणीश्वरौ ॥६॥
अथार्थित- पार्थिवेन भगवान् राजमन्दिरम् ।
भक्तिपूतं ययौ भौक्तुं भक्तं भिक्षुगणै- सह ॥७॥
भक्ष्येषु पच्यमानेषु रात्रौ तत्राग्निविप्लव- ।
जातो जिनप्रभावेण सहसा शान्तिमाययौ ॥८॥
भुक्त्वा गते भगवति क्षितिप- स्वपुरे’भ्यधात् ।
ज्वलनज्वालनं रात्रौ वारयन् दण्डसंविदा ॥९॥
अत्रान्तरे गृहपति- सुदत्तस्यात्मजो युवा ।
मिथ्यादोषादृद्धिबलो नाम राज्ञाभिघातित- ॥१०॥
पूर्वं भगवत- शास्तु- शासनानुग्रहेण स- ।
लब्धज्ञानधृति- पुत्रदु-खे’प्यासीददु-खित- ॥११॥
अपुत्र- स्वधनं भूरि दीनेभ्य- प्रतिपाद्य स- ।
चकारातिरसादेकपणशेषं शनै- श्रिय- ॥१२॥
पणलाभकृताशेषधर्म- स्वल्पप्रदो’थ स- ।
अभूद् गृही सुदत्ताख्यो गृहं हि स्वल्पमुच्यते ॥१३॥
कदाचिद्दर्शनायातं भगवान् पुरत- स्थितम् ।
तं स्वल्पदाननाम्नैव लज्जितं दययावदत् ॥१४॥
अल्पदानं गृहपतेर्न लज्जां कर्तुमहंसि ।
याति श्रद्धार्पितो दानकण- कनकशैलताम् ॥१५॥
@२२७
पुरा बहुतरं दत्तं वेलमेन द्विजन्मना ।
श्रद्धाविरहसाभान्यान्न तथा वृद्धिमाययौ ॥१६॥
य- सर्वं भोजयेद्भक्त्या जम्बुद्वीपगतं जनम् ।
यश्चैकं बोधिसंयुक्तं तस्य पुण्यं ततो’धिकम् ॥१७॥
इति वाक्यं भगवतस्तथ्यं श्रुत्वाभिनन्द्य च ।
निजगेहं गृहपति- प्रययौ प्रणिपत्य तम् ॥१८॥
दीपं दत्वा पठन् रात्रौ तत्र बुद्धानुशासनम् ।
दण्डस्य राजपुरुषै- स नीतो’ग्निप्रवर्तनात् ॥१९॥
दण्डाय सम्भवाद्बद्धं बन्धनागारवर्तिनम् ।
तं प्रष्टुमाययुर्देवा रात्रौ शक्रब्रह्मादय- ॥२०॥
स तैर्धनं गृहाणेति प्रार्थितो नाग्रहीद्यदा ।
तदा धर्मोपदेशो’यं प्रवृत्तस्तस्य मन्दिरे ॥२१॥
राजापि तत्प्रभावेण दृष्ट्वा प्रज्वालितं पुरम् ।
मुक्त्वा तं बन्धनागारान्न ददर्श जलं क्वचित् ॥२२॥
स गत- सुगतं दृष्टुं कदाचित्तत्पुर- स्थित- ।
नृपं जिनप्रणामाय प्राप्तं पश्चाद् व्यलोकयत् ॥२३॥
अग्रे भगवतश्चक्रे प्रणयं न स भूपते- ।
जगत्पूज्यस्य पुरत- पूजामर्हति नापर- ॥२४॥
जिनमामन्त्र्य नृपति- प्रणत- स्वपुरं गत- ।
विवासनं गृहपतेरादिदेश निजात् पुरात् ॥२५॥
प्रसादिनी सुदत्तस्य देवता नृपतिं तत- ।
क्षुद्रजन्तुभिरुत्सृष्टैश्चक्रे दंशविषाकुलम् ॥२६॥
स त्रस्तस्तैर्नृप- प्राप्त- सामात्यान्त-पुरानुग- ।
गत्वा प्रसादयामास सुदत्तं जिनशासनात् ॥२७॥
इति स सततप्रत्यासत्त्या परामृतनिर्भरं 
भगवदुदितं शान्तिं भेजे सुदत्तगृहाधिप- ।
स्वमिव लभते विघ्नायासप्रवासविवर्जितं
विमलमनसामन्तेवासी विवेकमहानिधिम् ॥२८॥
इति क्षेमेन्द्रविरचितायां बोधिसत्त्वावदानकल्पलतायां
गृहपतिसुदत्तावदानं चतुस्त्रिंश- पल्लव- ॥
@२२८
३५. घोषिलावदानम् ।
फलं समानं लभते स दातु-
र्याति क्षणं दानसहायतां य- ।
परोपकारप्रणयोद्यतानां
नापुण्यकर्मा सचिवत्वमेति ॥१॥
रमिए पुरा भगवति श्रावस्त्यां जेतकानने ।
अनाथपिण्डदारामविहाराधिरते जिने ॥२॥
कौशाम्ब्यां वत्सनृपतिर्बभूवोदयनाभिध- ।
गायत्यद्यापि यत्कीर्तिर्विद्याधरवधूजन- ॥३॥
अभवद्विषये तस्य कर्मान्ताकरजीवन- ।
गृहस्थ- सुधनो नाम धनाधानविचक्षण- ॥४॥
नृप- कदाचिदास्थाने तं कार्यार्थिनमागतम् ।
वचसैव परिज्ञाय जगाद विहितादर- ॥५॥
जानाम्यहं गृहपते हिरण्योपचितस्वरम् ।
विपुल- सञ्चयज्ञस्य सुवर्णनिधिरस्ति ते ॥६॥
इत्युक्त- सस्मितं राज्ञा स तमूचे कृताञ्जलि- ।
सत्यमस्त्येव मे राजन् गृहे काञ्चनसञ्चय- ॥७॥
सद्वृत्तचिन्तानिरते देवे वात्सल्यपेशले ।
किं वा नास्ति जनस्यास्य पितरि त्वयि गोप्तरि ॥८॥
धनिनो यान्त्यधनतां निधनं यान्ति चाधना- ।
व्याघ्रतां याति चेद्भूभृदामिषाघ्राणनिर्घृण- ॥९॥
नि-शङ्कैरर्ज्यते वित्तमर्जितं च विभज्यते ।
विभक्तं भुज्यते स्पष्टं जनैर्धर्मघने नृपे ॥१०॥
उपपन्नं वच- श्रुत्वा धीमतस्तस्य भूपति- ।
तमूचे दशनोद्योतै- प्रसादं दर्शयन्निव ॥११॥
मतिमान् कार्यसचिवस्त्वं मे भवितुमर्हसि ।
धीधुर्यैस्त्वद्विधैरेव धार्यते धरणीभर- ॥१२॥
इति राजवच- श्रुत्वा सुधनस्तमभाषत ।
न वयं राजसेवासु सभामण्डलपण्डिता- ॥१३॥
स्वाच्छन्द्योद्यानविच्छेद- सुनिद्रासुखविक्रय- ।
सेवा हि पुंसां संसारदु-खदैन्यभयङ्कर- ॥१४॥
@२२९
ईश्वरैर्मस्तकन्यस्तचरण- कृतकृत्यताम् ।
पादपीठ इवायाति सेवको’हं स्थित- सदा ॥१५॥
सेवायासप्रयासेन प्राप्तानामपि सम्पदाम् ।
सम्भोग- पिशुनासङ्गी प्रभुभ्रूभङ्गभङ्गुर- ॥१६॥
एताश्च नावतिष्ठन्ते प्रयत्नेन धृता अपि ।
दर्पोग्रदुर्ग्रहग्राहदुर्ग्रहा नृपसम्पद- ॥१७॥
क्षणं नवनवाश्लेषविशेषप्रणयोद्यता ।
अवारवाररमणीरमणीया विभूतय- ॥१८॥
इत्युक्तप्रतिषेधो’पि स राज्ञा सचिव- कृत- ।
अतिक्रामति को नाम प्रभविष्णो- समीहितम् ॥१९॥
प्राप्तप्रौढपदं राज्ञा नीतं सर्वाधिकारिताम् ।
विद्वेषदूषिता- सर्वे मन्त्रिणस्तं न सेहिरे ॥२०॥
धर्मजिज्ञासया राज्ञा पिशुनप्रेरितेन स- ।
नैवाकरोदसत्कार्यं नियुक्तो’पि पुन- पुन- ॥२१॥
आघातं प्रेक्षित- सो’थ मिथ्याकोपेन भूभुजा ।
तथाप्यधर्मसंयुक्तं न शासनमतन्यत ॥२२॥
एकजन्मसुखायैव बहुजन्मशतार्दितम् ।
न साधुनिन्दितं कर्म करोमीति जगाद स- ॥२३॥
भयधर्मोपधाशुद्ध- प्रतिमुक्त- स भूभुजा ।
दानसत्रमविच्छिन्नमकरोदखिलार्थिनाम् ॥२४॥
सर्वत्र विश्रुते तस्य दानसत्रे यशस्विन- ।
कल्पवृक्षादर- पुंसां परं प्रतनुतां ययौ ॥२५॥
अत्रान्तरे मुनिगणास्तीर्थार्था दक्षिणापथात् ।
आगता कृच्छ्रकान्तारमविशन् निर्जनं वनम् ॥२६॥
तत्र तृष्णातुरा- सर्वे मूर्च्छिता- शयनाश्रिता- ।
अयाचन्त जलं मोहादुच्चैर्निश्चेतनानपि ॥२७॥
देवगन्धर्वनागेभ्य- कश्चिद्यो’त्र दयाम्बुधि- ।
स्थित- प्रयच्छतु जलं सो’स्माकमिति ते’ब्रुवन् ॥२८॥
तत- स रत्नकेयूरक्वणत्कङ्कणसद्ध्वनि- ।
भुजस्थहेमभृङ्गारस्तरुमध्याद्विनिर्ययौ ॥२९॥
ते तस्मादमृतास्वादं पाणिपद्मावनामितात् ।
आकण्ठं सलिलं पीत्वा जहृषुर्लब्धजीविता- ॥३०॥
@२३०
प्रार्थित- पुनरभ्येत्य पप्रच्छुस्ते सविस्मया- ।
अदृश्यवृक्षनिलयादुद्भूतं को भवानिति ॥३१॥
सो’ब्रवीद्विश्रुतयशा- श्रावस्त्यामाशय- श्रिय- ।
अनाथपिण्डदो नाम सर्वदो’स्ति गृहाधिप- ॥३२॥
सौचिकेन मया पूर्वं तद्गृहान्तिकवासिना ।
भुजमुद्यम्य तद्वेश्म दर्शितं नित्यमर्थिनाम् ॥३३॥
तेन पुण्येन देवत्वं प्राप्तो’त्र विहराम्यहम् ।
बाहुर्मम विभात्येष दक्षिण- सो’र्थिदक्षिण- ॥३४॥
ते तमामन्त्र्य मुनय- पुन- सम्प्रस्थिता वने ।
क्षुधिता- स्निग्धसच्छायं ददृशु- पादपं परम् ॥३५॥
तमप्युच्चैरयाचन्त भोजनं तद्वदेव ते ।
उच्चचार च गम्भीरा वाणी विस्मयकारिणी ॥३६॥
अत्र पुष्करिणीतीरे द्रोण्यां दिव्यान्नभोजनम् ।
सम्पूर्णमस्ति तद्गत्वा भुज्यतां यदभीप्सितम् ॥३७॥
इति तेन समादिष्टं भुक्त्वा ते दिव्यभोजनम् ।
को भवानिति पप्रच्छुस्तं दिव्यतरुसंश्रयम् ॥३८॥
सो’प्याचचक्षे श्रावस्त्यां गृहस्थो’नाथपिण्डद- ।
अस्ति तस्याहमभवं ब्राह्मण- सङ्घभोजने ॥३९॥
चतुर- परिचर्यायां दधिकुम्भप्रचारक- ।
तद्भोजनान्ते सम्प्राप्ते स्वल्पशेषान्नभोजनम् ॥४०॥
भिक्षूणां गौरवोच्चारं दृष्ट्वाहं राजभोजनम् ।
आत्मनश्चान्नमक्षारमभवं खिन्नमानस- ॥४१॥
अनाथपिण्डदगिरा भोजने गौरवाशया ।
ततो मयाष्टाङ्गयुक्तं गृहीतं पोषधं व्रतम् ॥४२॥
असमाप्तव्रतेनाथ भुक्तं लौल्यान्मया निशि ।
तेनाहमभवं लोके विज्ञात- खण्डपोषध- ॥४३॥
खण्डेनापि व्रतेनाहं देवपुत्रत्वमागत- ।
इति ते तद्वच- श्रुत्वा मुनयो विस्मिता ययु- ॥४४॥
अचिन्तयन् व्रजन्तस्ते तीव्रेण तपसा वयम् ।
सुचिरं केवलं क्लिष्टा नाद्यापि कुशलस्पृश- ॥४५॥
@२३१
अधुना पोषधं प्राप्तुं व्रतमेव यतामहे ।
निरपायसुखोपाये स्वहिते कस्य नारद- ॥४६॥
इति सञ्चिन्तयन्तस्ते कौशाम्बीमभितो गता- ।
सुधनस्य गृहं प्रापुर्विश्रुतं गृहमेधिन- ॥४७॥
तत्र तेन कृतातिथ्या निवेद्यास्मै तदद्भुतम् ।
अनाथपिण्डदं द्रष्टुं तेनैव सहिता ययु- ॥४८॥
श्रावस्त्यां ते समासाद्य पूजितास्तेन सादरम् ।
अस्मै न्यवेदयन् सर्वं यथादृष्टं यथाश्रुतम् ॥४९॥
स तान् व्रतार्थिन- सर्वान् सुहृदं सुधनं च तम् ।
निनाय धर्मसचिव- प्रीतो भगवतो’न्तिकम् ॥५०॥
भगवानपि तद्वाक्याच्चक्रे तेषामनुग्रहम् ।
सत्यदर्शनसम्बुद्धा येन् अते सुगतिं ययु- ॥५१॥
तेषु यातेषु सुधनं पक्षपातार्द्रया दृशां ।
विलोक्य भगवान् सम्यग् विदधे ज्ञानभाजनम् ॥५२॥
सत्यसन्दर्शनावाप्तविशेषकुशलोदय- ।
गत्वा जिनाय कौशाम्ब्यां स विहारमकारयत् ॥५३॥
यस्माद्भगवतादिष्टस्तस्मिन् यात- सहायताम् ।
भिक्षुश्चुन्दाभिधास्तस्मात् सो’भूच्चुन्दविहारभू- ॥५४॥
राधाभिधा तदा दासी विहारपरिचारिका ।
दयया भगवानस्या- शीर्णवस्त्रं समग्रहीत् ॥५५॥
अदासी स्यामिति श्रद्धाप्रणिधानार्पितस्तया ।
स चीवरो भगवत- प्रययावेकवर्णताम् ॥५६॥
सुधनस्योज्ज्वलं दृष्ट्वा पुण्यसम्भारमद्भुतम् ।
भिक्षुभिर्भगवान् पृष्टस्तत्पूर्वोदयमभ्यधात् ॥५७॥
सुन्धानाख्यो गृहपतिर्वाराणस्यामभूत्पुरा ।
नोदारकुञ्जरस्याभूद् यस्य दानपरिक्षय- ॥५८॥
अनावृष्टिहते काले तस्य द्वादशवार्षिके ।
अवारितमभूच्छत्रमविच्छिन्नान्नमर्थिनाम् ॥५९॥
तस्य पद्माकरो नाम कोषागारपतिर्गृहे ।
दानसाहाय्यकं चक्रे सहस्था हि समृद्धय- ॥६०॥
@२३२
प्रत्येकबुद्धसङ्घस्य भक्तकालनिवेदक- ।
धर्मदूताभिधस्तस्य मन्त्रा धीमानुपस्थित- ॥६१॥
कर्मव्याक्षेपतस्तस्य जाते कालव्यतिक्रमे ।
कदाचित् कुकुरस्तेषां कालसञ्ज्ञा व्याधात्पुर- ॥६२॥
सुन्धानो’द्य स एवाहं कोष्ठिको’नाथपिण्डद- ।
सङ्घस्य धर्मदूतो य- स एवोदयनो नृप- ॥६३॥
सञ्ज्ञानिदेशको यश्च कुकुर- सुधनो’पि स- ।
राज्ञा घोषेण विज्ञातो घोषिलापरनामभृत् ॥६४॥
चरितमित्युचितं भववेदिना 
भगवता कथितं किल भिक्षव- ।
सुकृतसौरभसारसुधारसं
सुमनसा श्रवणाञ्जलिभि- पपु- ॥६५॥
इति क्षेमेन्द्रविरचितायां बोधिसत्त्वावदानकल्पलतायां
घोषिलावदानं पञ्चत्रिंश- पल्लव- ॥
@२३३
३६. पूर्णावदानम् ।
विबुधसरसि पद्मै- शोभिते पङ्कजिन्या
शुचिपरिसरजातं स्पृश्यते न स्थले’ब्जम् (?) ।
सहजपरिचितानां नित्यमन्तर्गतानां
भवति सितगुणानां कारणं नैव जाति- ॥१॥
श्रावस्त्यां सर्वसत्त्वानां स्वस्तिध्यानपरायणे ।
जिनकल्पद्रुमे जेतवनारामस्थिते पुरा ॥२॥
शूर्पारकाख्ये नगरे रत्नसञ्चयसागर- ।
भवो नामाभवत्सार्थपतिर्मतिमतां वर- ॥३॥
भविलो भवभद्रश्च भवनन्दी च विश्रुता- ।
केतक्यां तस्य जायायां बभूवुस्तनयास्त्रय- ॥४॥
रोगयोगादुपगत- स कदाचिन्मुमूर्षुताम् ।
पारुष्याद् भृशमुद्विग्नै- पत्नीपुत्रैरुपेक्षित- ॥५॥
भक्त्या दासी तु तस्यैका परिचर्यापरा परम् ।
मल्लिकाख्याभवत्तस्या- सेवया स्वास्थ्यमाययौ ॥६॥
स्नेहोपकारप्रणत- कृतज्ञ- स तयान्वित- ।
ऋतौ सङ्गममभ्येत्य तस्या- पुत्रमजीजनत् ॥७॥
यदा तज्जन्मनि पितु- सर्वार्था- पूर्णतां ययु- ।
स तदा पूर्णनामाभूद्बाल- पूर्णेन्दुसुन्दर- ॥८॥
ज्येष्ठास्त्रय- कृतोद्वाहा ययुरब्धिं धनार्थिन- ।
पूर्णस्तु भाण्डशालायां पितुश्चक्रे धनार्जनम् ॥९॥
तत- प्रतिनिवृत्तास्ते प्राप्तार्था- सागरात्पुन- ।
गणनां हेमलक्षाणां कृत्वा स्वमुदिरे पुरम् ॥१०॥
समुद्रगमने तेषां यावानासीद्धनागम- ।
पूर्णस्य स्वगृहे पण्यैर्बभूवाभ्यधिकस्तत- ॥११॥
तद्दृष्ट्वा जनकस्तेषां वृद्ध- पर्यन्तवासरे ।
तमूचे हितमायत्यां तृष्णा नैकक्षयोदय- ॥१२॥
दृष्टं भवद्भि- सामुद्रलाभे कृतपरिश्रमै- ।
पूर्णेनोपार्जितं वित्तमक्लेशेन महीयसा ॥१३॥
शुभकर्मविपाकेन भवन्त्यर्था धनार्थिनाम् ।
हस्तात् पलायते’न्यस्य प्राप्नोति पतितं पर- ॥१४॥
@२३४
सन्मार्गस्यापरित्यागाद् युक्तायुक्तविवेचनात् ।
देशकालपरिज्ञानात्सतां सर्वत्र सम्पद- ॥१५॥
भवन्ति स्वगृहे धन्या- सुधियो धर्मभागिन- ।
गत्वा रत्नाकरं चान्ये लभन्ते प्राणसंशयम् ॥१६॥
यत्नेन बोद्धव्या सद्भि- धनस्योपनिषत्परा ।
अद्रोहशुद्धबुद्धीनां स्वाधीनानां धनाच्छ्रिय- ॥१७॥
रक्षणीयो भवद्भिश्च भेद- सततसंहते- ।
भिन्नात् स्खलति कल्याणं कुलात् कुम्भादिवोदकम् ॥१८॥
अथाभिन्नेन्धनस्याग्नेर्नश्यन्ते सदृशास्त्विष- ।
तथा विपुलवंशस्य भिन्नज्ञातेर्विभूतय- ॥१९॥
भ्रातृ#णां सन्ततो भेद- कथं नाम निवर्तते ।
अध्यापितानां पत्नीभिर्द्वेषविद्यां सदा निशि ॥२०॥
उन्नतानां स्ववशानां द्वैधं तावन्न जायते ।
यावत्कुठारधारेव योषिद्विशति नान्तरम् ॥२१॥
भ्रातुरर्थानुवादेन गुरुं पारुष्यकुत्सया ।
मित्रमेकाभिलाषेण नयन्ति द्वेधतां स्त्रिय- ॥२२॥
तद्वदन्ति हसन्त्यो’पि भ्रूविलासेन योषित- ।
यत्प्रयाति सुहृत्स्नेहमूलोन्मूलनहेतुताम् ॥२३॥
हितमुक्त्वेति पुत्राणां भूतये’भिमतं भव- ।
अनित्यतापरियुक्त- काले निधनमाययौ ॥२४॥
अविभक्ते धने शक्ता देशान्तरधनार्जने ।
ज्येष्ठा बभूवु- पूर्णस्तु गृहे वित्तमचिन्तयत् ॥२५॥
कालेन गृहमाप्तान्नां वस्त्राशनविवादिनाम् ।
स्त्रीमन्त्रदत्तकर्णानां भेदस्तेषामजायत ॥२६॥
वित्ते विभज्यमाने’थ तैर्विद्वेषवशीकृतै- ।
दासीसुतो’यमित्युक्त्वा नीत- पूर्णो निरंशताम् ॥२७॥
सो’पि पूर्णधन- काले शीतसङ्कुचितं पथि ।
ददर्श ग्रीष्मतापे’पि विवशं दारुभारकम् ॥२८॥
आदाय दारुमूल्येन स तस्माद्दारुभारकम् ।
दिव्यचन्दनमद्राक्षीद्दहनस्यापि शीतदम् ॥२९॥
सुकृतेनैव महता तेन लब्धमहाधन- ।
स सेव्य- सार्थवाहानां पूज्यो’भूत्पृथिवीपते- ॥३०॥
@२३५
रत्नाकरं स षट्कृत्व- प्रयात- सर्वदो’र्थिनाम् ।
चकार सर्ववणिजां तरशुल्काद्यनुग्रहम् ॥३१॥
श्रावस्तीवासिभि- सार्थवणिग्भि- पुनरर्थित- ।
ययौ प्रवहणारूढ- समुद्रद्वीपमाशु स- ॥३२॥
प्रत्यावृत्ते प्रवहणे सो’थ शुश्राव गायताम् ।
वणिजां स्थाविरा- शैलगाथा- सुगतसंश्रया- ॥३३॥
कस्यैता इति ते तेन पृष्टा- सर्वे बभाषिरे ।
एता भगवता गीता गाथा बुद्धेन धीमता ॥३४॥
इति बुद्धाभिधामेव श्रुत्वा हर्षमवाप स- ।
पुंसां स्ववासनारूढं व्यक्तिमायात्युदीरितम् ॥३५॥
तैर्विस्तरेण कथितामाकर्ण्य भगवत्कथाम् ।
सो’भवत्तद्गतमनास्तद्दर्शनसमुत्सुक- ॥३६॥
स शनैर्गृहमागत्य त्यक्त्वा सर्वपरिच्छदम् ।
अनाथपिण्डदं द्रष्टुं श्रावस्त्यां सुहृदं ययौ ॥३७॥
अभिलाषं निवेद्यास्मै प्रव्रज्यायां जितेन्द्रिय- ।
जगाम सहितस्तेन भक्त्या भगवतो’न्तिकम् ॥३८॥
दृष्टैव तत्र सर्वज्ञं मोहध्वान्तदिवाकरम् ।
तत्पाददर्शनेनैव मेने स कृतकृत्यताम् ॥३९॥
विज्ञाय तस्य भगवान् सङ्कल्पं तमभाषत ।
दशनज्योत्स्नया कुर्वन् विवेकविमला दिश- ॥४०॥
एहि भिक्षो निराशङ्के निर्विपक्षे क्षयोज्झिते ।
आख्याते धर्मविनये ब्रह्मचर्यां चरेप्सितम् ॥४१॥
इति प्रसादशीलेन जिनेनोदीरिते पुर- ।
प्रव्रज्या सहसैवास्य पपातालक्षिता तनौ ॥४२॥
तत- स शत्रौ मित्रे च प्रशमात् समतां श्रित- ।
शास्तु- शासनमादाय प्रणिपत्य जगाम तम् ॥४३॥
श्रोणापरान्तकं नाम देशं क्रूरजनाश्रयम् ।
स्वयं परीक्षितुं क्षान्तिं जनेन स समाययौ ॥४४॥
ततो दृष्ट्वा तमायान्तं मृगयायाममङ्गलम् ।
लुब्धकश्चापमाकृष्य हन्तुं क्रोधात् समाद्रवत् ॥४५॥
निर्विकारं निरुद्वेगं स तं विगतसाध्वसम् ।
प्रहरेति ब्रुवाणं च दृष्ट्वैव शममाप्तवान् ॥४६॥
@२३६
शाम्यतस्तस्य सहसा प्रसादी लुब्धकस्य स- ।
धर्मं दिदेश येनासौ बोधिं प्राप सहानुगै- ॥४७॥
स तत्र सुगतार्हाणां सर्वोपस्करसम्पदाम् ।
शतानि पञ्च रम्याणां विहाराणामकारयत् ॥४८॥
पूर्णो’पि ज्ञानसम्पूर्ण- प्राप्तस्त्रिदशपूज्यताम् ।
वैराग्यलक्ष्म्या युक्तो’भून्मुनीनां स्पृहणीयया ॥४९॥
अथ तस्याग्रजो भ्रात्रा भविल- क्षीणवित्तताम् ।
कालेनोपगत- प्रायात् समुद्रं द्रविणाशया ॥५०॥
तत- प्रवहणारूढ- सो’नुकूलै- समीरणै- ।
गोशीर्षचन्दनवनं प्रापित- स्वल्पवासरै- ॥५१॥
कुठारिकशतैस्तस्मिन् पञ्चभिश्छेत्तुमुद्यते ।
तच्चन्दनवनं दिव्यं भुजङ्गगणसङ्कुलम् ॥५२॥
तत्स्वामी यक्षसेनानां महेश्वर इति श्रुत- ।
कोपादुदसृजद् घोरं कालिकाख्यं महानिलम् ॥५३॥
मरुता महता तेन प्रापिता- प्राणसंशयम् ।
चक्रन्दुर्वणिज- सर्वे शर्वशक्रमुखान् सुरान् ॥५४॥
तानार्तरावमुखरान् भविल- सार्थनामक- ।
उवाच सञ्चिन्त्य चिरं पश्चात्तापसमाकुल- ॥५५॥
पूर्ण- कनीयान् भ्राता स हितैषी मां पुरावदत् ।
बहुक्लेशो ह्यल्पसुख- क्व गन्तव्यस्त्वमाम्बुधि- ॥५६॥
अकृत्वा धीमतस्तस्य वचनं सत्यदर्शिन- ।
च्युतो’हं धनलोभेन घोरे’स्मिन् व्यसनार्णवे ॥५७॥
श्रुत्वैतद्वणिज- सर्वे प्रभावं लोकविश्रुतम् ।
पूर्णस्य मनसा ध्यात्वा तमेव शरणं ययु- ॥५८॥
नमस्तुभ्यं जगत्क्लेशविषदोषापहारिणे ।
पूर्णायोदीर्णकरुणासुधासम्पूर्णचेतसे ॥५९॥
इत्येकस्वररावेण तेषां सम्पूरिते’म्बरे ।
क्षणेन गत्वा तद्वृत्तं पूर्ण- प्राह स्वदेवता- ॥६०॥
श्रोणापरान्तकगत- श्रुत्वा तेषां स विप्लवम् ।
व्योम्ना समाधिसन्नद्ध- प्राप प्रवहणं क्षणात् ॥६१॥
तस्मिन् पर्यङ्कबन्धेन स्थितो मेरुरिवाचल- ।
प्रलयोत्तालवेगस्य गतिं वायोर्जहार स- ॥६२॥
@२३७
पूर्णेन पवनं रुद्धं ज्ञात्वा यक्षगणाग्रणी- ।
तं प्रसाद्य ययौ त्यक्त्वा तेभ्यश्चन्दनकाननम् ॥६३॥
पूर्णप्रसादादादाय भविलश्चन्दनद्रुमान् ।
हृष्टस्तेनैव सहित- शूर्पारं स्वपुरं ययौ ॥६४॥
पूर्णो’थ सम्मते भ्रातुस्तत्र गोशीर्षचन्दनै- ।
चक्रे नन्दनमालाख्यं प्रासादं सुगतोचितम् ॥६५॥
तत्र पूर्णेन भगवान् ध्यातस्तूर्णं विहायसा ।
समाययौ जेतवनादुल्लङ्घ्य शतयोजनीम् ॥६६॥
आगच्छतो भगवत- पुर-प्रसृतया जगत् ।
देहकान्त्या कपिशितं सर्वं हेममिवाभवत् ॥६७॥
पुरोपान्तनिवासिन्यस्तं विलोक्य गृहाङ्गना- ।
तीव्रचित्तप्रसादेन प्रशमोन्मुखतां ययु- ॥६८॥
कुशलोवचितां तासां भगवान् सत्यदेशनाम् ।
चक्रे भवादृतां कान्तास्ता- प्रापु- कुशलं ययु- ॥६९॥
ऋ#द्ध्या भगवतस्तत्र चैत्यं पौराङ्गनाभिधम् ।
ताभिर्विहितमद्यापि वन्दन्ते चैत्यवन्दका- ॥७०॥
मुनीनां भगवान् कृत्वा तथा वल्कलिनो मुने- ।
प्रव्रज्यानुग्रहं शुद्धां विदधे धर्मदेशनाम् ॥७१॥
ततश्चन्दनमालाख्यं प्रासादं भगवान् जिन- ।
प्रविश्य स्फाटिकं चक्रे जनसङ्घभरक्षमम् ॥७२॥
अथ रत्नासनासीन- स तत्र करुणानिधि- ।
विदधे सर्वसत्त्वानां शान्त्यै निर्वाणदेशनाम् ॥७३॥
अत्रान्तरे सानुचरौ मुनीन्द्रौ कृष्णगौतमौ ।
अभ्येत्य धर्मश्रवणे शास्तु- शासनमापतु- ॥७४॥
तत्र कृत्वाथ भगवान् प्रासादस्य प्रतिग्रहम् ।
पुनर्जेतवनं गच्छन्नुद्ययौ सह भिक्षुभि- ॥७५॥
व्रजन् मारीचिलोकस्थां मौद्गल्यायनमातरम् ।
सद्गिरा चार्यसत्ये तां धर्ममार्गे न्यवेशयत् ॥७६॥
अथ जेतवनं प्राप्तं भगवन्तं सविस्मया- ।
पूर्णस्य पुण्यं पप्रच्छुर्भिक्षव- सो’प्यभाषत ॥७७॥
@२३८
काश्यपस्य पुरा सम्यक्सम्बुद्धस्यान्यजन्मनि ।
विहाराधिकृत- पूर्ण- सङ्घोपस्थायको’भवत् ॥७८॥
स कदाचिदसम्मृष्टां दृष्ट्वा वैहारिकीं भुवम् ।
प्राह प्रव्रजितं तीव्रं क्रोधादुपधिवारिकम् ॥७९॥
दृप्तस्योपधिवारो’द्य विहारो’स्मिन्नमार्जित- ।
कस्य दासीसुतस्येति ब्रुवाणस्तमभर्त्सयत् ॥८०॥
तेन पारुष्यपापेन भुक्त्वा नरकदुर्गतिम् ।
दासीसुतो’भवत् पूर्ण- पञ्च जन्मशतानि स- ॥८१॥
सङ्घोपासनमेवास्य पुण्यायाभून्महीयसा ।
अर्हत्त्वं येन नि-शेषभवक्लेशोज्झितं श्रित- ॥८२॥
इति प्रभावं कथितं जिनेन ।
पूर्णस्य पुण्योपचयप्रणीतम् ।
श्रुत्वाद्भुतं संसदि भिक्षुसङ्घ- ।
पुण्यप्रशंसाभिरतो बभूव ॥८३॥
इति क्षेमेन्द्रविरचितायां बोधिसत्त्वावदानकल्पलतायां
पूर्णावदानं षट्त्रिंश- पल्लव- ॥
@२३९
३७. मूकपङ्ग्ववदानम् ।
आकिञ्चन्यसुखाय नि-स्पृहतया वैराग्यलक्ष्मीजुष- 
सर्वं यान्ति विहाय कायसचिवा- सन्त- प्रशान्त्यै वनम् ।
तत्रापि व्रतडम्बरे परिकरारम्भाय चेत् सञ्चय-
स्तत्क- कोशपरिच्छदोपकरणैर्गेहे’पराध- कृत- ॥१॥
जिने जेतवनारामविहाराभिरते पुरा ।
शाक्यराजकुमाराणां प्रव्रज्यासञ्जुषां पुर- ॥२॥
चित्रचीवरसत्पात्रयोगपट्टादिसञ्चयम् ।
प्रभूततरमालोक्य भगवान् समचिन्तयत् ॥३॥
अहो बतैषां नाद्यापि बन्धहेतुर्निवर्तते ।
अभिमानमय- काये प्रिय- परिकरग्रह- ॥४॥
काये कायपरिष्कारस्तस्योपकरणावली ।
तस्या- परिकरादानमहो नु बन्धशृङ्खला ॥५॥
इति सञ्चिन्त्य भगवान् नैकान्तविहितस्थिति- ।
कारुण्यादुपसन्नानां कुशलाय समुद्यत- ॥६॥
मासत्रयमुपस्थानं कर्तव्यं येन केनचित् ।
अदर्शनाय भिक्षूणामकरोदिति संविदम् ॥७॥
प्रवृत्ते नियमे तस्मिन् भिक्षुरारण्यकव्रत- ।
आययावुपसेनाख्य- कार्यार्थं तनुचीवर- ॥८॥
प्रवारित- स सम्प्राप्य धन्य- सुगतदर्शनम् ।
कृतकृत्य- क्षणं स्थित्वा प्रतस्थे प्रणिपत्यतम् ॥९॥
व्रजन्तमेत्य पप्रच्छुर्भिक्षव- परिवार्य तम् ।
तवार्य दर्शनमहो दत्तं भगवता कथम् ॥१०॥
मासत्रयं दर्शने’स्य नियम- शासनेन य- ।
स कथं भवता भग्न- सङ्घस्योन्मार्गगामिना ॥११॥
श्रुत्वा तद्वचनं तेषामुपसेन- स्मितोत्तरम् ।
तामूचे न मया कश्चित् कृत- समयविप्लव- ॥१२॥
अहमुक्तो भगवता दर्शनावसरे स्वयम् ।
आरण्यकस्य मे भिक्षोर्निषेधो नास्ति दर्शने ॥१३॥
परिच्छदोपकरणत्यागनिर्मुक्तबन्धना- ।
अवार्यदर्शना वृक्षमूलिका- पांशुकूलिका- ॥१४॥
@२४०
इदमद्य परं प्रातरिति ये सञ्चये रता- ।
पात्रचीवरवर्गेषु तेषां नास्तीह दर्शनम् ॥१५॥
पाथोभि- प्रसरत्तुषारशिशिरैस्तृष्णातुरास्ते परं
ते नित्यं च निधानधाम्नि विवृते’प्यन्यादलं दुर्गता- ।
तेषां चन्दनपादपादुपनत- सन्तापक- पावको
यैरेष प्रशमव्रतोपकरणे बद्धो’भिमानग्रह- ॥१६॥
इत्युक्तमुपसेनेन श्रुत्वा ते शाक्यभिक्षव- ।
वैलक्ष्यक्षयितोत्साहा- सहसैव व्यचिन्तयन् ॥१७॥
एतद्भगवतादिष्टमस्मानुद्दिश्य नापरान् ।
विचित्रचीवरचयप्रावारा वयमेव यत् ॥१८॥
विरतेच्छा- प्रिया- शास्तुर्महेच्छा वयमप्रिया ।
तस्मादिच्छां परित्यज्य भवामस्तस्य सम्मता- ॥१९॥
इति सञ्चिन्त्य ते सर्वे चारुचीवरसञ्चयम् ।
प्रावृत्याभ्यधिकं त्यक्त्वा ययुर्भगवतो’न्तिकम् ॥२०॥
इच्छाविरामे भगवान् व्यधात्तेषामनुग्रहम् ।
ज्ञानव्रज्रेण सत्कायदृष्टिशैलं बिभेद य- ॥२१॥
शाक्यराजकुमाराणां स्रोत-प्राप्तिफलस्पृशाम् ।
भिक्षुभि- पूर्ववृत्तान्तं पृष्ठ- प्राह तथागत- ॥२२॥
वाराणस्यामभूत्पूर्वं ब्रह्मदत्तो महीपति- ।
दानार्द्रहस्तो यद्वाहु- क्ष्मामधाद्दिग्द्विपोपम- ॥२३॥
तस्य ब्रह्मावती मुक्तालतेव गुणशालिनी ।
कीर्ति- सत्पुरुषस्येव विश्रुता वनिताभवत् ॥२४॥
प्रतिबिम्बोपमं पत्यु- सा सुतं विमलाशया ।
जलक्रीडागता काले सुषुवे दिव्यलक्षणम् ॥२५॥
उदकाख्य- स बालो’भूत् सञ्जात- सलिलान्तरे ।
वर्धमान- पितुस्तुल्यं यौवराज्यमनोरथै- ॥२६॥
शतानि पञ्चामात्यानां तस्य जन्मदिनं समम् ।
अवापुस्तुल्यरूपाणां पुत्राणां शतपञ्चकम् ॥२७॥
निजं जातिस्मर- प्राग्वृत्तं स शिशु शनै- ।
अचिन्तयत् प्राप्तकालं हितं सुकृतमात्मन- ॥२८॥
षष्टिवर्षाणि कृत्वा तु यौवराज्यमहं पुरा ।
अभवं कृच्छ्रसन्तप्तश्चिरं नरकसङ्कटे ॥२९॥
@२४१
जन्मन्यस्मिन्नपि पुनर्यौवराज्यमुपस्थितम् ।
सर्वथा प्रार्थ्यमानो’पि न करिष्यामि पातकम् ॥३०॥
इति सञ्चिन्त्य स चिरं राजभोगपराङ्मुख- ।
पितुरुद्वेगजननीमग्रहीत् पङ्गुमूकताम् ॥३१॥
सर्वलक्षणयुक्तो’पि राजवृत्तेरभाजनम् ।
स मूकपङ्गुर्नामाभूद् बन्धूनां दु-खवर्धन- ॥३२॥
प्राप्तेषु मन्त्रिपुत्रेषु शस्त्रशास्त्रबलोदयम् ।
राजपुत्र- प्रवृद्धो’पि नोदतिष्ठन्न चावदत् ॥३३॥
पृष्टास्तत- क्षितीशेन वैद्यास्तद्दोषभेषजम् ।
अवदन् वैकल्यं राजन् राजसूनोर्न दृश्यते ॥३४॥
अभ्यासाद्यदि जातो’स्य दोषो’पि सुखसेविन- ।
तदेष भयसंवेगादुत्तिष्ठति च वक्ति च ॥३५॥
इति वैद्यैरभिहितं तथेत्युक्त्वा क्षितीश्वर- ।
मिथ्यैव वध्यवसुधां भयाय व्यसृजत्सुतम् ॥३६॥
स भत्स्र्यमान- पुरुषैस्तमुवाच रथस्थितम् ।
अपि कश्चिद्वसत्यस्यां वाराणस्यां न वा जन- ॥३७॥
इति तद्वचनं श्रुत्वा तैर्नीत- स नृपान्तिकम् ।
तत्र पित्रार्थ्यमानो’पि मूक एवाभवत् पुन- ॥३८॥
पुनर्वध्यभुवं नीत- शवं दृष्ट्वा जगाद स- ।
अस्त्येष जीवति शव- किं वा सर्वात्मना मृत- ॥३९॥
श्रुत्वैतत् तै- पितु- पार्श्वे न्यस्तो मौनं व्यधात्पुन- ।
पुनर्वधभयाच्चैव नीत- प्रोवाच तान् पथि ॥४०॥
राशिर्य एष धान्यस्य स हि भुक्तो’नुभुज्यते ।
इत्युक्तवाक्यो’पि पुनर्नोचे किञ्चित् पितु- पुर- ॥४१॥
तत- ख्यातप्रतिक्षेपे तस्यादिष्टे महीभुजा ।
सो’वदद्वरदानेन वच्मि पद्भ्यां व्रजामि च ॥४२॥
अथास्य राज्ञा हृष्टेन वरदाने प्रतिश्रुते ।
स पद्भ्यां स्वयमभ्येत्य स्पष्टं पितरमब्रवीत् ॥४३॥
नाहं पङ्गुर्न मूको’हं नैव चाहं जडाशय- ।
किन्तु जन्मान्तरक्लेशं स्मृत्वा वैह्वल्यमाश्रित- ॥४४॥
यौवराज्यसुखं भुक्त्वा षष्टिवर्षाण्यहं पुरा ।
षष्टिवर्षसहस्राणि न्यवसं नरकोदरे ॥४५॥
राजभीत्या मया तस्मात् कृतेयं मूकपङ्गुता ।
प्रव्रज्यया ब्रह्मचर्यं चराम्येष वरो मम ॥४६॥
@२४२
इति तेनोक्तमाकर्ण्य तमुवाच महीपति- ।
अमूक इत्याप्तधृतिर्विरक्त इति दु-खित- ॥४७॥
धर्ममूलमिदं राज्यं पुत्र न त्यक्तुमर्हसि ।
यज्ञदानप्रजात्राणै- पुण्यपूर्णा नृपश्रिय- ॥४८॥
एकपुत्रस्त्वया पुत्र परित्यागरसादहम् ।
निद्रादरिद्रतां नीत- शोकशय्यासमाश्रय- ॥४९॥
सम्पूर्णचन्द्ररुचिरां व्यक्तमौक्तिकहासिनीम् ।
कथं सम्पदमुत्सृज्य प्रव्रज्याभिमता तव ॥५०॥
कथं शय्या- परित्यज्य प्राज्यराज्यसुखोचिता- ।
वनान्तवासव्यसनी सेवसे पांशुला- स्थली- ॥५१॥
कान्तालीलामुकुरमणिमन्मन्दिरीं राजधानी-
मेतां त्यक्त्वा ननु वनभुव- सम्पतद्व्याघ्रघोरा- ।
सर्वप्रीत्यै जरदजगराश्वासविप्लुष्टपत्रा-
क्लिष्टच्छाया- प्रविरललतास्ता- कथं ते भवन्ति ॥५२॥
पितु- श्रुत्वेति वचनं राजपुत्रस्तमब्रवीत् ।
दन्तकान्ताधररुचिं वैराग्यं ग्राहयन्निव ॥५३॥
शीतला निर्मलजला- सन्तोषशशिशीतला- ।
वने वैराग्यसुभगा भुव- कस्य न वल्लभा- ॥५४॥
परदारा इव क्षिप्रसुखावर्जितदुर्जना- ।
नरकप्रत्ययायामे सापाया न प्रिया- प्रिया- ॥५५॥
ध्यानं मन्त्र- परिज्ञानमिन्द्रियाणां च निर्जय- ।
राज्ञां हिंसाप्रयत्नेन योगो’यं नरकप्रद- ॥५६॥
हसन्त्य- संसारं कुसुमकलिला- काननभुव-
स्वभावेन प्रीतिं विदधति बुधानां शममयीम् ।
दृढं चिन्ताश्रान्ता व्यजनपवनोच्छ्वासबहुला 
विभूतिर्भूपानां भवति खलु नेयं सुखसखी ॥५७॥
अनुजानीहि मां तात व्रजाम्येष तपोवनम् ।
जानीहि सर्वभावानां शिर-सक्तामनित्यताम् ॥५८॥
इति पुत्रवच- श्रुत्वा तत्तथेति विचिन्तयन् ।
उवाचोपचिताश्चर्यस्तं मनीषी महीपति- ॥५९॥
विवेकविमलं पुत्र त्वमिच्छसि स चेद्वनम् ।
हित्वा मे संशयं तावत् पश्चाद्युक्तिं करिष्यसि ॥६०॥
व्रजता वध्यवसुधां तिर्यगुक्तं त्वया वच- ।
प्रचुरं तदभिप्रायं वक्तुमर्हसि तत्त्वत- ॥६१॥
@२४३
इति क्षितिभुजा पृष्ट- सौ’ब्रवीत्तन्मयोदितम् ।
वसत्यत्र न कश्चित् त्वा मद्वधाद्यो निवर्तयेत् ॥६२॥
सुकृती जीवति शव- स पापस्तु मृतो’मृत- ।
प्राक् पुण्यं भक्ष्यते मूलात् सधनैर्धान्यराशिवत् ॥६३॥
इत्याशयान्मया तात तदुक्तं वचनं प्रियम् ।
…………………………………………………………..॥६४॥
इति श्रुत्वा क्षितिपतिस्तं परिष्वज्य सादर- ।
उचितं क्रियतां पुत्र कुशलायेत्यभाषत ॥६५॥
तत- स पित्रानुज्ञात- साश्रुनेत्रेण काननम् ।
प्रययौ मन्त्रिपुत्राणां सहित- पञ्चभि- शतै- ॥६६॥
महर्षेरन्तिके तत्र प्रव्रज्यां प्राप्य सानुग- ।
तेषां कालेन सो’पश्यत् कुण्डवल्कलसञ्चयम् ॥६७॥
तत- स सञ्चयद्वेषी तददर्शनसंविदा ।
एकाकी विजने तस्थौ कञ्चित् कालं महामति- ॥६८॥
दर्शनाभाषणे बद्धनियमो’पि यदृच्छया ।
प्राप्तं स्वागतमित्युक्त्वा पप्रच्छ कुशलं मृगम् ॥६९॥
पुनश्च पूजितं दृष्ट्वा मुनिं तेन मृगव्रतम् ।
अमात्यतनया- सर्वे विलक्षा- समचिन्तयन् ॥७०॥
मृगो मृगव्रतश्चायं पूजितौ निष्परिग्रहौ ।
एतावनजिनौ दण्डसम्भाराडम्बरोज्झितौ ॥७१॥
एतदर्थमनेनास्मद्दर्शने नियम- कृत- ।
व्रतोपकरणव्यग्रान्नूनमस्यापि वारयेत् ॥७२॥
इति सञ्चिन्त्य सर्वं ते व्रतोपचारसञ्चयम् । 
नद्यां प्रक्षिप्य वारायां ययु- शुद्धास्तदन्तिकम् ॥७३॥
त्यक्त्वा गृहभुवं तेषामाशयानुशयोचिताम् ।
स साधुं प्रकृतिं ज्ञात्वा विदधे धर्मदेशनाम् ॥७४॥
राजपुत्र- स एवाहं शाक्यास्ते मन्त्रिसूनव- ।
पुनस्त्यागोपदेशो’यमद्याप्येषां मया कृत- ॥७५॥
इति शाक्यकुमारवृत्तमेतत् कथितं भिक्षुगण- स्वयं जिनेन ।
अवधार्य परामपूजयत् तां करुणामाश्रितवत्सलस्य तस्य ॥७६॥
इति क्षेमेन्द्रविरचितायां बोधिसत्त्वावदानकल्पलतायां
मूकपङ्ग्ववदानं नाम सप्तत्रिंश- पल्लव- ॥
@२४४
३८. क्षान्त्यावदानम्
ते जयन्ति धृतिशीलिन- परं
निर्विकाररुचिसूचिताद्भुता- ।
शेषवत् पृथुलभारनिर्व्यथा-
ये वहन्ति सुकृतक्षमा- क्षमाम् ॥१॥
पुरा पुरा पुण्यविपर्ययेण
रिपु- प्रजानां जनितप्रकम्प- ।
उदुम्बनामा निबिडोपतापै-
र्यक्ष- क्षयायैव कृतक्षणो’भूत् ॥२॥
अकालकालं तमनाथबन्धु-
र्लोकानुकम्पी भगवान् प्रसह्य ।
शिक्षोपदेशं शरणं प्रपन्नं
शमाभिधायी विनये न्ययुङ्क्त ॥३॥
तस्मिन् प्रशान्ते भुवनोपतापे 
द्रष्टुं प्रहृष्ट- सुगतं समेत्य ।
सञ्चारिणं नाकपति- प्रणम्य
तत्कालजातस्मितमित्युवाच ॥४॥
कस्मादकस्मात् स्मितचन्द्रलेखा 
मुखाम्बुजे भाति तवाद्भुतेयम् ।
अकारणं सत्त्वसुधासमुद्रा
न लोकसामान्यतया हसन्ति ॥५॥
श्रुत्वेति वाक्यं त्रिदशेश्वरस्य तत् 
तं सर्वदर्शी भगवान् बभाषे ।
अस्मिन् प्रदेशे निजपूर्ववृत्तं
स्मृत्वा स्मितं जातमिदं ममेन्द्र ॥६॥
पुरा मुनि- क्षान्तिरतिर्वने’स्मि-
न्नुवास निर्वासितरोषदोष- ।
यो’भूद्भुवो रागरज-स्वभावे 
विद्वेषवानिन्दुरिवारविन्दे ॥७॥
अथोत्तरासाधिपतिर्वसन्ते 
वनान्तरालोकनकौतुकेन ।
@२४५
सान्त-पुर- केलिसुखाय कामी
तदाश्रमोपान्तमहीमवाप ॥८॥
रागी कलिर्नाम स भूमिपाल-
पादप्रहारैर्वदनासवैश्च ।
लेभे विलासेषु नितम्बिनीना-
मशोकशोभां बकुलश्रियं च ॥९॥
दिशस्तपोलोपपृथुप्रकोप-
भ्रूभङ्गवृन्दैरिव तापसानाम् ।
तत्र भ्रमद्भिर्भ्रमरैर्बभूवु-
कामाग्निधूमैरिव सान्धकारा- ॥१०॥
लीलाविलोला- पवनाकुलाली-
स्तनावनम्रा- स्तबका लतानाम् ।
रक्ताधरा- पाटलपल्लवानां 
प्रापुर्विलासं ललना लतानाम् ॥११॥
राजाङ्गना- कौतुकविभ्रमेण
वने चरन्त्यस्तमृषिं विलोक्य ।
अचञ्चलध्यानसमाधिसक्तं
विमुक्तरागं परिवार्य तस्थु- ॥१२॥
तद्देशमभ्येत्य नरेश्वरो’थ
दृष्ट्वा वधूभि- परिवारितं तम् ।
ईर्ष्याप्रकोपानलदुर्निरीक्ष्य-
चिच्छेद तस्याशु स पाणिपादम् ॥१३॥
छिन्नाङ्गवर्गो’पि स निर्विकार-
श्चुकोप भूपाय न नाम धीर- ।
न्यवारयत् क्रूरतरं च तस्मै 
गन्धर्वयक्षोरगदेवसङ्घम् ॥१४॥
तत- प्रयाते नृपतौ पुरं स्वां
समेत्य सर्वे मुनयो वनेभ्य- ।
तं तत्र कृत्तावयवं विलोक्य
क्षान्ता अपि क्रोधधुता बभूवु- ॥१५॥
@२४६
शापप्रदानाभिमुखान् निवार्य
क्षन्तव्यमित्येव स तानुवाच ।
क्षमासमालिङ्गितमानसानां
कोपक्रियाभि- क्रियते न सङ्ग- ॥१६॥
विकारवेगो’पि न पाणिपाद-
च्छेदे ममाभूद् यदि वीतमन्यो- ।
सत्येन तेनाक्षतदेह एव
स्यामित्यवादीत् स पुन- प्रसादी ॥१७॥
तत- क्षणात् सङ्गतपाणिपादं
रूढव्रणं प्रेत्य सदोदयेन ।
अपूजयत् क्षान्तिगुणं स्तवेन 
तं देवता सत्त्वसितैश्च पुष्पै- ॥१८॥
राजापि तत्किल्बिषकालकूट-
विस्फोटसङ्घट्टविनष्टचेष्ट- ।
पूरोत्कटावर्तविवर्तमान-
संवर्तपाकं नरकं जगाम ॥१९॥
यो’भूत्पुरा क्षान्तिरतिर्महर्षि-
सो’हं कलिर्यश्च स देवदत्त- ।
अतीतवृत्तस्मरणेन शक्र
नाकारणं जातमिदं स्मितं मे ॥२०॥
इति भगवत- श्रुत्वा वाक्यं स विस्मयमानस-
प्रमदविकचव्यक्तोत्साहा वहन्नयनावली- ।
तरणिकिरणस्पर्शेनेव स्फुट- कमलाकर-
स्त्रिदशवसतिं प्रीत- प्रायात् पतिस्त्रिदिवौकसाम् ॥२१॥
इति क्षेमेन्द्रविरचितायां बोधिसत्त्वावदानकल्पलतायां
क्षान्त्यवदानमष्टत्रिंश- पल्लव- ॥
@२४७
३९. कपिलावदानम् ।
अत्यन्तमुन्नतिमतां महतां विनाश-
दोषस्य दुर्जनसमागम एव हेतु- ।
कूलद्रुमा- किल फलप्रसवै- सहैव
सद्य- पतन्ति जलसङ्गतिभिन्नमूला- ॥१॥
रुचिरागारशालिन्यां वैशाल्यां भगवान् पुरा ।
वल्गुमत्यास्तटे नद्या विचचार तथागत- ॥२॥
तस्या- कैवर्तसार्थेन गम्भीरे’म्भसि दुस्तरे ।
कदाचिद् घोरमकर- क्षिप्त्वा जालं समुद्धृत- ॥३॥
अष्टादशशिरा- सिंहद्विरदप्रखरानन- ।
नृणां सहस्रैराकृष्ट- पर्वताकारविग्रह- ॥४॥
तं दृष्ट्वा तत्र वित्रस्ता- स्रस्ताकर्षणरज्जव- ।
आश्चर्यनिश्चलदृशो न तस्थुर्न ययु- क्षणम् ॥५॥
गणनां गहनाश्चर्यविशेषशतशालिनाम् ।
संसारे कर्मवैचित्र्ये विकाराणां करोति क- ॥६॥
अत्रान्तरे तमुद्देशं भगवान् भूतभावन- ।
जिन- समाययौ सर्वजनत्राणकृतक्षण- ॥७॥
सवृद्धबालललनं जनं कौतुकसङ्गतम् ।
दृष्ट्वा तत्राकरोत्तीरे भगवानासनग्रहम् ॥८॥
भिक्षुसङ्घै- परिवृतं दृष्ट्वा तत्र तथागतम् ।
जनो’भूदुन्मुख- सर्व- प्रत्यावृत्त इवोदधि- ॥९॥
तं विलोक्यैव विनता- कैवर्ता- प्राणिबन्धनम् ।
विशालजालं सहसा संसारमिव तत्यजु- ॥१०॥
मत्स्यकुम्भीरनक्रादिसम्भारं तद्गिराम्भसि ।
त्यक्त्वा ते विरताटोपा बभूवु- किल्विषद्विष- ॥११॥
तैर्न्यस्तं भगवान् दृष्ट्वा महामकरमग्रत- ।
तं जगाद सृजन् दन्तकान्त्यैव करुणानदीम् ॥१२॥
अपि त्वं कपिल- पुत्र किं न स्मरसि दुष्कृतम् ।
वचोदुश्चरितस्यायं परिपाको’नुभूयते ॥१३॥
साप्यकल्याणमित्रं ते जननी क्वाद्य वर्तते ।
सर्वज्ञेनेत्यभिहित- स्मृत्वा जातिमुवाच स- ॥१४॥
@२४८
विभो भवामि कपिल- स्मरामि निजदुष्कृतम् ।
वचोदुश्चरितस्यायं परिपाको’नुभूयते ॥१५॥
याता मे नरकं माता नरकादेशिनी पुरा ।
इत्युक्त्वा मकरस्तत्र रुदोद परुषस्वरम् ॥१६॥
तं शोकसागरे मग्नं बभाषे भगवान् पुन- ।
अकाले किं करोम्यद्य तिर्यग्योनिगतस्य ते ॥१७॥
अपुण्यप्रारम्भे रभसहसितोल्लासविहिते ।
प्रमत्तानां याते नरकपरिपाकप्रणयिताम् ।
अशान्ते सन्तापं रुदितशरणानि प्रतिनिशं
भृशं क्लेशावेशैर्दिशति विषतुल्यैरनुशय- ॥१८॥
क्षणं दु-खक्षयायैव मयि चित्तं प्रसादय ।
प्रसन्नमानस- काले यास्यसि त्रिदशालयम् ॥१९॥
शृणु वत्स हितं चेदं विचार्य कुरु चेतसि ।
अनित्या- सर्वसंस्कारा- शान्तिनिर्वाणमक्षयम् ॥२०॥
इत्याज्ञया भगवतस्तस्मिन् याते प्रसन्नताम् ।
जनसङ्घ- स सुचिरं बभूवाश्चर्यनिश्चल- ॥२१॥
आर्यानन्द- प्रणयिना जनेनाभ्यर्थितस्तत- ।
तत्पूर्ववृत्तं पप्रच्छ भगवन्तं कृताञ्जलि- ॥२२॥
स तेन पृष्ट- प्रोवाच विमलज्ञानलोचन- ।
अस्याकुशलशीलस्य वृत्तान्त- श्रूयतामयम् ॥२३॥
भद्रकाख्ये पुरा कल्पे वर्षायुतयुगायुषि ।
जने बभूव भगवान् काश्यपाख्यस्तथागत- ॥२४॥
कृकिर्नाम महीपाल- कल्पशाल इवार्थिनाम् ।
अभवत् समये तस्मिन् वाराणस्यां बहुप्रद- ॥२५॥
कदाचिद्विबुधास्थाने सहस्राक्षमिवापरम् ।
आसीनं वादिसिंहाख्यस्तं विद्वानाययौ द्विज- ॥२६॥
अविलम्बितसम्प्राप्तदर्शनासनसत्कृति- ।
स दत्ताशीर्नरपतिं शिष्यश्रेणिवृतो’भ्यधात् ॥२७॥
स्वस्ति स्वस्तिमते बुधाधिपसभासीनाय तुभ्यं विभो
लुब्धा- सच्चरितामृते तव परं सन्दर्शने रागिण- ।
सद्वेषा- परभूपनाम्नि मुखरास्ते सद्गुणोदीरणे 
कस्मात्सर्वगुणाश्रयेण भवता दोषैर्वयं योजिता- ॥२८॥
@२४९
यद्याचका अपि निरन्तररत्नवर्षे
नानार्थिसार्थपरिपूरकतां प्रयान्ति ।
सर्वं भवानुपमपुण्यनिधे वदान्य
निर्दैन्यदानविभवस्य विजृम्भितं ते ॥२९॥
राजन् किञ्चित्परिचितगुणै- सेवया सद्गुरुभ्य-
प्राप्तो’स्माभिर्विबुधविजयी को’पि विद्यांशलेश- ।
अस्यां विद्वत्कमलभरसौम्यप्रभायां सभायां
तस्योत्कर्षं कतिपयपदं प्रत्ययं दर्शयाम- ॥३०॥
निजगुणगणने धीर्लज्जते सज्जनानां
मुखरयति तथापि प्रौढवादाभिलाष- ।
इत्यति जगति राजन् क्षिप्रमन्विष्यतां मे 
प्रतिवचनरुचिश्चेदस्ति कश्चिद्विपश्चित् ॥३१॥
सन्दर्भगर्भगम्भीरमिति तस्योत्कटं वच- ।
श्रुत्वा क्षितिपति- क्षिप्रं विलक्ष- समचिन्तयत् ॥३२॥
अप्राप्तप्रतिमल्लो’यं यदि यायान्मदोद्धत- ।
तदेष मम देशस्य यश-खण्डनडिण्डिम- ॥३३॥
गुणापमानकृद् यत्र मूर्खो भवति भूपति- ।
न करोति जनस्तत्र विद्यार्जनपरिश्रमम् ॥३४॥
विवेकविमलालोके धर्मारामे महीपतौ ।
लोके विद्या- प्रवर्तन्ते सदाचारक्रिया इव ॥३५॥
तस्मादस्य प्रयत्नेन कर्तव्यो मदनिग्रह- ।
विद्यादरिद्रता देशे दोष एव विशाम्पते- ॥३६॥
इति सञ्चिन्त्य नृपतिर्विप्रं कर्वटवासिनम् ।
आनिनाय महामात्यैरन्विष्य विदुषां गुरुम् ॥३७॥
भूभृत्सभामुपाध्याय- प्रेत्य तं तर्ककर्कशम् ।
चकार वादिसिंहस्य दर्पकेसरकर्तनम् ॥३८॥
तस्य तेन जितस्याशु विजिताशेषवादिन- ।
मौनसूत्रं समापेदे लज्जितेव सरस्वती ॥३९॥
आरूढा- शुभ्रमहसं नक्षत्राणामिवोदया- ।
उपर्युपरि दृश्यन्ते गुणोत्कर्षा मनीषिणाम् ॥४०॥
वादिसिंहं विसृज्याथ दत्वा भूरि धनं नृप- ।
ददौ द्विजाय जयिने कर्वटं नगरोपमम् ॥४१॥
@२५०
लब्धराजगजाश्वो’थ चारुकेयूरकङ्कण- ।
उपाध्याय- स्वभवनं प्रविवेश सह श्रिया ॥४२॥
भुजैर्जिता भूमिभुजां वणिजां सागरार्जिता- ।
विद्यावतां विराजन्ते गुणोत्कर्षार्जिता- श्रिय- ॥४३॥
कालेन श्रीमतस्तस्य पुत्रजन्मोत्सवो’भवत् ।
सुखे’पि सुखसम्पत्तिर्लक्षणं पुण्यकर्मणाम् ॥४४॥
कपिलो नाम स शिशुस्तेज- पिङ्गशिरोरुह- ।
वर्धमानमतिर्विद्वान् पितुरभ्यधिको’भवत् ॥४५॥
कुले महति वैदुष्यं वैदुष्ये विभवोद्भव- ।
विभवे सत्सुतोत्कर्ष- फलं सुकृतशाखिन- ॥४६॥
कदाचिद्व्याधिसंयोगात्प्रत्यासन्नतनुक्षय- ।
विजने पुत्रमाहूय सो’वदत् पुत्रवत्सल- ॥४७॥
बाल्ये गुणार्जनं पुत्र तारुण्ये द्रविणार्जनम् ।
मया कृतं न तु पुन- परलोकसुखार्जनम् ॥४८॥
उत्तमर्ण इव प्राप्ते काले सुगणितावधौ ।
अधुना विवश- क्वाहं क्व सा विद्या क्व तद्धनम् ॥४९॥
गुणपुष्पे सुखफले बद्धमूले धनैर्जने ।
वने वज्र इवाकालकाल- पतति दु-सह- ॥५०॥
क्षपयति सकलाभिर्जन्म विद्याकलाभि- 
क्षणिकसुखनिमित्तं सन्निधत्ते च वित्तम् ।
पशुशिशुषु मनुष्य- प्रीयते मोहशिष्य-
तनुविरहमुहूर्ते सर्वमन्यत् स चान्य- ॥५१॥
इदं तुत् ए हितं वच्मि स्नेहमोहवशीकृत- ।
संसारसारशरणं वत्स वेत्सि बहुश्रुत- ॥५२॥
सन्त- प्रणम्या- परुषं न वाच्यं
कार्य- प्रयत्नेन परोपकार- ।
पापावपाते सततं हि पुंसा-
मेतानि पुण्यान्वलम्बनानि ॥५३॥
अलोभशोभाभरणा विभूति-
रद्वेषसक्ति- स्वसुखेष्वमोह- ।
मूलत्रये’स्मिन् कुशलद्रुमस्य
वसत्यशेषाखिलसत्फलश्री- ॥५४॥ 
@२५१
यावत्तपति तीक्ष्णांशुरस्मिन् भुवनमण्डले ।
तावत्त्वत्सदृश- पुत्र विद्वान् वादी न विद्यते ॥५५॥
भिक्षुभिस्तु न कर्तव्यस्त्वया वाद- कदाचन ।
गम्भीरज्ञानदुर्बोधप्रबुद्धा बौद्धबुद्धय- ॥५६॥
पुरा भिक्षुर्मया पृष्ट- पदस्यार्थं जहास माम् ।
प्रश्नं कर्तुं न जानीषे विद्वानिति जगाद च ॥५७॥
तस्माद् भिक्षुविवादस्ते परं पाण्डित्यपीडनम् ।
बलप्रभावकामो हि गिरिं मूर्ध्ना न ताडयेत् ॥५८॥
इत्युक्त्वा तनयं विप्र- परलोकभुवं ययौ ।
कायावसथपान्थानां देहिनां न चिरस्थिति- ॥५९॥
वाग्मी कालेन कपिल- खण्डिताखिलपण्डित- ।
नृपाद्बहुगुणं प्राप धनमानमहोदयम् ॥६०॥
तत- कदाचिदेकान्ते कपिलं काचराभिधा ।
सम्प्राप्तं वादिसाम्राज्यं जगाद जननी शनै- ॥६१॥
वादिदर्पच्छिदा पुत्र दिग्द्वीपजयिना त्वया ।
दुर्जना- श्रमणा- कस्माद्दर्पान्धा- परिवर्जिता- ॥६२॥
परोत्कर्षाधिरूढस्य प्रतिपक्षे क्षमारते- ।
अक्षमो’यमिति व्यक्तं क्षणेन क्षीयते यश- ॥६३॥
इति मातुर्वच- श्रुत्वा सो’वदद् विदुषो वच- ।
न वाद- श्रमणै- कार्य- पित्राहमिति वारित- ॥६४॥
इयं दुर्जीविकास्माकं पत्रालम्बनवादिनाम् ।
क्रियते गुणमान्यानां मानम्लानिर्मुखे यया ॥६५॥
धिगेतच्चण्डपाण्डित्यं गुरुविद्वेषदु-सहम् ।
महतां सुखभङ्गाय सदा यस्मिन् समुद्यम- ॥६६॥
यस्यां न माया सा बुद्धि- सा श्रीर्लोभं निहन्ति या ।
दर्पो न यस्य विद्या सा शक्तिर्या च क्षमावती ॥६७॥
एवमेव न कर्तव्य- परैर्विद्वेषविग्रह- ।
किं मातर्जगतां पूज्यभिक्षुभि- ख्यातलक्ष्मभि- ॥६८॥
विजेतुं न च ते शक्या- प्रमाणपरिनिष्ठिता- ।
प्रतिपक्षैरविक्षिप्तं येषां नैरात्म्यशासनम् ॥६९॥
इति पुत्रवच- श्रुत्वा कुपिता तमुवाच सा ।
अभूत्तव पिता नूनं पापश्रमणचेटक- ॥७०॥
@२५२
महति ब्राह्मणकुले जात- प्राज्ञो बहुश्रुत- ।
भिक्षुपक्षे निपतित- कथं त्वमपि तादृश- ॥७१॥
पृथुप्रमाणखड्गेन कुरु श्रमणनिग्रहम् ।
अविदार्याभ्रसङ्घातं तीक्ष्णांशुर्न विराजते ॥७२॥
इति स प्रेरितो मातुर्गिरा तद्भक्तियन्त्रित- ।
भिक्षूणामाश्रमपदं शनैर्गन्तुं समुद्ययौ ॥७३॥
व्रजन् स सम्मुखायातं भिक्षुं जिज्ञासया पथि ।
ग्रन्थसारं प्रमाणं च पप्रच्छ समयोचितम् ॥७४॥
स तेन पृष्ट- प्रोवाच गाढशब्दार्थनिर्णयम् ।
लक्षत्रयप्रमाणं न- शास्त्रं तीर्थिकदुर्लभम् ॥७५॥
कुत- पारे’तिवर्तन्ते क्व च वर्त्मातिवर्तते ।
सुखदु-खे च लोकस्य क्वचित् समभिबध्नत- ॥७६॥
इति गम्भीरशब्दार्थं शास्तुर्भगवतो वच- ।
अनुपासितसर्वज्ञैर्ज्ञायते न यथा तथा ॥७७॥
एतदाकर्ण्य कपिल- श्लोकगाम्भीर्यविस्मित- ।
ययौ भगवत- पुण्यं काश्यपस्य तपोवनम् ॥७८॥
तथा भिक्षुगणं दृष्ट्वा प्रसन्नहृदयानन- ।
अचिन्तयत् तदश्रद्धां विहाय गतमत्सर- ॥७९॥
एतेषां द्वेषकालुष्यात् क्रौर्यं क- कर्तुमर्हति ।
येषां सन्दर्शनेनैव वैमल्यं लभते मन- ॥८०॥
इति सञ्चिन्त्य स चिरं तद्विवादपराङ्मुख- ।
दूराध्वखिन्न- स्वगृहं गत्वा प्रोवाच मातरम् ॥८१॥
मिथ्यैवाहं त्वया मात- प्रेरित- कलिकर्मणि ।
अजया- श्रमणा लोके गूढार्थग्रन्थवादिन- ॥८२॥
श्लोकमात्रं मया श्रुत्वा भिक्षोरेकस्य वर्त्मनि ।
अज्ञातार्थेन वैलक्ष्यात् सुचिरं वीक्षिता क्षिति- ॥८३॥
तद्ग्रन्थेष्वकृताभ्यासस्तान् वक्तुं क- प्रगल्भते ।
कथयन्ति स्वशास्त्रं ते न हि प्रव्रजितादृते ॥८४॥
इति तेनोदितं श्रुत्वा जननी तमभाषत ।
आयासिताहं भवता गर्भभारेण केवलम् ॥८५॥
@२५३
सङ्घर्षामर्षशून्येन दैन्यात् सर्वप्रणामिना ।
धर्षणानिर्विमर्षेण क्रियते पुरुषेण किम् ॥८६॥
लोके सकलरत्नानां तेजसैव महार्घता ।
को ह्यर्थ- पुरुषप्राणैस्तेजोजीवनवर्जितै- ॥८७॥
मिथ्या तद्ग्रन्थलाभाय प्रव्रज्या गृह्यते न किम् ।
मूर्ध्नि कृत्तेषु जायन्ते किं केशेषु कुश- पुन- ॥८८॥
इति मातुर्गिरा तस्य मन- कलुषतां ययौ ।
सहसा कालवातालीरजोरुद्धमिवाम्बरम् ॥८९॥
तत- स कूटप्रशमप्रणयी भिक्षुकाननम् ।
गत्वा गृहीत्वा प्रवज्यां शास्त्रं सौगतमाप्तवान् ॥९०॥
कालेन धर्मकथक- स विद्वान् गुणगौरवात् ।
सिंहासनं समारुह्य विदधे धर्मदेशनाम् ॥९१॥
जनन्या प्रेरितस्तस्यां देशनायां क्रमेण स- ।
भिक्षुधर्मविरुद्धार्थ वक्तुं समुपचक्रमे ॥९२॥
धर्मप्रहारव्यथितैर्भिक्षुभि- स पदे पदे ।
निवार्यमाणस्तानूचे कृत्वा विकृतमाननम् ॥९३॥
अज्ञात्वा दर्पमुखरैरयथा बहुवादिभि- ।
भवद्भि- स्थूलदन्तोष्ठैर्व्याख्या मम विसूदिता ॥९४॥
यूयं गर्दभमर्कटोष्ट्रवदना द्वीप्यास्यपश्वानना
मार्जारैणवराहकुक्कुरमुखा दुर्दर्शवक्त्रा- परम् ।
सह्या मौनजुषो’पि नैव विकटाटोपं रटन्त- किमु
भ्रूभङ्गैरिति भिक्षुसङ्घमसकृन्निर्भर्त्सयन् सो’भ्यधात् ॥९५॥
तस्य वाक्यशरैस्तीक्ष्णैर्विकृत्ता इव भिक्षव- ।
अनुक्त्वैव प्रतिवचस्त्यक्त्वा तं ययुरन्यत- ॥९६॥
तेन वाक्पातकेनाथ पश्चात्तापमुपागत- ।
तत्याज्य जननीमेव प्रव्रज्यां न तु तां द्विज- ॥९७॥
श्रमणैर्मे हृत- पुत्र इति सा विप्रलापिनी ।
उन्मादिनी तनुं त्यक्त्वा प्रपेदे नरकस्थितिम् ॥९८॥ 
तत- कालेन कपिल- स्वयं कलितकिल्बिष- ।
देहान्ते वाक्यपारुष्यादिमां मकरतां गत- ॥९९॥
@२५४
तान्येतानि मुखान्यस्य यान्यूचे भिक्षुभर्त्सने ।
फलं सदृशरूपं हि कर्मबीजात् प्रजायते ॥१००॥
इत्युक्त्वा तत्र भगवान् धर्ममादिश्य शाश्वतम् ।
जनस्यानुग्रहं चक्रे नानाबोधिविधायकम् ॥१०१॥
तत- प्रयाते स्वपदं जिने तन्मयमानस- ।
मकर- प्रोज्झिताहारस्त्यक्त्वा देहं दिवं ययौ ॥१०२॥
चातुर्महाराजिकेषु देवेषु विशदद्युति- ।
श्रीमान् स जात- सुगते क्षणं चित्तप्रसादनात् ॥१०३॥
तत- पूर्णेन्दुवदन- स्रग्वी रुचिरकुण्डल- ।
स साकार इवानन्द- सुगतं द्रष्टुमाययौ ॥१०४॥
प्रकीर्णदिव्यकुसुम- किरीटस्पृष्टभूतल- ।
प्रभापूरितदिक्चक्रस्तं भक्त्या प्रणनाम स- ॥१०५॥
चक्रे तस्योपविष्टस्य भगवान् धर्मदेशनाम् ।
यया स्रोत-फलं प्राप्य सत्यदर्शी जगाम स- ॥१०६॥
तृणमिव गुरुकायो’प्युद्धृत- पापपङ्का-
दिति स जननिकाय- सो’पि दु-खाज्जिनेन ।
व्यसननिपतितानां लीलया पुण्यशीला 
निखिलमतुलमूलं क्लेशमुन्मूलयन्ति ॥१०७॥
इति क्षेमेन्द्रविरचितायां बोधिसत्त्वावदानकल्पलतायां
कपिलावदानं नाम एकोनचत्वारिंश- पल्लव- ॥
@२५५
४०. उद्रायणावदानम् ।
तुल्यमेव पुरुषेण भुज्यते 
कायभाजनगतं शुभाशुभम् ।
देहिनां विविधकर्मजं फलं
न ह्यभुक्तमुपयाति सङ्क्षयम् ॥१॥
भगवान् सुगत- पूर्वं पुरे राजगृहाभिधे ।
कलन्दकनिवासाख्ये विजहार वनान्तरे ॥२॥
बिम्बिसार- क्षितिपतिस्तत्राभूद्विश्रुत- श्रिया ।
आकर- सर्वरत्नानां रत्नाकर इवापर- ॥३॥
बभूव समये तस्मिन् रौरुकाख्ये पुरे नृप- ।
श्रीमानुद्रायणो नाम यशश्चन्द्रमहोदधि- ॥४॥
तस्य चन्द्रप्रभा नाम पत्नी चन्द्राननाभवत् ।
शिखण्डी युवराजश्च सूनुर्विक्रमकर्कश- ॥५॥
हिरुको भिरुकश्चेति तस्यामात्यौ बभूवतु- ।
गणनीयौ न विनये ययो- शुक्रबृहस्पती ॥६॥
जाता भूमिभुज- प्रीतिर्लेखैर्लेखत्विषस्तयो- ।
रवेर्दूरस्थितस्यापि कमलाकरयोरिव ॥७॥
अपूर्वरत्ननिचयप्रेषणैर्बहुशस्तयो- ।
परिपूर्णं परं प्राप सख्यं प्रेम विधानत- ॥८॥
दूरस्थापि परं प्रीति- सतां कीर्तिरिवाक्षया ।
संसक्तापि खलप्रीतिस्तृणज्वालेव न स्थिरा ॥९॥
कदाचिद्दिव्यरत्नाङ्कं कवचं काञ्चनोज्ज्वलम् ।
प्राहिणोद् बिम्बिसाराय सारमुद्रायणो नृप- ॥१०॥
विषशस्त्राग्निरक्षार्हं विचित्ररत्नकं च तत् ।
सुहृत्प्रेषितमादाय प्रोवाच सचिवान् नृप- ॥११॥
इदं मे प्रहितं तेन सौजन्यमिव भूभुजा ।
सर्वरक्षाक्षमं वर्म गाढप्रेमनिवेदकम् ॥१२॥
न पश्याम्यस्य सदृशं प्रतिदेयं तथाधिकम् ।
अल्पप्रतिक्रिया शल्यमुपकारापकारयो- ॥१३॥
उचितं चिन्त्यतां किञ्चित् प्रेषणीयमतो’धिकम् ।
सर्वैर्भवद्भिरित्युक्त्वा नृपश्चिन्ताकुलो’भवत् ॥१४॥
@२५६
अथ धीमान् महामात्यश्चिरं ध्यात्वा तमब्रवीत् ।
वर्षकाराभिधो विप्र- सर्वविद्यासु पारग- ॥१५॥
अतो बहुगुणं राजन्नेकमेवास्त्युपायनम् ।
तस्य सम्प्रेषणे यत्न- क्रियतां यदि शक्यते ॥१६॥
य एष भगवान् बुद्ध- स्थितस्त्वद्विषयान्तिके ।
देवानामादरस्थानं पटस्तत्प्रतिमान्वित- ॥१७॥
अशेषलोककल्याणकलिकाकल्पपादप- ।
चित्रे स्वप्ने’थ सङ्कल्पे पृथुपुण्यै- स दृश्यते ॥१८॥
इति मन्त्रिवच- श्रुत्वा तथेत्युक्त्वा महीपति- ।
गत्वा भगवते नम्रस्तमेवार्थं न्यवेदयत् ॥१९॥
अनुज्ञातस्ततस्तेन नृपश्चित्रकरान् वरान् ।
आदिदेशाशु भगवत्प्रतिमोल्लेखकर्मणि ॥२०॥
जिनस्यालोकयन्तस्ते मूर्तिं रूपवशीकृता- ।
ययु- प्रमाणग्रहणे प्रगल्भा अप्यशक्तताम् ॥२१॥
सङ्क्रान्तां निर्मलपटे छायां भगवतस्तत- ।
सुवर्णभावनाभिख्यां ते शनै- समपूरयन् ॥२२॥
प्राहिणोदथ भूपालस्तं बुद्धप्रतिमापटम् ।
जगन्नयनपुण्यानां मूर्तानामिव सञ्चयम् ॥२३॥
बिम्बिसारस्य हस्ताङ्कलेखामुद्रायणो नृप- ।
पटस्य पुरत- प्राप्तां हृष्ट- स्वयमवाचयत् ॥२४॥
सुगतचरणपद्मन्यासपुण्योपकण्ठात् 
त्रिदशपुरविशेषान्मागधोदारदेशात् ।
कुशलकलितमूर्तिर्भूपतिर्बिम्बिसार-
क्षितितलतिलकं त्वां धर्मबन्धुर्ब्रवीति ॥२५॥
एतत्ते प्रहितं हितं भवमहामोहामये भेषजं
रागद्वेषविषापहं भगवतो बिम्बं शशाङ्कत्विष- ।
तृष्णापच्छमनं प्रसन्नमधुरं त्वन्नेत्रपात्रार्पितं 
धन्य- पुण्यरसायनं पिब हठादाकण्ठमुत्कण्ठित- ॥२६॥
सन्मार्गे विनियोजनं गुणगणाधाने सदाध्यापनं
दुर्व्यापारनिवारणं स्थिरसुखप्राप्तौ परिप्रेरणम् ।
निर्व्याजोपकृतौ निरन्तरतया सर्वात्मना वर्तनं
कर्तव्यं किमत- परं प्रियहितं कल्याणमित्रै- सताम् ॥२७॥
@२५७
इति लेखार्थमास्वाद्य सुहृत्प्रेमामृतोचितम् ।
राजा गजाधिरूढस्य पटस्य प्रययौ पुर- ॥२८॥
अभिनन्द्य तमानन्दात् सामात्य- सपुरोहित- ।
हेमसिंहासनोत्सङ्गे स प्रसार्य न्यवेशयत् ॥२९॥
लावण्यपुण्यनिलयं दृष्ट्वा तत्सौगतं वपु- ।
नमो नम- प्रबुद्धायेत्यवदज्जगतीजन- ॥३०॥
बुद्धाभिधानं श्रुत्वैव पुलकालङ्कृताकृति- ।
पुष्पवर्षे सुरैर्मुक्ते विस्मितो’भून्महीपति- ॥३१॥
पुण्यं भगवत- श्रुत्वा स तत्र चरितामृतम् ।
पयोदानादसोत्कण्ठनीलकण्ठतुलां ययौ ॥३२॥
द्वादशाङ्गं पटस्याध- सानुलोमविपर्ययम् ।
प्रतीत्यसमुत्पादं च दृष्ट्वा मोहं मुमोच स- ॥३३॥
स्रोत- प्राप्तिफलेनैवं दृष्टसत्यो’थ भूपति- ।
दिदेश प्रतिसन्देशं सख्युर्भिक्षुविसर्जनै- ॥३४॥
बिम्बिसारस्ततस्तस्मै कृत्वा भगवतो’र्थनाम् ।
कात्यायनं च व्यसृजत् शैलाख्यां चापि भिक्षुणीम् ॥३५॥
उद्रायणस्य नृपतेरार्य- कात्यायनो’थ स- ।
पूजाविधायिनस्तत्र विदधे धर्मदेशनाम् ॥३६॥
धर्मदेशनया तस्य सङ्गत- सुमहान् जन- ।
स्रोत-सकृदनागामिफलार्हत्पदमाप्तवान् ॥३७॥
तस्मिन् गृहपती ख्यातौ तिष्यपुष्याभिधौ पुरे ।
शान्त्यै प्रव्रज्य तस्याग्रे परिनिर्वृतिमापतु- ॥३८॥
कालेन विहितौ स्तूपौ देहान्ते ज्ञातिभिस्तयो- ।
तन्नामचिह्नावद्यापि वन्दन्ते चैत्यवन्दका- ॥३९॥
देव्याश्चन्द्रप्रभायाश्च शैलाख्या सापि भिक्षुणी ।
क्रमेणान्त-पुरे चक्रे सततं धर्मदेशनाम् ॥४०॥
कदाचिदथ भूपाल- क्रीडागारगतां प्रियाम् ।
तामज्ञासीन्निमित्तज्ञ- सप्ताहावधिजीविताम् ॥४१॥
ज्ञातसंसारचरितस्ततस्तां वसुधाधिप- ।
अनुजज्ञे शुभपदं प्राप्तुं प्रव्रज्यया पुर- ॥४२॥
स्वाख्याते धर्मविनये भिक्षुक्या नृपतेर्गिरा ।
देवी प्रव्रजिता देहं दिने तत्याज सप्तमे ॥४३॥
@२५८
चातुर्महाराजिकेषु देवेषु सहसैव सा ।
प्रयाता देवकन्यात्वं जगाम जिनकाननम् ॥४४॥
तत्र पूर्णेन्दुवदना दिव्याभरणभूषिता ।
दृष्ट्वा शाक्यमुनिं हृष्टा सा पपातास्य पादयो- ॥४५॥
प्रकीर्णदिव्यपुष्पायास्तस्याश्चक्रे तथागत- ।
धर्मोपपादनं येन दृष्टसत्या जगाम सा ॥४६॥
सा गत्वा नगरं पत्युर्व्योम्ना मूर्तिरिवैन्दवी ।
विबोध्य निशि सुप्तस्य चक्रे बोधिप्रकाशनम् ॥४७॥
यातायां स्वपदं तस्यां प्रभाते वसुधाधिप- ।
प्रव्रज्याभिमुख- पुत्रमभिषिच्य शिखण्डिनम् ॥४८॥
प्रजात्राणाय निक्षिप्य तं महामात्ययोस्तत- ।
नृपतेर्बिम्बिसारस्य सुहृद- स ययौ पुरम् ॥४९॥
बिम्बिसारस्तमायातं विगतच्छत्रचामरम् ।
नृपोपचारै- प्रणत- प्रीतिपूतैरपूजयत् ॥५०॥
विश्रान्तमासनासीनं स तमूचे सविस्मय- ।
हृष्ट- सन्दर्शनेनास्य श्रीवियोगेन दु-खित- ॥५१॥
राजन्ननन्तसामन्तमौलिविश्रान्तशासन- ।
पाकशासनतुल्यस्त्वं कथमेवमुपागत- ॥५२॥
अभिन्नवक्त्रप्रकृतेर्गुप्तमन्त्रस्य धीमत- ।
परेण राज्यहरणं वीर सम्भाव्यते न ते ॥५३॥
इति पृष्ट- स सुहृदा सस्मितस्तमभाषत ।
राजन् वृद्धविभूतिर्मे न प्रिया सर्वगामिनी ॥५४॥
विषयास्वादवैमुख्याद् वितृष्णेन मया स्वयम् ।
उत्सृष्टमिव सन्त्यक्तमैश्वर्यं भोगभाजनम् ॥५५॥
त्वया कल्याणमित्रेण सुगतप्रतिमापट- ।
यो’सौ हिताय प्रहित- स वैराग्यगुरुर्मम ॥५६॥
अधुना त्वत्प्रसादेन गत्वा भगवतो’न्तिके ।
इच्छाम्यवाप्तुं प्रव्रज्यामगारादनगारिक- ॥५७॥
इति सख्युर्वच- श्रुत्वा तत्तथेति विचिन्त्य च ।
सादरस्तद्विवेकेन बिम्बिसारस्तमब्रवीत् ॥५८॥
धन्यो बहुमतश्चासि सतां त्वं पृथिवीपते ।
कथं संसारविमुखी जाता ते मतिरीदृशी ॥५९॥
@२५९
सन्तोषविभवो भोगसुभग- शोभसे परम् ।
लक्षणं शुद्धसत्त्वानां वैराग्याभरणं मन- ॥६०॥
किं साम्राज्यमहौजसा सरजसा दु-साधनै- साधनै- 
किं भोगै- क्षणभोजनै- कलुषदै- किं सत्त्वदु-खै- सुखै- ।
संसारोपरमाय चेतसि सतां जन्मान्तरोपार्जितं
वैराग्यं कुरुते पदं यदि महामोहप्ररोहापहम् ॥६१॥
येन प्राणमन-प्रिया वसुमती सन्त्यज्यते लीलया 
त्रैलोक्याभिमते’पि य- स्मरसुखे वैमुख्यदीक्षागुरु- ।
सम्मोहव्यसनातुरं जगदिदं येनानुकम्पास्पदं
पुण्यै- को’पि स जायते मतिमतां संसारवाम- शम- ॥६२॥
इत्युक्त्वा बिम्बिसारस्तं नीत्वा वेणुवनाश्रमम् ।
सप्रणामं भगवते तद्वृत्तान्तं न्यवेदयत् ॥६३॥
उद्रायणो’पि सुगताकारं सुचिरचिन्तितम् ।
विलोक्य हर्षादात्मानं कृतकृत्यममन्यत ॥६४॥
प्रणामव्यग्रशिरसा संसारच्छेदिनि तनौ ।
पपात भगवद्दृष्टिस्तस्य प्रव्रज्यया सह ॥६५॥
भिक्षुभावमथासाद्य पात्रपाणि- स चीवरी ।
नगरे पिण्डपातार्थी चकार जनविस्मयम् ॥६६॥
प्रजा- शिखण्डी धर्मेण पालयित्वा प्रसन्नधी- ।
यात- कालेन कालुष्यमधर्माभिरितो’भवत् ॥६७॥
कलुषं काञ्चनरुचिव्यक्तविद्युद्विलासिनी ।
न कस्य कुरुते लक्ष्मीर्मेघमालेव मानसम् ॥६८॥
अनायत्तं महामात्यौ हिरुको भिरुकश्च तम् ।
अधर्मकर्मनिरतं क्रुद्धौ तत्यजतु- प्रभुम् ॥६९॥
तत्पदे विहितौ राज्ञा सचिवौ दण्डमुद्गरौ ।
चित्तानुवृत्तिकुशलौ स्वैरं सक्तं तमूचतु- ॥७०॥
प्रजारञ्जनसंसक्ता राजदौर्जन्यवादिन- ।
स्वयश-ख्यापनायेव जायन्ते धूर्तमन्त्रिण- ॥७१॥
न धर्म न सुखं नार्थं न कीर्तिं न च जीवितम् ।  
गणयन्ति प्रभोरर्थे ते भृत्या भव्यभक्तय- ॥७२॥
नाखण्डिता नाक्षयिता नातप्ता नाप्यपीडिता- ।
कुर्वन्त्यर्थक्रिया राज्ञस्तिलतुल्या- किल प्रजा- ॥७३॥
@२६०
इति ब्रुवाणौ तौ राज्ञा नियुक्तौ राज्यचिन्तने ।
लोभात् प्रवृत्तौ दुर्नीतौ हन्तुं नि-शरणा- प्रजा- ॥७४॥
निर्विचारे दुराचारे कुमतौ पृथिवीपतौ ।
लुप्तसत्ये महामात्ये प्रजानां जीवितं कुत- ॥७५॥
उद्रायणो’थाचिरेण कदाचिद् वणिजं पथि ।
निजदेशागतं वार्तां पप्रच्छ नृपराष्ट्रयो- ॥७६॥
सो’वदद्देव कुशली सुतस्तव महीपति- ।
किं तु सन्मन्त्रिरहित- कुमन्त्रिवशमागत- ॥७७॥
तत्र प्रजानां विततोपताप-
को’पि प्रवृत्त- प्रभुशासनेन ।
येनाद्य तत्कुत्सितदेशजन्म 
दिवानिशं शोचति पौरलोक- ॥७८॥
यत्र ध्वान्तं सृजति तरणिर्यत्र चन्द्रो’ग्निवर्षी
यत्रोदेति प्रकटममृतादुत्कट- कालकूट- ।
यत्र त्राता हरति गृपतिर्जीववृत्तिं प्रजानां
तत्राक्रन्दं प्रसृतविपुलोपप्लवं क- शृणोति ॥७९॥
इत्यासक्तनृपायासखिन्नस्यार्तिमयं वच- ।
दु-सहं वणिज- श्रुत्वा स तमूचे कृपानिधि- ॥८०॥
मद्गिरा त्वमितो गत्वा तूर्णमाश्वासय प्रजा- ।
स्थापयिष्याम्यहं धर्म स्वयमेत्य शिखण्डिनम् ॥८१॥
इत्युक्तस्तेन सानन्द- स्वदेशं शनकैर्वणिक् ।
गत्वा प्रजानां विदधे स्वैरमाश्वासनं पुर- ॥८२॥
प्रवादे प्रसृते तस्मिन्नमात्यौ दण्डमुद्गरौ ।
अतीतभूपागमनत्रस्तौ भूपतिमूचतु- ॥८३॥
सर्वत्र श्रूयते देव- प्रवाद- साधुनिन्दित- ।
वृद्ध- प्रव्रजितो राजा राज्यार्थी यत्नवानिति ॥८४॥
तीव्रव्रतपरिक्लिष्ट- सम्भोगाभिमुखादर- ।
लज्जां प्रव्रज्यया सार्धं त्यक्त्वा स पुनरेष्यति ॥८५॥
राजन्नपक्ववैराग्यास्त्यजन्ति सहसैव यत् ।
तत् पूर्वाभ्यधिकं तेषां प्रयाति प्रियतां पुन- ॥८६॥
लोकस्थितिविरुद्धेषु विषयेषु विशेषत- ।
स्पृहा सञ्जायते जन्तोरपथ्येष्विव रोगिण- ॥८७॥
@२६१
सुखोत्सेकात्परित्यक्तं परहस्तमुपागतम् ।
प्राय- सर्वं भवत्येव जडस्याम्रमिव प्रियम् ॥८८॥
तस्माद्भवन्तमुत्सार्य प्रतापनिधिमासनात् ।
क्षीण- शशीव स्थविर- स राज्यं भोक्तुमिच्छति ॥८९॥
चीवरोद्विग्नगात्रस्य वरवस्त्राभिलाषिण- ।
जातस्य मुण्डिते मूर्ध्नि रत्नाङ्कमुकुटस्पृहा ॥९०॥
रत्नहर्म्येषु नवतासम्भोगविभवोद्भवम् ।
त्यक्त्वा विलासमायासं वनवासं सहेत क- ॥९१॥
मृदुशयनसुखार्हा ये कथं शेरते ते 
हरिणखरखुरोद्यत्कण्टकासु स्थलीषु ।
मधु विधुकरशीतं यैर्निपीतं कथं ते 
वनजगजमदोष्णं तिक्तमम्भ- पिबन्ति ॥९२॥
अधुनैव तवासन्नप्रवेशविषमस्थिते- ।
आद्यं मतं न्यायविदां राजपुत्र निपातनम् ॥९३॥
तस्मादनागतो राजा पूर्वं वध्यस्तव प्रभो ।
दीपं हन्त पतङ्गो हि न दग्धश्चेत्समापतन् ॥९३॥
तयोरिति गिरा क्षिप्रमभूद् भूपतिराकुल- ।
खलमैघै- कलुषतां नीतं कस्य न मानसम् ॥९५॥
स तौ बभाषे साशङ्क- क्रकचक्रूरतां गत- ।
बाध- साधारणश्चायं युवयोर्मम चाग्रत- ॥९६॥
भवद्भ्यामेव विनयोपायविश्रान्तया धिया ।
विचार्य कार्यतात्पर्यं यद् युक्तं तद्विधीयताम् ॥९७॥
इति राज्ञा कृतोत्साहौ तौ विसृज्याशु घातकान् ।
उद्रायणस्याग्रपथं वधायैव बबन्धतु- ॥९८॥
सो’पि प्रज्ञापरित्राणे नियोक्तुं पुत्रमुद्यत- ।
भगवन्तं समभ्येत्य व्रजामीति व्यजिज्ञपत् ॥९९॥
सर्वज्ञेनाभ्यनुज्ञात- स्वकृतं भुज्यतामिति ।
कर्मपाशसमाकृष्ट- स ययौ रोरुकं पुरम् ॥१००॥
तस्माद्व्रजन्तं निर्व्याजमाचारमिव दुर्जना- ।
दुष्टामात्यप्रयुक्तास्ते जघ्नुर्वर्त्मनि घातका- ॥१०१॥
तस्य चीवरपात्रादीन् गृहीत्वा निहतस्य ते ।
न्यवेदयन् कृतं प्रीत्यै राजकार्यममात्ययो- ॥१०२॥
@२६२
तत- पापप्रहृष्टाभ्यां नृपस्ताभ्यां प्रदर्शितम् ।
दृष्ट्वा मुमोह सहसा रक्ताक्तं चीवरं पितु- ॥१०३॥
स लब्धसञ्ज्ञ- शनकै- शुशोच न तथा गुरुम् ।
यथा पतितमात्मानं घोरे नरकगह्वरे ॥१०४॥
सो’वदद्वत्स सम्प्राप्तं फलं खलजनान्मया ।
ऐश्वर्यमधुलुब्धेन पापपातमपश्यता ॥१०५॥
अहो बत निरालम्बे घोरे नरकसङ्कटे ।
उन्नतारोहिणां सद्य- पातकं खलसङ्गतम् ॥१०६॥
कृतमेतन्महत्पापं दुष्टामात्यधिया मया ।
पतितस्य ममेदानीं पावको’पि न पावक- ॥१०७॥
तुल्यं पितुश्चार्हतस्य वधे का मम निष्कृति- ।
पीतं यत्र मयैकस्मिन् पात्रे सदहनं विषम् ॥१०८॥
वृद्धे पितरि नि-शङ्के शमं प्रव्रज्ययाश्रिते ।
स्वचित्तं निशितं शस्त्रं लोभाद्व्यापारितं मया ॥१०९॥
यत्सञ्चिन्तितमेव कम्पजनकं श्रोतुं न यत् शक्यते 
दृष्टं यच्च करोति शोककलनां निश्चेतनानामपि ।
यत्र क्रौर्यमपि प्रयाति मृदुलां तीव्रानुतापाग्निना 
तत्रापि प्रसरन्ति निर्घृणधियां निस्त्रिंशतीक्ष्णा- क्रिया- ॥११०॥
इत्युक्त्वा दु-खसन्तप्त- प्रलापमुखरानन- ।
न्यवारयत्तयो- कोपात्प्रवेशं दुष्टमन्त्रिणो- ॥१११॥
गुणान्तरं परिज्ञाय भिरुकं हिरुकं च स- ।
आनिनाय प्रसाद्याशु पुराणौ सचिवौ पितु- ॥११२॥
ततश्चिन्ताकृशे राज्ञि शोकात् पाण्डुरतां गते ।
स्वैरं तज्जननीमेत्य दुष्टामात्याववोचताम् ॥११३॥
देवि त्वत्तनय- श्रीमान् स्वभावसरलाशय- ।
राज्यरक्षां न जानाति स्वजनोच्छेदकर्कशाम् ॥११४॥
पिता प्रव्रजितो’प्यस्य राज्यं हर्तुमुपागत- ।
आवाभ्यां प्रशमं नीतस्तत्र का नाम वाच्यता ॥११५॥
नीचतन्त्रोपपन्नश्चेत् क्रमो’यमशुभक्रम- ।
राज्याभिलाषिणो भिक्षोस्तस्यापि स कथं क्रम- ॥११६॥
आवां पितृवधक्रोधाद् वारितौ भूभुजा पदात् ।
स्वयमद्यापि शोकेन किं मिथ्या परिशुष्यते ॥११७॥
@२६३
सुकृतं कृतमावाभ्यां प्रभोर्दु-खकृशाङ्गता ।
भवन्ति सर्वभावेषु भृत्य एवापराधिन- ॥११८॥
गतं शोचति किं राजा यत्कृतं कृतमेव तत् ।
उपेक्ष्यते त्वया देवि कस्माच्चिन्ताकृश- सुत- ॥११९॥
ताभ्यामित्युदितं श्रुत्वा सा राजजननी शनै- ।
ऊचे तरलिका नाम तद्वाक्यविहितादरा ॥१२०॥
आनन्तर्यमिदं कर्म द्वयोर्नरकपातकम् ।
युष्मन्मतादुपनतं राज्ञ- पूर्वकृतेन वा ॥१२१॥
अहं तु वारयाम्यस्य शोकं पितृवधोद्भवम् ।
अर्हद्वधोद्भवं दु-खं भवद्भ्यामपि वार्यताम् ॥१२२॥
इति तौ स्वैरमादिश्य सा गत्वा पार्थिवान्तिकम् ।
तमुवाच शुचाक्रान्तं परिक्षीणमिवोडुपम् ॥१२३॥
धर्माधर्ममयं पुत्र राज्यं राज्ञां बहुच्छलम् ।
पापानां शङ्कया तस्मिन् किं शुचा परिशुष्यसि ॥१२४॥
पितुर्वधात् प्रतप्तो’सि यदि नाम गुरुप्रिय- ।
तत्रोच्यते समुत्सृज्य लज्जां त्वद्दु-खसङ्कटे ॥१२५॥
स्वैरं जातस्त्वमन्येन न स तद्धर्मत- पिता ।
स्वेच्छाहारसुखा- पुत्र स्त्रियो हि निरपत्रपा- ॥१२६॥
इत्यप्रियमपि श्रुत्वा राजा तद्वचनं रह- ।
पितृवैशसपापोग्रदु-खसन्तापमत्यजत् ॥१२७॥
प्रकुर्वन्त्यस्ताद्रेरुदयगिरिणा क्लेशकलनां 
क्षणात् क्षोणीक्ष्माभृद्विघटनविनोदं विदधति ।
सृजन्त्येता वह्निं सपदि सलिलात्तच्च दहना-
दसाध्यं नारीणां न हि भवति किञ्चित्त्रिभुवने ॥१२८॥
अथ सो’र्हद्वधेनैव शल्यतुल्येन पीडित- ।
नृप- पप्रच्छ धर्मज्ञान्निष्कृतिं तस्य कर्मण- ॥१२९॥
ततस्तौ दुष्टसचिवौ तिष्यपुष्याख्यचैत्ययो- ।
मार्जारपोतौ धृत्वान्त-सक्तावामिषशिक्षया ॥१३०॥
निषिद्धावपि धाष्टर्येन प्रविष्य नृपते- सभाम् ।
तमूचतुस्तीव्रतापसन्तापप्रशमार्थिनम् ॥१३१॥
देव मिथ्यैव भवता चित्तमायास्यते भृशम् ।
सर्वकल्याणा लोके’स्मिन् नार्हन्त- सन्ति ते मता- ॥१३२॥
@२६४
यदि सत्यं भवेयुस्ते नभसो राजहंसवत् ।
ऋद्धिमन्त- कथं तेषामन्येन वधसम्भव- ॥१३३॥
न सन्ति तस्मादर्हन्त- कुतस्तद्वधपातकम् ।
सीमाविवाद- कस्तत्र यत्र ग्रामो न विद्यते ॥१३४॥
तिष्यपुष्यौ गृहपती यावर्हत्पदमापतु- ।
मार्जारावन्तरे जातौ तावेवाद्य स्वचैत्ययो- ॥१३५॥
प्रकटौ तौ च दृश्येते प्रत्यक्षं कस्य संशय- ।
प्रत्ययो यदि नास्त्येव स्वयं किं न निरीक्ष्यते ॥१३६॥
इत्युक्त्वा भूपते- कृत्वा खलौ दोलाकुलं मन- ।
जग्मतु- सहितौ तेन चैत्यसन्दर्शनाय तौ ॥१३७॥
अपूर्वकौतुकावेशात् तत्र सङ्घटिते जने ।
विलोकनोद्यते राज्ञि सामात्ये दुष्टमन्त्रिणौ ॥१३८॥
आमिषाभ्याससम्बद्धतिष्यपुष्याभिधानयो- ।
धूर्तौ चक्रतुराह्वानं शनैर्बालबिडालयो- ॥१३९॥
तौ तिष्यपुष्यावर्हन्तौ मार्जारौ स्थो युवां यदि ।
प्रदक्षिणं वा क्रियतां तेन सत्येन चैत्ययो- ॥१४०॥
मांसदानक्षणे ताभ्यामिति वाचमुदीरितौ ।
तूर्णं निर्गत्य मार्जारौ चक्रतुस्तौ प्रदक्षिणम् ॥१४१॥
तद्दृष्ट्वा सहसावाप्तप्रत्यये सानुगे नृपे ।
याते दुर्जनमायैव जगज्जयमहीं ययौ ॥१४२॥
मुष्टौ वायुं दृषदि कमलं चित्रमाकाशदेशे 
जिह्वाग्रे च प्रचुररचनासृष्टिसंहारलीला- ।
किं वा नान्यत् पशुशिशुधियां मोहनायेन्द्रजालं 
मूर्तं धूर्ता- क्षणपरिचितप्रत्ययं दर्शयन्ति ॥१४३॥
निष्प्रत्ययपरो राजा तत- सौगतदर्शने ।
आर्यकात्यायनस्याग्रे श्रद्धापूजामवारयत् ॥१४४॥
राजधान्यां निषिद्धो’थ बहिरेव स सानुग- ।
विनेयकृपया तत्र तस्थौ शैला च भिक्षुणी ॥१४५॥
तत- कदाचिदायान्तं दृष्ट्वा कात्यायन- पुर- ।
नृपतिं जनसम्पातादवमानभयाद् ययौ ॥१४६॥
प्रेषितं पूर्वमन्त्रिभ्यां व्रजन्तमवलोक्य तम् ।
दुष्टामात्यौ नरपतिं दीर्घवैराववोचताम् ॥१४७॥
@२६५
राजन्नमङ्गलनिधिर्मुण्डो’यं विशिर- पथि ।
दृष्टो’द्य भिक्षुरस्माभिर्न विद्म- किं भविष्यति ॥१४८॥
न पश्यामि मुखं राज्ञ- पापस्येति भणत्यसौ ।
तथा हि क्षणमेकान्ते गत्वा दूरमित- स्थित- ॥१४९॥
श्रुत्वैतद्दुर्जनामर्षादुवाचानुचरान् नृप- ।
एष दूरस्थित- पांशुमुष्टिभि- पूर्यतामिति ॥१५०॥
पूर्यमाण- स तै- पांशुमुष्टिभिर्दुष्टचेटकै- ।
दिव्यां कुटीं प्रवेशेन परिहाराय निर्ममे ॥१५१॥
अमर्षकोपिता- सर्पा- व्याघ्रा वा पीतलोहिता- ।
शान्तेरायान्ति मृदुतां न तु भूपतिचेटका- ॥१५२॥
तत- प्रयाते नृपतौ पांशुराशिशतावृतम् ।
दु-खादूचतुरभ्येत्य हिरुको भिरुकश्च तम् ॥१५३॥
आर्य कृच्छ्रमवाप्तो’सि राज्ञा क्रूरेण दुष्कृतै- ।
लोचनानि धिगस्माकं यैरिदं दृश्यते पुर- ॥१५४॥
मोहान्ध- पातकश्वभ्रे दुर्जनै- पातितो नृप- ।
कर्मणो वयमप्यस्य दर्शनात् पापभागिन- ॥१५५॥
भूरियं भुरिपापार्ता त्याज्या प्राज्यमतेस्तव ।
दु-सह- खलसंवास- त्याग- कस्य न सम्मत- ॥१५६॥
प्रयाति न शम- शमं क्षयमुपैति नैव क्षमा 
भवन्ति न च बुद्धय- परुषरोषदोषस्पृश- ।
वासन्ति न विमानना मनसि शल्यतुल्या- सतां 
न दुष्टजनवर्जनादपरमस्ति लोके सुखम् ॥१५७॥
ऐश्वर्यं गुणिनामधोनिपतनायासप्रयासप्रदं
गाम्भीर्यं तिमिराकरं प्रविशतां प्राणापहं प्राणिनाम् ।
नष्टा सापि निकृष्टदुष्टकुटिलव्यालैरुपादेयता 
कूपस्येव खलस्य नास्ति तदहो दोषालियुक्तं यत- ॥१५८॥
तयोरिति वच- श्रुत्वा महाकात्यायनो’वदत् ।
न निकारे’पि मे कोप- कर्मणो गतिरीदृशी ॥१५९॥
एतावदेव मे दु-खं मन्मूढस्य महीपते- ।
खलसङ्गमदोषेण भयं महदुपस्थितम् ॥१६०॥
प्रथमे हि महावायु- पुरे’स्य निपतिष्यति ।
द्वितीये पुष्पवृष्टिश्च वस्त्रवृष्टिस्तत- परे ॥१६१॥
@२६६
रूप्यवृष्टिश्चतुर्थे च हेमवृष्टिश्च पञ्चमे ।
रत्नवृष्टिस्तत- षष्ठे पांशुवृष्टिश्च सप्तमे ॥१६२॥
तया सबन्धुराष्ट्रो’सौ न भविष्यति भूपति- ।
तस्माद् भवद्भ्यां गन्तव्यं रत्नान्यादाय भूयसे ॥१६३॥
इति तद्वचनं श्रुत्वा विनिश्चित्य तथेति तौ ।
हिरुक- श्यामकं पुत्रं तस्योपस्थापकं व्यधात् ॥१६४॥
भिरुकश्च सुतां श्यामावतीमादाय पाणिना ।
अभ्येत्य भिक्षुकीं शैलां प्रणयादिदमव्रवीत् ॥१६५॥
आर्ये भवत्या मे कन्या घोषिलस्य गृहप्रभो- ।
गृहे समर्पणीयेयमासन्नप्रतिपन्नया ॥१६६॥
एवमुक्त्वार्पयित्वा तावमात्यौ जग्मतुर्गृहम् ।
शैलापि कन्यामादाय प्रययौ घोषिलालयम् ॥१६७॥
तत- क्रमेण तदभूद्यथोक्तं भिक्षुणा पुरे ।
ज्ञानदीपवती प्रज्ञा यथातत्त्वं हि पश्यति ॥१६८॥
षष्ठे’ह्नि रत्नवर्षे’थ पतिते रत्नपूरिताम् ।
ययतुर्नावमादाय तावमात्यावलक्षितौ ॥१६९॥
तौ दक्षिणां दिशं गत्वा चक्रतुर्नगरद्वयम् ।
हिरुको हिरुकाख्यानं भिरुकाख्यं तथापर- ॥१७०॥
परेह्नि पांशुवर्षेण महता पतता नृप- ।
सबन्धुराष्ट्र- प्रलयं प्रययौ नरकातिथि- ॥१७१॥
सदण्डिमुद्गरे राज्ञि याते किल्बिषशेषताम् ।
तं मन्त्रिपुत्रमादाय व्योम्ना कात्यायनो ययौ ॥१७२॥
तामेवानुगता प्रीत्या नभसा पुरदेवता ।
तदाज्ञया खरवनीकर्वटे विदधे स्थितिम् ॥१७३॥
भिक्षुपुण्यानुभावेन भाग्यैर्मन्त्रिसुतस्य च ।
अधिष्ठानेन देव्याश्च श्रीमत्तदभवत् पुरम् ॥१७४॥
तत्रथा देवता चक्रे चैत्यं कात्यायनस्य सा ।
सुरवत्यां यदद्यापि वन्दन्ते चैत्यवन्दका- ॥१७५॥
मन्त्रिसूनुमथादाय लग्नं चीवरकर्णिके ।
लम्बनं स ययौ व्योम्ना देशं कात्यायन- परम् ॥१७६॥
लम्बते लम्बते को’यमित्युक्ते विस्मयाज्जनै- ।
बभूवुस्ते जनास्तत्र लम्बका इति विश्रुता- ॥१७७॥
@२६७
अत्रान्तरे दिवं याते तत्रापुत्रे महीपतौ ।
स कृत- श्यामको राजा लक्षणज्ञैस्तदाज्ञया ॥१७८॥
गत्वा भोक्कानकं नाम दिशा कात्यायनस्तत- ।
जनन्यास्तत्र संशुद्धां विदधे धर्मदेशनाम् ॥१७९॥
सा दृष्टसत्या पुत्रस्य यष्टीमादाय सादरम् ।
वन्द्यमद्यापि महती यष्टिचैत्यमकारयत् ॥१८०॥
श्रावस्तीमथ सोत्कण्ठ- प्राप्य कात्यायन- शनै- ।
जिनं विलोक्य सानन्दश्चक्रे तत्पादवन्दनम् ॥१८१॥
उद्रायणसुतकथां तत्र तेन निवेदिताम् ।
आकर्ण्य भिक्षुभि- पृष्ट- सर्वज्ञस्तानभाषत ॥१८२॥
लुब्धक- कालपाशाख्य- कर्वटोपान्तकानने ।
सकूटां मृगबन्धाय निदधे वागुरां पुर- ॥१८३॥
यन्त्रं पाशावृतं दत्वा याते तस्मिन् यदृच्छया ।
प्रत्येकबुद्धस्तं देशं प्राप्य विश्रान्तिमाप्तवान् ॥१८४॥
तस्य पुण्यानुभावेन बन्धं न विविशुर्मृगा- ।
न हि शुद्धात्मनामग्रे प्राप्नोत्यकुशलं जन- ॥१८५॥
लुब्धको’पि ततो’भ्येत्य पाशानालोक्य निर्मृगान् ।
प्रत्येकबुद्धं क्रोधान्धो विषदिग्धेषुणावधीत् ॥१८६॥
तस्य सायकविद्धस्य ज्वलज्ज्वलनतेजस- ।
प्रभावमद्भुतं दृष्ट्वा पादयोर्निपपात स- ॥१८७॥
अकार्यकरणोद्वेगसन्तापादथ लुब्धक- ।
निनिन्द शोचन्नात्मानं सन्त्यज्य शरवागुरा- ॥१८८॥
परिनिर्वाणमाप्तस्य तस्यास्थीनि निधाय स- ।
छत्रध्वजादिसम्भारै- स्तूपं चक्रे सदार्चितम् ॥१८९॥
लुब्धकस्तेन पुण्येन बभूवोद्रायणो नृप- ।
वधात् प्रत्येकबुद्धस्य बहुशो वधमाप्तवान् ॥१९०॥
नन्दनाम्नो गृहवतेर्मदलेखाभिधा सुता ।
बभूव धनधान्यादिस्फीति- कर्वटवासिन- ॥१९१॥
सा कदाचिन्मदोत्सिक्ता गृहमार्जनरेणुभि- ।
प्रत्येकबुद्धमायान्तं पथि मोहादवाकिरत् ॥१९२॥
तस्मिन्नेव दिने तस्याश्चिरचिन्ताभिरर्थित- ।
वर- स्तनभरार्ताया वरणार्थी समाययौ ॥१९३॥
@२६८
मूर्ध्नि प्रत्येकबुद्धस्य पांशुमुष्टिनिपातनात् ।
प्रत्यासन्नविवाहाहमिति भ्रातरमाह सा ॥१९४॥
ततस्तस्या- प्रवादेन चिक्षिपुर्वरणाप्तये ।
मूर्ध्नि प्रत्येकबुद्धस्य रजांसि प्रौढकन्यका- ॥१९५॥
गुणाकारप्रवृत्तेन प्रत्ययेन विमोहिता- ।
निर्विचार्य प्रवर्तन्ते विरुद्धेष्वपि वस्तुषु ॥१९६॥
प्रवृत्तपातकाचारे तस्मिन् बुद्धबुधाभिधौ ।
निवारणं गृहपती कर्मणस्तस्य चक्रतु- ॥१९७॥
सैव कन्या नरपति- शिखण्डी पापभागभूत् ।
प्रवादकर्ता तद्भ्राता भिक्षु- कात्यायनो’प्ययम् ॥१९८॥
जातौ गृहपती रूढदुष्टाचारनिवारणात् ।
पुरोपतापान्निर्मुक्तौ हिरुको भिरुकश्च तौ ॥१९९॥
इति भगवत- श्रुत्वा वाक्यं विचार्य च भिक्षव-
फलपरिणतिं ज्ञात्वा चित्रां शुभाशुभकर्मणाम् ।
खलजनवचस्तुल्यं शत्रुं विचारसमं गुरुं
सुकृतसदृशं बन्धुं लोके न किञ्चन मेनिरे ॥२००॥
इति क्षेमेन्द्रविरचितायां बोधिसत्त्वावदानकल्पलताया-
मुद्रायणावदानं चत्वारिंश- पल्लव- ॥
@२६९
४१. कपिलावदानम् ।
यद्भूपालविशालदानविभवप्रोद्भूतपुण्याधिकं
दानस्यातिकृशस्य सत्फलभरमाप्नोत्यलं दुर्गत- ।
शुद्धस्यैव विवृद्धधर्मधवलश्रद्धासमृद्ध्यान्वितं
नि-संसारविजृम्भितं तदुचितं चित्तस्य वित्तस्य च ॥१॥
जिने जेतवनारामविहारिणि महाधन- ।
धीराभिधान- श्रावत्स्यामभूद् गृहपति- पुरा ॥२॥
तस्य पण्डितनामाभूत् पुत्र- सुकृतपण्डित- ।
अखण्डितयश-पुण्यदानालङ्कारमण्डित- ॥३॥
स बाल एव भिक्षूणां राजार्हैर्वस्त्रभोजनै- ।
शारिपुत्रप्रधानानां चकारातिथिसत्क्रियाम् ॥४॥
तत- कदाचिदक्षीणदुर्भिक्षक्षयिते जने ।
याच्ययाचकतुल्यत्वे पिण्डच्छेदो’र्थिनामभूत् ॥५॥
भिक्षूणां सङ्कटे तस्मिन् काले परमदारुणे ।
पण्डित- सुगताहूत- प्रतस्थे जेतकाननम् ॥६॥
तं व्रजन्तं तुरङ्गेण काञ्चनादामशोभिनम् ।
ऊचुर्विटा- समभ्येत्य गुणोत्साहासहिष्णव- ॥७॥
अर्थिसार्थार्थनाकल्पवृक्षस्त्वं दिक्षु विश्रुत- ।
शतानि पञ्च सम्प्राप्तास्त्वामुद्दिश्याशया वयम् ॥८॥
अलङ्कारांशुकयुगं प्रत्येकं न समीहितम् ।
अधुनैवाविलम्बेन दीयतां यदि शक्यते ॥९॥
इत्युक्तस्तै- सदाचार- सो’वतीर्य तुरङ्गमात् ।
साधु पूजां विधायैषां धीमान् क्षणमचिन्तयत् ॥१०॥
भगवन्तमदृष्ट्वैव गच्छामि स्वगृहं यदि ।
आसन्नामृतपानस्य तं विघ्नं कथमुत्सहे ॥११॥
अदत्वा प्रियमर्थिभ्यो व्रजामि यदि निस्त्रप- ।
कथं करोमि दानस्य तां स्वयं व्रतखण्डनाम् ॥१२॥
इति चिन्तयतस्तस्य भित्त्वा भूमिं समुद्गत- ।
नागराज- स्वयं शेष- प्रादादर्थिसमीहितम् ॥१३॥
दत्तानि नागराजेन वस्त्रण्याभरणानि च ।
स तेभ्य- प्रतिपाद्याशु ययौ नि-शल्यतामिव ॥१४॥
@२७०
ते’पि दृष्ट्वा तदाश्चर्यं पुण्यां सुगतभावनाम् ।
सर्वार्थसम्पत्सिद्धीनां जननीमेव मेनिरे ॥१५॥
जातचित्तप्रसादास्ते तेनैव सहितास्तत- ।
भगवन्तं ययुर्द्रष्टुं विनष्टद्वेषकल्मषा- ॥१६॥
भगवन्तमथालोक्य कुमार- प्रणतानन- ।
तत्पादपद्मरजसा धन्यश्चक्रे ललाटिकाम् ॥१७॥
हारं पुनश्चरणयो- शास्तु शशिकरोज्ज्वलम् ।
विन्यस्य प्रणतान्नग्रे स तानस्मै न्यवेदयत् ॥१८॥
धर्मदेशनया तेषां भगवान् ज्ञानवज्रभृत् ।
भित्त्वा सत्कायदृष्ट्यद्रिं स्रोत-प्राप्तिफलं व्यधात् ॥१९॥
दृष्टसत्येषु यातेषु ततस्तेषु प्रणम्य तम् ।
कुमारं पण्डितं प्रीत्या भगवान् स्वयमभ्यधात् ॥२०॥
वत्स पुण्यैरवाप्तो’सि पर्याप्तिं सुकृतश्रियाम् ।
दुर्भिक्षेष्वपि भिक्षूणां कुरु भोज्याधिवासनाम् ॥२१॥
परिग्रहो मे भिक्षूणां शतान्यर्धत्रयोदश ।
अन्ये चान्विष्य कृच्छ्रार्ता- संविभज्यास्त्वया पुरे ॥२२॥
इति श्रुत्वा भगवत- पण्डित- प्रमदाकुल- ।
भक्त्या सङ्घस्य विदधे यावज्जीवं निमन्त्रणम् ॥२३॥
तत- स्वगृहमभ्येत्य राजार्हैर्भिक्षुसम्मतै- ।
सम्बुद्धप्रमुखं सङ्घं सदा भोज्यैरपूजयत् ॥२४॥
दरिद्रानदरिद्रांश्च याच्यानपि च याचकान् ।
अनुकम्प्यान् स विदधे दानेनान्यानुकम्पिन- ॥२५॥
शेषान् कृपणसङ्घातान् सो’न्विष्य करुणाम्बुधि- ।
रत्नराशिं ददौ तेभ्यो दौर्गत्यतिमिरापहम् ॥२६॥
स रत्ननिकरस्तेषां जगामाङ्गारराशिताम् ।
नृणां भाग्यानि रत्नानि मणय- प्रस्थजातय- ॥२७॥
ते तमूचु- समभ्येत्य स्वप्नदृष्टधना इव ।
रत्ननाम्ना त्वयास्माकं स दत्तो’ङ्गारसञ्चय- ॥२८॥
धनलाभेन महता सद्य- प्राप्तोन्नतिर्जन- ।
तत्सङ्क्षयात् क्षणेनैव परिभ्रष्टो न जीवति ॥२९॥
इति तेषां वच- श्रुत्वा पण्डित- करुणानिधि- ।
तानूचे पुण्यहीनानां रत्नान्यायान्त्यरत्नताम् ॥३०॥
@२७१
युष्माभिर्न कृत- पूर्वं मोहात् सुकृतसञ्चय- ।
तेनायं रत्नराशिर्व- प्रयातो’ङ्गारसारताम् ॥३१॥
रत्नानि यत्ननिहितान्यपि यान्ति दूरं
पुण्यक्षयादुपनयन्ति च भाग्ययोगात् ।
वित्तार्जनं पतितशोकनिमित्तमेव 
वित्तं हि चित्तमुचितं सुकृतप्रवृत्तम् ॥३२॥
तस्माद् भवद्भिर्भोज्याय भिक्षुसङ्घो’धिवास्यताम् ।
भोगसम्भारसम्पत्तिमहं सम्पादयामि व- ॥३३॥
इत्युक्तास्तेन तद्दत्तवित्तभोजनसम्पदा ।
ते बुद्धप्रमुखं सङ्घं दिनमेकपूजयन् ॥३४॥
सङ्घं यथावदभ्यर्च्य प्रणिधानमकारि तै- ।
मा कदाचन दारिद्र्यं स्यादस्माकमिति क्षणम् ॥३५॥
ततस्ते पण्डितगिरा गत्वा ददृशुरग्रत- ।
तमेवाङ्गारनिकरं प्रयातं रत्नराशिताम् ॥३६॥
भवने पण्डितस्याथ कुमारस्य प्रभावत- ।
विवृतानां निधानानां निर्विघ्नं शतमुद्ययौ ॥३७॥
स प्रसेनजिते राज्ञे धर्मज्ञ- स्थितिरक्षणात् ।
ददौ निधानषड्भागं चास्याङ्गारतामगात् ॥३८॥
कुमारस्यैव सुकृतैर्भोग्यो’यं निधिसञ्चय- ।
इत्यन्तरीक्षाद्वचनं तत- शुश्राव भूपति- ॥३९॥
कुमारस्यैव वचसा {१. सान्निध्यात् ##इन् थे ओरिगिनल्.##}तान्निधीन्निधितां पुन- ।
प्राप्तां विलोक्य साश्चर्य- प्राहिणोत्तद्गृहं नृप- ॥४०॥
ततस्तदखिलं वित्तं वितीर्य विपुलाशय- ।
कुमार- सम्पदां चक्रे स्थितिं दुर्गतवेश्मसु ॥४१॥
अथ नि-सारसंसारविचारविरतस्पृह- ।
अनित्यतां स सञ्चिन्त्य धीर- पितरमब्रवीत् ॥४२॥
अनुजानीहि मां तावत् गन्तुं तात तपोवनम् ।
इमा जन्मशतोच्छिष्टा- क्लिष्टा मम विभूतय- ॥४३॥
त्रैलोक्यसम्पत्सम्प्राप्तिर्यस्मिन् व्रजति भोग्यताम् ।
तदिदं सर्वभूनामायुर्भाजनमल्पकम् ॥४४॥
@२७२
शीते यस्य करोमि सन्ततमृदुस्पर्शांशुकैर्गूहनं
सन्तापे रचयामि यस्य शिशिरश्रीखण्डचर्चार्चनम् ।
यस्यार्थे विषशस्त्रवह्निभुजगव्रातात्परं मे भयं
प्राप्त- सो’यमपायत- परिहृतो’प्यायाति काय- क्षयम् ॥४५॥
भोगाद्विरक्त- प्रव्रज्यामादाय दयितां वने ।
विहरामि हरन् चिन्तां चिन्तातप्तस्य चेतस- ॥४६॥
इत्युक्त्वा स परित्यज्य विषयस्नेहबन्धनम् ।
कृताभ्युपगम- पित्रा शारिपुत्राश्रमं ययौ ॥४७॥
तत्र प्रव्रजितस्तेन पात्रपाणि- सचीवर- ।
तस्यैवानुचरो भूत्वा विचचार यतव्रत- ॥४८॥
स दृष्ट्वा कर्षकैर्धारां क्षेत्रात् क्षेत्रप्रवर्तिताम् ।
निर्दिष्टेन पथा यान्तीं विस्मयादित्यचिन्तयत् ॥४९॥
अहो विहितमार्गेण गच्छतामप्यचेतसाम् ।
जलानां कर्मसंसिद्धिर्दृश्यते न तु देहिनाम् ॥५०॥
सञ्चिन्त्येति व्रजन्नग्रे दृष्ट्वा यष्टीकृतं शरम् ।
प्रतप्तमिषुकारेण प्रदध्यौ धीमतां वर- ॥५१॥
तापात् प्रगुणतामेते यान्ति निश्चेतना- शरा- ।
न तु संसारसन्तप्ता अपि वक्ता- शरीरिण- ॥५२॥
इति ध्यायन् विलोक्याग्रे तक्ष्णा शकटचक्रताम् ।
नीतानि दृढरूपाणि पुनश्चिन्तां समाययौ ॥५३॥
अहो नु घटनायोगाद् यान्ति कर्मण्यतां क्षणात् ।
निश्चेतनानि दारूणि न चित्तानि शरीरिणाम् ॥५४॥
इति सञ्चिन्त्य संयात- सुधर्मनियमादर- ।
वत्सलं पितरं पुत्र इवाचार्यमुवाच स- ॥५५॥
आर्य एव प्रयात्वद्य पिण्डपाताय मत्कृते ।
अहं तु भवतादिष्टं चिन्तयामि निजव्रतम् ॥५६॥
इत्युपाध्यायमभ्यर्थ्य भक्तकृत्याय पण्डित- ।
तस्मिन् याते तदादिष्टं विहारागारमाविशत् ॥५७॥
तत्र यष्टीकृततनु- कृत्वा प्रतिमुखीं स्मृतिम् ।
स प्रदध्यौ निजं धर्मं बद्धपर्यङ्कनिश्चल- ॥५८॥
तस्मिन् समाधिसन्नद्धे वसुध सधराधरा ।
विचचालाखिलाम्भोधिजललोलदुकूलिनी ॥५९॥
@२७३
शक्रस्तं ध्याननिरतं ज्ञात्वा निर्विध्नसिद्धये ।
दिदेश दिक्षु रक्षायै दिक्पालान् सेन्दुभास्करान् ॥६०॥
भगवानथ सर्वज्ञस्तस्य सिद्धिमुपस्थिताम् ।
पाकात् कुशलमूलानां ज्ञात्वा क्षणमचिन्तयत् ॥६१॥
आसन्नार्हत्पदस्यास्य शारिपुत्र- समेत्य चेत् ।
द्वारमुद्घाटयेन्मध्ये विघ्न एष न संशय- ॥६२॥
तस्मादागच्छतस्तस्य गत्वा स्वयमहं पुर- ।
करोमि कालहाराय नानाप्रश्नाश्रया- कथा- ॥६३॥
इति सञ्चिन्त्य भगवान् स्वयं तद्दिशमागत- ।
भिक्षोरागच्छतस्तस्य विलम्बं कथयाकरोत् ॥६४॥
सुरप्रभावान्नि-शब्दे {१.^निभृङ्गे ##इन् थे ओरिगिनल्.##} नभोगतविहङ्गमे ।
लोके निर्वातदीपस्य तुल्यतां प्राप पण्डित- ॥६५॥
स्रोत-प्राप्तिफलादूर्ध्वं सकृदागाम्यवाप्य स- ।
अनागामिफलं प्राप्य ततो’र्हत्फलमात्पवान् ॥६६॥
तत- कथान्ते सुगते प्रयाते निजमाश्रमम् ।
शारिपुत्र- प्रविश्यार्कमिव शिष्यं व्यलोकयत् ॥६७॥
तं दृष्ट्वा सहसोत्तीर्णं विशीर्णभवबन्धनम् ।
सिद्धिं युगशतप्राप्यां तस्य तां प्रशशंस स- ॥६८॥
तां तस्यार्हत्पदप्राप्तिं श्रुत्वा जगति विश्रुताम् ।
भिक्षुभिर्भगवान् पृष्टस्तत्कथामब्रवीज्जिन- ॥६९॥
भगवान् काश्यप- पूर्वं वाराणस्यां तथागत- ।
सह भिक्षुसहस्राणां विंशत्या पुरवासिभि- ॥७०॥
श्रद्धाप्रणीतै- शुचिभि- सर्वभोग्यैर्मनोनुगै- ।
उवास पूजित- कञ्चित् कालं सत्त्वहितोद्यत- ॥७१॥
भिक्षुपूजापरे तत्र वर्तमाने गृहे गृहे ।
अचिन्तयद्विनि-श्वस्य दुर्गतो नाम दुर्गत- ॥७२॥
धिङ् मामतीव दारिद्र्यात् नीचं निष्कुशलक्रियम् ।
नैको’पि मन्दभाग्येन येन भिक्षुर्निमन्त्रित- ॥७३॥
त्याज्या जनस्य सकलव्यवहारबाह्या-
वाक्यप्रमाणपदसन्धिषु नैव योग्या- ।
@२७४
नष्टक्रिया विगतकारकतर्कहीना-
शब्दा इवार्थरहिता- पुरुषा भवन्ति ॥७४॥
इति चिन्तानलाक्रान्तं निन्दितं {१. निर्दग्धम् ##इन् थे ओरिगिनल्.##} धनहीनत- ।
तं समाहूय को’प्येत्य सुकृतप्रेरको’भ्यधात् ॥७५॥
क्षीणार्थेनापि भवता जन्मान्तरशुभाप्तये ।
यथाकथञ्चिदेको’पि भिक्षु- किं न निमन्त्रित- ॥७६॥
इत्युक्तस्तेन संसक्तशल्य- पुनरिवाहत- ।
भिक्षुभोजनवैकल्यात् स भृशं व्यथितो’भवत् ॥७७॥
कथञ्चित्क्षुत्परिक्षाम- स गत्वा श्रेष्ठिमन्दिरम् ।
यत्नेन प्राप मूल्यांशं दारुपाटनकर्मणा ॥७८॥
कृत्वा तत्रैव तद्भार्या शुद्धतण्डुलखण्डनम् ।
तदंशभृतिमूल्याप्त भक्त्या भर्त्रे न्यवेदयत् ॥७९॥
समुद्यतस्य तस्याथ भिक्षुभोजनसिद्धये ।
शुद्धये शुद्धसत्त्वस्य शक्रो’भूदनुसाधक- ॥८०॥
दिव्यवर्णरसामोदे भोज्ये शक्रेण साधिते ।
प्रीत्या प्रच्छन्नरूपेण भिक्षुं लेभे न दुर्गत- ॥८१॥
विभूतिमोहितैर्गूढै- पूर्वं पुरनिवासिभि- ।
सङ्घे निमन्त्रिते दु-खात् दुर्गतो मर्तुमुद्ययौ ॥८२॥
कृपया तस्य भगवान् स्वयमभ्येत्य काश्यप- ।
शुद्धिसिद्धिं परिज्ञाय चक्रे भोज्यप्रतिग्रहम् ॥८३॥
अहो’हं भवतो भोज्यं प्रयच्छामीति भूभुजा ।
प्रयत्नात् प्रार्थितो’त्यर्थं नैवामन्यत दुर्गत- ॥८४॥
गुणद्रविणसम्पूर्ण- स्यां दरिद्रप्रसादन- ।
भगवन्तमथाभ्यर्च्य प्रणिधानं चकार स- ॥८५॥
स्वाश्रमं काश्यपे याते सुरेन्द्रे च दिवं गते ।
दुर्गतस्य गृहं सर्वं दिव्यरत्नैरपूरयत् ॥८६॥
विश्वकर्मा ततस्तस्य विदधे शक्रशासनात् ।
भवनं रुचिरोद्यानं रत्नस्तम्भविभूषितम् ॥८७॥
सम्प्राप्तविमलैश्वर्य- सहितं सर्वभिक्षुभि- ।
सप्ताहं विभवैर्भोगै- स काश्यपमपूजयत् ॥८८॥
@२७५
क्षुत्क्षामाङ्गनमर्थिभि- परिहृतं रुदद्दारकं
गेहं निश्चलकज्जलान्यपि स्थलीकोणस्वनन्मक्षिकम् (?) ।
चुल्लीसुप्तबिडालबालमपरं यस्याभवद्रौरवं
श्रीस्तस्यैव नृपस्पृहास्पदतयाश्चर्यं न कस्य स्वयम् ॥८९॥
तेन दानप्रभावेण सुधाशुद्धेन दुर्गत- ।
जन्मान्तरे पण्डिततामवाप्यार्हत्त्वमागत- ॥९०॥
इति पण्डितपूर्वजन्मवृत्तं
कथितं सर्वविदा गुणादरेण ।
अवधार्य विशुद्धदानपुण्यं
कुशलार्हं प्रशशंस भिक्षुसङ्घ- ॥९१॥
इति क्षेमेन्द्रविरचितायां बोधिसत्त्वावदानकल्पलतायां
कपिलावदानं नामैकचत्वारिंश- पल्लव- ॥
@२७६
४२. कनकवर्णावदानम् ।
सत्त्वेन सूर्यरुचयस्तमसि स्फुरन्ति
धर्मेण रत्ननिचया नभस- पतन्ति ।
धैर्येण सर्वविपद- प्रशमं व्रजन्ति 
दानेन भोगसुभगा- ककुभो भवन्ति ॥१॥
भगवान् सुगत- पूर्वं श्रावस्त्यां जेतकानने ।
कुशलानां प्रपन्नानां विदधे धर्मदेशनाम् ॥२॥
पूर्वकल्पान्तरजने वत्सराष्टायुतायुषि ।
श्रीमान् कनकवर्णाख्यो बभूव पृथिवीपति- ॥३॥
कनकाख्या पुरी तस्य शक्रस्येवामरावती ।
सर्वलोकेश्वरस्यापि वसतिर्वल्लभाभवत् ॥४॥
नायकार्हं यश-शुभ्रं चारुवृत्तगुणोचितम् ।
हृदये य- प्रजाकार्यं मुक्ताहारमिवावहत् ॥५॥
प्रजाकर्मविपाकेन पुरे परमदारुणा ।
अवृष्टिरभवत् तत्र सर्वभूतभयप्रदा ॥६॥
सा धैर्यहारिणी सर्वलोकसन्तापकारिणी ।
अवृष्टि- प्रययौ भूभृन्मानसायासहेतुताम् ॥७॥
कुण्ठसर्वप्रतीकार- स चिन्तास्तिमितं पुर- ।
उवाच सुचिरं ध्यात्वा प्रधानामात्यमण्डलम् ॥८॥
अवर्षोपनिपातो’यं प्रजानां निष्प्रतिक्रिय- ।
करोति मे यत्नकृतं निष्फलं परिपालनम् ॥९॥
निवृत्तवर्षा- ककुभो भवन्त्यभ्राश्च स्वच्छका- ।
प्रवृत्तबाष्पवर्षाश्च प्रजा- पापेन भूभुजाम् ॥१०॥
त्राणं महाभयाद्राजा प्रजानां न करोति य- ।
तस्य स्पष्टं नटस्येव किरीटमुकुटग्रह- ॥११॥
तदा कृतयुगं लोके यदा राजा प्रजाहित- ।
तदा किल कलिर्लोके यदा राजा प्रजाहित- ॥१२॥
दुर्भिक्षक्षयिता विपक्षपतनप्रत्यक्षलक्ष्ये क्षये 
रोगोद्वेगसमाहिता- पृथुतरक्लेशावलीविह्वला- ।
हाहाकारविशृङ्खला- खलतरैरत्यर्दिता वल्लभै-
शोचन्त्य- प्रलयं प्रयान्त्यशरणा- पापैर्नृपाणां प्रजा- ॥१३॥
तस्मात्समस्तकोषेण रक्षणीया मया प्रजा- ।
राज्ञां प्रजापरित्राणपुण्यं रत्नमयो निधि- ॥१४॥
@२७७
इत्युक्त्वा सर्वलोकस्य सञ्चिन्त्य कोष्ठकोषयो- ।
स निनाय निजं सर्वं सदा भोग्योपभोग्यताम् ॥१५॥
तत- कालेन तस्योग्रदुर्भिक्षेणान्नसञ्चय- ।
ययौ महाव्ययादेकपुरुषाशनशेषताम् ॥१६॥
तस्मिन्नवसरे व्योम्ना समभ्येत्य रविप्रभ- ।
प्रत्येकबुद्धस्तस्याथ विदधे भोजनार्थनाम् ॥१७॥
नियमे संशये तस्मिन्नात्मन- प्राणधारणे ।
निर्विकल्प्य स तत्सर्वं ददौ तस्मै प्रसन्नधी- ॥१८॥
स्वप्राणवृत्तिं तेनासौ कृत्वातिथ्यप्रसादिना ।
प्रययौ नभसा तस्य प्रशसन् सत्त्वशीलताम् ॥१९॥
अथोद्ययौ व्योममहाद्विपस्य 
नीलालिमालेव सदम्बुलेखा ।
मेघावली पश्चिमदिक्प्रलम्बा
कपोलकालागुरुमञ्जरीव ॥२०॥
तत- समस्तं गगनान्तराल-
मुत्फुल्लनीलोत्पलकाननाभम् ।
आच्छाद्यमानं सरसैर्बभासे 
भृङ्गप्रबन्धैरिव मेघसङ्घै- ॥२१॥
तत- पपाताखिलभोज्यवृष्टि-
रिष्टा प्रजानां भुवि सप्त रात्री- ।
धान्यादिवृष्टिस्तदनन्तरं च
रत्नादिवृष्टिश्च तत- क्रमेण ॥२२॥
इति स कनकवर्ण- क्ष्मापतिर्भूपतीनां  
मुकुटमणिरिवोच्चैर्भ्राजमान- प्रजानाम् ।
अकृत सुकृतसम्पत्प्रीणित- प्राणरक्षां
प्रभवति हि परार्थे सज्जनानां प्रभाव- ॥२३॥
भूपति- कनकवर्ण एष य-
सो’हमेव वपुषात्मनाधुना ।
इत्युदीर्य भगवान् जिन- सतां
धीमतां व्यधित धर्मदेशनाम् ॥२४॥
इति क्षेमेन्द्रविरचितायां बोधिसत्त्वावदानकल्पलतायां
कनकवर्णावदानं नाम द्विचत्वारिंश- पल्लव- ॥
@२७८
४३. हिरण्यपाण्यवदानम् ।
सर्वोपकारप्रणयी प्रभाव-
सर्वोपजीव्या महती विभूति- ।
पुर्ण्याङ्कुरार्हस्य फलं विशाल-
फलार्हमेतत् प्रथमं हि पुष्पम् ॥१॥
जिने जेतवनारामविहाराभिगते पुरा ।
श्रावस्त्यां देवसेनाख्य श्रीमानासीद्गृहाधिप- ॥२॥
हिरण्यपाणिस्तस्याभूत्पुत्र- सत्पुत्रमानिन- ।
यस्य हेममयं जातं पाणिद्वितयमद्भुतम् ॥३॥
रूप्यलक्षद्वयं तस्य प्रात- प्रात- करद्वये ।
प्रादुरासीत्स तेनाभूदर्थिनां कल्पपादप- ॥४॥
तस्य व्यक्तविवेकेन परिपाकेण भूयसा ।
काले कुशलमूलानां जिने भक्तिरजायत ॥५॥
अथ जेतवनं गत्वा भगवन्तं तथागतम् ।
स दृष्ट्वा विदधे तस्य सानन्द- पादवन्दनम् ॥६॥
भगवानपि संसारतापप्रशमचन्द्रिकाम् ।
सुधासखीं दिदेशास्मै दृशं कुशलदूतिकाम् ॥७॥
स शास्तुर्दर्शनेनैव सम्मोहतिमिरोज्झित- ।
बभासे सूर्यकिरणप्रबुद्धकमलोपम- ॥८॥
भगवान् विदधे तस्य तत- सद्धर्मदेशनाम् ।
यया धर्ममयं चक्षुरक्षुण्णालोकमुद्ययौ ॥९॥
प्राक्पुण्यपरिणामेन जातवैराग्यवासन- ।
प्रणम्य विमलप्रज्ञ- स सर्वज्ञभाषत ॥१०॥
शरण्य शरणाप्तस्य भगवन् भवहारिणी ।
अशेषक्लेशनाशाय प्रव्रज्या मे विधीयताम् ॥११॥
चपलं प्राणिनामायुस्ततो’पि नवयौवनम् ।
विद्युद्विलासचपलास्ततो’प्येता विभूतय- ॥१२॥
इति तस्य ब्रुवाणस्य सुगतानुग्रहोदिता ।
पपात वीतरजस- प्रव्रज्या वपुषि स्वयम् ॥१३॥
रक्तचीवरसुव्यक्तां बिभ्राण- स विरक्तताम् ।
पात्रग्रहेण तत्याज पुन- संसारपात्रताम् ॥१४॥
@२७९
तस्य तामद्भुतां सिद्धिं प्रत्यक्षं वीक्ष्य भिक्षव- ।
तत्पूर्ववृत्तं पप्रच्छुर्भगवन्तं स चाब्रवीत् ॥१५॥
वाराणस्यां पुरा राजा कृकिर्नाम् तथागते ।
काश्यपाख्ये भगवति प्रयाति परिनिर्वृतिम् ॥१६॥
शरीरमस्य सत्कृत्य स्तूपं रत्नमयं व्यधात् ।
स्वर्गावगाहनप्रौढं मूर्तं पुण्यमिवोन्नतम् ॥१७॥
तस्मिन्नारोप्यमाणायां यष्ट्यां पूजापरिग्रहे ।
कितव- कन्दलो नाम निदधे रूपकद्वयम् ॥१८॥
चित्तप्रसादशुद्धेन तेन पुण्येन भूयसा ।
हिरण्यपाणि- प्राप्तो’द्य महतां-स्पृहणीयताम् ॥१९॥
भवति विभवस्त्यागोदार- समग्रगुणो भुवि 
प्रसरति यश- शुक्लं लोके सुधांशुसहोदरम् ।
परिणतिपदे पुण्यं धत्ते यदल्पमनल्पतां 
विमलमनस- श्रद्धाशुद्धं तदेव विजृम्भितम् ॥२०॥
इति प्रभावं कथितं जिनेन
पुण्यानुभावस्य हिरण्यपाणे- ।
श्रुत्वैव हर्षादरविस्मयानां
स भिक्षुसङ्घ- प्रणयी बभूव ॥२१॥
इति क्षेमेन्द्रविरचितायां बोधिसत्त्वावदानकल्पलतायां
हिरण्यपाण्यवदानं त्रिचत्वारिंश- पल्लव- ॥
@२८०
४४. अजातशत्रुपितृद्रोहावदानम् ।
दुर्जनदु-सहविषधरभीषणतरतिमिरपतितानाम् ।
आलम्बनजननं भबभयहरणं जिनस्मरणम् ॥१॥
पुरे राजगृहाभिख्ये भगवान् भूभृत- पुरा ।
कटके गृध्रकूटस्य विजहार तथागत- ॥२॥
तस्मिन्नवसरे राजा बिम्बिसार- सुतप्रिय- ।
अजातशत्रुणा तत्र पुत्रेण क्रूरकारिणा ॥३॥
सुहृद- पावकस्येव देवदत्तस्य सम्मतम् ।
घोरान्धबन्धनागारं नि-सञ्चारं प्रवेशित- ॥४॥
पत्न्या प्रवेशितं तस्य बन्धने गूढभोजनम् ।
ज्ञात्वा स तत्क्षयाकाङ्क्षी क्षुत्क्षामस्य न्यवारयत् ॥५॥
रूक्ष- कृशो’तिमलिन- सो’भवत् पृथिवीपति- ।
अकालकालमेघार्त- कृष्णपक्ष इवोडुप- ॥६॥
सङ्कीर्णवाससन्तापात्प्राय- पेशलचेतसाम् ।
करोत्यालिङ्गनं प्रौढा गाढप्रणयिनी विपत् ॥७॥
स समुद्दिश्य शोकार्त- सुगताध्युषितां दिशम् ।
कृताञ्जलिर्नतशिरा- क्षामस्वरमभाषत ॥८॥
नमस्तुभ्यं भगवते महार्हाय महार्हते ।
दीनोद्धरणसन्नद्धसम्यक्सम्बोधिचेतसे ॥९॥
नमस्ते घोरसंसारमकराकरसेतवे ।
जिनाय जनताजन्मक्लेशप्रशमहेतवे ॥१०॥
नमो नित्यप्रबुद्धाय सर्वसत्त्वेकबन्धवे ।
विशुद्धधाम्ने बुद्धाय करुणामृतसिन्धवे ॥११॥
इति भक्तिसुधां सिक्त्वा सुगतश्रवणोचिताम् ।
पुण्यपुष्पप्रसविनीं स चक्रे स्तुतिमञ्जरीम् ॥१२॥
सर्वज्ञस्तस्य विज्ञाय कायक्लेशमयीं दशाम् ।
बन्धनागारविवरालोकैराप्यायनं व्यधात् ॥१३॥
अजातशत्रुस्तद्वृत्तं ज्ञात्वा शङ्काकुल- पितु- ।
न्यवारयद्बन्धगृहे सुसूक्ष्मविवराण्यपि ॥१४॥
ततस्तस्य तदादेशात् चक्रुर्बन्धनरक्षिण- ।
क्षुरेण गाढबद्धस्य पादयोस्तद्विकर्तनम् ॥१५॥
@२८१
स तीव्रवैशसक्लेशव्यथित- पार्थिव- परम् ।
नमो बुद्धाय बुद्धायेत्यार्तसङ्क्रन्दनं व्यधात् ॥१६॥
भगवानथ सर्वज्ञ- पुर- प्रत्यक्षतां गत- ।
शक्रदत्तासनासीन- कारुण्यात्तमभाषत ॥१७॥
राजन् किं क्रियते क्रूरकर्मणां गतिरीदृशी ।
शुभाशुभसमुद्भूतं न भुक्तं क्षीयते फलम् ॥१८॥
रागद्वेषविषाशक्ते नानाव्यसनदु-सहे ।
एवंविधैव नि-सारे संसारे दु-खसारता ॥१९॥
सङ्क्लेशकलिले काले विपत्सम्पद्विसङ्कटे ।
धैर्यमेव परित्राणं वैराग्यं च निराकुलम् ॥२०॥
संसारघोरगहनान्तरवर्धमानै-
दु-खानलव्यतिकरप्रसृतैरसिक्ता- ।
धूमोद्गमैरिव पुन- सुकृतोचितानां
बाष्पाम्बुबिन्दुकलिला न दृशो भवन्ति ॥२१॥
भजस्व धैर्यं दु-खे’स्मिन् भोगाशां त्यज भूपते ।
परिणामविरोधिन्य- सर्वा- संसारवृत्तय- ॥२२॥
अधुनैव तवासन्ना देहात्ते कुशलस्थिति- ।
इत्युक्त्वा तं समाश्वस्य भगवान् स्वपदं ययौ ॥२३॥
बिम्बिसारो’पि देहान्ते तस्मिन्नेव क्षणे दिवि ।
अभूज्जिनर्षभो नाम श्रीमान् वैश्रवणात्मज- ॥२४॥
अजातशत्रुर्जनकं ज्ञात्वा विगतजीवितम् ।
शरीरमस्य सत्कृत्य निनिन्द निजदुष्कृतम् ॥२५॥
तस्यातितीव्रपापार्तं चित्तं दुर्वृत्तदूषितम् ।
पश्चात्तापाग्निपतनं प्रायश्चित्तमिवाकरोत् ॥२६॥
सो’वदद्बत सम्मोहादैश्वर्यमदलुब्धधी- ।
दुर्वृत्तपातकश्वभ्रे पतितो’हमधोमुख- ॥२७॥
श्रुतप्रज्ञादरिद्राणां निजनिद्रासुखापहा ।
चिन्ता दहति गात्राणि खलमन्त्रानुवर्तिनाम् ॥२८॥
पतितस्यावसन्नस्य पापपङ्के प्रमादिन- ।
अनालम्बस्य सन्त्राणं निजसंस्मरणं मम ॥२९॥
इति सञ्चिन्त्य सुचिरं स गत्वा सुगतान्तिकम् ।
जुगुप्समान- सुकृतात्परं सङ्कोचमाययौ ॥३०॥
@२८२
तत्रापवित्रमात्मानं मन्यमान- सपत्रप- ।
प्रणनाम निजं दूरात् पापस्पर्शभयादिव ॥३१॥
साश्रुनेत्र- परित्राणं स सर्वज्ञं व्यजिज्ञपत् ।
सकम्प- कायसंसक्तं विधुन्वन्निव दुष्कृतम् ॥३२॥
भगवन् कृतपापो’हमासन्ननरकानल- ।
उत्तम- करुणासिन्धुं त्वामेव शरणं गत- ॥३३॥
मामियं शोणपर्यन्ता दृष्टिस्ते पुष्करप्रभा ।
पुण्या स्पृशतु गङ्गेव मलप्रक्षालनक्षमा ॥३४॥
खलमन्त्रप्रवृत्तेन दुर्वृत्तेन प्रमादिना ।
मया विभवलुब्धेन पापेन निहत- पिता ॥३५॥
इति प्रलापिनस्तस्य वच- श्रुत्वा तथागत- ।
ससर्ज तत्पापरज-शुद्ध्यै- पुण्यसरस्वतीम् ॥३६॥
राजन्न चिन्तित- पाप- खलेनेव स्वकर्मणा ।
प्रेरितस्त्वं पितृवधे पतित- पापसङ्कटे ॥३७॥
दु-खं तत्तेन भोक्तव्यं प्राप्तव्यं किल्विषं त्वया ।
तव तस्य च भूपाल तुल्यैषा भवितव्यता ॥३८॥
जितकण्ठसमुत्कीर्णा ललाटतटवर्तिनी ।
शिलाशकललेखेव निश्चला नियतिर्नृणाम् ॥३९॥
कुर्वता कलुषं कर्म खलप्रेरणया त्वया ।
प्रत्यासन्नामृतश्रेय- स्वहस्तेन तिरस्कृतम् ॥४०॥
अद्यापि यदि ते पापं हन्तुं प्राप्तुं च सम्पदम् ।
वाञ्छास्ति तत्कुरु मतिं पुण्ये पापशमात्मनि ॥४१॥
दीपवृत्त्या सुखं सूते जीवयत्युज्ज्वलं यश- ।
अमृतस्य प्रकारो’यं सुवृत्त- सत्समागम- ॥४२॥
पश्चात्तापाग्निपातेन साधुना सङ्गमेन च ।
सङ्कीर्तनेन दानेन पापं नश्यति देहिनाम् ॥४३॥
पात्रं पवित्रयति नैव गुणान् क्षिणोति
स्नेहं न संहरति नैव मलं प्रसूते ।
दोषावसानरुचिरश्चलतां न धत्ते 
सत्सङ्गम- सुकुतसद्मनि को’पि दीप- ॥४४॥
@२८३
गुणिगणविपद्दीक्षादक्ष- क्षपाक्षणसन्निभ-
सकलनयनव्यापाराणां जनेषु निरोधक- ।
असमविषमायासावास- प्रकाशपरिक्षयात् 
सृजति हि महामोहाद्गाढं तम- खलसङ्गम- ॥४५॥
प्रत्येकबुद्धस्त्वं राजन् कालेन क्षीणकिल्बिष- ।
भविष्यसि विवेकेन कृतालोक- शनै- शनै- ॥४६॥
इति तस्य दयाश्वासं चकार भगवान् जिन- ।
पतितेष्वधिकं सन्त- करुणास्निग्धलोचना- ॥४७॥
तत- प्रणम्य सुगतं प्रयात- स्वपदं नृप- ।
महत- पापभारस्य विवेद लघुतामिव ॥४८॥
तस्मिन् प्रयाते सर्वज्ञ- पृष्टस्तत्कर्म कौतुकात् ।
भिक्षुभि- क्षितिपालस्य पूर्ववृत्तमभाषत ॥४९॥
वाराणस्यां निरायासविलासव्यवसायिन- ।
चत्वार- श्रेष्ठितनया बभूवु- श्रीविशृङ्खला- ॥५०॥
ते कदाचित् सुखक्षीबा मिथ- कलिकथास्थिता- ।
प्रत्येकबुद्धमायान्तं ददृशुर्यौंवनोद्धता- ॥५१॥
तं दृष्ट्वा जातविद्वेषा- शमसंयमनिन्दका- ।
ज्येष्ठ- सुन्दरको नाम भ्रातृ#न् प्रोवाच सस्मित- ॥५२॥
अयं चीवरपात्राङ्क- पानेन गतजीवित- ।
क्षीबो विधीयते भिक्षुरित्ययं मे मनोरथ- ॥५३॥
इत्युक्ते चापलात् तेन द्वितीय- कुन्दराभिध- ।
उवाच भिक्षुं क्षिप्त्वेमं हन्तुमिच्छाम्यहं जले ॥५४॥
ततस्तृतीयो’प्यवदत् पाप- सुन्दरकाभिध- (?) ।
एष भिक्षुर्वरं तस्यां वीथ्यां निक्षिप्यते जवात् ॥५५॥
चतुर्थो’प्यवदत् क्रूरमति- कन्दरकाभिध- ।
भिक्षो- क्षुरेण क्रियते निश्चर्म चरणद्वयम् ॥५६॥
इति तेषां ब्रुवाणानां कलुषो’भून्मनोरथ- ।
येन जन्मान्तरे प्रापुस्ते स्वेच्छासदृशं फलम् ॥५७॥
धनं पश्यति लोभान्ध- क्रोधान्ध- शत्रुमेव च ।
कामान्ध- कामिनीमेव दर्पान्धस्तु न किञ्चन ॥५८॥
धनोद्भूतविकाराणां प्रयात्यनियतात्मनाम् ।
मदमन्दविचाराणामानन्द- क्लेशबन्धताम् ॥५९॥
@२८४
क्रुध्यन्त्यकारणमकारणमुत्पतन्ति
स्निह्यन्त्यकारणमकारणमामनन्ति ।
मोहाहता- खलु हिताहितनिर्विचारा-
तृप्ता- परं नृपशव- समदा भवन्ति ॥६०॥
ज्येष्ठ- श्रेष्ठिसुत- पापात्स एवापरजन्मनि ।
शारिर्यानाभिध- शाक्य- पीत्वा मद्यं व्यपद्यत ॥६१॥
द्वितीयो’पि महान्नाम शाक्यस्तोये क्षयं गत- ।
तृतीयश्च स्वपुत्रेण व्यस्तो राजा प्रसेनजित् ॥६२॥
बिम्बिसारश्चतुर्थो’सौ धृत- पुत्रेण बन्धने ।
प्रयुक्तं धनवत्कर्म भुज्यते हि सवृद्धिकम् ॥६३॥
मोहाहतैरिह हि सद्भिरसद्भिरेषां 
नि-शर्म कर्म सहसैव विडम्ब्यते यत् ।
बाष्पाम्बुपूर्णनयनैरनयोपनीत-
मस्तोकशोकविवशैरनुभूयते’त्र ॥६४॥
सुगतकथितमेतत् पूर्वजन्मप्रवृत्तं
विषविषमविपाकं बिम्बिसारस्य वृत्तम् ।
विबुधसदसि भिक्षु- स्पष्टमाकर्ण्य मेने 
व्यसनशतनिमित्तं दूषितं चित्तमेव ॥६५॥
इति क्षेमेन्द्रविरचितायां बोधिसत्त्वावदानकल्पलताया-
मजातशत्रुपितृद्रोहावदानं नाम चतुश्चत्वारिंश- पल्लव- ॥
@२८५
४५. कृतज्ञावदानम् ।
अन्धीकृतो’पि स्वदृशा तमसा खलेन 
लक्ष्मीविहारविरहे विनिपातितो’पि ।
कष्टां दशामिव निशामतिवाह्य पद्म-
स्वामेव सम्पदमुपैति पुनर्गुणाढ्य- ॥१॥
श्रावस्त्यां सुगते जेतवनोद्यानविहारिणि ।
देवदत्त- परिद्वेषव्याधिव्याप्तो व्यचिन्तयत् ॥२॥
तुल्य- समानो मे भ्राता मनुष्य- शाक्यवंशज- ।
पात्प- पुण्यप्रभावेण त्रिजगत्पूज्यतां जिन- ॥३॥
जीवितोद्वृत्तये तस्मात् तस्य यत्नं करोम्यहम् ।
न ह्यनस्तङ्गते भानौ परतेज- प्रकाशते ॥४॥
विज्ञानेनानुभावेन विद्यया तपसा श्रिया ।
परप्रकर्षं सहते न हि मानोन्नतं मन- ॥५॥
विषं निजनखाग्रेषु धृत्वा तस्य प्रणामकृत् ।
सञ्चारयामि वपुषि नेदिष्ठ- पादपीडनै- ॥६॥
इति सञ्चिन्त्य कलुषं विद्वेषविवश- खल- ।
स तिष्यप्रमुखानेत्य बान्धवानिदमभ्यधात् ॥७॥
क्रूर- कृतापकारो’हं सुगतस्याद्य पादयो- ।
सरलस्य प्रसादाय पतामि गुरुपातक- ॥८॥
इति ब्रुवाणस्तै- सर्वै- सुदत्तानुमतै- सह ।
जिनं जेतवनासीनं द्रष्टुं दुष्टमतिर्ययौ ॥९॥
भगवन्तं विलोक्याभूत्तत्र यावत्स सर्वश- ।
तावद्दग्धो’हमित्युच्चैरुत्क्षिप्तचरणो’वदत् ॥१०॥
हिंसासङ्कल्पपापेन वज्रेणेव समाहत- ।
सशरीरं क्षणे तस्मिन् नरकाग्नौ पपात स- ॥११॥
सर्वज्ञ- सहसा दृष्ट्वा तं घोरनरके च्युतम् ।
उवाच श्रुततद्वृत्तविस्मितां भिक्षुसंसदम् ॥१२॥
एष किल्बिषदोषेण पतित- क्लेशसङ्कटे ।
तीव्रं हि तिमिरं सूते सर्वथा मलिनं मन- ॥१३॥
नगर्यामतिघोषायां रतिसोमस्य भूपते- ।
कृतज्ञश्चाकृतज्ञश्च पुरा पुत्रौ बभूवतु- ॥१४॥
@२८६
कृतज्ञ- कृपयार्थिभ्य- कल्पवृक्ष इवानिशम् ।
निजं विमुच्य प्रददौ रत्नाभरणसञ्चयम् ॥१५॥
अविभक्तं पितुर्द्रव्यं सर्वं साधारणं तयो- ।
वदन्नित्यकृतज्ञो’पि तेन दत्तं जहार तत् ॥१६॥
तत- श्लाध्याय वचसा मतिघोषाभिधो नृप- ।
जनकल्याणिकां नाम कृतज्ञाय सुतां ददौ ॥१७॥
स्वयमेवार्जितं वित्तं दातुं जातमनोरथ- ।
आरुरोह प्रवहणं कृतज्ञो’थ महोदधौ ॥१८॥
रत्नार्जनोद्यतं यान्तं तं द्वेषस्पर्धितादर- ।
तमेवानुययौ लोभादकृतज्ञो’पि दुर्जन- ॥१९॥
सम्पूर्णं वणिजां सार्थै- तत- प्रवहणं शनै- ।
आनुकूल्येन मरुतामवाप द्वीपमीप्सितम् ॥२०॥
तस्मिन् प्रतिनिवृत्ते’थ स्वदेशं गन्तुमुद्यते ।
रत्नराशिभिरापूर्णसङ्कल्पे वणिजां गणे ॥२१॥
कृतज्ञ- पृथिवीमूल्यं रत्नानां शतपञ्चकम् ।
आदाय ग्रन्थिपट्टेन बबन्धांशुकपल्लवे ॥२२॥
रत्नभारपरिश्रान्तं तत- प्रवहणं महत् ।
अभज्यत महावातैरैश्वर्यमिव दुर्नयै- ॥२३॥
तत- फलकवाहस्तं कृतज्ञ- प्राप्तजीवित- ।
अकृतज्ञं निमज्जन्तं पृष्ठेन समतारयत् ॥२४॥
तारित- कृपया भ्रात्रा स घोरमकराकरात् ।
अपश्यदञ्चले तस्य रुचिरं रत्नसञ्चयम् ॥२५॥
स तस्य रत्नलोभेन द्वेषेण च वशीकृत- ।
समुद्रतीरे श्रान्तस्य भ्रातुर्द्रोहमचिन्तयत् ॥२६॥
तस्य निद्रानिलीनस्य शस्त्रेणोत्पाट्य लोचनम् ।
गृहीत्वा रत्ननिचयं कृतघ्न- स ययौ जवात् ॥२७॥
क्रूरेणाङ्गीकृतस्तेन राहुणेव दिवाकर- ।
लोकोपकारविहितो दु-खित- सो’प्यचिन्तयत् ॥२८॥
अधुनार्थिप्रदाने’र्थे व्यर्थीभूते मनोरथे ।
किं ममान्धस्य वन्ध्येन जीवितेन प्रयोजनम् ॥२९॥
अप्राप्तविषया- प्राणा न प्रयान्ति यदि क्षयम् ।
तदसङ्गतयो योगा- क्लेशयन्ति क्षयक्षमा- ॥३०॥
@२८७
क्षीणे धने जने द्वेषमानवैकल्यविह्वले ।
पूज्ये पुंसा समेनैव शेषस्य च यशोव्यय- ॥३१॥
इति सञ्चिन्त्य स शनैर्व्रजन् सार्थेन तारित- ।
अवाप नगरोपान्तं मतिघोषस्य भूपते- ॥३२॥
गोपालभवने तत्र स कञ्चित्कालमास्थित- ।
उद्यानयात्रागतया राजपुत्र्या विलोकित- ॥३३॥
तं दृष्ट्वान्धमपि व्यक्तराजलक्षणलक्षितम् ।
प्राग्जन्मप्रेमबन्धेन साभिलाषा बभूव सा ॥३४॥
तत- स्वयंवरविधिं सा कृत्वा शासनात्पितु- ।
राज्ञां मध्ये च मान्यानां वव्रे विगतलोचनम् ॥३५॥
भूमिपालान् परित्यज्य वृतो’न्ध- पापया त्वया ।
उक्त्वेति पित्रा कोपेन निरस्ता शुशुभे न सा ॥३६॥
उद्याने सा निधायान्धं यत्नेनाहृत्य भोजनम् ।
सदा तस्मै ददौ प्रेमप्रणयोपचितादरा ॥३७॥
कदाचित्तां चिरायातामहारावसरे गते ।
उवाच राजतनय- परं म्लानानन- क्षुधा ॥३८॥
असमीक्षितकारिण्या त्वया केवलचापलात् ।
वृतो’हमन्ध- सन्त्यज्य नृपान् विपुललोचनाम् ॥३९॥
पश्चात्तापेनं नूनं त्वं मयि पर्युषितादरा ।
अधुना ताण्डवं प्रेम्ण- प्रदर्शयितुमुद्यता ॥४०॥
अन्धसन्दर्शनोद्विग्ना सुरूपालोकनोन्मुखी ।
आहारकाले’तिक्रान्ते चिरेणेह त्वमागता ॥४१॥
इत्युक्ता परुषं तेन कम्पमाना लत्तेव सा ।
उवाच गुञ्जन्मधुपश्रेणीमधुरवादिनी ॥४२॥
नाथ मिथ्यैव मे शङ्कां न कोपात्कर्तुमर्हसि ।
वाग्बाणपातं सहते न चेत- प्रीतिपेशलम् ॥४३॥
त्वामेव देवतां जाने यद्यहं शुद्धमानसा ।
तेन सत्येन सालोकमेकं नयनमस्तु ते ॥४४॥
इत्युक्ते सत्त्वशालिन्या तया तस्याशु लोचनम् ।
उत्फुल्लकमलाकारमेकं विमलतां ययौ ॥४५॥
तस्या- सत्यप्रभावेण सञ्जातपृथुविस्मय- ।
सत्यप्रत्ययसोत्साह- कृतज्ञस्तामभाषत ॥४६॥
@२८८
भ्रात्रा तेनाकृतज्ञेन पाटिते लोचनद्वये ।
तस्मिन् विकारो वैरं वा न निकारो’प्यभून्मम ॥४७॥
स्वच्छं तेनास्तु सत्येन द्वितीयमपि लोचनम् ।
इत्युक्ते तत्क्षणेनास्य स्पष्टं चक्षुरलक्ष्यत ॥४८॥
तत- कथितवृत्तान्तं कृतज्ञमुचितं पतिम् ।
प्रहृष्टा जनकल्याणी गत्वा पित्रे न्यवेदयत् ॥४९॥
पूजित- श्वशुरेणाथ स रत्नगजवाजिभि- ।
श्रियेव कान्तया सार्धं जगाम नगरं पितु- ॥५०॥
स तत्र पित्रा हृष्टेन चरणालीनशेखर- ।
जनानुरागसुभगे यौवराज्ये पदे धृत- ॥५१॥
अकृतज्ञो’पि निर्लज्जस्तं प्रसादयितुं शठ- ।
विचिन्त्य पादपतने तस्य द्रोहं समाययौ ॥५२॥
उन्मना हन्तुमायात- स तं कुटिलचेष्टित- ।
हा हा दग्धो’स्मि दग्धो’स्मीत्युक्त्वैव नरके’पतत् ॥५३॥
स एव देवदत्तो’सौ कृतज्ञो’प्यहमेव च ।
जन्मान्तरानुबन्धेन द्वेषो’स्य न निवर्तते ॥५४॥
सर्वज्ञभाषितमिति प्रचुरोपकारं 
तद्देवदत्तचरितं परितापकारि ।
जन्मान्तरोपचितपातकसन्निबद्धं 
श्रुत्वा बभूव विमना इव भिक्षुसङ्घ- ॥५५॥
इति क्षेमेन्द्रविरचितायां बोधिसत्त्वावदानकल्पलतायां
कृतज्ञावदानं पञ्चचत्वारिंश- पल्लव- ॥ 
@२८९
४६. शालिस्तम्बावदानम् ।
दानैकतानमनसां पृथुसत्त्वभाजा-
मुत्साहमानगुणभोगविभूतिपूत- ।
प्राक्पुण्यसञ्चयमय- कुशलाभिधान-
काले फलत्यविकल- किल कल्पवृक्ष- ॥१॥
कोसलेन्द्रस्य भूभर्तु- श्रावस्त्यां भगवान् पुरा ।
विजहार वरोद्याने सह भिक्षुगणैर्जिन- ॥२॥
आदिमध्यान्तकल्याणं भवाभिभवसाधकम् ।
सन्दिदेश स सद्धर्मं त्रैलोक्यकुशलोद्यत- ॥३॥
अत्रान्तरे नागराजपुत्रा- सागरवासिन- ।
चत्वार- सुगतोदीर्णं सद्धर्मं परमामृतम् ॥४॥
अभिरत्याख्यया स्वस्रा प्रेरिता- श्रोतुमागता- ।
ते बलातिबल-श्वास-महाश्वासाभिधा- समम् ॥५॥
क्रकुच्छन्दस्य सुधिय- काले भगवत- पुरा ।
कनकाख्यस्य च मुने- काश्यपस्य च यत्नत- ॥६॥
आजग्मु- श्रीसुखासक्ता- श्रातुमप्रार्थिता अपि ।
तत्पुण्यपरिणामन प्राप्ता- शाक्यमुने- पुरा ॥७॥
तेषु प्रणम्य शास्तारं चरणालीनमौलिषु ।
विधाय मानुष रूपमुपविष्टेषु पषदि ॥८॥
सद्धर्ममाययौ श्रोतुं कोसलेन्द्र- प्रसेनजित् ।
लक्ष्मीमन्दस्मितच्छायं निवार्य च्छत्रचामरम् ॥९॥
शास्तु- पादप्रणामाय विशतस्तस्य संसदि ।
अवकाशं नताश्चक्रु- सर्वे नृपतिगौरवात् ॥१०॥
तस्याभिनन्द्यमानस्य वर्णाश्रमगुरोनृम्भि- ।
नागराजसुताश्चक्रुर्नावकाशं न सत्कृतम् ॥११॥
तेषां तदपमानेन जिनस्य विनयेन च ।
मानिनो नृपतेरन्तमन्यु- प्रच्छन्नतां ययौ ॥१२॥
स सञ्ज्ञया समादिश्य निजं परिजनं पुर- ।
गमने निग्रहं तेषां निर्विकार इवाभवत् ॥१३॥
भगवानपि सर्वज्ञस्तस्य ज्ञात्वा च निश्चयम् ।
धर्मोपदेशपर्यन्ते प्रोवाच रचितस्मित- ॥१४॥
@२९०
न विद्वेषरज-पूर्णमनोमलिनदर्पणे ।
भाति धर्मोपदेशस्य प्रतिबिम्बप्रतिग्रह- ॥१५॥
अविहितसमतानां कोपमोहाहतानां
कृशमपि कुशलांशं नोपदेश- करोति ।
न हि बहुतरदोषे शुद्धिहीने शरीरे 
व्रजति हतमतीनां भेषजं भेषजत्वम् ॥१६॥
इति युक्तं भगवता हितमुक्तं महीपति- ।
श्रुत्वापि न च तत्याज नागेषु विमनस्कताम् ॥१७॥
भगवन्तं प्रणम्याथ प्रयाते स्वपदं नृपे ।
नागास्तत्सैनिकाबद्धमार्गे व्योमपथा ययु- ॥१८॥
ते विचिन्त्य स्वभवने क्ष्मासङ्क्षयकृतक्षणा- ।
घोरनिर्घातमेघौघग्रस्तलोका- समाययु- ॥१९॥
तेषां व्यवसितं ज्ञात्वा सर्वज्ञ- पक्षपातिनाम् ।
रक्षाक्षमं क्षितिपतेर्मौद्गल्यायनमादिशत् ॥२०॥
अथ नागगणोत्सृष्टा वज्रवृष्टिर्महीपतौ ।
भूभर्तुस्तत्प्रभावेण प्रययौ पुष्पवृष्टिताम् ॥२१॥
शस्त्रास्त्रवृष्टिर्निबिडक्षिप्ता तैरथ दु-सहा ।
मौद्गल्यायनसङ्कल्पाद्ययौ राजार्हभोज्यताम् ॥२२॥
तत्प्रभावात्प्रयातेषु भग्नोत्साहेषु भोगिषु ।
गत्वा ववन्दे सुगतं नृपतिर्वीतविपलव- ॥२३॥
स मौद्गल्यायनस्यार्ध्यमुचितं भोगसम्पदा ।
भक्तिसंस्कारसुभगं विदधे जिनशासनात् ॥२४॥
तत- स्वर्गोचितां भिक्षुर्विभूतिं वीक्ष्य भूपते- ।
प्रपच्छ कौतुकवशात् सर्वज्ञं रचिताञ्जलि- ॥२५॥
भगवन् कस्य पुण्यस्य प्रभावेण प्रसेनजित् ।
सर्वैर्विराजितं भोगै- प्राज्यं राज्यमवाप्तवान् ॥२६॥
इक्षुस्तम्बवदेतस्य शालिस्तम्बश्च जायते ।
दिव्यपानान्नसम्पत्ति- फलं तत्कस्य कर्मण- ॥२७॥
इति पृष्ट- प्रणयिना भिक्षुणा भगवान् जिन- ।
उवाच श्रूयतां राज्ञ- कारणं भोगसम्पदाम् ॥२८॥
@२९१
कोसले’स्मिन् जनपदे खण्डाख्यगुडकर्षक- ।
ददौ प्रत्येकबुद्धाय पूर्वमिक्षुरसौदनम् ॥२९॥
भुक्तेनेक्षुरसान्नेन तेन वातगदार्दित- ।
प्रत्येकबुद्धस्तत्पुण्यै- प्रसन्न- सुस्थतां ययौ ॥३०॥
राजा प्रसेनजित् सो’यं पुण्यवान् गुडकर्षक- ।
तेन पुण्यप्रभावेण भोगभागी विराजते ॥३१॥
उपकार- कृतज्ञानां निकार- क्रूरचेतसाम् ।
सुकृतांशश्च साधूनामल्पो’प्यायात्यनल्पताम् ॥३२॥
सर्वज्ञेनेति कथिते पूर्वपुण्ये महीपते- ।
बभूव सुकृतोत्कर्षे भिक्षुराश्चर्यनिश्चल- ॥३३॥
अथ भक्त्या भगवत- कृत्वा राजाधिवासनाम् ।
उपनिन्ये स्वयं तां तां सुरार्हां भोगसम्पदम् ॥३४॥
परोपचारै रुचिरैरर्चिते काञ्चनासने ।
सुखोपविष्टं प्रोवाच नरनाथस्तथागतम् ॥३५॥
भगवन् मे भवद्भक्तिविभक्तसुकृतश्रिय- ।
चय- कुशलमूलानामनिर्मुक्त्यै भविष्यति ॥३६॥
विनयात्पार्थिवेनेति पूर्णपुण्याभिमानिना ।
पृष्ट- स्मितसितालोकं जगाद सुगत- सृजन् ॥३७॥
राजन् संसारमार्गो’यमनादिनिधनोद्भव- ।
हेलालङ्घ्य- कथं पुंसामप्राप्य क्लेशसङ्क्षयम् ॥३८॥
चिरपरिचितैश्चक्रावर्तैरसक्तगतागति- 
प्रकृतिगहन- संसारो’यं सुखेन न लङ्घ्यते ।
असति हि विना योगाभ्यासं क्षये किल कर्मणां
स्फुटफलततिर्धर्मो’प्यस्मिन्निबन्धनतां गत- ॥३९॥
सर्वतो विनिवृत्तस्य दानाभ्यासेन भूयसा ।
ममापि धर्मसंसारो बभूव भूरिजन्मकृत् ॥४०॥
धनिको नाम धनवान् वाराणस्यामभूत्पुरा ।
तापापह- फलस्फीतश्छायावृक्ष इवार्थिनाम् ॥४१॥
दुर्भिक्षक्षपिते लोके विषमक्लेशविह्वले ।
भोज्यं प्रत्येकबुद्धानां सो’र्थित- पञ्चभि- शतै- ॥४२॥
@२९२
स तेषां परभोगार्हं दुर्भिक्षावधि भोजनम् ।
अकल्पयदनल्पश्री- कोष्ठागारी गतस्मय- ॥४३॥
शतपञ्चकसंयातैर्भोक्तुं तस्य गृहं तत- ।
क्रमात्प्रत्येकबुद्धानां सहस्रद्वयमाययौ ॥४४॥
तस्य तत्पुण्यवासेन जातो लब्धफलश्रिया ।
दुर्भिक्षदानजनितो रत्नकोशस्तदाक्षय- ॥४५॥
सुखं सनातनं पुण्यभोग्यत्वं प्रणिधानत- ।
शास्तुस्तत- परेणायं सम्यक्सम्बोधिमापित- ॥४६॥
पुण्येन पापेन च वेष्टितेयं
संसारिणां कर्मफलप्रवृत्ति- ।
सितासिता बन्धनरज्जुरेषा 
तत्सङ्क्षये मोक्षपथं वदन्ति ॥४७॥
इति क्षितीश- कथितं जिनेन 
मोहव्यपायेन निशम्य मोक्षम् ।
क्लेशक्षयार्हं शममेव मत्वा 
पुण्याभिमानं शिथिलीचकार ॥४८॥
इति क्षेमेन्द्रविरचितायां बोधिसत्त्वावदानकल्पलतायां
शालिस्तम्बावदानं नाम षट्चत्वारिंश- पल्लव- ॥
@२९३
४७. सर्वार्थसिद्धावदानम् ।
स्वार्थप्रवृत्तौ विगतस्पृहाणां
परोपकारे सततोद्यतानाम् ।
क्लेशेष्वभीता व्यसनैरनीता
विघ्नैरपीडाकरमेति सिद्धि- ॥१॥
श्रावस्त्यां भगवान् पूर्वं जिनो जेतवनस्थित- ।
धर्माख्यानप्रसङ्गेन भिक्षुसङ्घमभाषत ॥२॥
आसीदखिलभूपालमौलिलालितशासन- ।
सिद्धार्था नाम सुकृतो सार्वभौमो महीपति- ॥३॥
सागराख्यस्य नागस्य सूनुर्जलधिवासिन- ।
सर्वार्थसिद्ध- पुत्रत्वं प्रययौ तस्य भूपते- ॥४॥
स भाद्रकल्पिको भोधिसत्त्व- सत्त्वोज्ज्वलप्रभ- ।
जातमात्र- क्षितितलं चक्रे पूर्णं स्वऋद्धिभि- ॥५॥
तस्य प्रवर्धमानस्य धर्मस्येव समुद्ययौ ।
समस्तभुवनव्यापि विबुधाभ्यर्चितं यश- ॥६॥
स कदाचिद्वरोद्याने स्यन्दनेन युवा व्रजन् ।
ददर्श वृद्धपुरुषं देवतानिर्मितं पुर- ॥७॥
तं विलोक्य जराजीर्णं जातवैराग्यवासन- ।
संसारमिव नि-सारं स शरीरममन्यत ॥८॥
उद्यानयात्राविरत- शनै- प्रतिनिवृत्य स- ।
दारिद्र्यविद्रुतच्छायानद्राक्षीत् कृपणान् पथि ॥९॥
दृष्ट्वा तानसुखक्लिष्टान् करुणाकृष्टमानस- ।
अचिन्तयदहो दु-खं सहन्ते भुवि दुर्गता- ॥१०॥
अदानप्रभवं दु-खं वदन्तीति विसङ्गता- ।
पृथिव्यां रत्नपूर्णायां परपिण्डोपजीविन- ॥११॥
इदमेवाविसंवादि चिह्नं कलुषकर्मणाम् ।
दीना यदेते याचन्ते पुरुषं पुरुषा- परम् ॥१२॥
अहो दुष्कृतमेतेषामवधूता- पदे पदे ।
यदेते मार्गणोद्विग्ना भिक्षित्वापि बुधुक्षिता- ॥१३॥
इति सञ्चिन्त्य सुचिरं विश्वक्लेशक्षयोद्यत- ।
अदरिद्रं जगत्कर्तुं रत्नार्थी जलधिं ययौ ॥१४॥
@२९४
कथञ्चिदिव संसक्त- स पित्रा दृढनिश्चय- ।
समारुह्य प्रवहणं रत्नद्वीपमवाप्तवान् ॥१५॥
तत्र प्रवहणारूढान् वणिज- सहयायिन- ।
सो’ब्रवीत्क्रियतां कामं युष्माभिर्मणिसङ्ग्रह- ॥१६॥
एतै- सामान्यरत्नैस्तु मम नास्ति प्रयोजनम् ।
कोशे महान्ति भास्वन्ति सन्ति रत्नोत्तमानि न- ॥१७॥
किं तु चिन्तामणिप्राप्त्यै विपुलो’यं ममोद्यम- ।
तेन विद्रुतदारिद्र्यां कर्तुमिच्छामि मेदिनीम् ॥१८॥
श्रुतं मया नागराज- सागराख्यो महोदधौ ।
वसत्यस्ति गृहे तस्य चिन्तितार्थप्रदो मणि- ॥१९॥
विलङ्घ्य विषमं मार्गं तमादातुं व्रजाम्यहम् ।
नास्ति धैर्यसहायानां दुर्गमं व्यवसायिनाम् ॥२०॥
न च मद्विरहे किञ्चिद् व्यसनं वो भविष्यति ।
सत्यमेव परामर्थो यदि मे सुकृतोद्यम- ॥२१॥
इत्युक्त्वा तान् समामन्त्र्य प्रतस्थे स्थिरनिश्चय- ।
महतीं धृतिमालम्ब्य सत्त्ववान् पार्थिवात्मज- ॥२२॥
गुल्फमात्रेण सप्ताहं गत्वा जङ्गमवर्त्मना ।
जानुदघ्नेन सप्ताहं सप्ताहं पौरुषेण च ॥२३॥
चत्वारि सप्तरात्राणि तत- पुष्करिणीजलै- ।
गत्वा दृष्टिविषान् घोरान् ददर्श फणिन- पुर- ॥२४॥
मैत्रीयुक्तेन मनसा कृत्वा तानथ निर्विषान् ।
क्रूरकोपैर्वृतं यक्षैर्यक्षद्वीपमवाप स- ॥२५॥
तत्र मैत्रेण मनसा वीतक्रोधान् विधाय तान् ।
श्रुश्राव तैरभिहितं विपुलोत्साहविस्मितै- ॥२६॥
कुमार स्फीतसत्त्वेन तथा वीर्येण चामुना ।
नागराजस्य भवनं समाहितमवाप्त तम् ॥२७॥
कालेन सम्यक्सम्बुद्ध- सर्वज्ञस्त्वं भविष्यसि ।
श्रावकाश्च भविष्यामो वयं त्वदनुयायिन- ॥२८॥
प्रसन्नैरिति तैरुक्तमभिनन्द्य नृपात्मज- ।
रक्षोवरावृतं प्राप राक्षसद्वीपमुत्कटम् ॥२९॥
तथैव विगतक्रूरविकारैस्तै- स पूजित- ।
भुजोत्क्षेपेण निक्षिप्त- क्षणान्नागेन्द्रसद्मनि ॥३०॥
@२९५
स तत्र दीप्तविभवे दिव्योत्साहसुखोचित- ।
अशृणोद्दीर्घदु-खार्तिसूचकं रोदनध्वनिम् ॥३१॥
स तमाकर्ण्य सोद्वेग- प्रकृत्यैव दयार्द्रधी- ।
किमेतदिति पप्रच्छ दृष्ट्वाग्रे नागकन्यकाम् ॥३२॥
सा तं बभाषे संसक्तशोकोष्मपिशुनैर्मुहु- ।
म्लानयन्तीं स्वनिश्वासैर्बिम्बाधरदलत्विषम् ॥३२॥
गुणवान् नागराजस्य पुत्र- कमललोचन- ।
ज्येष्ठ- सर्वार्थसिद्धाख्य- प्रिय- पञ्चत्वमागत- ॥३४॥
तत- प्रतिगतानन्दे विनिवृत्तसुखोत्सवे ।
धनेन रोदनेनास्मिन्न भवेद्भवने स्थित- ॥३५॥
इति तस्या वच- श्रुत्वा सो’न्त- परिचितां वहन् ।
स्वदेशदर्शनप्राप्तो नागराजान्तिकं ययौ ॥३६॥
नागराजस्तमायान्तं परिज्ञाय प्रियासख- ।
एह्येहि पुत्रेति वदन् बभूवानन्दविह्वल- ॥३७॥
मर्त्यजन्मकथां तेन स्वं चागमनकारणम् ।
श्रुत्वा निवेदितं नाग- परिष्वज्य जगाद तम् ॥३८॥
चिन्तामणिरयं पुत्र मम मौलिविभूषणम् ।
गृह्यतां तव सङ्कल्पं न वन्ध्यं कर्तुमुत्सहे ॥३९॥
देय- कृतजगत्कृत्यो ममैवायं पुनस्त्वया ।
इत्युक्त्वास्मै ददौ दिव्यचूडं रत्नं विमुच्य स- ॥४०॥
चिन्तामणिं समादाय कुमारस्तरणिद्युति- ।
हृष्ट- प्रणम्य नागेन्द्रं ययौ प्रवहणान्तिकम् ॥४१॥
समुद्रदेवता तत्र तं दृष्ट्वा श्रुततत्कथा ।
उवाच कीदृश- साधो प्राप्तश्चिन्तामणिस्त्वया ॥४२॥
*********।
*********॥४३॥
*********।
*********॥४४॥ {##णोत् लेगिब्ले इन् थे ओरिगिनल् ंस्.##}
समुद्रे पतितं दृष्ट्वा रत्नं कृच्छ्रतरार्जितम् ।
स जगाद दृढोद्योगवैफल्योद्वेगनिश्चल- ॥४५॥
@२९६
अहो गुणोचिताकारा प्रणयान्मृदुवादिनी ।
विद्वेषकलुषं कर्म कृत्वा त्वं न विलज्जसे ॥४६॥
परोत्कर्षेषु सङ्घर्षशोकक्लेशमुपैति य- ।
शीतला अपि तस्यैता ज्वालावलयिता दिश- ॥४७॥
परोत्साह- प्रियो यस्य तस्य सत्त्वमहोदधे- ।
कर्पूरधवलं धत्ते त्रिलोकीतिलकं यश- ॥४८॥
देवि प्रयच्छ मे रत्नमस्माद्विरम् पातकात् ।
अपवादलतां कर्म न साधोरधिरोहति ॥४९॥
लोभात्प्रमादाद्वेषाद्वा रत्नं चेन्न प्रयच्छसि ।
शोषयाम्येष जलधिं तदिमं ते समाश्रयम् ॥५०॥
इत्युक्ताप्यसकृत्तेन सा रत्नं न ददौ यदा ।
स तदा स्वप्रभावेण शोषायाब्धे- समुद्ययौ ॥५१॥
ध्यातमात्रं सहस्राक्षवचसा विश्वकर्मणा ।
निर्मितं सहसा तस्य पत्रमाविरभूत्करे ॥५२॥
स तेनागस्त्यचुलुकाकारेणाम्भ- पयोनिधे- ।
अन्तरीक्षे समुत्क्षिप्य चिक्षेप क्षमणोद्यत- ॥५३॥
कृते भूभागशेषे’ब्धौ तेनात्यद्भुतकारिणा ।
सुरनिर्भर्त्सिता भीता देवतास्मै मणिं ददौ ॥५४॥
निर्व्याजं साहसं दीप्तिं रत्नानामिव तत्त्वत- ।
प्रभावं वेत्ति महतां मन्त्राणां तपसां च क- ॥५५॥
स्फारस्तावदपारवारिविरसव्यापारहेलावलात् 
कल्लोलावलियन्त्रिताम्बरतया रत्नाकर- श्रूयते ।
गम्भीर- पुनरप्रमेयमहिमा को’पि प्रभाव- सतां
यस्मिन् विस्मयधाम्नि चिन्तनविधावन्ते प्लवन्ते धिय- ॥५६॥
ततश्चिन्तामणिं बद्ध्वा निजसार्थेन सङ्गत- ।
राजसूनु- स्वनगरं प्राप पूर्णमनोरथ- ॥५७॥
कृतकृत्य- प्रहृष्टेन स पित्रा तत्र पूजित- ।
ध्वजाग्रे रत्नमाधाय जगाद जनसंसदि ॥५८॥
परार्थ एव यत्नो’यं नात्मार्थो यदि मे क्वचित् ।
तेन सत्येन लोको’यं सर्वं यात्वदरिद्रताम् ॥५९॥
@२९७
इत्युक्ते सत्त्वनिधिना तेन दीनदयालुना ।
रत्नवृष्टिरपर्यन्ता निपपात महीतले ॥६०॥
तेन रत्नसमूहेन दिक्षु सर्वासु भास्वता ।
ययौ जनस्य दारिद्र्यमयं नि-शेषतां तम- ॥६१॥
आशापाशवतां बलात्प्रविशतां बाह्याङ्गणं श्रीमतां 
द्वा-स्थाघातवतां मुहुर्विचलतां द्वारोदरे सीदताम् ।
दीर्घैर्नि-श्वसितै- शुचा निपततां देहक्षयं काङ्क्षतां
दीनानां मणिराशिरश्मिशबल- श्रीसङ्गम- को’प्यभूत् ॥६२॥
तच्छासनादुरगनायकमेव याते
चिन्तामणौ विगतदैन्यजने च लोके ।
सर्वत्र दानरसिकस्य जनस्य चेत-
सर्वार्थिसार्थविरताकुलितं बभूव ॥६३॥
सर्वार्थसिद्ध- क्षितिपालसूनु-
यो’भूत्स एवाहमिहान्यदेह- ।
श्रुत्वेतिवृत्तं कथितं जिनेन
ते भिक्षवस्तन्मयतामवापु- ॥६४॥
इति क्षेमेन्द्रविरचितायां बोधिसत्त्वावदानकल्पलतायां
सर्वार्थसिद्धावदानं सप्तचत्वारिंश- पल्लव- ॥
@२९८
४८. हस्तकावदानम् ।
मत्तेभकुम्भोच्चकुचाभिरामा-
कर्पूरहारांशुविलासहासा- ।
प्रीतिप्रदा- पुण्यवतां भवन्ति
प्रौढा युवत्यश्च विभूतयश्च ॥१॥
तथागते भगवति श्रावस्त्यां वनचारिणि ।
अभवत्सुप्रबुद्धाख्य- श्रीमान् गृहपति- पुरा ॥२॥
बभूव हस्तको नाम तस्यातिदयित- सुत- ।
पूर्वार्जितानां पुण्यानां साकार इव सञ्चय- ॥३॥
तस्य जन्मदिने जातश्चामीकरमयो महान् ।
एकीभूत इवाश्चर्यव्रज- प्रवरकुञ्जर- ॥४॥
स गजेन्द्र- कुमारश्च तत्पितुश्च मनोरथ- ।
लोककौतुककोशाश्च पूर्णतां तुल्यमाययु- ॥५॥
स शशीव शिशु- काले कलानिलयतां गत- ।
रुरुचे रुचिमान् सर्वलोकलोचनबान्धव- ॥६॥
स शनै- पूरिताभोगभुजस्तम्भविभूषणम् ।
लेभे मनोभवारम्भभवनं नवयौवनम् ॥७॥
कदाचिदथ भूभर्तु- स प्रसेनजित- सुताम् ।
तनुचीवरचिह्नेन सहजेन विराजिताम् ॥८॥
कन्यां चीवरकन्याख्यां लावण्यललिताननाम् ।
उद्यानदर्शनायातां ददर्शायतलोचनाम् ॥९॥
अक्लिष्टरूपामालोक्य तामपर्युषितद्युतिम् ।
विस्मयस्मरयोस्तुल्यमाययौ सहसा वशम् ॥१०॥
सो’चिन्तयदहो कान्तमिदमत्यद्भुतं वपु- ।
यस्मिन् भाति मुखव्याजाददोषविशद- शशी ॥
लावण्यमप्रतिममेव बिभर्ति तन्वी 
बन्धूकबन्धुरधरो मधुरस्वभाव- ।
द्रोहोद्यत- सरसविद्रुमपल्लवानां
बिम्बप्रभाप्रसभविभ्रमवन्ध्यकार- ॥१२॥
वत्क्रं न क्षमते मदं शशभृत- क्लिश्नाति कान्ति- सुधा-
मुत्फुल्लोत्पलकाननस्य कुरुते दृष्टि- प्रभाभर्त्सनम् ।
मन्ये मन्मथसङ्गमोचिततनो- सापत्न्यभीतिप्रदा 
लीलास्या- सहसा विलासलहरीशोषं विधत्ते रते- ॥१३॥
@२९९
उद्वृत्ते कठिने पयोधरयुगे नश्यद्विवेके चिरं
यस्या दोषमये’प्यहो गुणवता हारेण बद्धा स्थिति- ।
यच्चास्मिन्नवलम्बते’म्बुजधिया रोलम्बरेखा मुखे
लोलाक्ष्या- किमपि प्रशान्तनयने लीनं मुनीनां मन- ॥१४॥
इति चिन्तयतस्तस्य वपु- पुष्पशरोपमम् ।
विलोक्य भूपतिसुता बभूवाश्चर्यनिश्चला ॥१५॥
हृते लज्जांशुके तस्या- स्मरेण स्मितकारिणा ।
प्रत्यग्रपुलकाकीर्णं वपु- स्पष्टमदृश्यत ॥१६॥
रुद्धा नवाभिलाषेण वैलक्ष्येण निवर्तिता ।
मनस्तत्रैव निक्षिप्य सा शून्येव शनैर्ययौ ॥१७॥
राजधानीं समासाद्य लज्जाविस्मयमन्मथै- ।
मीलितेव निलीनेव प्रोषितेव बभूव सा ॥१८॥
कुमारो’पि स्वभवने समुद्भूतमनोभव- ।
तामेवेन्दुमुखीमग्रे सङ्कल्पैरलिखन्मुहु- ॥१९॥
स तां मानससर्वस्वं स्मरविद्यामिव स्मरन् ।
प्रदध्यौ दुर्लभां मत्वा तनयां चक्रवर्तिन- ॥२०॥
जन्मान्तरे तनुर्यस्य तप-परिचिता चिरम् ॥
धन्य- स तामवाप्नोति लतां सुकृतशाखिन- ॥२१॥
रम्यप्रदानपुण्येन तद्दर्शनमवाप्यते ।
न जाने तानि पुण्यानि येषां तत्सङ्गम- फलम् ॥२२॥
तद्वक्त्रशीतकिरणस्मरणोत्सवेन
तस्याश्च दुर्लभतया विरहोष्मणा मे ।
नो वेद्मि किं धृतिरियं किमयं विमोह- 
किं जीवितं किमसुभि- सह विप्रयोग- ॥२३॥
तद्वक्त्राब्जजित- प्रसह्य भजते क्षैण्यं क्षपावल्लभ-
तद्भूविभ्रमलज्जितं च विनतिं धत्ते धनुर्मान्मथम् ।
तस्या- पल्लवपेशलद्युतिमुषा शोणाधरेणार्दितं
नूनं प्राप्य पराजयं वनमहीं बिम्बं समालम्बते ॥२४॥
इति पूर्णेन्दुवदनावदनध्याननिश्चल- ।
निशां निनाय सन्त्यक्त- सेष्र्ययेव स निद्रया ॥२५॥
कन्यादर्शनवृत्तान्तं ततस्तेन निवेदितम् ।
श्रुत्वा पितास्य सङ्क्रान्तचिन्तापरिचितो’भवत् ॥२६॥
@३००
स तमूचे वयं पुत्र राज्ञो’स्य पुरवासिन- ।
स कथं ते दुहितरं चक्रवर्ती प्रदास्यति ॥२७॥
अशक्यं नैव कुर्वन्ति समीहन्ते न दुर्लभम् ।
असम्भाव्यं न भाषन्ते मानकामा मनीषिण- ॥२८॥
चूतचम्पकवल्लीषु स्वाधीनासु निरादर- ।
चिन्तयन् पारिजातस्य लतां शुष्यति षट्पद- ॥२९॥
तव तस्याश्च सम्बन्ध- प्राग्जन्मविहितो यदि ।
तदवश्यं भवत्येव निष्प्रयत्नफलोदय- ॥३०॥
आशापाशैरनाकृष्टं विचारैरकदर्थितम् ।
प्रयत्नभारैरश्रान्तं विधत्ते भवितव्यता ॥३१॥
इत्याकर्ण्य पितुर्वाक्यं तत्तथेति विचिन्तयन् ।
न चेत- कन्यकानीतं समानेतुं शशाक स- ॥३२॥
स गत्वा दन्तयुगलं ययाचे हेमकुञ्जरम् ।
नवसन्दर्शने राज्ञ- प्रीतियोग्यमुपायनम् ॥३३॥
पुण्यबन्धेन करिणा दत्तं दन्तयुगं तत- ।
स हेममयमादाय द्रष्टुं भूमिपतिं ययौ ॥३४॥
स रत्नरुचिरं प्राप्य भवनं पृथिवीपते- ।
प्रविश्य प्रणत- प्रीत्यै हेमदन्तद्वयं ददौ ॥३५॥
भूभुजा विश्रुतगुण- प्रसादेनाभिनन्दित- ।
वरं गृहाणेत्युक्तश्च स न जग्राह किञ्चन ॥३६॥
तस्यादीनद्युतेश्चक्रे मानमभ्यधिकं नृप- ।
औचित्यचारुचरित- प्रिय- कस्य न नि-स्पृह- ॥३७॥
स सदा दर्शने राज्ञ- काञ्चनाङ्गानि दन्तिन- ।
पुनर्जातनवाङ्गेन दत्तानि प्रीतये ददौ ॥३८॥
तमुवाच महीपाल- सेवाप्रणययन्त्रित- ।
दूतीं मन-प्रसादस्य वदनद्युतिमुद्वहन् ॥३९॥
प्रभूतहेमसम्भारां गुर्वीं सेवामिमामहम् ।
न सहे पौरवर्गो हि भरणीयो महीभृताम् ॥४०॥
संविभज्य जनानीतै- का प्रीतिर्मम काञ्चनै- ।
तवानर्घगुणा मूर्तिरियमेव मम प्रिया ॥४१॥
लोभ- पुरुषरत्नेषु भूषणार्हेषु शोभते ।
राज्ञां कोशेषु सीदन्ति हेमरत्नाश्मसञ्चया- ॥४२॥
@३०१
समीहिततमं तुभ्यं किं प्रयच्छामि कथ्यताम् ।
नि-शेषकोशदानेन न नामानुशयो’स्तु मे ॥४३॥
राज्ञां दृक्पातपात्रेण प्राप्यन्ते यदि न श्रिय- ।
तदनर्थं गतार्थिन्या को’र्थ- पार्थिवसेवया ॥४४॥
इत्युक्त- क्षितिपालेन कुमार- कलिताञ्जलि- ।
तमभाषत बूपाल दातुमर्हति को’पर- ॥४५॥
अनर्थितेन रत्नानि विबुधेभ्य- प्रयच्छता ।
तदुन्निद्रं समुद्रस्य मुद्रितं भवता यश- ॥४६॥
महतापि प्रयत्नेन पूर्यते न महायश- ।
अल्पकानां यदैश्वर्यं दारिद्र्यं तन्महीयसाम् ॥४७॥
किं तु त्वद्भुजगुप्तानां धर्ममार्गेण जीविताम् ।
जनानां नास्ति दारिद्र्यं द्रविणं येन मृग्यते ॥४८॥
धनार्थिनो न तु वयं न च सेवाधिकारिण- ।
धनं धनं धनधियां मान एव मनस्विनाम् ॥४९॥
मीलद्गुणेन परमेश्वरसेवनेन
निर्मूलतां सुमनसां सहसा गतानाम् ।
दैन्यात्पुन- कृपणपण्यपथे च्युतानां
न स्पर्शमात्रमपि साधुजन- करोति ॥५०॥
अर्थित्वान्मरणं वरं तनुभृतां दैन्यावसन्नात्मनां
अर्थी सर्वजनावमानवसति- सत्कारयोग्य- शव- ।
कुम्भस्तावदध- प्रयाति गुणवान् कूपावतारे परं
यावन्मोहतम-प्रवेशविवश- प्राप्तो’र्थितां लम्बते ॥५१॥
सामान्या धनसम्पद- क्रयकृषिप्राप्या- सदा धीमतां
सन्तोषो यदि नास्ति तत्किमपरा भूमिर्निधानावृता ।
सन्त्येवातिशयप्रसादनिरतास्ता हेमरत्नक्रिया-
कस्येष्ट- प्रियसङ्गमाय वपुषां सेवामयो विक्रय- ॥५२॥
इत्यपारधियस्तस्य वच- श्रुत्वा महीपति- ।
गृह्यतामपरं किञ्चिदित्यभाषत सादर- ॥५३॥
औचित्यचतुरालाप- कर्कशो’पि नृणां यिय- ।
कृपणश्चाटुकारो’पि कर्णशूलाय केवल- ॥५४॥
औदार्यपरितुष्टेन स राज्ञाभ्यर्थित- परम् ।
तमूचे यदि तुष्टो’सि सुता मह्यं प्रदीयताम् ॥५५॥
@३०२
इत्युक्ते तेन नृपति- सन्देहान्दोलिताशय- ।
प्रातर्वक्ताहमित्युक्त्वा क्षणं क्ष्मातलमैक्षत ॥५६॥
स कुमारं विसृज्याथ प्रधानामात्यमब्रवीत् ।
प्रसादरभसेनैव कृतं वाक्चापलं मया ॥५७॥
चक्रवर्तिकुलोत्पन्ना कन्या पुण्यपणोचिता ।
कथं सामान्यपौराय गुणमात्रेण दीयते ॥५८॥
ददामीति प्रतिश्रुत्य पश्चादनुशयाकुल- ।
कथं सारधनो भूत्वा भविष्याम्यर्थिनिष्फल- ॥५९॥
कथं प्राप्तस्य तस्याहं प्रातर्द्रष्टा मुखं पुर- ।
प्रियो’प्यप्रियतां यात- स मे दुर्लभयेच्छया ॥६०॥
नूनं गुणोपपन्नो’पि प्रकृत्यैव शरीरिणाम् ।
वक्ति यावन्न देहीति तावद्भवति वल्लभ- ॥६१॥
इति भूमिपते- श्रुत्वा वचो दोलावलम्बिन- ।
तमुवाच महामात्य- सञ्चिन्त्यावसरोचितम् ॥६२॥
अनालोचितपर्यन्ता- प्रत्यग्रसरसादरा- ।
स्वभावरभसा एव भवन्ति प्रभुबुद्धय- ॥६३॥
अशक्यार्थनया तेन लुब्धेनेव गुणोदय- ।
राजसेवाप्रवृत्तेन हेमहस्ती विनाशित- ॥६४॥
वाच्यो’सौ भवता स्वैरं कन्यार्थी पुनरागत- ।
हेमहस्तिनमारुह्य प्राप्त- प्राप्स्यसि मे सुताम् ॥६५॥
तेनोत्कृत्त- स्वहस्तेन कुतस्तस्य स कुञ्जर- ।
न चासौ तद्विरहित- पुनरायाति लज्जया ॥६६॥
इत्यमात्यस्य वचसा नृपतिर्युक्तिमाश्रित- ।
प्राप्तं कुमारमन्येद्युस्तदेवाभिमुखो’वदत् ॥६७॥
कुमारो’पि गृह गत्वा विवाहोचितमङ्गलै- ।
हैमद्विरदमारुह्य स्वजनेन सहाययौ ॥६८॥
स्वर्णवारणसंरूढं तमायान्तं महीपति- ।
विलोक्याश्चर्यविभवं मेने पुण्यवतां वरम् ॥६९॥
कौतुकादथ भूपालस्तं गजं हेमविग्रहम् ।
आरुरोह महोत्साह- सुमेरुमिव वज्रभृत् ॥७०॥
आरूढे पृथिवीपाले न चचाल स कुञ्जर- ।
प्रससर्प कुमारेण पुनश्चालङ्कृतासन- ॥७१॥
@३०३
तं ज्ञात्वा नृपतिर्देवं तत्प्रभावेण विस्मित- ।
धन्यो’स्मीति वदन् कन्यां ददौ तस्मै स्मरश्रियम् ॥७२॥
अभ्यर्च कन्यारत्नेन नृपति- पुरुषोत्तमम् ।
हर्षोत्सवसमुद्धूत- सुधासिन्धुरिवाबभौ ॥७३॥
तत- कुमारे दयितामादाय स्वगृहं गते ।
सफलो’भूदनङ्गस्य कार्मुकाकर्षणश्रम- ॥७४॥
नवे वयसि भोगार्हे नवकान्तासमागमे ।
तस्याभूद्विभवोदार- सदा नवनवोत्सव- ॥७५॥
तत- कदाचिद्भूपाल- कृतकृत्य- प्रसेनजित् ।
पुण्यप्रभावं जामातु- कलयन् समचिन्तयत् ॥७६॥
अहो दिव्य- प्रभावो’सौ कुमारस्य प्रदृश्यते ।
न हि सामान्यपुण्यानां पाको भवति तद्विध- ॥७७॥
कुलं लक्ष्मीहर्म्यं हृतशशिमदा रूपलहरी 
वय- सम्भोगार्हं गुणपरिचयो भूषणचय- ।
यश- पुण्योद्यानप्रसृतकुसुमोल्लासरुचिरं 
न विद्म- कस्यायं कुशलपरिमाणस्य विभव- ॥७८॥
इति सञ्चिन्त्य सुचिरं स सञ्जातकुतूहल- ।
सर्वज्ञदर्शनाबद्धमारुरोह मनोरथम् ॥७९॥
स जामातरमाहूय सुतां च सचिवै- सह ।
भगवन्तं ययौ द्रष्टुं मनसा प्रथमं गत- ॥८०॥
याते दृष्टिपथं जेतवने सन्त्यज्य वाहनम् ।
उपसृत्य नृप- पद्भ्यां भगवन्तं व्यलोकयत् ॥८१॥
स तं प्रणम्य तत्पादपद्मभूतिशिखामणि- ।
सुतां जामातरं चास्मै नम्रो नाम्ना न्यवेदयत् ॥८२॥
उपविष्टेषु सर्वेषु प्रणामानतमौलिषु ।
पप्रच्छ राजा सर्वज्ञं भगवन्तं कृताञ्जलि- ॥८३॥
अयं गुणगणोपेत- कुमार- श्रीमतां वर- ।
हैमेन दन्तिनायातो भगवन् केन कर्मणा ॥८४॥
इयं चीवरकन्या च मत्सुतास्य नवा वधू- ।
केन पुण्यप्रभावेण जीवितादधिवल्लभा ॥८५॥
इति पृष्ट- क्षितीशेन सर्बविद्भगवान् जिन- ।
तमूचे भूपते पुंसां पुण्योद्भूता विभूतय- ॥८६॥
@३०४
यदुदारी यदुचितो यद् भ्राजिष्णु यदब्धुतम् ।
स्पृहणीयं च यल्लोके तत्तत्पुण्यसमुद्भवम् ॥८७॥
विपश्यी भगवान् पूर्वं सुगत- सह भिक्षुभि- ।
चचार लोककृपया राज्ञो बन्धुमत- पुरे ॥८८॥
तस्मिन्नवसरे तत्र कुमार्या सह दारक- ।
विक्रीडावर्त्मनि पुर- कृत्वा दारुमयं गजम् ॥८९॥
तौ विलोक्य समायान्तं ध्मातजम्बूनदद्युतिम् ।
फुल्लपद्मदलाकारकरुणास्निग्धलोचनम् ॥९०॥
भगवन्तं समुद्भूततद्भक्तिसरसोन्मुखौ ।
क्रीडागजं निवेद्यास्मै प्रणतौ तस्थतु- पुर- ॥९१॥
भगवानपि सर्वज्ञस्तयोर्ज्ञात्वा मनोरथम् ।
दयया चरणस्पर्शं विदधे दारुदन्तिन- ॥९२॥
सम्यक् चित्तप्रसादेन दृष्टौ भगवताथ तौ ।
प्रणिधानं विवाहाय चक्रतुर्दारकौ मिथ- ॥९३॥
कुलप्रभावविभवैर्भूयाज्जन्म ममोचितम् ।
वाहनं हेमदन्ती च कुमारस्येत्यभून्मति- ॥९४॥
दृष्ट्वा भगवत- कन्या संसक्ते चारुचीवरे ।
जन्मचीवरयुक्ता स्यामहमेतदचिन्तयत् ॥९५॥
स एष प्रणिधानेन जातस्तेनेह हस्तक- ।
इयं चीवरकन्या च तनुचीवरलक्षणा ॥९६॥
इति श्रुत्वा क्षितिपतिस्तद्धृत्तं सुगतोदितम् ।
मुकुटस्पृष्टतत्पादपद्म- स्वभवनं ययौ ॥९७॥
याते सविस्मयं राज्ञि कुमार- सह जायया ।
कथ्यमानं भगवता धर्मं शुश्राव शुद्धधी- ॥९८॥
ततस्तौ जातवैराग्यौ क्षीणसंसारवासनौ ।
प्रव्रज्यया जितक्लेशौ शुद्धां बोधिमवापतु- ॥९९॥
विततसुकृतपुण्याभ्यासयोगेन पुंसां
भवति कुशलभाजां धर्मकामार्थसम्पत् ।
अभिमतमथ भुक्त्वा तत्फलं सादरास्ते
विघनगगनकान्तिं शान्तिमन्ते भजन्ते ॥१००॥
इति क्षेमेन्द्रविरचितायां बोधिसत्त्वावदानकल्पलतायां
हस्तकावदानमष्टचत्वारिंश- पल्लव- ॥ 
