@i
bauddha-saMskRta-granthAvalI-23
##Buddhist Sanskrit Texts-No.23
@ii
Buddhist Sanskrit Texts-No.23
AVADANA-KALPALATA
##OF##
KSEMENDRA
##(Volume II)
First Edition Edited by 
Dr. P.L. VAIDYA
Second Edition Edited by
Dr. SRIDHAR TRIPATHI
PUBLISHED BY
THE MITHILA INSTITUTE
OF 
Post-Graduate Studies and Research in
Sanskrit Learning, Darbhanga
1989##
@iii
bauddha-saMskRta-granthAvalI-23
kAzmIrikakavi-kSemendraviracitA
avadAna-kalpalatA |
dvitIya: khaNDa: |
prathamasaMskaraNam mithilAvidyApIThapradhAnena
vaidyopAhvazrIparazurAmazarmaNA
sampAditam
dvitIya saMskaraNam
DA.c^ zrIdharatripAThinA
sampAditam
mithilAvidyApIThapradhAnena prakAzitA |
zakAbda: 1910
saMvat 2045
aizavIyAbda: 1989
@iv
##Copies of the two Volumes of this work not sold separately may be had,
postage paid, from your usual Book-seller or from the Director,
Mithila Institute, Darbhanga, on pre-payment either in
cash, Postal Order or M. O. of Rs. 65.00 per Volume
Printed by R. P. Pandya at the Tara Printing Works, Varanasi
and Published by Dr. S. Tripathi, Director,
Mithila Institute, Darbhanga, Bihar,
@v
The Government of Bihar established the Mithila
Institute of Post-Graduate Studies and Research in Sanskrit
Learning at Darbhanga with the object, inter alia, to promote
advanced studies and research in Sanskrit Learning to bring
together the traditional Pandits with their profound
learning and the modern scholars with their technique of
research and investigation and to publish works of permanent
value to scholars. This Institute is one of the six Research
Institutes being run by Government of the Bihar as a token
of their homage to the tradition of learning and scholarship
for which Bihar was noted. The five others are : (i)
Research Institute of Prakrit, Jainology and Ahimsa at
Vaishali; (ii) Kashi Prasad Jayasawal Research Institute for
research in ancient, medieval and modern Indian History at
Patna; (iii) Bihar Rastrabhasa Parishad for Research and
Advanced Studies in Hindi at Patna; (iv) Nava Nalanda
Mahavihara for Research and Post-Graduate Studies in
Buddhist Learning and Pali at Nalanda; and (v) Institute of
Post-Graduate Studies and Research in Arabic and Persian
Learning at Patna.
As part of this programme of rehabilitating and
reorientating ancient learning and scholarship, the editing
and publication of this volume has been undertaken with
the co-operation of scholars of Bihar and outside. The
Government of Bihar hope to continue to sponsor such
projects and trust that this humble service to the world of
scholarship and learning would bear fruit in the fullness of
time.
@vi
PREFACE TO THE SECOND EDITION
This is a reprint of the## Avadana-KalpalatA# I & II first
published by the Mithila Institute of Post-Graduate Studies
and Research in Sanskrit Learning, Darbhanga in 1959.
The objective here has all along been the reintegration of
the Buddhist Culture in the light of modern knowledge and
the resuscitation of its fundamental values in their pristine
vigour. I cannot but be grateful for the greater demand
for the book which seems to prove that the book still meets
a real need. 
SHRIDHAR TRIPATHI##
@i
bodhisattvAvadAnakalpalatA |
dvitIya: khaNDa: |
anukramaNikA |
49 SaDdantAvadAnam (nopalabhyate) ... 305
50 dazakarmaplutyavadAnam ... 305
51 rukmavatyavadAnam ... 316
52 adInapuNyAvadAnam ... 320
53 subhASitagaveSyavadAnam ... 326
54 sattvauSadhAvadAnam ... 332
55 sarvadadAvadAnam ... 334
56 gopAlanAgadamanAvadAnam ... 338
57 stUpAvadAnam ... 341
58 puNyabalAvadAnam ... 343
59 kuNAlAvadAnam ... 346
60 nAgakumArAvadAnam ... 368
61 karSakAvadAnam ... 371
62 yazodAvadAnam ... 373
63 mahAkAzyapAvadAnam ... 381
64 sudhanakinnaryavadAnam ... 386
65 ekazRGgAvadAnam ... 411
66 kavikumArAvadAnam ... 421
67 saMgharakSitAvadAnam ... 428
68 padmAvatyavadAnam ... 434
69 dharmarAjikApratiSThAvadAnam ... 443
70 mAdhyantikAvadAnam ... 446
71 zANavAsyavadAnam ... 447
72 upaguptAvadAnam ... 449
73 nAgadUtapreSaNAvadAnam ... 454
74 pRthivIpradAnAvadAnam ... 457
75 pratItyasamutpAdAvadAnam ... 458
76 vidurAvadAnam ... 459
77 kaineyakAvadAnam ... 461
78 zakracyavanAvadAnam ... 463
@ii
79 mahendrasenAvadAnam ... 465
80 subhadrAvadAnam ... 470
81 hetuttamAvadAnam ... 477
82 mArapUrvikAvadAnam ... 479
83 rAhulakarmaplutyavadAnam ... 482
84 madhurasvarAvadAnam ... 485
85 hitaiSyavadAnam ... 489
86 kapiMjalAvadAnam ... 492
87 padmakAvadAnam ... 494
88 cittahastizayyAtiputrAvadAnam ... 497
89 dharmarucyavadAnam ... 503
90 dhanikAvadAnam ... 516
91 zibisubhASitAvadAnam ... 518
92 maitrakanyakAvadAnam ... 521
93 sumAgadhAvadAnam ... 526
94 yazomitrAvadAnam ... 535
95 vyAghryavadAnam ... 537
96hastyavadAnam ... 539
97kacchapAvadAnam ... 540
98 tApasAvadAnam ... 543
99 padmakAvadAnam ... 544
100 puNyaprabhAsAvadAnam ... 545
101 zyAmAkAvadAnam ... 547
102 siMhAvadAnam ... 552
103 priyapiNDAvadAnam ... 554
104 zazakAvadAnam ... 556
105 raivatAvadAnam ... 558
106 kanakavarmAvadAnam ... 561
107 zuddhodanAvadAnam ... 563
108 jImUtavAhanAvadAnam ... 565
praNidhAnam ... 590
vizeSanAmasUcI ... 591
@iii
avadAna-kalpalatA |
dvitIya: khaNDa: |
@305
namo ratnatrayAya
[49 ekonapaJcAzattamo nopalabhyate]
50 {1. ##Volume II of Bibliotheca Indica edition begins here.##}dazakarmaplutyavadAnam |
ye helocchalitaprabhAvalaharIjAtAdbhutazreNaya:
sattvotsAhabhuva: svabhAvavimalajJAnaprakAzAzayA: |
AjJAlekhyalipiM vidhAtRnRpate: saMsaktakarmAvalIM
citraM te’pi na laGghayanti kuTilAM velAmivAmbhodhaya: ||1||
zrAvastyAM preritAstadvaddurvRttaistIrthikAGganA: |
kIrtibhaGgodyatA: zAstu sadehA narake’patan ||2||
tata: puNyanadIsaMghaparikSiptAmalAmbhasi |
sarasyanavataptAkhye ratnasopAnasaMcaye ||3||
hemAbjapuJjakiJjalkapiJjarIkRtaSaTpade |
padmAsanastho bhagavAn bhikSubhi: parivArita: ||4||
sarvajJa: karmatantrasya darzayannavilaGghyatAm |
svakarmaplutivaicitryaM vaktuM samupacakrame ||5||
karmAkhyAnakSaNe tasmin bhagavAn bhaktavatsala: |
zAriputrasamAhvAne maudgalyAnamAdizat ||6||
sUcyA sUtreNa saMghATIM kurvANaM racanAcitAm |
sa zAriputramAsAdya gRdhrakUTAcalAzrame ||7||
aGgulIpaJcakenaiva sUcIkarma prabhAvavAn |
vilambabhItyA kRtvAsya tamabhASata satvara: ||8||
ehyehi tUrNaM bhagavAn sarasyanavataptake |
karmopadezaM bhikSuNAM sarvajJa: kartumudyata: ||9||
karmavyagratayA kSipra vilambaM vidadhAsi cet |
tanmahaddhryA nayAmi tvAM vipulaM pazya me balam ||10||
iti tasya vaca: zrutvA zAriputrastamabravIt |
acalaM naya me tAvattato jAnAmi te balam ||11||
ityuktvA gRdhrakUTAdrizikhare sa babandha tat |
maudgalyAyanakRSTe ca tasmin girirakampat ||12||
giripAtabhayAnmerau zAriputro babandha tat |
tena kRSTe tata’pyasmin vicacAla surAlaya: ||13||
@306
zAsturAsanahemAbjanAle maNimaye tata: |
zAriputreNa baddhaM tat parasyAzakyatAM yayau ||14||
RddhikrameNa maudgalya: zAriputreNa nirjita: |
tasmin pUrvataraM prApte yayau bhagavato’ntikam ||15||
tayormaharddhivikSobhAnnAgau nandopanandakau |
pAtAlAdutthitau bhItyA bhagavantaM praNematu: ||16||
jayina: zAriputrasya prabhAvamatha bhikSubhi: |
pRSTo babhASe bhagavAn prAgvRttaM jJAnalocana: ||17||
abhUtAM zaGkhalikhitau vArANasyAmRSI purA |
varSAvarSavivAdena saMgharSo’bhUttayormitha: ||18||
kadAcidatha zaGkhena padbhyAM spRSTajaTa: krudhA |
likhita: prAha taM mUrdhabheda: sUryodaye’stu te ||19||
zaGkho’vadanmadvacasA nodeSyati divAkara: |
ityukte tena suciraM sAndhakAramabhUjjagat ||20||
kalpitaM likhitenAsya kRpayA mRNmayaM zira: |
sUryodaye’tha sahasA zatadhA vasudhAM yayau ||21||
janmAntare sa zaGkho’dya maudgalyAyanatAM gata: |
likhita: zAriputro’pi tadvijetA tadApyabhUt ||22||
sarvajJeneti kathite vRttAnte prAktane tayo: |
tatkarmatantravaicitryaM papracchurmunaya: puna: ||23||
bhagavAn karmaNAM keSAmadbhuto’yaM sphuTodgama: |
tava jJAnamayasyApi yena saMspRzyate vapu: ||24||
pAdAGguSTha: kSata: kasmAttava pASANadhArayA |
viddha: khadirasUcyAyaM savraNazcaraNazca kim ||25||
zUnyapAtra: kimaprApya bhikSAmadyAgato bhavAn |
mithyAkSipto’si sundaryA kiM pravrAjikayA tayA ||26||
vaJcA mANavikA kiM te sApavAdAbhavanmRSA |
bhuktA: kiM kodravayavA vairaM teSu tvayA purA ||27||
varSANi SaD bhagavata: kimabhUdduSkarakriyA |
praskandivyAdhinA spRSTaM kasmAcca bhavato vapu: ||28||
zirortirabhavatkiM te tasmin zAkyakulakSaye |
vAyunA spRSTa: khedo’bhUtkasmAddivyatanostava ||29||
@307
iti tairbhagavAn pRSTastAnabhASata sasmita: |
zrUyatAmanavacchinnaM vaicitryaM karmas aMtate: ||30||
gacchanti gacchata: pazcAt purastiSThanti tiSThata: |
sadbhRtyA iva saMnaddhA: karmabandhA: zarIriNAm ||31||
gAhante gahanAni dikSuM vicarantyullaGghayantyambudhim
Arohanti girIzvarAnabhisarantyAkramya zakrAlayam |
pAtAlaM pravizantyalokaviSayaM karmANi kAlormivat
nAstyeSAmanizaM janAnusaraNe mArgAvarodha: kvacit ||32||
dIrghA karmalatA naveva satataM vyAptA purANai: phalai:
sAzcaryA sahacAriNI tanubhRtAM tatrApyalaM nizcalA |
yAkRSTA pariveSTitA vighaTitA protpATitA moTitA
nirghRSTA kaNaza: kRtApi kuzalairnaiva prayAti kSayam ||33||
kAnta: kAye vahati malinaM doSabinduM yadindu:
krUrAkAra: kiraNajaTilaM yanmaNiM kRSNasarpa: |
nAnArUpai: zabalacaritaM dehinAM darzayantI
seyaM citrakramapariNatA karmanirmANalekhA ||34||
[1] abhUdgRhapati: pUrva karpaTe kharvaTAbhidha: |
aprameyadhanotpattirbahuputrakalatravAn ||35||
avibhaktadhanastasya bhrAtA vaimAtRka: zizu: |
mugdhanAmA gRhe tasthau vAtsalyAttena pAlita: ||36||
kadAcittaM gRhapatiM kAlikA nAma vallabhA |
uvAca kuTilA svairaM gRhacintAkathAntare ||37||
Aryaputra tvayA gehe saralena pramAdinA |
mohAdasodaro bhrAtA viSavRkSo vivardhita: ||38||
eko’pi bahuputrasya vyayinastava nirvyaya: |
avibhaktadhanAdardhaM nyAyenaiSa hariSyati ||39||
asya vyAdherivaitasya vadha evAdyamauSadham |
bandhucchedAdapi nRNAM dhanacchedo hi du:saha: ||40||
gambhIrAya vyayArambhasaMsArocitajanmanAm |
vipannipAto mahatAM dvipendrapatanopama: ||41||
iti tasyA vaca: zrutvA krUramutkampitAzaya: |
sa tAmuvAca praNayAtsnehapAzavazIkRta: ||42||
@308
hitamuktaM tvayA tAvatkiM tvetadatipAtakam |
sahajaM kazchinatyaGgaM bahiraGgadhanAptaye ||43||
na yuktamarthazaktAnAmarthArthaM pApacintanam |
kSaNenAyAnti vittAni rakSitAnyapi saMkSayam ||44||
muhu: karmormisaMrambhasaMbhavakSobhavibhramA: |
gacchantya: kena vAryante zailakulyA iva zriya: ||45||
tasmAnna me mana: subhru bhrAtRdrohe pravartate |
vittabhraMze’sti me vRttirvRttabhraMze tu kA gati: ||46||
iti tasya bruvANasya nAnAyuktinidarzanai: |
zanai: sA vidadhe patyu: pAtakAbhimukhaM mana: ||47||
vardhitAn bahubhi: snehai: sahajAn mUrdhajAniva |
chitvA haranti sahasA kSuradhArAkharA: striya:||48||
vakrA paraM krUratarakriyAsu
pravartanAyaiva dRDhAbhiyogA |
pApA nipAtAya bhavatyavazyaM
mohAhatAnAM yuvatirmatizca ||49||
bandhumitraviraktAnAM svasukhakSIvacetasAm |
zrIyutAnAmiva nati: strIjitAnAM mati: kuta: ||50||
atha bhrAtaramAhUya nItvA puSpoccayAya sa: |
nyavadhIdazrutAkrandamazmanA vijane vane ||51||
ahameva sa tatpApaM bhuktvA pUrveSu janmasu |
vahAmyadyApi zeSAMzamaGguSThakSatalakSaNam ||52||
[2] sArthavAho’rthadattAkhya: pUrNapravahaNa: purA |
pavanasyAnukUlyena ratnadvIpAtsamAyayau ||53||
dvitIya: sArthavAho’tha naSTArthastaM samAzrita: |
dveSAtpravahaNe chidraM pracchannaM kartumudyayau ||54||
atha dRSTo’rthadattena vAryamANa: puna: puna: |
prAptaprayatno dveSAndha: kSaNaM na virarAma sa: ||55||
tata: sArthapati: kopAttaM mAtsaryavimohitam |
tIvrazaktiprahAreNa cakAra gatajIvitam ||56||
ahaM sa tadvadhAtpApaphalaM bhuktvAnyajanmasu |
vahAmyadyApi zeSAMzaM caraNe khadiravraNam ||57||
@309
[3] pratyekabuddha: piNDAya pAtrapANirdayArdradhI: |
viveza kAmanagarImupAriSTAbhidha: purA ||58||
saMpUrNapAtramalokya tasya vidveSadUSita: |
yuvA capalako nAma pANinApAtayadbhuvi ||59||
ahaM sa pApaM tadbhaktacchedotthaM bahujanmasu |
bhuktvApi phalazeSeNa prayAta: zUnyapAtratAm ||60||
[4] vasiSThAkhya: purArhattvaM prAptazcittaprasAdavAn |
uvAsa prazamArAme vihAre paurakalpite ||61||
bhrAtA pravrajitastasya bharadvAja: sadoditam |
vilokya janasatkAraM yayau dveSAgnitaptatAm ||62||
guNinAM mAnamAlokya prayatnaM tadvinAzane |
jana: karoti na tvAtmaguNAdhAnasamudyame ||63||
mahArhavastrayugalaM bhrAtre bhaktajanArpitam |
tasmai vasiSTha: pradadau prItyA saralamAnasa: ||64||
tadAdAya guNadveSI na vairAdvirarAma sa: |
nopakArairna vA prItyA nijatAM yAti durjana: ||65||
ekAnte sa samAhUya vihAraparicArikAm |
datvAsyai vastrayugalaM jagAda kRtasatkRti: ||66||
idaM tvayA vastrayugaM paridhAya sumadhyame |
vasiSThenArpitamiti prazne vAcya: zanairjana: ||67||
iti svIkRtya tenoktA tadAdiSTaM cakAra sA |
yenAbhavadvasiSThasya jano viplavazaGkita: ||68||
zIlavaikalyavAdena so’tha paurairapUjita: |
dUraM yayau mahAnto hi satkArabhraMzabhIrava: ||69||
so’hamAryApavAdena bharadvAjo’nyajanmasu |
bhuktvApyapuNyaM taccheSAtsundaryAdya mRSArdita: ||70||
brAhmaNenerSyayA pUrvaM vArArANasyAM mayA mune: |
durvAdena hatA kIrti: paJcAbhijJasya dhImata: ||71||
[5] vArANasyAmabhUtpUrvaM bhadrA nAma varAnanA |
vezyA yaza:patAkeva kAntA kusumadhanvana: ||72||
tAM kadAcinmRNAlAkhyau viTa: kuTilaceSTita: |
dRSTvA tasyai dadau rAtribhogAyAMzukabhUSaNam ||73||
@310
tatastaralarAgAyA: saMdhyAyA: saMgamonmukhe |
gaganAGgaNaparyante lambamAne divAkare ||74||
gatvA svabhavanaM bhadrA puSpAMzukavibhUSaNai: |
lAvaNyAbharaNA cakre punaruktaM prasAdhanam ||75||
alaktake pAdatalAvasakte
kaNThAvalambinyapi tArahAre |
kAryArthinI darpaNasaMmukhI sA
cakAra vezyAcaritaM yathArtham ||76||
kaNThe'nyadanyadvadane’nyadoSThe
babhAra tanvI hRdaye tathAnyat |
sA bhUSaNaM lobhanameva puMsAM
mUrtaM svakartavyamivAticitram ||77||
kalitataruNarAgA sAGgarAgA babhau sA
timirazabalasaMdhyevollasaddhUpadhUmai: |
manasijajayakIrti mUrtimAdyAmivendo-
ralakatilakalekhAM lIlayA sUtrayantI ||78||
tata: pravizya tvaritA dAsI makarikAbhidhA |
tAmUce kSaNasaMgArthI bahirAste yuvA nava: ||79||
kArSApaNAnAM tRNavadvitIrya zatapaJcakam |
pravizyeva viniryAti so’yaM te nidhirAgata: ||80||
prabhUtadraviNatyAgI vyagratvAdacirasthiti: |
channakAma: kSamI kAmI subhage labhyate kuta: ||81||
iti tasyA vaca: zrutvA bhadrA provAca sasmitA |
kSaNaM dolAyamAneva madhye dAkSiNyalobhayo: ||82||
kathaM rathyAGganevAhamanyasmAdAttavetanA |
gacchAmi prArthitAnyasya tatkSaNottAnapANitAm ||83||
prapANAmiva sarvasya svAdhInAnAmapi kSaNam |
pUrvasevA vRtA yena sa svAmI vezayoSitAm ||84||
ekaivevaM mRNAlena krItA rAtri: kimucyate |
para: prAta: samAyAtu navArambhA: sadA vayam ||85||
ityuktA bhadrayA kSudrA madhulubdheva sA param |
saktA navanavAsvAde kupitA tAmabhASata ||86||
@311
na gata: prAtarAgantA prApta: saMtyajyate yadi |
bhAgyairbhavati vezyAnAM vaNijAM ca bahukraya: ||87||
ita: kiMcidita: kiMciccinvantInAM divAnizam |
vezyAnAM pauruSo lobha: kusumAvacayopama: ||88||
na dharmAya na kAmAya dhanAyaiva prasAdhyate |
vezyA yAcakavidyeva bahupraNayinI sadA ||89||
nAyAtyazucitAM yezyA vratamasyA na lupyate |
bhajate bahusaGgena pratyutAbhyarthanIyatAm ||90||
niryAntyanye vizantyanye pratIkSante bahi: pare |
yasyA: sA zobhate vezyA sabhA bhUmipateriva ||91||
daurbhAgyaM paNyakAminyA: kimanyannAstyato’dhikam |
tuleva kSINA vaNija: zUnyA: sIdanti yadgRhe ||92||
abhAgyairgrAhakAbhAve gaNikA zUnyazAyinI |
mithyA varNayati prAta: kAmukairdvArabhaJjanam ||93||
sadya:krayaparityAgA dUravartipratIkSayA |
mAlA ivAzu zuSyanti vezyA: paNyaprasArake ||94||
eSa kautukamAtrArthI kAryavyagro bahuprada: |
pravizyaiva vinirthAti kA kSatirgRhyatAM dhanam ||95||
zrutvaitatsvahitaM bhadrA tatheti pratyapadyata |
lobha: svabhAvo vezyAnAmaucityaM janaraJjanam ||96||
kSamyatAM kSaNamatraiva nAhaM sajjaprasAdhanA |
[visasarja mRNAlAya dAsIM saMdezavAdinIm ||97||
kSaNaM sundarakAkhyena bahudAnena kAminA |
sA padminI gajeneva bhuktA vyAlolatAM yayau ||98||
tatastasmin gate dantacchedocchiSTaradacchadA |
nirdayAliGganaistena nItA nirmAlyatAM kSaNAt] ||99||
visasarja mRNAlAya punarAttaprasAdhanA |
sA sakhIM gUDhavidveSAM tUrNamAgamyatAmiti ||100||
jJAtvA mRNAlastadvRttaM paizunyAtkathitaM tayA |
ihaivAyAtu bhadreti gUDhakopa: samabhyadhAt ||101||
tata: sA prAptasaMdezA saurabhAkRSTaSaTpadA |
mRNAlajuSTamudyAnaM prayayau phullapAdapam ||102||
@312
tAM dRSTaiva samAyAtAM rAgadveSaviSotkaTa: |
saMsAra iva sAkAra: savikAro babhUva sa: ||103||
so’cintayaccapalayA madarthamupakalpitam |
kRtamanyopabhogena lobhaluptaM prasAdhanam ||104||
nakhollekhairvakrai: kuTilacaritaM hantalikhitaM
vahantI pratyagraM nijamiva samagraM stanataTe |
viTocchiSTakliSTAdharadalaruci: kSAmavadanA
bhujaMgI sarvAGgaM viSamaviSameSA dizati me ||105||
kSaNaM vicintyeti pRthuprakopa: 
kRzAnudhUmodgamavibhrameNa |
bhruvorvikAreNa sa kAlavaktra:
provAca tAM sAdhvasasaMniruddhAm ||106||
kSaNena vezyA bahusaMgatA yA
gRhNAti sA kiM paravittamAdau |
madarthamevAhita eSa veza:
kRtastvayAsvedakaNAvazeSa: ||107||
iti bruvANa: sutano prakampa-
vilolakAJcyAstaralasvanena |
prasIda bAlAmabalAmavadhyAM
rakSeti dainyAdiva yAcyamAna: ||108||
latAbhirapyAkulabhRGgamAlA-
virAviNIbhirdayayeva dUrAt |
nivAryamANa: praNatAnanAbhi:
samantata: pallavapANikampai: ||109||
ghorAkRtirvyAghra ivAghRNo’sau
trAsAvasannAGgalatAM kuraGgIm |
hatvA nRzaMsastaralAyatAkSIM 
raktAktazastra: prayayau javena ||110||
teSAmakAryaM kimivAsti yeSAM
krodhAndharuddhAni vilocanAni |
dayAdaridrANi manAMsi nityaM 
nairghRNyaghorANi ca ceSTitAni ||111||
@313
pApena bhadrA vijane hateti
kolahale tatra kRte’tha dAsyA |
janAbhisAre surucerviveza
pratyekabuddhasya sa kAnanAntam ||112||
dhRtvA tadagre rudhirArdrazastraM
tasmin praviSTe janatAntarAlam | 
paurairapApo’pi gRhItacihnai:
pratyekabuddha: sahasA gRhIta: ||113||
nIte’tha tasmin nRpazAsanena 
krUrAparAdhocitavadhyabhUmim |
jAtAnutApa: prasabhaM mRNAla:
pApaM mayaitatkRtamityuvAca ||114||
mukte tatastadvacasA vicArya
pratyekabuddhe prakSipatya rAjJA |
rasajJatAM du:sahazAsanasya 
nIto mRNAla: kukRtocitasya ||115||
ahaM sa pApaM bahujanmalakSai-
rbhuktvA tadugraM narakAntareSu |
adyApi tatkarmaphalAvazeSAt
mithyaiva tIrthAGganayAbhiyukta: ||116||
[6] bandhumatyAM puri purA vipazyI bhagavAn jina: |
bhogairabhyarcita: pauraistasthau bhikSugaNairvRta: ||117||
pUjyamAnaM tAmAlokya BrahmaNo maTharAbhidha: |
uvAca paurAn vizikhA bhogayogyA na bhikSava: ||118||
purANai: kodravayavairbhojyameSAM vidhIyatAm |
na muNDakAnAM vikaTaM divyAhArArhamAnanam ||119||
iti vAkyAtsa vipro’haM tatpApaM bahujanmasu |
bhuktvAdya kodravayavAhAra: zeSeNa karmaNa: ||120||
[7] yadAhamabhavaM pUrvamuttaro nAma mANava: |
puMgalasyApavAdena mayAptamazubhaM tadA ||121||
@314
SaDvarSANyadhunA tena karmaNA duSkarakriyA |
caritaM na kSaNAdbodherna prAptaM tvadhikaM tata: ||122||
[8] purAbhavadgRhapatirdhanavAnnAma karvaTe |
zrImAnnAma sutastasya babhUvAsvasthavigraha: ||123||
vaidyastiktamukho nAma taM bahudraviNAzayA |
svAsthyaM ninAya tatpitrA dattaM cAsmai na kiMcana ||124||
kAlenAturatAM yAta: svAsthyaM tena puna: puna: |
sa nItastatpitu: kiMcitprAptaM na tvArtibhASitam ||125||
amarSajvarasaMtaptastRSNAtaralita: zvasan |
so’cintayAdbhiSagdu:khAdAtureNApi laGghita: ||126||
aho tavAhaM dhUrtena vAhita: saralAzaya: |
kiM karomyadhunA hastAdgato me nidhirAtura: ||127||
kaTukauSadhavadvaidya: pUrvamArtasya saMmata: |
cikitsitAtura: pazcAtsmRto’pi mukhakUNanam ||128||
siddhArthasyeva dhanavAn uttIrNasyeva nAvika: |
ni:zeSavyAdhimuktasya vaidya: kasyopayujyate ||129||
sapAdapadanairmAnairArtairArAdhyate param |
pazcAtsa kIrtite nAmni svasthai: phUtkriyate bhiSak ||130||
bandhAllubdhasya hariNazcauro rAjJazca nirgata: |
puNyai: svasthazca vaidyasya puna: patati gocare ||131||
iti cintayatastasya satataM parizuSyata: |
sa vaidyamiva sAkopaM punarvyAdhimavAptavAn ||132||
pracchannamanyustasyAtha vaidya: sadyovinAzanam |
dadau viruddhasaMyogAdantrazAtanamauSadham ||133||
tasyAntrANi vyazIryanta taddattApathyapAyina: |
kiM na kurvanti lobhAndhA: pAtakazvabhrapAtina: ||134||
vaidyo’hameva tatpApaM bhuktvA janmazatAyutai: |
adyApi karmazeSeNa praskandivyAdhilezavAn ||135||
[9] purA matsyau mahAkAyAvAkRSTau matsyajIvibhi: |
jaharSa chidyamAnAGgaud RSTvA kaivartadAraka: ||136||
@315
so’haM tatparitoSAptaM pApaM bhuktvAnyajanmasu |
tasmin vinAze zAkyAnAM kSaNaM spRSTa: zirorujA ||137||
[10] purA jAnapado malla: prItimallaM balAbhidham |
nipAtya yuddhe vyAjena pRSThamasya dvidhAkarot ||138||
so’haM tatpAtakaM bhuktvA vipulaM bahujanmasu |
adyApi vAtazUlena pRSThe kRtapada: kSaNam ||139||
iti saMbuddhabodherme nirdoSasyApi vigrahe |
karmapaGkAvazeSAGkA nipetu: klezavipluSa: ||140||
janmotsaveSu nidhaneSu ca saMnibaddhA
mAleva karmasaraNi: zabalA zarIre |
puMsAmiyaM praNayinI sukhadu:khasImni
bhuktojjhitApi vidadhAtyadhivAsazeSam ||141||
iti zrutvA bhagavatA kathitaM sarvabhikSava: |
menire karmavRttAnAmanatikramaNIyatAm ||142||
iti kSemendraviracitAyAM bodhisattvAvadAnakalpalatAyAM
dazakarmaplutyavadAnaM nAma paJcAzattama: pallava: ||
@316
51. rukmavatyavadAnam |
ArtatrANadhiyAM dayApraNayinAM prANapravAhotsave
zastraistIkSNatarai:kSatAni pulakAlaMkAralIlAjuSAm |
lolAkSIzravaNotpalAhatitulAM yeSAM labhante tanau 
teSAM kairvacanairudAracaritaM bAlyocitairucyate ||1||
guhyakaivartadaradau vinIya bhagavAn purA |
dezAdantarhitastasmAjjagAmAnyattapovanam ||2||
tatra sevAsamAyAtastasya deva: zacIpati: |
smitacandrodayaM vaktre dRSTvA papraccha kAraNam ||3||
kautukapraNayAttena saMpRSTa: smitakAraNam |
tamuvAca vanAnte’smin pUrvavRttaM smRtaM mayA ||4||
smaraNAnubhavAdetatsmitaM me na tvakAraNam |
ityuktvA bhagavAn pUrvavRttaM vaktuM pracakrame ||5||
nagaryAmutpalAvatyAM dAnazIladayAnvitA |
khyAtA rukmavatI nAma pauramukhyAGganAbhavat ||6||
sA kadAcitkSudhAkrAntAM prasUtAM durgatAGganAm |
yAtudhAnImivApazyadbAlakaM bhoktumutsukAm ||7||
tAM dRSTvA karuNAkrAntA sA kSaNaM samacintayat |
aho svadehasnehena mati: pApe pravartate ||8||
asyA bhojanamAhartuM vrajAmi svagRhaM yadi |
tadiyaM kSutparikSAmA bhakSayatyeva dArakam ||9||
athavA zizumAdAya yadi gacchAmi mandiram |
tadeSA kRzatAM yAtA sadyastyajati jIvitam ||10||
iti saMcitya dayayA tasminnubhayasaMzaye |
jagatsaMtAraNAyaiva praNidhAnaM vidhAya sA ||11||
chittvA tayopanItena zitazasterNa nizcalA |
nijaM stanayugaM tasyai dadau jIvitadhAraNam ||12||
trailokyaspRzI sAzcarye tasyA yazasi vizrute |
viprarUpeNa zakreNa tata: pRSTA sametya sA ||13||
api te stanadAnena mano vikRtimAyayau |
iti pRSTA satI satyavAdinI taM jagAda sA ||14||
@317
yadi me nAbhavatkazcidvikArAMza: stanArpaNe |
tena satyena sahasA strItvaM tAvannivartatAm ||15||
ityuktamAtre strIrUpaM sA tyaktvA satyazAlinI |
sarvalakSaNasaMpannaM puruSatvaM samAyayau ||16||
nagaryAmutpalAvatyAmasminnavasare nRpa: |
utpalAkSa: samAptAyurvyAdhiyogAd vyapadyata ||17||
lakSaNajJairathAbhyetya pravarairvRddhamantribhi: |
sadya: saMprAptapuMstvo’sau rukmavAnabhyaSicyata ||18||
sa rAjyaM rAjamAnazrI: kRtvA dharmadhanazciram |
tanuM tatyAja kAlena sthAyino na hi dehina: ||19||
tatraiva zreSThina: sUnu: so’bhUtsattvavarAbhidha: |
nirvyAjorjitadAneSu janmAbhyasteSu sAdara: ||20||
sarvabhUtArticintAsu sa sadA nyastamAnasa: |
du:sahaM pakSiNAmeva kSuddu:khaM samacintayat ||21||
sa zmazAnavanaM gatvA kSureNollikhya vigraham |
uttAnazAyI pradadau tanuM kravyAdapakSiNAm ||22||
uccairgativihaMgo’sya pakSiNaM nayanaM zanai: |
utpATyotpAThya tuNDena protsasarja puna: puna: ||23||
dhairyanizcalasarvAGga: sa dRSTvA vismitaM khagam |
uvAca bhuGkSva ni:zaGkaM naiva tvAM vArayAmyaham ||24||
ni:sAravirasa: kAya: sApAyo’yaM kSaNakSayI |
paropakAralezena yAti saMsArasAratAm ||25||
kledasyandini nindite pratipadaM zvAsakSaNasyandini
sneha: ko’yamapAyadhAmni maline mithyAzarIre nRNAm |
ekaiva spRhaNIyatAsya yadidaM puNyai: kvacitkasyacit
kiMcidvIkSya kadAcidArtisamaye trANAya saMnahyati ||26||
iti tasya bruvANasya kSutkSAmai: pakSibhi: kSaNAt |
bhakSyamANasya vikSipya nIta: kAyo’sthizeSatAm ||27||
mahAzAlakulasyAtha brAhmaNasya sa putratAm |
yAta: satyavrato nAma babhUva janasaMmata: ||28||
avAptAkhilavidyasya karuNAsaktacetasa: |
tasya zAntiratasyAbhUdvivAhavimukhaM mana: ||29||
@318
kule janma guNAvAptirvivekAlaMkRtA mati: |
sarvabhUtadayA maitrI lakSaNaM puNyakarmaNAm ||30||
vairAgyAbhiratirgatvA sa yuvaiva tapovanam |
dattavrato maharSibhyAM bheje vizrAntimAzrame ||31||
tata: kAlena saMprAptavimalajJAnalocana: |
AsannaprasavAM vyAghrIM sad RSTvA samacintayat ||32||
prasavo’syA: kSudhArtAyA: saptAhena bhaviSyati |
spRhA cotpatsyate tIvrA nijapotakabhakSaNe ||33||
iti saMcitya taddu:khaM munibhyAM vinivedya sa: |
cakAra tatpratIkAre kAruNyena manoratham ||34||
tata: prayAte saptAhe vyAghrI garbhabharAlasA |
bahUpavAsasaMtaptA kRcchreNAsUta potakAn ||35||
nijazoNitagandhena jAtatIvrataraspRhAm |
satyavratastAmAlokya dayArdra: samacintayat ||36||
iyaM varAkI kSuddu:khAdudyatA potabhakSaNe |
aho batAsyA: svArthena putrasneho’pi vismRta: ||37||
sarva: svadu:khasaMtapta: parasaMtApazItala: |
vizeSArta: parasyArtau viralo jAyate jana: ||38||
datvA zarIraM rakSAmi vyAghrImetAM sazAvakAm |
na sahe du:khameteSAM paryAptaM prANasaMzaye ||39||
paraprANatrANe tRNakalanayA tyaktavapuSAM
yaza:kAya: sthAyI bhavati pRthupuNyodayamaya: |
prasaktApAyo’yaM prasaradanilAlolanalinI-
dalotsaGgatvaGgajjalalavasuhRjjIvitakaNa: ||40||
dhyAtveti nyapatad vyAghryA: sa pura: karuNAnidhi: |
galadraktaM gale kRtvA kSataM veNuzalAkayA ||41||
ApannatrANasarasaM na hi nAma mahAtmanAm |
sahate parasaMtApaM karuNAkomalaM mana: ||42||
raktAbhilASanizitA nipapAta tasya
vyAghrI tata: pratatavakSasi nizcalasya |
AzcaryamAryacaritasya jagatsu jAta-
harSasmitairiva nakhAMzubhirullikhantI ||43||
@319
maitrIva skhalitaM kSameva kukRtaM prajJeva cintAcayaM
du:khaM du:sahaviplavaM dhRtiriva klezaM tapa:zrIriva |
tasya vyAghravadhUnipAtaviSamakrUrAbhighAtolbaNaM
sehe mUrtiracaJcalaiva dayayA sA sattvabhUmirbharam ||44||
vyAghrInakhAvalivilAsavilupyamAnA
vakSa:sthalI kSaNamalakSata vikSatAsya |
romAJcacarcitatanostuhinAMzuzubhra-
sattvaprakAzakiraNAGkurapUriteva ||45||
tasyAmiSAharaNazoNitapAnamattAM
vyAghrIM saharSamavalokayatazcakAra |
dIrghapravAsasamayAkulitA muhUrtaM
kaNThAvalambanadhRtiM nijajIvavRtti: ||46||
tRptA pradakSiNavilAsagatAgatena
lajjAvazAdiva bhRzaM vinatAnanaiva |
tasyAkarodapi vivAhaparAGgmukhasya
pANigrahapraNayinI hRdayotsavaM sA ||47||
maitrIpavitramavikAramudArasattvaM
saujanyapuNyataTinI bhuvaneSu kIrti: |
bhavyAtmanAM bhavati bhUtahitasvabhAvaM
svAdhInadInakaruNAbharaNaM ca ceta: ||48||
tattasya sattvamatulaM caturamburAzi-
velAvilAsarasanA vasudhApuraMdhrI |
vyAghrInakhAgradalitasya vilokya sadya:
prANakSayakSaNabhiyeva ciraM cakampe ||49||
satyavrata: sa karuNAnirato’hameva 
smRtvA svavRttamiha saMprati jAtahAsa: |
zrutveti pUrvacaritaM kathitaM jinena 
zakra: savismayamanA: stimitAnano’bhUt ||50||
iti kSemendraviracitAyAM bodhisattvAvadAnakalpalatAyAM
rukmavatyavadAnaM nAma ekapaJcAzattama: pallava: ||
@320
52. adInapuNyAvadAnam |
arthinAM vanagato’pi valkalI
ya: karotyavirataM kRtArthatAm |
kairna cArucaritasya rucyate
tasya candanatarozca satkRti: ||1||
viharantamathAnyasmin bhagavantaM tapovane |
papraccha sasmitaM zakro vismita: smitakAraNam ||2||
pRSTa: praNayinA tena sarvajJastamabhASata |
asmin deze sahasrAkSa pUrvavRttaM smRtaM mayA ||3||
madhUdakAkhye nagare purA surapuropame |
adInapuNyanAmAbhUdbhUpatibhUSaNaM bhuva: ||4||
karuNAmuditopekSAmaitrIsaMsaktacetasa: |
uvAserSyAvatIva zrIryasyArthijanavezmasu ||5||
kadAciccaritaM tasya zrutvA jagati vizrutam |
tamAyayau brahmadatta: kSmApatirvijigISayA ||6||
tata: karighaTAbandhairandhIkRtadigantara: |
cakAra nagarAbandhamanubandhAya tasya sa: ||7||
sattvAnukampI nRpatirna zatrukSayamicchati |
dhyAtveti niryayuryoddhumanuktvaivAsya mantriNa: ||8||
vartamAne raNe tasmin gajavAjirathakSaye |
adInapuNya: kAruNyavivigna: samacintayat ||9||
viSaya: kSatradharmo’yamadharmazatasaMmita: |
yasmin prANivadhakraurya dharma ityabhidhIyate ||10||
dhigdharmaM rudhirAdigdhaM kSatriyANAM malImasam |
kRte yasya prayatno’yaM tajjIvitamazAzvatam ||11||
sApAyasya vyasanasaraNau zIryamANasya nityaM
du:khocchvAsai: pratihatadhRte: smaryamANasya pazcAt |
so’yaM sadya: sukhalavadhiyA klezapAkasya puMsA
bhogasyArthe bata bata paraprANahiMsAprayatna: ||12||
tasmAdidaM parityajya hiMsApApaniketanam |
adharmabahulaM rAjyaM gacchAmyeSa tapovanam ||13||
@321
rAjJAmajJAnamUDhAnAM vadhabandhazatArjitAm |
kAla: kavalayatyeva lakSmImakSINakilbiSAm ||14||
acintya: saMsAre bahulataramohAhatadhiyAM
sthirairAzAbandhairviSayasukhajAlaM kalayatAm |
akAle kalpAntaM pratipuruSameSa pratidizan
balI kAla: puMsAM kila vilasitaM saMkalayati ||15||
iti saMcintya nRpatihiMsApApaparAGmukha: |
daNDavalkalamAdAya yayau nizi tapovanam ||16||
tatastadgamanaM zrutvA loke pracchAdya mantriNa: |
yudhyamAnA: zarodagraM ripuM garjantamUcire ||17||
gahane mattamAtaGga mA kRthA galagarjitam |
ghanazabdakRtAkSAntirnivizatyatra kesarI ||18||
iti bruvANA: samara dhIrA yuyudhire param |
te ghanasvAmisaMmAnasaMnAhacchannavigrahA: ||19||
atrAntare kosaleSu brAhmaNa: kapilAbhidha: |
hiraNyavarmaNA rAjJA dhanadaNDena pIDita: ||20||
bandhanAgAravinyastasamastasutabAndhava: |
dattAzeSadhano bhUri dAridryAddAtumakSama: ||21||
acintayatpratIkAraM bandhubandhanadu:khita: |
saMsaktapAzasaciva: sAraGga iva anizcala: ||22||
pitA mAtA svasA bhrAtA duhitA tanayazca me |
ruddhA: kArAgRhe muktiM nAyAnti draviNaM vinA ||23||
lobha: pravartate yatra dharmadveSeNa bhUpate: |
tasyArdraklezadezasya parityAgena jIvyate ||24||
athavA kathamutsraSTuM deza: kRcchre’pi zakyate |
jantubhi: satatAbaddherbandhubandhanarajjubhi: ||25||
draviNopArjanaM tasmAdasmin klezamaye hitam |
nAsti tad vyasanaM loke tIryate na dhanena yat ||26||
prArthyamAnA: palAyante svayamAyAntyanarthitA: |
vezyA iva vikAriNya: kuTilA dhanasaMpada: ||27||
virasA jIrNavallIva dIrghazoSAnubandhinI |
kvacitkadAcitkRcchreNa sevA phalati naiva vA ||28||
@322
lajjAraja:paricitA yAJcA sajjanavarjitA |
avamAnazatocchiSTA saphalApyaphalAyate ||29||
pura: satkArAMza: prathamasamayopAgamarasAt 
tato mAnamlAnirdraviNakaNayAJcAparicayAt |
vimRzyAntastasmAttaralitamatirmArgaNagaNa: 
kSaNAdAzAbandhaM vipulayati saMkocayati ca ||30||
lobhasvabhAve loke’smin ko gRhNAti dhanairguNAn |
sarvopAyavihInasya tasmAnnAstyeva me gati: ||31||
kiM karomi kva gacchAmi chAyArthIva maro: pathi |
nAsAdayati vizrAntiM nirAlambo manoratha: ||32||
atyantasaMkulatare janakAnane’smin 
na prApyate vipadi ko’pi sa sAdhuvRkSa: |
ya: saMtatArthijanasarvaphalArpaNe’pi 
no kampate na ca jahAti matiM kadAcit ||33||
adInapuNya: sarvArthikalpavRkSa: kSitIzvara: |
zrUyate sattvadugdhAbdhirApannArtihara: param ||34||
iti saMcintya sa nRpaM pratasthe draSTumutsuka: |
AzAbandhopadiSTena pathA harSapura:sara: ||35||
tata: sa zanakai: prApya puropAntatapovanam |
dadarzAdhvaparizrAnta: saMvItaM valkalairnRpam ||36||
naranAtho’pi taM dRSTvA kSutpipAsAzramAturam |
papraccha karuNAsindhurdUrAgamanakAraNam ||37||
sa tasmai nijavRttAntamuSNanizvAsasUcitam |
nivedya bandhusaMrodhadukhArta: punarabravIt ||38||
AyAto’haM hiraNyArthI bandhubandhanamuktaye |
adInapuNyaM nRpatiM draSTumarthisuradrumam ||39||
lokanAtha: sa me zrImAn karuNApUrNamAnasa: |
sadya: saMdarzanenaiva saMkalpaM pUrayiSyati ||40||
amlAnaM klezasaMtApairavamAnairadUSitam |
aparyuSitakAlaM ca phalaM sUte mahAjana: ||41||
@323
dAridryatIvratimirApahara: prajAnAM
kIrtiprakAzavibhavai: paripUritAza: |
abhyullasadvimalamAnasaharSabandhu-
stApaM hariSyati sa me vasudhAsudhAMsu:||42||
zrutveti tena kathitaM vyathita: pRthivIpati: |
saMkrAntaniSpratikArasaMtApa: samacintayat ||43||
aho nu tyaktarAjyo’hamakAle’smin dvijanmanA |
cintita: kSutparItena zuSkavRkSa ivAdhvani ||44||
dUrAdhvazramavaiphalyasaMtApapradamarthinAm |
saMmohajananaM dhiGmAM mRgatRSNAjalopamam ||45||
mukhAzmapAtatulyena mUrcchitAnAmivArthinAm |
AzAbhaGgena gurutAM prayAtyadhvaparizrama: ||46||
ahaM sa rAjA saMtyaktarAjya: kAnanamAzrita:|
iti zrutvaiva vipro’yaM sadyastyajati jIvitam ||47||
jAtaiva cintAmatulAM prasUte
nidrApahAraM taruNI karoti |
kanyeva vRddhA vidadhAti zokaM 
naSTA dahatyAzu zarIramAzA ||48||
rAjadhAnImito gatvA mAmaprApya vicintitam |
kiM kariSyati saMtApAdayaM bhagnamanoratha: ||49||
jIvatyeka: kila sa kuzalI klezakAle narANAM
zlAghyazcite sphurati sahasA ya: paritrANabandhu: |
pratyAkhyAnAnmalinavadanastaptanizvAsazuSya-
tsaMkalpAlpIkRtanatatanuryAti yasmAnna cArthI ||50||
dhigjanma kSArasindho: pathikajanapRthUcchvAsanirdagdhavRddhe-
stApaM yo’rthiprajAnAM harati n aviSamaM tIvratRSNAsamuttham |
jAtAsvAdo’pyagastyodarakuharaluThajjATharAgnipratApa-
vyApAravyApyamAnakvathanaparicita: svapramAthavyathAnAm ||51||
iti saMcitya nRpati: kRtAtithya: phalAmbunA |
tamuvAcApriyAkhyAnabhItibhIta iva kSaNam ||52||
brahmannadInapuNyo’haM rAjA zatruvadhodyame |
hiMsAvirakta: saMtyajya rAjyaM vijanamAzrita: ||53||
@324 
hiMsAphalaM mahIpAlA bhogaM bhrUbhaGgabhaGguram |
pratyagrarudhirAdigdhaM kravyAda iva bhuJjate ||54||
kiM karomyapadastho’hamakAle tvamupAgata: |
yattu zakyaM mayA kiMcittadayantritamucyatAm ||55||
iti rAjavaca: zrutvA vajreNeva samAhata: |
bandhumokSaNanairAzyAtsa papAta mahItale ||56||
mUrcchitaM patitaM bhUmau taM dRSTvA sAzrulocana: |
priyAbhirvAgbhirAzvasya rAjA punaracintayat ||57||
aho nu mandapuNyo’haM yasminnAzAlatAGkura: |
marumArgopame jAta: sahasA zoSamarthina: ||58||
arthArthI prathamaM vicintya saphalAmasthAnayAcJAM kSaNAt 
AzAtUlikayAbhilikhya nikhilaM zAkhAsahasrai: sukham |
aprApyAmramivAtha zuSkakhadirAnmUDhecchayA vAJchitaM
sadyazchinnamanoratha: pRthutarArambhakSayAnmUrcchati ||59||
asmai yadi prayacchAmi yAcitAvAptamalpakam |
tatkiM tena karotyeSa bhikSitvApi bubhukSita: ||60||
tasminneva gRhe jarattRNakaTacchanne yadi sthIyate
cullIsuptabiDAlabAlasadayAstA eva yadyaGganA: |
pAdAbhyAmavagamyate yadi punastenaiva sevAdhunA
tatko nAma guNa: kSaNaM kSitibhujA dRSTena pRSTena vA ||61||
iti dhyAtvA dharAdhIza: kRpAvasudhayA dhiyA |
tadyAcJAsiddhisaMnaddha: pratibodhya tamabhyadhAt ||62||
uttiSTha vatsa saMprAptastvatsamIhitasiddhaye |
avilambiphalAvAptirupAya: paramo mayA ||63||
chittvA mama zirastAvadbrahmadattAya bhUbhuje |
gatvA prayaccha tatprItyA sa te vittaM pradAsyati ||64||
tasyArthicandanataro: zrutvaitadvacanaM dvija: |
uvAca taptasUcyeva viddha: karNapraviSTayA ||65||
tava trailokyasArasya jagatpuNyAptajanmana: |
zastraM kaNThe zaThenAsmin kena pApena pAtyate ||66||
lobhalubdhamati: ko nu cintayedahitaM tava |
aGgArakAraNaM krauryaM sahakAre karoti ka: ||67||
@325
iti bruvANaM nRpatirbrAhmaNaM pratyuvAca tam |
jIvantaM naya baddhvA vA tasya mAmantikaM ripo: ||68||
yatnenAbhyarthito rAjJA sa taM baddhvA mahIpate: |
ninAya brahmadattasya samIpaM zatruzaGkina: ||69||
tenAnItaM tamAdAya brahmadatta: kSitIzvaram |
dhanaM dhanezatulyo’smai vAJchitAbhyadhikaM dadau ||70||
sattvAzcaryamadInapuNyanRpaterAkarNya viproditaM
tyaktvA vairavikAradu:sahataraM krauryAbhidhAnaM viSam |
dhRtvA maulimivonnate jinapade taM brahmadatta: svayaM
cakre taccaraNAmbujapraNayiNomuSNISamAlAM kSaNAt ||71||
tasmin gate nijapuraM vinayaprapanne
saMprApya rAjyamarihInamadInapuNya: |
dharmeNa kIrtidhavalAmbudhiphenamAlA-
velladdukUlalalitAM pRthivIM zazAsa ||72||
yo’bhUdvibhurbhuvanasAramadInapuNya: 
so’haM smRtaM caritamatra mayAdya tasya |
kAlena yatra bahusaMghapadAbhirAmA
bhUmirbhaviSyati nRNAM bhavamuktihetu: ||73||
sattvojjvalaM bhagavatazcaritaM nizamya
pUrvAvadAnakathitoditavismayena |
harSaspRza: kimapi nAkapaterbabhUva
romAJcapatraracanAruciraM zarIram ||74||
iti kSemendraviracitAyAM bodhisattvAvadAnakalpalatAyAM 
adInapuNyAvadAnaM nAma dvipaJcAzattama: pallava: ||
@326
53. subhASitagaveSyavadAnam |
sUkti: kaNThavivartinI gurunatirmaulau zrutaM zrotrayo: 
satyaM nityamanAmayaM ca vadane vidvatpriyaM bhUSaNam |
ratnodArasutArahAraracanAcitreNa dhattetarAM
saMtoSaM savizeSaveSavanitAvezena zeSo jana: ||1||
zakreNAnyatra bhagavAn sasmita: smitakAraNam |
pRSTastadAzayajJena sarvajJa: punarabravIt ||2||
subhASitagaveSIti vArANasyAmabhUnnRpa: |
yasya jAtyuMjjvalA kIrtirmAleva vibabhau zriya: ||3||
suvRtte guNasaMyukte hRdi sakte vivekinAm |
abhUdbhUSaNa evArthI ya: sUkte na tu mauktike ||4||
nityamarthiSu muktApi koSazrIryasya nizcalA |
kIrtirguNanibaddhApi dUrAddUrataraM gatA ||5||
sa rAjahaMsa: sarasairvRta: kavivarai: sadA |
vidvatsabhAkamalinIbhogasaubhAgyavAnabhUt ||6||
upadezapravRttasya saguNAstasya sUktaya: |
janasya mohatimiraM jahurdIpazikhA iva ||7||
sa kadAcitsabhAsIna: subhASitakathAntare |
sumati: sumatiM nAma pradhAnAmAtyamabravIt ||8||
sAdhuzabdapadArUDhairguNAlaMkArazAlibhi: |
sabhA bhavadbhirbhAtyeSA bhAratIva subhASitai: ||9||
apyanviSTAni satpAkarasavanti navAni ca |
subhASitAni bhavatAM kusumAnIva kAnicit ||10||
sUktInAM pratibhANAM ca maJjarINAM ca jambhitam |
navameva manohAri nArINAmiva yauvanam ||11||
sarasamapi vihAya vyAyataM puSpasArthaM
paricitaparihArI dUradUrAnusArI |
bhramati satatasaktAsvAdamandAdaratvAt
navanavamadhulubdha: SaTpada: kAnaneSu ||12||
asmin sadasi yakiMcitsUktaratnaM vicAryate |
tatparIkSAsamutIrNaM sarvatrAyAtyanarghyatAm ||13||
@327
pANDityena vinAzitadhiyAM vyarthaM nRNAM jIvitaM 
pANDityaM zukapAThaSaNDhamasamollAsaM kavitvaM vinA |
kAvyaM cArutaraM vinA sahRdayaistattvAntarAlocanA-
zUnyaM nirjanakUpadIpakalanAmanta: samAlambate ||14||
tasmAdasminnavasare nUtanaM kiMciducyatAm |
caitra: pikarutasyeva sUktasyAvasara: suhRt ||15||
camatkAro vAcAM jayati jitajAtIparimala:
kSaNaM cettattvajJA: praguNamavadhAnaM vidadhati |
udagrA sAmagrI tadapi viphalaiSA sphuritakRt
na yAvatpAThena svajana iva labdho hyavasara: ||16||
ityuktaM naranAthena hRdayasparzI dhImatAm |
vaca: zrutvA mahAmAtya: pratyabhASata bhUpatim ||17||
rAjannabhinavazlokastavaiva bhuvanatraye |
gIyate vibudhAdhIza kimanyai: sUktavistarai: ||18||
tvayi vidyAvinode’smin vadAnyavara sAdare |
vidyAdharapuraM sarvaM jAtametanmahItalam ||19||
kalAkamalinIkAnte mitre guNavatAM tvayi |
udite yAti sAloka: sanmArgeNAkhilo jana: ||20||
sA sA kalA sa sa vilAsavizeSaleza-
stet e guNA: sa sa janazcaritaM ca tattat |
loke priyatvamadhirohati yatra yatra
rAjA karoti sarasa: kSaNamAdarAMzam ||21||
bhUpAle viduSi spRzatyatizayaM vidyAvilAsotsavaM
zUre saGgararaGgasaMgamarucirgRhNAti vIravratam |
mUDhe muhyati caJcale vicalati krUre nRzaMsAyate 
yadyadbhUmipati: karoti kurute tattatsamasto jana: ||22||
sarasa: sAdhupuSpANAM vasanta: kusumAkara: |
prajApuNyairbhavatyeva svayaM vidvAn mahIpati: ||23||
jana: suvRttirmatimAnamAtya:
satyAbhilASI nRpatirmanISI |
etAni kAlasya zubhodayasya
pratyakSalakSyANi sulakSaNAni ||24||
@328
yannRtyanti pade pade matimatAM kAvyArthatattve dhiyo
yatkarNAbharaNIbhavanti vibhave bhavyAtmanAM sUktaya: |
yatsArasvata eSa kIrNamahimA mudrAdaridro nidhi-
rvidyAnAM nRpati: svayaMvaravidhau so’yaM vivAhotsava: ||25||
rAjamAnena mahatA rAjamAne guNe satAm |
lubdhakA: sUktivaicitrye lubdhakA: kAnaneSvapi ||26||
lubdhaka: krUrako nAma pratyante’sti vanecara: |
sadA navanavaM tasmAtsUktaratnamavApyate ||27||
dRpyaddvipArinakharAghAtabhinnebhamauktikai: |
satataM kavisArthebhya: sa gRhNAti subhASitam ||28||
zrutvetyamAtyasya vaca: kSitIza: 
sabhAM samutsRjya visRjya sabhyAn |
anta:puraM guptamupetya rUpaM 
cakAra sAmAnyajanAnurUpam ||29||
parasparAMzupratibaddhatAraM
visphAratArAnikarAbhirAmam |
hAraM samAdAya subhASitArthI
chAyAdvitIya: sa yayau vanAntam ||30||
sa tatra bAlAnilakIrNapuSpai:
vRkSai: kRtAtithya ivAvanamrai: |
anviSya yatnAnmRgayAprasaktaM
girestaTe lubdhakamAsasAda ||31||
vAmena vAmaM kariNIsukhAnAM
vaidhavyadIkSArasikaM mRgINAm |
cakrakramaM krUrataraM kareNa
cApaM svacittopamamudvahantam ||32||
vadhaikadakSeNa ca dakSiNena 
vanaukasAM nityamadakSiNena |
hastena vinyastasamastahasti-
vargApavargaM vizikhaM dadhAnam ||33||
mAyUrapakSairanilAvahelA-
taraGgitAgrairvihitottarIyam |
@329
netrairmRgINAM patijIvarakSAM
saMtrAsalolairiva yAcyamAnam ||34||
sa taM girA pUjyamivAbhipUjya
guru: prajAnAM guruvatpraNamya |
uvAca zoNAdharakAntibhinnAM
dantadyutiM pallavitAM dadhAna:||35||
mayA zruta: sAdhusubhASitAnAM 
tavAnizaM saMgrahaNe prayatna: |
mArgopadezAya janasya dIptaM 
prayaccha kiMcinnavasUktaratnam ||36||
ayaM ca te tatpratipaNyarUpo
lAvaNyalIlAdalitendudarpa: |
hAra: prahArastimirotkarANAM
lakSmIvilAse smitakelikAra: ||37||
uktveti hAraM karapUritAza-
madarzayadbhUmipuraMdaro’smai |
taM lubdhaka: svapnamanoratheSu
duSprApamAlokya zanai: pradadhyau ||38||
datvApyadhImAnimamapradeyaM
pazcAdayaM tApamupaiti nUnam |
asminnatIte paralokabhUmiM
hAra: kathaM me nijatAmupaiti ||39||
kSaNaM vicintyeti sa taM babhASe
dadAmi sAdho samayena sUktam |
zRGgAdigarerasya yadi svadehaM
saMprAptasUkta: kSipasi prasahya ||40||
krauryocitaM lubdhakavAkyameta-
dacintayadbhUmipatirnizamya |
aho nu saMskAravato’sya kAmaM
niSiddhakAryAcaraNAbhiyoga: ||41||
dUre guNAropaNavizrutAnAM pratyakSasaMlakSitaduSkRtAnAm |
bhavatyatulya: kuTilAzayAnAmanya: pravAdazcaritaM tathAnyata ||42||
@330
kva kSudrataiSA kva vanAntavAsa:
kva sattvasiMhA kva guNAbhiyoga: |
kva sUktacarcA kva ca niSkRpatva-
maho vimohAhatamasya vRttam ||43||
gAyatyasaktaM madhuraM purastAt
vanyavratai: zAnta ivAvabhAti |
lubdhasya lubdhasya kimucyate vA
prANApahArI guNasaMgrahairya: ||44||
vidyAvizeSe’pi kRtaprayatna:
khalo bhavatyeva svarasvabhAva: |
vyAlA: phaNAratnaruciM dadhAnA:
krUraM tama: krodhamayaM vahanti ||45||
zAstropadezai: parimRjyamAna:
prasannatAM yAti na nAma jAlma: |
karpUrapUrai: paripUrito’pi
nodvAtyasahyaM lazuna: svagandham ||46||
ciraM vicAryeti sa sadguNArthI
navopadezazravaNAbhilASAt |
prayaccha sUktaM kSitibhRttaTAgrAt
tyakSyAmi pazcAttanumityuvAca ||47||
zrutvA vaca: satyadhanasya tasya
hAraM samAdAya rucAM vihAram |
pragRhyatAmityabhidhAya sUktaM
pracakrame vaktumayuktasakta: ||48||
pApaM zApaM svasukhazaraNe na spRzettIvratApaM
zIlottAlaM kuzalasadanaM puNyapadmaM bhajeta |
cittaM caitaccapalaviSayAsvAdasaMvAdalubdhaM
kuryAdvItaspRhamabhimatAnantasaMtoSatRptam ||49||
idaM sugatazAsanaM prazamarAjyasiMhAsanaM
nRNAM vyasanavAraNaM kuzaladhAma sAdhAraNam |
manobhavavisarjanaM bhavavikArasaMtarjanaM
manomukuramArjanaM sukRtasaMcayopArjanam ||50||
@331
saMprApyeti subhASitaM bhRgaripostattvAnusArI nRpa: 
sUktArthaM hRdaye nidhAya vimalaM taM cAtmasaMzodhanam |
AruhyAdrizira: samunnatataraM dehaM samutsRSTavA-
niSTaM satyamatIva puNyamanasAM nedaM vapuzcaJcalam ||51||
saMtAraNAya jagatAM praNidhAnamanta-
rdhRtvA sa zailazikharAnnipapAta yAvat |
tAvadgiristhitijuSA vijayAbhidhena
yakSeNa rakSitatanu: kSitimAsasAda ||52||
tadvIryavismayavazAdiva ghUrNamAne
lokatraye kusumavarSiNi cAntarIkSe |
saMpUjyamAnacaritastridazavrajena
rAjA jagAma zanakairnijarAjadhAnIm ||53||
tatropadezaviSayeNa subhASitena
tenAnizaM janamazeSamatha kSitIza: |
cakre bhavAbhibhavazarmaNi dharmanitye
satkarmaNi praNihitaM hitasaMpravRtta: ||54||
atrAntare vipaNivartmani lubdhako’sau
hArasya vikrayadhiyA parivartamAna: |
cauro’yamityasamasAhasakampamAna:
kSmAbhRtsabhAM nagararakSijanena nIta: ||55||
dUrAdeva sphuTatarakarAsaktavisphArahAraM
prANApAtairvihitasamayaM taM parijJAya rAjA |
AcAryo’yaM mama zamaguNavyaktasUktopadeSTA
pUjArho’sAviti kRtanatirmAnayitvAtyajattam ||56||
ityAsItsa subhASitAkhyanRpati: satyavrata: satyavAn
samyagbodhinidhAnalabdhamahimA kAlena so’haM puna: |
zrutvaitatkathitaM nijaM bhagavatA vRttaM surANAM pati-
rbheje harSavibuddhalocanavana: padmAkarasya zriyam ||57||
iti kSemendraviracitAyAM bodhisattvAvadAnakalpalatAyAM
subhASitagaveSyavadAnaM nAma tripaJcAzattama: pallava: ||
@332
54. sattvauSadhAvadAnam |
zrlAghya: zazAGkarucira: pRthukIrtibhAjAM
zaGkha: zikhAmaNirakhinnaparopakAra: |
ya: sAdhuzabdavasatirgatajIvito’pi
lokasya maGgalanidhi: kuzalaM tanoti ||1||
bhagavAn puSpilAM nAma vinIya kSaNadAcarIm |
vijahAra harivrAtani:zaGkahariNe vane ||2||
tatrAnuyAyinA pRSTa: puna: zakreNa sasmita: |
sa pUrvacaritaM smRtvA smitakAraNamabhyadhAt ||3||
dvAsaptatisahasrAbdadIrghAyuSi jane purA |
abhUnmahendravatyAkhyA jitasvargotsavA purI ||4||
mahendrasena ityAsIttasyAM vasumatIpati: |
yazcakre kIrtikarpUravartyA vitimirA diza: ||5||
ripudarpajvarahara: kRcchrahRddurdazAjuSAm |
vyadhAttRSNApaha: svasthA ya: sadvaidya iva prajA: ||6||
tasyAbhUtpuNyasaMbhAra iva sAkAratAM gata: |
putra: sattvauSadho nAma sarvasattvahitodyata: ||7||
sa bhAdrakalpiko bodhisattva: sattvavibhUSita: |
karuNAmuditopekSAmaitrINAM vallabho’bhavat ||8||
puragrAmavanAntebhyo digdvIpebhyazca sarvaza: |
rogiNo’bhyetya satataM tatsparzAtsvAsthyamAyayu: ||9||
sa ko’pyasmin janavane sujanazcandanAyate |
paropakAramatanuM tanuryasya tanotyalam ||10||
sa dIrghavyAdhidagdhAnAM vidadhe sahasA sukham |
durjanAyAsataptAnAmiva sAdhusamAgama: ||11||
roge sparzena zArIre mAnase draviNena ca |
hate tenArthinAM dikSu nArto’bhUnna ca yAcaka: ||12||
tata: kAlavilAsena sarvAzcaryApahAriNA |
sa yayau nidhanaM zrImAn janapuNyaparikSayAt ||13||
sudhAMzurnetrANAM katipayadinAsvAdyamahimA
kSaNasthAyI varga: surabhiguNasarga: sumanasAm |
@333
akAle kAlecchA priyatarasamucchedacaturA
vidhatte kasyaiSA kimapi na mana:zalyakalanAm ||14||
yatpezalaM vipulapuNyapaNairavAptaM
sarvArtibheSajamayatnasukhaM kSaNena |
tattadvilokya kila kAlabalAvalIDhaM
mUDhA: spRzanti na vivekalavaM kadAcit ||15||
atha tasmin yaza:zeSe tyaktvA tadvirahodbhavam |
du:khaM svadu:khamevAdau bheje rogabhayAjjana: ||16||
lakSaNajJai: kumArasya zarIraM mantribhistata: |
nyastaM hitAya lokAnAM vanopAnte surakSitam ||17||
tasmin puSkariNIramye deze phullalatAkule |
aparyuSitamevAsIttasya puNyopamaM vapu: ||18||
AzAgatA digantebhya: sarvarogigaNA: puna: |
tasya saMsparzamAtreNa sahasA svasthatAM yayu: ||19||
tatspRSTamArutavighaTTitapadmakhaNDa-
DiNDIramaNDanajalAsu sarojinISu |
snAtA vimuktasakalAmayanirvyapAyA:
pItAmRtAM iva babhu: sahasaiva martyA: ||20||
sattvauSadhakumAro ya: so’hameva tadAbhavam |
yasya saMkIrtanenaiva yAsyanti vyAdhaya: kSayam ||21||
smariSyati smRtisudhAM mamaitAM ya: kathAmapi |
AdhivyAdhimayaM du:khaM tasya zAntimupaiSyati ||22||
azoko nAma deze’smin kAlenotpatsyate nRpa: |
caityaM hitAya lokasya ya: pratiSThApayiSyati ||23||
iti sugatoditamekadhiyA zrutvaivAmararAja: |
harSavilAsavikAzitayA vadanarucA virarAja ||24||
iti kSemendraviracitAyAM bodhisattvAvadAnakalpalatAyAM
sattvauSadhAvadAnaM nAma catu:paJcAzattama: pallava: ||
@334
55. sarvadadAvadAnam |
cintAmaNi: kila vicintitavastudAtA
kalpadrumazca parikalpitameva sUte |
tasya stutau samucitAni padAni kAni
dehapradAnasamaye svayamudyato ya: ||1||
ghATopaghATakau zAstA viniyonmadaguhyakau |
kezinIkAnanAdanyadvanamantarhito yayau ||2||
prAgvRttasmaraNasmeravadana: smitakAraNam |
sa tatra pRSTa: zakreNa praNayAtpunarabravIt ||3||
abhUtsarvAvatI nAma vasati: sarvasaMpadAm |
nagarI gaganAlagnamaNiharmyAMzuhAsinI ||4||
AsItyasarvadadastasyAM rAjenduramaladyuti: |
yasya tribhuvanajyotsnA babhau kIrtirdivAnizam ||5||
zobhAjuSa: sukRtasAradazAvizeSai-
rlabdhasthitervinayavartmani bhadramUrte: |
yasyAyayau vijayamaNDanaDiNDimatvaM
dAnena kuJjarapateriva sAdhuvAdA ||6||
sa kadAcitprajAkAryadarzanAnugrahonmukha: |
bheje bAhyAGgaNAsthAnabhuvaM bhUmizatakratu: ||7||
sa tatrAnantasAmantamauliratneSu bimbita: |
zuzrAva pRthivIkAryamasaMkhyairiva vigrahai: ||8||
candrakAntamaye tasya saMkrAntA: praNatA: pura: |
pAdapIThe punazcintAtApaM tajyajurarthina: ||9||
atrAntare paribhraSTa: pluSTapakSa ivAgati: |
pArAvata: kSitipaterUrumUlamazizriyat ||10||
taM kAtaratarodbhrAntanetraM saMkocitAGgakam |
dRSTvA dayAvidheyo’bhUtsahasA pRthivIpati: ||11||
sa samutphullakamalAlIlAkamalinItviSA |
kuto’sya bhayamityAzA dRzA kSipraM vyalokayat ||12||
tasminnavasare sattvaM jijJAsu: pAkazAsana: |
mAyayA lubdhakAkAra: samabhyetyAbravInnRpam ||13||
deva muJca cirAvAptaM bhakSyaM mama vihaMgamam |
iyaM na: sahajA vRttiranivRttirayAcitA ||14||
@335
nisargasiddhametanme bhojanaM jagatIpate |
tyajato jIvitaM nAsti prANA hyazanadhAraNA: ||15||
kSaNesminnazanacchedAnmayi saMtyaktajIvite |
vinaMkSyati viluptAzA saputrA me kuTumbinI ||16||
ekasaMrakSaNenaiva ya: karoti bahukSayam |
sa dharmo yatra dharmAtmannadharmastatra kIdRza: ||17||
mayi pArAvataprItyA na dveSaM kartumarhasi |
na hi kAraNarAgeNa pravartante bhavadvidhA: ||18||
yathaivAyaM tathaivAhaM ko vizeSastavAvayo: |
sarvabhUtasamA: santa: kRpAM naikatra kurvate ||19||
ityukte tena nRpatirlInaM kaGkaNarAviNA |
na bhetavyamitIvAhakhagaM pracchAdya pANinA ||20||
sa tata: snigdhajImUtaghoSagambhIrayA girA |
uvAca sarvasattvArtiparitrANakRtakSaNa: ||21||
mA kRthA: kSaNatRptyarthI viSamaM prANivaizasam |
tulyavyathAvikAro’yaM prANasneha: zarIriNAm ||22||
paraprANApahAreNa yA vRtti: parikalpyate |
nivRtti: zreyasAM sA hi pApatApaM prayacchati ||23||
adhunaivAparicchinnanijecchAsaMmatAdaram |
gRhyatAmazanaM yadyanmadarthamupakalpitam ||24||
zrutveti rAjavacanaM parimlAnAnana: zvasan |
varopabhogavimanA: pratyabhASata lubdhaka: ||25||
na vayaM rAjabhogAnAM rasajJA vanavAsina: |
na hi zaSpAzanAbhyAsA modante modakairmRgA: ||26||
alabdhvA niSpatrAM maruparicitAM kaNTakalatAM
vane snigdhazyAme kimapi karabha: zuSyati zucA |
na kAka: satpAkaM kavalayati cUtaM viSamiva
svabhAvAnAM bhedaducitamiha sarvasya sukhadam ||27||
rAjArhabhogaM bhutvAdya prAtarbhoktAsmi kiM puna: |
tadbhuktaM sukhamAdhatte yadanyedyurna durlabham ||28||
rasodArAhArairna hi paricito’znAti virasaM
na tiSThatyekAkI bahuparijanArambhapatita: |
@336
rathArUDha: padbhyAM gamanasamaye zocatitarA-
mavAttArthabhraMza: kaSati viSamaklezaparuSa: ||29||
deva tvaddRSTidRSTAnAM satataM naiva durlabham |
rAjArhabhojanaM kiM tu janmApUrvaM na me priyam ||30||
mRgayAbhihataM mAMsamasmAkaM jIvitAyate |
tatsvadehasamutkRttaM khagadviguNamarpyatAm ||31||
cintAviSaNNa: zrutvaitadvacanaM sahasA nRpa: |
praharSotphullanayanAmbhoruhastamabhASata ||32||
khagasya tava ca prANarakSAyai tulyasaMzaye |
mamopadiSTa: spaSTo’yamupAya: sudhiyA tvayA ||33||
ubhayaprANasaMdehadolArohaNavihvalam |
tvayaiva dhRtimAnItaM vayasyeneva me mana: ||34||
tvaddRSTipAzabaddho’yaM vihaga: pravimucyatAm |
manmAMsai: kriyatAM tAvatsaMprati prANadhAraNam ||35||
rAjJA satyapratijJena kAruNyAdityudIrite |
amAtyA mumuhurviddhA viSadigdhai: zarairiva ||36||
na dAnAvasare vAcyaM sacivairme hitAhitam |
ityabhUtsamayastasya zarIratyAganizcaya: ||37||
athAbravInnarapatistasmai vittaM prayacchata |
tulAmAropayati me mAMsamutkRtya yastano: ||38||
hiraNyavarSiNA rAjJA samAhUtAstato janA: |
kukarmakUNitadhiya: pidhAya zravaNau yayu: ||39||
ekastu dAruNamatirnAmnA kapilapiGgala: |
abhUtkanakamAdAya saMnaddha: krUrakarmaNi ||40||
saralacchedadakSANAM vakrANAM ca nisargata: |
krakacAnAmiva krauryAtkimakRtyaM durAtmanAm ||41||
na zastrai: zakyaM yadvidalayati tatkelivacasA
na zakyaM yaduktaM kimapi kurute tacca sahasA |
na zakyaM kartuM yattadapi kalayatyeva manasA
khala: sarvAzcaryaM kirati caritairapratihata: ||42||
sa pArAvatamAropya tulAmatha mahIpate: |
dakSiNorusamutkRttaM mAsaM tattulyamAdadhe ||43||
@337
prathamairatha bhUbhartu: spRSTA rudhirabindubhi: |
vighUrNamAnA suciraM vihvaMlevAbhavanmahI ||44||
pArAvate’tha gurutAM mAMse ca laghutAM gate |
dIyatAmanyadutkRtya mAMsamityAha bhUpati: ||45||
kRttorubhujamAMse’pi na prApte khagatulyatAm |
trailokyasaMzayatulAmAruroha tulAM nRpa: ||46||
nRpatau svayamArUDhe snAyuzeSatanau tulAm |
tattyAgadurgrahodvignA yayau kIrtirdigantaram ||47||
tasmin kSaNe kSitipateraparikSatena
dhairyeNa vismayamayastridazAGganAnAm |
dhammillamAlyaparipUritapANipadma: 
pUjAdara: kimapi taccarite babhUva ||48||
nirvikAraM samAlokya tulArUDhaM mahIpatim |
krUrakArI sa papraccha puruSastaM sasAdhvasa: ||49||
anena dehadAnena na jAne kiM tavetsitam |
sarvalAbhasamArambhA: zarIrArthA hi dehinAm ||50||
satyaM brUhi tanutyAge cittaM yadi na khaNDitam |
iti bruvANaM taM rAjA babhASe sasmitAnana: ||51||
na prApyamasti me kiMcilloke’smin kiM tvanuttarAm |
hitAya sarvajagatAM samyaksaMbodhimarthaye ||52||
akhaNDitamidaM cittaM yadi satyena tena me |
astu prakRtimApannaM zarIramaparikSatam ||53||
ityudIritamAtreNa satyazIlasya bhUpate: |
aklIbacandraruciraM rUDhavraNamabhUdvapu: ||54||
tata: pArAvate yAte lubdhake ca mahotsava: |
bhUpAlo bhAsvadudaye prakAzavibhavo’bhavat ||55||
sarvadada: kSitipati: kila yo babhUva
so’haM pizaGgapuruSa: sa ca devadatta: |
tadvRttasaMsmaraNata: prasRtasmito’haM
zrutveti zAsturamarAdhipatirnananda ||56||
iti kSemendraviracitAyAM bodhisattvAvadAnakalpatAyAM
sarvadadAvadAnaM nAma paJcapaJcAzattama: pallava: ||
@338
56. gopAlanAgadamanAvadAnam |
saMdarzanena yeSAM dveSaviSoSmA prazAntimupayAti |
amRtarasazItalAste kasya na sujanendavo vandyA: ||1||
dhArAmukhasya yakSasya sthAnAdantarhitastata: |
kSaNAdavApa bhagavAnnagaraM hiGgumardanam ||2||
vinayAtpUjitastatra brahmadattena bhUbhujA |
tatsaMsadi kSaNaM cakre dhanyAnAmanuzAsanam ||3||
tatra paurA: samabhyetya bhagavantaM vyajijJapu: |
sarvApadvinipAteSu trAtAraM sarvadehinAm ||4||
bhagavannasti nagarasyAnte pASANaparvata: |
tatra gopAlako nAga: krUro vasati du:saha: ||5||
sa pazUnAM janAnAM ca zasyAnAM ca mahAzani: |
saMpannAnAmabhAvAya na vighna: kena nirmita:||6||
adAntadamanasyAsminnazAntazamanasya te |
upasarge kRpAsmAkaM zaraNaM zaraNaiSiNAm ||7||
ityuktvA teSu yAteSu bhagavAn karuNAnidhi: |
antarhita: sabhAmadhyAdyayau pASANabhUdharam ||8||
taTe visaMkaTe tasya bhavanaM bhImabhogina: |
sa dadarza viSazvAsairiva zyAmIkRtodakam ||9||
valanniSkozanistriMzaviSamormivanAkule | 
tattIre bhagavAn buddha: paryaGkaM samupAvizat ||10||
prasannAlokanasudhAbandhunA snigdhacakSuSA |
sa ninAyazu saviSaM viSaM nirviSatAmiva ||11||
nIlAmbubimbitatanu: sa babhau kanakadyuti: |
ravirmarakatacchAyaM gAhamAna ivAmbaram ||12||
timiraM nAgabhavane tatprakAzavisUcitam |
palAyamAnavyAlolavyAlajAlatulAM yayau ||13||
nAgarAjastamAlokya rudhirAruNalocana: |
sahasAkAzamAvizya cakre meghamayaM jagat ||14||
krodhAgnidhUmanivahairiva tasya ghanodgamai: |
vidyujjihvairakampanta diza: saMtrAsitA iva ||15||
@339
garjitairmattameghAnAM pralayArambhazaMsibhi: |
guhAgehAnyabhajyanta hRdayAnIva bhUbhRtAm ||16||
tata: piSTadrumA vRSTi: kliSTAdrizakalAvalI |
papAta pAtitadhUti: sthUlopalakulAkulA ||17||
sA duSTabhujagotsRSTA vRSTirdRSTyaiva tAyina: |
yayau bAlAnilollAsalasatkusumavarSatAm ||18||
dRSTvA prakAzavizadAnyanupaplavAni
bhRGgopagItakusumAni vanAni tatra |
harSasmitaprasaranirjitatArahArA:
krUraM phaNIndramavadan vanadevatAstam ||19||
bho kAlamegha vikRtiM parimuJca kiM ca
niSkampa eva kanakrAcala eSa yasya |
yuSmadvidhA: pralayamArutabhajyamAnA
lIlAnitambakuharaM zaraNaM prayAnti ||20||
tata: sadya: parikSINamada: saMtyaktavikriya: |
nAga: zAstAramabhyetya praNanAma kRtAJjali: ||21||
tasya yAtasya zaraNaM bhagavAn karuNAnidhi: |
zikSApadapradazcakre kuzalAgramanugraham ||22||
praNayAdarthitastena caraNAlInamaulinA |
satataM tasya bhavane saMnidhiM vidadhe jina: ||23||
tasminnavasare tatra prasaGgAptasya zAntaye |
yakSasya cakre bhagavAn vajrapANeranugraham ||24||
lokopatApamasamaM vinivArya zAstA
vistAritastutipadatridazArcyamAna: |
bheje vanAni viharannatha pUrvabuddha-
pAdAmbujapraNayapUtazilAtalAni ||25||
tatra saMdarzanAptena surarAjena sasmita: |
smitasya kAraNaM pRSTa: sarvajJastamabhASata ||26||
eteSu puNyasalilAmalanirjhareSu
nirvairasattvasubhageSu tapovaneSu |
dharmAdhivAsamunimAnasamArjaneSu
zAnte: padeSu nu mayaiva kRto vihAra: ||27||
@340
krakucchanda: zrImAn kanakamuniratraiva sugata:
sa samyaksaMbuddha: zamavimaladhI: kAzyapamuni: |
vivikte’smin siMhIstanatalavaladbAlahariNe
vane cakru: zakra sthitimakhilalokArtibhiSaja: ||28||
iti bruvANa samupAgatasya
sa puNyapAkAdatha lubdhakasya |
saMdarzanaireva zamaM dideza
zikSApadArhaM zaraNaM gatasya ||29||
bhAgyavAn bhagavato hyanugrahA-
llubdhaka: kuzalalubdhamAnasa: |
tatpradiSTanakhakezalAJchanaM
tatra caityamakaronmRgAdhipam ||30||
iti kSemendraviracitAyAM bodhisattvAvadAnakalpalatAyAM
gopAlanAgadamanaM nAma SaTpaJcAzattama: pallava: ||
@341
57 stUpAvadAnam |
dikkAntAzravaNottaMsatulAropitasadguNA: |
te jayanti jagadyeSAM yaza:stUpairvirAjate ||1||
bhagavAnatha zakreNa tatra prANAvanArthita: |
pUrvabuddhakRtastUpe nijastUpamakArayat ||2||
kRte ratnamaye tasmin devai: sUryazatatviSi |
jagAma jagatAM kvApi mahAmohopamaM tama: ||3||
tatra kinnaragandharvanaranAgadivaukasAm |
dharmopadezavinayaM samAdizya yayau jina: ||4||
pASANaparvate devairnyaste stUpacatuSTaye |
bhagavAn paJcamaM stUpaM paJcastUpairnyavezayat ||5||
atha bAlokSanAmAnaM dezaM prAptastathAgata: |
zreSThinA suprabuddhena kubereNeya pUjita: ||6||
dideza dharmavinayaM tasmai yena sa sAnuga: |
mohanidrAkSaye prApa suprabuddha: prabuddhatAm ||7||
sa zAsanAdbhagavata: puNyaM nijamivonnatam |
bAlokSIyAbhidhaM stUpaM ratnadIptaM nyavezayat ||8||
DambaragrAmamAsAdya zanairatha tathAgata: |
vinIya DambaraM nAma yakSaM zikSApadaprada: ||9||
caNDAlagrAmamabhyetya caNDAlIM mallikAbhidhAm |
sahitAM saptabhi: putrairvinayopanatAM vyadhAt ||10||
te karmazeSasaMprAptamAtaGgakuladUSitA: |
padmAkara iva prApurvaimalyaM jinadarzanAt ||11||
anyeSu dUSitatareSu jugupsiteSu
pApopatApavipulavyasanAtureSu |
santa: pravRttakaruNA: kuvikalpahInA
dInAvalambanavazAdadhikaM bhavanti ||12||
avApya pATalagrAmaM sAnuga: sugatastata: |
dharmyAM gRhapatezcakre potalAkhyasya satkathAm ||13||
@342
zikSApadAptavaimalya: sugatAnugraheNa sa: |
tatkezanakhalezAGkaM ratnastUpamakArayat ||14||
tatra saMdarzanAyAtaM bhagavAnindramabravIt |
milindro nAma rAjAsmin deze stUpaM kariSyati ||15||
iti bhagavata: sthAne sthAne dayArdravilokana-
dabhavadakhilo loka: zokapramohabhayojjhita: |
abhinavakRtastUpotsaGgakvaNanmaNikiGkiNI-
kulakalakalakrIDAlolA babhUva ca medinA ||16||
iti kSemendraviracitAyAM bodhisattvAvadAnakalpalatAyAM
stUpAvadAnaM nAma saptapaJcAzattama: pallava: ||
@343
58. puNyabalAvadAnam |
anindyA vandyAste sakalakuzalotpattivasudhAM
sudhAM siddhAmantardadhati kila ye pUrNakaruNA: |
prasannairApannavyasanazamanAlokanarasai:
kRtArogyA: puMsAM bhavaparibhavakSobhabhiSaja: ||1||
nagaryAM puSkalAvatyAM sarigata: smitakAraNam |
surarAjena bhagavAn pRSTha: punarabhASata ||2||
zrImAn puNyabalo nAma purAbhUtpRthivIpati: |
yasyAzItisahasrANi nagarINAM parigraha: ||3||
tasya puNyavatI nAma rAjadhAnI vyarAjata |
sphaTikAgArarucirA jyotsneva rajanIpate: ||4||
sa kadAcinnavodyAnayAtrAyAM rathamAsthita: |
dadarza pathyavirahAtpathi sIdantamAturam ||5||
sa taM dRSTvA parimlAnaM dIrgharogeNa durgatam |
vivyathe karuNAkrAnta: krAntAkhiladigantara: ||6||
saMtaptaM paramAlokya sadya: saMkrAntidarpaNA: |
santa: saMtApamAyAnti sUryakAntamayA iva ||7||
samastadvArarathyAsu sarveSu nagareSu sa: |
rogiNAM bhaktabhaiSajyazAlAzayyAdyakArayat ||8||
Adideza tatastebhya: kuzalAn paricArakAn |
prathamaM hi cikitsAGgaM vyAdhe: satparicAraka: ||9||
karuNArdra: kSama: kSAntazcikitsakamate sthita: |
snehAdavicikitsazca durlabha: paricAraka: ||10||
rAjA tata: samAhUya niyatAn paricArakAn |
avadatkriyatAM rogiparicaryA divAnizam ||11||
rAjArhazAlAsu kRtA varazayyAdikalpanA |
rogiNAM ratnasopAnA: padminyazcAmalodakA: ||12||
bhiSagbhaiSajyasaMpattirvihitA ca mahIyasI |
adhunA yuSmadAyattaM tatsvAsthyamiti me mati: ||13||
saMtApaM zamayatyatIva zizirai: zItaM sukhenoSmaNA
tRSNAM zItajalairmuhurmitahitAhAropacArai: klamam |
@344
svastho’sItyadhRtiM priyeNa vacasA kelikrameNAratiM
loke’smin paricAraka: sthirabhiSagdharma: parasminnRNAm ||14||
tasmAdbhavadbhistaptAnAM rogayogena sIdatAm |
kAryA muhurmuhurvAkyairiyamAzvAsanasmRti: ||15||
vaidyo’navadya: sugata: prasAdI
dharmopadeza: paramauSadhaM ca |
saMsAradIrghajvarazoSitAnAM 
parAyaNaM zAntirasAyanaM tat ||16||
ityAdiSTA nRpatinA te tena vasuvarSiNA |
gatvA yathocitaM cakru: svAsthyAya kila rogiNAm ||17||
tata: kuzalavAdena tena tadgatamAnasAn |
vyAdhimuktAnnarapati: svayaM draSTuM viniryayau ||18||
zakrastvaparazakrasya tasya puNyasamujjvalam |
rathaM vinirmame yuktaM SaDdantai: pANDurairdvipai: ||19||
sukhasparzAnilAlolahemaratnasaroruhA: |
bhRGgAGganopagItAzca divyA: kamalinI: pathi ||20||
teSu ratnasarojeSu sthitA nRtyakalAkulA: |
dUrAnnRpatimAyAntaM suranArya: siSevire ||21||
tasya sattvasudhAsindho: sattvaM jJAtuM marutpati: |
kRtvAndharUpamAtmAnamabhyetya tamabhASata ||22||
rAjannayahIno’haM janmAlokavivarjita: |
sarvasattvaparitrANasaMnaddhaM tvAmupAgata: ||23||
ete tava prabhAveNa rogiNa: svAsthyamAgatA: |
tvatkIrtivAdamukharAzcaranti ruciratviSa: ||24||
trAtumarhasi mAM deva du:khadInAndhabAndhava |
dakSiNaM nayanaM mahyaM dIyatAM yadi zakyate ||25||
ityuktastena nRpati: prasannavadadadyuti: |
saMtAraNAya jagatAM samyaksaMbodhisiddhaye ||26||
praNidhAnaM samAdhAya zasterNotpATya locanam |
dadau dhairyanidhistasmai puSpairApUrita: surai: ||27||
@345
tasyAtyadbhutadAnena vismayAdiva sAcalA |
vicacAlAkhilA pRthvI vilolArNavamekhalA ||28||
jAtAlokaM tamAlokya netreNaikena bhUpati: |
atidAnarasaprItyA dvitIyaM dAtumudyayau ||29||
tata: surapatistasya samAsthAya nijaM vapu: |
svasthaM vidhAya nayanaM prazazaMsAtisattvatAm ||30||
dAnakSaNe svAvayave’pi yasya
na jAyate snehalava: kadAcit |
kA nAma tasyorjitasattvasindhI
rdhanAbhidhAne rajasi svabuddhi: ||31||
sa bhUpati: puNyabalo’hameva
tadAbhavaM dAnaramAptabodhi: |
AzcaryavRttasmaraNena tasya
jAtasmitastanmayatAmavApta: ||32||
iti kSemendraviracitAyAM bodhisattvAvadAnakalpalatAyAM
puNyabalAvadhAnaM nAmASTapaJcAzattama: pallava: ||
@346
59. kuNAlAvadAnam |
eka: sa eva sukRtocitacakravartI
suvyaktakIrtitilakA guNaratnabhUSA |
amlAnadAnakusumA kRtasatyacarcA
yasyAvabhAti zucizIladukUlinI zrI: ||1||
purottame pATaliputranAmni
mahIyuvatyAstilakAyamAne |
yazonidhi: sauryakulAvataMsa:
zrImAnazoka: kSitipo babhUva ||2||
pUrvaM sa kAmopapadena kAmI
caNDopacAreNa tatazca tIkSNa: |
dharmapradAnena jagAma pazcA-
dvivekapAke vayasi prasiddhim ||3||
prasannapuNyopavanasthalInA-
mudbhinnazobhAbharaNAyamAne |
tasminnazoke kuzalaprarohai-
razokatAmeva babhAra loka: ||4||
mUrdhni sthitAnta:purasundarINAM
padmAvatI tasya sukhAya devI |
sattvotsavaM putramasUta puNyai-
styAgAnugA zrIriva sAdhuvAdam ||5||
narendrasUnu: kanakAvadAta:
zrIpadminIpadmapalAzanetra: |
himAdrihaMsasya kuNAlanAmna-
stulyekSaNo’bhUtsa kuNAlanAmA ||6||
vidyAvadhUnAM vimalAtmadarza-
zcaitrotsava: sarvakalAlatAnAm |
sa sarvalokAbhimato babhUva
candrodaya: kIrtikumudvatInAm ||7||
@347
tArAdhipotsaGgamRgopamasya
tasyAyataM netrasarojayugmam |
savibhramaM bhrUbhramarAbhirAmaM 
pazyannarendra: prayayau na tRptim ||8||
nAnAguNAlaMkaraNAya tasmai
kandarpamuktAlatikAyamAnA: |
samastadigdvIpadharAdhinAthA
dhanyAbhimAnena vapu: svakanyA: ||9||
tasyAyatAkSI dayitA babhUva
candrAnanA kAJcanamAlikAkhyA |
janAnurAgodbhavabhavyamUrte-
rjanmAntarasyeva rati: smarasya ||10||
tata: kadAcitpiturantikasthaM
taM vIkSya saMghasthavira: kumAram |
sa tena rAjJa: suyazovihAre
viviktadezaM zanakairninAya ||11||
sa tasya kAlena vinAzamakSNo-
rjJAtvA manISI SaDabhijJacarya: |
AgAmidu:khoddharaNAya yogI
kAruNyayogI tamuvAca vRddha: ||12||
idaM tavApAtanimittabhUtaM
pazyAmi cittaM vibhavAbhibhUtam |
vaya: sahAyaM kusumAyudhasya
vapuzca lIlAdalitendudarpam ||13||
jAtyaiva cakSuzcapalaM kimanya-
dasminnanAsthaiva sukhopapatti: |
etena kRSTA: svapathapranaSTA:
spRhAbhidhAne kuhare patanti ||14||
idaM hi nIlotpalapallavAbhaM
vilocanaM nAma nRNAM vizAlam |
rAgoragacchidrasamudrameva
yenendriyANyAzu parisravanti ||15||
@348
dhanyAsta evAsamasattvadhIrA:
zIlaprabhAvAnna bhavanti yeSAm |
lAvaNyapAnena vizeSatRSNA-
vighUrNamAnAni vilocanAni ||16||
ityAdi tasya prazamopapanna-
mAkarNya vAkyaM naranAthasUnu: |
tatheti kRtvA manasi prapanne
kRtapraNAma: svapadaM jagAma ||17||
athAyayau bhRGgagaNopagIta:
sindUrapUrAyikiMzukazir#: |
manasvinImAnavadhAnubandhI
madhu: zaratsaurabhamattanAga: ||18||
udyAnavallInavapallavAnAM
viyoginItApavipallavAnAm |
babhUva vRddhi: sahasA sahaiva
pratyagrarAgodgamadu:sahaiva ||19||
vAteritaizcampakapatralekhai:
maitrIM samAsUtrayata: smareNa |
sa paprathe dikSu dhRtipramAthI
caitrasya jaitra: prathamAbhiyoga: ||20||
lasatsu puSpeSvapi teSu teSu
babhUva bhUmnA madhubAndhavasya |
bhRGgasvanairgItayaza:prakAra:
kRtopakAra: sahakAra eva ||21||
tasmin vasantotsavavibhrame’pi
vicintayantaM sthaviropadezam |
narendrasUnuM vijane dadarza
taM tiSyarakSA kSitipAlapatnI ||22||
aklIbacandradyutimAyatAkSaM
pInAMsamAjAnuvilambabAhum |
abhyetya taM sneharasArdracittA
yavIyasI sA jananI jagAda ||23||
@349
kumArapuSpeSu navAvatArA
saMsArasArastava locanazrI: |
dhRtiM haratyeva na kasya loke
vizeSata: pezala eSa veza: ||24||
uktveti taM sA sahasA bhujAbhyA-
mutsRjya lajjAM dRDhamAliliGga |
prakampasiJjAmukharairasaktaM
nivAryamANAbharaNairiva svai: ||25||
parApyasau me jananI nijeva
vAtsalyamAviSkurute savaiva |
dhyAtveti ni:zaGkamati: sa tasyA:
pAdapraNAmAnatazekharo’bhUt ||26||
madoddhatAnAM ghanamohakAle
prakSobhitAnAM makarAGkapAtai: |
taraGgiNInAmiva nAGganAnAM
zvabhrAvapAte’sti manAG nirodha: ||27||
sA taM babhASe madanAbhibhUtA
pragalbhasaMrambhavizRGgalena |
pApAvapAte zucinA kalaGka-
bhItyeva zIlena vimucyamAnA ||28||
priyo’si me tulyavayA: kumAra
mAtu: sapatnI tava nAsmi mAtA |
idaM tvadAliGganasaGgayogyA
saubhAgyabhogyaM bhaJjatA tanurme ||29||
nirlajjataiSA paramarthanIyA
yadarthayante svayameva nArya: |
prasIda kiM vA kriyate tvadaGga
saGgazciraM me hRdaye prasanna: ||30||
stanasthalaM hAralatAbhirAmaM
nitambabimbaM razanAsanAtham |
strINAM nakhollekhadaridrameti
nonnidrazobhAsubhagAbhimAnam ||31||
@350
navAbhilASAtizayonmukhAni
cittAni vAtUlakutUhalAni |
strINAM svabhAvena bhavanti loke 
lAvaNyalubdhAni ca locanAni ||32||
uktveti sA kampataraGgitAGgI
zvAsAbhibhUtAdharapallavazrI: |
svedAmbunazyattilakAdhikAraM
smaropadiSTaM prakaTaM babhAra ||33||
vANIM viruddhAM sa nizamya tasyA-
stAM taptasUcImiva dIrNakarNAm |
nirIkSamANa: kSitimakSilagnaM
mumoca tatpApamivAvanamra: ||34||
tasyA: zazAGkopamAnanaM tat
samunmiSatpApamalaM kumAra: |
draSTuM na sehe sahasA viSAda-
lajjAnimIladvadanAravinda: ||35||
analpapApazravaNaprakampA-
dvilolaratnojjvalakuNDalottham |
tasya kSaNaM karNayugaM vizuddhyai
prabhAvanaM vahnimivAviveza ||36||
sa pANinA zrotrayugaM pidhAya
sasarja vAca dazanAMzuzubhrAm |
prakSAlayaMstAM kSaNamaGgasaGgAM
gaGgAmivAliGganadoSazAntyai ||37||
mAtarna yuktaM tava vaktumetat
sadvartmanA gaccha niyaccha vAcam |
sadya: parityAgadazAvilolaM
zIlaM samAzvAsaya zIryamANam ||38||
darpa: pramAda: paravittavAJchA
pApAnubandhI viSayAbhilASa: |
etAni jantorvinipAtakAle 
dvArANyapAyasya nirargalAni ||39||
@351
dhanena kiM dAnaparAGmukhANAM 
zrutena kiM dveSavazIkRtAnAm |
rUpeNa kiM sadguNavarjitAnAM 
kulena kiM zIlavinAzakAnAm ||40||
mAtazcaJcalatAM vimuJca ruciraM rakSAkSayenduM yaza: 
zIlaM pAlaya pazya vaMzamamalaM pApe matiM mA kRthA: |
sphUrjannArakavahnipAkavikalapretapralApotkaTA: 
pApAnAM paralokavartmani kila klezAkulA bhUmaya: ||41||
zrutveti vAkyaM kSitipAtmajasya 
rAgagrahaM sA na mumoca tIvram |
mohAndhakUpasya janasya nAnta-
rdharmopadezArkakarA vizanti ||42||
corIva sA manmathapArthivena 
pramAthinA pravyathitA prasahya |
zvAsaprayAsaskhalitAbhidhAna- 
masaMgatArthaM pralalApa tattat ||43||
svasthopadeza: kriyate tvayAyaM 
smarArditAhaM na zRNomi kiMcit |
nAyAti vAgbhi: prazamaM vizAla- 
jvAlAkalApa: prabala: smarAgni: ||44||
deze skhalannirjharazItale’pi 
bhavanti taptAni marusthalAni |
rAgAturANAmudaye’pi bhAno-
rghorAndhakArANi digantarANi ||45||
nAstyeva taptAmabalAM dayAlo: 
saMrakSataste yadi ko’pi dharma: |
tatsAdhubhirdarzitagauravasya 
tasyApyabhAve kathamastyadharma: ||46||
ye zItalA: svasthadhiya: sukhAya 
teSAM pramANaM sthira eSa dharma: |
saMtApitAnAM vyasanAturANAM 
niSiddhakAryeSvapi ko vicAra: ||47||
@352
mayaiva pApaM prathamaM gRhItaM 
dharmo’sti te matparirakSaNena |
sparzena nirvApaya saMtatAM me 
saMtApajArti zazizItalena ||48||
saMtApaM harato vidho: kSapayatastIvraM tamo bhAsvata: 
zItaklezamaharnizaM zamayata: pApaM kimagne: phalam |
brUhi jJAtasamastazAstra yadi vA satyaM tvameva sphuTaM 
dRSTa: kiM vyasanArtarakSaNasama: satkarmadharma: kvacit ||49||
rahasyabhedo’tra na kazcidasti 
janojjhita: saMvRta eSa deza: |
svecchApravRttapraNayopanamrA: 
prauDhAGganA bhAgyavatAM bhavanti ||50||
kliSTAdharaM klAntakapolapatraM 
srastAlakaM svedalavAdrairAgam |
nitambinInAM ratitoSitAnAM 
pazyanti dhanyA vadanAravindam ||51||
vizanti kecitkaravAlavallI- 
vilolajihvaM raNakAlavaktram |
yoSitkRte krodhananakracakra- 
karAlamanye makarAkaraugham ||52||
tIvraizciraklezavizeSazoSai- 
rartheSu puMsAM parama: prayatna: |
dharmArtha evAthaM parigraho’yaM 
dharmasya kAma phalamagryamAhu: ||53||
iti bruvANAM bahubhi: parkArai-
stAmabravIdAkulitAM kumAra: |
mAtastrivargasya phalaM samUlaM 
dharma: pradhAnaM kuzalasya nAbhi: ||54||
na nirjane pApamupaiti gupti- 
mantarhita: svargigaNo’tra sAkSI |
chAyA prayAtA hi sahAyabhAvaM 
jAyeva jAnAti janasya sarvam ||55||
@353
raha: kRtaM karma phalatyavazyaM 
na karmaNAmasti phalapraNAza: |
viSaM nipItaM vijanAndhakAre 
prANeSu kiM na praharatyasahyam ||56||
jAtyA striya: pApanimittabhUtA- 
statrApi ghora: parade#rasaGga: |
mAteti mohAtkalahe'bhiyuktAM 
nAnte’pi jantu: spRzati svakAntAm ||57||
ityarthanAbhaGgaparAGmukhI sA 
tiraskRtA tena nitAntataptA |
harAmyavazyaM tava netradarpa- 
muktveti pApA svapadaM jagAma ||58||
tata: purIM takSazilAbhidhAnAM 
mahIpate: kuJjarakarNanAmna: |
senAraja:puJjavinirjitArkaM 
jetuM kumAraM visasarja rAjA ||59||
sat AM purIM prApya gajAndhakAra- 
grastAkhilAza: parivArya tasthau |
kSubdhAbdhidhIrairbhaTakuJjarANAM 
dvidheva kurvan bhuvanaM ninAdai: ||60||
tata: prasAdya praNipatya mUrdhnA 
nRpAtmajaM takSazilAdhinAtha: |
gajAzvaratnairabhipUjya dhImAn 
svarAjadhAnIM svayamAninAya ||61||
priyopacArairabhipUjyamAna- 
stenAdarAttatra sa rAjaputra: |
dineSu tasthau dhanayauvanArdra- 
samullasanmeghamalImaseSu ||62||
atrAntare putramukhAravinda-
saMdarzanotkaNThitamAnasasya |
cintAnubandhAdiva bhUmibhartu-
rvyAdhirbabhUvodarabaddhamUtra: ||63||
@354
vaidyervRto’nta:puradhAmni nAnA-
bhaiSajyacintAvihitAvadhAnai: |
asAdhyarogAvagamAbhiyoga-
saMdehasaMdarzitakhedavaktrai: ||64||
udvegabhItyeva niSadyamAna- 
kAJcIkalApena vadhUgaNena |
citrArpitAkAratulAzritena 
niSpandanetreNa vilokyamAna: ||65||
AsannakAntAkaramandamanda- 
vispandinA cAmarapallavena |
ucchvAsabhAjA paripANDureNa 
zokAkuleneva sa vIjyamAna: ||66||
zItAmbubhRGgAraniviSTadRSTi: 
kaSAyapAne vihitAvamAna: |
nidrAniSedhapratipannakopa: 
pathyopadezapravizadviSAda: ||67||
nindyAmayodvegajugupsamAna: 
kAye’pi sa dveSadazAmavApta: |
patnIstanotsaGganiSaNNamUrdhnA 
kSAmasvara: kSmApatirAcacakSe ||68||
vaidyai: kimadyApi nivRttavidyai-
rvyathAnimittai: kimatathyapathyai: |
azarmakarmopanipIDitAnAM 
dharmopadezapraNayazcikitsA ||69||
kAya: prayAto’yamapAyabhUmiM 
zalyAyate bhogagaNo’pyabhogya: |
andhasya lAvaNyavatIva kAntA 
bhogojjhitA zrIrghana eva zApa: ||70||
atyantamandAgnirapi prasakta- 
pradIptazokAnaladahyamAna: |
pravRddhatRSNo’pyanapetajADya: 
sukhI gatAsurna tu dIrgharogI ||71||
@355
pracchannamanta:parivartipApaM 
nIcAvamAna: kalahAnubandhI |
vyAdhi: sthirArambhajugupsitazca 
dIptAgnitApena zamaM prayAti ||72||
kukarmaNAmeSa vicitrarUpa- 
viparyayAyAsamayo vilAsa: |
dAridryakaSTaM yadarogabhAjAM 
lakSmIvatAM yacca sadaiva roga: ||73||
vandhyaM janma zarIriNAM virahitaM buddhyA vicArecchayA 
dhigbuddhirna kRta: prasAdhanavidhiryasyA: zrutenojjvala: |
kiM tena zrutavistareNa na gato nirdainyatAM ya: zriyA
kiM zrIvibhramajRmbhitena nitarAmArogyabhogyaM na yat ||74||
AnIyatAM me tvarayA kumAra: 
prajApriyastakSazilAniyukta: |
pazyAmi tasmin vimale suvRtte 
saMkrAntamadyaiva kRtaM svarAjyam ||75||
samarpitodagrasitAtapatraM 
nibaddhamauliM praNayAnmayaiva |
pazyantu taM puNyarasAyanena 
mAmeva paurAstaruNatvamAptam ||76||
ityuktamAkarNya narezvareNa 
taM tiSyarakSA nijagAda jAyA |
tulyapravRttairbhayazokadainya-
mAtsaryamohai: paripUryamANA ||77||
ahaM mahIpAla nirAmayaM tvAM 
karomi te pazya vizeSayuktim | 
yAntu svazikSArthakadarthitArthA 
janakSayAvadyajuSa: kuvaidyA: ||78||
mithovivAdai: zrutagarvavAdai-
stajjApavAdairabudhAnuvAdai: |
nirvidyavaidyA: kSapayanti nityaM 
kSayodyatA vAsaramAturaM ca ||79||
@356
tyAjyaM na rAjyaM svasute’pi rAjan 
spRhAM parasthaM vidadhAti sarvam |
tyaktA ca lakSmI: kurute kSaNena 
vipatsahasrajvalanAnutApam ||80||
sadya: sutAropitazekharANAM 
tatkAlamIlatprabhugauravANAm |
rAjJAmanamrairavadhIritAni 
tRNIbhavantyeva hi zAsanAni ||81||
iti kSitIzasya dhRtiM vidhAya 
nirgatya tasmAdbhavanAntarAtsA |
anviSya tattulyagadAbhibhUta- 
mAbhIramekAntamathAninAya ||82||
krUrAzayA krUradhiyaiva dAsyA 
hatvA tamutpATitanAbhikoSam |
tasyAntralagnaM paruSaM dadarza 
ghRNAvihInA vikRtaM kRmiM sA ||83||
UrdhvaM pracAreNa javAdadhazca 
sakRtsRjantaM tamavekSya hanta |
sA pippalIhiGguvihaGgayuktaM 
cikSepa tasmai parivAdivargam ||84||
taistai: sa kITa: saviSaizca kaizcit 
kSArairasahyairna mumoca jIvam |
palANDunA khaNDitakaNDalena 
saMspRSTamAtra: pralayaM jagAma ||85||
upAyamAsAdya paraprahRSTA
gatA tata: sA nRpate: samIpam |
palANDunA channatarArpitena 
kSaNena taM svasthatanuM cakAra ||86||
viSasya yatrAsti na jAtu zakti- 
ryatrAzu zastrANyapi kuNThitAni |
yatrAlasotsAhahato hutAza-
statrApyabhagnapraNayA yuvatya: ||87||
@357
tata: kRtajJa: kSitivallabho’syai 
premAnubandhapratibaddhabuddhi: |
varaM dadau jIvitalAbhaharSAt 
tayArthitaM sapta dinAni rAjyam ||88||
saMprAptarAjyA svavazaiva sarvaM 
kartuM pravRttA kSitipAlakAryam |
sA prAhiNottakSazilezvarAya 
lekhaM samudraM saha cAruratnai: ||89||
lekhaM tatastaM nRpazAsanAGka- 
mAdAya mAnyaM vinayAvanamra: |
svayaM vibhaktAkSaralakSitArtha- 
mavAcayattakSazilAdhinAtha: ||90||
svasti zrIpATaliputrAdasamasamarasAhasasamAsAditasamastasindhusImAsamucchalada- 
viralavimalayaza:kalApakalitadhavaladukUlavasudhAvadhUdattabhogasaubhAgyagarvakharvIkRtavipularipu-
pratApa: zApa ivArAtiramaNIvilAsAnAM praNatipratibimbitAnantasAmantavaktrazatapatraika-
pAtrIkRtavimalamaNipAdapITha: suhRtkulakamalavikAsavAsarezvara: sphItasauryamauryamahAvaMza- 
vanapaJcAnana: zrImadazokadevastakSazilAdhipaM zrIkuJjarakarNaM saMbodhayati | yathA-eSa me 
nirapatrapa: kucaritamaitrIparisrastacAritra: putramukhazatrurapavitra: zAstravidveSI pitRkalatrA- 
bhilASaviSapAtrIkRtanetrazatapatra: pApAnurUparUpayauvanotsAhasAhasa: samutpATitalocana- 
maNirnirvasano nirvAsyatAM jananIjanabhujaGga ityasmadabhyarthanApraNaya: ||
lekhArthamityugrataraM vicArya 
nivAryamANa: kRpayA kRpAlu: |
prItyA kumArasya nRpasya bhItyA 
dolAyamAno nRpatirbabhUva ||91||
tatra sthitastaM kSitimIkSamANaM 
nirIkSya bASpAkulitaM kumAra: |
kimetadityAgatasaMzayArti: 
svayaM samAdAya dadarza lekham ||92||
AjJAM gurordu:sahadurgrahAM tAM 
nizcitya mithyotthitatIvramanyo: |
tasminnasahyavyasanodaye’pi 
so’cintayannizcaladhairyavRtti: ||93||
@358
icchA pitustAvadiyaM na laGghyA
rakSyazca tatkopabhayAnnRpo’yam |
mithyAparAdhAtkupito’pi rAjA 
prasAdamAyAti na zuddhavAdai: ||94||
netre parityajya pitu: karomi 
kopAgnitApaprazamaM sukhAya |
asyApi tacchAsanabhaGgajanmA 
mahIpatermA vyasanodayo bhUt ||95||
vinazvare kledamaye zarIre 
cakSurjalastokavikArarUpam |
kA nAma tasmin kSaNikaprakAze 
tRNapradIpapratime guNAsthA ||96||
loke yadAlokanalAbhalobhAt 
saMrakSyate cakSuriti prayatnAt 
rUpaM tadetattaralendrajAla- 
svapnAvalImitramabhitticitram ||97||
ciraM vicAryeti narendrasUnu- 
stasminnanicchAvimukhe’pi rAjJI |
nivAryamANo’pi janai: sabASpai-
rakArayattatra vighAtamakSNo: ||98||
hemaprada: krUratareNa puMsA 
sa vittalubdhena samuddhRtAkSa: |
durvAramAtaGgahRtAbjapuJja- 
padmAkarAkAratulAmavApa ||99||
jayodyame tatra sahopayAtA 
premocitA kAJcanamAlikAsya |
taM dezamamyetya vinaSTanetraM 
dRSTvaiva taM mohahatA papAta ||100||
avAptasaMjJAM vipulapralApAM 
tAM netralAvaNyavilAsalubdhAm |
@359
anityatAcintanadRSTasatya: 
srota:phalAptyA sa jagAda dhIra: ||101||
mugdhe dhRtiM saMzraya viklavatvA- 
nmA mohadainyodayakAtarA bhU: |
avazyabhogyAni bhavanti bhIru 
svakarmaNAmeva phalAni janto: ||102||
andho’dhunAhaM vijanaM vrajAmi 
klezAsahA tvaM zraya bandhugeham |
kAryo na zoka: subhagopabhoga- 
viyogasAro hi bhavasvabhAva: ||103||
iti bruvANaM tamuvAca jAyA 
viyogabhItA parikampitAGgI |
lInAJjanAsrai: kucayorlikhantI 
du:khasya vikrItamiva svacittam ||104||
tyajAmi na tvAmahamAryaputra 
naitatkulArhaM vratamaGganAnAm |
yadApadi svaM patimanyarUpaM 
vibhUSaNaM zIlamiva tyajanti ||105||
satIvrataM cittavatAM priyAya 
yatnena vezyA api darzayanti |
pati: satInAmadhikaM priyastu 
vipadgato’rthIva mahAjanAnAm ||106||
yaSTi: prakRSTA nayanAndhakAre 
chAyA vipattApaparizrameSu |
padacyutAnAM viSameSu puMsAM 
nAstyeva jAyAsadRza: sahAya: ||107||
ityarthita: pAdayuge nipatya 
patnyA prayatnAdatha rAjaputra: |
sahaiva jIrNAMzukamAtrazeSa- 
stayA ca dhRtyA ca zanairjagAma ||108||
vINApravINa: sa sugItagIta: 
pUrvaM tadA vartmasu vRttimApa |
@360
vipatsu paNyaM vibhave vilAsa: 
kalAsamaM nAsti dhanaM narANAm ||109||
mattAlimAlAkvaNitopamena 
vINAsvanena zravaNAmRtena |
sikta: sa bhikSApraNayI pravizya
geheSvagAyaddayitAsahAya: ||110||
gurujanakopasamudgamarAhunigIrNaprabhAvasUryANAm |
vitathaparivAdaviklavakRSNadinakSapitacaritacandrANAm ||111||
guNigaNadUSaNanipatitaguNavararatnaprabhAdaridrANAm |
bahutaraduSkRtapariNatipavanAhativigalitanetradIpAnAm ||112||
bhavavipulajaladavidyuttaralatarazrIprAzarahitAnAm |
puNyai: prasarati punarapi dharmasmaraNanavAloka: ||113||
kAlaM kalAvAnativAhya gAyan 
paiNDinyavRtti: sa vivekacakSu: |
yayau priyAM yaSTimivAvalambya
pitu: puraM pATaliputrameva ||114||
taM dIrghadu:khAdhvadaridradehaM 
zItAtapApItamukhAbjavarNam |
kAntAsakhaM vIkSya jana: kumAraM 
zApakSataM manmathameva mene ||115||
zanai: sa rAjopavanAvalInAM 
samIpamApta: kSaNavizramArthI |
udyAnapAlai: paruSapralApai- 
ramaGgalatvAtpratiSidhyamAna: ||116||
ni:saMzraya: saMzrayamIhamAna: 
sa hastizAlAM nRpaterviveza |
vINAvinodAdarakautukena 
dattAvakAza: paripAlakena ||117||
tatrAndhamAlokya nibaddhasaMjJa- 
staM kuJjarendra: parivRttavaktra: |
tatsvAgatAyeva ghanaM jagarja 
krIDAzikhaNDivrajadattanRtya: ||118||
@361
taM nizcalaM kuJjaragarjitena 
ni:saMbhramaM hastipakA vilokya |
aho nu sattvodadhiraprakampya: 
sukSatriya: ko’pyayamityavocan ||119||
gajonmukhI kAJcanamAlikApi 
ni:zvasya dIrghaM sahasoditAsrA |
Uce smRtazrIvibhavAbhimAnA 
saMvAhayantI caraNau priyasya ||120||
nRtyanti te tava pura: zikhino dhanAzA- 
lolA: paraM karipativrajagarjitena |
kaumArabarhikulasaMbhava eSa barhI 
garjatkSaNe gaNapaterapi nirvikAra: ||121||
tata: sarAgA capalAbhipatya 
doSonmukhI dveSavatIva saMdhyA |
hRtvA raviM locanajIvabhUtaM 
vibaddhamAndhyaM vidadhe janasya ||122||
lakSmIviyogaglapitaM vilokya 
padmAkaraM saMkucitAnanAbjam |
zokAbhibhUtA bhavitavyatAyA 
jagau svabhAvaM bhramarAvalIva ||123||
vizvaprakAzaikamaNipradIpe 
yAte ravau dIpasahasralakSai: |
nAbhUddinAlokalavAnukAra: 
sarvAtiriktaM mahatAM hi teja: ||124||
sA rAjadhAnI maNihemaharmyA 
parkAzamAnA timire rarAja |
bhaktyeva bharturvihitopakArA 
kRcchre ca zIlAbharaNA satIva ||125||
labdhAdhikArA timirodgati: sA 
kRtvA nirAlokamazeSalokam |
indUdayArambhabhayAbhibhUtA 
nilIyamAneva zanairbabhUva ||126||
@362
athAyayau zyAmalalakSmalekhA- 
saMdezalIlAlipisaMniveza: |
kumudvatIharSasuhRtsitAMzu: 
padmAkarazrIparihAralekha: ||127||
apUrayatkAntisitAMzukena 
zuci: sudhAMzuryazaseva vizvam |
dugdhatviSA mugdhamRNAlavallI- 
navAGkurAkAramayUkhalekha: ||128||
tata: kSapAyAM zlathayauvanAyAM 
zanai: zazAGke divi lambamAne |
klaibyakSayAnnAgabhRto vinidrA 
nidrAyamAnaM jagadu: kumAram ||129||
uttiSTha gAndharvika kiM na vINA- 
maGkaM samAropya kalaM kvaNantIm |
kAntAmivaitAM nakhaghAtalolAM 
gItiM navInAM vitanoSi kAMcit ||130||
iti pralApai: zramanidrayArta: 
sa tairmadoddhairanubadhyamAna: |
AdAya vINAM vimalAM muhUrta- 
macintayannIcavaca:pratapta: ||131||
jIvatyaho vyAghragaNairniSaktai- 
rAghrAtaraktairaghRNairgRhIta: |
klIbairadhikSepakaTupralApai- 
rAbaddhapeTairna tu rAjaceTai: ||132||
nihanti mAnaM vidadhAti lajjAM 
chinatti zarmANi tanoti tApam |
asahyanirvedavipadvidhAyI 
na nIcasevAsadRzo’sti zoka: ||133||
muhurvicintyeti sa nIcavAkyaM 
lInAvamAnavyasanAgnitapta: |
ni:zvasya kAlakSapaNAbhikAGkSI 
zanairagAyatkalayan vipaJcIm ||134||
@363
mAnonmAthai: prathitavibhavabhraMzahelopahAsai- 
rnirmaryAdairucitacaritotpATanai: sApavAdai: |
marmasparzavyasanaviSamaklezazalyAyamAnai-
rhA saMsAra: khalakalanayA narmalIlA: karoti ||135||
vicaladanilodvelladvallIdalAJcalacaJcala: 
sthirataramahAmohaM puMsAM karoti bhavabhrama: |
adhikataralAstatrApyetA jalAvilasaMmila- 
jjanaghanavanaprodyadvidyudvilAsarasA: zriya: ||136||
vibhavaviralaklezaklAnta: sukhAntamahAvaTe 
nayanavikala: paGgurmUkazcyuto’pi virAjate |
sakalavipadAM rakSAratnaM parkAzasudhAmayaM 
yadi na vimalaM zIlaM puMsAM manAgapi khaNDitam ||137||
yaSTyA vedmi jalaM sthalaM sazakalaM sparzena gandhena vA 
buddhyA sarvamavaimi durgamapathaM zrutvA vrajAmyanyata: |
ni:zvAsAntarasaktaghoranarakaklezaM na jAnAtyasA- 
vandheneti viDambyate bahutaraM mohAndhamugdho jana: ||138||
ityAtmavRttAnukRtipravRttaM 
gAyatyudAraM sa rasena tasmin |
harmyaprasupta: sahasA prabuddha: 
kSapAvasAne kSitipa: pradadhyau ||139||
sadaiva du:svapnanirIkSaNena 
zaGkAkalaGkairbhRzamAkulo’ham |
adyApi me takSazilAnivAsI
na kiM kumAra: prahiNiti lekham ||140||
kiM vismRto nityamavismRtasya 
tasyAhamAsannasukhonmukhasya |
cirapravAsena janasya nUnaM 
snehAnubandhA: zithilIbhavanti ||141||
zRNomi cemaM gamakAnubandhaM 
mUrcchadvipaJcyA madhurasvarAGkam |
tattulyameva zravaNAnukUlaM 
gandharvalokAdiva gItazabdam ||142||
@364
tasyaiva tAvanmRdugItametad-
gUDha: sa kasmAtkimidaM na jAne |
kSaNaM vicintyeti visRjya rAjA 
mahattaraM putramathAninAya ||143||
dUrAttamAyAntamudastanetra- 
saroruhaM zrIrahitaM vilokya |
putraM parijJAya vadhUsahAyaM 
mahIpatirmohahata: papAta ||144||
sa labdhasaMjJa: zanakairjalena 
himacchaTAzIkaradantureNa |
samIpamAptaM nRpati: kumAra- 
mutsaGgamAropya ciraM zuzoca ||145||
hA putra netrotsava jIvaloke 
kasmAdimAM du:khadazAM zrito’si |
vilobhanaM tatsurasundarINAM 
kva locanAmbhojayugaM gataM te ||146||
gAmbhIryabhUme guNaratnakoSa 
sarasvatIvallabha sattvarAze |
tvatta: kva sA vibhramabhU: prayAtA 
himAhatAmbhojavanAdiva zrI: ||147||
rUpaM kva tatkvedamasahyamAndhyaM 
kva sA vibhUti: kva ca durdazeyam |
na dIryate me hRdayaM na jAne 
kenAsya datta: kulizopadeza: ||148||
kvAsau janastvadvibhavAnusArI 
kulAnurUpA tava nizcalayam |
ekaiva patnI parivArazeSa: 
kRcchre’pi sAdhoriva dhairyavRtti: ||149||
ityazrusaMvegavizIrNavarNaM 
pralApinastasya vaco nizamya |
natvA kumArastamuvAca dhIra- 
stUrNaM tadaGkAdavatIrya bhUmim ||150||
@365
vimuJca pRthvIpuruhUta zokaM 
zucAbhibhUtA na bhavanti dhIrA: | 
kSayAya jAgarti natonnatAnA- 
meSa svabhAvo bhavitavyatAyA: ||151||
aizvaryamAzcaryasukhAvataMsaM 
lAvaNyalakSmItilakaM vapuzca |
kSaNena yAtyeva kRtAntanarma 
karmorminirmANahRtaM narANAm ||152||
bhavedabhAvAnubhave bhave’smin 
satyasvabhAvo yadi bhAvavarga: |
dhruvaM na kuryurmunayastadaite 
saMtyaktabhogA vijane nivAsam ||153||
iti bruvANa: sa vipannimittaM 
pRSTa:puna: zokamayena rAjJA |
nyavedayallekhanibaddhamasmai 
nijaM zanairnetravinAzavRttam ||154||
zrutvaiva tattovranRzaMsavRttaM 
nivRttavRtteSvapi na pravRttam |
kuThAradhArAparibhUtamUla: 
papAta zAkhIva dharAvamUla: ||155||
sa labdhasaMjJa: kuTilaM vicintya 
taM tiSyarakSAcaritaprayogam |
samudyayau strIvadhapAtake’pi 
dharmAdareNaiva vinigrahe’syA: ||156||
krauryaprakAre vipulApakAre 
tasmin pratIkArasamudyataM tam |
avArayaddu:sahadu:khayogaM 
svakarmapAkena vadan kumAra: ||157||
tamabravIdbhUmipatirvyathArta: 
zokena kopena ca dahyamAna: |
mohAtkimetAM nizitAmanAryAM 
krauryaprasaktAM parirakSasi tvam ||158||
@366
dveSodyate snehanibandhane vA 
tulyaM mano yasya sa kiM manuSya: |
yasyApakAre’sti na roSaleza: 
tasyopakAre’pi kathaM prasAdaM: ||159||
iti zvasantaM pralapantamArtaM 
dhIra: kumAra: pitaraM jagAda |
rAjanna me du:khalavo’sti kazcit 
tIvrApakAre’pi na manyutApa: ||160||
mana: prasannaM yadi me jananyAM 
yenoddhRte ca svakareNa netre |
tattena satyena mamAstu tAva- 
nnetradvayaM prAktanameva sadya: ||161||
ityuktamAtre nRpanandanasya 
prAdurbabhUvAkSisarojayugmam |
satyavratapratyayakAri loke 
vilobhanaM tatkSaNameva lakSmyA: ||162||
nRpa: sukhotsAhakaraM prajAnAM 
virAjamAnaM nayanadvayena |
taM yauvarAjye vimukhaM viditvA 
tamAtmajaM tatpratimaM nyayuGkta ||163||
ghorApacAre sadRzaM vidhAya 
patnyA: pratIkAramatha kSitIza: 
krodhAnalaM takSazilAdhipe’pi 
tanmarSaNAddu:sahamutsasarja ||164||
tatkautukAdbhikSugaNena pRSTa: 
provAca saMghasthavira: sa vidvAn |
janmAntare lubdhaka eSa kAzI- 
pure babhUva kSitipAlaputra: ||165||
guhApraviSTaM himavattaTAnte 
labdhvA mRgANAM zatapaJcakaM sa: |
andhaM vidhAyAkSivipATanena 
yathopayuktaM nyavadhItkrameNa ||166||
@367
athAnyajanmanyapi bAlako’sau 
mugdhAbhidha: zreSThisuta: pramohAt |
cakAra caityapratimAjinasya 
zastreNa nirlocanamAnanAbjam ||167||
saMjAtasaMjJazca navendranIla- 
mayaM vyadhAdakSiyugaM sa tasya |
tato'nyajanmanyapi zIrNacaitya- 
saMskArapUjAM sa punazcakAra ||168||
netrApahAreNa vane mRgANAM 
bAlye ca caityapratimAkSilopAt |
avAptavAneSa vinAzamakSNo-
rjanmAntareSvadya ca rAjaputra: ||169||
sa ratnanetrAM ca pratimAM ca kRtvA 
dRSTiM vinaSTAM punarAsasAda |
vizIrNacaityapratipUraNena 
prAsAdika: kAntimayazca jAta: ||170||
srota:prAptiphalapravRttavimalAlokakrameNAmunA 
vairAgyojjvalasatyadarzanavidhau labdhAdhikArasthiti: |
samyakpuNyavazAdupaiSyati zanai: kAlena saMbuddhatA- 
mityukta: sthavireNa bhikSunivaha: zrutvAbhavadvismita: ||171||
iti kSemendraviracitAyAM bodhisattvAvadAnakalpalatAyAM 
kuNAlAvadAnaM nAma ekonaSaSTitama: pallava: ||
@368
60 nAgakumArAvadAnam |
iha kaSati zarIraM klezarAzirnarANAM 
dahati ca paraloke nAraka: krUravahni: |
zaraNagamanapuNyaprAptazikSApadAnAM 
prabhavati na tu dehe du:khadAha: kadAcit ||1||
dhananAmA samudrAnte nAgo’bhUdbahubAndhava: |
phaNAratnojjvalAlokakalitApUrvavAsara: ||2||
papAtAharnizaM tasya bhavane taptavAlukA |
yayAGgeSu bhujaMgAnAM tIvratAvyathAbhavat ||3||
kadAcitsudhano nAma putra: papraccha taM priya: |
sukumAra: prakRtyaiva vAlukAparipIDita: ||4||
kasmAdasmAniyaM tAta bAdhate taptavAlukA |
mantramUlaprayogeNa keneyamupazAmyati ||5||
asmadabhyadhikA: kecidasmatpratyavarA: pare |
nAgA: santi samudre’smin du:khArtA vayameva kim ||6||
iti pRSTa: sa putreNa tamuvAca mahAmati: |
yathAnye phaNina: putra dharmajJA na tathA vayam ||7||
dharmopadezazuddhAnAM zAntAnAM satyavAdinAm |
upatApo bhavatyeva na zArIro na mAnasa: ||8||
na tAn spRzati saMtApa: puNyaM ratnatrayaM budhA: |
ye buddhadhamasaMghAkhyaM zaraNyaM zaraNaM gatA: ||9||
zikSApadAnyavAptAni klezaprazamanAni yai: |
teSAmamRtasiktAnAM pApatApabhayaM kuta: ||10||
zrAvastyAmasti bhagavAn jino jetavanAzraya: |
loke zAkyamuni: sarvaklezaprazamabAndhava: ||11||
upadezAMzunivahai: sattvazubhrairjagattraye |
karuNAkaumudIsUtiramRtaM so’bhivarSati ||12||
durvinItA na rakSanti prApya zikSApadAni ye |
tIvratApamayasteSAM narakeSvakSaya: kSaya: ||13||
@369
iti zrutvA piturvAkyaM jananyAzca bhujaMgama: |
AdAya divyapuSpANi puNyaM jetavanaM yayau ||14||
sugatAzramamAsAdya dharmazravaNasaMgatAm |
dadarza parSadaM tatra sa saMtoSasukhonmukhIm ||15||
tatrApazyajjinaM kAntavadanaM dIrghalocanam |
pUrNendupadmavanayoriva maitrIsukhapradam ||16||
upadezakRtA vyaktamadhareNAdharIkRtAm |
tarjayantamivotsiktAM rAgivargasya raktatAm ||17||
nirAbharaNalAvaNyakarNapAzavibhUSitam |
darzayantamivAsaktAM nirAvaraNazUnyatAm ||18||
dharmadvipakarau bAhU bibhrANaM dAnazobhitau |
prabhAvabhavanastambhau zAtakumbhamayAviva ||19||
dizantaM caraNacchAyAM cIrairAvaraNaM bhuva: |
labdhaprabodhairvihitAmiva rAjIvajIvitai: ||20||
dehakAntivitAnena nayanAmRtavarSiNA |
saMsAramarusaMtApaM vArayantaM satAmiva ||21||
taM vilokyaiva tatyAja saMtApaM nAganandana: |
sarvArtidoSazamanaM darzanaM hi mahAtmanAm ||22||
praNanAma sa taM kIrNasaMpUrNakusumAJjali: |
tatpAdapadmasparzena sadya: zItalatAM gata: ||23||
kRtI bhagavata: prApya tata: zikSApadAni sa: |
cakre kRtAJjalistasya yAvajjIvAdhivAsanAm ||24||
tamAbabhASe bhagavAnekasyaivAdhivAsanA |
anugrAhyeSu sarveSu yAvajjIvaM na yujyate ||25||
ityuktvA praNayiprItyai bhagavAn satatodyata: |
zanai: pratasthe saMkalpaM bhogina: paripUrayan ||26||
krameNAgacchatastasya bhikSusaMghAgrayAyina: |
prabhAvAdvidadhe nAga: svargazobhAM pade pade ||27||
@370
hemaratnAMzuzabalAn divyodyAnamanoharAn |
bhogopasaMgrahavyagradAsadAsIgaNAvRtAn ||28||
karpUracandanodArahAraprAlambabhUSitAn |
sthAne sthAne bhagavata: sa vihArAnakArayat ||29||
kalandakanivAsAkhyaM prApya veNuvanaM tata: |
sa sarvabhogasaMbhArairbhagavantamapUjayat ||30||
tena mAsatrayIM tatra sasaMgha: sugato’rcita: |
Uce vismitamAnandaM hAraratnAMzukairvRta: ||31||
eSa kalpazatamacyuta: phaNI 
sarvabhogasukhabhAgbhaviSyati |
bodhimapyaparajanmani sphuTAM 
kiM ca supraNihita: kariSyati ||32||
iti kSemendraviracitAyAM bodhisattvAvadAnakalpalatAyAM 
nAgakumArAvadAnaM nAma SaSTitama: pallava: ||
@371
61. karSakAvadAnam |
mUDhasya hastapatito’pi nidhi: prayAti 
lakSmI: svayaM bhavanameti vizuddhabuddhe: |
dAridryatIvratimirApahara: prakAmaM 
puMsA vibhUSaNamaNirmanasa: prasAda: ||1||
zrAvastyAM svatiko nAma brAhmaNo nirdhana: purA |
azizriyatkRsaphalAmagatyA kRSijIvikAm ||2||
sa kSetrakarmanirata: zItavAtAtapakSata: |
cakAra halakuddAlabhAravAho gatAgatam ||3||
sa kadAcitsamAyAntaM zrAvakai: sahitaM pathi |
jinaM jAyAsakho dRSTvA prasAdaM sahasA yayau ||4||
prasannavadanAM patnIM sa jagAda vicintayan |
dAridryadu:khamasamaM dAnapuNyaparikSayAt ||5||
AvAbhyAmeSa bhagavAn piNDakenApi nArcita: |
kuta: puNyapaNaprApyA dhanasaMpattirAvayo: ||6||
jIvatyavabhato loke naSTakIrtirvipadyate |
na sa jIvo na nirjIva: zobhate nirdhano jana: ||7||
dhanaM jAtirdhanaM vidyA dhanaM dharmo dhanaM yaza: |
kiM  dhanena vihInAnAM yAJcAnirjIvitairguNai: ||8||
paropakaraNIbhUtai: kiM daridrasya sadguNai: |
klezArthairbhArikasyeva maNikAJcanabhUSaNai: ||9||
daridro dAridryaM pravizati punardAnavirahA- 
ddaridra: pApAtmA bhavati dhanalipsAparavaza: |
daridra: socchvAso mRta iti na cAtrAsti vimati- 
rdaridrasyaivaitA nijajanavihInA daza diza: ||10||
abhyarcayAva: sugataM tasmAtkRpaNavatsalam | 
anArAdhitabuddhAnAM mugdhAnAM kuzalaM kuta: ||11||
eSa padmapalAzAkSa: kSipatyApannabAndhava: |
yatra yatra dRzaM jAne tatra tatrAzaya: zriya: ||12||
@372
iti patyurvaca: zrutvA brAhmaNI sAdarA gRhe |
zuci praNItaM vidadhe bhojyaM bhagavata: kRte ||13||
bhagavAnapi sarvajJastayorjJAtvA samIhitam |
prANayArthanayA cakre tasya pUjApratigraham ||14||
vyaktadAridryadu:khasya bhUyAnme vibhavodbhava: |
cakAra jinapUjAnte praNidhAnamiti dvija: ||15||
atha gatvA nijaM kSetraM vipra: zasyayavAGkurAn |
sarvAnapazyatsauvarNAn sahasA tyaktadurgati: ||16||
tasya puNyasamudbhUtaM dRSTvA hema mahIpati: |
tatyAja vismita: prItyA rAjabhAgaM prasenajit ||17||
tena hemnA sumahatA labdhaizvaryanidhirdvija: |
sa buddhapramukhaM saMghaM sarvabhogairapUjayat ||18||
dharmadezanayA zAstu: srota:prAptiphalodayAt |
dRSTasatya: sa kAlena pravrajyAM samupAdade ||19||
sarvaklezaprahANena tasminnarhattvamAgate |
tatkarma bhikSubhi: pRSTo bhagavAnabhyabhASata ||20||
anyajanmani vipro’yaM kAzyapasya mahAtmana: |
brahmacaryaM bhagavata: zAsanena purAcarat ||21||
samAdiSTAsya tenaiva janmanyasmin mahIyasI |
matsakAzAdiyaM siddhi: sendropendrasurArcitA ||22||
zrutveti tasya sukRtaM kathitaM jinena 
sarve savismayadhiya: kuzalAdareNa |
harSAkulA: sucaritaM prazazaMsuranta:- 
saMkrAntatadguNamayA iva bhikSavaste ||23||
iti kSemendraviracitAyAM bodhisattvAvadAnakalpalatAyAM 
karSakAvadAnaM nAma ekaSaSTitama: pallava: ||
@373
62 yazodAvadAnam |
UrNAyupUrNajanakAnanasaMniveze 
jAtazcamatkRtimaya: puruSa: sa eka: |
yasyArthayauvanasukhocitacAruveze 
vairAgyamAdizati zAntisitaM viveka: ||1||
nyagrodharucirArAmavihAriNi jine purA |
vArANasyAM gRhapati: suprabuddhAbhidho’bhavat ||2||
tyAgopabhogasaMbhArabhUSitadhanodaya: |
aizvaryaM ya: kuberasya kozalInaM nyavedayat ||3||
sa sarvasukhasaMpattau niSputra: putracintayA |
paraM saMtApamApede ni:zalyA: kasya saMpada: ||4||
taM zokazikhisaMtaptaM bAndhavA bandhuvatsalam |
Ucire cirasaMkrAntataccintAkrAntamAnasA: ||5||
klIbocitAM gRhapate na cintAM kartumarhasi |
dhIrANAM pRthusattvAnAM nAsti lokeSu durlabham ||6||
ya eSa vizruto dikSu deze’smin paurapUjita: |
nyagrodhapAdapastasya pUjayA sarvamApyate ||7||
aputrA: putriNa: kecit nirdhanA dhanina: pare |
rogiNo’pyarujazcAnye dRSTAstadupayAcitai: ||8||
satyayAcanacaityAkhya: so’yaM nyagrodhapAdapa: |
phalaM putrAbhidhaM tubhyaM dAsyatyucitamarthita: ||9||
iti teSAM vaca: zrutvA tAnuvAca sa sasmita: |
aho nu mohAtsnehAdvA yUyaM mUrkhatvamAgatA: ||10||
svakarmaparatantre’smin loke niyatinizcale |
sthitiM karoti puSNAti harate hanta kasya ka: ||11||
svakarmopanataM prApya tuSyatyanyasya mugdhadhI: |
svalAlAlavamAsvAdya zveva zuSkasya carmaNa: ||12||
vRkSa: putrArthada: puMsAmityetanmUrkhabhASitam | 
dAtuM zakta: sa nAkAle patramAtramapi svayam ||13||
@374
tadadhiSThAtRdevazcetpUjAlubdha: karoti tat |
pUrNopahArapUjAM kiM svayaM sRjati nAtmana: ||14||
prAptavyaM prApya yadi vA ghuNAkSarapadopamam | 
kAkatAlIyasaMvAdAttaddattaM manyate jana: ||15||
prAptavyaM yatphalapariNatau karmaNAM prApyate tat 
nAnAyatnapraNayapatanairlabhyate na tvalabhyam |
yadyenaiva svayamupacitaM bhogabhAgI sa tasmin
etainaitatkRtamiti mudhA manyate mugdhabuddhi: ||16||
iti bruvANa: sasnehairanubandhena bAndhavai: |
prerita: sa yayau mUDha ekAkI pAdapAntikam ||17||
sa kuThAraM samAdAya nyagrodhatarumabhyadhAt |
pUjAyAM mUlaghAte vA sajjo’haM tvAmupAgata: ||18||
putrapradAtu: pUjAM te kariSyAmyakRtAM parai: |
nadyAM tvamanyathA chittvA dagdhvA piSTvA kSipAmyaham ||19||
iti tadvacanaM zrutvA devatA vRkSavAsinI |
sahasaiva bhayodvignA kampamAnA vyacintayat ||20|| 
na mayA kasyacitsUnurvittaM vA dattamicchayA |
jana: svakarmasaMprAptaM maddattamiti manyate ||21||
idaM tvapUrvamAyAtaM putrArthI yadayaM balAt |
karmayogAdasaMprAptau daivataM chettumAgata: ||22||
sthitimAtramidaM pUjya: pUjyate yatphalArthibhi: |
kamabaddhaphalAlAbhe kva deva: kena dApita: ||23||
cikitsAyAmasiddhAyAM vyAdhau puMsa: svakarmaNA |
gRhyante naiva gaNakA na vaidyA na ca mantriNa: ||24||
vRkSacchedavikalpo’sti na cAsyA kAryakAriNa: |
anyAyAbhiniviSTAnAM kimakAryaM pramAdinAm ||25||
vRkSacchede na zaknomi sthAtumanyatra ni:sukhA |
saGgAdAbhyAsikI prItirmunInAmapi dustyajA ||26||
iti saMcitya tUrNaM sA gatvA zakrasya mandiram |
tamarthaM vinivedyAsmai paritrastAvadatpura: ||27||
@375
janena pUjyamAnApi vRkSe tasminnahaM sadA |
nAnArthArthibhiratyarthaM sopavAsai: kadarthitA ||28||
labhante sukRtAtkecitkecidgacchantyadhomukhA: |
tatraivAnye pralIyante haThamUrkhA: khalavratai: ||29||
gatAnugatikatvena prasiddhizaraNo jana: |
sarvArtiparihArAya maurkhyAnmAmeva dhAvati ||30||
udvejitApyahaM tIvraM janenAkRtabuddhinA |
taruM tyaktuM na zaknoti tadguNAvarjitAzayA ||31||
bandhaklezaM vizati madhupa: paGkajaM gandhalubdha: 
paGkAtaGkaM gaNayati bias#svAdane naiva haMsa: |
zItArtazca tyajati na jana: pAvakaM dhUmadhUmra: 
tasmin doSaM sa kila sahate yasya yenopayoga: ||32||
tasmAdvRkSaviyogArtAM trAtumarhasi mAM vibho |
zarIratyAgasadRza: sthAnatyAgo hi dehinAm ||33||  
arthita: praNayeneti paulomIramaNastayA |
putralAbhaM gRhapate: karmAyattamacintayat ||34||
atrAntare vRtrazatrurdevaputraM triviSTape |
sumatiM nAma saMprAptacyutikAlaM vyalokayat ||35||
mAlA mlAnimupAyayau khalanatikliSTeva kIrtistadA 
chAyA prAdurabhUttama:paricitA yAJceva dainyodaye |
sveda: puNyaparikSaye nava ivApAyazcakArAspadaM 
tasyAbhUdaratirnipAtapizunA sadveSadoSeva dhI: ||36||
guNina: suprabuddhasya pRthivyAM prathitazriya: |
summate putratAmehi tamityAha surezvara: ||37||
so’bravIttatra mAM kAle zAstu: zAkyamune: pura: |
zakrasyAnuttarodAradharmacakrapravartane ||38||
pravrajyAsAdanAya tvaM yadi saMbodhayiSyasi |
tadahaM suprabuddhasya vrajAmi bhuvi putratAm ||39||
ityukte devaputreNa zakreNokte tatheti ca |
cyuta: sa tasmAdAjJaptastatpatnyA: kukSimAvizat ||40||
@376
devatA svapadaM gatvA suprabuddhamabhASata |
pravrajyAbhirata: sAdho bhaviSyati sutastava ||41||
iti zrutvA gRhapati: prahRSTa: prayayau gRham |
pravrajyAM vArayiSyAmi putrasyeti vicintayan ||42||
tata: kAlena tatpatnI lalitA nAma bAlakam |
sarvAGgalakSaNopetamasUta kanakadyutim ||43||
sarvaM ratnamayaM tasya jAtasyeva vyajAyata | 
chatraM mUrtamivAzcaryamuttaMsaM sukRtazriya: ||44||
sa yazodAbhidhAno’bhUdyazovRddhyA pitu: param |
vidyAkalAvibhUtInAM samAgamagRhopama: ||45||
devatAvacanaM smRtvA pravrajyAzaGkita: pitA |
tasya cakre gRhapuradvAragopurarakSaNam ||46||
athAbhyetya sa zakreNa smArita: pUrvasaMvidA |
babhUva zamasaMsikta: pravrajyAbhimukhAdara: ||47||
sa kadAcinnijodyAne rathArUDha: zanairbrajan |
dadarza jinamAyAntaM bhagavantaM yadRcchayA ||48||
hRdaye sukhasaMsparzaM varSantaM prazamAmRtam | 
taM vilokyaiva sahasA rathAdavatatAra sa: ||49||
taM tri: pradakSiNIkRtya tatpAdanalinadvayam |
sa vavande prasAdArdradRzA tenAvalokita: ||50||
bhagavantaM praNamyAtha prasannaM tadanujJayA |
jagAma nijamudyAnaM sa tameva vicintayan ||51||
bhikSumazvajitaM prAha bhagavAnatha sasmita: | 
eSo’ntike’dya me rAtrau kumAra: pravrajiSyati ||52||
ityuktvA svapadaM yAte sugate saha bhikSubhi: |
zakranirmitamadrAkSItkumAra: strIkalevaram ||53||
pUyaparyuSitakledasIdatkRmikulAkulam |
sad RSTvA zavamudyAne sodvega: samacintayat ||54||
vikArA eva tAruNyarUpalAvaNyakAntaya: |
carmamAMsasamUhAnAmiyaM sA prakRtirnRNAm ||55||
@377
lolallocanamunmiSatkucayugaM koSaM zazAGkatviSA-
metattannavayauvanodayalasallAvaNyagaNyaM vapu: |
yAtaM pUtivasAvasekavikalaM tAmyatkRmivyAkulaM 
klinnaklomayakRdvikIrNasakalaplIhAntraniryantratAm ||56||
asmin rAgavimovahAritadRza: sarvAGgasaGgotsahe 
saMlInA: stanamaNDale hatadhiya: prApu: parAM nirvRtim |
yasmAdeSa gataspRha: kavalane vaimukhyavakrAnana: 
kledotsAdaviSAdakUNitamatirdUraM gato jambuka: ||57||
iti saMcintya saMjAtagADhavairAgyavAsana: |
jagAmodyAnavimukha: sa zanairnijamandiram ||58||
atrAntare dinamlAnikhinno’bhUtprazamonmukha: |
virasaM lokavRttAntaM vilokyeva divAkara: ||59||
azeSAzAparityAgayogyaM prazamamIyuSa: | 
saMdhyAraktAmbarajuSa: pravrajyeva raverabhUt ||60||
lokottarapadaM yAte bhAnau bhuvanacakSuSi |
vAsaro’pi parityajya lokaM tadanugo’bhavat ||61||
tata: pratyagratimirodvegayogaM jagajjuSAm |
pradIpamaNDalAloka: kRpayeva nyavArayat ||62||
asminnavasare zAstA yazodadayayA svayam |
puranadyA: paraM pAraM tatprAptyai samupAyayau ||63||
yazodo’pi dinApAyatulayA kalayan muhu: |
saMsArAsAratAmeva zayyAbhavanamAvizat ||64||
veNuvINAmRdaGgAdivinodairmadanirbharA: |
tatrApazyatsvalalanA: zramanidrAnimIlitA: ||65||
vINAvinyastavadanA mRdaGgArpitadorlatA: |
kSaNikatvAtsukhasyeva du:khadhyAnamupAgatA: ||66||
vilokya srastavasanAstA mRtA iv anizcalA: |
saMjAtAdhikavairAgya: sa ciraM samacintayat ||67||
aho batAsmin viSaye paryantavirase param |
evaMvidhe badhUnAmni mugdhAnAM bhRzamAdara: ||68||
@378
vidyudvilasitAnyAsAmasatsukhaghanodaye |
sputAnAM ca mRtAnAM ca kva smitaM kva ca vibhramA:||69||
zete kAcidadhomukhI vivalitA pRSThe cyutAsyAparA 
yAtAnyApi vikAzitAsyavivarA sarvAGgamuttAnatAm |
aMsAsaktavibhaktamuktakabarI kAkairvRtevAparA
citraM me bhavanaM vilInanayanastraiNaM zmazAnAyate ||70||
ahamadyaiva niSkramya pravrajyArthI purAntarAt |
bhagavantaM vrajAmyeva draSTuM mohanivRttaye ||71||
vicintyeti samAdAya mahArhe ratnapAduke |
zakraprabhAvAtsa yayAvajJAta: purarakSibhi: ||72||
abhiniSkramya nagarAdvArAM prApya saridvarAm |
saMsAramarusaMkrAntaM tApaM tyaktumivodyata: ||73||
tamAyAntaM vilokyaiva bhagavAn bhUtabhAvana: |
prItyA saMtaraNe tasya yayau sotkaNThatAmiva ||74||
sa hemavarNamudyamya dakSiNaM dakSiNaM bhujam |
dehaprabhAprakAzena tama: pariharan dizAm ||75||
ehyehi prApnuhi padaM nirapAyamanAmayam |
abhyadhAditi taM dUrAnmeghaghoSaghanasvana: ||76||
zrutvA bhagavata: zabdamamRteneva pUrita: |
yazodastyaktasaMtApa: sadya: zItalatAM yayau ||77||
tyaktvA sa saritastIre mahArhe ratnapAduke |
dattAvagAhAmuttIrya tAM paraM pAramAptavAn ||78||
bhagavantaM sa saMprApya tApacandanapAdapam |
praNanAma prasAdArhaM caraNAlInazekhara: ||79||
tatastasyAsamotkarSazAlinIM dharmadezanAm |
cakAra zAstA lebhe’sau yayA vigatarAgatAm ||80||
svAkhyAte dharmavinaye brahmacaryAya suvrata: |
sa niyukto bhagavatA prayayau pUrNakAmatAm ||81||
suprabuddha: prabuddho'tha zrutvA niSkrAntamAtmajam |
tadviyogAgnisaMtaptastamanveSTuM viniryayau ||82||
@379
sa zokasahitasnehamohena mahatArdita: |
vrajan dadarza vArAyAstaTAnte ratnapAduke ||83||
sa samuttIrya saritaM bhagavantaM vyalokayat |
tatprabhAvapraticchannaM na tu putraM pura:sthitam ||84||
tata: kRtapramANasya tasyApi bhagavAn pura: |
dharmyayA kathayA moha tviSA tama ivAharata ||85||
vItamohastata: putraM sa dRSTvA vimaladyutim | 
zAstuzcakArAnumata: praNayAdadhivAsanAm ||86||
bhagavAnatha tadgehe kRtvA pUjApratigraham | 
taM patnIsahitaM cakre zuddhazikSApadojjvalam ||87||
tato yazodasacivAzcatvAra: zrImatAM varA: |
vimalAkhya: subAhuzca pUrNako’tha gavAMpati: ||88||
yaza:parkAzitadizaM yazodaM bhagavatpura: |
brahmacaryavratAsaktaM zrutvA taM dezamAyayu: ||89||
teSAM kuzalapAkena prAptAnAM bhagavAn puna: |
vidadhe dharmavinaye zAsanaM zuddhazAsana: ||90||
yazodaste ca catvAro bhikSava: paJca cApare |
arhatpadaM daza prApustadA bhagavato’ntike ||91||
zrutvA yazodavRttAntaM dhanyAstatsacivA: pare |
paJcAzadantikaM zAsturgatvA tattulyatAM yayu: ||92||
zatapaJcakamanyacca tadvRttAntoditAdaram |
tattulyaM dharmavinayaM lebhe bhagavato’ntike ||93||
tata: kadAcidbhagavAn kautukAtsarvabhikSubhi: |
pRSTa: puNyaM yazodasya sarvajJastAnabhASata ||94||
purA pratyekasaMbuddha: purAtsaMprAptapiNDaka: |
vArAtaTAnte bhagavAn zikhI kSaNamupAvizat ||95||
vartmanA vrajatastena brahmadattasya bhUpate: |
anuga: suprabho nAma vizrAntaM taM vyalokayat ||96||
sasvedaM tIvratApena pracaNDakiraNe ravau |
taM dRSTvA chatramAdAya cchAyAM tasya cakAra sa: ||97||
@380
tasyAntike brahmacaryaM samAdAya sazAsanam |
babhUva cittavaimalyAtkuzalapraNidhAnavAn ||98||
tata: pratyekasaMbuddhastamuvAca prasannadhI: |
bhaviSyata: zAkyamunerantike bodhimApsyasi ||99||
ityuktastena niyataM kAlena tyaktavigraha: |
so'bhavatsumatirnAma devaputrazciraM divi ||100||
sa eSa puNyavAnadya: yazoda: zreyaSAM nidhi: |
suhRdAmapi saMprApta: kIrtyA kuzalasetuttAm ||101||
kRkirnAma zitipati: kAzyapasyAkarotpurA |
zAstu: zarIre nirvANe ratnastUpamudAradhI: ||102||
yazasvI nAma tanayastRtIyastasya bhUpate: |
bhaktyA tasmin maNistUpe ratnacchatraM nyavezayat ||103||
tenApi pUrvapuNyena janmanyasmin mahAyazA: |
jAto yazodazchatreNa ratnadIptena bhUSita: ||104||
ityanyajanmasukRtodayabaddhamUla: 
sonmeSa eSa zazizubhrayazoMzupuSpa: | 
dharmadruma: pRthutara: phalito’sya sAdho: 
zrutveti vismayamavApa sa bhikSusaMgha: ||105||
iti kSemendraviracitAyAM bodhisattvAvadAnakalpalatAyAM 
yazodAvadAnaM nAma dviSaSTitama: pallava: ||
@381
63 mahAkAzyapAvadAnam |
zakravAyuvaruNAdaya: surA 
vikriyAM munivarAzca yatkRte |
yAnti tatsmarasukhaM tRNAyate 
yasya kasya na sa vismayAspadam ||1||
dvijanmA mAgadhagrAme vizrutazrIrmahAsthale |
nyagrodhakalpanAmAbhUnmahAzAlakulodbhava: ||2||
tasya bhAryA surUpAkhyA gRhodyAnavihAriNI |
asUta sutamarkAbhaM pippalasya taroradha: ||3||
jAtamAtre sute tasmin dIptajAmbUnadadyutau |
divyAMzukaM yaza:zubhraM tasmAtprAdurabhUtaro: ||4||
sa pippalAyano nAma bAla: kamalalocana: |
vidyAkalAkalitadhIrvyavardhata saha zriyA ||5||
sa pitrA prArthyamAno’pi vivAhavimukha: sadA |
babhUva viSayadveSI vivekavizadAzaya: ||6||
vaMzacchedabhayAtpitrA sa puna: punararthita: |
tamUce rocate mahyaM na pANigrahabandhanam ||7|| 
na tAta kAmakAmo’haM brahmacarye matirmama |
zamasvAcchandyamutsRjya kasyeSTaM bhavabandhanam ||8||
bASpasyAdyA satatapatane homadhUmai: pravRtti: 
satyagranthirvyasanasaraNau tulyahastArpaNena |
saMsArAjJAsamayacalane bandhanaM mAlyadAmnA 
mohArohopahatamanasAM harSaheturvivAha: ||9||
yairnRtyAnilalolabAlalalanAvallIvilAsAnugA 
vINAMvaMzaravA vivAhasamaye protsAhitairna zrutA: |
hA putreti vadhUpralApakalanaklIbA na teSAM zritA: 
zrUyante gurubASpagadgadagaladgADhAbhiyogA gira: ||10||
ityuktvA tIvranirbandhaM pitaraM jananIM ca sa: |
hemakanyAM samAdAya kuzalai: zilpibhi: kRtAm ||11||
saMjAtAM kAntisiktasya kautukasyeva kandalIm |
kulavicchedacintArtaM dhIra: punaruvAca tam ||12||
@382
tulyalAvaNyavarNAsyA labhyate yadi kanyakA |
karomitvadgirA tAta tadahaM dArasaMgraham ||13||
iti putravaca: zrutvA tattulyAM divi durlabhAm |
brAhmaNa: kanyakAM matvA nirAzo’bhUdadhomukha: ||14||
vigatAnandanispandaM suhRccaturakAbhidha: |
taM vipra: zrutavRttAnta: zokaklAntamabhASata ||15||
prayatnamAtrasAdhye’rthe na zokaM kartumarhasi |
eSa vrajAmyahaM draSTuM kanyakAM kanakaprabhAm ||16||
iti snigdhasya suhRda: sa kRtvA dhairyamagraja: |
AdAya hemapratimAM yayau dhImAn digantaram ||17||
devatAlAJchanacchatraM samAlyAMzukabhUSaNam |
gRhItvA dikSu babhrAma kanyApUjyamudAharan ||18||
tatpUjopagatA: kanyA nagaragrAmavartmasu |
vilokayan sa satataM na tattulyAmavAptavAn ||19||
tata: kadAcidvaizAlyAM kapilasyAgrajanmana: |
kanyAmapazyadbhadrAkhyAM hemakanyAdhikaprabhAm ||20|| 
vivAhavimukhIM kAntAM tAM vairAgyavivekinIm |
sa hemazulkAM kapilaM yayAce kathitAnvaya: ||21||
taM kanyAjanaka: prAha satkulaM kulavizrutam |
loke nyagrodhakalpasya gotre jAtasya kAzyape ||22||
kiM tu kanyA prayatnena dhanamanviSya dIyate |
daridrocchvAsinI sA hi piturdahati mAnasam ||23||
patnI kalahasaMsaktA kanyakA nirdhanArpitA |
vyasanopahata: sUnustaptAzcetasi sUcaya: ||24||
datvA zriyaM jalanidhi: puruSottamAya 
jJAtvAtha vAmanataraM baliyAJcayA tam |
adyApi saktavaDavAnalarUpazoka: 
socchvAsa eva na vimuJcati tIvratApam ||25||
tasmAdvittaM samanviSya jJAtvA tadvibhavonnatim |
dAsyAma: satkule kanyA dhanAdhInA hi sadguNA: ||26||
iti kanyApitu: zrutvA tatputrINAM ca bhASitam |
tathetyuktvA dvija: prAyAtkumArajanakAntikam ||27||
@383
suvarNavarNalAvaNyA prAptA kanyeti tadvaca: |
nyagrodhakalpa: zrutveva babhUvAnandanirbhara: ||28||
brahmacaryaiSiNIM zrutvA kanyakAM pippalAyana: |
svayamevArthiveSeNa prayayau tadgRhaM zanai: ||29||
saMprAptAtithisatkAra: sad RSTvA tatra tAM kRtI |
brahmacaryArthinIM jJAtvA prAha pUrNamanoratha: ||30||
kalyANi brahmacaryArthI vipro’haM pippalAyana: |
yatkRte tena vipreNa tvaM prayatnena yAcitA ||31||
ahaM vivAhavimukha: pitrA cAtyarthamarthita: |
tvamapyevaMvidhA bhadre diSTyA tulya: samAgama: ||32||
iti tasya vaca: zrutvA prahRSTA tamuvAca sA |
Avayoraviruddho’yaM vivAha: zamasaMyamAt ||33||
tata: samucitAvAptapraharSotsAhapUrita: |
nijaM gatvA sa bhavanaM piturvAkyamamanyata ||34||
kapilo’pi samanviSya tamanantadhanodayam |
pradadau tanayAM tasmai vararatnairalaMkRtAm ||35||
tayormahArhavibhavairvRtte pariNayotsave |
aluptabrahmacaryorunirvikAra: samAgama: ||36||
rUpayauvanasaMbhAre tayo: saMyamazIlayo: |
babhUva vibhavaglAnirAjJAbhaGgAnmanobhuva: ||37||
paryAyeNaikanidrAyAM jAgartyeka: samutthita: |
iti tau sparzarakSAyai cakratu: zayanasthitim ||38||
kadAcidatha zayyAnte kAlavyAlaM vyalokayat |
nidrAmudritanetrAyAM bhadrAyAM pippalAyana: ||39||
tata: sa tadbhayAttasyA dorlatAM pArzvalambinIm |
sadayazcAmarAntena rarakSotkSipya vAsasA ||40||
sahasA bAhucalanatrastA hariNalocanA |
sA sakampakucAlolahArA patimabhASata ||41||
Aryaputra kathaM nAma samaya: satyavAdina: |
vismRtastava saMjAto yadayaM cittaviplava: ||42||
lajjAvahA vikArasya keyamApatitA tava |
tyajanti dhRtimaryAdAM bhUdharA na tu sAdhava: ||43||
@384
iti tasyA: vaca: zrutvA tAmuvAca sa sasmita: |
bhadre nAstyeva manasa: svapne’pi mama viplava: ||44||
kiM tveSa kRSNasarpo’tra bhISaNa: parivartate |
bAhuste zayanAlambI bhItyA saMrakSito mayA ||45||
etatpatyurvaca: zrutvA tyaktazaGkA jagAda sA |
diSTyA te satyazIlasya na kAmamalinA mati: ||46||
sarpa: sAdhurvarAko’yaM bhayaM rAgoragAtparam |
ekAM hanta tanuM sarpa: kAma: kAyazatAntakRt ||47||
rakSyastasmAdvikAro’yamityuktvA virarAma sA |
tIvraM ca prazazaMsAsyA: saMyamaM pippalAyana: ||48||
nyagrodhakalpe kAlena sabhArye tridivaM gate |
prabhUtagRhasaMbhAracintAbhAramuvAha sa: ||49||
kadAcittailapAnAya vRSANAM tilapIDane |
tena bhadrA sakAdiSTA nyayuGkta paricArikA ||50||
tA: pIDitatilAstailakumbheSu kRmisaMcayam |
cyutaM vilokya sIdantamUcu:sakaruNA mitha: ||51||
aho nu pApamasmAkaM bahuprANiparikSayAt |
bhadrAyA: sarvametadvA pAtakaM yadgirA kRtam ||52||
tacchrutvAntargRhagatA bhadrA vairAgyamAyayau |
tasminneva kSaNe bhartA pravizyovAca tAM raha: ||53||
bhadre gRhamahAbhArazrAnto’haM na sahe sadA |
kRSiklezArditavRSaprANahiMsAnuzAsanam ||54||
imA: paryantavirasA ni:sArA: sukhasaMdapa: |
AsvAdyamAnA: kurvanti naDazAkhA iva vyathAm ||55||
klezazaivAlajAleSu pApapaGkeSu vezmina: |
avasanna gRheSveva paGkeSviva jaradgavA: ||56||
tasmAdgRhasamArambhastyAgayogyo’yamAvayo: |
ityuktvAnumata: patnyA zAntyai nizcayamAdadhe ||57||
sa datvA dhanamarthibhyo gRhaM ca saparicchadam |
nizcakrAma samunmuktasarvAzApAzabandhana: ||58||
@385
so’tha kAzyapagotratvAnmahAkAzyapatAM gata: |
tatkAlasamyaksaMbuddhaM kAzyapaM samupAyayau ||59||
bahuputrAkhyacaityasya mUle sthitamupetya tam |
taddattadharmavinaya: zuddhAM bodhimavAptavAn ||60||
bhadrApi labdhavinayA vairAgyAviSTavartmanA |
prAkpuNyapariNAmena lebhe kuzalamujjvalam ||61||
mahAkAzyapamAlokya saMprAptaM suravandyatAm |
tatpuNyaM bhikSubhi: pRSThastAnuvAca tathAgata: ||62||
praviratanikhilAnnazasyakAle 
viSamatare vinivRttapiNDapAtre |
kRzadhanapuruSeNa kAzipuryAM 
tagarazikhI mahita: svabhojanena ||63||
kRkinarapatinA kRte’pi caitye
vararuciratnacite tadAtmajazca |
maNikanakavicitramAtapatraM 
vyadhita mahatkuzalAya puNyazIla: ||64||
janmadvayopacitapuNyamahodayena 
so’yaM mahopapadakAzyapatAmavApa |
labdhonnati: kanakatAla iva prabhAva-
marhatpadaM kuzalamUlaphalaM bibharti ||65||
iti kSemendraviracitAyAM bodhisattvAvadAnakalpalatAyAM 
mahAkAzyapAvadAnaM nAma triSaSTitama: pallava: ||
@386
64. sudhanakinnaryavadAnam |
abhinavakisalayakomalamanasAmapi kulizakaThinadhairyANAm |
mahatAM maNivimalAnAmapi bhavati na rAgasaMkrAnti: ||1||
zAkyAlaye darzanameva pitrA 
sarvAnukampI bhRzamarthyamAna: |
yadA yadAnandasudhArasendu-
rviveza zAstA nijarAjadhAnIm ||2||
tadA tadA harmyagatA mRgAkSI 
karNAvataMsIkRtanetrakAnti: |
kAntyA dizAM vismayamullikhantaM 
yazodharA taM dayitaM vilokya ||3||
tatsaMgamAliGganayornirAzA 
bhrAntAkhilAzA viSamUrcchiteva |
dhRtiM vayasyAmiva vArayantIM 
nirasya saudhAttanumutsasarja ||4||
yadA yadA pallavapezalAGgI 
dehaM samutsRSTavatI satI sA |
tadA tadA manmathamohitAM tAM 
dayArdracakSurbhagavAn rarakSa ||5||
tata: kadAcidbhagavAn vanAnte 
tatkautukAdbhikSugaNena pRSTa: |
jagAda dantadyuticandrikAbhi-
rnivArayan rAgamivAdharasya ||6||
yazodharA madviraheNa nityaM 
karoti yatsAhasametadArtA |
haranti dhairyaM vitaranti moha- 
meSa svabhAva: smaravibhramANAm ||7||
mayApi tasyA viraheNa pUrvaM 
janmAntare mAravimohitena |
@387
saMsaktasaMtApanimittabhUta: 
kheda: prabhUtavyasano’nubhUta:{1. ##WI has the following additional## Sloka :-
svayambhvarcanamAhAtmyamathaM vakSyAmi he jinA: |
yadarcanAtsudhano’sau strIratnAdikamAptavAn ||} ||8||
purA jitAmarapure satpure hastinApure | 
rAjA dhanAbhidhAno'bhUnnidhAnaM guNasaMpadAm ||9||
bhujenAliGgitA bhUmi: kRtA kaNThe sarasvatI |
lakSmI: prasAdhitA yena kIrtireva pravAsitA ||10||
rAmAyAM tasya jAyAyAM tanaya: sudhanAbhidha: |
abhavatsahasaMjAtanidhAnazatavizruta: ||11||
sarvavidyAkumudinIvikAsarasika: sadA |
kalAvAnnirmalarucirya: pUrNendurivAbabhau ||12||
babhUva sasya bhUbharturbhUpatirbhUmyanantara: |
mAnI mahendrasenAkhya: prakhyAtapRthuvikrama: ||13||
tena du:sahadaNDena sarvasarvasvahAriNA |
akAlakAlakalpena pIDitA: zuzucu: prajA: ||14||
tasyAdharmapravRttasya nivRttasukRtotsave |
tIvropatApasaMtapte pure na vavRSurghanA: ||15||
pratikUle mahIpAle tatra durbhikSaviplava: |
babhUva vyasaneSveva bhavanti vyasanodayA: ||16||
tata: klezavizeSArtA: sarve puranivAsina: |
kupativyasanodvegAdekIbhUtA vyacintayan ||17||
rAjJA doSAkareNeyaM jaDena janatA param |
pratyagrakarapAtena nalinIva nimIlitA ||18||
eSa durvyasanI nityamasatyAmAtyasaMmata: |
asmAnnipIDya puSNAti viTaceTakagAyanAn ||19||
kaSTA tatrApyanAvRSTi: pApazApena bhUpate: |
durbhikSajananI jAtA janasaMkSayasAkSiNI ||20||
sutIkSNa: kSmApAla: kharamukharamUrkha: parijana: 
kadarthAzcAmAtyA: kaTukapaTakauTilyapaTava: |
padasthA: kAyasthA viSamamukharogA: prakupitA: 
kathaM so’yaM sahya: kRpaNadalano dAruNagaNa: ||21||
@388
dhana: zrImAn kSitipati: zrUyate rASTravardhana: |
gacchAmastatpuraM so’smAn vatsala: pAlayiSyati ||22||
apatyamiva rASTraM ya: sadA pazyati bhUpati: |
viSaye jIvyate tasya janakasyeva vezmani ||23||
iti nizcayamAdhAya yayuste hastinApuram |
tyAjya: kAyo’pi sApAya: kiM punardezasaMzraya: ||24||
jJAtvA mahendraseno’pi svapuraM nirjanaM nRpa: |
tIvrAnutApa: sAmarSaM mahAmAtyAnabhASata ||25||
dhanasya dhanino rAjJa: puraM matpuravAsina: |
prayAtA iti nazcArai: kathitaM gUDhacAribhi: ||26||
durbhikSakhinnA yadi te yAtA mama ripo: puram |
tatsarvatra bhavantyeva paryAyairdevaviplavA: ||27||
athavA rAjadoSeNa gatAste sukhavAJchayA |
viziSTadaNDakaronmukta: kasya rAjJa: pure jana: ||28||
prAya: paricitadveSAtsadA navanavaiSiNa: |
dUrastha eva sarvasya sarvo bhavati vallabha: ||29||
asmadabhyadhika: ko’sau tasya bhUmipaterguNa: |
pareSAM harate yena mugdhA jAyA iva prajA: ||30||
upAyazcintyatAM tAvattasya darpaprazAntaye |
samRddhikAraNaM yacca tadvighAto vidhIyatAm ||31||
iti rAjavaca: zrutvA mahAmAtyA babhASire |
zrUyatAM deva yenAsau rAjA dhanajanorjita: ||32||
viSaye nAgarAjo’sti citron Ama bahUdaka: |
tasya kSitipatermUrta: puNyabaddha ivodaya: ||33||
akAle zasyaniSpattistatprabhAveNa jAyate |
kRSisaMpattimUlAzca bhUbhujAM sarvasaMpada: ||34||
tasmAdvidyAbalAnnAga: saMhartuM yadi zakyate |
tadA yAnti svayaM tasya prajAstvAmeva saMzrayam ||35||
dIptamantrabalaM kaMcittasmAdanviSya sAdhakam |
nAgarAjasya haraNe kriyatAM tUrNamudyama: ||36||
ityamAtyavaca: zrutvA tathetyAha mahIpati: |
svaguNAdhAnavikalA: paradoSodyatA: khalA: ||37||
@389
tata: prabhUtakanakapradAnapaNaghoSaNAm |
kRtvA te mantriNa: prApurnAgabandhanamantriNam ||38||
sa tairvidyAdharo nAma suvarNArpaNasaMvidA |
prArthitazcitramAnetuM prayayau hastinApuram ||39||
tatra kAnanaparyante snigdhazyAmalapAdape |
bhavanaM bhoginAM bhartu: sa dadarza nabha:prabham ||40||
baladbakulamAlAyA vilasattilakazriya: |
vanalakSmyA ivAsannamaNDanA maNidarpaNam ||41||
tadvilokyAmalajalaM spRhAmalinamAnasa: |
mantrAnudhyAnasaMnaddha: siddhyai digbandhamAdadhe ||42||
digbandhe vihite tena vratenAtyugratejasA |
zirovyadhA nAgapaterabhUttaptaphaNAmaNe: ||43||
athAdRzya: samutthAya taM dRSTvA mantrasAdhakam |
kampamAna: phaNipatirbandhatrAsAdacintayat ||44||
babhrUbhrUzmazruzabalastaDitkapilalocana: |
akAlakAlasaMkAza: kulaM hantuM samAgata: ||45||
vane saMprati digbandha: kRto’nena durAtmanA |
badhnAtyeSa nay AvanmAM tAvadyuktikrama: kSama: ||46||
tIropAnte vasatyasmin maharSirvalkalAyana: |
jAne so’pi na me sAdhu: paritrANe pragalbhate ||47||
tasyAzramapade yo’sau paricaryApara: sadA |
lubdhaka: padmako nAma sa me saMrakSaNakSama: ||48||
iti nizcitya manasA gatvA sa lubdhakAntikam |
svavRttAntaM nivedyAsmai bandharakSAmayAcata ||49||
sAdhakasya vadhAyaiva nAgarAjena so’rthita: |
dhanvI taM dezamabhyetya mantradhIraM vyalokayat ||50||
asminnavasare mantrA sa prakopI hutAnala: |
AkRSTiM nAgarAjasya vidadhe bandhanotsuka: ||51||
mantrAkRSTe phaNipatau kSaNaM tadbhavanodakam |
saviSAdaM rurodeva prodyadbudbudazabditam ||52||
@390
saMtrAsavihvalabhujaMgavadhUviSAda- 
ni:zvAsavegavihitojjvalaphenamAlam |
rakSArthanAmiva cakAra taraGgahasta- 
saktAJjalibalakampavilolamambha: ||53||
Atte vidyAbalAttena nAge garuDatejasA |
saMkocitabilAbhoge kSpte ca jalabhAjane ||54||
taM hemalubdhaM bANena trAsasaMdigdhalocanam |
vivyAdha dhanurAkRSya viSadigdhena lubdhaka: ||55||
bhagnabANaM tamabhetya bhUyastyaktabhujaMgamam |
karAlakaravAlena tviDvilakSyaM cakAra sa: ||56||
sA vidyA bandhakI tasya lobhAdanyopayoginI |
abhUtsiddhApi mugdhasya svavinAzAya kevalam ||57||  
muktA: paropatApAya vidyAvibhavazaktaya: |
sahasaiva vimUDhAnAM vinazyanti sahAsubhi: ||58||
tata: praharSasaMpUrNa: kRtajJa: phaNinAyaka: |
taM ninAya svabhavanaM lubdhakaM snehalubdhaka: ||59||
tatra ratnatalodyAnavimAnamaNivezmasu |
abhyarcyamAnazcitreNa kaMcitkAlamuvAsa sa: ||60||
kadAcidatha nAgena pUjyamAna: savismaya: |
vidyuddAmopamaM pAzamamoghAkhyaM dadarza sa: ||61||
taM dRSTvA tatprabhAvaM ca zrutvA nAganiveditam |
yatnAttadarthanAM cakre lubdhako lubdhamAnasa: ||62||
ajayyaM samarodyoge surANAmapi bandhanam |
taM jIvitAdhikaM tasmai dadau prItyA phaNIzvara: ||63||
tatastaM pAzamAdAya citramAmantrya lubdhaka: |
uttIrya nAgabhavanAllabdhArtha: svapadaM yayau ||64||
nAgaprabhAvasaMprAptAM ciraM bhuktvA sa saMpadam |
putrAyotpalakAkhyAya pAzaM datvA vyapadyata ||65||
pAlayan piturAcAraM so’pi lubdhakumAraka: |
munestasya kulasthityA paricaryAparo’bhavat ||66||
tata: kadAcitsa munervizrAntasya sthita: pura: |
zuzrAva kAkalIgItaM kIrNaM karNarasAyanam ||67||
@391
gItazravaNanispandanilInahariNaM vanam |
citranyastamivAlokya so’pRcchadvismito munim ||68||
kamalAbandhasaMruddhamadhupadhvanisodara: |
kuto’yaM kokilAlApalalita: zrUyate svana: ||69||
iti lubdhakaputreNa pRSTastaM munirabravIt |
gAyanti madhurAlApametA: kinnarakanyakA: ||70||
drumasya kinnarapate: kanyA kanyAzatairvRtA |
paJcabhirnAgabhavane krIDatyeSA manoharA ||71||
zrutvaitatkautukAkrAnta: sa punarmunimabhyadhAt |
api zaknoti puruSa: prAptuM kinnarakanyakAm ||72||
tamuvAca muniryasya bhavetpAza: karAgraga: |
amoghAkhya: sa zaknoti hartuM kinnarakAminIm ||73||
sa tadAkarNya sotsAhastaM praNamyAtha lubdhaka: |
prayayau pAzamAdAya bhogIndrabhavanAntikam ||74||
tatra kelivilAsAGgaM so’pazyatkinnarIgaNam |
bibhrANamanilAlolahemavallIvanazriyam ||75||
madhye snAnotthitAM tAsAM sa dadarza manoharAm |
smarasyeva trinetrAgninirvANajaladevatAm ||76||
anaGgavibhramArambhanirbharormiNi yauvane |
majjata: zaizavasyeva kurvANAmavalambanam ||77||
mekhalAbandhasaMnaddhadivyAmbaramanoramAm |
jalakelikalAsiktasphuratphenAvalImiva ||78||
lAvaNyaprasRteneva pravAheNa mahIyasA |
harantIM tArahAreNa zazizubhranizAzriyam: ||79||
kalayantIM jalollIDhAM lIlApatralatAM puna: |
karNAbharaNaratnAMzukarNotpalakapolayo: ||80||
kastUrIlekhayA sakhyA likhyamAnalalATikAm |
kalaGkakalanAklaibyaM zamayantIM himatviSa: ||81||
tAM dRSTvA vismayAvezapAzenAkRSTamAnasa: |
cakre pAzamoghAkhyaM sajjaM sapadi lubdhaka: ||82||
tata: saMtrAsataralA: sahasA hariNekSaNA: |
kinnaryo divamutpetu: pAzahastaM vilokya tam ||83||
@392
laghuhastatayA kSiptvA pAzaM cakitalocanAm |
manoharAM sa jagrAha hariNImiva lubdhaka: ||84||
sA pAzavivazA tena kRSTA kaSTadazAM zritA |
kimetaditi nAjJAsItkSaNaM mUrcchAnimIlitA ||85||
yUthabhraSTeva kariNI svajanAlokanAzayA |
nirIkSamANA kakubha: sA saMbhrAntA tamabhyadhAt ||86||
muJca muJca dRDhAkSiptAM mA sprAkSI: parirakSa mAm |
krUrA api bhavantyeva zokArtiSu kRpAlava: ||87||
lobhAdanuttamapadaprayuktA divyakanyakA |
sadya: pradIptA vidyeva nirdahatyeva sAdhakam ||88||
mAM vicArya dhiyA dhImannucitAya prayacchata: |
bhaviSyati tavAvazyaM mahAn dharmadhanAgama: ||89||
pIDAM pAzakRtAmetAM na sahe muJca bandhanam |
svayaM vrajAmyahaM tatra yatra te’bhimatA gati: ||90||
divamutpadya gacchAmi na tvahaM muktabandhanA |
yadvazAnme gatirvyomni cUDAratnaM gRhANa tat ||91||
ityukta: sa tayA sAsraM prayAta: karuNArdratAm |
cUDAmaNiM samAdAya pAzaM muktvA jagAda tAm ||92||
samAzvasihi kalyANi na zokaM kartumarhasi |
na nAmAnucitAya tvAM prayacchAmi nijecchayA ||93||
astir Ajasuta: zrImAn guNaratnamahodadhi: |
pUritA: kakubha: sarvA yena kRrtyamRtormibhi: ||94||
sa vidyAbandhanAdarza: kalAkelivibhUSaNa: |
suvRtta: sudhano nAma nijavaMzavizeSaka: ||95||
sa te samucita: subhru vibhramAbharaNaM bhuva: |
tyAgopabhogasubhaga: sukhotsava iva zriya: ||96||
surakinnaragandharvavidyAdharavilAsinAm |
ya: kharvIkurute garvamurvarAzarvarIpati: ||97||
iti tena kRtAzvAsA bandhuvargaviyoginI |
kurarIvAtikaruNaM vilalApa manoharA ||98||
atrAntare vindhyataTIM mRgayAkelikautukI |
prasthita: sudhano dhanvI zanaistaM dezamAyayau ||99||
@393
rathanemisvanaistasya pranRtyacchikhimaNDalI |
vanalakSmyA: kSaNaM lebhe lolanIladukUlatAm ||100||
sa kapolapraNayibhirbabhau svedodabindubhi: | 
saMkrAntai: kuNDalaprAntakAntamuktAphalairiva ||101||
syandanAzvakhuroddhUtaM dantadIdhitibhi: pura: |
haranniva raja:puJjaM vyajahAra sa sArathim ||102||
aho manoratheneva rathenAnilaraMhasA |
dUrojjhitA svasainyena kiyatI laGghitA kSiti: ||103||
etA bAlAnilollAsalolapippalapallavA: |
haranti haritacchAyAM hariNAbharaNA bhuva: ||104||
etA bAlapravAloSThA: stabakastanabandhurA: |
sotkaNThA iva jRmbhante maJjarya: zvasanAkulA: ||105||
imA marakatazyAmazaSpasaMcayakaJcukA: |
rAjante kausumarajoraJjitA vanarAjaya: ||106||
etA vivalitagrIvA hariNyastrAsavidrutA: |
nIlotpalavanAnIva sRjanti taralekSitai: ||107||
ete nizAkarakarAGkurakAntadantA: 
pallIpatipraNayinIstanatulyakumbhA: |
pazyanti dantizizava: parito rathaM me 
nemisvanApahRtacApalalInakarNA: ||108||
ete nirmalanarmadAparisaravyAjRmbhivallIvala-
tpuSpoddAmamadhUtsavapraNayina: kSIbA ivAghUrNitA: |
saMnaddhA: zabarInitambavilasanmAyUrapatrAvalI- 
lIlAndolananarmavibhramakalAbandheSu vindhyAnilA: ||109||
iti bruvANa: kalayan vanalakSmIM nRpAtmaja: |
zuzrAva nirjanAkIrNaM kinnaryA: karuNasvanam ||110||
zrutvaiva kautukAkRSTastatsamIpaM kRpAnidhi: |
so’bhyetya sadguNAdarzastAM dadarza mRgIdRzam ||111||
yAcamAnAM paritrANaM lubdhakaM sAzrulocanAm |
vanecarabhayodvignAmiva kAnanadevatAm ||112||
anveSTuM lubdhakAkRSTaM svamaGkamRgamAgatAm |
khinnAmiva vanabhrAntyA lakSmIM hariNalakSmaNa: ||113||
@394
tAM vilokya sa sAzcaryarUpAtizayavismita: |
abhilASapaTe kSipraM citranyasta ivAbhavat ||114||
so’cintayadaho ramyanirmANAbhyAsakAriNa: |
asmin mukhasamullekhe rekhApariNatirvidhe ||115||
durlabhA bhogibhavane martyaloke kathaiva kA |
manye lAvaNyamudreyaM svarge’pyabhinavoditA ||116||
tAruNyena nipItazaizavatayA sAnaGgazRGgAriNI 
tanvaGgyA: sakalAGgasaMgamasakhIbhaGgirnavAGgIkRtA |
ni:saMrambhaparAkrama: pRthutarArambhAbhiyogaM vinA 
sAmrAjye jagatAM yayA vijayate devo vilAsAyudha: ||117||
iti vismayagarbheNa sAbhilASeNa cakSuSA |
tAM pibantamivAbhyetya praNamya prAha lubdhaka: ||118||
kulakalpadrumasyeyaM drumasya dayitA sutA |
deva kinnararAjasya pAzenApahRtA mayA ||119||
anItA tvatkRte divyakanyaiSA pratigRhyatAm |
tvamevAsyA guNodAra bhartA bhuva ivocita: ||120||
asyAzcUDAmaNirayaM mayA svecchAgatiprada: |
gRhItastadvirahitA neyaM yAti vihAyasA ||121||
rakSyo maNirayaM nAsti datte’smin saMgamo’nayA |
ityuktvAsmai dadau kanyAratnaM ratnaM ca lubdhaka: ||122||
gRhItA rAjaputreNa sA mahImRgalakSmaNA |
sudhAsikteva tatyAja svadezavirahAnalam ||123||
utkaNThAlokanAlolAM tAM bAlahariNImiva |
babandha lubdhakatyaktAM rAgavAgurayA smara: ||124||
kinnarIM rathamAropya ratnairApUrya lubdhakam |
harSapUrNa: svanagaraM pratasthe pArthivAtmaja: ||125||
sa hastinApuraM prApya nivedya svakathAM pitu: |
harSAdvismayinA tena vivAhe vihitotsava: ||126||
sukRtairbhogyatAM yAtAM mUrtAmiva zazizriyam |
anta:purapraNayinIM cakre kinnarakanyakAm ||127||
dadhatA madhupeneva tenAdharamadhuspRhAm | 
spRSTA natamukhAmbhojA cakampe nalinIva sA ||128||
@395
maune’pi kathitotkaNThA muhu: kampe’pi nizcalA |
vailakSye’pi sphuTallakSmIstasya prItiM tatAna sA ||129||
sa zanairadharAsvAde datvA dantavibhISikAm |
nimIlitadRzastasyA maunamudrAmavArayat ||130||
nIvomokSe niSedhe ca dampatyo: pANipadmayo: |
vivAda iva sotkampa kaGkaNasvanayorabhUt ||131||
sa rAgapallavastasya vilAsasmitapuSpita: |
kAntAkucaphalAGko’bhUdbhogya: saMbhogapAdapa: ||132||
atrAntare dAkSiNAtyau viprau kapilapuSkarau |
AjagmaturvRttikAmau dhanasya nRpate: sabhAm ||133||
tau vidyAtizayazlAdhyau paurohityamavApatu: | 
kapila: kSitipAlasya rAjaputrasya cApara: ||134||
tayo: sparzAnubandhena sadA vivadamAnayo: |
ekadravyAbhilASeNa vidveSa: samajAyata ||135||
dveSadoSeNa mAtaGgayogyanirghAtayostayo: |
vidadhe madalekheva vidyA malinatAM mukhe ||136||
yeSAM vastuvivekinAM guNasakhI lokaprakAzonmukhI 
vidyAdIpazikhA karoti viSamaM dveSAndhakAraM pura: |
te mohopahatA vicArarahitA: saujanyajanyAhitA 
dagdhAzcandanacandrakAntakamalasyandodgatenAgninA ||137||
zrutismRtivivAdeSu puSkareNa pade pade |
nigRhyamANa: kapila: kopatApAdacintayat ||138||
mandAbhyAsaM dRDhAbhyAsastIkSNastIvramadoddhata: |
sadA saMsadi mAmeva nayatyeSa vilakSatAm ||139||
prajJAvaJcakavRttAya zrutaM darpajvarAya ca |
dhanaM dharmaniSedhAya bhavatyadhamacetasAm ||140||
dRpta: paribhavatyeSa rAjaputrAzrayeNa mAm | 
tasmAdAzrayamevAsya zrImUlaM praharAmyaham ||141||
nidhane rAjaputrasya yuktyupAyena kenacit |
yukta: kartuM prayatno me mAnamlAniM kathaM sahe ||142||
ityugrapApasaMkalpastasya dveSAtsamudyayau |
nAsti tatpAtakaM loke yanna kurvanti matsarA: ||143||
@396
kathaM pazyati saddharmaM samado vyathitAzraya: |
dattaM nayanayoryena tIvrAmarSaviSAJjanam ||144||
rAga: pApaM paramamadhikaM darpapApaM tato’pi 
krodhAtpApaM jagati na paraM du:sahaM lobhapApam |
yAvAneSa vyasanini jane gaNyate pApavarga: 
pApAMzasya spRzati na tulAM so’pi vidveSasUte: ||145||
tata: kadAcinmeghAkhyaM krUraM karvaTavAsinam |
visRSTasainyahantAraM sAmantamapakAriNam ||146||
zrutvA narapati: kopAccaturthopAyanizcaye |
amAtyAnAmanumate kumAramidamabravIt ||147||
kumAragamyatAM tUrNamucchettuM tarasA ripum |
kramopapannaM sAmrAjyaM ni:zalyamidamastu te ||148||
ayaM te samarArambhe prabhAvAbharaNo bhuja: |
AlAnastambhatAM yAtu jagadvijayadantina: ||149||
meghe bhUbhRtkulAkrAntasaMrambhAbhyadhikodaye |
hate tava pratApasya nirvighnAvaraNA diza: ||150||
durbalai: kiM hatairanyai: sAmantairantavAsibhi: |
dRpta: sa eva hantavyastadvadhe sarvasiddhaya: ||151||
kiM kaututaM yadi hari: karicakravAla-
mAhanti daivavihitaM nijameva bhojyam |
paJcAnanaM yadi bhinatti nakhATTahAsaM 
tattasya pauruSakathApathameti zauryam ||152||
iti pitrA samAdiSTa: samIhitaraNotsava: |
kinnarIvirahAlola: so’bhUddolAkula: kSaNam ||153||
acirAgamanAkhyAnairyatnenAzvAsya vallabhAm |
jananIM svairamabhyetya praNipatya jagAda sa: ||154||
duhitA zakrakalpasya kinnarendrasya mAninI |
pAlyA virahazokArtA madvAtsalyadhiyA tvayA ||155||
asyAzcUDAmaNirayaM rakSya: svecchAgatiprada: |
dAtavya: sarvathA mAtarnAnyatra prANasaMzayAt ||156||
ityuktvA jananIhaste kAntaM kAntAzikhAmaNim |
nikSipya sa yayau tUrNaM sainyAcchAditadiGmukha: ||157||
@397
tasya vAjivrajoddhUtaraja:puJjaghanodaya: |
prayayau rAjahaMsAnAM saMtrAsAyAsahetutAm ||158||
dUraM prayAte dayite viraheNa manoharA |
babhUva bAlanalinIpalAzazayanAzrayA ||159||
sotkaNThAyA divasagaNanArambhanityAbhiyoge 
saMkhyAlekhAsaraNimavanau kampalolaM likhantyA: |
tasyA: pANau nipatitaraNatkaGkaNe tAnavena 
kSipraM muktAvalayakalanAmazrudhArA cakAra ||160||
dveSa: puSpazare sukhe vimukhatA dehe'pi ni:snehatA 
patyau dhyAnaparAyaNamanizaM tannAmamantre japa: |
zayyA bhUmitale tathApi sutanostApakSatirnAbhavat 
nUnaM nizcalalInarAgamanasAM muktirna tIvravratai: ||161||
nIlaM sphaTikaparyaGke haricandanapANDurA |
candralekheva sA tanvI jyotsnAmadhyagatA babhau ||162||
kadAcidatha bhUpAla: svapnadarzanazaGkita: |
purohitaM samAhUya papraccha kapilaM raha: ||163||
dRSTamadya mayA svapne niruddhaM zatrubhi: puram |
pATitodarakRSTaizca mamAntrai: pariveSTitam ||164||
svapnasyAsya vipAkArhaM phalaM brUhi mahAmate |
vicintaya zubhodarkAmucitAM ca pratikriyAm ||165||
iti pRSTa: kSItIzena kSaNamanta: purohita: |
bhaktidambhadhRtadhyAna: samIhitamacintayat ||166||
upAyo'yaM mayA diSTyA prApta: suciracintita: |
puSkarasyAzrayocchittyai rAjaputrAvanAzane ||167||
priyA manoharA jyeSThaM jIvitaM tasya kinnarI |
abhAve niyataM tasyA na sa jIvati du:khita: ||168||
iti saMcintya zanakairmithyAkhedaviSAdavAn |
abhyadhAdvasudhAdhIzamahitaiSI purohita: ||169||
du:khasvapno'yaM tvayA deva hRdayAkampana: param |
dRSTa: spaSTaphalaM tasya du:sahaM kathamucyate ||170||
prabhubhaktivratasthAnAM doSeSvavihitAtmanAm |
na karNakaTukaM vaktuM niSedho’sti hitaiSiNAm ||171||
@398
rAjyAdbhraMza: zarIrAdvA svapnasyAsya phalaM sphuTam |
zaGkAvirahitai: kArya: pratIkAro’tra bhUtaye ||172||
puSkariNyAM kratukSetre pUrNAyAM pazuzoNitai: |
snAtastvaM mArjito viprairbhUriratnasuvarNada: ||173||
kinnarImedasA vahniM hutvA kuzalamApsyasi |
anta:pure snuSA te’sti kinnarI na tu durlabhA ||174||
iti tasya vaca: zrutvA krUrapAtakakUNita: |
nRzaMsavRttasaMtrastastamabhASata bhUpati: ||175||
nijajIvitarakSAyai kathaM strIvadhamutsahe |
kinnarIvirahe’vazyaM na ca jIvati me suta: ||176||
iti bhUmibhujA tasya pratyAkhyAte samIhite |
taM pApAbhinivezena puna: prAha purohita: ||177||
aho rAjanna jAnISe dhImAnapi janasthitim |
trivargasAdhanaM tyAjyaM na rAjyaM na ca jIvitam ||178||
arthA iva svajanamitrakalatraputrA 
naSTA: sthitasya puruSasya punarbhavanti |
ucchvAsamAtravirahe gatajIvitasya 
tatkAlasaMnihitamapyasadeva sarvam ||179||
tyajyante jIvitasyArthe nijadezapriyAtmajA: |
jIvitAdaparaM rAjan jIvaloke’sti na priyam ||180||
iti jIvitalobhAya tena nAnAnidarzanai: |
zanai: pratArita: pApe rAjA yuktamamanyata ||181||
tata: susaMbhRtArambhe pravRte yajJakarmaNi |
kRtAyAM puSkariNyAM ca pUrNAyAM pazuzoNitai: ||182||
rAjJA kathitavRttAntA nijapatnI svayaM raha: |
putrapravAsazokArtA pApatrastA vyacintayat ||183||
aho mUrkhataro rAjA mohAndhena purodhasA |
snuSAvadhavidhAne’smin prerita: pRthupAtakai: ||184||
yatnaiparihArye’pi nibaddhe nidhanAvadhau ||
paraprANApahAreNa mUDhA vAJchanti jIvitam ||185||
yadi jIvitalubdhena mugdhA mRgavadhUriva |
snuSApi hanyate rAjJA tatkiM vakSyAmyahaM sutam ||186||
@399
mAtastvayeyaM vAtsalyAtpAlyA mama manoharA |
ityuktvA sudhana: sUnurgato nikSipya me vadhUm ||187||
tasmAccUDAmaNiM matta: prApya vyomnA prayAtu sA |
bhaviSyati tayA patyurjIvantyA saMgama: puna: ||188||
iti saMcintya sA gatvA sAzrunetrA snuSAntikam |
rAjavRttaM vivedyAsyai sotkampA punarabravIt ||189||
vatse cUDAmaNiM baddhvA gaccha tUrNaM vihAyasA |
nRpa: pApapravRtto’yaM na sadAcAramIkSate ||190||
yajJabhUmiM tvayA gatvA gantavyaM vyomavartmanA |
anyathA tvAmasau vetti gUDhanyastAM mayA kvacit ||191||
iti bhartRpravAsArtA vaca: zrutvA manoharA |
tatsaMgamAya rakSantI yatnAtpriyataraM vapu: ||192||
zvazrvA dattaM samAdAya baddhvA mUrdhni zikhAmaNim |
nRpAhRtA kratukSetraM gatvA vyoma vyagAhata ||193||
rAjannaitattava samucitaM yatpriyasyApi sUno- 
rvadhyA patnI nijapadamiyaM svasti tubhyaM gatAham |
rakSyazcAsau pratihatadhRtirmadviyoge kumAra: 
tatretyuktvA tanutarataDidvibhramai: sA jagAma ||194||
tasyAM gatAyAM nRpatiryajJavighnena zaGkita: |
purohitastamavadaddeva mA saMzayaM kRthA: ||195||
mantrairmayA samAkRSTa: krUrAkhyo brahmarAkSasa: |
nirvighnaste kratu: siddha: sA hatA tena kinnarI ||196||
iti mithyAvacastasya rAjA satyamamanyata |
nartyante kuTilairmugdhA yantraputrakalIlayA ||197||
piturbhavanamabhyetya kIrNaharSA manoharA |
nyavedayatsvavRttAntaM vahantI vallabhaM hRdi ||198||
sA pitu: zAsanAnmartyasaGgasaurabhazAntaye |
hemakumbhazatai: snAnaM paJcabhi: pratyahaM vyadhAt ||199||
martyAmoda: pratanutAM kSAlitAyA: zanairyayau |
sudhanasnehasaMyogI na tu rAgo mRgIdRza: ||200||
divyodyAnopabhogeSu na sA nirvRtimAyayau |
anyatra baddharAgANAM ratirnAnyatra dehinAm ||201||
@400
sA kAntavirahaklAntA kadAcid vyomagAminI | 
tAM nAgabhavanopAntavanAntavasudhAM yayau ||202|| 
tatrAzramasthalIsaktaM maharSiM valkalAyanam | 
avadatsA samabhyetya praNAmavinamanmukhI ||203|| 
lubdhakasyopadizatA bhavatA mama bandhanam | 
tvameva brUhi bhagavan yadi yuktamidaM kRtam ||204|| 
iti tasyA vaca: zrutvA kiMcillajjAnatAnana: | 
tAmuvAca munirmugdhe tavaiSA bhavitavyatA ||205|| 
amoghapAzastasyAstItyajJAtvA kathitaM mayA | 
upalabhya kathAM dhUrtastvAM babandha sa lubdhaka: ||206|| 
duSTAtmanAM na jAnIma: kauTilyaM krUracetasAm | 
satyapravAdamukharA: sadbhAvasaralA vayam ||207|| 
ityuktvA muninA tanvI praNayAttamabhASata | 
bhagavan kSamyatAmetadbAlAvacanacApalam ||208|| 
idaM tu bhavatAmagre yanmayA kiMciducyate | 
lalanAsubhaga: so’yaM sadAcAravyatikrama: ||209|| 
{1 ##Tibetan translation of this verse is not available.##} 
kathAtithitvamAyAnti cApalye guravo’pi yat | 
sA viyogAgnitApasya jvAlAyogAsahiSNutA ||210|| 
du:khoddharaNasaMnaddhA: saMtaptAnAM dayAlava: | 
kAryAntaraGgA: prAyeNa bhavantyanuciteSvapi ||211|| 
pAzabandhAdviyuktAhaM lubdhakena pralApinI | 
nibaddhA rAjaputreNa snehapAzena hAriNA ||212|| 
subhaga: sudhanAkhyo’sau madviyogAnalAkula: | 
amunA yadi mArgeNa sameSyati tavAntikam ||213|| 
tadidaM bhavatA vAcyaM kAruNyAdvacasA mama | 
sthitA tvadvirahAyAsani:sukhAhaM gRhe pitu: ||214|| 
utkaNThAmanukampAM vA sahajAM vA kRtajJatAm | 
dAkSiNyaM vA puraskRtya tUrNamAgamyatAmiti ||215|| 
durgama: kinnarapure mArga: klezazatAzraya: | 
abhUmireva martyAnAmalpavIryabalaujasAm ||216|| 
@401
dIptA tapovanAnte’smin sudhA nAma mahauSadhi: |
dRzyate haviSA paktvA pAtavyA sA svayaM tvayA ||217||
tatprabhAvAtsamuttIrya klezaM sattvasahAyavAn |
kailAsahAsazubhreNa pathA matpurameSyasi ||218||
idaM ca tasmai dAtavyaM madabhijJAGgulIyakam |
ityuktvA viSamaM mArgaM kathayitvA krameNa sA ||219||
vighnapratikriyopAyAn saMdizyAzcaryayuktibhi: |
AzAbandhadhRtaprANA yayau datvAGgulIyakam ||220||
tayA kathitamAkarNya dUrAdhvataraNAdbhutam |
aGgulIyakamAdAya tadevAcintayanmuni: ||221||
atrAntare rAjasUnurjitvA meghaM mahIpatim |
Ayayau kozamAdAya dayitAdarzanotsuka: ||222||
sa viveza svanagarIM sAmantacchatramaNDalai: |
phullaphenasmitasyAbdhe: kurvANa: saMnibhaM nabha: ||223||
snuSAvaizasavRttAntakathanaklezakampitam |
athAnta:puramabhyetya janakaM praNanAma sa: ||224||
adhomukhAkhilajanaM zokazalyahatotsavam |
pituranta:puraM dRSTvA sa vipriyamazaGkata ||225||
api jIvati sA tanvI virahArtA manoharA |
iti bruvANaM na yadA tamUce kazcidapriyam ||226||
tadA jagAda jananI putra jIvati te priyA |
gatA cUDAmaNiM prApya kiM tu jIvitasaMzaye ||227||
iti zrutvaiva sahasA sa papAta mahItale |
kIrNahAralatAM kurvan sAzrudhArAmiva kSitim ||228||
tuSArazIkarasmeraharicandanavAribhi: |
sa labdhasaMjJa: zanakairvilalApAzrugadgada: ||229||
anAkAzazazAGkazrIramanthAmRtavAhinI |
ayatnaratnavalabhI kva sA kusumadhanvana: ||230||
guruzAsanayantritena dUraM 
vrajatA bASpaniruddhalocanAyA: |
vihitA na dhRtirmayA mRgAkSyA-
stadayaM me patita: smarAbhizApa: ||231||
@402
dehi prativaca: subhru kva gatAsi manohare |
mayA pramAdamUDhena hariNAkSI na rakSitA ||232||
tatsamAgamasaubhAgyazlAghyasya surasaMsadi |
mamaiva martyalokasya tvadviyuktasya kA dyuti: ||233||
iti bruvANa: zanakai: kAntAsaMbhogasAkSiSu |
udyAneSu priyatamAM vicetuM svayamAyayau ||234||
vaJcayitvA parijanaM sa rajanyAmalakSita: |
gatvA vanAntaM babhrAma sameSu viSameSu ca ||235||
tIvrarAgapizAcena mahatA sa vimohita: |
unmatta iva papraccha cetanAcetanAnapi ||236||
brUhi sakhe zukazAvaka sakhyu: 
prANasakhIM nikhilendumukhIM tAm |
taddazanacchadarAgavibhAge
bimbaphale’stu sadA tava bhoga: ||237||
haMho haMsa sitAMsa zaMsa nalinIlIlAvataMsadyute
dRSTA saurabhasadmapadmavadanA kiM kAntikallolinI |
yasyA: pInapayodharAgraviluThanmuktAkalApasya sA
haMsasyeva vibhAti romalatikA zaivAlavallIcyutA ||238||
tasyeti tIvravyasanAnubandhAt
pralApina: praskhalata: same’pi |
dizan prakAzaM dayayaiva mArge
zanairjagAhe gaganaM sitAMzu: ||239||
zyAmApatermanmathabAndhavasya
kAntaM sa dRSTvAmbaracumbi bimbam |
saMdarzitaM sasmitamindumukhyA
mene mukhaM vyomavimAnazRGgAt ||240||
mUkaM kalaGkAGkamavAptadoSa-
mavibhramaM hAsavilAsahInam |
cireNa nizcitya zazAGkameva 
papraccha gacchannaranAthasUnu: ||240 a ||
@403
api tvayA kAntisakhI sakhe khe
tulyekSaNA lakSmamRgasya dRSTA |
tavoditA yadvadanopamAna-
saMbandhalabdhA jagati prasiddhi: ||241||
kathaM na kiMcitkathayatyayaM me 
gatasya kAntAkathanArthibhAvam |
parArthasaMpAdanazItalena
kalAvatA kasya kRto’nurodha: ||242||
api tvayA snigdhataDitprakAzA
ghanastanI kvApi mayUra dRSTA |
tvadvarhabhArasya suhRtsa yasyA
vicitramAlya: kabarIkalApa: ||243||
bhujaMga kAcidbhavatA bhujaMgI
dRSTA kvacitsA vararatnacUDA |
viSacchaTA: pazya yayA visRSTA
mAM du:sahe’smin virahe dahanti ||244||
sAraGga sAraGgavilAsinI kiM
dRSTA tvayA manmathapArthivasya |
yasyA: kaTAkSotpalasaMvibhAgai-
rvibhAnti manye gahane hariNya: ||245||
api tvayA vibhramajanmabhUmi-
rvanaspate pallavapezaloSThI |
lIlAvilolA lalanA vanAnte
lateva dRSTA stabakAvanamrA ||246||
anena nUnaM vanakuJjareNa 
sA rAjarambhA parirambhalaulyAt |
AkRSya nItA ghanasaMnibhena 
saMchAditA vA zazina: kaleva ||247||
iti kAnanakuJjeSu tasyonmAdapralApina: |
zokAdiva vivarNenduvadanA rajanI yayau ||248||
sa nAgabhavanAsannatoropAntaM tapovanam |
zanai: pravizya papraccha maharSi valkalAyanam ||249||
@404
iha virahavicintAzokanizvAsamUrccha-
nmadanadahanadhUmazyAmasaktaikaveNI |
api zamitazazAGkoddAmasaundaryadarpA
munivara hariNAkSI kinnarI kApi dRSTA ||250||
iti kAntAviyuktasya prAptasyonmAdinIM dazAm |
muni: zrutvA vacastasya parijJAya tamabravIt ||251||
samAzvasihi vizrAmya saMtApastyajyatAmayam |
dRSTA sA tava kalyANI mayA mAnasacandrikA ||252||
yUthabhraSTeva kariNI nirapekSApi jIvite |
pAzAkRSTeva hariNI dhAryate sA tvadAzayA ||253||
pANau zete vadanakamalaM prastare pallavAnAM 
tApaklAntA taralavacanasraMsinI gAtralekhA |
AzAbandhe dhRtiriva matistvadviyogAkulAyA-
stasyA naiva kvacidapi mana: kiM tu vizrAntimeti ||254||
drumasya kinnarapate: sthitAhaM bhavane pitu: |
AgantavyaM tvayA tUrNamiti tvAM saMdideza sA ||255||
vIryasattvabalopAyadhairyAtsAhavatAmapi |
agamye kinnarapure kramAdvartma zazaMsa ca ||256||
idaM ca tvatkRte dattaM tayA ratnAGgulIyakam |
yasya snigdhaprabhAbhyaGgairdizo yAnti pizaGgatAm ||257||
ityAnandasudhAsiktamuktvA dhairyAvalambanam |
aGgulIyaM dadau tasmai mArgaM cAkathayanmuni: ||258||
pathA tadupadiSTena sopAyena nRpAtmaja: |
dhIra: pracakrame gantuM dhanadAdhyuSitAM dizam ||259||
sa siddhAM ghRtapAkena sudhAM pItvA mahauSadhim |
labdharddhibalamAhAtmya: sAyudha: prayayau zanai: ||260||
RddhyA saMnihitaM tasya sarvopakaraNaM pathi |
abhUtsattvasahAyAnAM svAdhInA: sarvasaMpada: ||261||
atha vidyAdharavadhUvilAsahasitadyutim |
himavantamatikramya kukUlAdrimavApa sa: ||262||
phalopahArai: svIkRtya tatra vAnarayUthapam |
vAyuvegAkhyamAruhya sa taM zailamalaGghayat ||263||
@405
athAjapathanAmAnamaticakrAma bhUdharam |
nihatyAjagaraM ghoraM vighnasaMghamiveSuNA ||264||
vINAsvanairvazIkRtya rAkSasIM kAmarUpiNIm |
kAmarUpAdrimullaGghya prayayau kinnarIpriya: ||265||
balavAn mudgarAghAtanikhAtai: zastrazaGkubhi: |
ekadhAraM tata: zailamArurohAtisAhasa: ||266||
athogrataralAruhya vajrakAkhyaM sa parvatam |
gRdhrarUpAM samAlokya rAkSasIM pizitaiSiNIm ||267||
parivRttena saMchanna: samAMsamRgacarmaNA |
sa pAdamUle tasyAdrestasthau nizcalavigraha: ||268||
mAMsalubdhA tamutkSipya gRdhrarUpA nizAcarI |
nidadhe zikharasyAgre bhoktuM bhISaNavigrahA ||269||
mRgacarma samutsRjya tAM nihatya sa vIryavAn |
nIrandhrakhadirAkIrNaM prApa khAdirabhUdharam ||270||
pravizya tadguhAM lebhe zilAM vyasya mahauSadhim |
zItAtapatama:sarparAkSasAdibhayApahAm ||271||
sa yantraparvatau prApya saMghaTTai: prANahAriNam |
yantrakIlaM zarAgreNa chittvA cakre vinizcalau ||272||
yantrakIlasamucchedairyantradvAraM vidArya sa: |
chedanaM yantracakrasya yantrayuktau tathAyasau ||273||
tIvraprahArau puruSau yantrameSau ca du:sahau |
yantrogradantaniSpeSau tathA makararAkSasau ||274||
ghorAndhakAragambhIraM guhAkUpaM vilaGghya ca |
tuGgAM saritamuttIrya hatvA tatkUlarAkSasAn ||275||
AzIviSAvRtajalAM pataGgAkhyAM ca nimnagAm |
rodinIM ca nadIM tIre tasyA: kinnaraceTikA: ||276||
kurvanti rodanaravairvighnaM tadgatacetasAm |
tadvidhAM hAsinIM nAma hAsApahRtacetasAm ||277||
dizanti puline yasyA vyasanaM kinnarAGganA: |
laGghayitvApagAzcAnyA vetrAM prApya nadIM tata: ||278||
kUlavetralatAlambI tasyAmatha titIrSayA |
pavanapreritAM pAravetravallomavApa sa: ||279||
@406
tayA prApa paraM pAramAzayevAtidIrghayA |
dadarza kinnarapuraM sphArasphaTikamandiram ||280||
pravizya sa zanai: prApya kAntAM kanakapadminIm |
tattIratarumAruhya tasthau ratnalatAvRta: ||281||
sa dadarzAmbujaraja:puJjai: surabhipiJjaram |
hemakumbhairjalaM tatra nayantI: kinnarAGganA: ||282||
kumbhotkSepe zramArtAyAstatraikasyA: sametya sa: |
hastAlambena sAhAyyaM kRtvA papraccha tAM zanai: ||283||
mAta: kasya kRte toyamidaM yatnena nIyate |
yadbhaktyA gaNyate nAyaM bhavatIbhi: parizrama: ||284||
iti tena priyagirA sA pRSTA tamabhASata |
mAdhuryadhuryasaundarye pakSapAtavatI kSaNAt ||285||
martyAmodApanodAya sadA surabhivAribhi: |
pitu: kinnararAjasya girA snAti manoharA ||286||
tayeti kathitaM zrutvA sudhAsikta iva kSaNAt |
sa hemakumbhe cikSepa tadabhijJAGgulIyakam ||287||
snAntyAstatastadabhihAri manoharAyA: 
kumbhAtpapAta kucakumbhayuge’GgulIyam |
yasyAMzumatpratimaratnamayUkhalekhA: 
kSipraM nakhakSatavilAsatulAmavApu: ||288||
mUrtaM tata: svamanurAgamivAkalayya
ratnAGgulIyakamanaGgakathAntaraGgam |
sA kAntamAgatamavetya kutastvayedaM 
saMprAptamityavadaducchvasiteva dAsIm ||289||
tatastAmavadaddAsI devi puSkariNItaTe |
sthita: ko’pi yuvA kAnta: pratyakSa iva manmatha: ||290||
nikSiptaM hemakumbhe’sminnidaM tenAGgulIyakam |
bhajate yatprabhAgarbhaM paya: kuGkumakAntatAm ||291||
iti tadvacanaM tanvI priyaM zrutvA manoharA |
nizcitya dayitaM prAptamAninAya tayaiva tam ||292||
tayA guptatare nyastaM kAntamudyAnamandire |
kumudvatIva zazinaM gatvApazyanmanoharA ||293||
@407
parasparAlokanavibhrameNa
viyogasaMtApanivedanena |
tayo: praharSAnubhavena lebhe
zobhAmazeSAGgavatImanaGga: ||294||
yadyatkiMcidvirahasamaye cintayAbhyastamanta-
ryadyatprauDhapramadasuhRdA manmathenopadiSTam |
yadyatpremNa: sadRzamucitaM yadyadautsukyarAze-
stattatsarvaM praNayasubhagaM dampatI cakratustau ||295||
tata: pracchannavRttAntaM lajjamAnA manoharA |
nivedyAdarzayatpitro: patiM bhUmimanobhavam ||296||
tata: kinnararAjastAM kopaprasphuritAdhara: |
uvAca darzanapathaM parihRtyAtmajApate: ||297||
aho pramAdapatitA daivAdanucite jane |
na vimuJcasi durvRtte kSAlyamAnApi raktatAm ||298||
yauvanotpattilAvaNyaM spRhaNIyaM divaukasAm |
bata prayAtametatte martyasnehena zocyatAm ||299||
udagragotraprabhavA ghanayauvananirbharA |
nimnage zobhavibhraSTA yAtAsi sutarAmadha: ||300||
vidvadudvegajananI kulavailakSyakAriNI |
malinA khalavidyeva saMmatAsi na kasyacit ||301||
rUpamAtreNa dRSTA tvaM yadi martyavazaM gatA |
tatkiM na ramase hemanirmANapuruSatviSA ||302||
prabhAvaguNahInasya puMsazcArutarAkRte: |
Alekhya puruSasyeva saundaryaM bhittiraJjanam ||303||
vadhyo me tvatpati: pApe hInasaMbandhalajjayA |
mukhaM draSTuM na zaknomi tvadyAJcAptadivaukasAm ||304||
satyamutsAhayuktasya kulasyonnatizAlina: |
jareva kila kAyasya kanyA saMkocakAriNI ||305||
iti sA bhartisatA pitrA tamuvAca natAnanA |
asUtrahAraM kurvANA kucayorbASpabindubhi: ||306||
kopAdanucitaM tAta naitanmAM vaktumarhasi |
na zrUyante prabhAveNa kiM narA: kinnarAdhikA: ||307||
@408
garuDasyApi durlaGghyAmimAmullaGghya ya: kSitim |
prabhAvabhUmirAyAti manuSya: sa kathaM bhavet ||308||
guNasaMvAdinI mUrtirbhavatyeva zarIriNAm |
karotyAnandasaMvAdaM dyutireva himatviSa: ||309||
jAtyA kiM kriyate tAta svabhAvAnuguNA guNA: |
pUrNenduramRtasyandI kAlakUTasya sodara: ||310||
bhavatyantarguNA: kecicchannadoSAstathApare |
aparIkSya na kartavyA maNInAM mUlyalaGghanA ||311||
zrutvaitatkinnarapatistattatheti vicintya ca |
jAmAtaraM samAhUya guNajijJAsayAbravIt ||312||
tvayA kAntyA jitAstAvadete kinnaradArakA: |
saMdarzitaprabhAvastu divyasaMbandhamarhasi ||313||
atyAyataM zaravaNaM kRtvoddhRtazaraM kSaNAt |
vyuptamanyUnamuccitya punardehi tilADhakam ||314||
saMdarzaya dhanurvede dRDhalakSyAdikauzalam |
tata: kIrtipatAkeyaM tavAyattA manoharA ||315||
ityazakye’pi kauTilyAtpreritastena karmaNi |
sarvaM kAntAnurAgeNa kumAra: kartumudyayau ||316||
mithyAzramaklezaphale pravRttaM zarapATane |
taM vijJAya sahasrAkSa: pakSapAtAdacintayat ||317||
kiM bhAdrakalpiko bodhisattvo’yaM pArthivAtmaja: |
niyukta: kinnarendreNa niSphale klezakarmaNi ||318||
asyAsmin samayAyAse kAryaM sAhAyyakaM mayA |
iti saMcintya zakro’sya karmaniSpattimAdadhe ||319||
zatakratusamAdiSTairyakSai: sUkararUpibhi: |
utpATite zaravaNe same vyuptaM tilADhakam ||320||
ekIkRtaM samuccitya zakrasRSTai: pipIlakai: |
kumAra: kinnarendrAya vismitAya nyavedayat ||321||
sa sapta kanakastambhAn sapta tAlAn balorjita: |
sUkarIcakrasaMyuktAn viddhvA nizitapatriNA ||322||
@409
zastrAstravikramakalAzilpazaktimadarzayat |
yayAsya peturmukuTe divyA: kusumavRSTaya: ||323||
vismito’pi prabhAveNa tasya kinnarabhUpati: |
punastadvaJcanAyaiva tAM tAM yuktimacintayat ||324||
dadhati vipulAzcarye maunaM hasanti satAM stutau
malinavadanA: kIrtyutkarSe vrajanti vivAditAm |
api guNazatairnArAdhyante viruddhadhiya: paraM 
paraparibhavakSobhArambhasthirAbhinivezina: ||325||
sa tamUce prabhAvo’yaM divya: prakraTitastvayA |
prajJAprakarSamadhunA saMdarzayiturmahasi ||326||
abhinnavarNarUpANAM tulyAbharaNavAsasAm |
kinnarINAM sthitAM madhye gRhANa nijavallabhAm ||327||
ityukta: sa punastena kinnarIzatapaJcakam |
tulyavarNavayoveSaM dadarza vyagramagrata: ||328||
tAsAM madhye parijJAya sa jagrAha manoharAm |
vallarIvanasaMchannAM bhRGgazcUtalatAmiva ||329||
devo’yamiti nizcitya tatastaM kinnarezvara: |
tuSTastasmai dadau divyaratnai: saha manoharAm ||330||
zlAghyopabhogavibhavai: pUjitastena sAdaram |
jAyAsakhastamAmantrya kumAra: svapuraM yayau ||331||
manoharAgragaM putraM prAptamAlokya bhUpati: |
rAkendudarzanodbhUta: sudhAmbudhirivAbabhau ||332||
putraM tatazcaritacandrasitAtapatre 
rAjye’bhiSicya paritApaharaM prajAnAm |
saMtoSazItalavivekasukhAbhirAmAM 
chAyAmasevata nRpa: prazamadrumasya ||333||
prAptAbhiSekaM sudhanaM prabhAte 
taM saptaratnAni pRthupratApam | 
navaprabhAvaprabhubhAvabhItyA
sevAnivAsArthamivopajagmu: ||334||
@410
sa bodhisattva: sudhano’hameva
yazodharA sApi manoharAbhUt |
tadviprayogavyasanAnalArti:
kAmAnubandhAdiyatI mayAptA ||335||
tasmAtkAma: kamalavadanAnetraparyantavAsI
varjya: sadbhi: zamamRgavadhUbandhakelIkirAta: |
sphUrjatpuSpaprasarajaraja:puJjahAlAhalograi-
rloka: zokavyasanavizikhairmohanairyena viddha: ||336||
iti bhikSugaNa: svayaM jinena 
svakathAM tAM viniveditAM nizamya |
sarasaM pRthumUlameva mene 
zatazAkhasya manobhavaM bhavasya ||337||
iti kSemendraviracitAyAM bodhisattvAvadAnakalpalatAyAM 
sudhanakinnaryaMvadAnaM nAma catu:SaSTitama: pallava: ||
@411
65 ekazRGgAvadAnam |
prAgjanmAbhyAsalInAdatisarasalasadvAsanAmUlazeSAt
ni:zaGkasyApi janto: kamalakalanayA jAyate mAnase’smin |
rAga: saMbhogalIlAparimalapaTalAkRSTasarvendriyANA-
mekatraivAtimAtraM sarasamadhulihAM bandhanaM ya: karoti ||1||
nyagrodhArAmanirataM purA zakyApure jinam |
bhagavantaM samApannA: papracchurbhikSava: puna: ||2||
pravRttazAntiM parivRttaveSaM 
nivRttasaMsAravikAravRttam |
anta:puraM tvAM nRpatervizantaM 
yazodharA vIkSya vimuhyatIva ||3||
tvaddarzane niSThati sarvathaiva 
vibhUSitA kampataraGgitAGgI |
bhojyAdhivAse bhavata: karoti 
vilobhanaM modakapAtrahastA ||4||
nAdyApi zAntiM samupaiti tasyA
manovikAra: sa bahuprakAra: |
tvadAnanendudyutiviprayuktA
sIdatyalaM sA hi kumudbatIva ||5||
iti smayAdbhikSugaNena pRSTa: 
kiMcitsmitenAdharapallavasya |
pratyuptamuktAphalavidrumAbhAM 
nivezya zobhAM bhagavAn babhASe ||6||
yazodharAdyaiva vikArayuktAM 
bibharti naitAmabhilASalIlAm |
janmAntare’pi smaravibhramairme
sA modakairlobhanameva cakre ||7||
kAzya: purA kAzipure narendra-
zcandrAvadAtadyutikIrtirAsIt |
apyaGkuza: zatrumadadvipAnA-
matIkSNavRtta: saralasvabhAva: ||8||
@412
putrArthinastasya tapa:prayatnai-
rekaiva kanyA nalinI babhUva |
prAya: prajApAlanasAvalepA:
svalpAnvayA eva bhavanti bhUpA: ||9||
anta:pure tAM parivardhamAnAM 
citte ca cintAM nRpatirvicintya |
AhUya vidvatpramukhAnamAtyAn 
prajAgaragrastaratirjagAda ||10||
vistIrNazAkhaM sthirabaddhamUla-
mabhyunnataM sarvajanopajIvyam |
avaimi tulyaprasavAvahInaM 
ghuNakSataM vRkSamivAdhipatyam ||11||
ekaiva kanyA nalinI mamAsti 
vaya: pradAnocitamAzrayantI |
tasyAM prayatnena varrArpitAyA-
mapatyatA tatpraNayo’pi dUre ||12||
pANau pradIptAmiva dIpavartiM 
dhartuM na zaknoti jana: svakanyAm |
nyAsArthatulyA hi parArpaNIyA-
zcintAphalA eva kulasya kanyA: ||13||
na bhRtyadeyA na ca paurayogyA
dUrocitA eva narendrakanyA: |
ajJAtanityAcaritasya dUraM 
mRtasya jAtasya ca ko vizeSa: ||14||
tasmAtprayatnena mayA sa kazci-
jjAmAtRbhAve guNavAnniyojya: |
svadezamutsRjya mamaiva deze
bibharti ya: putra ivAdhipatyam ||15||
zrutaM mayA jahnasutApravAha-
puNyAvadAte pulinopakaNThe |
sAhaJjanInAmni tapovanAnte 
rAjarSirAste kila kAzyapAkhya: ||16||
@413
tasya srutaM prasravaNena vIryaM
daivodayAdazmani saMnatAgre |
toyaspRhArtA hariNI nipIya
suvarNavarNaM suSuve kumAram ||17||
vane mRgIstanyavivardhito’sau
pitrA gRhIto vihitavratazca |
nAmnA prasiddha: zizurekazRGga:
sa lakSyamANAGgulamAtrazRGga: ||18||
yuvA caturdhyAnaparAyaNazca
sa brahmacArI vimalasvabhAva: |
ni:saGgavAsAdviSayAnabhijJa-
statrAkaThorArkarucizcakAsti ||19||
sa cennalinyA: patitAmupaiti
tadeSa vaMza: prazamaM na yAti |
tejonidherAnayane tu tasya 
vicintyatAM kApyanapAyayukti: ||20||
zrutveti vAkyaM nRpateramAtyA
vicArya sarve sucirAttamUcu: |
tadAzramopAntavane vihartuM 
visRjyatAM saMpratiM rAjaputrI ||21||
tadvAkyalubdhAnumatena rAjJA 
samIhitArthaM vinivedya sarvam |
yayau visRSTA nalinI vihartuM 
hartuM pragalbheva mune: kumAram ||22||
kAntA vanAntaM zanakairavApya 
lIlAbhirAmA vijahAra tanvI |
bAlAnilenAkalitA lateva
saMcAriNI cAruvilocanA sA ||23||
vilAsapuSpAvacayena tasya
bhRGgottaraGgaM vicalatkuraGgam |
vanaM vilokya svatapovanAntAt 
samAyayau kautukavAn kumAra: ||24||
@414
sa saMnatAGgImamanuSyasaGga-
staraGgitAM yauvanavibhrameNa |
dadarza tAM vismayanirnimeSa:
phullotpalAkSIM kamalAyatAkSa: ||25||
vilokya kAntAM mRgalocanAntAM 
rAmAnabhijJo’pi munirjaharSa |
na vAsanAbhyAsavilInamanta-
rjahAti janturviSayAbhilASam ||26||
susnigdhamugdhAM vinivezya dRSTiM 
mRgIsutastadvadanAravinde |
vidyAdharaM vA muniputrakaM vA
vijJAya tAM prItirasAdvavande ||27||
pratipraNAmAvanatAnanAyA-
stasyA: pravAladyutinAdhareNa |
AcchAdyamAnoM'zuvanena rAgaM
jagrAha hAro’pyamalasvabhAva: ||28||
tAM svedasIdattilakAlakAntA-
mutkampitAGgImavadatkumAra: |
sakhyeva kAJcyA madhurasvareNa
smaropacAreSu kRtopadezAm ||29||
bho: svAgataM te muniputra kaccit 
tapovanAnte kuzalaM mRgANAm |
sadA tadAlokananizcalAnAM 
sthalISu yeSAM virala: pracAra: ||30||
idaM vilokyAdya tavAnavadyaM 
divyavratasyAmRtavarSi rUpam |
vapurjaTAvalkalinAM munInAM 
zuSkadrumANAmiva tarkayAmi ||31||
ayaM tava snigdhajaTAkalApa: 
kRtopacAra: kusumairlatAbhi: |
navAbhrasaMbhAravijRmbhamANa-
mayUrabarhapratimAM bibharti ||32||
@415
idaM tava zrIphalayugmazobhi
vakSo vinikSiptasitAkSasUtram |
AsUtrayadvAlakuraGganetra-
vaicitryamaitrIM manasazcakAsti ||33||
homAgnilagnasphuTavisphuliGgAM 
mauJjIM dadhAnA navapallavAGkAm |

kutUhalaM bAlalateva tanvI
tanustaveyaM na tanoti kasya ||34||
brUhi prasannaM kva tapovanaM te 
tvatpAdavinyAsavikAsinIbhi: |
yatra prabhAbhi: satataM vibhAti 
saMcAriNI paGkajiMnI sthaleSu ||35||
iti bruvANaM lalanAnabhijJaM 
mRgasvabhAvaM tamavetya bAlA |
utsRjya lajjAmavizaGkamAnA 
niryantralIlAbharaNA babhUva ||36||
tatastamAnandarasArdracittaM
zanairbabhASe mRdubhaSiNI sA |
tapovanasyAsya samIpavartI
mamAzrama: svAduphalaprasUna: ||37||
uktveti khaNDasmitamodakai: sA
tasyAtha karpUraparAgagarbhai: |
cakAra mAdhuryacamatkriyArhai-
rvilobhanaM satkavisUktitulyai: ||38||
tairmodakai: sA rasanAnukUlai-
zcittotsavai: premamayairvilAsai: |
karNAmRtaizca praNayoktibandhai-
staM vAgurevAryamRgaM jahAra ||39||
tapovanaM darzaya me mahArha-
mityullapantaM bhujavallarIbhyAm |
gADhaM pariSvajya nimIlitAkSa-
mehIti taM rAjasutA jagAda ||40||
@416
taM prasthitaM sA katicitpadAni
gatvA purastadgamanAya sajjam |
rathaM samAruhya visArya pANi-
mArohaNAyaiva girA nyayuGkta ||41||
rathe turaGgAn sa vilokya yuktAn
matvA kuraGgAn vigaladvizeSa: |
mRgIsuto’haM na mRgAgrametaM 
spRzAmi padbhyAmiti tAmuvAca ||42||
rathena gatvAtha manojavena 
munIndrasUnuM manasA vahantI |
narendrakanyA svapurImavApya
nyavedayattaccaritaM nRpAya ||43||
rAjApi tasyAgamane prayatnA-
dacintayanmantribhirabhyupAyam |
haThaprayuktyA haraNAbhiyoge
bhIta: kRzAnupratimAnmaharSe: ||44||
tata: kumArAharaNe punastAM
vilAsavallIM visasarja rAjA |
naubhirghaTAbandhakRtAzramAbhi-
rmandAkinIkUlatapovanAntam ||45||
atrAntare tyaktasamastakRtyaM 
nRpAtmajAdhyAnanibaddhamaunam |
navAbhilASavratamAkalayya 
putraM munirvismayanizcalo’bhUt ||46||
pRSTo’tha pitrA muniputrakastaM 
provAca ni:zvAsaparaMparAbhi: |
samIpasaktAzramamaJjarINAM 
dizan muhu: pallavalAsyalIlAm ||47||
tapovane tAta mayAdya dRSTa: 
pramRSTacandrapratibimbavaktra: |
maharSisUnurnayanaprabhAbhi-
rdarpAhArI hariNAGganAnAm ||48||
@417
vakSa:kaTIpANigalAvasakta-
vicitrasUtrANi vibhAnti tasya |
indrAyudhApatyanibhAni santi
mamApi kiM tAta na tadvidhAni ||49||
adyApi me’ntardadhatIva tasya
vANI zatAMzapratimApi yasyA: |
zrutA mayA cUtavane kadAcit 
na kolikAnAM na ca SaTpadAnAm ||50||
mandAkinImajjanalInaphena-
samAnabhAsA navavalkalena |
tanIyasI tasya tanurvibhAti 
nedaM priyaM valkalakaM mamAdya ||51||
nivezya vaktraM vadanAravinde
nipIDya dorbhyAM suciraM vapurme |
cakre japaprasphuritAdharo’sau
harSAmRtasparzavizeSadIkSAm ||52||
na me kSamA kAntavilakSaNena 
naivaM kSaNaM tena vinA vane’smin |
karoti me yadvratazAsanena
dRzo: padaM mohasakhI na nidrA ||53||
dRSTistadAlokanamohate me
zrutirvinA tadvacanaM na cAste |
taccintayA tAmyati dhIrnitAntaM
mantraM na jAnAti tanuvyathAyA: ||54||
zrutveti kAntAhRtamAnasasya 
saMtApacintApizunaM maharSi: |
putrasya vAkyaM tapaso’ntarAyaM 
nipAtabhIta: suciraM pradadhyau ||55||
kaSTaM tapasvI mRgazAvako’yaM 
tIvreNa mugdha: smaralubdhakena | 
vArAGganAvAgurayA kaTAkSa-
kUTAvapAtI sahasA nibaddha: ||56||
kSaNaM vicintyeti munirmanISI
manovikAraM tanayasya hartum |
@418
tamabravItkAmabhujaGgamuktaM 
viSaM vahantaM viSayAbhilASam ||57||
na putra sAdhu: sa maharSisUnu:
sA strI manojanmabhujaMgabhUmi: |
tatra kSatastIvratarAnurAga-
viSayavyathAmeva bibharti mUDha: ||58||
jajA: prasaktAJjanakAlakUTai-
rviddhA: sutIkSNaistaruNIkaTAkSai: |
zocanti yoSidbhujapAzabaddhA:
saMsArakArAsadane sadoSA: ||59||
ghanasya saMmohamalImazasya 
bhavasya madhye kuTilA: sphurantya: |
kurvanti kAntAtaDita: kSaNAntA: 
puMsAM viyoge bhRzamandhakAram ||60||
etAbhirutsekakuTumbinIbhi-
runmAdamUrcchAviSavallarIbhi: |
strIbhirmahAmohapizAcikAbhi: 
saMspRzyamAna: kuzalI na loka: ||61||
svasthAsta ete nivasanti santa:
saMtoSakAnteSu tapovaneSu |
saMtApanaM strInayanAntazalyaM 
yeSAM zitaM cetasi nAvasannam ||62||
iti prayatnAjjanakena taistai-
rvivekavAkyai: pratibodhyamAna: |
nAbudhyatAsau madanAnvitena
lAvaNyapAnena vighUrNamAna: ||63||
athAparedyurvihitasvakRtye
munau phaledhmAharaNe prayAte |
lIlAvatI lobhayituM kumAraM 
narendrakanyA punarAjagAma ||64||
dAsIgaNenAnugatA latAnAM 
puSpasmitAnAM zriyamAzrayanto |
sAGgaM navAnaGgamivaikazRGga-
mAsAdya hRSTA vibabhau natAGgI ||65||
@419
divyocitaM kalpalatAgralambi-
phalAbhirAmaM rucirAzramaM me |
draSTuM tvamehItyabhidhAya sA taM 
ninAya tIraM tridazApagAyA: ||66||
sa tatra ratnojjvalacitrapatra-
suvarNavallIphalapuSparamyam |
naubhirdhRtaM kRtrimamAkalayya
sukhAzramaM harSanivAruroha ||67||
saMsAratulyena hRta: sa tena 
saritpravAhe kapaTAzrameNa |
ajJAtatattvo’pyanuraktavRtti-
rvArANasIM prItimivAsasAda ||68||
avApya kAzyasya sa rAjadhAnIM
mahImahendrasya mahArharatnAm |
mene munIndrai: kathitaM kathAsu
svargAGgaNaM dRSTipathaM prayAtam ||69||
tata: pramodAkulita: kSitIza-
stasmai mRgAkSIM vidhinA vidhijJa: |
pradakSiNAvartavilolahArAM
dadau sutAM pUrNamanorathazrI: ||70||
narendrakanyAkarasaktapANi-
rvivAhahavyAvahitaM hutAzam |
amanyatAnanyamati: kumAra-
statrAgnihotrasya paraM prakAram ||71||
mahotsavotsAharasAkulena
saMpUjyamAna: praNayena rAjJA |
sthitvA tapa:saMyata eva tatra
jAyAsakha: svaM prayayau vanAntam ||72||
jAyAdvitIyaM vijane bhramantaM 
dRSTvA mRgI taM jananI prahRSTA |
muniprasAdAptamanuSyavAcA 
kutastaveyaM lalanetyuvAca ||73||
@420
sa tAM praNamya praNayAdvabhASe 
mAtarmamAyaM dyutimAn vayasya: |
prApta: prayatnAtspRhaNIyarUpa: 
sakhyena dIptAnalasAkSikeNa ||74||
iti bruvANaM tamavetya mugdhaM 
mRgI vivAhAdikathAnabhijJam |
pativratAnAmatha tApasInAM 
tapovanaM sA zanakairninAya ||75||
dharmAnugA te sahacAriNIyaM 
patnI tvamasyA: patirityazeSam |
vivAhavRttaM kathitaM sa tAbhi: 
zrutvA priyAmeva viveda jAyAm ||76||
pitrA praharSAdapi kAzyapena 
vivAhadharme vihitopadeza: |
praNamya taM tadvacasA jagAma 
purIM sabhArya: zvazurasya rAjJa: ||77||
vRddhena tena svapade'bhiSikta:
sattvojjvalaM zAntipadaM zritena |
zazAsa sAmantakirITakoTi-
vizrAntapAda: sa mahImazeSAm ||78||
aizvaryamohAnabhibhUtabuddhi-
rdharmasvabhAvAtsa lasadviveka: |
jarAnvito’bhUdbahuputrapautra: 
pravrajyayA zAntipathAbhikAma: ||79||
yo’bhUtkumAro munirekazRGga: 
so’haM nalinyeva yazodharA sA |
adyApi janmAntaravAsanAsyA
vilolanAyaiva mamAbhiyuktA ||80||
nijajanmAntarakathAM jinenetyupavarNitAm |
AkarNya bhikSava: sarve babhUvuste savismayA: ||81||
iti kSemendraviracitAyAM bodhisattvAvadAnakalpalatAyAM 
ekazRGgAvadAnaM nAma paJcaSaSTitama: pallava: ||
@421
66. kavikumArAvadAnam |
nAyAti kAyaparivRttizatairvirAmaM 
vicchedameti na javena palAyitasya |
laGghyA na nAma vapuSa: sahacAriNIyaM 
chAyeva karmasaraNi: puruSasya loke ||1||
devadattazilApAtapAdAGguSThakSatAsRja: |
kAraNaM bhagavAn pRSTo bhikSubhistAnabhASata ||2||
zrUyatAM yena durvAravairasmaraNajanmanA |
mama karmavipAkena pAdAGguSTha: parikSata: ||3||
paJcAleSu mahIpAla: kAmpilye nagare purA |
abhUtsatyarato nAma saMzrayo dharmakarmayo: ||4||
babhUva lakSaNA nAma patnI tasya sulakSaNA |
prajAsaMrakSaNArhasya yajanasyeva dakSiNA ||5||
daivAttasyAmaputrAyAM putrArthI pRthivIpati: |
sudharmAM nAma vaidehImupayeme tayArthita: ||6||
patyau kRtavivAhe’tha lakSaNAsUta dArakam |
mithyAsapatnIlAbhena pazcAttApamuvAha ca ||7||
so’bhUdalolamantrAkhya: kumAra: piturIpsita: |
vidyAvinayasaMpanna: kalAzAstrArthapAraga: ||8||
sudharmAyAM sagarbhAyAmatha rAjA vyapadyata |
sarvArambhasthirAzAnAM dehinAM no sthirA tanu: ||9||
amAtyairabhiSikto’tha tasyAnte lakSaNAsuta: |
navAGkuza ivAbhUdyastIkSNa: sAmantadantinAm ||10||
goviSANAbhidhastasya mahAmAtya: priyo’bhavat |
gozRGgakuTilA yasya nItirna jJAyate parai: ||11||
pratyAsanne sudharmAyA: kAlena prasavAvadhau |
garbhaM nRpAntakaM prAha nimittajJa: purohita: ||12||
atha mantrigirA rAjA janmakSaNavadhe zizo: |
tadanta:purarakSArhAnAdidezodyatAyudhAn ||13||
tadvijJAya sudharmApi saMtrastA zaraNaM yayau |
mahAmAtyaM vidhAtAramiva svacchandakAriNam ||14||
@422
prabhubhAryeti sA tena nirdiSTatanayAbhidhA |
saMjAtaM sutamatyAkSItkaivartAnAM niketane ||15||
tata eva samAnItAM tayA kanyAM pradarzitAm |
jJAtvA naimittikavaca: satyaM mene na bhUpati: ||16||
dhImAn kavikumArAkhya: sa kaivartagRhe zizu: |
lebhe yatastatastAstA vidyAzilpAnvitA: kalA: ||17||
sa tatra bAlakai: sArdhaM krIDAnagarakRtpathi |
rAjakelIparicayairvijahAra mahAbhuja: ||18||
yadRcchayAgatastatra naimittikapurohita: |
taM dRSTvA nRpamabhyetya babhASe bhaktisaMmata: ||19||
deva kaivartasadane mayA dRSTa: kumAraka: |
ya eva kathita: pUrvaM rAjyaprANApahastava ||20||
zrutveti nRpati: kopAnnirbhartsyAparamAtaram |
goviSANaM samAhUya mahAmAtyamabhASata ||21||
aho batAvalepena bhavatA mama saMzaye |
rAjyAbdhikarNadhAreNa nauriva zrIrupekSitA ||22||
tvanmatinyastacittasya sukhaM nidrAbhavanmama |
saivAdya prANasaMdehajvaratandrIpadaM zritA ||23||
gUDhagarbhaM parityajya kaivarteSu madantakam |
prahRSTAparamAtA me gaNayatyeva vAsarAn ||24||
adyApi tadvadhopAye tvayA yatno vidhIyatAm |
nakhacchedye kuThAro’pi kAlenAyAti kuNThatAm ||25||
rakSati svAmirASTrArthaM durgamitrabalodayam |
amAtyaprakRtistasmAtprakRtibhyo garIyasI ||26||
vyasanazamanadhyAnAsaktA: sadA hitajApina: 
praNidhiniyatavyaktA: bhaktivratA: kila mantriNa: |
abhimataphalaprAptyA sadya: pradarzitasiddhaya: 
zuciparicayodArA: puNyairbhavanti mahIbhujAm ||27||
tUrNaM gurutarArambhairdArako’sau vidAryatAm |
kAlahInaprayatno hi pazcAttApAya kevalam ||28||
iti rAjJA samAdiSTa: pUrvopekSAvilakSadhI: |
gajavAjirathAnIkairamAtya: sahito yayau ||29||
@423
atrAntare sudharmApi gUDhamAhUya putrakam |
tanmantritaM nivedyAsmai gamyatAmityuvAca tam ||30||
datvA cUDAmaNiM mAtrA sa visRSTastvarAkula: |
vrajan dUrAdamAtyena dRSTo ratnavibhUSita: ||31||
rAjaputra: sa evAyaM nUnaM gUDhaM palAyate |
ityuktvAsya vadhAyogrAn sa senAgryAnacodayat ||32||
javena dhAvatAM teSAM mRgavega: sa dUraga: |
campakAkhyasya nAgasya mamajja bhavanAmbhasi ||33||
dRSTanaSTe tatastasmiMstamanveSTuM prayatnavAn |
padakAkhyaM mahAmAtya: pazcAccAraM visRSTavAn ||34||
cUDAmaNiprabhAveNa saMstambhitajalaM tata: |
nAga: kumAramAzvAsya sthoyatAmityabhASata ||35||
vilokya rAjaputrArhapAdamudrAvatIM bhuvam |
sthitaM nAgasya bhavane padakastamasUcayat ||36||
atha nAgendrabhavanaM parivArya samantata: |
azrAvayanmahAmAtya: pArthivAjJAM phaNIzvaram ||37||
pAMzubhi: pUrayAmyeSa bhavanaM te bhujaMgama |
jalaM sthalaM sthalaM zvabhraM karoti kupita: prabhu: ||38||
bhujaMgIbhogavicchedaM na cedicchasi tatsvayam |
ahitaM rAjarAjasya rAjaputraM parityaja ||39||
iti saMtarjitastena nAgastUrNaM kSapAkSaNe |
tatyAjya rAjatanayaM bhayabhogyA hi jantava: ||40||
pracchannaM rAjaputro’tha rajakAvasathe sthita: |
caraNanyAsamudrAbhi: padakenopalakSita: ||41||
tata: prApte mahAmAtye rajakenApi tadbhayAt |
vastrabhArAntaragata: parityaktastaTAntare ||42||
gUDhaM tato'pi gatvAsau kumbhakAranivezane |
tasthau yoddhuM samartho’pi kAlAkAGkSI nRipAtmaja: ||43||
tatrApi goviSANena pAdamudrAnusAriNA |
mahatA balacakreNa saMniruddheSu vartmasu ||44||
vastrairAcchAdita: puSpamAlAGka: kSitipAtmaja: |
tyakta: kulAlai: sAkrandai: zavavyAjena nirjane ||45||
@424
javena vrajatastasya vijane padapaGkibhi: |
gatiM matvA mahAmAtyastUrNa cazcAtsamAyayau ||46||
asaMtyakta: sa sarvatra karmaNevAnusAriNA |
anveSaNazramArtena dRSTa: kruddhena mantriNA ||47||
vegAdagaNitazvabhra: sa papAta mahAvaTe |
lagnacUDAmaNi: zuSkalatAviTapasaMkaTe ||48||
taM dRSTvA patitaM mantrI viSame zvabhrakoTare |
cUDAmaNiM samAdAya gatvA rAjJe nyavedayat ||49||
kumAro’pyaJjanAkhyena yakSeNa zvabhravAsinA |
rakSita: kSitimAsAdya pakSivanna vyapadyata ||50||
sudharmA patitaM zrutvA putraM svaM nidhanaiSiNI |
sutaste jIvatItyuktvA rakSitA divyayoSitA ||51||
kumAro’pi kharavyAghrakhurakSuNNazilAtalam |
gajAsRGmattazArdUladrAruNaM vanamAvizat ||52||
tatra piGgalakAkhyena lubdhakena niveditam |
mArgamAsAdya puruSaM kRttagAtraM vyalokayat ||53||
vilokya jAtakaruNastaM papraccha nRpAtmaja: |
kenemAM vaizasAvasthAM nIto’si vijane vane ||54||
so'bravInnAtidUre’tra caNDAlazcaNDaceSTita: |
nivasatyantaka: puMsAM sudAso nAma du:saha: ||55||
tasya zaGkhamukho nAma sArameyo’sti bhISaNa: |
pAnthAsthizakalAkIrNA yenaitA vihitA diza: ||56||
tadgocaracyutasyeyamaGgacchedasamudbhavA |
muhUrtazeSajIvasya vyathA me marmazAtinI ||57||
kruddhazaGkhamukhotkRttakaNThAnAM sArthagAminAm |
madhyAhnataptazcaNDAla: sadA pibati zoNitam ||58||
iti tasya vaca: zrutvA rAjaputro nirAyudha: |
kiM karomIti kRpayA pradadhyau viddhamAnasa: ||59||
athAjagAma caNDAlazcaNDakodaNDamaNDala: |
dikSu kSipanniva dRzA vArAharudhiracchaTA: ||60||
tatpArzve krakacakrUradazana: zvApyadRzyata |
pratyagrazoNitAsaktanakhakoTikSatAvani: ||61||
@425
aGgabhaGga: kuraGgANAM camarANAM galagraha: |
zRgAlAnAM kulavyAdhi: sUkarANAM kSayajvara: ||62||
mAtaGgapakSapAtena vidhinA vanavartmani |
krauryadarpa: sa siMhAnAmAyAsa iva nirmita: ||63||
tasyAdhvanyavadhUnavyavaidhavyavidhivedhasa: |
hUMkAraghargharArAvairdudruvu: khaGgidhenava: ||64||
tamabhidrutamatyugracaNDAlakSobhasaMjJayA |
dRSTvAruroha bhUpAlasUnurAmalakadrumam ||65||
taM vIkSya pAdapArUDhamAkarNAkRSTasAyaka: |
kruddha: zaGkhamukhaM cakre caNDAlastadvadhonmukham ||66||
zarazvadaMSTratIkSNAbhirvAgbhiruddhatavAdinA |
viddha: krUradRzA tena rAjasunuracintayat ||67||
aho nirAyudhasyAyaM vedhasA mama nirmita: |
rAjarAjaraNotsAhayogyasya vapuSa: kSaya: ||68||
na snehena na dAnena na mAnena guNena vA |
ayaM niSkAraNaripurjijatAmeti durjana: ||69||
narakaM niyatAvAsamasya sajjIkRtaM pura: |
narakaGkAlamAlinyo vadanti vanabhUmaya: ||70||
kva janma rAmacandrasya vaMze kSatraziromaNe: |
zunazcaNDAlaputrAdvA ni:zastrasya vadha: kva me ||71||
sarvathA nizcalAyaiva janmaparyantazAline |
puruSArthaviruddhAya nama: prAktanakarmaNe ||72||
na cchidrAlI na ca guNatatirgaNyate jAlmajAle 
sarvonnatyA svakulazazinastasya janmaiva mA bhUt |
doSaM doSapracayavasatirdarzayatyeva dUrAt 
yasyAGgulyA tanutaramativyaktamAlokya loka: ||73||
iti cintayatastasya viSame prANasaMzaye |
abhUnmAnakSayAdeva na zarIrakSayAdbhayam ||74||
atrAntare divyadRzA jJAtvA vidyAdharo muni: |
mAThara: kRpayA tasya tIvraklezavatIM dazAm ||75||
vyomamArgeNa niSkozakhaDgapANi: samAyayau |
nabhonistrizayormaitrImekarUpAM pradarzayan ||76||
so’bhyetya bhISaNatanu: krodhakrUratarekSaNa: |
caNDAlasUnozciccheda zira: zaGkhamukhasya ca ||77||
@426
atha svamAzramaM nItvA tamAzvAsya nRpAtmajam |
sa tasmai pradadau mAyAvidyA: saha maharddhibhi: ||78||
tatastaM munimAmantrya mAnI zatrujigISayA |
rAjyakAma: zanai: prAyAtkAmpilyaM pArthivAtmaja: ||79||
sa tatra nartakIrUpaM kRtvA ratimanoramam |
lalitAbhinayaistaistai: pauralokamatoSayat ||80||
zrutvA narapatistasya kauzalaM nRtyavAdyayo: |
svayaM draSTuM sahAmAtyai: prayayau nATyamaNDapam ||81||
sa tatra kaizikIlIlAlalitaM taM vyalokayat |
amRtAharaNAyAtaM kAntArUpamivAcyutam ||82||
tasyAbhinavasaundaryaM vicArya dharaNIdhara: |
zRGgArAsvAdanakSIba: pradhAnAmAtyamabravIt ||83||
aho saMpUrNalAvaNyA dhanyA varatanostanu: |
iyaM harati nazcetazcitrAbhinayazAlinI ||84||
iyaM sA menakA nUnaM svargaraGgavilAsinI |
anyathA navanepathyA kuta: kAnteyamAkRti: ||85||
bhAvA bhavyatarasvabhAvaracanA vaicitryacArukramai:
AsvAdyasya rasasya saMgatatayA niSpAdanAyodyatA: |
niSpannasya muhu: prasAdhanavidhirmadhye dhruvA{1.dhruvo ##in printed edition againts Mss.##} gItibhi: 
saMmUrcchanmurajoparaJjitamaho nATyaM mana: karSati ||86||
vANI pAThyaparigrahe parilasadvINAsvanAmodinI
sattvavyaktivibhaktikampataralA tAlonmukhI mekhalA |
AhAryaM racayatyahAryaruciraM saundaryarekhAsakhI
tanvyA lAsyavilAsaziSyakalanAM bhrUyugmamAsevate ||87||
iti tadvadanAmbhojanyastanetrasya bhUpate: |
udyayau vadanasvedasikto madanapAdapa: ||88||
dinAnte ratnasaMpUrNaM datvAsyai pAritoSikam |
anta:purodaraM gatvA tAmevAcintayannRpa: ||89||
asatyarUpA tasyAntarvizrAntA kUTakAminI |
cakre saMsAramAyeva vAmA mohaM mahIpate: ||90||
AninAya sa tAM svairaM sadanaM madanAtura: |
pariNAmavirodhIni spRhayanti mumUrSava: ||91||
@427
yaza:puSpaprakArANAM trivargaphalazAlinAm |
parazurnRpavRkSANAmindriyANAmanigraha: ||92||
naivAvaTe patati pAtini yUthanAtha: |
saMpUrNadAnaparipUritabhRGgasArtha: |
sA bandhakI yadi karoti na kuJjarasya 
gADhAnurAgavivazasya vimohadIkSAm ||93||
tata: svairaM gRhaM rAjJazceTakai: kUTakAminI |
chandAnuvRttibhirmUDhairvinAzAya pravezitA ||94||
vivikte tyaktadhairyasya tasya gADhAbhilASiNa: |
babhUva kAntArUpeNa kAla: kaNThagrahonmukha: ||95||
tatastaM dIrghanidrAyai zayyAmArUDhamAdarAt |
vihAya nartakIrUpaM kumAra: sahasAbravIt ||96||
bhogalubdhena bhavatA bhrAtRsnehAnapekSiNA |
sahabhogyamidaM rAjyaM kathamekena bhujyate ||97||
nirdoSa: klezajaladhau kSipto’haM viSame tvayA |
svakarmayogAduttIrNastatpratIkAracintaka: ||98||
uktveti baddhvA nRpatiM prAptaM rAjyamavApya sa: |
lubdhaprazamanaM cakre janatAzvasanena sa: ||99||
sa saMprAptapadastIvraM cintayan svaparAbhavam |
zilAM prabhAte cikSepa nRpatermanyuniSkRpa: ||100||
tAM bhrAtRvadhasaMsaktaraktasiktAmiva zriyam |
bhuktvA kavikumAro’pi dehAnte narakaM yayau ||101||
so’haM varSasahasrANi bhuktvA tatkarmapAtakam |
prakSINakilbiSo’pyadya pAdAGguSThe parikSata: ||102||
janmAvartakramaparicayai: saMtatai: pacyamAnaM 
pazcAdyAtaM sthalajalatarugrAvagarbhAntare’pi |
taistairnAnArasaparikarai: kAyapAtre svabhuktaM 
kalpApAyairapi na puruSa: karmazeSaM jahAti ||103||
ityanyajanmacaritaM zrutvA bhagavatoditam |
alaGghyAM menire sarve bhikSava: karmasaMtatim ||104||
iti kSemendraviracitAyAM bodhisattvAvadAnakalpalatAyAM
kavikumArAvadAnaM SaTSaSTitama: pallava: ||
@428
67 saMgharakSihAvadAnam |
dhanyAste paripUrNapuNyanidhaya: saddharmasaMbodhina: |
jJAnodagragurUpadezamahimaprAptaprabhAvodaya: |
gehaprAGgaNalIlayA bahutaraklezograsaMyApakRt 
yai: saMsAravisArimAravamahAmArga: samullaGghyate ||1||
purAbhavadgRhapati: zrAvastyAM buddharakSita: |
arthisArthopakaraNagurvyo yasya gRhazriya: ||2||
ya: prasannamanovRtti: kuzalAya prasAdinA |
kRta: zikSApadotsRSTa: zAriputreNa bhikSuNA ||3||
saMgharakSitanAmAbhUtsaMpUrNaguNalakSaNa: |
putrastasya sadAcAra: sarvavidyAvicakSaNa: ||4||
taM kadAcidgRhAyAte zAriputre pitAbravIt |
tvamupasthAyaka: putro garbhastho’sya pratizruta: ||5||
tasmAttadadhunA satyaM kartumarhasi me vaca: |
puNyairbhavanti satputrA: piturAnRNyakAriNa: ||6||
iti pitrA samAdiSTa: prahRSTa: saMgharakSita: |
anuga: zAriputrasya paricaryAparo’bhavat ||7||
tata: pravrAjitastena samudAcArazikSayA |
adhyApita: sa nikhilaM dharmAgamacatuSTayam ||8||
tata: kadAcidvaNijAM mitrANAM tulyajanmanAm |
zatai: paJcabhirambhodhigamanena sahArthita: ||9||
Aruroha pravahaNaM teSAM kuzalacintaka: |
bhayeSu dhairyajananaM gRhItvA zAsanaM guro: ||10||
athAbdhimadhye saMruddhe tasmin pravahaNe kSaNam |
sAkrande vaNijAM sArthe proccacAra vaco’mbhasa: ||11||
yadi pravahaNasyAsya muktiryuSmAkamIpsitA |
tadeSa zipyatAM kSipraM  salile saMgharakSita: ||12||
zrutvaitatprANasaMdehe teSAmekAbhavanmati: |
varaM nidhanamevAstu na tu sAdhusuhRdvadha: ||13||
viSame saMzaye teSAM kRpayA rakSaNodyata: |
cikSepa svayamAtmAnaM kSubdhAbdhau saMgharakSita: ||14||
@429
sa nAganilayaM prAptastatra nAgairathAnvita: |
vidhAya pUrvasaMbuddhavRddhacaityAbhinandanam ||15||
dRSTizcAsaradasparzaviSANAM cintayA kRza: |
sucirAbhimatAM teSAM vidadhe dharmadezanAm ||16||
tIvrAratisamudvignA: svadezagamanotsuka: |
sa nAgairvaNijAmeva nyasta: pravahaNe kSaNAt ||17||
te prahRSTA: samAsAdya paralokAdivAgatam |
pratyAvRttapravahaNAstIraM prApurmahodadhe: ||18||
svagRhotkaNThayA teSAM vrajatAmatisatvaram |
nidrAlurvAlukAkUle vismRta: saMgharakSita: ||19||
gate sArthe prabuddho’tha prabhAte vijanA diza: |
pazyan suhRdvirahita: pradadhyau sa viSaNNadhI: ||20||
aho dRSTAzca naSTAzca gandharvanagaropamA: |
vimohayanti virahe suhRdbandhusamAgamA: ||21||
taruNazapharotphAlAlolA: parapriyasaMgamA 
vidadhati nRNAmAsthAM mithyAsthirasthitibandhanIm |
svajanarahita: zete garbhe tathaiva vipadyate
vicarati sahAsaktairjantu: zubhAzubhakarmabhi: ||22||
iti dhyAtvA dhiyA dhIra: sa vrajan viSamAdhvanA |
janacintAmivAnantAM prApa zAlATavIM zanai: ||23||
tatastatra samudbhUtaratnaprAsAdamandiram |
mahAvihAramadrAkSItsa mUrtamiva kautukam ||24||
svAstIrNAsanaparyaGke tasmin ruciracIvaram |
dadarza saMghaM bhikSUNAmakSuNNazamalakSaNam ||25||
tatastairvihitAtithya: sa tatrAlaMkRtAsana: |
labdhabhojanasatkAra: kSaNaM vizrAntimAptavAn ||26||
bhikSUNAmatha saMprApte bhojanAvasare pura: |
sajjIkRtAni pAtrANi sthUlamudgaratAM yayu: ||27||
vihAre’ntarhite tasmiMste mahAmudgarAyudhA: |
mitha: zirAMsi nirbhidya cakru: kSmAM zoNitokSitAm ||28||
AhArakAle’tikrAnte vihAre’bhyudite pura: |
svasthAste bhikSavastasthustathaiva prazamAnvitA: ||29||
@430
sa tadAzcaryamAlokya tAn papraccha savismaya: |
bhaktakAle kali: kasmAdyuSmAkamayamudgata: ||30||
tamavocata te’smAbhirvihAre pUrvajanmani |
bhaktakAle kRtaM yuddhaM tasyaitatkarmaNa: phalam ||31||
te tAn babhASire mohAdAgantUnAM durAtmabhi: |
bhaktavighna: kRto’smAbhirbhikSUNAM bhikSubhi: purA ||32||
etadAkarNya sa tato jJAtvApazyannavaM puna: |
tRtIyaM rucirAvAsaM vihAraM bhikSubhirvRtam ||33||
bhikSubhaktakSaNe taM ca nirdagdhaM punarutthitam |
dRSTvA taM vismita: saMghamapRcchaddAhakAraNam ||34||
te tamUcu: purAsmAbhi: bhikSubhirbhikSumatsarAt |
AdIpita: krauryaratairvihAra: pUrvajanmani ||35||
zrutvaitatsa tato gatvA dadarzAnyatra nizcalAn |
stambhakuzahalAkArAn mArjanIrajjusaMnibhAn ||36||
khaTvAdyulUkhalasthUlAMstantuzeSAn dvidhAgatAn |
sattvAn sattvavatAmagryAn suptacaitanyani:sukhAn ||37||
sa tAn dRSTvA vrajanneva puNyaM prApa tapovanam |
sevitaM tIvratapasAM munInAM paJcabhi: zatai: ||38||
te taM dUrAtsamAlokya cakrire nizcayaM mitha: |
asya dAtavyamasmAbhirna sthAnaM na priyaM vaca: ||39||
zAkyaziSyo na saMbhASyo bahujalpa: svabhAvata: |
iti saMvidamAdhAya te tasthurmaunina: param ||40||
tairadattAzrayastatra sa babhrAma dinakSaye |
baddhakozairvinaSTAza: paGkajairiva SaTpada: ||41||
munirekastu vAsAya tasya zUnyAM kuTIM dadau |
tvayA maunavatA rAtrau sthAnavyamiti saMvidA ||42||
tatra tairakRtAtithyaM taM kSapAkSayakAriNam |
Uce zayAnamabhyetya zarairAzramadevatA ||43||
uttiSTha sAdho saujanyAtkuru me dharmadezanAm |
saddharmavAdinAM loke prathamo hyasi me mata: ||44||
ityarthitastayA maunI sa tAM prAha laghusvana: |
mAtarniSkAsanAyaiva tvaM me kenApi nirmitA ||45||
@431
asmin me muninA maunasamaya: saMzraya: kRta: |
niSkAsayati mAmeSa tadvyatikramakAriNam ||46||
iti bruvANa: praNayAdbahuza: sa tayArthita: |
brAhmaNAnumataM dharmaM vaktuM samupacakrame ||47||
naiva vratAni tanuzodhanasAdhanAni 
no pAvanAni vijanAni tapovanAni |
puMsAM jaTAjinaparigrahadurgrahANAM
ceta: spRhAparicitaM parizodhayanti ||48||
ete vane phalabhuja: kapayo na muktA
vRkSA: savalkalapalAzajaTAsaTAzca
antarjalapraNayinastimayazca tIrthe
mithyA tapa:parikara: prazamojjhitAnAm ||49||
na bhUtidhavalairibhai: pavanapAyibhi: pannagai:
vanavyasanibhirmRgai: salalakai: sthalIzAyibhi: |
phalapraNayibhi: zukairapi nirambarairlubdhakai: 
amuktaviSayaspRhairadhigatA prazAnti: kvacit ||50||
iti tadvacanaM zrutvA munayo’pi savismayA: |
tasmAdaronmukhA: sarve parivAryAvatasthire ||51||
so’cintayadiyaM parSatsaMsAraparivartinI |
mithyaiva vratasaMtApasaMtataklezamaznute ||52||
nRNAmavidyA saMskArA vijJAnaM nAmarUpatA |
SaDAyatanasaMsparzo vedanA saha tRSNayA ||53||
upAdAnaM bhavo jAtirjarAmaraNadurgati: |
eSa du:khamaya: skandha: sumahAn parivardhate ||54||
avidyAdikrameNaiva prazAntAnAM manISiNAm |
ekaikasya nirodhena layaM yAti para: para: ||55||
iti nizcitya manasA sa teSAM tadvidhAM pura: |
saddharmadezanAM kRtvA punastAnidamabravIt ||56||
teSAmazocyaM spRhaNIyameva 
janmaprazAmocitamunnatAnAm |
maitrIpavitrANi manAMsi yeSAM 
saddharmazuddhAni ca jIvitAni ||57||
@432
yAvanto’syAM bhuvi nabhasi bhoginAmAlaye vA
sattvA: santi praNayavacasA tAn suhRtprArthaye’ham |
maitrIpAtraM kuruta hRdayaM dharmabuddhiM bhajadhvaM 
dharmAdanyastamasi viSame dehinAM nAsti dIpa: ||58||
ityuktvA pAdapatale kRtaparyaGkabandhana: |
RjuprakAzamarhattvaM tatra sAkSAccakAra sa: ||59||
te tamUcurbhadantAsmAnnaya zAkyamune: padam |
svAkhyAte dharmavinaye pravrajyAmarthayAmahe ||60||
iti tairarthita: so’tha cIvaraprAntalambina: |
tAnAdAya yayau vyomnA maharddhi: saMgharakSita: ||61||
sa zAstu: padamAsAdya tatpAdanalinadvayam |
mUrdhnAbhivandya sAnandastasmai sarvaM nyavedayat ||62||
bhagavAn praNayiprItyA munInAmatha tadgirA |
mana:prasAdajananIM cakre saddharmadezanAm ||63||
te tatprasAdasaMjAtavimalaprazamodayA: |
sarvaklezaprahANArhaM pUjyamarhattvamAyayu: ||64||
teSu yAteSu zAstAramapRcchatsaMgharakSita: |
bhagavan stambhakuDyAdirUpA: puSpaphalopamA: ||65||
rajjvAbhAstantuzeSAzca dRSTA: sattvA mayA pathi |
tatteSAM karmaNa: kasya phalaM mohAnuvartinAm ||66||
iti tenAdarAtpRSTa: sarvajJastamabhASata |
babhUvu: kAzyapAkhyasya te zAstu: zrAvakA: purA ||67||
stambhakuDyeSu tai: zleSma prakSiptaM saMghamandire |
bhuktAni saMghavRkSebhya: phalapuSpANi cAparai: ||68||
bhikSubhojanapAneSu dveSAdvighna: kRto’parai: |
saMghalAbhaparAvRttirbhikSUNAmaparai: kRtA ||69||
te tatkarmavipAkena tattadAkAratAM gatA: |
ityAkhyAnaM bhagavatA zrutvA so’bhUtsavismaya: ||70||
prAptamarhatpadaM dRSTvA bhikSava: saMgharakSitam |
jinaM tatkarma papracchu: pRSTa: sa ca jagAda tAn ||71||
@433 
eSa prabrajita: zAstu: kAzyapAkhyasya zAsane |
purA vihAre saMghasya vaiyApRtyakaro’bhavat ||72||
paJca cAsya zatAnyAsan saGgatAni vihAriNAm |
praNidhAnaM zarIrAnte kuzalAya cakAra sa: ||73||
tenAsmiJjanmani prApadarhatvaM saMgharakSita: |
tadaitatsaMgataM cAsya munInAM zatapaJcakam ||74||
raktai: zuklairasitazabalairdehinAM karmasUtrai-
zcitrAkAraM bhavati bahuza: prAvRtaM janmavastram |
tyakte tasmiJjaraThabhujagamlAnanirmokayuktyA 
tatkaivalyaM vizati kuzalI yanna zItaM na coSNam ||75||
iti tasya nizamya sAdarA:
kathitaM tena tathAgatena te |
prazazaMsurananyamAnasA: 
caritaM saccaritasya bhikSava: ||76||
iti kSemendraviracitAyAM bodhisattvAvadAnakalpalatAyAM 
saMgharakSitAvadAnaM saptaSaSTitama: pallava: ||
@434
68. padmAvatyavadAnam |
karmANi pUrvavihitAni hitAhitAni
zliSTAni bhogasamayairativAhitAni |
gacchanti jantuSu lasatkusumopamAni 
lInaM tileSviva nidhAya nijAdhivAsam ||1||
vajrAsane vajrasamAdhibandhA-
dathotthite buddhasudhAmayUkhe |
saMvatsarai: SaDbhiravAptadIpta-
jJAnodaye bhikSugaNastamUce ||2||
tvadviyogAgnisaMtaptA bhagavan kukSikoTare |
nilInaM suSuve garbhaM SaDbhirvarSairyazodharA ||3||
tasmin rAhulakAbhikhye jAte tvatsadRze zizau |
jAta: kuto’yamityAha rAjA zuddhodana: krudhA ||4||
sA vadhyavasudhAM nItA zAsanena mahIpate: |
satI tavaiva lekhena prabhAveNaiva rakSitA ||5||
tvadvyAyAmazilotsaGge nikSipte’tha tayA zizau |
tatsatyayAcanenAsau salile pupluve zilA ||6||
sAdhvIvratapavitrAyAstasyA: zvazurakopaja: |
du:khAvamAnasaMtApa: sa pAkAtkasya karmaNa: ||7||
iti bhikSuvaca: zrutvA bhagavAn pratyabhASata |
zrUyatAM karmaNA yena du:khaM lebhe yazodharA ||8||
kAmpilye nagare rAjA brahmadatta: purAbhavat |
bhUtalAkhaNDala: zrImAn kAminIkusumAyudha: ||9||
khaGgadhArAdhareNAjau bhujena janita: para: |
prajajvAla pratApAgniryasyArAtitama:prada: ||10||
sa kadAcidvanaM dhanvI mRgayAkelikautukI |
viveza dUramekAkI hRto’zvenAtiraMhasA ||11||
tasyArkakiraNodbhinnA: kapole svedabindava: |
cakru: kuNDalamuktAnAM pratibimbaviDambanam ||12||
mArgAgatena sa muhurmRgazAvakena
ramyAvalokanakutUhalanizcalena |
hArAgraratnazakalapratibimbitena 
prApa kSaNaM sadRzarUpapadaM sudhAMzo: ||13||
@435
tasyAnuraktahariNIkariNIprasakta-
vyAmIlitekSaNamRgadvipasevyamAnA: |
jahnu: zramAmbuzabarIkabarIkalApa-
puSpaspRza: surabhimattavanAntavAtA: ||14||
asminnavasare kanyAM zANDilyasya mahAmune: |
prasrAvapAnasaMprAptagarbhamugdhamRgIsutAm ||15||
salilAharaNAyAtAM lAvaNyAmRtavAhinIm |
sa dadarzAzramasarittIre taralalocanAm ||16||
kamalAM kamalAvAsaprItyeva kamalAkaram |
sRjantI caraNanyAsajAtai: kamalamaNDalai: ||17||
apUrvakautukavatIM tAM dRSTvA manujezvara: |
amaratvamiva prApa nirmimeSekSaNa: kSaNam ||18||
so’cintayadaho kApi kAnteyaM munikanyakA |
hariNIva haratyeva snigdhamugdhairvilokitai: ||19||
sevAsImni vizezitA kamalinI saMvAhane pAdayo:
pUrNendurvadanasya lakSmalikhitaM dAsatvamApAdita: |
prArabdhe svayameva vizvavijaye bhrUvibhramai: subhruva: 
kAmaM nirmamakAmakArmulatA nairguNyamAlambate ||20||
kirati vadanabimbaM harSapIyUSamasyA 
lalitasitamayUkhollekhalekhAkrameNa |
iyamatizayamaitrI netrayo: zrotramUle 
navakuvalayalIlottuGgakAntiM tanoti ||21||
iti saMcintya sa zanairavaruhya turaMgamAt |
tAmuvAca samabhyetya kautukAlokanonmukhIm ||22||
amlAnasukRtodArasurakaNThagrahocitA |
vijane maNimAleva kA tvaM kuvalayekSaNe ||23||
zyAmAnandasaMdohasyandinI lalitA tava |
na kasya kurute kAnti: kautukAkuJcitaM mana: ||24||
brUhi kasya tvayA prAMzu: zaraccandrAvadAtayA |
kAmamuktAlate vaMza: saMbhavena vibhUSita: ||25||
iti tenAdarAtpRSTA jJAtvA taM muniputrakam |
ajJAtakAmavRttApi sAbhilASA jagAda sA ||26||
@436
ahaM padmAvatI nAma pAdodyatpadmamAlikA |
mRgIgarbhasamudbhUtA zANDilyasya sutA mune: ||27||
svAgataM te munisuta priyaM me tava darzanam |
manoharataraM citraM vatkalaM kimidaM vratam ||28||
vibhUSito’yaM mAyUrai: zikhaNDairiva paJcabhi: |
surArcAkIrNakusuma: zobhate te jaTAbhara: ||29||
ayamAmalakasthUlaprAleyaphalakojjvala: |
dIrghAkSasUtramAlAbhi: kaNThe bahuguNastava ||30||
AsUtrayati te pANizcitrai: kuzapavitrakai: |
kuTile veNudaNDe’smin bAlapallavamAlikAm ||31||
ramaNIyavratavata: kathyatAM kva tavAzrama: |
manomRgAjinaM zrAntaM tatra vizrAntimeti me ||32||
iti mugdhAvaca: svAdu sudhArdraM vasudhAdhipa: |
AsvAdya datvA pAtheyamodakaM tAmabhASata ||33||
naivAsminnucitaM subhru darbhasUcIcayAcite |
sukumAraM tava vapu: zuSyattarutRNe vane ||34||
ita: saMbhogayogyazrIrnAtidUre mamAzrama: |
evaMvidhA vizIryante yasmin phalaparaMparA: ||35||
nivAsa: kriyatAM tatra caryatAM mAnmathaM tapa: |
saMbhogaparicaryAsu jano’yaM viniyujyatAm ||36||
agnyutsaGgapataMgatAM gatavatastryakSaprakopakSaNe
jIvotpAdanametadeva vidhinA manye navaM nirmitam |
kAntaM te vasudhAsudhAkarakalAkozAnukAraM vapu: 
lAvaNyAvanipuNyapaNyamasamaM nAnyanmanojanmana: ||37||
iti zrutvA vidagdhasya mugdhA bhUmipatervaca: |
candrAvadAtamAsvAdya modakaM tamabhASata ||38||
tvadvratAnuvrataivAhaM nivasAmi tavAzrame |
pratIkSasva kSaNaM yAvadgatvAjJAmarthaye guro: ||39||
iti saMvidamAdhAya sA gatvA nijamAzramam |
navAbhilASavivazA zvasantI munimabhyadhAt ||40||
dRSTastAta vane ko’pi mayA munikumAraka: |
prasannasalilacchAyacitraparyantavalkala: ||41||
@437
divyaM tadAzramodbhUtaM phalamAsvAditaM mayA |
yenAnyaphalasaMbhAre niyama: parikalpita: ||42||
gacchAmi tvadanujJAtA kAntaM tasya tapovanam |
tatsaujanyaprasaktA me nAnyatra ramate mati: ||43||
iti tadvacanaM zrutvA vismita: smarasUcakam |
tAmuvAca munirmugdhAM yauvanonmAdazaGkita: ||44||
dRSTastvayA bhujaMgo’sau manye ratnavibhUSita: |
bhavanti munaya: putri na dvijihvA na bhogina: ||45||
sasnehairgurubhi: paraM pariNatau du:khapradairmodakai-
rApAte viSayairivAtimadhurai: prItiM vRthA mA kRthA: |
mugdhe kAmakalAnibhAni sarasAnyAyAsasiktAnyalaM 
yeSAmeva viSopamena janatA svAdena saMmUrcchati ||46||
ehi darzaya me dUrAtkastAvatsa mune: suta: |
ityuktvA taTinItIraM tayA saha yayau muni: ||47||
sa vilokya sarittIre brahmadattaM mahIpatim |
yogyaM guNagaNodAraM jAmAtaramamanyata ||48||
nRpo’pi munimAlokya vailakSyavinatAnana: |
dviguNena praNAmena ninAyaiva prasannatAm ||49||
nijocitena vidhinA muninA pratipAditAm |
tatastAM harSapIyUSalaharImagrahInnRpa: ||50||
nAsyA: kadAcitkartavyo manyu: paragirA tvayA |
mugdhA pAlyeyamityuktvA muni: prAyAtsvamAzramam ||51||
atha harSamivAruhya hayaM jAyAsakha: kSaNAt |
rAjadhAnIM samAsAdya nRpazcakre mahotsavam ||52||
sarvAnta:puravargasya mUrdhni nyastA mahIbhujA |
sA yayau ziSyatAM patyu: kalAkauzalakeliSu ||53||
pAdanyAsai: kamalakalikAM bhUmimAlokya tasyA 
devIzabdaM nRpaparijanastatra mene yathArham |
divyotkarSa: sukRtasaciva: sUcyate ketubhUta: 
sphItAzcaryairatizayamayairlakSaNai: puNyabhAjAm ||54||
anta:purapurandhrISu vimukheva mahIbhujA | 
lebhe saubhAgyazobhAM sA ramamANA ghanastanI ||55||
@438
atha kAlena sA garbhamAdhatta vasudhApate: |
cintAzalyaM ca saMsaktamanta:puravadhUjana: ||56||
AsannaprasavAM mugdhAM tatastAmetya mandire |
kauTilyakrUramAtsaryAdUce rAjAGganAjana: ||57||
prasavasya vidhiM mugdhe na jAnISe nRpocitam |
jananI hi sutaM sUte paTTena pihitekSaNA ||58||
ityuktA sA sapatnIbhi: prauDhagarbhabharArditA |
ucitaM bhavatIbhirme kriyAtAmityuvAca tA: ||59||
tatastAbhirniruddhAkSI dRDhabandhena vAsasA |
sAsUta bAlayugalaM prataptakanakaprabham ||60||
dhRtvA tau vastrapihite maJjUSe gUDhamudrite |
gaGgAjale niSkaruNA: kumArau cikSipu: striya: ||61||
kRtvA raktAktavadanAmUcu: padmAvatIM ca tA: |
zakaladvayamaspandaM jAtaM te kSiptamambhasi ||62||
vipulotsavasaMnaddha: kiM jAtamiti bhUpati: |
apRcchadAnta:purikAn putrasaMdarzanotsuka: ||63||
te taM babhASire deva sadRzaM te sutadvayam |
saMjAtaM bhakSitaM devyA pizAcyeva kimucyate ||64||
trasta: zrutveti nRpatirgatvAnta:puramandiram |
raktAktavadanAM devIM dRSTvA satyamamanyata ||65||
vadhAya bahirutsRSTA sA kruddhena mahIbhujA |
guptaM dhRtA mantrivarai: sapatnIdoSazaGkibhi: ||66||
atha vyomnA samabhyetya zANDilyAzramadevatA |
antarhitA janasyAgre jagAda jagatIpatim ||67||
nirdoSAM durdazAM yAtAM vadhAyotsRjatastava |
nirvicArapravAdena manye nirmUlitaM yaza: ||68||
padmAvatI sapatnIbhirmugdhA vanamRgIsutA |
vaJcitA svasukhAyeti na jAnISe vizAMpate ||69||
nibhavograpizAcena nityAdhiSThitacetasAm |
evaMvidhaiva prAyeNa bhavatyunmAdinI mati: ||70||
@439
bhogAndhA: prabhava: svabhAvacapalA: zrIvibhramocchRGkhalA:
satyavyatyayabhUmayo yuvataya: puNyAbhicArakriyA: |
svacchandAdbhutavAdinazca pizunA: khe citrakarmodyatA 
yatraikatra vasanti tatra sarala: sAdhu: kathaM jIvati ||71||

antarhitatanordevyA: zrutveti vacanaM nRpa: |
kupitastatra vRttAntaM papracchAnta: purAGganA: ||72||
krodhAkrAntasya nRpatestIvrazAsanazaGkitA: |
tA nivedya yathAvRttaM babhUvurbhayavihvalA: ||73||
nirdoSAM dayitAM jJAtvA sapatnIvaJcitAM nRpa: |
vadhyabhUmisamutsRSTAM zuzocAnuzayAkula: ||74||
rAgakrodhakRpAlajjAzokaistulyabalodayai: |
mumoha mohasacivairbhAgIkRta ivAbhavat ||75||
hA priye hInapuNyasya kva puna: saMgamastvayA |
mametyuktvA narapatirnipapAta mahItale ||76||
atha gaGgApravAhAptaM maJjUSaM jAlajIvina: |
AdAya rAjamudrAGkamAyayurdhIvarA: sabhAm ||77||
tairnyaste puratastasmin sahasoddhArite nRpa: |
dadarza bAlayugalaM pratyagrakanakojjvalam ||78||
tulyarUpau nRpasyemau sahasrAMzorivAzvinau |
kumArau lakSaNodArau jAtAviti janasvana: ||79||
tata: sabASpastanayau gRhItvAGke mahIpati: |
priyAvirahazokArta: saMtApamadhikaM yayau ||80||
atha dIrghamatirnAma mahAmAtyastamabravIt |
deva jIvati te patnI sapatnIjanavaJcitA ||81||
zrutvaitatsahasA rAjA labdhajIva ivotthita: |
hRSTa: saMdarzayetyuktvA prayayau mantrimandiram ||82||
tatra tAM du:sthitAM dRSTvA manyuvismRtasaMbhrAm |
avamAnasamudvignAM jagAda jagatIpati: ||83||
yaireSa viSama: kleza: priye tava vinirmita: |
ehi pazyAdhunA teSAM vicitravadhavaizasam ||84||
prasIda tyaja saMtApaM mA maunAbhimukhI bhava |
ityuktvA nipapAtAsyA: pAdayo: pRthivIpati: ||85||
@440
sAvadadvASpadhArAbhi: sicyamAnonnatastanI |
narendra mA kRthA: kopaM jane tIvrApakAriNi ||86||
satyaM vipriyakAriNISu nRpate manyurna me vidyate 
vairaM hi kSamayaiva yAtyupazamaM vaireNa tadvardhate |
zatrurnaiva vibhu: parAbhavavidhau naivopakAre suhRt 
sarvaM prAktanakarmanirmitamidaM du:khAdikaM dehinAm ||87||
kRtApakAre’pi parAbhavodyamaM 
na nAma kuryAdavicArya buddhimAn |
krudhA parakrodhaviSaM vivardhate 
na zAntimeti jvalito’gniragninA ||88||
du:khasaMtApitA tAvattAtasyaiva tapovanam |
gacchAmi tadvaca: pUrvaM kAminyA na kRtaM mayA ||89||
vAritApi paraM tena mama kAmaphalaspRhA |
yauvanonmAdadoSeNa na nirvRttA karomi kim ||90||
ityuktvA ni:zvasantI sA vilikhantI padA bhuvam |
babhUvAnamravadanA kSaNaM maunAvalambinI ||91||
praNAmenApi nRpaterna sA prApa prasannatAm |
premNi zalyatulAM dhatte mithyAdoSaparigraha: ||92||
sA dhAturaktavasanA jagAma piturAzramam |
bhujaMgakuTilo manyurmAninInAM hi du:saha: ||93||
AliGgyamAneva latAsakhIbhi-
rbhRGgasvanai: svAgatavAdinIbhi: |
premNA mRgIbhi: parivAryamANA 
tapovanaM sA piturAsasAda ||94||
yAte munau puNyanidhau prasannaM 
tapovizeSArjitameva lokam |
dRSTvAzramaM zUnyamadhIravRtti:
padmAvatI mohahatA babhUva ||95||
vAtsalyamAjanmanilInamanta: 
svacchaprabhAvasya pitu: smarantI |
zUnyAM trilokImiva manyamAnA 
viSArditevAhihateva sAbhUt ||96||
@441
tadeva tasyA muninA vihInaM 
vanaM jagAma priyamapriyatvam |
kAlena ni:zeSanipItasArA 
bhavanti bhAvA virasasvabhAvA: ||97||
teSveva dezeSu manohareSu
teSveva puSpAkaravAsareSu |
ekena kenApi vinA janasya 
sarvaM viSAdAspadatAmupaiti ||98||
veSaM tata: pravrajitAnurUpaM 
vidhAya sA bhUtalacandrarekhA |
sukhojjhitA dikSu paribhramantI 
vArANasIM zAntimivAsasAda ||99||
tatrAtha rAjJA kRkiNA mRgAkSI 
sA prArthyamAnApyabhilASabhAjA |
tata:pradIptAgnizikheva tasya
saMsparzayogyA na kathaMcidAsIt ||100||
sA rAjapatnIbhiratiprayatnA-
dabhyarcyamAnA tridazAGganeva |
tatra svavRttAni vicintayantI
pativratA kAlamuvAsa kaMcit ||101||
tAM brahmadatto’pi viziSTacAra-
statra sthitAM bhUmipatirnizamya |
viyogadu:khAnaladahyamAna:
samAyayau brAhmaNakUTaveSa: ||102||
atha vratAcchAditacAruveSAM 
vilokya tAM zIlayaza:patAkAm |
prasAdanAya praNayAbhisArI 
nRpa: svarUpaM prakaTIcakAra ||103||
tIvrAparAdho’hamiti bruvrANe
mahIpatau sA suciraM ruroda |
manasvinInAmavamAnamanyu-
rudIraNenApi navatvameti ||104||
@442
ghanAzrudhArAparihArakArI
smarendurekhAphalIkRtAza: |
kAntAM zaratkAla iva prasAdya
ninAya rAjA nijarAjadhAnIm ||105||
pAdAmbujanyAsasarojapAlI 
viyogakAle prazamaM prayAtA |
prAdurbabhUva priyasaMgame’syA: 
saMbhogalakSmIriva gADharAgA ||106||
janmAntare sA kila kanyakaiva
pratyekabuddhAya vilAsapadmam |
datvApi lobhAtpunarAdade tad
vicArya zobhAM pradadau punazca ||107||
padmapradAnena babhUburasyA: 
pAdAvatAreSu saroruhANi |
AdAnadoSAdviratAni kAle
puna:pradAnAtpunarudgatAni ||108||
tenaiva dattA haraNodbhavena 
svakarmapAkena malImasena |
padmAvatI vadhyapadaM visRSTA
saivAdya kAlena yazodharA ca ||109||
zrutveti sarve kathitAM jinena 
tAM citritAM karmaphalodayasya |
babhUvurAzcaryaparigraheNa
citrAbhilInA iva bhikSavaste ||110||
iti kSemendraviracitAyAM bodhisattvAvadAnakalpalatAyAM
padmAvatyavadAnamaSTaSaSTitama: pallava: ||
@443
69 dharmarAjikApratiSThAvadAnam |
teSAmazeSakuzalapraNidhAnadhAmnAM
zuddha: sukhasthitirayaM ca parazca loka: |
yeSAM vizeSaracitonnatalakSaNAnAM 
caityAGkitA vasumatI sukRtaM bravIti ||1||
pure pATaliputre’bhUdazoka: pRthivIpati: |
yenAzoka: kRto loka: samyakpAlanalAlita: ||2||
vidhAya bodhisnapanaM yena kAJcanavarSiNA |
tricIvarAcchAdanena bhikSusaMgho’bhipUjita: ||3||
mAnyasyAnumate zrImAn yazasa: sthavirasya ya: |
atItabuddhazArIradhAtUnAM dIptatejasAm ||4||
anarghyANAM ca ratnAnAM kRtvA saMgrahamAdarAt |
vidadhe mauktikacchandacArucaityAGkitAM mahIm ||5||
nAgalokaM svayaM gatvA saugataM dhAtusaMcayam |
sa nAgAhRtamAdAya ratnastUpAvalIrvyadhAt ||6||
tasyAzItisahasrANi catvAri ca mahItale |
dharmarAjikayuktAnAM stUpAnAM nirmitirbabhau ||7||
ekakSaNapratiSThAsu pRthivyAM sthavirastadA |
khamutpatyArkamAcchAdya chAyAsaMjJAmakalpayat ||8||
nityapravRtte yasyAtha vitate saMghabhojane |
zanai: pravrajita: kazcijjarAjIrNa: samAyayau ||9||
rAjArhamazanaM tatra preSitaM sa mahIbhujA |
bhuJjAna: paramAM prItimAsasAda sudhAmiva ||10||
taM prAhAnyatamo bhikSurapi jAnAsi bhUbhujA |
kimarthaM svocitaM tubhyamidaM bhojyamupAhRtam ||11||
ativRddhatarAttvatta: saddharmaM zrotumutsuka: |
tvAmarcayati bhUpAla: satkAreNa mahIyasA ||12||
iti smitamukhenokto bhikSuNA maurkhyalajjita: |
zalyaviddha iva kSipraM vRddhabhikSuracintayat ||13||
lajjAyai kimidaM bhuktaM du:khAntamazanaM mayA |
api gAthAcaturbhAgaM na jAnAmi nirakSara: ||14||
@444
kiM karomi satAM madhye yadi pRcchenmahIpati: |
tatkiM vakSyati mAmeSa mUkaM hAsyaratirjana: ||15||
kITai: koTarakAribhirvighaTitaskandhaprabandha: zanai-
ratna:suptakRzAnudhUmamalina: zvabhre’pi dhanyastaru: |
mUrkha: paNDitakhaNDitAnanarucirvailakSyalInasthiti: 
mUkAndhapratima: pramAdavasatirmA mAstu mAdRgjana: ||16||
iti cintAparicitaM taptani:zvAsani:sukham |
buddhaprasAdinI devI samabhyetya jagAda tam ||17||
prakSyati tvAM yadA rAjA vaktavyaM bhavatA tadA |
vistIrNataradharmasya saMkSepa: zrUyatAmiti ||18||
kiMcinmAtraM dhanamupakRtau kRtyamabhyarthyameva |
prANAdhAraM tanutaramapi svAdanirmuktamannam |
nidrAmudrA kSaNamapi dRzorityazaktopayuktaM 
zeSaM tyaktvA vrajati vipulArambhabhogaM zarIrI ||19||
iti devyA samAdiSTo vRddha: spaSTatarasvara: |
zrotuM prAptasya bhUbharturvidadhe dharmadezanAm ||20||
rAjA hRdayasaMvAdi zrutvA tasya subhASitam |
acintayadaho satyamidamuktaM manISiNA ||21||
mAmaivaitatsamuddizya hitamAha mahAmati: |
tattvasaMvAdasAsvAdA: puNyaprApyA: satAM gira: ||22||
yatkozeSu nidhIyate dhanavanaM tRSNAnalasyendhanaM 
kRtyaM yacca catu:samudrarasanAM vyApnoti vizvaMbharAm |
AhAro’pi vicitratAparicayI nidrApi me bhUyasI
sarvaM mohasukhAya nAntasamaye kiMcitkvacid dRzyate ||23||
iti saMcintya nRpatistasmai kAJcanacarcitam |
praNamya pradadau cAruruci saccIvarAMzukam ||24||
vrajantamatha taM mArge rAjapUjAvirAjitam |
dhyAnAdhyayanayogAya devatA samacodayat ||25||
tatastadupadezena nikhilaklezasaMkSayAt |
sAkSAdvihitamarhattvaM tena dhyAnAvadhAninA ||26||
@445
kadAcidatha bhUbharturvipule saMghabhojane |
nava: samAyayau bhikSurdivyasaurabhacIvara: ||27||
apUrvagandhalubdhAlimAlAvalayitaM nRpa: 
tamapRcchatkutastAvadayaM te saurabhodbhava: ||28||
so’vadaddevaloke’haM pArijAtatarostale |
uSito vArSikaM kAlaM tatpuSpairadhivAsita: ||29||
etadAkarNya nRpatistatprabhAvAdhikAdara: |
ratnatrayArcanAsakta: puNyArAmarato’bhavat ||30||
dharmasthitipraNayinI yadi saiva vRtti: 
satyopabhogasubhagA yadi saiva vANI |
paryantacintanaratA yadi saiva buddhi-
rdAnakriyopakaraNaM yadi saiva lakSmI: ||31||
iti kSemendraviracitAyAM bodhisattvAvadAnakalpalatAyAM 
dharmarAjikApratiSThAvadAnamUnasaptatitama: pallava: ||
@446
70. mAdhyantikAvadAnam |
bhaktipravartitajinoditavAsanAnAM 
teSAM jayatyabhimata: sukRtAbhiyoga: |
yatkortilakSaNavizeSanivezanena
puNyApi puNyataratAmupayAti pRthvI ||1||
mAdhyantikAbhidho bhikSurAnandasya gurorgirA |
buddhazAsanamAdhAtuM yayau kAzmIramaNDalam ||2||
tannAgAdhiSThitaM jJAtvA dhIrasattva: samAdhinA |
sa saMkSobhaM praNidadhe nAgAnAM kampitAvani: ||3||
zastrAgnivRSTirutsRSTA tairamarSavikAribhi: |
prabhAveNAbhavattasya mUrdhni padmotpalAvalI ||4||
tatastaM jagadurnAgAstadvIryotkarSavismitA: |
yAvAn paryaGkabandho’tra dezastAvAn vaze tava ||5||
uktveti tasmai paryaGkabandhatulyaM pramANata: |
navadroNamukhAyAmaM pradadu: zUnyamaNDalam ||6||
sa tatra nagaragrAmasaMnivezavizeSakRt |
sthitiM babandha sahita: zatai: paJcabhirarhatAm ||7||
tatrAkSayaM bhagavata: sa nivezya dharmaM 
kRtvA vihArarucirAbharaNAM dharitrIm |
tAM gandhamAdanataToddhRtalabdhasArai-
rvyAptAM cakAra navakuGkumakandavRndai: ||8||
iti kSemendraviracitAyAM bodhisattvAvadAnakalpalatAyAM 
mAdhyantikAvadAnaM nAma saptatitama: pallava: ||
@447
71 zANavAsyavadAnam |
zAntispRzAM vimalazIladukUlalIlA-
zobhAjuSAM viSayaveSaparAGmukhAnAm |
cInAMzukairmalinazIrNapaTaccarairvA
naivAbhimAnakalanA na ca dainyavRtti: ||1||
zANavAsI purA bhikSurguNavAn guruzAsanAt |
jinazAsanamAdhAtuM mathurAM prasthita: purIm ||2||
sa vrajan pathi zuzrAva mallayorvadatormitha: |
prasaGgopagatAmetAmAryAmAryasvabhAvayo: ||3||
ye vimalazIlanilayA: zrutavizrutacakSuSa: kSamAvanta: |
tAneva zANavAsI kathayati bhikSurbhuvi zramaNAn ||4||
etaduktvAtha tenApi tadevoktaM nizamya tau |
tamUcatustvamevAsau zANavAsI na saMzaya: ||5||
kasmAttvaM zANavAsIti sumate dikSu vizruta: |
gAthA gAyanti munayastava saddharmavAdina: ||6||
sa jagAda mayAnyasmiJjanmanyAmayapIDita: |
pratyekasugata: svAsthyaM nIto vaidyacikitsayA ||7||
zANaM zIrNataraM vAsastasya dRSTvA mayAlpakam |
upanItaM praNayinA rAjArhaM rucirAmbaram ||8||
so’bravInna sakhe mahyaM rocate rucirAMzukam |
labhyate prazamazlAghyA zobhA zANena vAsasA ||9||
ityahaM tadvaca: zrutvA zIrNazANAMzukotsuka: |
satsaGgamAptavairAgya: sadvastravimukho’bhavam ||10||
kAlena tasya dehAnte rucirArcAvidhAyinA |
mayA tattulyabhAvAptyai praNidhAnamati: kRtA ||11||
tenAhaM praNidhAnena tatsamabhyarcanena ca |
sazANavastra: saMjAta: zANavAsIti vizruta: ||12||
@448
ityukvA sa zanairgacchannavApya mathurApurIm |
urumuNDAbhidhaM zailamAruroha mahodyama: ||13||
tatropavizya paryaGkabandhenAkampitakSiti: |
vilIya viSasaMnaddhau nAgau tumulavarSmiNau ||14||
mathurAvAsinau zreSThisutau naTabhaTAbhidhau |
AdAya sahakRtyAya sa vihAraM vinirmame ||15||
ratnojjvala: sphaTikakAJcanaramyaharmya: 
paryaGkapITharacanAzayanAbhirAma: |
svargopama: subhagabhoganidhirvihAra:
puNyasthitirnaTabhaTAbhidha eva so’bhUt ||16||
iti kSemendraviracitAyAM bodhisattvAvadAnakalpalatAyAM 
zANavAsyavadAnamekasaptatitama: pallava: ||
@449
72 upaguptAvadAnam |
yaireva yAti viSayairabhilASabhUmiM 
sarvo jana: smararaja:paribhUtadRSTi: |
taireva puNyaparimArjanazuddhibhAjAM 
vairAgyayogamupayAti mana: prazAntim ||1||
abhUdguptAbhidhAnasya gAndhikasya suta: purA |
mathurAvAsina: zrImAnupagupta iti zruta: ||2||
ajAta: kalpita: pitrA sa bhikSo: zANavAsina: |
anuyAyIti vacanAttadbhaktinirato’bhavat ||3||
vairAgyAbhimukhe tasminnavayauvanazAlini |
bhagnavighnagaNArambhazcitAM lebhe manobhava: ||4||
haricandanakastUrIkarpUrAguruvikrayI |
sa kaMcitkAlamakarod vyavahAraM piturgirA ||5||
atha vAsavadattAkhyA gandhakrayavisRSTayA |
svadAsyA kathitaM zrutvA taM rUpaguNavizrutam ||6||
saMjAtarAgasaMvegA gaNikA saMgamArthinI |
visRjyAbhimatAM dUtIM bhAvaM tasmai nyavedayat ||7||
sa svairamarthito dUtyA sasmitastAmabhASata |
ayaM nAbhimata: kAlastasya: saMdarzane mama ||8||
atha dUtyAM prayAtAyAM sodvegA gaNikAbhavat |
nAnurAge virAge vA niyatirvezayoSitAm ||9||
kadAcinmandire tasyA: sthite yUni vaNiksute |
nava: sArthapati: zrImAnAjagAmottarApathAt ||10||
visRSTe rAtribhogAya tena hemni sahAMzukai: |
jananyA sahitA lubdhA gaNikA samacintayat ||11||
eSa tAvatsthito gehe vaNiksUnu: kRtavyaya: |
arthI mahAdhanazcAnya: kiM karomi na vedmi tat ||12||
vantacitta: puna: kAmI na bhavatyadhikaprada: |
tena paryuSitenaiva kriyate niSphalena kim ||13||
navastvabhinavautsukyAtsarvaM muJcatyayAcita: |
apriye’pi priyAsvAdaM karoti prathamAdara: ||14||
tasmAtkimasya kriyatAmanta:saktasya zalyavat |
abhogena na yAtyeSa karmabandha ivAnuga: ||15||
@450
nAsmAkametadvANijyaM tyajyate yadi vittavAn |
na dharmAya na kAmAya vayamarthAya nirmitA: ||16||
iti saMcintya sA mAtu: saMmate draviNArthinI |
varAsavena nyavadhItsaviSeNa vaNiksutam ||17||
nikSipyAvaskaracaye tatastaM gatajIvitam |
avApya vipulaM vittaM sArthavAhaM pravezya sA ||18||
dRSTa: praviSTo gaNikAgRhaM na tu vinirgata: |
iti bandhubhiranviSya vyasu: prApto vaNiksuta: ||19||
tatastadvadhasaMtaptai: zrAvitastairmahIpati: |
vezyAyAstIvrapApArhamAdidezogranigraham ||20||
sA vadhyavasudhAM nItA muttakezI nirambarA |
nikRttapANicaraNA chinnazravaNanAsikA ||21||
veSTayantI vyathAkrAntA nijazoNitakardame |
nivAryamANakravyAdA dAsyA cukroza bandhakI ||22||
upaguptastatastasyA: zrutvA viSamavaizasam |
tadvilokanakAlo’yamityuktvA tAM bhuvaM yayau ||23||
dAsyA niveditaM dRSTvA tamAyAntaM zazidyutim |
pUrvAbhilASazeSeNa sA lajjAkuTilAbhavat ||24||
anta:praviSTa: kenApi vAsanAbhyAsavartmanA |
na kasyAMcidavasthAyAM rAgastyajati dehinAm ||25||
jaghanAvaraNaM kRtvA dAsyA vasanapallavam |
sA stananyastahastA taM babhASe vinatAnanA ||26||
prayatnenApi mahatA nAyAtastvaM mayArthita: |
adhunA mandabhAgyAyAstava saMdarzanena kim ||27||
yadA mamAbhavatko’pi bhAgyasaubhAgyavibhrama: |
na darzanasya kAlo’yamityuktaM bhavatA tadA ||28||
kRttAGgI rudhirAdigdhA cyutAhaM klezasAgare |
kAla: kamalapatrAkSa kimayaM darzanasya me ||29||
iti bruvANAM bASpAmbuplAvyamAnAMzukAJcalAm |
zanakairupaguptastAM sAnutApamabhASata ||30||
kAntizcandrasakhI suvarNakadalIlAvaNyacauraM vapu-
rvaktraM padmanimIlanaM kuvalayaklaibyaprade locane |
naitanme dayitaM manoharataraM kiM tu prayatnAdahaM 
kAmAnAM prakRtiM vicAravirasAM draSTuM samabhyAgata: ||31||
@451
vibhUSaNAMzukacchanne varasaurabhavAsite |
zobhA tavAbhavatkAye svabhAva: punarIdRza: ||32||
bata bata nihatAste kIrNakezAsthisaMsthe 
satatamanalatApotpacyamAnAkhilAGge |
kuNapavati ramante ye jugupsAnidhAne 
vyasanagaNanidhAne kAyanAmni zmazAne ||33||
visyandini durAmode vikRtacchidrasaMkule |
aho mohAnmanuSyANAM kAye’pi priyabhAvanA ||34||
sApAya: kAyaparyAyamAyAviSayasaMzraya: |
du:khaskandha: kSayaM yAti sugatopAsanAdayam ||35||
mohadhvAntadivAkarasya sakalaklezAvakAzacchida:
zAstu zAsanasaMzraye praNihitaM kalyANamitrasya yai: |
naiva klinnakalaGkapaGkakalite kIrNAntramAlAkule
te majjanti vikArabhAji narake kAyAbhidhAne puna: ||36||
etadAkarNya gaNikA du:khodvegavirAgiNI |
puNyaM ratnatrayaM zAntyai zaraNyaM zaraNaM yayau ||37||
upaguptakathAvAptasrota:prAptaphalAtha sA |
dharmamArgapraNayinI dRSTasatyA vyapadyata ||38||
tasyAM devanikAye’tha saMbhUtAyAM prabhAmaye |
mathurAvAsina: zrutvA cakrustaddehasatkriyAm ||39||
atrAntare zANavAsI samabhyetya prasannadhI: |
pravrajyAmupaguptasya prAptakAlAmamanyata ||40||
so’tha pravrajitastena prApyArhatpadamuttamam |
saddharmadezanArambhaM vidadhe puravAsinAm ||41||
dharmaM pradizatastasya tasyAM parSadi sAmRtam |
cakAra mAra: pracurAM tAM tAM vighnaughavikriyAm ||42||
vavarSa mauktikaM tatra ruciraM ca sakAJcanam |
yena vyAkSiptacittAnAM zrotR#NAmabhavadbhrama: ||43||
sa kRtvA hAryasaundaryaM lalitaM nartakIvapu: |
nanarta sahitastatra gandharvApsarasAM gaNai: ||44||
kAntAnRtyavilAsena helApahRtacetasAm |
abhUttatra vineyAnAM kAmaM kAmamayaM mana: ||45||
@452
avinItatarasyAtha mArasya vinayodyata: |
acintayadvikArArhAmupagupta: pratikriyAm ||46||
so’bhyetya mAramavadattuSTo’haM tava kauzalAt |
aho nRtyamaho gItaM divyameva kimucyate ||47||
uktveti mAlAvyAjena babandhAsya zavatrayam |
mastake sarpakuNapaM karNe ca zvamanuSyayo: ||48||
svayaM moktumazakto’sau mArastatkuNapatrayam |
prayayau zaraNaM devAn sendropendracaturmukhAn ||49||
teSu moktumazakteSu prerita: padmajanmanA |
bhagnadarpo’tha kandarpastameva zaraNaM yayau ||50||
sa nipatyAtivinayAdupaguptasya pAdayo: |
prasAdya madamutsRjya tamuvAca kRtAJjali: ||51||
kRtaM kRtApakArasya tvayA yaducitaM mama |
prasIda tyajyatAM manyuradhunAhaM tvadAzraya: ||52||
ahaM kRtAparAdho’pi sugatena mahAtmanA |
avinItatara: sUnurjanakeneva rakSita: ||53||
bodhimUle mayA tasya vajrAsanajuSa: purA |
kRtA nikAranikarA kSAntameva ca tena me ||54||
nAnAkAranikArakAriNi mayi prAkAratAM bibhratA
tasmin bodhisamAdhisiddhabhavane paryaGkabandhasthitau |
kSAntikSAlitamanyunA bhagavatA buddhena zuddhAtmanA
tena dhyAnaparAyaNena na manAgunmIlitaM locanam ||55||
bhavatA tvadya karuNAmutsRjyAhaM khalIkRta: |
sAparAdhe’pi mahatAM na manyumalinaM mana: ||56||
muJca me kuNapAbandhaM sthito’haM tava zAsane |
iti bruvANaM praNayAdupaguptastamabhyadhAt ||57||
na kariSyasi cedevaM bhikSUNAM viplavaM puna: |
tadetattava muJcAmi dRDhaM kuNapabandhanam ||58||
idaM ca bhavatA kAryaM priyaM praNayino mama |
atItasugatAkAraM saMdarzayitumarhasi ||59||
dRSTA tava mayA zaktirnATye sarvAnukAriNa: |
saMdarzane bhagavata: paramutkaNThito hyaham ||60||
@453
dharmakAyo mayA dRSTa: sugatasya zrutAtmanA |
rUpakAyastu naivAsau nayanAmRtanirbhara: ||61||
iti nirmuktakuNapastenokta: kusumAyudha: |
tamUce saugataM rUpaM tulyaM kartuM na zakyate ||62||
tathApi darzayAmyeSa tvadAjJAvinaye sthita: |
praNamyena praNamyo’haM na tvayA sugatAkRti: ||63||
ityuktvA sugatAkAramavikArasukhapradam |
sa samutsRSTakanakAlokakAntamadarzayat ||64||
dIrghadhyAnanimIlalocanayugaM ni:saMbhramabhrUlataM
nAsAvaMzaniSaktakAntakanakacchatropamAnAlikam |
nirbhUSAyatakarNapAzalalitaM vyAlambibAhudrumaM
bauddhaM rUpamavekSya nirvRtirabhUnnizcetanAnAmapi ||65||
upaguptastadAlokya kAntaM bhagavato vapu: |
sabASpapulakAkIrNazcakre tatpAdavandanam ||66||
na ca nAma praNamyo'hamiti vAdini manmathe |
upaguptastamavadatpraNamyastvaM jinAkRti: ||67||
kRtrimeSvapi bimbeSu vandyA bhagavatastanu: |
na sa mRtkASThadhAtUnAM praNAma: kriyate budhai: ||68||
ityuktamupaguptena zrutvA mAra: prasannadhI: |
vihAya saugataM rUpaM svaM vapu: pratyapadyata ||69||
tenaivAtha samAhUtA vinItena hitaiSiNA |
upaguptAntikaM paurA: saddharmaM zrotumAyayu:||70||
tasyopadezakathayA satyadarzananirvRtA: |
lakSANyaSTAdaza prApurarhattvaM puravAsinAm ||71||
iti sakalalokAlokakalyANakArI
vyathitatimirahArI dharmamArgopadeza: |
vipulakuzalamUlaprAptapuNyodayAnAM
bhavati kila maharddhiryA pareSAM hitAya ||72||
iti kSemendraviracitAyAM bodhisattvAvadAnakalpalatAyAM
upaguptAvadAnaM nAma dvAsaptatitama: pallava: ||
@454
73 nAgadUtapreSaNAvadAnam |
akhaNDitaM zAsanamAyatA zrI:
yazastuSArAMzuzatAvadAtam |
AzcaryacaryArucira: prabhAva:
phalAMzaleza: sugatArcanasya ||1||
rAjA zrImAnazoko’bhUtpure pATaliputrake |
dAnArthinAmabhUdyasya saMkhyAzabdadaridratA ||2||
taM kadAcitsabhAsInaM vaNijo dvIpagAmina: |
sarvasvanAzazokArtA: sani:zvAsA vyajijJapu: ||3||
deva dIrghabhujacchAyAvizrAntabhuvanasya  te |
rAjye na dRzyate kazciccintAsaMtApitAzaya: ||4||
asmAkaM tu pravahaNaM bhaGktvA ratnadhanaM hRtam |
kevalaM bhAgyadaurbalyAnnAgai: sAgaravAsibhi: ||5||
vayamanyatra jIvAmastadupekSA tu te vibho |
samudrayAtrAvicchedAtkozazeSavidhAyinI ||6||
iti teSAM vaca: zrutvA rAjA saMkrAntatadvyatha: |
samudrAntargatAnnAgAn vicintya stimito’bhavat ||7||
taM dRSTvA niSpratIkArakopavyAkulamAnasam |
indro nAmAbravId bhikSu: SaDabhijJa: sthito’ntike ||8||
nAgAnAM ratnacaurANAM tvatpratApAgnisUcaka: |
tAmrapaTTArpito lekha: preSyatAM pRthivIpate ||9||
iti bhikSuvaca: zrutvA lekhaM rAjA visRSTavAn |
kSiptameva tamambhodhau nAgAstIre pracikSipu: ||10||
nRpastenAvamAnena vicchAyavadanAmbuja: |
cintAsuptamatistasthau zvasannAsArpitAGguli: ||11||
nidrA parAGmukhI tasya klIbasyevAGganAbhavat |
dIrghA tRSNeva lubdhasya na ca rAtri: kSayaM yayau ||12||
@455
taM vyomadevatAbhyetya padArthodyatamabhyadhAt |
upAye sati bhUpAla na cintAM kartumarhasi ||13||
ye pUjayanti jinamaJjaliraJjitena 
mUrdhnA praNAmapariNAmamahArhapuNyA: |
teSAM surA api suvarNavicitrazobhA-
mAjJAsrajaM vijayinAM zirasA vahanti ||14||
etadAkarNya nRpati: prAta: snAta: zucivrata: |
siddhau zuddhena manasA dhyAtvA buddhaM samabhyadhAt ||15||
sattvasmeraM sarasakaruNAkaumudIpUritAzaM 
zAntyai kAntaM sakalatamasAM zuklapakSe niviSTam |
nityAnandaM paramamamRtaM nirvikAraM sRjantaM
vande tApaprazamasuhRdaM buddhapUrNendubimbam ||16||
cittaM sadA viSayadoSaparAGmukhAnAM 
yeSAM vaze paramapAramitAzrayANAm |
te me paraM parahitAbhinivazabhAja:
saMkalpakalpatarava: kuzalaM dizantu ||17||
iti bhaktividhAnena prANidhAnena bhUpate: |
sahasrANyarhatAM SaSTistUrNaM digbhya: samAyayu: ||18||
athendro bhikSurAkAraM haimaM ramyamakArayat |
sadRzaM nRpaterekaM nAgarAjasya cAparam ||19||
tata: kSitipatermUrtirvinanAma zanai: zanai: |
unnanAma ca nAgendramUrtirvismayakAriNI ||20||
yathA yathA nRpazcakre sadA ratnatrayArcanam |
tathA tathA nAgamUrtirvinanAmodyayau purA ||21||
atha rAjA punarlekhe prahite nAgapuMgavA: |
skandhArpitAkhilavaNigratnabhArA: samAyayu: ||22||
tadazeSaM narapatirvitIrya vaNijAM dhanam |
visRjya nAgAnabhavajjinazAsanasAdara: ||23||
sa vidhAyArhatAM pUjAmupacArairnRpocitai: |
babhUvAnalpasaMkalpairbuddhasaMdarzanotsuka: ||24||
@456
durlabhe parinirvANanilInajinadarzane |
upaguptaM sa zuzrAva sugatapratimaM guNai: ||25||
vidheyaM bhaktiyuktAnAM nRpa: praNayivatsala: |
urumuNDasthitaM dUtairAninAya tamAdarAt ||26||
tatsaparyAptaparyantasaddharmakuzalodaya: |
babhUva satataM rAjA ratnatrayaparAyaNa: ||27||
iti jinasmaraNena mahIpati:
prasabhapuNyamahodayasaMpadA |
viSabhRtAmapi mauliSu zAsanaM
kusumadAmavilAsamavAptavAn ||28||
iti kSemendraviracitAyAM bodhisattvAvadAnakalpalatAyAM
nAgadUtapreSaNAvadAnaM nAma trisaptatitama: pallava: ||
@457
74. pRthivIpradAnam |
puNyaM praNAmapathameti kathaM na teSAM
dAnodyatA: sapadi gAmiva lIlayaiva |
pUrNAGgapuNyarucirAM pRthumadhyadezAM
ye gAM svavatsasahitAM pratipAdayanti ||1||
athAzoka: kSitipatirdAnAbhyAsena bhUyasA |
abhyAgatapraNayinAM prayayau: kalpavRkSatAm ||2||
rAjocitai: sa satataM bhojanAbharaNAmbarai: |
bhikSulakSatrayaM gehe bhaktipUjairapUjayat ||3||
hemakoTizataM dAtuM sthiro’bhUdyasya nizcaya: |
sattvameva sthiratara: koza: kuzalazAlinAm ||4||
sAmrAjye bhUrivibhava: SaDiMvazadbhi ( ^zatyA) sa vatsarai: |
hemna: SaNNavatiM koTiM dadau saMghAya sattvadhI: ||5||
tata: kAlena nRpatirvyAdhinA glAnimAyayau |
sthirANi sukRtAnyeva na zarIrANi dehinAm ||6||
tanumAsannaparyantAM nizcitya pRthivIpati: |
bhikSubhya: kukkuTArAme draviNaM dAtumudyayau ||7||
tatpautra: saMpadI nAma lobhAndhastasya zAsanam |
dAnapuNyapravRttasya kozAdhyakSairavArayat ||8||
dAne niSiddhe pautreNa saMghAya pRthivIpati:|
bhaiSajyAmalakasyArdhaM dadau sarvasvatAM gatam ||9||
dhImata: saMmatenAtha rAdhaguptasya mantriNa: |
dadau saMghAya nikhilAM pRthivIM pRthivIpati:||10||
gaGgAmbubhArarucirAM caturamburAzi-
velAvilAsavasanAM malayAvataMsAm |
datvAkhilAM vasumatIM sa samAsasAda
puNyaM pramANakalanArahitaM hitAya ||11||
prakhyAtaSaNNavatikoTisuvarNadAne 
yAte divaM narapatAvatha tasya pautra: |
zeSeNa mantrivacasA kSitimAjahAra
spaSTaM krayI kanakakoTicatuSTayena ||12||
iti kSemendraviracitAyAM bodhisattvAvadAnakalpalatAyAM
pRthivIpradAnaM catu:saptatitama: pallava: ||
@458
75 pratItyasamutpAdAvadAnam |
sarvamavidyAmUlaM saMsArataruprakAravaicitryam |
jJAtuM vaktuM hantuM ka: zaknotyanyatra sarvajJAt ||1||
zrAvastyAM svastimAn pUrvaM jino jetavane sthita: |
azeSadarzI bhagavAn bhikSusaMghamabhASata ||2||
zRNuta zreyase prajJAlokanirmalamAnasA: |
pratItyasamutpAdaM va: kathayAmi yathAkramam ||3||
avidyAvAsanaiveyaM du:khaskandhasya bhUyasa: |
saMsAraviSavRkSasya mUlabandhavidhAyinI ||4||
tatpratyayAstu saMskArA: kAyavAGmAnasAtmakA: |
saMskArotthaM tu vijJAnaM mana: SaSThendriyAtmakam ||5||
tatpratyayaM nAmarUpaM saMjJAsaMdarzanAbhidham |
mana: SaSThendriyasthAnaM SaDAyatanamapyata: ||6||
SaDAyatanasaMzleSa: sparza ityabhidhIyate |
SaTsparzAnubhavo yazca vedanA sA prakIrtitA ||7||
tathA viSayasaMzleSarAgAt tRSNA prajAyate |
kAmAdiSu tadudbhUtamupAdAnaM pravartate ||8||
upAdAnodbhava: kAmarUpArUpyamayo bhava: |
nAnoyoniparAvRttyA jAtirbhavasamudbhavA ||9||
jarAmaraNazokAdisaMtatirjAtisaMzrayA |
avidyAdinirodhena teSAM vyuparamakrama: ||10||
pratItyotpAdo’yaM bahugatiravidyAkRtapada:
sa cintyo yuSmAbhirvijanavanavizrAmazamibhi: |
parijJAta: samyagvrajati kila kAlena tanutAM
tanutvaM saMprApta: sukhataranivAryazca bhavati ||11||
iti kSemendraviracitAyAM bodhisattvAvadAnakalpalatAyAM
pratItyasamutpAdAvadAnaM paJcasaptatitama: pallava: ||
@459
76 vidurAvadAnam |
krodha: saMnihita: prataptamanasAmIrSyAvazAtkAminAM
krodhAndhA nipatanti tIvratimirazvabhre matidhvaMsina: |
tatra krUrataraprakAranarakaklezAtpramUrcchAjuSA-
mAkalpakSuratalpakalpaviSamakSoNIkSatAnAM kSaya: ||1||
nadImajiravatyAkhyAM zrAvastyAM bhagavAn jina: |
saMprApta: sattvamadrAkSIdAvRtaM vikRtaM janai: ||2||
mahAkAyaM kRmikulairbhakSyamANaM vraNodbhavai: |
sUcayantaM vyathArAvairnarakasthitivaizasam ||3||
taM dRSTvA jAtakaruNa: sarvajJastaTinItaTe |
upAvisatpaurajanairAsane parikalpite ||4||
so’vadadvikRtAkAraM jAtyandhaM mahiSopamam |
kRtvA jAtismaraM sadyastadrUpeNa samAdhinA ||5||
api ko vidura krUrakarmaNo bhujyate phalam |
api daurjanyajananI sA mati: smaryate tvayA ||6||
zrutvaitatsugatenoktaM sa manuSyagirAbravIt |
tIvrapApasya bhagavan bhujyate vipulaM phalam ||7||
iti tasya bruvANasya jAtisaMsmaraNAtparam |
kimetaditi papraccha bhikSusaMghaM mahAjana: ||8||
AzcaryavRttaM bhagavAnAnandenAtha bhikSuNA |
tatkarma kautukAtpRSTa: sarvajJastamabhASata ||9||
ujjayinyAmabhUtpUrvaM viduro nAma bhUpati: |
azoka iva lolAkSIcaraNAhatikautukI ||10||
sa kadAcidvadhUvRndairmadhau madhupabAndhave |
vilalAsAnilAlolalatAtAlalitakAnane ||11||
tA bhUmipAlalalanAstatra puSpoccayAkulA: |
vicerurnUpurArAvataraMgitavihaMgamA: ||12||
ekAnte tatra vizrAntaM kAntA: zAnterivAzrayam |
pratyekabuddhamarhadbhirdadRzau: parivAritam ||13||
sthitaM paryaGkabandhena dhyAnastimitalocanam |
taM dRSTvA sahasaivAsAM prasannamabhavanmana: ||14||
@460
dhyAnAnte tA dizantaM taM dharmaM zuddhamivAmRtam |
parivAryopavivizu: kRtapAdAbhivandanA: ||15||
nRpastaM dezamabhyetya straiNaM dRSTvA tadunmukham |
zArIraM zuddhazIlAnAM tAsAM nigrahamAdizat ||16||
tena pApena vipulaM kAlaM narakasaMkare |
yakSo’yaM vikRtai: sattvairbhakSyamANo durAkRti: ||17||
apAdamastakAnekavikArivraNasaMbhavai: |
kIrNaM kRmikulai: kAyaM pazyatAsya jugupsitam ||18||
kalpAnte narakaM bhuktvA caNDAlatvamupAgata: |
pratyekabuddhaM mRgayAzIlo’yaM nihaniSyati ||19||
punarnarakasaMklezazIryamANAyatAkRti: |
saMkhyAtItena kAlena prayAsyati manuSyatAm ||20||
zAsturuttarasaMjJasya tata: kSapitakilbiSa: |
dIrghaklezAnalodvigna: zAsane pravrajiSyati ||21||
udyAne kAzirAjasya kAntAbhi: pUjitastata: |
IrSyAkopena zArIramavApsyatyugranigraham ||22||
tato’sya tIvradu:khAgneravasAnaM bhaviSyati |
iti zAsturvaca: zrutvA sarve vairAgyamAyayu: ||23||
udvignAnAmatha bhavabhayaklezacintAturANAM
zAstu: pUrNairamRtavisarairvAGmayaistatra teSAm |
saktAhlAdai: kuzalasalilai: plAvyamAnAzayAnAM 
tApa: kvApi prazamakusumArAmabhAjAM jagAma ||24||
iti kSemendraviracitAyAM bodhisattvAvadAnakalpalatAyAM
vidurAvadAnaM SaTsaptatitama: pallava: ||
@461
77 kaineyakAvadAnam |
khalotkarSeNa sarvasya guNaglAni: prajAyate |
bhavatyabhyudAyaiva prabhAvastu mahAtmanAm ||1||
Aha mAyAvanopAnte bhagavAn sugata: purA |
sUtAgAraguhAgarbhe tasthau dhyAnaparAyaNa: ||2||
tatra tIvrAzanisphoTaniSpiSTavRSakarSaka: |
tena dhyAnavilInena ghanazabdo’pi na zruta: ||3||
dhyAnAnte’tha pravacanaM zAsturmandAkinItaTe |
catvAra: zrotumAjagmurmahArAjAbhidhA: surA: ||4||
dhRtarASTra-virUDhAkhya-virUpAkSa-dhanAdhipA: |
te kIrNaratnakusumAstasya pAdau vavandire ||5||
teSAM tvAcAryajAtIyau dhRtarASTravirUDhakau |
dvAvanyau krUrajAtIyau teSAM svocitabhASayA ||6||
saddharmadezanA cakre bhagavAn bhUtabhAvana: |
yena zAsanadharmeSu babhUvuste vizAradA: ||7||
zikSApadapraNayinaste ratnatrayamAzritA: |
natvA bhagavata: pAdau vimAnaistridivaM yayu: ||8||
teSu yAteSu bhagavAn bhikSubhirjAtavismayai: |
prAkpuNyasacayaM teSAM pRSTa: provAca sarvavit ||9||
alpAzvAsamahAzvAsau purA nAgo babhUvatu: |
taddveSiNau suparNau ca cUDimiTisvarastathA ||10||
nAgau kAzyapasaMjJasya zAstu: saMprApya zAsanam |
suparNayorapradhRSTAvabhUtAM balazAlinau ||11||
dveSaspardhAbhimAnena suparNAvapi kAzyapAt |
gRhItvA zAsanaM ratnatrayaM zaraNamApatu: ||12||
tau nAgAcAryajAtIyau dhRtarASTraviruDhakau |
krUrau suparNau tAvetau virUpAkSadhanAdhipau ||13||
jinasyeti bruvANasya puNyaM suvacanAmRtam |
tadvanopAntanilaya: zrutvA kaineyako muni: ||14||
@462
vismitastatprabhAveNa tameva zaraNaM gata: |
anAgAmiphalAptyAbhUtsatyadarzananirvRta: ||15||
tadbhAgineya: zailo’pi tathaiva vinayAzrita: |
anAgAmiphalodAraM satyadarzanamAptavAn ||16||
tau sAnugau bhagavata: prasannau dharmazAsane |
pravrajyAM samupAdAya zlAdhyamarhattvamApatu: ||17||
tatastadavaziSTAnAM cakru: sugatazAsanAt |
kaphiNa: zAriputrazca maudgalyazcApi dezanAm ||18||
mana:prasAdamAlokya paraM kaineyazailayo: |
tatpUrvapuNyaM bhagavAn pRSTo bhikSubhirabhyadhAt ||19||
etau gRhapati pUrvajanmanyaGgAGganAbhidhau |
suhRdau dharmaniratau vArANasyAM babhUvatu: ||20||
caritabrahmacaryau tau kAzyapasyAntike guro: |
paryantapraNidhAnena prAptAvadya prazAntatAm ||21||
kathitamiti tathAgatena puNyaM
munivarayo: praNidhAnajaM nizamya |
abhavadavahita: prazAntiyuktyA
bhavabhujagAbhibhavAya bhikSusaMgha: ||22||
iti kSemendraviracitAyAM bodhisattvAvadAnakalpalatAyAM
kaineyakAvadAnaM saptasaptatitama: pallava: ||
@463
78. zakracyavanAvadAnam |
uttuGgazRGgamadhirohati kautukasya
teSAM prabhAvamahimA mahatAM mahArha: |
ye pAtayantyazirasaM zamanapragalbhAM
dRSTiM dayApraNayinIM tridazezvare’pi ||1||
samAsIna: purA zakra: tridivacyutilakSaNai: |
spRSTa: siMhAsanotsaGge na ratiM pratyapadyata ||2||
suvarNarucirA tasya maulau mandAramAlikA |
apuNyotsannatAruNyA zrIriva mlAnatAM yayau ||3||
yaza:zubhre vilopAya tilake tasya cakrire |
apavAdA iva navA: padaM svedodabindava: ||4||
AsannapatanasyAtha cintAsaMsaktacetasa: |
IrSyAruSTeva prayayau tasya dUrataraM dhRti: ||5||
zuca: paricitaM dRSTvA tamUce cakitA zacI |
Asanne’sminnipatane cintyatAmavalambanam ||6||
alaGghyaM nAsti lokeSu vipadAmiti nizcaya: |
tavApi jagatAM patyuryadimA: klezavipluSa: ||7||
sarvathA khalavaimukhyAdanviSyAnviSya yatnata: |
mahadbhi: saGgamicchanti guNalubdhA ivApada: ||8||
avatIrya svayaM tAvajjambudvIpaM tvayA vibho |
mRgyatAM zramaNa: kazcidvyasane rakSaNakSama: ||9||
prabhAvavipulotkarSA: zrUyante zramaNA: kila |
yujyante kuzalaireva yeSAM kuzalagAmina: ||10||
iti priyAvaca: zrutvA tathetyuktvA marutpati:|
kSitimabhyetya papraccha zramaNAn klezasaMkSayam ||11||
zakrapraNayamAtreNa te prabhAvAbhimAnina: |
babhUvuraJjalivyagrAstatpraNAmanatAnanA: ||12||
te kurvanti kathaM rakSAM mAmeva praNamanti ye |
patirdhyAtveti marutAM bhagnAza: svapadaM yayau ||13||
tata: sa sugataM jJAtvA saMprAptaparamAmRtam |
pratyAsanne nipatane paritrANamamanyata ||14||
indramAlaguhAgarbhasthitaM so’tha tathAgatam |
tejodhAtusamApannaM yayau draSTuM sahAnugai: ||15||
@464
guhAntikamathAsAdya sasahAya: zacIpati: |
Uce paJcazikhaM nAma gandharvasutamAdarAt ||16||
tejodhAtusamApannaM bhagavantaM tathAgatam |
svakalAkauzalena tvaM prabodhayitumarhasi ||17||
upasarpatyakAle ya: pravizatyanivedita: |
anAzayajJa: sa satAmavamAnasya bhAjanam ||18||
ityukta: surarAjena dhImAn gandharvadAraka: |
vaidUryadaNDAmakarodvINAM susvarasAraNAm ||19||
svabhAvamadhurodAraramyAbhi: stutigItibhi: |
sa vibodhya jinaM cakre darzanAvasaraM hare: ||20||
tata: pravizya sunataM devai: saha zatakratu: |
dadarza harSajananaM varSantaM prazamAmRtam ||21||
sa praNAmAnta: zAsturnakhadarpaNamArjanam |
cakAra maulimandAramakarandena pAdayo: ||22||
tatastasya praviSTasya prasAdaM vidadhe jina: |
satyasaMdarzanAdyena dharmacakSurbabhUva sa: ||23||
paricyuta: sa sahasA svamevAsanamAptavAn |
tena puNyaprabhAveNa prazAntazcyutilakSaNa: ||24||
yAvajjIvaM sa sugataM zaraNyaM zaraNaM gata: |
atikrAnto’hamityuktvA tamAmantrya yayau divam ||25||
lalitAM tumburusutAM dadau paJcazikhAya sa: |
RNavatkurute cintAmupakArakaNa: satAm ||26||
zakrasya kuzalAvAptyA pratyayodbhUtavismayai: |
bhikSubhirbhagavAn pRSTa: sarvajJastAnabhASata ||27||
zobhAvatyAM puri purA zobhAkhya: pRthivIpati: |
krakucchandasya zArIraM stUpaM zAsturakArayat ||28||
tatpUrvapuNyapraNidhAnayogAt
prApta: sa rAjA tridazezvaratvam |
dharmAnubaddhAM bhagavAn vibhUti-
muktveti vANImanayatprazAntim ||29||
iti kSemendraviracitAyAM bodhisattvAvadAnakalpalatAyAM
zakracyavanAvadAnamaSTasaptatitama: pallava: ||
@465
79 mahendrasenAvadAnam |
strIbhirvimohitamatergRharAkSasIbhi-
rvittapravRttamanasa: sukhavAJchayaiva |
klezA: patanti paruSA: puruSasya dehe
gacchanti nAma na vinA prazamaM zamaM ye ||1||
zrAvastyAM brAhmaNa: pUrvaM jIvazarmAbhidho’bhavat |
vayaso’rdhaM zrutAdhyAyI brahmacaryaM cacAra sa: ||2||
sa jarAzabalazmazru: snehAdvandhubhirarthita: |
dharmamArgAnurodhena vidadhe dArasaMgraham ||3||
patnI taralikA nAma taruNI taralekSaNA |
naiva saMbhogalubdhasya tasyAtidayitAbhavat ||4||
tasyA jvaro’yametasminnaruci: sutarAmabhUt |
abhaktarakta: saMsaktaviraktA eva yoSita: ||5||
sAcintayadanarho’yaM jarAsAraziroruha: |
mama yauvanadarpe’sminnapuNyopanata: pati: ||6||
vRddhasya taruNIbhoga: zarIrakSayasUcaka: |
kezagraheNa jarayA vAtsalyeneva vAryate ||7||
kiMcitsaMkocakuTila: prayAti sthavira:zanai: |
hAritaM yauvanamaNiM vIkSamANa ivAvanau ||8||
vRddhena paralokArthamAnItA yadi dhImatA |
parabhogapraNayinI tattadeva karomyaham ||9||
antargRhagate tvasminna zakyaM caurakAmibhi: |
premanirdayasaMbhoganirargalasukhaM mayA ||10||
iti saMcintya sAbhyetya zanai: patimabhASata |
lajjamAneva vinayAdAbhijAtyAnukAriNI ||11||
gRhasaktena bhavatA nirvyApArasukhaiSiNA |
hastenAkRSya dAridryamAnItaM bata du:saham ||12||
udyogadveSiNastIvramAlasyaM yasya vallabham |
bahuvyayapravAhArhaM vivAhaM sa karoti kim ||13||
yasyAlasyAdgRhapatirgRhakoNaM na muJcati |
dhanArjanAya niryAntu mugdhAstatra kimaGganA: ||14||
@466
sotsAha: puruSo yatra vyavahAraratirbahi: |
gRhavyApArasaktA strI sarvAstatra susaMpada: ||15||
abhUSaNamanambaraM malinakoNalInAGganaM
vizIrNazayanAsanaM sphuTitavAridhAnIghaTam |
adAsamanupaskaraM ciranivRttamanthasvanaM
gRhaM viratakarmaNAM bhavati bhagnabhogotsavam ||16||
ityukta: sa tayA vipra: pratasthe draviNonmukha:|
patanti viSayazvabhre hyapi yoSidvazIkRtA: ||17||
sa sAgarAntAM vasudhAM bhrAntvA labdhapratigraha: |
kAlena svapurIM prApa saMpUrNakanakAmbara: ||18||
gRhotkaNThotkarAkrAnta: purIparyantakAnane |
zarIramAtrazeSo’bhUddasyubhirmuSito’tha sa: ||19||
anarthopArjito’pyartha: sAmarthyena sukhArthinA |
karotyanicchayA dhAturmaruvArikaNAyitam ||20||
so’cintayadaho yatnAdapi vittaM mamArjitam |
abhAgyayogAdyAtaM me svapnadarzanatulyatAm ||21||
zUnyapANirdhanArthinyA: patnyA: prApyAhamantikam |
na jIvAmyavamAnograviSai: paruSabhASitai: ||22||
tasmAdihaiva me sadya: pAzenodbandhanaM hitam |
dAridryopadravakrUraM strIzastraM na sahe gRham ||23||
iti saMcintya sa latApAzaM kaNThe nyavezayat |
tIvraklezaviSANAnAM nidhanaM bandhusaMgama: ||24||
atrAntare kRpAsindhurbhagavAn bhUtabhAvana: |
du:khaM jJAtvAsya sarvajJastadarthaM vanamAyayau ||25||
dayayAzvAsitastena tyaktvA pAzamatha dvija: |
taddattaM nidhimAdAya taM praNamya yayau gRham ||26||
tasya bhAryA dhanenApi na jagAmAnukUlatAm |
parasaMsparzarAgiNyastuSyantyarthena na striya: ||27||
sa kAlena mahArambhabhoge’pyudvignamAnasa: |
acintayadaho nAsti saMsAre tattvata: sukham ||28||
@467
dAridryatulyaM kimihAsti du:khaM
dhanArjanaM du:khataraM tato’pi |
dhanopabhoga: sukhalezadigdha:
pade pade du:khazatAni sUte ||29||
viraktazcintayitveti sa gatvA jetakAnanam |
bhagavantaM bhavocchityai zAstAraM zaraNaM yayau ||30||
tasyAzayaM sAnuzayaM dhAtuM jJAtvA gatiM tathA |
bhagavAn dharmabhaiSajyaM bhavarogabhiSagdadau ||31||
sa dRSTasatya: pravrajyAM samAdAya prasAdinA |
sarvaklezaprahANArhamarhattvaM samavAptavAn ||32||
tasya tAmadbhutAM siddhiM dRSTvA vipulavismayai: |
bhikSubhirbhagavAn pRSTastadvRttAntamabhASata ||33||
purA mahendrasaMjJo’bhUdvArANasyAM narezvara: |
yasyAgryA sarvasattveSu dayeva dayitAbhavat ||34||
yaM jana: paradezebhyastIvraM kugatitApita: |
chAyAvRkSamivAbhyetya sanmArgasthamazizriyat ||35||
kadAcitpratisAmantairniruddhanagaro’pi sa: |
akrodha: sarvanidhane na yuddhe vidadhe dhiyam ||36||
taM vijJAya nirutsAhaM viraktA: sarvamantriNa: |
lubdhA draviNamAdAya babhUvu: zatrusaMzrayA: ||37||
atha prANivadhodvegatyaktarAjya: sa bhUpati: |
alakSita: kSamAkSetramekAkI kAnanaM yayau ||38||
prabhubhaktiM samutsRjya sattvaM lajjAM ca durjanA: |
amAtyA: pratisAmantaM lobhAndhAzcakrire nRpam ||39||
navasya nRpate: pArzve navA eva jajRmbhire |
svasvAmityAginAM lagnamanaucityaM tu kevalam ||40||
te navasya kSitipaterdvArasthairvAritAzciram |
khedAdAtmAnamuddizya jagurni:zvasya lajjitA: ||41||
mahendrasenaM saMtyajya pezalaM sulabhaM prabhum |
paradvAri vayaM pApA: zApatApaM sahAmahe ||42||
@468
tyakta: zrIjanaka: surAsuravaravyAkIrNaratnotkara:
sa svaccha: payasAM nidhi: pRthutara: zUnyAzayena tvayA |
he nIconmukha zaGkha mUrkha kupaterdvAre’dhunA lambase
tUSNImAssva khale na matkRtamukhastAraM kimAkrandasi ||43||
navarAjyAtape tIvre mantriNAmiti zocatAm |
mahendrasenacandrasya spRhA saMdarzane’bhavat ||44||
asminnavasare rAjJa: zamArAmavanasthite: |
samIpaM kauziko nAma brAhmaNo’rthI samAyayau ||45||
sa vizrAnta: kRtAtithya: phalamUlairmahIbhujA |
pRSTa: provAca vinayAttatrAgamanakAraNam ||46||
sarvArthisArthasaMkalpakalpavRkSamahAphalam |
mahendrasenaM gacchAmi dAridryAdyAcituM nRpam ||47||
etadAkarNya nRpatistamabhASata du:khita: |
AzAgatArthivaimukhyatApoSNaM ni:zvasan muhu: ||48||
brahman mahendraseno’haM dhiGmAM virahitaM zriyA |
vaimukhyAdyasya saMtApamarthI tvaM dAtumAgata: ||49||
kiM niSphalena vapuSA zuSkavRkSopamasya me |
AzAbhaGgaparimlAnaM mukhaM pazyanti ye’rthina: ||50||
iti rAjavaca: zrutvA dvijazchinnamanoratha: |
cireNa saMjJAmAsAdya zilAhata ivAbravIt ||51||
abhAgyaimama bhUpAla bhavAn vibhavavarjita: |
sulabhastvadvidho dAtA bhuvane labhyate kuta: ||52||
rAjyAdabhyadhikA zobhA saMtoSAbharaNasya te |
apuNyAnyarthinAmeva yeSAmanyo’sti nAzraya: ||53||
tyaktasya caJcalatayA sahasaiva lakSmyA
ratnAkarasya na manAgapi hInatAbhUt |
lakSmIstu nIcakhalalubdhagRhAvasannA
nAdyApi satpuruSasaMzrayaharSameti ||54||
@469
ityuktvA nRpamAmantrya sa nairAzyaviSAtura: |
kalatravRttivicchedaviSAdAnmartumudyayau ||55||
tasya kaNThagataM pAzamapanIya sa bhUpati: |
tamUce karuNAsindhurbandhu: snigdhataro’rthinAm ||56||
baddhvA mAM pratipakSasya naya bhUmipate: purIm |
madvadhI sa hi te vittaM dAsyatyabhimatAdhikam ||57||
ityukta: pArthivendreNa lajjamAna iva dvija: |
tamarthibAndhavaM baddhvA ninAya dhanatRSNayA ||58||
taM dRSTvA pratisAmantastenAnItaM mahIpatim |
tadvRttAntaM ca vijJAya vismiMta: prazazaMsa tam ||59||
sa viprAya dhanaM datvA svapade pRthivIpatim |
caraNAlInamukuTastaM prasAdya nyavedayat ||60||
manujapatirahaM mahendraseno
dhanavirahitastu ya eSa kauziko’rthI |
punarapi ca sa eva jIvazarmA
caritamiti svamudAhRtaM jinena ||61||
iti kSemendraviracitAyAM bodhisattvAvadAnakalpalatAyAM
mahendrasenAvadAnamUnAzItitama: pallava: ||
@470
80 subhadrAvadAnam |
nodvegamAyAnti kadarthyamAnA:
zikhAgraheNApi hitaM vadanti |
paropakAreSu haThapravRttA:
santa: sahante bhRzamAtmapIDA:||1||
purA purandara: zrImAn priyasya priyakAmyayA |
sAdhurgandharvarAjasya supriyasya guhaM yayau ||2||
sa tatra pUjitastena bahumAnena bhUyasA |
AttAsanastamavadaddeva: praNayivatsala: ||3||
ehi supriya gacchAva: pRthivIM pRthivIpati: |
jAta: zuddhodanAkhyasya putra: puNyamahodadhi: ||4||
prAptaM zamAmRtaM tena jagatAM kuzalAya sa: |
tatsaMvibhAgaM kurute kariSyatyAvayorapi ||5||
mayA saMprati vINAyAM yojitA gItasAraNA |
kathaM gacchAmi pazcAnme duSkaraiSA bhaviSyati ||6||
ityuktastena maghavA vimanA: svapadaM yayau |
viSayAsaktacittAnAM kuzalAbhirati: kuta: ||7||
atrAntare martyaloke kuzipuryAM sarastaTe |
udumbaravane tasthau subhadrAkhyo yativrata: ||8||
vyAptAnnavairmukulitai: sa dRSTvodumbaradrumAn |
vismayotphullanayana: suciraM samacintayat ||9||
jinajanmani jAyante cakravartyudbhave’pi vA |
asminnudumbaravane nAnyathA mukulazriya: ||10||
mamaiva puNyairathavA saMjAtamidamadbhutam |
subhadrazcintayitveti babhUvAnandanirbhara: ||11||
athAmartyapatirgatvA supriyaM punarabravIt |
jinakAryAdhikodyogA: parakAryeSu sAdhava: ||12||
ehi supriya gacchAva: kSitiM kSititalendunA |
saddezanAMzubhirvizvaM sugatena prakAzitam ||13||
taM supriyo’vadad deva vINAyAM gItisAraNA |
yojiteyaM mayA pazcAtsukarA na bhaviSyati ||14||
@471
ityAkarNyAmarapatiryayau mlAnamanoratha: |
prayatnopanataM hInapuNya: pibati nAmRtam ||15||
utphullakusumAmodasaMpUritadigantaram |
kAlenodumbaravanaM subhadro’pi vyalokayat ||16||
so’cintayadbhaktyetadvikAzikusumaM vanam |
dharmapravartane zAsturjaye vA cakravartina: ||17||
satyapuNyAnAM prabhAvAdvA nikhilaM puSpitaM vanam |
iti cintayatastasya darpaprItirajAyata ||18||
atha cundAbhidho’bhyetya zravaNArhatvamAgata: |
RddhyA cakre parAjitya taM prazAntamadodayam ||19||
jagatkAryaM tata: kRtvA kAlena bhagavAJjina: |
kalayan parinirvANaM pazcime zayane sthita: ||20||
pradadhyau vinaye tAvadvinayAvinivezita: |
avaziSTa: subhadro me gandharva: sa ca supriya: ||21||
aklezena subhadrastu vinayaM pratipadyate |
kRcchrAnuzAsyo gandharvastAruNyavibhavonmada: ||22||
iti saMcintya gandharvapuraM gatvA tathAgata: |
gandharvarAjamaparaM nirmame’bhyadhikadyutim ||23||
sahasratantrIM vaidUryadaNDAM vINAmavAdayat |
supriyasya madocchedaM spardhayA kartumudyayau ||24||
krameNa tantrIcchede'pi tau sarvasvaramUrchanA: |
darzayantau prabhAveNa nirvizeSau babhUvatu: ||25||
chedena sarvatantrINAmapi gandharvanAyaka: |
adarzayatpaNajJo’pi na zazAka ca supriya: ||26||
saMtyaktamAnadarpasya tasyAtha bhagavAJjina: |
pratyakSavigrahazcakre zuddhasaddharmadezanAm ||27||
jJAnavajreNa satkAyadRSTizaile vidArite |
srota:prAptiphalaM sAkSAtsa cakAra prazAntaye ||28||
kAlenodumbaravane ramya: kusumasaMcaya: |
saMbhoga iva vRddhasya zanakairmlAnimAyayau ||29||
glAnapuSpaM sadAlokya subhadra: zokamudrita: |
acintayadapuNyAnAM nUtanodbhavamAtmana: ||30||
@472
taccintAnalasaMtaptamudumbaravanazriyA |
uvAca devatAbhyetya viSAdaM mA kRthA vRthA ||31||
nedaM tava prabhAvArdrai: puNyai: kusumitaM vanam |
na ca mlAnaM tavApuNyai: zrUyatAmatra kAraNam ||32||
puSpANyetAni jAyante sugatasyaiva janmani |
anuttarajJAnalAbhe vikasanti samantata: ||33||
Asanne parinirvANe mlAyanti nipatanti ca |
iha te parinirvANaM kuzipuryAM tathAgata: ||34||
etadAkarNya vacanaM subhadra: kAnanazriya: |
dIrghamuSNaM vini:zvasya suciraM samacintayat ||35||
yAsyAmi dharmavinaye zAsturbhAjanatAmaham |
ityeSa hRdaye nityamAzAbandho mamAbhavat ||36||
dhanyAste virataklezA: saMpUrNakuzalodbhavA: |
dharmapravacane zAsturyairdRSTaM vadanAmbujam ||37||
kasyedAnIM vadanazazina saMpravRttA: pravRddha-
jJAnAlokaprasararucirA: puNyapIyUSadhArA: |
loka: zokaprazamasuhRdastIvratRSNArtabandho-
rvAcastapte bhavamarutaTe pAsyati zrotrapAtrai: ||38||
gacchAmyahaM kuzipuraM tatrAste bhagavAJjina:|
prApsyAmi sulabhaM tasya pazcimaM yadi darzanam ||39||
iti saMcintya sotsAha: so’ntarhitatanu: kSaNAt |
mallAzrayAM kuzipurImAsasAda manojava: ||40||
vaineyamarkazAlAkhye kusumArAmazAyina: |
jinasya dvA:sthamAnandaM sa pravezamayAcata ||41||
AnandastaM jagAdAtha mandamandasvana: zanai: |
nivArayan pravezAzAmunnatAGgulidolayA ||42||
subhadrAvasaro nAyaM praznavyAkaraNe tava |
vizrAmyati parizrAnta: kAyazAntyai tathAgata: ||43||
na cintayatyavasaraM sarvathaiva yathA tathA |
paravyathAnabhijJo’yaM svArthamarthayate jana: ||44||
dezaM kAlamavijJAya yAti ya: sahasArthitAm |
sa samAhitamutsRjya lajjAmAdAya gacchati ||45||
@473
vegaM vihAya vinatA: sarita: prayAnti
vAnti prasahya caturaM na tathA samIrA: |
ete’pi naiva tanusaMzamane jinasya
saMtaptapallavalatAtaravazcalanti ||46||
Anandeneti yatnena vAryamANa: puna: puna: |
AzAbhaGgasamudbhrAnta: subhadrastamabhASata ||47||
jAnAtyavasaraM nArta: prasIda dayayArthina: |
sulabhaM darzaya jinaM mA maivaM bhava niSThura: ||48||
chAyAyAmupavizya zItalatayA labdhapramodotsavai-
rAruhyAttaphalai: sadA navanavai: saMpIDitasyAdhvagai: |
jAnAtyAzritavatsalasya sulabhAdhArasya sarvArthinA
zAkhAbhaJjanamoTanaprasaraNaklezAvalIM kastaro: ||49||
iti yatnAtsubhadreNa yAcito’pi puna: puna: |
taM nirAnandamAnanda: pratiSedhaM gatervyadhAt ||50||
bhagavAnapi sarvajJa: zayyAM prApya surAlayAt |
uccairAnandamavadatsubhadra: pravizatviti ||51||
labdhapraveza: sugataM dRSTvA nidhimivAdhana: |
jagAda sAzruvadana: subhadra: praNipatya tam ||52||
bhagavan bhuvanasyAsya keyaM bhAgyadaridratA |
saMtyaktasyAdya bhavatA nirAlokasya kA gati: ||53||
ko nAma tvAM vinA mitraM jJAnAlokai: kariSyati |
mohanidrAptamudrasya jagatpadmasya bodhanam ||54||
kRtvA sA samastajagatAmupakAramakAraNam |
prayAsi sarvasulabha: kathaM durlabhatAM mama ||55||
ityukta: praNayAttena samunnAmya mukhAmbujam |
prasannakAntirbhagavAn sasmitastamabhASata ||56||
imAM vatsa na vetsi tvaM kiM tu nityAmanityatAm |
kSaNikA: sarvasaMskArA: ko’yaM dehagrahAgraha: ||57||
dUraM prayAnti dinakRdbhramanirgatAni 
yAni kSapAzabalitAni sadA dinAni |
etAni tAni nipatatpRthukAlacakra-
saMzAtitAni zakalAni nRjIvitAnAm ||58||
@474
dalantyete zailA jaladhivalaya: zuSyati paraM
sahodbhUtaibhUtairbhUvanasaraNirbhrazyatitarAm |
asAre saMsAre cakitahariNIlocanacale 
cirasthAyI nAyaM bahuparicaya: kAyanicaya: ||59||
abhidhAyeti bhagavAn subhadrasya prazAntaye |
prasAdAnandinIM cakre vyaktasatyapathAM kathAm ||60||
tridaNDakuNDIsaMbhAraM tyaktvA bhAramivAdhvaga: |
pravrajyAM zAsane zAstu: subhadro’pyAdade tata: ||61||
arhatpadamathAsAdya sa sarvaklezasaMkSayAt |
acintayadaho neyamucitA ziSyatA mama ||62||
pazyAmi parinirvANamagre bhagavata: katham |
tasmAtpUrvamahaM dehaM vihAya svapadaM bhaje ||63||
iti saMcintya sa zanai: paJcAdhiSTAnasaMzraya: |
phaNinirmokakalayA parinirvRtimAptavAn ||64||
tasyAtha dehasatkAre bhikSUNAM saha tIrthikai: |
kasya sa brahmacArIti vivAda: samajAyata ||65||
tasyAtha zivikAM voDhumazakteSu kriyAvidhau |
tIrthikeSu prayAteSu sarvabhikSugaNo’bhyadhAt ||66||
zarIranicaye stUpaM kRtvA tasyAtha bhikSava: |
papracchu: sugataM pUrvaM parinirvANakAraNam ||67||
sa tAnuvAca vipro’sau vArANasyAmabhUtpurA |
azoka: kAzyapAkhyasya zAstu: prANasama: suhRt ||68||
sa tasmAddharmavinayaM paryantazayanasthite: |
devatAprApitaM prAgraM zlAdhyamarhattvamAptavAn ||69||
sa bhaktizIla: svaguroragre vigrahamatyajat |
taM dRSTvA devatA tatra praNidhAnamathAkarot ||70||
yathAyaM kAzyapasyAgre sukRtI parinirvRta: |
tathAhamapi bhUyAsaM guroragre’gragAminI ||71||
sA devatA subhadro’yaM mamAgre tyaktavigraha: |
tena zraddhAvizuddhena praNidhAnena satkRta: ||72||
krakucchandasya zAstuzca pazcime zayane purA |
prAptArhatpadamAlokya munInAM zatapaJcakam ||73||
@475
svayaM devatayAnItaM bhaktyAgre tyaktavigraham |
tadvidhapraNidhAnena saiva yAtA subhadratAm ||74||
dehe svabhAvajAmetAM paryantAyatanAM vyathAm |
mayA prasahamAnena nirvyatha: prapita: padam ||75||
brahmadatto nRpa: so’bhUdahamazvazca saMzaye |
sa mayA zatruvitrastazchinnAntreNApi tArita: ||76||
kanyakubjavane pUrvamabhavaM mRgayUthapa: |
abhUtsubhadrazca mRgo yUthamadhye mRgAnuga: ||77||
mRgayAptena saMruddhe vane karNena bhUbhujA |
trastAnAM taTinItIre mRgANAM nAgatirbhavet ||78||
avatIrya sarinmadhye nizcalena mayA tata: |
matpRSThanyastacaraNAste bhItAstAritA mRgA: ||79||
tatkhurAghAtadalite yAte mayi mumUrSatAm |
eka: sa eva hadiNa: plavannevaM tadAptavAn ||80||
tamahaM trAsataralaM vyathAM saMstabhya du:sahAm |
tUrNaM saMtArya kAruNyAtpuline nidhanaM gata: ||81||
sa eva savyathenAdya subhadrastArito mayA |
ityuktvA bhagavAn maunamAlalamba zamonmukha: ||82||
bhikSubhi: kuzalAvAptau supriyasyApi kAraNam |
pRSTa: provAca sarvajJa: zanai: praNayivatsala: ||83||
kAzyapasya sudhIrnAma zAsturAsIdupAsaka: |
tatprasAdAptaparyAptazikSApadaprasannadhI: ||84||
sa dRSTvA gItikuzalaM gAndharvikagaNottamam |
praNidhAnaM pravidadhe gandharvAdhipatiM prati ||85||
sa tena praNidhAnena supriyatvamupAgata: |
saMprAptadharmavinaya: zikSApadaparigrahAt ||86||
subhadrasupriyAvetau kRtau kuzalinau mayA |
purAbhimatakRtyeSu nirvyathA: sarvathA vayam ||87||
ajitodayasaMjJe’bhUnnAgare svargasaMnibhe |
zatakraturiva zrImAn vijayantAbhidho nRpa: ||88||
tasya puNyapravRttasya dharmyamArgAnuyAyibhi: |
vrajadbhistridivaM paurai: pUritA: surabhUmaya: ||89||
@476
rAjJa: puNyAnubhAvena svargamApUritaM narai: |
dRSTvA yuktiM cakArAsya sattvaM jJAtuM surezvara: ||90||
tatastannirmitA: krUrasattvAstaM pRthivIpatim |
mAMsaM zarIraniSkRttaM rudhiraM ca yayAcire ||91||
nirvikAramatistebhya: sa datvAbhimataM nRpa: |
asthizeSaM pravidadhe praNidhAnaM mahAyazA: ||92||
zarIradAnapuNyena tAraNAya zarIriNAm |
etenAnuttarAM samyaksaMbodhimahamApnuyAm ||93||
Uce zakrastametyAtha rAjan pravyathitasya te |
api dehapradAne’bhUdvikAra: satyamucyatAm ||94||
iti pRSTa: surendreNa narendrastamabhASata |
arthisaMpUraNodbhUtapraharSotphullalocana: ||95||
vyathAyAM nirvikAro’haM yadi satyena tena me |
saMrUDhavraNasacchAya: svastha evAstu vigraha: ||96||
ityudIritamAtreNa kAntaM svasthamabhUdvapu: |
tasya meghavinirmuktaM bimbaM tArApateriva ||97||
vijayanto nRpa: so’haM parakAryeSu nirvyatha: |
ityuktvA bhagavAn dhyAnanilInanayano’bhavat ||98||
acalacalanairmanthaklezacchaTAmamRtAmbudhi:
suragaNakRte tAM tAM sehe prasahya mahAzaya: |
vimalamanasAM kAyApAyakSaNe’pyavikAriNAM
parahitavidhau saMbaddhAnAM vyathApi sukhAyate ||99||
iti kSemendraviracitAyAM bodhisattvAvadAnakalpalatAyAM
subhadrAvadAnamazItitama: pallava: ||
@477
81 hetUttamAvadAnam |
kSetre sukRSTe’lpataraM yaduptaM
kRtaM kRtajJasya hitAya yacca |
samarpitaM yacca guNonnatAya 
zAkhAsahasraistadupaiti vRddhim ||1||
zrAvastyAM bhagavAn bhavye purA jetavane jina |
kathAprabandhopagataM bhikSusaMghamabhASata ||2||
viphalaM sarvamevaitatsvabhogAya yadarjyate |
tadeva saphalaM loke yatsamarpitamarhate ||3||
dakSiNA dakSiNatayA satpAtrapratipAditA |
asaMkhyaguNatAmeti satsaMgatirivAkSayA ||4||
purA pATaliputrIyA vaNijazcandanArthina: |
mahApravahaNArUDhAzcandanadvIpamAyayu:||5||
gozIrSacandanacayaM samAdAya tatastata: |
hRSTA: pratinivRttAste prApurmadhyaM mahodadhe: ||6||
vipulAkAlavAtAlIvalitormibalairabhUt |
tatra pravahaNaM kAladolAkelivizRGkhalam ||7||
trANArthini vaNikcakre tridazastotrakAriNi |
abhajyata pravahaNaM sahasArthamanoratham ||8||
puNyasenAbhidhastatra viSame prANasaMzaye |
acintayatparitrANaM sAkampa: sArthanAyaka: ||9||
asti madvezmanikaTe dharmabodhirupAsaka: |
hetUttamaM klezakAle stauti zAstArameva sa: ||10||
iti saMcintya manasA tameva zaraNaM gata: |
Uce sArthapati: sAsra: sAdhvasAyAsagadgada: ||11||
hetUttamAya mahate saMbuddhAyArhate nama: |
kalyANakalpavRkSAya sakalaklezazarmaNe ||12||
ityukte tena sahasA samabhyetyAgnidevatA |
sArthaM pratyAgataprANaM cikSepa jaladhestaTe ||13||
tasmAnmahAbhayAnmuktAste svadezamupAgatA: |
hetUttamanamaskAraniratA: sarvadAbhavan ||14||
tasminnavasare zAstu: karmazeSeNa kenacit |
gAtre hetUttamasyAbhUttIvratApasthitijvara: ||15||
ye svasthatAM bhavamahAbhayabheSajena
kurvanti sarvajagatAmavalokanena |
@478
te’pi prasaktanijakarmalatAvazeSe
zeSAdhivAsakalanAM na parityajanti ||16||
gozIrSacandanaM tasya tIvrasaMtApazAntaye |
rAjA candrAvalokAkhya: sarvatrAnveSTumAyayau ||17||
lakSaizcaturbhirbhUpena sa sArthapatirarthita: |
gozIrSacandanamalaM na dadau bhuvidurlabham ||18||
bhaktyA svayaM samabhyetya smRtimAtropakAriNa: |
zAstu: sArthapatizcakre vapuzcandanacarcitam ||19||
tena hAratuSAraughazazizaityopahAsinA |
svatha: svakIrtizubhreNa candanenAbhavajjina: ||20||
tena puNyAnubhAvena puNyasena: zaziprabha: |
zrImAn babhUva sarvAGgaprodbhUtAdbhutasaurabha: ||21||
tasya candanaraktAdicyutaM yatsAgarAmbhasi |
tatsarvaM svagRhopAntakUpamadhyAtsamudgatam ||22||
nijaM nijaM sa matvA ca vaNijAM candanAdikam |
bhojyaratnAmbarairgehe bhikSusaMghamapUjayat ||23||
atha sArthapaterdivyaprabhAvAbharaNAM zriyam |
dRSTvopasthApakenAgre pRSTastatsukRtaM jina: ||24||
hetuttamo’tha bhagavAn sasmitastamabhASata |
prAptA zrI: sArthavAhena limpatA candanena mAm ||25||
kRtaM sukRtazIlena puNyasenena karma tat |
amRtatvamavAptasya yasyaitA lezavipluSa: ||26||
pAke kuzalamUlAnAmeSa janmani pazcime |
pravrajyAnuttarAM samyaksaMbodhiM samavApsyati ||27||
candanazrIriti khyAta: puNyacandanazAkhina: |
evaM mUle vizAlasya bhaviSyati tathAgata: ||28||
iti hetUttama: prAha bhagavAn jJAnalocana: |
ityukte zAkyamuninA bhikSavo vismayaM yayu: ||29||
arhatkSetrasamarpaNAtpariNatau vairAgyalakSmIphala:
zraddhAdAnakaNAGkura: sukRtinAM zAkhAzatairvardhate |
yasyaitAstridazAdhipatyavizadacchatrodayA: saMpada:
puNyAmodamadapramodasuhRda: pratyagrapuSpodbhavA: ||30||
iti kSemendraviracitAyAM bodhisattvAvadAnakalpalatAyAM
hetUttamAvadAnamekAzItitama: pallava: ||
@479
82 mArakapUrvikAvadAnam |
loka: kiM paralokadhI: prakurute putrAya mithyAspRhAM
tatpuNyaM kriyate svayaM yaducitaM nAnyai: kRtaM bhujyate |
putrastadvidadhAti kazcidasamakrUrakriyAkovida:
pApAdyena nipAtabhagnavadana: sIdatyazeSAnvaya: ||1||
purAbhavadgRhapate: zrAvastyAM zrutavarmaNa: |
jAyAyAM jayasenAyAM bhavavarmAbhidha: suta: ||2||
tau dampatI zizau tasmin vardhamAne zanai: zanai: |
vaMzotkarSavizeSAzAvinivezaM pracakratu: ||3||
kAlena kAlavazage janake bhavavarmaNa: |
jananI snehamohArtA saMvardhanaparAbhavat ||4||
prAtivezyavayasyena saha lIlAvizRGkhala: |
yauvanastha: sa babhrAma niraGkuza iva dvipa: ||5||
vrajantaM rAjamArgeNa bhujaMgasubhaTAGganA |
dadarza sundarI nAma ta harmyazikharasthitA ||6||
sA tena sAbhilASeNa savilAsaM vilokitA |
utsasarja smarasakhIM tanmUrdhni kusumasrajam ||7||
tayo: savibhramAkUtaM sa dRSTvA prAtivezika: |
saMbhogasUcakaM sarvaM sa saMketamamanyata ||8||
sa gatvA cakita: prAha jananIM bhavazarmaNa: |
suhRda: snehasaMtapta: zaGkamAna: parAbhavam ||9||
putraste kRtasaMketa: spaSTaM subhaTayoSitA |
rajanyAmavinIto’dya svairacArI gamiSyati ||10||
caranta: saMsAravyasanagahane’sminnaramRgA
bhRzaM bhogavyagrA nikhilasukhazasyapraNayina: |
vinAzavyApArasmarazabarapAze nipatitA 
labhante paryante viSayazitazastrairvizasanam ||11||
vAsare rakSitastAvanmayAyaM capalAzaya: |
rakSaNoyastvayA rAtrAvityuktvA prayayau suhRt ||12||
athAntargRhasuptasya putrasya dvArazAyinI |
mAtA nizi prabuddhaiva saMrakSaNaparAbhavat ||13||
vArizaucApadezena yAcamAnasya nirgamam |
na nirgantuM dadau tasya jananI snehamohitA ||14||
@480
so’cintayadaho ramyarAmAratnasamAgame |
keneyaM vidhnajananI jananI mama nirmitA ||15||
bhAgyairme janakastAvadyauvane nidhanaM gata: |
iyaM tvapuNyai: kaGkAlI kAlavyAlI gRhe sthitA ||16||
gacchAmyenAM samullaGghya nidrAvirahitAM yadi |
tadasyA: kalahAlApairjano’pi pratibudhyate ||17||
prAya: kSapA parikSINA dUre kAntA karomi kim |
sulabhA bhAgyahInasya kathaM sA subhagA mama ||18||
harmyotsaGgatayA vilokanarasAnnamrAnnAmbhoruhA
srastasya zravaNotpalasya nayanacchAyAM dizanto pade |
tATaGkadyutibhi: kapolayugale patrAvalIM bibhratI
bhAgyairbhogabhuvaM prayAti subhagA bhavyassa sA sundarI ||19||
iti cintAturaM dvAraM yAcamAnaM puna: puna: |
atraiva kriyatAM zaucamiti mAtA tamabravIt ||20||
atha mAtu: zirazchittvA khaGgena sa yayau javAt |
rAgopadiSTapApAnAM kimakAryaM durAtmanAm ||21||
rAtrAvagaNitAyAsa: sa gatvA sundarIgRham |
raha:saMbhogasaMnaddhAM vidagdhAmAsasAda tAm ||22||
sa tasyai svakRtaM pApamAdarAya nyavedayat |
tenaiva mUrkhA: zlAghante yenaivAyAnti nindyatAm ||23||
tasya mAtRvadhakrUrapApazravaNakampitA |
zvapAkasyeva saMsparze vimukhI sAbhavatparam ||24||
harmyAdhirohaNavyAjAtsA jagAma tadantikAt |
sAbhilASo’pi pApAnAmAcAreNa virajyati ||25||
uccaharmyasamArUDhA prauDhapAparAparAGmukhI |
caurazcauro’yamityuccaizcukroza cakiteva sA ||26||
pradhAvite parijane bhayadigdha: sa vidruta: |
yayau javAnnijagRhaM kRtakolAhala: zvabhi: ||27||
hatA me jananI caurairiti tArapralApavAn |
prabhAte vidadhe mAtu: sa zarIrAdisatkriyAm ||28||
pracchannapApasaMtApadahyamAna: sa cintayan |
sutIvranarakApAtaM babhrAma bhuvi bhUtavat ||29||
@481
prAyazcittaM dvijAstena pRSTA: pAtakavAdinA |
UcurmAtRvadhakrUrapAtake nAsti niSkRti: ||30||
atha jetavanaM gatvA tatra bhikSugaNoditam |
zuzrAva dharmAdhyayanaM sarvapApapraNAzanam ||31||
dhImAn pravrajitastatra svAdhyAyanirata: param |
tatastripiTakAdhyAyI sa dharmakathiko’bhavat ||32||
sarvajJo’bhyetya bhagavAn bhikSusaMghamathAbravIt |
kiM bhavadbhi: sapApAya pravrajyAsmai samarpitA ||33||
tena mAtRvadhakrUrakilbiSeNa pramAdina: |
pratyAsannAsya paryante taptAvIcau cirasthiti: ||34||
ukte tathAgateneti so’pyupAdhyAyatAM gata: |
kAlena kAlaparyante ghoraM narakamAptavAn ||35||
tatrAvIcicayodaJcattIvravahnizikhAzatai: |
pacyamAnazciraM cakre sa khedaM narakaukasAm ||36||
kopAnnarakapAlena mudgarAghAtacUrNita: |
sa cirAtprApa pAkagniparipakvatanu: kSayam ||37||
cAturmahArAjikeSu so’tha deveSvajAyata |
pravrajyAyA: prabhAveNa divyAbharaNabhUSita: ||38||
atha sa vimalamAlAmaulikeyUrahAra-
prasRtamaNimayUkhollikhyamAnAdbhutazrI: |
agamadamaravandyo vandanAyendukAnti:
sugatamanugatAbhirbhrAjamAna: prabhAbhi: ||39||
tatpAdapadmayugamAdaravandanodya-
dAnandasundaravibuddhamukhAravinda: |
dharmopadezakathayaiva babhUva zAstu-
runmRSTamAnasa ivAzrutadRSTasatya: ||40||
dIrghopabhogacalitavyasanasya kAle
pApapradoSatimiroparame janasya |
ityAtanoti vimalA sukRtaprabhAva-
velAvizAlakuzalAtizayaprakAzam ||41||
iti kSemendraviracitAyAM bodhisattvAvadAnakalpalatAyAM
mArakapUrvikAvadAnaM dvyazItitama: pallava: ||
@482
82. rAhulakarmaplutyavadAnam |
garbhasthitasya nisRtasya tata: zizozca |
yUna: zanai: sthaviratAmatha saMzritasya |
nAsau calatyatulakAlagajoddhRtasya
jantormRNAlakalayA kila karmatantu: ||1||
zuddhodanena bhagavAn bhaktyA bhoktuM nimantrita: |
bhikSubhi: sahitacakre tasya bhojyapratigraham ||2||
bhuktottaramathAsIna: prasanna: pRthivIpate: |
anugraheNa vidadhe sa zuddhAM dharmadezanAm ||3||
tatra tatkSaNadRSTo’pi zizunA rAhulena sa: |
bhikSumadhye parijJAya modakenArcita: pitA ||4||
bhagavantaM kSaNe tasmin praNatA: sarvabhikSava: |
bAlapraNayamAlokya papracchu: sakutUhalA: ||5||
SaDbhirvarSairayaM jAta: zizu: kukSinipIDita: |
kena karmavipAkena pratibimbavapustava ||6||
bhUyasA garbhabhAreNa paribhUtA divAnizam |
pIDAM cirataraM sehe kasmAddevI yazodharA ||7||
sarvajJo bhagavAn pRSTa: praNayAditi bhikSubhi: |
tAnuvAca kSaNaM dhyAtvA zrUyatAmatra kAraNam ||8||
mithilAyAM videheSu puSpadevasya bhUpate: |
sUryacandrAbhidhau putrau puNyazIlau babhUvatu: ||9||
pitari tridivaM yAte tau tapovanasaspRhau |
sAmrAjyabhAragrahaNe mithazcakraturarthanAm ||10||
rAjyaM sUryeNa vairAgyAtsarvathaiva samujjhitam |
candra: kathaMcittatrAha jyeSThazAsanayantrita: ||11||
sUryastu gatvA rAjarSi: zamazlAdhyaM tapovanam |
saMtoSarAjyasukhitazcakre cirataraM tapa: ||12||
sa kadAcitparizrAnta: saMtaptastIvratRSNayA |
KamaNDalujalaM mohAdanuktvaiva papau mune: ||13||
sa saMjAtamatirvidvAnadattAdAnapAtakam |
kalayan mlAnavadana: pazcAttApAdacintayat ||14||
@483
karmapAzasamAkarSavivazai: samavApyate |
anicchayaiva sukRtaM duSkRtaM vA zarIribhi: ||15||
jana: zubhre’pyasmin sukRtacarite duSkRtakaNA-
nnidhatte yenAsau malinavadana: zocatitarAm |
spRhAnikSiptAnAM kSaNabhavasukhe du:khanicaye 
pravizyAnta:zoSaM dizati zatazAkho hyanuzaya: ||16||
gacchAmi nRpateragre pApamAvedayAmyaham |
rAjazAsanazuddhAnAmanRNo dharmasaMcaya: ||17||
zAstraM dharmapravRttAnAM rogArtAnAM cikitsaka: |
varNAzramagururnetA nRpati: pApakarmaNAm ||18||
sa vicintyeti saMtApAdbhUpaterbhrAturantikam |
gatvA nyavedayattUrNamadattAdAnapAtakam ||19||
jyeSThabhrAtaramabhyarcya taM bhUmipatirabravIt |
AjanmazuddhabhAvasya na pApaM vidyate tava ||20||
susUkSmamapi ya: kRtvA daivAtkiMcidasAMpratam |
pazcAttApaM vahatyantastasya saiva vizuddhatA ||21||
iti kSitipatervAkyaM zrutvA sUryastamabhyadhAt |
kalaGkazeSaM na sahe saddharmadhavalAMzuke ||22||
daNDamevArthaye rAjan suvicArya vidhIyatAm |
pUyate pAvakeneva rAjadaNDena kilbiSam ||23||
ityAgraheNa bahuzo yAcamAnaM svazAsanam |
tamuvAcAnujo rAjA prAta: kartAsmi yatkSamam ||24||
asmin pratIkSyatAM tAvadbhavAnudyAnakAnane |
ityuktvA paurakAryAya niryayau pRthivIpati: ||25||
tatra pratIkSamANe’tha munau niyamanizcale |
rAjA vismRtatatkRtya: SaDbhirabhyAyayau dinai: ||26||
kRzAkAraM nirAhAramatha dRSTvAgrajaM nRpa: |
nindan svabuddhisaMmohaM cakre tasya prasAdanam ||27||
brAhmaNai: sahita: kRtvA sa tatpApapramArjanam |
SaDdinaklezadAnena yAte tasminnatapyata ||28||
ahaM sa sUryo rAjarSizcandor rAjApyayaM zizu: |
jAta: saMvatsarai: SaDbhi: SaDdinaklezakRnmune: ||29||
@484
AbhIrabhAryA bhadrAkhyA hariNyA sutayA saha |
nagarAbhimukhI bhadrA takraM vikretumAyayau ||30||
tatsutA taruNI bhAraM nijaM gurutaraM ghaTam |
datvA jananyai vRddhAyai laghuM jagrAha tadghaTam ||31||
vAhitA yojanaM sArdhaM jananI jaratI kRzA |
sA duhitrA puropAnte parizrAntatarAbhavat ||32||
AbhIrataruNI seyaM mAtu: klezAdyazodharA |
SaTkrozatulyavarSeNa garbhabhAreNa pIDitA ||33||
divi bhuvi phaNiloke zaizave yauvane vA
jarasi nidhanakAle garbhazayyAzraye vA
sahagamanasahiSNo: sarvathA dehabhAjAM
na hi bhavati vinAza: karmaNa: prAktanasya ||34||
iti rAhulapUrvakarmayuktAM
kathitAM citrakathAM tathAgatena |
avadhArya babhUva bhikSusaMgha:
kSitipAla: sa janazca vismayADhya: ||35||
iti kSemendraviracitAyAM bodhisattvAvadAnakalpalatAyAM
rAhulakarmaplutyavadAnaM tryazItitama: pallava: ||
@485
84 madhurasvarAvadAnam |
aucityena karoti ya: sumanasAmAnandasAndraM mana:
krUrANAmapi zIryate paricitaM yasyAnubhAvottama: |
eka: ko’pi sa jAyate jitajagannAthaprabhAvodbhava:
puNyaM yasya na yAti mAnakalAnAM ni:saMkhyasaMkhyApadai: ||1||
zrImAn purA sudhIrasya zrAvastyAM gRhamedhina: |
jAyAyAmIkSita: sUnu: sunetrAyAmajAyata ||2||
jAtamAtra: samudbhUte divyaratnavibhUSite |
upaviSTa: svapuNyAGkey a: paryaGke vyarocata ||3||
tasya janmani ratnAni puSpai: saha payodharA: |
madhurasnigdhanirghoSA vavRSurmadhuvarSiNa: ||4||
pUrNa: kumAra: kauberai: sa nidhAnazatairvRta: |
madhuvRSTiprapatanAnmadhurasvara ityabhUt ||5||
tenAdaridratAM nIte bhuvane ratnavarSiNA |
zvetakAka iva kvApi naivAdRzyata yAcaka: ||6||
sa kadAcidgRhAyAtaM prazAnteryApathasthitam |
AnandaM bhikSumAlokya papraccha pitaraM pura: ||7||
tAta vratavizeSo’sya ko’yaM vaimalyazAlina: |
yasya saMdarzanenaiva mana: sadya: prasIdati ||8||
putrasyeti vaca: zrutvA sudhIrastamabhASata |
putra sattvaprakAzo’yaM zAntivrataparigraha: ||9||
ya: setu: sarala: samastajagatAM saMsAraghorArNave
krodhavyAdhicikitsaka: zamasudhAsAreNa tRSNApaha: |
doSotsiktatamovirAmataraNirbuddha: prabuddhadyuti:
tasya zrAvaka eSa zAntamanasAmAnandanAmAgraNI: ||10||
abhidhAnaM bhagavata: zrutvaiva madhurasvara: |
babhUvodbhUtaromAJca: prAgjanmakuzalodayAt ||11||
Anandamatha sAnanda: praNamya praNayonmukha: |
sa bhikSusaMghai: sahitaM sarvabhogairapUjayat ||12||
autsukyAtsaha tenaiva gatvA jetavanaM tata: |
dadarza sa tviSAM rAziM bhagavantaM tathAgatam ||13||
@486
phullapadmapalAzAkSaM divyalakSaNalakSitam |
lAvaNyalalitAkAraM hematAlamivonnatam ||14||
limpantamamRteneva taM dRSTvA harSanirbhara: |
mAlAmivAdade mUrdhni sa tatpAdanakhadyutim ||15||
praNayArthanayA tasya prItyai praNayivatsala: |
gatvA cakAra bhagavAn gRhe bhogaparigraham ||16||
abhyarcite bhagavati prayAte jetakAnanam |
janatAM ratnasaMpUrNAM cakAra madhurasvara: ||17||
nijairapuNyairni:svAnAM ratnarAzirgRhe gRhe |
tadvitIrNa: kSaNenaiva jagAmAGgArarAzitAm ||18||
tadvRttAntamathAkarNya du:khito madhurasvara: |
tAmuvAca purA naiva bhavadbhi: sukRtaM kRtam ||19||
adatvA dayayA dAnamakRtvA saMghabhojanam |
bhagavantamanabhyarcya na labhyante vibhUtaya: ||20||
sugatapramukha: saMghastasmAdyuSmAbhirarcyatAm |
sarvopabhogasAmagrImahaM saMpAdayAmi va: ||21||
iti te preSitAstena saMbhAraistadupAhRtai: |
sasaMghamaMhasa: zAntyai bhagavantamapUjayan ||22||
tataste kRtakalyANAstatkSaNakSINakalmaSA: |
dadRzu: svagRhaM dIptai: saMpUrNaM ratnarAzibhi: ||23||
tata: pravRddhavairAgya: prazAntyai madhurasvara: |
pravrajyAmAdade dhImAn gatvA bhagavato’ntikam ||24||
sa zAstu: zAsanattyaktvA zrAvastIM niyatavrata: |
jagAma janaparyantaM vihAraM karvaTAzrayam ||25||
dattazikSApadastena tatra kArvaTiko jana: |
ratnatrayaM klezaviSaprazAntyai zaraNaM yayau ||26||
asminnavasare caurA: kAnanAntanivAsina: |
uktaM durgopahArAya naramanveSTumAyayu: ||27||
te taM vihAramAsAdya pizunena pradarzitam |
babandhurbhikSusaMghAtaM daNDIzabdasamAgatam ||28||
eka evopahArAya bhikSurasmAkamIpsita: |
ityukte coracakreNa jagadurbhikSava: kramAt ||29||
@487
mAmAdAyopahArArthaM mucyantAM sarvabhikSava: |
ukto vRddhai: krameNeti provAca madhurasvara: ||30||
ahamevopahArArha: saMgha: sarvo vimucyatAm |
ityAkarNya varAkAraM te samAdAya taM yayu: ||31||
baddha: sa vadhasaMnaddhairnItastairnirvikAradhI: |
durgAyatanamatyugraM dadarza gahanodare ||32||
balisajjIkRtai: sthUlazakalairmAhiSaizca tat |
kalpAntameghai: svasutopahArairiva pUjitam ||33||
vyAptaM vAdazilAzaktarururaktacchaTAzatai: |
sragdAmabhirbhaTotsRSTairbandhujIvamayairiva ||34||
ghaNTAgrAlambibhirvIrazirobhi: parivAritam |
kRtadvArArcanaM phullakamalairiva mRtyunA ||35||
pratyagranararaktAktai: sopAnairaruNaprabham |
zabarIcaraNanyAsasaMktAlaktakairiva ||36||
asaMprAptopahArAbhi: kirAtastrIbhirAdarAt |
svazizUtkRttahRtpadmakIrNaprAGgaNavedikam ||37||
sa dRSTvA prANisaMghAtaM vaizasAyAsadu:saham |
udvegasAraM saMsAraM pradadhyau madhurasvara: ||38||
tata: sAkSAtkRtArhattva: sarvaklezaparikSayAt |
traidhAtuko vItarAga: so’bhUttulyapriyApriya: ||39||
so’cintayadaho zAstu: prabhAvo’yaM bhavacchida: |
prApto’yaM yatprasAdena ni:saMsArasukhAM bhuvam ||40||
mohazchino nibiDanigaDa: khaNDitA dRSTizailA: 
tIrNA tRSNA viSayataTinI proddhRtA janmavRkSA: |
prAptaM dhAma vyasanazamanaM tatprasAdena zAstu:
yasmin bASpaM dadhati na puna: zocanAlocanAni ||41||
iti dhyAtvA sa sattvAbdhistasthau zaila ivAcala: |
nibaddhavadhyamAlAGkazcaurai: krodhodyatAyudhai:||42||  
taistasyApahRte vaster gAtrAtkAJcanarociSa: |
anyadanyadabhUdvAsastaizca rAzi: puro’bhavat ||43||
atrAntare samudbhUtairbhUtAnAM paJcabhi: zatai: |
sA devI nizcalaM cakre taccaurazatapaJcakam ||44||
@488
cyute tadAyudhacaye puSpavRSTirnabhastalAt |
papAta ratnarucirA madhurasvaramUrdhani ||45||
gAhamAnamatha vyoma taM vilokya ca dasyava: |
spRSTAstasyAnubhAvena tameva zaraNaM yayu: ||46||
so’vatIrya tata: zAntyai caraNanyastamastakAn |
dharma ramadhvaM saMtyajya duSkRtAnItyuvAca tAn ||47||
atha te jAtavairAgyA: pravrajyAM vRjinojjhitA: |
AdAyArhatpadaM prApu: saMsArasravazAntaye ||48||
tatastai: sahito’rhadbhistaizca karvaTavAsibhi: |
yayau jetavanaM draSTuM zAstAraM madhurasvara: ||49||
tatra divyajanAnItairbhogaistridazasAdhitai: |
sa sudhArasasaMskArairbhagavantamapUjayat ||50||
zuddhaprasAdajananIM bhagavAn dharmadezanAm |
hitAya vidadhe teSAM mokSamArgAgradUtikAm ||51||
sudhIro’pyamRtaprAptyai jJAtvA putrasya pAtratAm |
hemAbjaM sukRtotpannaM prApya jetavanaM yayau ||52||
sa tenAbhyarcya sugataM caraNAlInazekhara: |
dRzA tasya prasAdinyA sa saMmRSTa ivAbhavat ||53||
tatastamUce bhagavAnAsannakuzalodayam |
pAdanyAsoditasvarNakamalastvaM bhaviSyasi ||54||
padmottara iti khyAta: samyaksaMbuddhatAM gata: |
sattvasaMtAraNaM kRtvA parinirvANameSyasi ||55||
sarvajJenetyabhihita: sudhIra: satyadarzinA |
jagatkalyANakalanAmanorathamathAdade ||56||
bhavatyA yairbhavabhedino bhagavata: puNyapraNAmakSaNe
zAstu: svasti kRtaM kRtaM sukRtibhi: pAdopadhAnaM zira: |
aGke te jananIjanasya na punastRptiprayuktA: stana-
stanyottAnitadantazUnyavadanA: kurvanti mUDhasmitam ||57||
iti kSemendraviracitAyAM bodhisattvAvadAnakalpalatAyAM 
madhurasvarAvadAnaM caturazItitama: pallava: ||
@489
85. hitaiSyavadAnam |
ye rAgarogaM nayanAnubandhaM
vidveSazUlaM hRdayaprasaktam |
sarvAGgasaMsarpitapApakuSThaM
haranti tebhyo’stu namo bhiSagbhya: ||1||
tapovanAntavizrAntaM kathAnte’tha tathAgatam |
bhikSava: kautukAkSiptA: papracchu: svacchamAnasam ||2||
bhagavan bhavata: sarvalokazokApahAriNa: |
bhavArtibhiSaja: kasmAdrogiNo’pyadhikaM priyA: ||3||
sa tAnuvAca satyaM me rogiNo’dhikavallabhA: |
kAyapIDAsama: puMsAM nAstyanya: zokasaMcaya: ||4||
janmAntareSvapi paraM prakRtyA dainyabhUmiSu |
AtureSveva satataM pakSapAto mamAbhavat ||5||
nagaryAM zikhighoSAyAM zibirnAmAbhavannRpa: |
praviSTa: sattvacintAsu sadbAndhava ivArthinAm ||6||
sarve sarvatra rogArtAzcikitsyA: sarvathA mayA |
ityabhUtsatataM tasya satyasattvasya nizcaya: ||7||
kadAcidAtura: pauraizciraroganipIDita: |
taM yayAce samabhyetya cikitsAmArtavatsalam ||8||
svAsthyAya tasya bhiSaja: pRSTA: arve mahIbhujA |
pravRddhavyAdhivaidhuryaM vicArya ciramUcire ||9||
durlabhaM bheSajaM rAjan rogasyAsya garIyasa: |
AjanmakSamiNa: puMsa: zoNitenaiSa zAmyati ||10||
etadAkarNyaM nRpati: karuNAkIrNamAnasa: |
acintayattadAdiSTaM svAsthyAya cirarogiNa: ||11||
bAlasyApi na me kopa: kadAcidabhavatkvacit |
mayi garbhasthite’pyAsIjjananI krodhavarjitA ||12||
tasmAdakrodhana: kazcilloke’sminnAsti madvidha: |
mamaiva raktapUreNa vyAdhirasya prazAmyati ||13||
ityudyatamati: sarvairvAryamANo’nujIvibhi: |
sadA zirodbhavaM tasmai dadau rAjA svazoNitam ||14||
@490
raktena svAsthyamAyAta: SaDbhirmAsairathAtura: |
jagAma paripUrNAza: kRzamAmantrya bhUpatim ||15||
tata: kadAcidbhUpAlasUnorvyAyAmazIlanAt |
pArzvazokakSayAzaMsI prAdurAsIddhitaiSiNa: ||16||
viparItasvabhAvo’yaM vipAka: puNyakarmaNAm |
svasthAnAmazanaM nAsti zrImatAM rogasaMgati: ||17||
upadiSTaM tatastasya svAsthyAya bhiSajAM varai: |
sahasrapAkasaMsiddhaM sarvasArAbhidhaM ghRtam ||18||
sarvadravyAttasAreNa jIvaMjIvasya pakSiNa: |
snAnAmbukvAthayogena ghRtaM yatnena bhUyasA ||19||
siddhaM dvAdazabhirvarSai: kumAre pAtumudyate |
pratyekabuddha: zokArtastadyAcitumathAyayau ||20||
sarvairnivAryamANo’pi kumAra: sattvasAgara: |
bhaGktvA sarvaM dadau tasmai sarvasAradhRtaM hitam ||21||
svastha: pratyekabuddho’tha prasanna: praNidhAnavAn |
kumAraM vidadhe svasthamamRtaM sAdhusevanam ||22||
hitaiSI rAjaputro’sAvahameva tadAbhavam |
rogiNAmArtizamanaM svabhAvenaiva me priyam ||23||
iti zrutvA jinaM sarve papracchurbhikSava: puna: |
karmaNA kena tau tulyarogau svAsthyamupAgatau ||24||
iti tairbhagavAn pRSTa: sarvajJastAnabhASata |
brahmadatta: kSitipatirvArANasyAmabhUtpurA ||25||
nandopanandanAmAnau tasya putrau babhUvatu: |
jyeSTha: kIrtivizeSArthI rAjyakAmastathApara: ||26||
upanandanastata: prAha purohitasutaM raha: |
AtharvayogakuzalaM vayasyaM kuhanAbhidham ||27||
eSa jyeSTho mama bhrAtA janaraJjanatatpara: |
janAtkIrtipravAdena rAjyamAsAdayiSyati ||28||
niraMzo’haM bhaviSyAmi dhvasta: sarvajanojjhita: |
vijane nidhanaM zlAdhyaM nAvadhUtasya jIvitam ||29||
jyeSThasyaiva tava bhrAtu: paurohityaM kramAgatam |
araNyagamanaM yuktamAvayo: samadu:khayo: ||30||
@491
zrutveti rAjaputrasya vaca: zokapralApina: |
hitaM tava karomIti purohitasuto’bravIt ||31||
so’tha dravyaprayogena vyaGgaM tasyAgrajaM vyadhAt |
yenAsau janakasyAnte kanIyAn rAjyamAptavAn ||32||
prAptarAjya: sa kAlena dRSTvA bhrAtaramagrajam |
vyaGgaM yaSTIkarAlambaM pazcAttApaM samAyayau ||33||
purohitasutaM so’tha paurohityanivezitam |
uvAcoSNaM vini:zvasya gUDhaM pAtakazaGkitam ||34||
aho nu rAjyabhogena mayA dharmamajAnatA |
jyeSTho bhrAtA pitRsama: prApita: kudazAmimAm ||35||
kSaNakSayisukhAkSiptA: pApaM kRtvA kSayeSvaho |
kSipanti du:khesvAtmAnamasamIkSitakAriNa: ||36||
iti tasya vaca: zrutvA jAtatApa: purohita: |
tamuvAca mamApyeSa rAjannanuzayajvara: ||37||
taM punardravyayogena svasthaM cakre nRpAtmajam |
svasthAya pradadau tasmai nijarAjyaM sa cAnuja: ||38||
upanando’tha kAlena purohitasutazca sa: |
kArAM pratyekabuddhAya kRtvA dehAntamApatu: ||39||
ziberbhUmipate: prApa rAjaputra: sa putratAm |
pratyekabuddhatAM lebhe purohitasutazca sa: ||40||
tena tau gUDhapApena tulyarogau babhUvatu: |
vyaGgasya svAsthyakaraNAd yugapatsvAsthyamAgatau ||41||
ityAkarNyAtItajanmAnubaddha-
mApannArtitrANabandhorjinasya |
nityAsaktaM sattvakAruNyavRttaM
hRSTA: prApurnirvRtiM bhikSavaste ||42||
iti kSemendraviracitAyAM bodhisattvAvadAnakalpalatAyAM
hitaiSyavadAnaM paJcAzItitama: pallava: ||
@492
86 kapiMjalAvadAnam |
vandante sthavirakrameNa niyataM ye dharmazikSAvida:
pUjyAn pUjyaguNA: praNAmavinayaiste prApnuvantyunnatim |
darpAnuddhatayA vizRGkhaladhiyA mohAdadha:pAtinAM
jyeSThAtikramiNAmayaM sa ca paro loka: sazoka: sadA ||1||
jyeSThapUjAprasaGgena bhikSubhirbhagavAn puna: |
yathAvRddhavidhiM pRSTa: sarvajJa: punarabravIt ||2||
brahmadattAbhidha: pUrvaM vArANasyAmabhUnnRpa: |
yasya puNyAnubhAvena dharmAraNyamabhUjjagat ||3||
tasya kAle puropAntavane prAkpuNyalakSaNAt |
pravRttamAnuSAlApAzcatvAra: prANino’bhavan ||4||
kapiMjalo’tha zazaka: kapirgajavarastathA |
te babhUvu: sadAcArA: snehabaddhA: parasparam ||5||
kadAcitsukhasaktAste kathAnte jagadurmitha: |
jyeSThakramaM vinAsmAkaM kathaM pUjA pravartatAm ||6||
yathAvRddhikayA sadbhi: satkAro’tha pravartita: |
kalayan kila kalyANaM kuzalAyaiva kalpate ||7||
jyeSTha: kastAvadasmAkaM yo’rcya: sthaviragauravAt |
iti teSAM bruvANAnAM jagAd gajayUthapa: ||8||
yo’yaM jIrNamahAzAkha: purANo dRzyate vaTa: |
tulyamenaM svakAyasya smarAmi navapallavam ||9||
markaTo’pyatha tAnUce vane vicaratA mayA |
svakAyatulya evAyaM dRSTa: svalpataro vaTa: ||10||
zazako’pyavadatpUrvaM mayA patradvyAGkita: |
avazyAyalavArdro’yaM lIDha: paJcAGgulo vaTa: ||11||
tai: krameNeti kathite pazcAtprAha kapiMjala: |
mamaivAyaM zakRdbIjAjjAta: prAjyataro vaTa: ||12||
atha jyeSThakramaM jJAtvA te sadA gauravocitAm |
snehAnuvRttiniratA: pUjAM cakru: parasparam ||13||
prANApaharaNAccauryAdagamyAgamanAttathA |
asatyAnmadyatulyAmlaphalasaMbhakSaNAcca te ||14||
@493
viratA: sukRtAsaktA: svapadAcArazikSayA |
cakru: puNyAnubhAvena tulyavRttAn vanaukasa: ||15||
atha teSAM prabhAveNa nityapuSpaphaladrumA: |
sphItazasyAbhavadbhUmi: kAlavarSI ca vArida: ||16||
taddRSTvA mahadAzcaryaM bhuva: sa kRtalakSaNam |
mene svapuNyajaM sarvaM brahmadatto mahIpati: ||17||
taM mithyAmAnasaM tuSTaM paJcAbhijJo munirnRpam |
uvAca tvatprabhAveNa nAyaM puSpaphalodaya: ||18||
kAnane kapinA sArdhaM zazadvipakapiMjalA: |
sthitA: saddharmazIlAnAM teSAmeSa guNodaya: ||19||
te vratai: paJcabhi: zuddhA yathAsthavirapUjakA: |
kapiMjalagirA sarve saddharmasamayaM zritA: ||20||
iti zrutvA munervAkyaM rAjA jAtAdara: param |
sapaurAnta:purAmAtyastadbheje vratapaJcakam ||21||
kapiMjalo’hamevAsau zAriputra: zazo’bhavat |
kapizca mudgarApatya Anandau gajayUthapa: ||22||
te prApurdharmavaimalyaM yathAjyeSThakramArcanAt |
tasmAtpraNAmapUjAsu draSTavya: sthavirakrama: ||23||
zrutveti zAsturvinayopadezaM
jyeSThArcanaM prApya tapovizeSam |
sagauravAM parSadi bhikSavaste
pUjAM yathAvRddhikayaiva cakru: ||24||
iti kSemendraviracitAyAM bodhisattvAvadAnakalpalatAyAM
kapiMjalAvadAnaM SaDazItitama: pallava: ||
@494
87 padmakAvadAnam |
yatsArpaM parisarpi darpaviSamaM krUraM ca yanmArakaM
yaccAtyutkaTakAlakUTavikaTATopasthirasthAvaram |
yAnyanyAni citAni du:sahaviSANyekIkRtAni sphuTaM
vAkpAruSyaviSayasya taikSNyatulayA nAyAnti lezopamAm ||1||
zrAvastyAM mAnasAkhyasya padmagarbhanibhaprabha: |
abhUdgRhapate: sUnurguNavAn padmakAbhidha: ||2||
suzIlasyeva niyama: sAdhoriva guNAdara: |
so’vardhata gRhe tasya viveka iva dhImata: ||3||
sa nave yauvanArambhe rUpakandarpahAsini |
bhogodyogavirAgeNa vairAgyAbhimukho’bhavat ||4||
upasenAbhidhAnasya sa bhikSo: kSAnticetasa: |
zAsane prazamazlAdhyAM pravrajyAM samupAdade ||5||
sa pAtrapANi: saMsaktacIvara: zuzubhe param |
saMsAre kSaNavairAgyAdvirakta iva candramA: ||6||
tata: kadAcidekAkI janacArikayA vrajan |
vihArArAmarucirAM mathurAmAsasAda sa: ||7||
sa tatra piNDapAtArthI navatvAdanabhijJayA |
vezyAyA: zazilekhAyA: praviveza gRhAGgaNam ||8||
sA tasyAsanasatkAraM kRtvA kuvalayekSaNA |
taM jagAdAdaravatI rUpAlokanavismitA ||9||
iyaM te lalitA mUrtirnavayauvanazAlinI |
karotyamRtasaMbhogadIkSAM kasya na cakSuSo: ||10||
asmin vayasi rUpe’smin kena kAmavirodhinA |
kaSTaM samupadiSTaM te vairAgyaM sthavirocitam ||11||
lalanAvasanotkarSakucasparzasukhocite |
pANau saMbhogapAtrasya pAtraM tava na zobhate ||12||
ahaM kucabharAkrAntA tvaM tAruNyataraMgita: |
ucitevAkyo: prIti: saMprati kSamatAM vratam ||13||
utsRjyAyatalocanAdharadalasvAdapramodotsavaM
saMbhogAmRtani:spRha: zamadamAbhyAsena zApAdiva |
@495
ya: kAntAkucakuGkumAGkitarucirdhatte na rAgaM hRdi
klezaklinnatRNAzine janavane dAntAya tasmai nama: ||14||
yadi me prItilubdhAyA vacanaM na kariSyasi |
tadetatte balAtkAntaM pAsyAmi vadanAmbujam ||15||
etadAkarNya saMtrasta iva karNau pidhAya sa: |
tAmUce nocitaM mAtarmama zAsanadUSaNam ||16||
uttasatAmupagataM sugaMtavratasya
sattvazriya: zucitayA tilakAyamAnam |
sarvAtmanA sucaritAbharaNasya puMsa:
zIlopamaM na hi vibhUSaNamasti kiMcit ||17||
ityuktvA saMyata: zUnyapAtra eva jagAma sa: |
apAyazalyaviSamAM pUjAmutsRjya satvaram ||18||
atha mantrabalAM nAma caNDAlIM vezakAminIm |
vazyAkarSAdiniryantramantratantrAditatparAm ||19||
AhUya vinivedyAsyai nijaM smaraparAbhavam |
yayAce dhanasaMtuSTAM rAgArtA priyasaMgamam ||20||
athamantrabalAkRSTastathA sapadi padmaka: |
vivazastAM samabhyetya kiM karomItyabhASata ||21||
sA tamUce zazimukhI bhaja praNayinImimAm |
puNyairupanatAM kAntAM dIptaM vA vahnimAviza ||22||
tAM padmako’vadad dRSTvA jvalitaM pAvakaM pura: |
jAtasajja: samutsRjya vastraM tattvasitAMzuka: ||23||
vizAmi pAvakaM dIptaM rAgAgniM na tvapAvakam |
puMsAM madanadagdhAnAM dAho janmazatAnuga: ||24||
iti tasya vaca: zrutvA caNDAlI khaNDitAzayA |
akAryakaraNodvignA pazcAttApaM samAyayau ||25||
sa tayA kSAntinilaya: praNayena prasAdita: |
vezyayA ca savairAgyazamazItalayA dhiyA ||26||
vidadhe janmasaMzuddhyai tayo: saddharmadezanAm |
te sarvaklezazamanAdyayArhattvamavApatu: ||27||
svayaM cArhattvamAsAdya bhagavantaM tathAgatam |
padmaka: prayayau draSTuM zrAvastIM svastimAn purIm ||28||
@496
jinaM jetavanAsInaM tatra dRSTvA praNamya sa: |
kRtakRtya: svavRttAntaM bhikSUNAmabravItpura: ||29||
bhikSubhirbhagavAn pRSTastatpuNyodayavismayAt |
vezyApadmakacaNDAlIprAgvRttamavadajjina: ||30||
purA bhagavata: zAstu: kAzyapAkhyasya zAsane |
mitranAmA gRhapati: pravrajyAM samupAdade ||31||
tasya nandA sunandA ca bhArye pravrajite puna: |
bhartRtulyAnubhAvena vihAre cakratu: sthitim ||32||
vAkpAruSyeNa mahatA kalahe bhikSuNIgaNa: |
tAbhyAmudvejitastatra svabhAva: kila dustyaja: ||33||
caNDAlIvacanenaikA vezyAvAdena cAparA |
bhikSuNInAmadhikSepaM kRtvA pApamavApatu: ||34||
vAgdoSAtsaiva caNDAlI jAtA vezyA tathAparA |
pravrajyAyA: prabhAveNa puna: kuzalamAzrite ||35||
sa tu mitro gRhapati: padmako’yaM dRDhavrata: |
vibhAtyarhatpadAvAptyA zucizIlavibhUSaNa: ||36||
pauSpika: puSpasenAkhya: padmako’pyanyajanmani |
babhUva puSpanicayai: pUritArthijana: sadA ||37||
pratyekabuddhaM so’bhyarcya bhogenAcchAdya vAsasA |
kamalotpalakahlArakusumai: samavAkirat ||38||
tena puNyena jAto’yaM padmagarbhanibhaprabha: | 
padmaka: zAsanArho me sukRtodArasaurabha: ||39||
rUpaM zIlavibhUSaNaM zuci yazazcandrAvadAtaM kulaM
ceta: pakvavivekanirmalataraM saMsAravAma: zama: |
etatpuNyamahodayasya kRtinAM dRSTikSamaM lakSaNaM
jAtirnindyatamA manazca malinaM duSkarmacihnaM nRNAm ||40||
iti sarvajJakathitai: karmapAkakathAdbhutai: |
babhUva harSasaMsparzI bhikSUNAM vismayodaya: ||41||
iti kSemendraviracitAyAM bodhisattvAvadAnakalpalatAyAM
padmakAvadAnaM saptAzItitama: pallava: ||
@497
88 citrahastizayyAtiputrAvadAnam |
dRSTyA tIvrataraM haranti niyamaM naiva kSamante zamaM
karma kSipramanoramaM himasamaM paryantadAhakSamam |
etA bibhrati sarvameva viSamaM svapnopamaM vibhramaM 
tyaktvA kAryabhiya: pravartanadhiya: saMsArasakhya: striya: ||1||
bimbisArasya nRpate: pure rAjagRhe purA |
citrAkhyo hastizayyAtiputro’bhUdgajasainyapa: ||2||
sa rAjatulyaM vibhavaM gRhaM ca saparicchadam |
tyaktvA yuvaiva pravrajyAM vairAgyAbhimukho’grahIt ||3||
patnI tasya surUpAkhyA prabhUtavibhave gRhe |
bhartRsaMbhogarahitA ciraM cintAturAbhavat ||4||
atha kAlena paryantacArI paricitAdarAt |
sa citro hastizayyAtiputra: svapuramAyayau ||5||
abhyAgatasya tasyAtha sAnugamya nimantraNam |
pUjApura:saraM cakre patnI praNayazAlinI ||6||
sAcintayattamAlokya dUrAdhvazramani:sukham |
aho batAsya lAvaNyaM yauvanenaiva dhAryate ||7||
asmin vayasi bhogArhe parityajya gRhazriyam |
mithyaiva kimanenAtmA nirvicAreNa pIDita: ||8||
snehazeSo’sya nAdyApi jAne zAntastapasvina: |
gehaM sapakSapAtena cakSuSA yannirIkSate ||9||
athavA dhairyamevAdau parIkSya sthairyakAraNam |
asya jAnAmi vairAgyaM calaM vizrAntameva vA ||10||
gRhe bhogagaNaistRpta: sarva: kAnanamIhate |
vijane tu sukhabhraSTamAtmAnamanuzocati ||11||
iti saMcintya sA tasya bhojanAvasare pura: |
svayaM tatyAja harmyAgrAtsazabdaM tAmrabhAjanam ||12||
tena zabdena saMtrasta ivAlokya diza: kSaNam |
kimetaditi papraccha citrastAM saMbhramonmukha: ||13||
tata: smitamukhI kiMcitpatitaM tAmrabhAjanam |
prauDhA nivedya sA tasmai harSAtpunaracintayat ||14||
@498
ayaM tAvadasaMprAptanirvikArapadasthiti:|
zithilaM lIlayaivAsya tUrNamAkRSyate mana: ||15||
ya: pAtrazabdamAtreNa saMtrAsAkulatAM gata: |
kiM kiM na kriyate tasya viSayairavimarSiNa: ||16||
sarva: praNasyati payomucazabdamAtra-
saMtrAsaluptadhRtibandhana eva haMsa: |
te santi ke’pi kamalAsanarAjahaMsA
ye puSkarAbhragurugarjitaniSprakampA: ||17||
iti nizcitya manasA sA zanairmRduvAdinI |
tamuvAca samabhyetya bhrUlatAlAsyalIlayA ||18||
tRNAvanmAM parityajya tvayi dUrataraM gate |
sapatnIbhirivAkrAntaM vipadbhi: pazya me gRham ||19||
asminnapi mahArambhavibhave bhogavarjitA |
tvaddarzanAzayaivAhaM dhRtA sakhyeva ni:sukhA ||20||
yadapyanucitaM vaktuM du:khAttadidamucyate |
vadantI maunakAmeyaM jAne jihvApi lajjate ||21||
nUnaM gRhAdhipatinA patnyA: zIlasya viplava: |
dRSTo’sya jAtaM vairAgyamakAle kathamanyathA ||22||
iti sthitamukha: sarva: parasparavilokanai: |
vadatyanyaguNaglAnigaNanAnipuNo jana: ||23||
viyogataptAM mAM loka: svasthacitteti manyate |
kleze’pyakliSTarUpAhaM tAruNyasya karomi kim ||24||
gRhe parijanazcAyaM mamocchRGkhalatAM gata: |
asvAmikAnAM nArINAmagre zvApi pragalbhate ||25||
dAsasUnurmayaivAyamutsRSTena vivardhita: |
pazyAjJAdAnakopAnme kezAkarSaNamIhate ||26||
ityuktvA kRtasaMketA tadA dAsaparAbhavam |
bhartuzcittavikArAya sA pratyakSamadarzayat ||27||
spRhAmakliSTarUpeti vaiklavyaM ni:sukheti ca |
IrSyAM jAtApavAdeti krUraM dAsArditetyapi ||28||
sa tAM vilokayan prApya saMtyaktavratayantraNa: |
tulyaM saMsAradoSANAM sarveSAM vazamAyayau ||29||
@499
pAtracIvaramutsRjya khaDgamAkRSya bhISaNam |
priyAnikArakrauryeNa sa dAsaM hantumudyayau ||30||
praNayAdvArita: patnyA sadya: sa vadhavaizasAt |
lInaM punargRhasukhaM bhojanena jigISayA ||31||
so’bhUdbhogaparigraheNa lalanAsaMbhogasaubhAgyabhU-
rnAnAkAranikArakAraNakathApRtyeSu kopAkula: |
kAma: karSati saMyamaM kSapayati krodha: kSaNena kSamAM 
no mithyAvratazoSitena manasA vairAgyamAsAdyate ||32||
atha hastimahAmAtrapadaM rAjJArpitaM puna: |
AsAdya vibhavodAra: so’bhUdabhyadhikodbhava: ||33||
atrAntare piNDapAtamAdAya nagarAntarAt |
bhagavantaM vanAsInaM jinamabhyetya bhikSava: ||34||
viSaNNavadanAstasmai praNipatya nyavedayan |
citrasya hastizayyAtiputrasyAnucitaM vratam ||35||
bhagavAnatha sarvajJa: sasmitastAnabhASata |
apakvakuzalenaiva kRtastena vratagraha: ||36||
ye niSpannavivekapApakalanAni:zeSitAzAlatA-
ste nAyAnti puna: purANaviSayAsvAdasmRtervazyatAm |
ye tvarthapratiSiddhagarvazithilatyaktaprasaktAdarA-
steSAmantarasImni kAmasamayo dolAyamAnaM mana: ||37||
janmAbhyAsaniSakta eSa viSayasparzAbhilASa: paraM
vidvAMso’pi parityajanti niyamaM yenAvaTe pAtitA: |
rAgodagraviSA vizanti viSamadhvAntAM bhuvaM bhogina: 
kAma: kasya karoti kIrNavizikhAsAre vikAre kSamAm ||38||
ityuktvA bhagavAn gatvA citrasya bhavanaM jina: |
dehaprabhAbhistimiraM bAhyamunmUlayan pura: ||39||
anugrahaprakAzena kRtvAsya vimalaM mana: |
kRtapraNAmasatkAraM taM ninAya nijAzramam ||40||
punastatrAsya nirvyAjapravrajyAvarjanAjuSa: |
jina: pravidadhe siddhyai zuddhasaddharmadezanAm ||41||
sa prAptArhatpade tasmin sakalaklezasaMkSayAt |
tatpUrvavRttaM bhagavAn pRSTo bhikSubhirabhyadhAt ||42||
@500
janmAntare purA tena bhaktyA satatamarciMta: |
pratyekabuddhazcaityaM ca tasyAnte vihitaM mahat ||43||
tatpuNyapraNidhAnena dhanyo’yaM mama zAsane |
pravrajyAM samupAdAya citro’rhatpadamAzrita: ||44||
kAraNaM zrUyatAmasya puna: kAmapravartane |
eSa pratArita: patnyA pUrvasminnapi janmani ||45||
babhUva brahmadattasya vArANasyAM mahIpate:|
paripUrNaguNa: zrImAn haridatta: purohita: ||46||
niSpannavidyAvinayau putrau tasya babhUvatu: |
haridrAyaNa ityekastathA harizikho’para: ||47||
tau vivekAptavairAgyau bhavabhogaparAGmukhau |
tapovane parivrajya paJcAbhijJatvamApatu: ||48||
tau vyaumacAriNau rAjJA pUjyamAnau janena ca |
prApatu: prazamazlAghyau munInAmapi mAnyatAm ||49||
kadAcidbhUpabhavanaM sthite harizikhe nRpa: |
kanyAM lAvaNyavatyAkhyAmUce digvijayonmukha: ||50||
vatse tvayA munerasya gauraveNa garIyasA |
pUjyasya pUjanaM kAryaM satkArArho hyayaM mama ||51||
sutAmiti samAdizya prayAte pRthivIpatau |
rAjaputrI sadaivAbhUtpUjApraNayinI mune: ||52||
hemacchedacchaviparicitAM kAntimaGge dadhAnaM
taM pazyantI kamalanayanaM sAbhilASAbhavatsA |
kAma: kAmaM ruciraviSayAlambana: saGgamAzAM
pratyAsattyA kimapi hRdaye baddhamUlAM karoti ||53||
sA ni:zvasantI smarasaMbhrameNa
bAlAnilenAkulitA lateva |
aGgairanaGgasya munezcakAra
sAnandamAliGganamAnatAGgI ||54||
navakucamukhalagnenAGgarAgeNa tasyA
hRdi madananRpAjJAlekhyamudrAM dadhAna: |
munirabhavadakANDe saMyamAlAnabhaGgA-
dabhimatanavalIlocchRGghalastatkSaNena ||55||
@501
vRSavyapAyAnmithunakriyAyAM 
samudyata: karkaTadurgraheNa |
sa rAjasiMhasya gRhe'rkatulya-
stApAya kanyAgamanotsuko’bhUt ||56||
na mantrairutsAryaM na ca rucimayai: zAstramaNibhi-
rna yogairna dhyAnairna ca zamavizeSauSadhirasai: |
muhurmUrcchAmohapraNayamayamAliGganavidhau 
bhujaMgInAM nUnaM viSamaviSamaGge nivasati ||57||
nipAtita: prItimaye mRgAkSyA 
sa cauryasaMbhogarase mamajja |
manISiNAmapyavivekajanmA 
dhairyAntakRnmanmathasaMnipAta: ||58||
rAga: saGgaparAGmukhe hRdi japAdhAre’dhare cumbanaM 
dhyAnAlambivilocane praNayinaulAvaNyapAnotsava: |
pANau pAtrapavitrite kucayugaM puSpAyudhArAdhane 
tasyA: saMyamadIkSayaiva navatAM sarvaM jagAma vratam ||59||
tasyAdbhUdbhUpatisutA bhujapaJjaravartinI |
dIptA seSryeva sahasA tapa:siddhiparAGmukhI ||60||
na taM vijJAtavRtto’pi bhItyAnta:puriko jana: |
mahatyavinaye tasmin kazcinnovAca kiMcana ||61||
cirapratyAgatasyAtha bhUpatervijayotsava: |
babhUvAdbhutasaMbhAraprabhUtavibhavodbhava: ||62||
sa pUrvaM bhaktivinata: svayaM harizikhaM muni: |
bhUpatiM bhUmipAlArhai: sarvabhogairapUjayat ||63||
bhuJjAnasya kSitipatau praNayAtpurata: sthite |
munerlAvaNyavatyagre paricaryAparAbhavat ||64||
tatastAM hemabhRGgAravyagrapANiyugAM muni: |
ehIti vismRtadhRti: prasArya bhujamabravIt ||65||
tasya smaravikAraM taM dRSTvaiva kupito nRpa: |
pApapratikriyAyoge nigrahe vidadhe matim ||66||
krUrakopaM piturvaktraM dRSTvA lAvaNyavatyapi |
kaNThalagnaM munerbhakSyamityuktvAsya dadau paya: ||67||
@502
pApApahnavavaicitryapratyutpannagira: param |
mAyAmaye vinimaye bRhaspatidhiya: striya: ||68||
duhiturvacasA tena sahasaiva prasannatAm |
nRpa: katakacUrNena jalAzaya ivAyayau ||69||
atrAntare munestasya jyeSTho bhrAtA vanasthiti: |
vinaSTAM divyadhIrjJAtvA luptarddhirgagane gatim ||70||
du:khita: svayamabhyetya taM nItvA nijamAzramam |
paJcAbhijJaM punazcakre caturdhyAnaparAyaNam ||71||
narapatirapi jJAtvA rAgodadhau patitaM muniM 
viSamaviSayaklezAvartAtpunazca vinirgatam |
bahUtaratapastejodagdhasmarasmRtipAtakaM 
ruSamupacitAM tyaktvA dhImAn prasAdamupAyayau ||72||
harihAyanasaMjJo’sAvahameva tadAbhavam |
citro harizikhazcAbhUttatpatnI ca nRpAtmajA ||73||
avitathAM prathitAM svakathAmimAM 
kathitavAniti tatra tathAgata: |
prasabhameva bhavAbhibhave mati: 
kimapi bhikSugaNasya yayAbhavat ||74||
iti zrIkSemendraviracitAyAM bodhisattvAvadAnakalpalatAyAM 
citrahastizayyAtiputrAvadAnamaSTAzItitama: pallava: ||
@503
89 dharmarucyavadAnam |
udbhUtabhairavaghanAnilanirmitormi- 
saMpUritAkhiladigantaraghauraghoSa: |
durvAravArivikRtirmakarAkaro’pi 
saumyatvameti sugatasmaraNena puMsAm ||1||
zrAvastyAM svastaye sarvajagatAM satatodyate |
jine jetavanArAmavihAranirate purA ||2||
vipuladvIpayAtrAyAmutsAhena kRtakSaNa: |
ratnArthI vaNijAM sArthastIraM prApa mahodadhe: ||3||
tata: pravahANarUDhe sArthe gurutaraM bharam |
vicintya karNadhArastAnUce majjanazaGkita: ||4||
keyaM yuSmAkamautsukyAdArohaNaparaMparA |
tuGgattaraMgazRGgo’yaM na gRhAGgaNamambudhi: ||5||
sadyastAvatpravahaNe bhavadbhi: kriyatAM bhara: |
ratnarAzirna kasyeSTa: kiM tvabdhirbahuviplava: ||6||
anyatrormiprabandha: kharamakarakulavyAkulo’nyatra vega: 
kIrNo’nyatrAntarAdristhirazikharaghanodghAtasaMpAkatoya: |
anyatrodyatkRtAntazvasitataramarutsaMnipAtabhramo’bdhe- 
zcaNDo’nyatrAstyakANDakSayanibiDazikhAmaNDalo vADavAgni: ||7||
zrutveti karNadhAreNa kathituM rUpamambudhe: |
avaruhya yayu: kecittasthu: kecinmahAzayA: ||8||
ratnadvIpamathAsAdya yAte sArthe kRtArthatAm |
anukUlAnile kAle pratyAvRtte zanai: zanai: ||9||
dadRzurvaNija: sarve pura: saMpUritAmbaram |
visAritAsyakuharaM mandarAdrimivodgatam ||10||
sakUrmamInamakara: salIla: sakalo’mbudhi: |
tasyaivAbhimukhaM vegAtprasthita: zvabhrapAtavat ||11||
kRtAntavaktrakuharAsanne pravahaNe tata: |
papracchurvaNija: karNadhAraM viplavavihvalA: ||12||
abhUtapUrvamudbhUtaM bhUtaM kimidamadbhutam |
uditaM mUrdhni caNDAMzuyugalaM yatra dRzyate ||13||
@504
asyAbhimukhametatkiM salilaM parisarpati |
kRSyamANaM pravahaNaM yasya vegena ghUrNate ||14||
ityAkANDakSayArambhabhayasaMbhramakAtarai: |
vaNigbhi: saMzaye pRSTa: karNadhAra: samabhyadhAt ||15||
timiMgilagilirmatsya: sattvasaMhArakRnmahAn |
saMmoha iva saMsAre nivasatyeSa sAgare ||16||
asya kalpAntaghorasya netrayugmaM pradRzyate |
dvAdazArkodayArambhe sUryadvayamivoditam ||17||
asyAsyazvabhraparyante zubhrAbhraparivAritA |
mahAdrizRGgamAleva lakSyate dazanAvalI ||18||
pravAheNa pravahaNaM kRSTamasyAsyapAtinA |
viSayAbhimukhaM cittamiva dhartuM na zakyate ||19||
smaryatAM daivataM kicijjanmAntarazubhapradam |
pratikriyAsminnAstyeva nidhane karmanirmite ||20||
ityuktaM karNaMdhAreNa zrutvA sarve vaNiGnarA: |
namo buddhAya buddhAyetyUcu: sAkrandanAdina: ||21||
nAdaM teSAM bhayArtAnAM bhagavAn bhUtabhAvana: |
divyazrotreNa zuzrAva jino jetavane sthita: ||22||
buddhAbhidhAnaM zrutvaiva tama:prazamana: timi: |
zanairnimIlayan vaktraM sattvopaplavazAntaye ||23||
saMvRtAsye zanaistasmin prativegaughaviplavAt |
kAlavaktrAtpravahaNaM muktaM satatamAyayau ||24||
tata: kuzalina: sarve tIrNAstIvratarAdbhayAt |
zrAvastIM ratnasaMpUrNAM vivazurvizrutazriya: ||25||
te gatvA bhaktisaMyuktA vyasanatrANakAriNam |
jinaM jetavanAsInaM bhagavantaM vavandire ||26||
te tasya darzanenaiva chinnasaMsArabandhanA: |
sadya: prasAdamAsAdya pravrajyArhattvamAyayu: ||27||
abhavan kAzyapAkhyAsya zAstu: zAsanavartina: |
ete janmani pUrvasmin provAca bhagavAniti ||28||
timiMgilagilistvabdhau virata: sattvasaMhRte: |
prApa kSaNena tIkSNAgnikSutkSata: prANasaMzayam ||29||
@505
klinnaM kalevaraM tasya durAmodAsahiSNubhi: |
sodvegairbalibhirnAgai: kSiptaM jalanidhestaTe ||30||
sa zuSkAsthimaya: kAya: kAlena kSAlito’mbubhi: |
tuSArarAzisaMchanna: zailakUTa ivAbabhau ||31||
zrAvastyAM brAhmaNasyAtha summate: putratAM gata: |
mAtu: sa cakre garbhasthastIvrAM kSuddu:khavedanAm ||32||
sa jAta: strIzatastanyaistRptiM na kSudhito yayau |
sa zanairvardhamAnazca saMbhRtairbhUribhojanai: ||33||
atRptyA paramudvigna: sa gatvA bhikSusaMgamam |
pravrajyAM samupAdAya tRptiM na prApa piNDakai: ||34||
bahubhugvizruta: so’tha vipulai: saMghabhojanai: |
zraddhAnimantraNaistaistairna kvacittRptimAyayau ||35||
atrAntare gRhapati: zrImAn dAnavratAbhidha: |
nimantraNAya bhikSUNAM zraddhyA samupAyayau ||36||
saMghe’nyatra gate bhoktuM tameva bahubhojanam |
ekameva sa saMprApya bhojyaM tasmai nyavedayat ||37||
tasmin kSaNena bhuJjAne prabhUtapuruSAzanam |
dadau gRhapatistasmai samastaM saMghabhojanam ||38||
andhasAM zakaTe tena mukte vismayakAriNA |
bhItyA gRhapatirbhUtazaGkArta: samacintayat ||39||
aho mayAyaM saMprApta: sukumAro’lpakAzana: |
ni:zeSaM bhuktamekena yena saMghasya bhojanam ||40||
prasaGgena na yakSo’yaM yAvanmAmapi khAdati |
datvAsmai dakSiNAM tAvajjavAdapasarAmyaham ||41||
iti saMcintya sAzaGkastasmai datvA sa dakSiNAm |
pazcAdAgamanatrAsAd yayau vivalitAnana: ||42||
gatvA bhagavate sarvaM tadvRttAntaM nivedya sa: |
ko’sau yakSo nu rakSo vetyapRcchatsugataM pura: ||43||
bhagavAnapi taM prAha nAsau yakSo na rAkSasa: |
eSa dharmarucirnAma bhikSurarhattvameSyati ||44||
atha dharmaruciM zAstA svayaM nItvA vihAyasA |
adarzayannijaM tasya vikarAlaM kalevaram ||45||
@506
tadaparyantamAlokya saMsAramiva bhISaNam |
kimetaditi papraccha khedAddharmarucirjinam ||46||
tamavocatsa sarvajJa: kiMcitsmitasitAnana: |
ayaM bhayaMkara: kAya: zuSka: sthUlAsthipaJjara: ||47||  
bhaja dharmaruce zAntiM tyaja bhAvaparigraham |
sthavIyasI tavaiveyaM pRSThasthUNAsthizRGkhalA ||48||
zrutvaitatsugatenoktaM kalayan svakalevaram |
bhavabhrame dharmaruci: paraM nirvedamAyayau ||49||
so’cintayadaho mohamArge saMsaratAM nRNAm |
kSaNapratizraye kAye pAnthAnAM nijavAsanA ||50||
visaMsthAsthisthUNa: prakaTadazanazreNivikaTa: 
pranaSTa: kAyo’yaM kRmikulacitacchidranalaka: |
imAstA: sApAyA: pralayabhayamAyApraNayiNAM 
nRNAM rohatsnehA: sarasaviSayAsvAdanabhuva: ||51||
iti saMjAtavairAgyaM svakalevaradarzanAt |
vyomnA jinastamAdAya yayau jetavanaM puna: ||52||
tatrAsya cakre bhagavAn dayayA dezanAM yayA |
srota:sakRdanAgAmi sa yadarhattvamAptavAn ||53||
sarvaklezavinirmukta: sa praNamya tathAgatam |
prAgjanmanicayasmRtyA prayayau sasmitAnana: ||54||
tata: kadAcidAyAtaM taM bhikSugaNasaMnidhau |
jagAda bhagavAn prItyA sarvajJazchinnabandhanam ||55||
cirasya kiM dharmaruce mahatA sucireNa ca |
klezAdhvavipule kAle cirAcciratareNa ca ||56||
vada dharmaruce kacciccirasaMcArasaMcitai: |
tairapArapariklezairna zrAnto’si nirantarai: ||57||
iti dharmaruci: pRSTa: sarvajJena satAM pura: |
prAgjanmasmRtidAtAraM bhagavantamabhASata ||58||
cirasya tAvadbhagavan mahatA sucireNa ca |
klezAdhvavipule kAle cirAcciratareNa ca ||59||
nAnAkArairgurutarabharairgarbhazayyAmalAGkai: 
bhrAnta: zrAntazcirataradhRte: kAyakanthAsamUhai: |
@507
tvAM labdhvAhaM vyasanakaruNAbAndhavaM du:khitAnAM 
prApta: sarvAvaraNarahitAM hanta vizrAntimetAm ||60||
iti dharmarucestatra jinasya ca kathAntare |
kautukAdbhikSubhi: pRSTastadvRttaM sugato’bhyadhAt ||61||
pUrvasmin bhagavAn kalpe kSemanAmni mahIpatau |
kSemaMkarAkhya: sugata: kSemavatyAmabhUtpuri ||62||
tasya kAle gRhapatirdharmazIlAbhidho’bhavat |
samudrayAtrAsaMrabdharatnairvaizravaNopama: ||63||
kRtvA sarvaM jagatkAryaM tasminnatha tathAgate |
nirvANadhAtusaMlIne kAlenAmitatejasi ||64||
dharmazIlo gRhapatistadviyogAgnitApita: |
bhaktyA bhagavatastasya stUpaM kartuM samudyayau ||65||
maNikAJcanasaMbhAraM stUpArambhe mahAtmana: |
jinazAsanavidveSAdviprAstasya nyavArayan ||66||
viprANAM dharmavighnAnAM rAjJo vRttaM nivedya sa: |
taddattaM subhaTaM prApya pratiSedhakavAraNam ||67||
nAmnA sahasrayodhIti sa rAjasubhaTa: kRtI |
nirbhartsya vidadhe viprAn daNDatrAsaparAGmukhAn ||68||
hemastUpaM gRhapatirnicitaM maNimauktikai: |
vItavighnaM tata: kRtvA praNidhAnaM samAdadhe ||69||
sattvasaMtAraNAsaktAM sudhAsiktAmanuttarAm |
anena kuzalenAhaM samyaksaMbodhimApnuyAm ||70||
sahasrayodhI tenoktametadAkarNya sAdara: |
zrAvako’haM tavaiva syAmityUce praNidhAnavAn ||71||
dharmazIlastamavadat sa prApya jJAnalocanam |
prabhUtapApa: kRcchreNa zrAvakastvaM bhaviSyasi ||72||
bahuvarSe gate kAle vizAlakukRtakSayAt |
buddhAbhidhAnamAkarNya kuzalaM samavApsyasi ||73||
dharmazIlo gRhapati: so’hameva tadAbhavam |
sahasrayodhI yazcAbhUtso’yaM dharmarucizcirAt ||74||
dvitIyakalpe bhagavAn dvIpAkhye pRthivIpatau |
dIpaMkarAbhidha: zAstA dIpavatyAmabhUtpuri ||75||
@508
tapovanarucirbhaktyA kadAcittena bhUbhujA |
jina: purapravezAya sa gatvA svayamarthita: ||76||
praNaye nRpatestasmin vAtsalyena prasAdinA |
sugatenAbhyupagate saMbhAra: samavartata ||77||
sa rAjA kAzInagarIM vAsavAkhyasya bhUpate: |
suhRda: prAhiNoddUtaM bhagavAn dRzyatAmiti ||78||
atrAntare vAsavena rAjJA dvAdazavArSike |
yajJe samApte vidhivatkalpitA: paJca dakSiNA: ||79||
taM devatAvadadbhUpaM viprau tvAmAgamiSyata: |
sumatizca matizceti dAnArha: prathamastayo: ||80||
athAdhyayanaparyante gurave dakSiNArthine |
yajJakSetraM kSitipatestau samAjagmaturdvijau ||81||
vAsavo’pi mahIpAlastannAmazravaNAdarAt |
dadau hRSTa: sumataye yajJAnte paJca dakSiNA: ||82||
catUratnamayIM zayyAM haimau daNDakamaNDalU |
suvarNaratnapAtrIM ca hiraNyazatapaJcakam ||83||
alaMkRtAM ca svasutAM nRpe dAtuM samudyate |
sumatirnAgrahItkanyAM brahmacaryamudAharan ||84||
kanyApi sundarI nAma taM dRSTvA kanakadyutim |
sAbhilASA samutsRjya lajjAM cakre tadarthanAm ||85||
pratyAkhyAtA tatastena sA kanyA brahmacAriNA |
vairAgyAdbandhuvimukhI yayau dvIpavatIM purIm ||86||
tatrAlaMkAraratnAnAM kurvANA vikrayaM zanai: |
sA mUlyakrItakusumai: sadA cakre surArcanam ||87||
sumatirgurave datvA dakSiNAptaM samIhitam |
hiraNyazeSaM tatpatnyA nirdiSTaM svayamagrahIt ||88||
tasyAmeva vibhAvaryAM svapnAn daza dadarza sa: |
pAnaM sudhAsamudrasya gamanaM gaganena ca ||89||
candrArkasparzanaM rAjJAM munInAmatha yAjanam |
zvetebhahaMsasiMhAdrizikhirArohaNaM tathA ||90||
so'tha prabuddha: svapnAnAM phalaM zrotuM mahAmune: |
jagAma vaJcAbhijJasya parNAdasya tapovanam ||91||
@509
sa tena pRSTa: provAca tvatsvapnAnAM phalodayam |
jino jAnAti bhagavAn dvIpavatyAM puri sthita: ||92||
tacchrutvA sumatistUrNaM svapnavyAkaraNotsuka: |
sahaiva matinA bhrAtrA yayau dvIpavatIM purIm ||93||
tasminnavasare rAjA dvIpena vipulotsave |
sA praveze bhagavata: purI ratnAmbarairvRtA ||94||
yatpUjApuSpasaMbhAre saMbhRte tatra bhUbhujA |
krayavikrayavIthISu naivAdRzyata puSpakam ||95||
tata: sA sundarI kanyA puSpaM durlabhatAM gatam | 
pUjAvicchedadu:khArtA mAlAkAramavocata ||96||
tata: sumatipuNyAnAM prabhAvAdapyapaGkaje |
hrade babhUva kasmiMmazcittatkAlakamalodbhava: ||97||
tAni rAjabhayAttasyai lubdha: pracchAdya mAlika: |
dadau sApyambukumbhAntarnikSipya tvaritaM yayau ||98||
sumatirjinapUjAyai sukumArthI paribhraman |
tAM phullapadmabahulAM dadarza pathi sundarIm ||99||
puNyAnubhAvAttasyaiva kumbhAbhyantarasaMvRtai: |
sajIvitairiva mukhaM darzitaM kamalaistata: ||100||
arthyamAnA hiraNyena sA tena kamalArthinA |
sAbhilASA parijJAya sasmitA tamabhASata ||101||
tyaktAhaM bhavatA pUrvaM kusumAnyadya yAcase |
kanyAsaMbhASaNaM sAdho na yuktaM brahmacAriNa: ||102||
tava puSpapradAnena bhAryA syAmanyajanmasu |
ityevaM praNidhAnena dadAmyetAni nAnyathA ||103||
evamastviti tenokte paJca parvANi sA dadau |
tasmai svayaM ca pUjAyai jagrAha kamaladvayam ||104||
atha dvIpakSitipatirvAsavazca mahIpati: |
bhagavantaM samAyAntaM bhaktyA pratyabhijagmatu: ||105||
tasya ratnazalAkAGkaM dIptaM chatramathAgrahIt |
cAmaraM candradhavalaM vAsavo vasudhAdhipa: ||106||
surasiddharSigandharvai: pUjyamAnasya sarvata: |
purapraveze tasyAsItsarvasattvasukhotsava: ||107||
@510
nibiDe janasaMpAte jinasaMdarzanotsuka: |
sumatistatprabhAveNa kathaMcinmArgamAptavAn ||108||
kSiptvA zAstuzcaraNayo: kamalAni kRtAJjali: |
sa taM vavande sAnanda: kSitau kIrNajaTAbhara: ||109||
tasya padmAni vaipulyaM sukRtAnIva tatkSaNAt |
avApya cakruzcakrAbhyAM sarvAM saMcAriNIM pura: ||110||
sundaryA sAdarotsRSTaM bhaktyA bhagavato’grata: |
phullAravindayugalaM yayau karNAvataMsatAm ||111||
jaTAkaTapra: summate: sugatena praNAmina: |
vyazIryata padAkrAnta: prAdurAsIttathApara: ||112||
labdhAkAzagatau tasmin prayAte kRtakRtyatAm |
zRNvata: sarvalokasya babhASe bhagavAJjina: ||113||
samyaksaMbodhimAsAdya summate tvamanuttarAm |
loke zAkyamunirnAma bhaviSyasi tathAgata: ||114||
udIrite jineneti puSpavarSe divazcyute |
jaTAM stUpapratiSThAyai jagRhu: sarvamantriNa: ||115||
bhagavaccaraNAkrAntA bhrAturdRSTvA jaTA: kSitau |
zrotriyatvAbhimAnena mati: kopAkulo’bhavat ||116||
nivArya sumatistasya vikAraM mohasaMbhavam |
tenaiva sahita: zAstu: pravrajyAmagrahItpura: ||117||
tata: kAlena sumatirdehAnte tuSitAbhidham |
avApa devanilayaM matizca narakaM yayau ||118||
so’haM sumatirevAdya matizca mativiklavAt |
ayaM dharmaruci: kliSTa: sundarI sA yazodharA ||119||
tRtIye bhagavAn kalpe krakucchandastathAgata: |
anuttarajJAnanidhirjambudvIpe purAbhavat ||120||
babhUva samaye tasminnujjayinyAM mahAdhana: |
vaNikcandanadattAkhya: prakhyAtakrayavikraya: ||121||
tasya kAmabalAkhyAyAM jAyAyAM madanadyuti: |
azvadattAbhidhAno’bhUtputra: kAya iva priya: ||122||
arthArthI sa jagAmAbdhiM patnInyastagRhasthiti: |
dhanena dhaninAM tRSNA lavaNeneva vardhate ||123||
@511
tatpatnI proSite patyau yauvanonmAdamohitA |
gRhacintA: parityajya kAmadhyAnaparAbhavat ||124||
kumAramazvadattaM sA nidhAya dhanakarmaNi |
sadA prAsAdazRGgasthA rAjamArgaM vyalokayat ||125||
svairAvakAzarahitA bahubhRtyajane gRhe |
vRddhadhAtrI: samabhyetya dIrghocchvAsAjjagAda sA ||126||
vibhave bahubhoge’sminnAjJAdhInajane gRhe |
svairasaMcArahInAyA mAta: satyaM na me rati: ||127||
nAdhikArairna satkArairnAlaMkArairna bhojanai: |
vinA puruSasaMbhogaM bhajante lalanA: sukham ||128||
tasmAdgRhaM parityajya gacchAmi cchandacAriNI |
bAlye jAta: suto’pyeSa na snehAyatanaM mama ||129||
kulakUladvayAbaddhA bandhubandhanayantraNAm |
na sahante taraMgiNyo ratizIlA hi yoSita: ||130||
iti bruvANAM tAmUce dhAtrI vAtsalyaviklavA |
vatse na gamanaM yuktaM tyaktvA suvipulAM zriyam ||131||
bahukRtye gRhe tvasmin guptacaryA niyujyate |
kSaNena svairacaritaM rAjamArgeSu dhAvati ||132||
kathaM rakSasi cAritraM saMtaptA yauvanoSmaNA |
kathaM gRhanidhAnaM ca pAdenotsArya gacchasi ||133||
ita: kAmaviSAveza: zvabhrapAta: kSaNAdita: |
asminnubhayasaMdehe na jAne kiM kariSyasi ||134||
tAvatprANapaNenApi capalA: sakutUhalA: |
parastriyaM prArthayanti na yAvadvastramujjhati ||135||
na na neti samutkampirasanAMzukakarSaNe |
gacchAmi muJca muJceti kvaNantI kasya nepsitA ||136||
dRSTvA vivasanAM vRttakartavya: sarvathA jana: |
bhujapaJjaranirmukta: zukavRttyA palAyate ||137||
timire raticaureNa kSaNArdhasukhasaMgama: |
puna: praviratAloke paralokasamAgama: ||138||
sA naSTA niSphalAkRSTA lajjAkaSTAdadhomukhI |
kumArge hAritaM yAnto zIlaratnamivekSyate ||139||
@512
sA roditi prasRtaduzcaritApavAdA 
sthUlAsrabindubhiramandaviSAdakandai: |
kAmazramatruTitanirmalazIlahAra-
muktAphalairiva dharAM paripUrayantIM ||140||
bAlasyApi tuSArarazmiruciraM saMcintayantyA: smitaM 
mlAyantyA: sahasA nimIlitatano: padmAnanAyA: param |
gehAnta: svakathAM mitha: kathayatAmAkarNayantyA bahi: 
svairiNyAstRNapallave’pi valite sAzaGkazaGkaM mana: ||141||
rUpadarpeNa niryAnti taruNya: pativezmana: |
pazcAtparIkSya tvajyante puNyasthAne parIkSakai: ||142||
tasmAdgRhasthitAyAste yathA puruSasaMgama: |
loke bhavatyaviditastathA yuktiM vadAmyaham ||143||
azvadatta: kumAro’sau kiMcidAsannayauvana: |
janasyAzaGkanIyatvAt sukhabhogya: paraM tava ||144||
evaM vidagdha: sumukha: kAntimAn prApyate kuta: |
nirapAya: parkArA’yaM yadi tAvatpravartate ||145||
iti dhAtrIvaca: zrutvA sApi yuktamamanyata |
tIvrarAgaprakArAndha: pApapAtaM na pazyati ||146||
dhAtrI tata: kumArasya saMbhogasukhavarNanAm |
svairaM vidhAya vidadhe viSayAbhimukhaM mana: ||147||
tamavocata sAzaGka kRtvA kAmapratAraNam |
asti vatsa tvaducitA kAcitproSitabhartRkA ||148||
zUnye vezmani nirdIpe rAtrau maunAvalambinI |
lajjAvatI sA sutarAM tvayA saMgamamicchati ||149||
iti tasyA: vaca: zrutvA sAbhilASo vaNiksuta: |
sadA guptagRhe bheje jananyA ratisaMgamam ||150||
satataM sevamAnAyA: pracchannabhavane ratim |
vardhamAna: paraM tasyA rAgAgnirna zamaM yayau ||151||
sAcintayadimAM nityaM pracchAdanakadarthanAm |
na sahe rUpabhogasya parkAza: kila jIvitam ||152||
@513
anyonyavadanAmbhojavilokanarasaM vinA |
na cumbane na surate kazcidasti sukhotsava: ||153||
tasmAtpracchadanAyAsaM kumArasya prayatnata: |
bhaGktvA prasabhasaMbhoge pradizAmi pragalbhatAm ||154||
iti saMcintya sA rAtrau prabhAte vyaktavigrahA |
yayau vastraparAvRttiyuktyA tasya parkAzatAm ||155||
sa nijAM jananIM dRSTvA chinnamUla iva druma: |
papAta pAnakaviSAvezena vivazIkRta: ||156||
tayA zItAmbunA sikta: zanai: saMjJAmavApya sa: |
vilalApa pRthuzvabhre vibhraSTa iva du:khita: ||157||
tamuvAca pariSvajya bhujAbhyAM kAmamohitA |
bhrUlatAM sA samunnAmya narakApAtadUtikAm ||158||
mithyA kimayamasthAne viSAdastava du:saha: |
kiM na jAnAsi nArINAmasatyadharmayantraNAm ||159||
na tvayotpAditaM du:khaM hRtaM vA kasyaciddhanam |
sAdhArasukhabhoge’smin keyaM te pApavAsanA ||160||
saritsAdhAraNA nAryastaraMgiNyAM nirargalam |
yasyAmeva pitA snAti tasyAM na snAti kiM suta: ||161||
pathA yena pitA yAtastena putro’pi gacchati |
sAmAnyagamanA eva vartanIsaMnibhA: striya: ||162||
ekabhogyaiva lalanA na parasparamarhati |
IrSyAlubhi: kRtaM kaizcidetatsamayamAtrakam ||163||
naiva kAcidagamyAsti ratyarthaM paramArthata: |
ekapAtropabhogyA hi pitu: putrasya ca striya: ||164||
iti yatnena sa tayA saMbhogAbhimukha: kRta: |
sa jAtarAga: satataM siSeve jananIM pazu: ||165||
tata: kAlena pitaraM pratyAyAtaM mahodadhe: |
sa gUDhe prerito mAtrA viSeNa vidadhe vyasum ||166||
tata: sA rAgavRddhyaiva nirargalasukhaiSiNI |
svairaM kumAraM praNayAduvAca snehamohitam ||167||
@514
sAradraviNamAdAya niryantraNasukhAptaye |
ehi dezAntaraM tAvadgacchAva: kaNTakojjhitam ||168|| 
iti tadvacanaM zrutvA cirakAlasamIhitam |
sAradraviNamAdAya sa yayau sahitastayA ||169||
dezAntare kRtapadau paraM pracchannapAtakau |
jAyApatitvaM vikhyApya tau nirvRtimavApatu: ||170||
tata: kadAcittadgehaM svadezapratyabhijJayA |
bhikSu: paricito’bhyetya vAtsalyAttamabhASata ||171||
kaccitte kuzalaM mAtu: kaccijjanmamahIM muhu: |
tyaktAM cintayatazcittaM nAyAtyanuzayavyathAm ||172||
iti bhikSorvaMca: zrutvA zilayeva sa tADita: |
pratyabhijJAnacakitastAM tAM yuktimacintayat ||173||
sa mAtrA saha saMmantrya mantrabhedabhayAkula: |
bhikSuM nimantrya niryantryastaM zasterNa gRhe’vadhIt ||174||
arhadbhikSuvadhe’pyasya nAkampata manAGmana: |
nRzaMsA: pAtakairyAnti vajrAdapi kaThoratAm ||175||
dharmAdrizRGgAgraparicyutAnAmadhomukhAnAmataTAvaTeSu |
bahubhramazvabhrazatAhatAnAM bhavatyalaM pAtaparaMparaiva ||176||
sutena ramamANApi sA saMbhogaparAyaNA |
sundarAkhyaM vaNikputraM dRSTvAbhUttatra saspRhA ||177||
iti paricitairbhogAbhyAsai: smara: parivardhate 
kimapi bhajate lobha: prauDhiM pravRddhadhanodayai: |
lavaNasalilApAnaistRSNA prayAtyatitIvratAM 
jvalati vipulajvAlo’gAdhairjalairvaDavAnala: ||178||
tAM gUDhasaMgatAM tena rAgiMNA navakAminA |
dRSTvAzvadatta: khaDgena jaghAna jananIM krudhA ||179||
Anantaryaistribhi: pApabhArai: sa gurutAM gata: |
niSkAzita: purAttUrNaM devatApreritairjanai: ||180||
sa jAtAnuzayastIvraM gatvA bhikSugaNAn bahUn |
du:khAdyayAce pravrajyAM nivedya nijaduSkRtam ||181||
@515
tasmai na kazcitpravrajyAM patitAya dadau yadA |
tadA dadAha sa dveSAtsuptaM bhikSugaNaM nizi ||182||
ekastu bodhisattvAMzo bhikSustasya dayArdradhI: |
tadA dineza pravrajyAM zikSApadavivarjitAm ||183||
zikSApadAni nirbandhAdyAcamAnaM prayatnata: |
bhikSustamUce nArho’si zikSApadaparigrahe ||184||
namo buddhAya buddhAyetyetadeva sadA vada |
jinAbhidhAnaM zrutvaiva kalpAnte muktimeSyasi ||185||
athAzvadatto dehAnte ghoraM narakamAvizat |
yasyAgre prabalottAla: zItala: pralayAnala: ||186||
so’yaM dharmaruci: pRSTazcirasyeti cirAnmayA |
abhidhAyeti bhagavAn virarAma tathAgata: ||187||
vAtAlI jananI taraMgataralA ni:zaGkamAli GgitA 
prApya prauDhimadarzanaM sa janakastejonidhi: prApita: |
arhatsattvapadaprakAzavibhavastIvrakrameNAhato 
dhUmenAtimalImasena na paraM kiM kiM kRtaM duSkRtam ||188||
iti kSemendraviracitAyAM bodhisattvAvadAnakalpalatAyAM 
dharmarucyavadAnamekonanavatitama: pallava: ||
@516
90. dhanikAvadAnam |
mana:zuddhividhAnena dAnenAtilaghIyasA |
bhavantyalaGghyA: saMkalpe: saMpada: sattvazAlinAm ||1||
purA vRjiSu vaizAlyAM markeTAkhyahradAntike |
kUTAgAraguhAvAse jine bhagavati sthite ||2||
babhUva dhaniko nAma zriyA gRhapatirvRta: |
samagrapuNyasaMyogAtpuruSottamatAM gata: ||3||
patnI dharmasakhI tasya zIlavatyabhidhAbhavat |
vadAnyAkhyazca tanaya: snuSA satyavatI tathA ||4||
saMhatA: samayaM cakrustatra vaizAlikA dvijA: |
nimantraNIyo bhagavAn sarvai: saMbhUya nAnyathA ||5||
ekazcetkurute vittamadAjjinanimantraNam |
sarvairnirvAsanIyo’sau pareSAM dharmavighnakRt ||6||
teSAM samayamajJAtvA puNyavAn dhanika: svayam |
divyasaMpadyutazcakre gatvA jinanimantraNam ||7||
sa bhaktimAn bhagavatA gRhAbhigamane svayam |
sasaMghenAbhyapagate hRSTa: svabhavanaM yayau ||8||
sa tatra divyavibhava: saMbhAraistridivocitai: |
ratnAsanopakaraNAM sajjAM bhojyabhuvaM vyadhAt ||9||
atrAntare dvijA: sarve gatvA bhagavato’ntike |
saMbhUya kRtasaMbhArAzcakrurbhaktyA nimantraNam ||10|| 
tAnuvAcAtha bhagavAn prasAdavizadAzaya: |
pUrvameva sasaMgho’haM dhanikena nimantrita: ||11||
etadAkarNya yAteSu teSu svabhavanaM zanai: |
paraM pratIkSamANeSu dinaM bhagavato’rcane ||12||
dhanikasya gRhaM gatvA bhagavAn saha bhikSubhi: |
divyAdbhutarddhisaMbhAraM cakre bhojyapratigraham ||13||
anyedyurapi tatpatnI tattulyaM vipulazriyA |
divyopabhogasaMbhArairbhagavantamapUjayat ||14||
tatputreNa tRtIye’hni caturthe snuSayA jina: |
AzcaryavibhavAbhogairupabhogairnimantrita: ||15||
alabdhapUjAvasara: zAsturvaizAliko gaNa: |
dhanikAya paraM kruddhazcakrurniSkAsanodyamam ||16||
@517
zAsanAtsugatasyAtha dhanikena dvijAtaya: |
na mayA jJAta ityuktvA tena sarve prasAditA: ||17||
sapatnIko’tha dhanika: saputrazca snuSAnvita: |
dharmadezanayA zAstu: satyadarzanamAptavAn ||18||
tatpUrvapuNyavRttAntaM mahAvibhavavistaram |
bhikSubhirbhagavAn pRSTa: sarvajJastAnavocata ||19||
vArANasyAmabhUtpUrvaM mAlika: kamalAbhidha: |
durbhikSakSapite kAle parAM durgatimApita: ||20||
patnI pallavikA nAma putra: kuvalayAbhidha: |
pATalAkhyA snuSA ceti babhUvustasya saMmitA: ||21||
kadAcitkusumArAme dinAnte tadgRhAntike |
pratyekabuddha: saMtoSakAnte vizrAntimAptavAn ||22||
te tvekavasanA: sarve paryAyeNa nRpAlaye |
puSpANi datvA saMprAptA dadRzustaM prabhAmayam ||23||
tejonidhiM tamAlokya prAtastatpUjanotsukA: |
nirdhanAste vyathAM prApuzchinnapakSA: khagA iva ||24||
caturNAM vidyate’mAkamekaM sarvasvamambaram |
AcchAdayAmastenaiva pUjyasyAsya varaM vapu: ||25||
nAdya rAjakulaM nagnA gacchAma: kiM bhaviSyati |
iti te samayaM kRtvA vastreNa tamapUjayan ||26||
tatpuNyapraNidhAnena dhaniko’yaM sa mAlika: |
jAto divyaprabhAvarddhi: patnIputrasnuSAnvita: ||27||
sarvajJeneti kathitaM zrutvA sapadi bhikSava: |
menire cittavaimalyamUlAM dAnaphalazriyam ||28||
tataste brAhmaNA: sarve saMbhUya zucibhojanai: |
bhagavantaM samabhyarcya babhUbu: kuzalojjvalA: ||29||
helArpitaM ratnavanaM tRNAgraM 
zraddhAvitIrNaM tRNamapyanarghyam |
anekazobhAnubhavaM na vittaM 
cittaM nimittaM zubhasaMbhavAnAm ||30||
iti kSemendraviracitAyAM bodhisattvAvadAnakalpalatAyAM 
dhanikAvadAnaM navatitama: pallava: ||
@518
91 zibisubhASitAvadAnam |
subhASitaM satyapathaprakAzanaM 
karotyanAlokapade sudIpavat | 
sadopakArAdata eva vallabhaM 
vivekacaryAsu mahAtmanAmapi ||1||
kuzipuryAM bhagavatA yadA mallajanAspade |
arhatpadaM bhikSugaNa: prApita: kuzalaiSiNA ||2||
tadA kathayatAM dharmaM bhikSUNAM madhuraM mitha: |
svayaM zuzrAva sugata: prItiyukta: subhASitam ||3||
subhASitavyasanitAM tAM dRSTvA tasya bhikSava: |
tamUcustava sarvajJa kathamasmadvaca: priyam ||4||
ityukte bhikSusaMghena bhagavAnabhyadhAjjina: |
janmAntareSvapi paraM vallabhaM me subhASitam ||5||
zivavatyAM purA puryAM zibirnAma narezvara: |
vabhUva sarvabhUtAnAM dayAdayitabAndhava: ||6||
tatpuNyazAsanAsInai: svargamApUritaM narai: |
dRSTvA zatakraturjJAtuM sattvaM tasya samAyayau ||7||
ratnaprAsAdazikharAkrAntaM nRpatimetya sa: |
rakSorUpaM vidhAyograM tadagrAbhimukho’bravIt ||8||
anityA: saMsArAstaralataravidyuddyutinibhA: |
samutpannotpannapralayapariNAmapraNayina: ||9||
subhASitArdhamityuktvA tUSNImAsItsa rAkSasa: |
taM praNamya kSitipati: kRtAJjalirabhASata ||10||
sAdho subhASitasyArdhaM zeSaM zaMsa mana:sukham |
vANIM bodhyaGgabhUtAM te ziSyo bhUtvA zRNomyaham ||11||
iti bruvANaM vinayAnnRpaM provAca rAkSasa: |
tvayA ziSyeNa rAjendra niSphalena karomi kim ||12||
pipAsAparibhUto’haM kSuNNakukSirbubhukSayA |
naitanmamepsitaM rAjan kevalaM gurugauravam ||13||
kSuttRSNAvyAkulatayA yatkiMcitpralapAmyaham |
zeSaM vaktuMni zaknomi mA kRthA me kadarthanAm ||14||
@519
mAdhuryadhuryANi rasocitAni 
saMcAryamANAni subhASitAni |
naiva kSudhaM na kSapayanti tRSNA- 
metAni tRptasya sukhapradAni ||15||
zrutaM gItaM kAvyaM zramaparicaya: kautukavidhi: 
maNijJAnaM bhUtagrahagadaviSonmAdazamanam |
nRNAM bhUbhRtsevA jaladhitaraNaM hemakaraNaM 
tadetatparyante gaNitamakhilaM bhojanaphalam ||16||
sadya:kRttasya rudhiraM mAsaM ca mama tarpaNam |
ahiMsAbaddhaniyamAt tvattastadatidurlabham ||17||
gacchAmi yAcituM kaMcit tvatsamIpe karomi kim |
krIDAkathAzca zobhante tulyAhAravihArayo: ||18||
ityuktastena nRpatistamabhASata sAdara: |
nijadehasamutkRtaM sAsRGmAMsaM dadAmi te ||19||
tvaM pratItyasamutpAdapUrvArdhaM samudAhara |
nirvANanagarasyAgrya: panthAstava subhASitam ||20||
ityukte rAjacandreNa tamuvAca kSapAcara: |
zrUyatAM summate pUrNaM dIyatAM ca pratizrutam ||21||
anityA: saMsArAstaralataravidyuddyutinibhA: 
samutpannotpannapralayapariNAmapraNayina: |
tadutthairjantUnAM bhramaNaparivartai: zramavatAM 
nirodhAdvizrAnti dizati vivazAnAmupazama: ||22||
etadAkarNya nRpati: praharSotphullalocana: |
dadau svadehamutkRtya tasmai mAMsaM sazoNitam ||23||
utkRtyotkRtya padata: svamAMsAni mahIpate: |
nirvikAreNa sattvena vismito’bhUnnizAcara: ||24||
sa datvA sarvagAtrebhya: pizitaM pizitAzine |
praNidhAnaM vyathAtsarvasattvasaMtAraNe nRpa: ||25||
tatastaM praNayAdUce rakSorUpa: puraMdara: |
api te marmavicchede viSAdajananI vyathA ||26||
pRSTastridazarAjena rAjarAjastamabravIt |
na viSAdo’sti me dehe paropakaraNIkRte ||27||
@520
vyathAyAM nirvikAro’haM yadi satyena tena me |
nirvraNasvasthamevAstu pUrvarUpamidaM vapu: ||28||
iti bruvANasya bhuva: patyu: satyopayAcanAt |
sahasaiva vapu: pUrvarUpaM nirvraNatAM yayau ||29||
taM puSpavarSairvipulaizchAdyamAnaM nabhazcarai: |
rakSorUpaM parityajya prazazaMsa surezvara: ||30||
prasAdya nRpatiM yAte dRSTasatye zatakratau |
acintayatsudhAsvAdaM bhUpatistatsubhASitam ||31||
zibirnarezvara: so’hamabhavaM pUrvajanmani |
iti prANapaNenAbhUdvallabhaM me subhASitam ||32||
tathAgatena kathitAM janmAntarakathAM nijAm |
AkarNya bhikSava: sarve prazazaMsu: savismayA: ||33||
dRSTAdRSTasukhe subhASitarucirmArge pradIpAyate 
saMvAdena subhASitAmRtarasa: prItiM parAM vindati |
sarvajJo’pi subhASitArthaviSaye yAtyarthanIyo'rthitAM 
tasmAnnAsti subhASitena sadRzaM kiMcitsatAM vallabham ||34||
iti kSemendraviracitAyAM bodhisattvAvadAnakalpalatAyAM 
zibisubhASitAvadAnamekanavatitama: pallava: ||
@521
92. maitrakanyakAvadAnam |
gurUNAmapyagre gurutarapade saiva mahatI 
sadA sadbhi: pUjyA tridazataTinIpAvanatanu: |
dharitrI bhUtAnAM sakalarasasAraprasavinI 
zarIraM puSNAti praNayamiva mAtA na vasudhA ||1||
zrAvastyAM vistarataraM dharmaM jetavane jina: |
pratipAdya punarbhikSusaMghaM saMkSiptamabravIt ||2||
pitarau paramaM brahma jaGgama: puNyasaMgama: |
kulAni tAni dhanyAni yeSAM dharmastadarcanam ||3||
satyopamaM nAsti tapastriloke 
na kvApyahiMsAsadRzo’sti dharma: |
gururgarIyAnna pitu: paro’sti 
mAtu: paraM daivatamasti nAnyat ||4||
sevitaM prasabhabhaktinirbharai: 
pAdapuSkarayugaM gurorna yai: |
te paraM jalarucaiva kevalaM 
sarvatIrthagamane’pi niSphalA: ||5||
sevya: sukhairavimukha: satataM kSamAbhU: 
tIvravratAdiniyamairavitIrNazoSa: |
alpe’pyanalpaphalada: praNayopacAre 
mAtu: pituzca na samo’sti gurustRtIya: ||6||
AcArya: sukRtArthadezikatayA kairnAbhivandya: sadA 
prANAnAM janaka: kathaM na janaka: pUjyo gurUNAM guru: |
tatrApi kSaNagarbhadhAraNabharaklezasya mAtu: paraM 
kenAnRNyavidhAnapuNyanicayenAsAdyate nirvRti: ||7||
mAturnikArakaNamapyavivekapAka- 
saMprAptapAtakuzala: kila ya: karoti |
tasya jvalajjvalanajAlazikhAkalApa: 
pApavrate bhavati mUrdhniM jaTAkaTapra: ||8|| 
vikArakAriNA mAturmayApyaparajanmani |
pApazApamayastApa: prApta: paryAyavaizasa: ||9||
@522
vArANasyAM gRhapatirmaitro nAma purAbhavat |
patnI vasuMdharA nAma tasyAbhUdativallabhA ||10||
jAtamAtreSu putreSu tasyA: prApteSu paJcatAm |
pazcime vayasi zrImAneka: sUnurajAyata ||11||
vipattibhItyA tasyApi kanyAnAmAkarotpitA |
maitrakanyakanAmAsau tenAbhUdvizruta: zizu: ||12||
samudragamane tasya janake nidhanaM gate |
ekaputraiva jananI nidhitulyaM rarakSa tam ||13||
kulakramAgatAM tasya dvIpayAtrAM nivArya sA |
Adideza svadezArhAM svalpavikrayajIvikAm ||14||
sa pUrvavikrayotpannaM kArSApaNacatuSTayam |
tato dbiguNamanyasmin dine’pyatha caturguNam ||15||
tatazcASTaguNaM lAbhaM sarvaM mAtre nyavedayat |
kulocitAM dvIpayAtrAM zrutvAbhUdatha sotsuka: ||16||
samudragamanArambhasaMbhArarasasAdara: |
sa mAtrA vAryamANo’pi nAmanyata nivartanam ||17||
tata: sa pAdapatitAM jananIM zokavihvalAm |
dRpta: zriyamivotsArya caraNena viniryayau ||18||
pIyUSaM skhalitArdhavarNalalitAlApai: zizurvarSati 
prItiM sphItatarAM manorathazatairdhatte vineyastata: |
pazcAdutkaTayauvanoSmavikaTAhaMkAravAdI paTu: 
duSputra: sphuTakAlakUTakaTuka: kaSTAM karoti vyathAm ||19||
vipulaM jananIzokamiva prApya sa sAgaram |
samAruhya pravahaNaM yayau ratnArjanotsuka: ||20||
makarasphAranakharakrUrakrakacadAritam |
tatastasya pravahaNaM kUle prAjyamabhajyata ||21||
tasyotsiktamatermAturAzAbhaGgagurorbharAt |
bhagne pravahaNe tasmin moha: zApa ivAbhavat ||22||
tata: phalahakAvAptyA zanai: saMjJAmavApya sa: |
tIramAsAdya jaladherjagAhe gahanaM mahat ||23||
ekAkI hAritadhRti: sa vrajan vijane cirAt |
ramyaM ramaNakaM nAma nagaraM divyamAptavAn ||24||
@523
apsarobhizcatasRbhirvadanendutviSAM cayai: |
jyotsnApUraM sRjantIbhi: kRtAtithya: sa sAdaram ||25||
hemapuSkariNItIre ramye ratnalatAvane |
maNimandirazayyAsu tatra saMbhogavAnabhUt ||26||
vipada: sukhaparyantA: klezaprAptAzca saMpada: |
avartinyo bhavantyeva paryAyeNa zarIriNAm ||27||
ratibhogapraNayinA tAstena hariNekSaNA: |
ramamANAzciraM prApu: saubhAgyasya kRtArthatAm ||28||
nagare dakSiNa: panthA varjya: sarvAtmanA tvayA |
ityuktastAbhiradhikaM so’pyabhUdgamanotsuka: ||29||
kAmaM niyamavAmasya svAdhInAnabhilASiNa: |
prAyeNa vardhate jantorniSedhenAdhikAdara: ||30||
tata: sa kautukAkRSTastena dakSiNavartmanA |
vrajan prApa sadAmattaM nAma divyaM puraM param ||31||
aSTAvapsarasastatra tadvadbhogyatvamAgatA: |
tasyopacAraracanAM ciraM cakrustato’dhikAm ||32||
tAbhi: krameNa tenaiva niSiddhe dakSiNe’dhvani |
sa kautukAdgata: prApa tRtIyaM nandanaM puram ||33||
SoDazApsarasastasya ratibhogopabhogyatAm |
tatra krameNa tenaiva yayurlIlAvilAsina: ||34||
tAbhirniSiddhena punardakSiNena pathA vrajan |
brahmottarAkhyaM prAsAdamAsasAda sa sAdara: ||35||
dvAtriMzadeva saMprApya tatrApyapsarasa: parA: |
saMbhogasubhagastadvadyayau dakSiNavartmanA ||36||
sa vrajannagaraM prApa durgaprAyamayomayam |
paruSaM khalasauhArdamivAyAsacayAzayam ||37||
tasya tatra praviSTasya karmAddvArANi bhUmiSu |
kenApi pihitAnyeva yayurni:saMdhibandhatAm ||38||
tadantare mahAkAyaM so’pazyatpuruSaM sthitam |
sakalaklezadoSANAM vistIrNamiva bhAjanam ||39||
jvAlAvalayitaM cakraM tasya mUrdhni paribhramat |
tIkSNaM dadarza cakrasya saktaM raktapravAhiNa: ||40||
@524
svazira:prasrutai: pUyazoNitairvihitAzanam |
taM dRSTvA tIvranirvedAdavadanmaitrakanyaka: ||41||
kastvaM krUravyathAkrAnta: kasyedaM karmaNa: phalam |
pRSTasteneti kAruNyAtpuruSastamabhASata ||42||
mAtu: kRtApakAro’haM tasyedaM karmaNa: phalam |
etadAkarNya so’pyAsItpApasaMvAdazaGkita: ||43||
so’cintayanmamApyasti pApaM mAtu: kRtAgasa: |
ayaM pApasahAdhyAyI dRSTa: smaraNakRnmayA ||44||
nUnaM tenaiva kRSTo’haM pApena sukhamaNDalAt |
saunikena caran kAmaM mRga: zaSpavanAdiva ||45||
iti cintAkule tasmin baddhadvArapurasthite |
uccacArAmbarAdvANI hRdayAkampakAriNI ||46||
cirabaddhA: pramuJcyantAM nibadhyantAM navAgatA: |
baddhamuktinavAvandheSvayaM prApto'vadhikSaNa: ||47||
ityudIrNe diva: zabde mukta: sa puruSa: kSaNAt |
dIptaM taccakramapatanmaitrakanyasya mastake ||48||
navabaddha: sa tatkAlaM marmacchedavyathAtura: |
taM muktabandhamavadatpuruSaM maitrakanyaka: ||49||
tyaktvA purANi maNimandirasundarANi 
tAnyapsara:sarasabhogamanoharANi |
kRSTa: prakRSTatarapAtakabhogyakAle 
kAlena kalpitaphalA kila karmavallI ||50||
sUnAmiva kSitimimAM pazurAgato’smi 
karSatyalaM balavato bhavitavyataiva |
kRSTastayaiva ca vizatyavazo manuSya: 
yatrAsya tiSThati pura: paripAkabhogyA ||51||
klezabhogAvadhau kAla: kiyAnmAtu: kRtAgasAm |
apyAgamiSyati nava: kazcidasmadvidho jana: ||52||
iti jvalitacakrAgradIryamANasya dAhina: |
tasyArtasya vaca: zrutvA puruSastamabhASata ||53||
SaSTivarSasahasrANi SaSTivarSazatAni ca |
asya klezopabhogyasya niyati: pApakarmaNAm ||54||
@525
ihAparANi ghorANi santi sthAnAni pApinAm |
mAtu: kRtAgasAmanye ye sameSyanti tadvidhA: ||55||
zrutveti du:sahataraM tenoktaM maitrakanyaka: |
svavyathAdu:khasaMvAdAtparArtidayayAvadat ||56||
adhunA ye sameSyanti narA: pAtakakAriNa: |
teSAmarthe mamaivedaM cakraM tiSThatu mastake ||57||
kathaM sahante te tIvrAM dIrghAmevaMvidhAM vyathAm |
ekasyaiva vyathA me’stu sarve tiSThantu nirvyathA: ||58||
parArthe dhArayiSyAmi cakraM bhuktvA nijaM phalam |
paravyathAM vijAnAti na jana: svavyathAM vinA ||59||
ityukte karuNArtena tena sattvahitaiSiNA |
satsaMkalpaprabhAveNa taccakramagamannabha: ||60||
tApaM pallavitA nihanti tanute zubhraM yaza: puSpitA 
sadya: saurabhabhavyabhogasubhagA lakSmIM vidhatte puna: |
kAruNyArdratayA yadeva hRdaye sadbhi: samAropitA 
satsaMkalpalatA sadaiva sarasaM kiM kiM na sUte phalam ||61||
kAruNyAtpuNyamAhAtmyAttatkSaNAtkSatakilbiSa: |
sa babhUva parityajya dehaM deva: surAlaye ||62||
so’hamevAbhavaM pUrvaM maitrAtmA maitrakanyaka: |
pAdenotsAraNAnmAtu: prAptastAM du:khavartinIm ||63||
kArSApaNArpaNAnmAtu: prAptazcApsarasAM padam |
ityUce bhagavAn mAtu: zuzrUSAdharmamuttamam ||64||
mAtA maGgalamAlikA guNamayI vAtsalyamauli: pitA 
tau yeSAM zirasi priyAya kuruta: pAdAmbujAropaNam |
sarvAzAparipUraNodyatayaza:saMpatprakAzodayA- 
ste puNyAbharaNA: prayAnti jagatAM nityotsavA: pUjyatAm ||65||
iti kSemendraviracitAyAM bodhisattvAvadAnakalpalatAyAM 
maitrakanyakAvadAnaM dvAnavatitama: pallava: ||
@526
93. sumAgadhAvadAnam |
zlAdhyA jayanti jinabhaktivizeSabhAjAM 
zraddhAsudhAprasaranirjharazIkarAste |
nizcetano'pyucitacetanatAmivaiti 
ya: pUjyapUjanavidhau kusumAdivarga: ||1||
zrAvastyAM vijanAsInaM jinaM jetavane purA |
anAthapiNDado’bhyetya bhagavantamabhASata ||2||
tvadbhaktiriva sarvatra mahArhaguNavizrutA |
bhagavan prauDhimAyAtA kanyA mama sumAgadhA ||3||
zrImata: sArthanAthasya nagare puNDravardhane |
sUnurvRSabhadattAkhyastatpANigrahamiSyate ||4||
kanyAM dadAmi tAM tasmai bhagavan yadi manyase |
tvadadhInadhanaprANastvadAjJAzaraNo hyaham ||5||
ityukte tena bhagavAn vAtsalyavimalAzaya: |
ko doSastanayA tasmai dIyatAmityabhASata ||6||
zAstu: zAsanamAdAya sAdaraM praNipatya tam |
anAthapiNDada: zrImAn prayayau jinamandiram ||7||
tata: sumAgadhAM kanyAM vibhavena mahIyasA |
ahAryaM sa dadau tasmai bhUriratnAmbaraprada: ||8||
dattA dUrataraM dezamatha yAnto sumAgadhA |
bhagavaccaraNasmRtyA sabASpanayanAbhavat ||9||
cireNa sA samAsAdya nagaraM puNDravardhanam |
zuzrUSAbhiratA patyu: sadA bhartRgRhe’vasat ||10||
kadAcidatha tAM zvazrUrbhojyasaMbhArakAriNo |
uvAca dhanavatyAkhyA saMkhyAtItavyayodyatA ||11||
pUjyopakaraNaM sajjaM kuru sarvaM sumAgadhe |
gRhAnna: prAtarAgantA jagatpUjyaguNo jina: ||12||
guravo gauravapadaM pUjyA: sarvajanasya te |
sameSyanti kSapaNakA: saMmohakSapaNodyatA: ||13||
ityuktA sA tayA tatra babhUvArambhatatparA |
jJAtvA bhikSugaNAyeva tAM pUjAM parikalpitAm ||14||
@527
athApare’hni vivizurnagnA: kSapaNakA gRham |
ulluJcitakacazmazrusaMklezanizitavratA: ||15||
tAnalajjAnavasanAnavalokya sumAgadhA |
mASazaSpAzanAbhyAsapIvarAn mahiSAniva ||16||
lajjitA vAsasAcchAdya vadanaM gurusaMnidhau |
khedanirvedavinatA zvazrUjanamabhASata ||17||
aho batAyamAcAra: sucirAdavalokita: |
digambarANAmapyagre yadihAste vadhUjana: ||18||
ete bhavadgRhe’dAntA bhuJjate zRGgavarjitA: |
amAnuSatvAnnaiteSAM lajjante nUnamaGganA: ||19||
asthAne bhavatAM bhakti: ko’yamucchRGkhala: karma: |
na tyaktamazanaM yena sa kathaM vastramujjhati ||20||
kezonmUlanakarmaNaiva nizitaM nairghRNyamAveditaM 
kaupInAMzukavarjanena sujane zIlasya vArtaiva kA |
dambhArambhabhayaMkare ca vadane krodha: svayaM lakSyate 
nagnAnAmazanaiSiNAM niyaminAmeSAM pazUnAmiva ||21||
yatraite pazava: pUjyAstatrotsAryA bhavanti ke |
athavA dezadoSo’yaM gatAnugatikA sthiti: ||22||
iti bruvANAM tAM zvazrUrviSaNNA pratyabhASata |
pituste bhavane bhadre pUjyate vada kIdRza: ||23||
sAvadanmatpiturgehe pUjyate bhagavAJjina: |
kAruNyAtsarvajagatAM kuzalAtizayodyata: ||24||
dhyAnAdhIna: stimitanayana: pUrNalAvaNyasindhu: 
nAsAvaMzaM vipulasaralaM setubhUtaM dadhAna: |
bhUSAzUnyaprasRtarucimatkarNapAzAbhirAma: 
kAntyaivAsau kimapi viduSAM zAntimantastanoti ||25||
zirasi sahajaprAjyAlokaprasekamayaM maNiM 
karipatikarAkArau bAhUkavatkanakadyuti: |
karatalagatAM lekhAM zaGkhadhvajAmbujamAlikAM 
zamayamamahAsAmrAjyArhaM bibharti sA lakSaNam ||26||
tasyAbhilASajanakasya mahAmunInAM 
sarvAbhilASakalanArahita: svabhAva: |
@528
ni:zeSitasmRtibhuva: pramadAzrayasya 
rAgojjhitasya sutarAmadhara: sarAga: ||27||
mUrtirnirbharasaMgamapraNayinI maitrI mana:zAyinI 
kSAntistanmayakAriNI hRdi dayA gADhaM samAzleSiNI |
sarvAzAbharaNasya bhUridayitAsaktasya saMlakSyate 
tasyApUrvamaNerananyamahimA vairAgyagarbha: zama: ||28||
pUjya: sa bhavane’smAkaM yasya pravrajyayA satAm |
dhatte zIladukUlAnAM nirAvaraNatAM mana: ||29||
vizvarakSAmaNeryasya smRtyApi bhavabhoginA |
rAgadveSogradaMSTreNa bAdhyate na punarjana: ||30||
iti tasya vaca: zvazrU: zrutvA zrotrarasAyanam |
sadya: prasAdavizadA tAM jagAda pramodinI ||31||
api taddarzanopAya: kazcidasti varAnane |
api tvatpuNyasaMbandhAdvayamapyamRtAspadam ||32||
iti sAnunayaM zvazrvA sA sAdaradhiyArthitA |
taM va: saMdarzayAmIti babhASe bhaktimAninI ||33||
mahApratijJAsaMbhArabharanirvahaNaiSiNI |
sA saMzayatulArUDhA kSaNaM dhyAnaparAbhavat ||34||
tata: prAsAdamAruhya bhagavatsevitAM dizam |
praNipatyAsRjatpUjyapUjArhakusumAJjalim ||35||
puSpadhUpodakairarcAM sA kRtvA tatpadonmukhI |
AnandabASpasaMruddhavistIrNanayanAvadat ||36||
anukampyaiva bhagavan ratnatrayavivarjitA |
tavAzramamRgIvAhaM dUraM dezamimaM gatA ||37||
tvatpAdapadmayugalaM zaraNaM prapannAM 
dUrasthitAmapi dRzA spRza mAM dayAlo |
vAtsalyapezaladhiyAM mahatAM pravAsa- 
dUrIkRteSu karuNA na tanutvameti ||38||
bhagavan dAsasutayA tvaM mayAdya nimantrita: |
prAtarAgamanenaiva mAnaM vitara me vibho ||39||
ityudIrya tayotsRSTA vicitrakusumAvalI |
sajIviteva prayayau nabhasA bhaktidUtikA ||40||
@529
sA zvetaraktaharitAsitapuSpapAlI 
khe dhUpadhUmazabalA zanakai: prayAntI |
bAlAmbudapraNayinI suciraM cakAze 
saMcAricApalatikeva zacIdhavasya ||41||
atha jetavanaM prApya kSaNena kusumAvalI |
sA bhaktizAlinI zAstu: papAta caraNAbjayo: ||42||
bhagavAnapi sarvajJa: sarvaM jJAtvA samIhitam |
sumAgadhAyA: kAruNyAdAnandamavadatpura: ||43||
prAtargantavyamasmAbhirnagaraM puNDravardhanam |
sumAgadhA prArthayate sasaMghasya mamArcanam ||44||
zataM SaSTyadhikaM tatra yojanAnAmita: param |
ekenAhnA ca gantavyaM na vilambo’tra yujyate ||45||
vyomnA mahaddharyA zaknoti gantuM yo ya: prabhAvavAn |
nimantraNazalAkAM tvaM tasmai tasmai samarpaya ||46||
prerita: sugateneti sa bhikSubhyo nyavedayat |
ekAhagamanaprApyaM zalAkAbhirnimantraNam ||47||
zalAkAsu gRhItAsu tatra sarvairmaharddhibhi: |
pUrNa: kumbhopadhAnIya: sthaviro’pyagrahItkramAt ||48||
tena prAptaprabhAveNa zalAkAyAM prasArite |
pANau prAha tamAnanda: kiMcitsmitasitAnana: ||49||
anAthapiNDadagRhaM na gantavyaM padadvayam |
saSaSTiyojanazataM dinArdhenaiva laGghyate ||50||
ityukta: sthavirastena vailakSyavinatAnana: |
acintayatsvavargAgre nyUnabhAvo hi du:saha: ||51||
anAdikAlopacitA: klezajanmajarAdaya: |
hantuM sapatnai: zakyante prAptumRddhipadaM kiyat ||52||
iti cintayatastasya tIvrasaMvegayA dhiyA |
prAdurAsItkSaNenaiva maharddhi: zuddhacetasa: ||53||
atha rAtryAM vyatItAyAM prabhAte sarvabhikSava: |
nAnAtridazaveSeNa vimAnairnabhasA yayu: ||54||
atrAntare mahArambhasaMbhAraparipUrite | 
sumAgadhA bhartRgRhe bhagavaddarzanotsukA ||55||
@530
saha prAsAdamAruhya zvazrUzvazurabhartRbhi: |
tasthau kusumadhUpArdhyaracanAsaMgrahonmukhI ||56||
bhikSurAjJAtakauNDinyastato’zvaramAsthita: |
divyarddhivividhAzcarya: prathamaM pratyadRzyata ||57||
taM dRSTvA sUryasaMkAzaM vismitA: zvazurAdaya: |
Ucu: sumAgadhAM prItyA kimeSa bhagavAniti ||58||
sAvadadbhagavAnnAyaM dRzyate taraNiprabha: |
ayamAjJAtakauNDinyo bhikSurakSuNNadIdhiti: ||59||
apAtatsu krameNAtha ratheSu zvazurAdaya: |
kimayaM kimayaM bhadre bhagavAniti tAM jagu: ||60||
sAbravInnaiva zAstAyamete tacchAsanocitA: |
bhikSava: prazamazlAdhyAstapodIptaratviSa: ||61||
ya: kAntahemadrumaramyazaila- 
zRGgAdhirUDha: parato’bhyupaiti |
AzcaryakRnmUrta iva prabhAva: 
zrImAn mahAkAzyapa eSa bhikSu: ||62||
paJcAnanasyandanamAsthito ya: 
satoyajImUtagambhIraghoSam |
vyomnA samabhyeti guNai: pragIta: 
sa eSa bhikSurbhuvi zAriputra: ||63||
Aruhya kailAsamivAtizubhraM 
dvipaM caturdantamanantakAnti: |
AyAti ya: puNyavatAM jagatsu 
maudgalyAnAmA ca sa eSa bhikSu: ||64||
vaidUryanAlaM kanakAravinda-
mAruhya ratnAGkurakesarADhyam |
upaiti ya: saurabhapUritAza: 
sa eSa bhikSu: prathito’niruddha: ||65||
yazcAmbarAgraM garuDAdhirUDha: 
pakSAnilotsAritavArivAha: |
vigAhate sphItavanena bhikSu-
rmaitrAyaNIsUnurayaM sap UrNa: ||66||
@531
anantamAsthAya nizAntazAnta-
mIryApathaM sattvamahodadhirya: |
prabhAmRtai: sarpati tarpitAza: 
prabhAvavAneSyajideSa bhikSu: ||67||
vilolavallIvalayAbhirAmaM 
vizAlamAruhya suvarNatAlam |
ya: pUNyapUrNadyutirabhyupaiti 
sa eSa bhikSurmatimAnupAlI ||68||
Aruhya vaidUryavimAnazRGgaM 
suvarNaratnojjvalapatralekham |
limpannivAgacchati ya: prabhAbhi: 
kAtyAyano nAma sa eSa bhikSu: ||69||
zarIriNaM dharmamivAdhiruhya 
vigAhate khaM vRSavAhano ya: |
preSTha: pratiSThApariniSThitAnAM 
gariSThadhI: kauSThila eSa bhikSu: ||70||
vimAnahaMsadyutibhirmuhUrtaM 
smitormiramyaM muhurantarIkSam |
kurvan samabhyeti taponidhirya: 
pilandavatsAhvaya eSa bhikSu: ||71||
yo’yaM samutphullatAvitAna-
vanAntarAle viharannupaiti |
sa zroNakoTi: zruta eSa bhikSu-
rakSuNNalakSmIrgRhanirvyapekSa: ||72||
yazcakravartI divi bhAti so’yaM 
zAstu: suto rAhulakAbhidhAna: |
hemaprabhAbhUSitadigvibhAga: 
saMlakSyate merurivAnyarUpa: ||73||
ete giribhyo’tha digantarebhya: 
kSmAmaNDalAdvyomataTAntarAcca |
AyAntyasaMkhyAdbhutabhikSusaMghA
vicitraratnAsanavAhanasthA: ||74||
@532
tayA krameNeti nivedyamAnaM 
te bhikSusaMghaM vimukhaM vilokya |
yayu: praharSAdbhutasaMbhramANAM 
vidheyatAM tulyamananyalakSmyA ||75||
atha jvalatkAJcanacUrNavarNaM 
jagadbabhUvArkazataprakAzam |
azeSasaMtApavizeSazAntyA 
zItAMzumAlAzatazItalaM ca ||76||
atha dhanapatizakrabrahmamukhyairamartyai-
rvipulagaganayAtrAdattasevAnuyAtra: |
amarapurapurastrIkorNapuSpaprabhAvA-
nnayanapathamayAsItpuNyabhAjAM jinendra: ||77||
aSTAdazadvArapathA puraM tat 
sa tulyamaSTAdazamUrtireva |
pravizya cakre zazikAntaratna-
zikhAmayaM vezma sumAgadhAyA: ||78||
abhyarcitastatra bahuprakArai: 
pUrNopacArai: praNipatya sarvai: |
apUjayatpaurajana: samantAt 
bahizca bhittipratibimbitaM tam ||79||
sumAgadhAyA dayayA dayAlu: 
pUjAM gRhItvA bhagavAn sasaMgha: |
anugrahAlokanasaMvibhAgai: 
sarvAnvavAyA vidadhe prasAdam ||80||
sumAgadhA sazvazurAdivargA 
sahAparai: paurajanaizca sarvA: |
zAstustayA dezanayA babhUvu: 
zuddhAzayAstatkSaNadRSTasatyA: ||81||
sumAgadhAyA: kuzalAnubandhaM
puNyaM prabhAvaM vipulaM vilokya |
te bhikSavastatra kutUhalena 
papracchU ramyaM jinamAdivRttam ||82||
@533
pRSTa: sa tai: saMsadi sarvadarzI 
sumAgadhAyA: kuzalasya hetum |
dantaprabhAbhi: kakubhAM mukheSu
dizan parkAzaM bhagavAn babhASe ||83||
vArANasyAmabhUtpUrvaM kRke: kAntasya bhUpate: |
sutA kAJcanamAlAkhyA kucakAJcanamAlikA ||84||
kAzyapAkhyAsya zAstu: sA satataM bhaktizAlinI |
paricaryAM vyAdhAtsArdhaM sakhInAM paJcabhi: zatai: ||85||
sa kadAcinnarapatirvikRtasvapnadarzanAt |
bhayasaMzayasaMbhrAnta: papraccha phalakovidam ||86||
te taM rAjasutAdveSAnnimittajJA babhASire |
atipriyasya hRdayaM hutvAgnau labhyate zivam ||87||
iti teSAmanAdRtya vaca: krUrataraM nRpa: |
bhagavantaM yayau draSTuM kAzyapaM duhiturgirA ||88||
sa tametyAvadatsvapna: savikAra: paraM mayA |
dRSTo’dya sarvaM sarvajJa tatphalaM vaktumarhasi ||89||
vAtAyanena nirgacchan ruddhapuccho mayA gaja: |
tRSitasya tathA pazcAtkUpo dhAvan vilokita: ||90||
tRptazca saktuprasthena mauktikaprasthavikraya: |
samIkRtAni dRSTAni kudArUNi ca candanai: ||91||
kalabhena mahAhastI samAhUtastathAhave |
parAnazuciliptAGga: pralimpan vipluta: kapi: ||92||
sphItarAjyAbhiSiktazca kucApalanidhi: kapi: |
paTo’STAdazabhi: kRSTa: puruSairapyasaMkSaya: ||93||
ramyatuSpaphalArAmazcaureraipi viluNThita: |
dveSopahAsakalahAsaktazca vipulo jana: ||94||
svapnAdbhutAnAmeteSAM manye ghorataraM phalam |
iti pRSTa: kSitibhujA bhagavAn kAzyapo’bravIt ||95||
zatAyuSi jane zAstA zAnta: zAkyamunirjina: |
bhaviSyatyamRtAmbhodhi sad RSTa: kuJjarastvayA ||96||
tasyApi pazcime kAle zrAvakA: kalisaMzrayAt |
tyaktazIlaguNAcArA bhaviSyanti saviplavA: ||97||
@534
apakvAlpavivekAnAM balAtte gRhavAsinAm |
svayaM sevAM samAlambya kAriSyanteva dezanAm ||98||
arthanIyo’rthibhAvena yasmAtsevAsu dhAvati |
tRSitasya vrajan pazcAtkUpastasmAdvilokita: ||99||
te kariSyanti lobhAndhA: saMmohopahatA: param |
bodhyaGgamuktAprasthasya saktuprasthena vikrayam ||100||
tIrthavAkyakudArUNi buddhabhASitacandanai: |
sAmyamApAdayiSyanti te maugdhyAdavizeSiNa: ||101||
kvacidbhadraM samAsAdya vinItaM bhikSukuJjaram |
du:zIlakalabho bhikSu: spardhayA dhikkariSyati ||102||
cApalAzuciliptAGga: suzIlAn bhikSumarkaTa: |
anulimpan svadoSeNa kariSyatyAtmasaMnibhAn ||103||
SaNDhakasyAbhiSekazca bhaviSyati kaperiva |
saMbuddhazAsanapaTaM kRSyamANaM na naGkSyati ||104||
saMghadravyaphalArAmeSvapi yAsyanti cauratAm |
mitha: kalahazIlAzca bhaviSyantyapavAdina: ||105||
tava svapnavipAkAnte phalAnyetAni bhUtale |
iti zAsturvaca: zrutvA vismito’bhUnmahIpati: ||106||
sAnugasyAtha nRpate: sa zAstA dharmadezanAm |
kRtvA kAJcanamAlAyA dideza kuzalArhatAm ||107||
janmAntare cakArArcAM stUpe nAraGgamAlayA |
sA tena sukRtenaiva jAtA hemasrajAGkitA ||108||
seyaM sumAgadhA puNyaprabhAveNa mahIyasA |
prAptAdya janakAyasya samyakkuzalasetutAm ||109||
abhidhAyeti bhagavAnnabhasA bhikSubhi: saha |
rucA saMpUrayannAzAM yayau jetavanaM jina: ||110||
puMsAM satkulabhUtaye balavatI mithyaiva putraspRhA 
sUnuzcedaguNastadeva vikalaM tatkiM na sarvaM kulam |
sA kanyA kila jAyate guNavatI puNyaprabhAvAdyayA 
saMsArorusaritpatau kulayugaM nAveva saMtAryate ||111||
iti kSemendraviracitAyAM bodhisattvAvadAnakalpalatAyAM 
sumAgadhAvadAnaM trinavatitama: pallava: ||
@535
94. yazomitrAvadAnam |
taralatarataraMgodgAragambhIratoye 
dadhati jagati kecittaptatAM bhagnabhAgyA: |
kharamaruparitApe kecidutsaktapuNyA: 
sahajasalilasAraistIvratRSNAM tyajanti ||1||
zrAvastyAM puNyamitrasya sUnurgRhapaterabhUt |
yazomitra iti khyAta: pratimAnaM yazasvinAm ||2||
tasya janmakSaNe puNyai: pIyUSakiraNatviSa: |
avRSTiprabhavA vAgbhi: zazAma viSamA vipat ||3||
sa yuvaiva vazI gatvA bhavabhogaparAGmukha: |
jinaM jetavanAsInaM siSeve kuzalodyata: ||4||
dharmadezanayA zAstu: pravrajyArhatpadaM zrita: |
tulyakAJcanapASANa: so’bhUnmuktapriyApriya: ||5||
daMSTrAbhyAM sarasaM tasya drutasphaTikanirmalam |
susrAva vAri yenAsau vItatRSNa: sadAbhavat ||6||
kadAcidbhikSava: sarve bhagavantaM kutUhalAt |
tRSNAvyuparame tasya papracchu: puNyakAraNam ||7||
so’bravItkAzyapAkhyasya zAstu: kAzipure purA |
abhUtpravrajita: zreSThisuta: sundarakAbhidha: ||8|| 
sa kadAcittRSAkrAnta: saMtApaklAntavigraha: |
nidAghe cAtaka iva na kvacijjalamAptavAn ||9||
zUnyatAM toyapAtrANi kUpA nirjalatAmapi |
srotAMsi sahasA zoSaM tasyApuNyai: samAyayu: ||10||
dehatyAgodyatasyAtha tasya tRSNApralApina: |
upAdhyAyena salilaM dattaM prAyAdadRzyatAm ||11||
zAsanAtkAzyapasyAtha sa zAsturjalabhAjanam |
akSayatvamivAyAtaM saMghe ciramacArayat ||12||
kAruNyAttasya bhagavAn kAzyapa: zreyasAM nidhi: |
prasannapANipadmena cakre vAripratigraham ||13||
@536
dRSTvA savismayastatra janasaMgha: samAgata: |
toyamakSayatAM yAtaM satyadarzanamAptavAn ||14||
tatpuNyapraNidhAnena so’yaM kuzalamUlavAn |
yazomitra: zrita: zAntiM daMSTrodbhUtapayobhara: ||15||
iti janmAntarodantaM yazomitrasya sAdarA: |
jinena kathitaM zrutvA bhikSavo vismayaM yayu: ||16||
saMsAramaruparibhramatRSNAtApaM tyajati jinasevA |
sukhavimalasalilAM kalitAMzamahimakallolinIM prApya ||17||
iti kSemendraviracitAyAM bodhisattvAvadAnakalpalatAyAM 
yazomitrAvadAnaM caturnavatitama: pallava: ||
@537
95 vyAghryavadAnam 
utsArya pApavipulaM timirAvatAraM 
sadya:prakIrNakaruNAkiraNaprakAza: |
doSApahazca paritApaharazca ko’pi 
sagmArgamAdizati buddhasahasrarazmi: ||1||
purA pure rAjagRhe bhagavAn veNukAnane |
kalandakanivApAkhye vijahAra tathAgata: ||2||
tasmin pure sArthapaterarthadattasya dArakau |
abhUtAM nizitAkhyAyAM jAyAyAM yugapadyathA ||3||
tau zaGkusaMdhidattAkhyau yAte pitari paJcatAm |
kSINe dhane parijane mAtrA kRcchreNa vardhitau ||4||
tau mAturvacasA bAlau zanakai: prativezinAm ||
cauryapravRttau svalpArthabhANDAnAM cakratu: kSayam ||5||
mAtu: pituzca niyamena bhavanti yogyA: 
zvabhre patantyavinaye tadupekSayaiva |
pUrvoditasvajanavAsanayaiva viddhA 
bAlAstilA iva paraprakRtiM bhajante ||6||
krameNa vardhamAnau tau prauDhacauratvamAgatau |
ullaGghasaMdhicchedAdyai: paurANAM jahraturdhanam ||7||
ajAtazatruNA rAjJA cArairvijJAya tatkriyAm |
visRSTau vadhyavasudhAM tau mAtrA sahitau kSaNAt ||8||
yadbhujyate paradhanena nipIyate yat 
saukhyAzayA viSamavartma vigAhyate yat |
tasyAvicAraramaNIyasukhodarasya 
prANAvasAnapaNadAruNa eva pAka: ||9||
saMjAyate viSayapAnamadAkulAnAM 
yazcauryadAhavadhalabdhadhanena rAga: |
niryAtyasau pariNata: karapAdapAta- 
zUlAdhirohaNaparisrutaraktapUrai: ||10||
tatastau vadhyamAlAGkau nIlaraktAmbarAvRtau |
prekSAgatajanAkIrNau vadhyasthAnamupAgatau ||11||
@538
jJAtvA dayAvAn sarvajJa: svayamabhyetya tAM bhuvam |
prasAdAnugraheNaiva cakre vigatabandhanau ||12||
sarvajJasyAjJayA rAjJA tau tyaktau muktapAtakau |
pravrajyayA bhagavata: zAsane’rhattvamApatu: ||13||
jananIsahitau dRSTvA tau jJAnavibhavojjvalau |
tatkathAkautukAtpRSTo bhikSubhi: sugato’bhyadhAt ||14||
mayaiva rakSitAvetau pUrvasminnapi janmani |
etayorjananI vyAghrI ghorarUpA tadAbhavat ||15||
tasmin kAle kRpAbandhurbodhisattva: zarIriNAm |
ahaM karuNarekhAkhya: kSitipAlasuto’bhavam ||16||
kadAcidetau kSutkSAmA potakau bhoktumudyatA |
svazarIraM mayA datvA vyAghrI sA vinivAritA ||17||
adya tAveva cauratvaM karmazeSAdupAgatau |
mayA saMrakSitau vyAghrI mAtA saiveyametayo: ||18||
ityuktvA karuNAsindhurbhagavAn bhUtabhAvana: |
bhikSusaMghena sahita: prayayau jetakAnanam ||19||
amRtarasavRSTiriSTA dRSTiraniSTApahA satAM jayati |
patiteva patitamapi yA kurute puNyonnatiM zlAdhyAm ||20||
iti kSemendraviracitAyAM bodhisattvAvadAnakalpalatAyAM
vyAghryavadAnaM paJcanavatitama: pallava: ||
@539
96 hastyavadAnam |
hlAda: zazAGkasya rave: prakAza: 
tApa: kRzAno: pavanasya vega: |
paropakAra: karuNAratAnAM 
mahAjanAnAM sahaja: svabhAva: ||1||
udyAne kelirasika: zrImAnudayana: purA |
avantiviSaye rAjA vijahAra vadhUsakha: ||2||
tasya puSpoccayAsaktA: kAntA: kuvalayekSaNA: |
yadRcchayAgatairdRSTA munInAM paJcabhi: zatai: ||3||
tAn priyAnyastanayanAnIrSyAmanyuparAyaNa: |
sa cakre pANicaraNacchedAsRkpaGkazAyina: ||4||
tAnArtanAdinastIvramarmacchedavyathAturAn |
dadarza bhagavAn buddha: karuNAsnigdhalocana: ||5||
taddRSTyAmRtavRSTyeva spRSTAste dhRtajIvitA: |
saMzliSTapANicaraNA: samuttasthurgatavyathA: ||6||
tatasteSAM prapannAnAM bhagavAn dharmadezanAm |
vyadhAdyayAzu te prApuranAgAmiphalodayam ||7||
taddRSTvA bhikSubhi: pRSTa: sAzcaryairbhagavAn jina: |
jagAd pUrvamapyete dayayaiva mayoddhRtA: ||8||
vArANasyAM purA rAjJA brahmadattena mantriNAm |
zatAni paJca bhinnAnAM nirastAni kRtAgasAm ||9||
te rAjabhItyA saMtaptA marumArgapravAsina: |
grISme nirudakacchAye nipetustIvratRSNayA ||10||
vilokya bodhisattvastAn bhadro nAma mahAdvipa: |
tatpralApeSu nirbhinna: kAruNyAtsavyatho’bhavat ||11||
dUrAtsalilamAdAya sa hastena mahIyasA |
tAn vItatRSNAn vidadhe payomUlaphalaprada: ||12||
tenaiva satataM pRSThAnnirdiSTaprANadhAraNA: |
vizrAntiM tatra te prApu: prazAntavipulazramA: ||13||
@540
kAlena tyaktadehasya tataste tasya dantina: |
kRtyA zarIrasatkAraM pUjAM cakru: surocitAm ||14||
kuJjareNa mayAraNye ta ete mantriNa: purA |
kRcchrAtsaMtAritAstasmAnmunayazcAdya vaizasAt ||15||
ityuktvA bhagavAn sarvasattvasaMtAraNavrata: |
pUjyamAno munigaNairjagAma svaM tapovanam ||16||
akhilasukhakuzaladUtI bhavamarusaMtApazItalacchAyA |
jayati jananIva jananI karuNAmRtavAhinI zAstu: ||17||
iti kSemendraviracitAyAM bodhisattvAvadAnakalpalatAyAM 
hastyavadAnaM SaNNavatitama: pallava: ||
@541
97. kacchapAvadAnam |
vidveSadoSaviSadUSitamAnasAnAM 
yatsAdhubAdhanavidhau nizita: prayatna: |
syAccettadujjvalaguNAnukRtau sa eva 
tatko bhavetpRthuparAbhavavAn bhave’smin ||1||
jine rAjagRhopAnte veNuvijanacAriNi |
vidveSAddevadattena preritAstApasA: purA ||2||
bhrUbhaGgabhImavadanAstaddattavividhAyudhA: |
abhyAdravan susaMrabdhA: krodhavidhvastasaMyamA: ||3||
paJcabhistApasazatai: kSiptAste’strapravRSTaya: |
yayurbhagavata: kAye kamalotpalajAlatAm ||4||
nizitAnyapi zastrANi zrayante yatsumArdavam |
vidveSaviSadigdhAni na tu cittAni pApinAm ||5||
prAdurAsInmaNimayaM kUTAgAraM nabha:prabham |
zarIracchAdanaM zAsturna tu dRSTinivAraNam ||6||
tataste tApasA: zrAntA lajjAvanamitAnanA: |
nipetu: pAdayo: zAstu: kSamAsindho: prasAdina: ||7||
bhagavAnapi putrANAmiva teSAM prasAdinAm |
nikAreNApi nirmanyurvidadhe dharmadezanAm ||8||
akSobhavibhramasukhaM zamamAzritAni 
puNyakSamAsalilanirmalazItalAni |
no mAnasAni mahatAmahitapravRtta- 
durvRttimanyurajasA kaluSIbhavanti ||9||
dharmadezanayA zAstu: pravrajyonmArjitAzayA: |
te sarvAzramanirmuktamarhattvaM pratipedire ||10||
atrAntare samAyAtairbhikSubhi: zrutatatkathai: |
kimetaditi sAzcaryai: pRSTastAnavadajjina: ||11||
kRtApakArA: sutarAM pUrvasminnapi janmani |
mayaite nirvikAreNa prasAdAdavalokitA: ||12||
ete samudrayAtrAyAM vaNija: kAzidezajA: |
bhagne pravahaNe prApu: purA jIvitasaMzayam ||13||
@542
kacchapena mayA tatra pRSThamAropya tAritA: |
pAramAzAdya vizrAntiM bhejire labdhajIvitA: ||14||
tattAraNaparizrAnte mayi nidrAvRte kSaNam |
manmAMsAhArakAmAste sarve mAM hantumudyayu: ||15||
tadutsRSTAzmavRSTyApi mahatyA piNDitAkRte: |
kAye dRDhakapATasya na me kAcidabhUtkSati: ||16||
tatastAn kSutparikSAmAn dRSTvAhaM karuNAkula: |
svayaM tebhyastanuM datvA prayAta: kRtakRtyatAm ||17||
ta ete vaNija: pUrvamadya tApasatAM gatA: |
kRtAgaso’pi kAruNyAtprApitA: kuzalaM mayA ||18||
te zAstu: zAsane pUrvaM kAzyapasya mahAmune: |
pravrajyAM prApya saMjAtAstatphalasyAdya bhAgina: ||19||
tathAgatena kathitaM zrutvaitadbhikSava: kSamA: |
prazazaMsu: paraM tasya kSamAmiva bharakSamAm ||20||
yeSAM nirmalazIlazItalajalA sattvAzayAzvAsinI 
nityaM vairaraja:pramArjananadI kSAnti: sthitA cetasi |
durvArArinikArakopadahanajvAlAvalIviplava- 
plAvodbhUtapRthuvyathAparicitAM nAyAnti te vikriyAm ||21||
iti kSemendraviracitAyAM bodhisattvAvadAnakalpalatAyAM 
kacchapAvadAnaM saptanavatitama: pallava: ||
@543
98 tApasAvadAnam |
atyunnateSu zikhareSu kulocalAnAM nimneSu cAzucicayAvakarotkareSu |
Aloka eSa nipatatyavizeSavRttyA tulyopakAramahimA dinanAyakasya ||1||
jinaM veNuvanAsInaM pure rAjagRhe purA |
durbhikSe kSutparikSAmA mallA: zaraNamAyayu: ||2||
datvAbhimatamAhAraM karuNAkalpapAdapa: |
durdazAzAntaye teSAM vidadhe dharmadezanAm ||3||
anugrahAdbhagavata: saMprAptakuzalodayA: |
arhatpadaM samAsAdya te jagatpUjyatAM yayu: ||4||
nIcAnabhyunnatiM yAtAn dRSTvA tAn puravAsina: |
babhUvurmatsarAsteSAM nityajAtyapavAdina: ||5||
aho bhagavatA mlecchamallAnAM zuddhazAsanam |
arhatpadamanarhANAM nirdiSTamiti te’vadan ||6||
alpasyAnalpavibhavaM navotsAhAsaha: param |
karoti lajjAjananaM jano janmaprakAzanam ||7||
jinAjJayA kurudvIpe vyomnA kRtagatAgatAn | 
prabhAvAnnRpatirmallAn sajanastAnapUjayat ||8||
tata: prasAditA: paurairmAnitAzca praNamya te |
suguNairguNavatpUjyairbhikSUNAmagryatAM yayu: ||9||
bhikSubhistatprabhAveNa vismitairbhagavAMstata: |
tatpuNyakAraNaM pRSTa: sarvajJastAnabhASata ||10||
abhavaM kAzidezAnte paJcAbhijJastapovane |
ahaM kuzalazIlAkhya: pUrvajanmani tApasa: ||11||
koTamallAzca tatraiva babhUvurmunaya: purA |
te mayA diSTakalyANA: paJcAbhijJatvamAgatA: ||12||
tatpuNyavAsanAbhyAsaprItyasminnapi janmani |
ta ete saMsRtiklezAnmallA: saMtAritA mayA ||13||
ete pravrajitA: zAstu: kAzyapasyAntike purA |
babhUvu: kaTukAlApA yAtAstenAdya mallakA: ||14||
iti prAgjanmavRttAntaM mallAnAM sarvadarzinA |
zrutvoditaM bhagavatA bhikSavo vismayaM yayu: ||15||
timirabharanimIlitAnAM sujanAnAM vibudhazekharArhatvam |
api bhavati paGkajAnAM AlokAnugrahAdgrahAdhipate: ||16||
iti kSemendraviracitAyAM bodhisattvAvadAnakalpalatAyAM 
tApasAvadAnamaSTAnavatitama: pallava: ||
@544
99 padmakAvadAnam |
kAyikaM harati mAnasaM tathA 
dehinAM bhavamayaM mahAbhayam | 
buddha eva bhagavAn sudhAnidhi: 
sarvalokaparalokabAndhava: ||1||
zrAvastyAM bhagavAn pUrvaM rogAkrAntajanaM jina: |
vidadhe bhikSusaMghaM ca svasthamAlokanAmRtai: ||2||
vAtsalyavismitaM so'tha bhikSusaMghamabhASata |
mayA yUyaM kRtA: svasthA: pUrvasminnapi janmani ||3||
abhavaM padmakAkhyo’haM vArANasyAM nRpa: purA |
sarvArtiharaNAsakta: prajAnAM janakopama: ||4||
kadAciddaivadoSeNa vaiSamyAddezakAlayo: |
du:saha: sarvapaurANAmabhUdvyAdhisamudbhava: ||5||
bhiSagbhaiSajyasaMbhArairmAyAvihitasaMpada: |
zAntisvastikayogaizca n ate svAsthyaM samAyayu: ||6||
rohitAkhyo mahAmatsyasteSAM roganivRttaye |
lakSajJavaidyairAdiSTa: kaizcitprApto na dhIvarai: ||7||
abhAve tasya matsyasya janAnAM prANasaMzaye |
mayA du:khArttakAruNyAttatpralApAsahiSNunA ||8||
rohita: syAmahaM matsya: pathyArha: sarvarogiNAm |
praNidhAnabaleneti kSiptaM harmyAttadA vapu: ||9||
tenArtipraNidhAnena vArAyA: sarito’mbhasi |
kSaNenaivAhamabhavaM sumahAn rohitastimi: ||10||
tanmAMsenopayuktena sarve te puravAsina: |
sahasaiva yayu: svAsthyamRteneva pUritA: ||11||
ta eva bhikSavo yUyamadya rogAnmayoddhRtA: | 
rogatrANena sattvAnAM sadaivAhaM nirAmaya: ||12||
saMsAravyadhivaidyana sugateneti bhASitam |
svasthAste bhikSava: zrutvA harSotsAhaM prapedire ||13||
avirataparahitamanasAM ko’pi sa samavatvavikAza: |
tanurapi tanutRNatulayA datto yatra * * vilAsa: ||14||
iti kSemendraviracitAyAM bodhisattvAvadAnakalpalatAyAM 
padmakAvadAnaM navanavatitama: pallava: ||
@545
100 puNyaprabhAsAvadAnam |
sattvodadhi: ko’pi sa vandanIya: 
karoti puNyairamRtAgradUtI |
yasyAzaye’nuttarabodhivAJchA 
zItAMzulekheva navAvatAram ||1||
jinaM jetavanAsInaM papraccha praNata: purA |
kautukapraNayI zrImAn kosalendra: prasenajit ||2||
bhagavan kathyatAM kasmin prathamaM te pRthudyute: |
pUrvajanmani saMjAtA samyaksaMbodhivAsanA ||3||
bhagavAniti bhUpena pRSTastaM pratyabhASata |
zucimAnasahaMsAlIM darzayan dazanadyutim ||4||
puryAM purA prabhAvatyAM prabhAso bhUbhujAM nidhi: |
yadAhamabhavaM samyagbodhidhIma tadAbhavat ||5||
kariNIpremapAzena samAkRSTa: sa kuJjara: |
yadA vigAhya gahanaM rAgI punarupAgata: ||6||
tadA hastimahAmAtra: saMyAtastamabhASata |
pratyAyAta: kSitipate kuJjara: zikSayA mama ||7||
eSa rAgasamAkRSTa: kAyavismRtasaMyama: |
jagAma vikriyAM hastI vizrambhaguNamaNDala: ||8||
asUryAgnistApa: kSatadhRtirazApazca niraya: 
tamazcAnuktAndhyaM viSamaviSamadravyabhujagam |
asahyaM kSIbatvaM nipatanamanimnaM tanubhRtA- 
mabhUcconmAda: sa smarajanitarAga: smRtihara: ||9||
saMyAteneti kathite nRpastaM pratyabhASata |
apyasti rAga: saMsAre kazcidviSayani:spRha: ||10||
iti pRSTa: kSitIzena saMyAtastamabhASata |
ni:saMsArA jagatyasmin vItarAgastathAgata: ||11||
satpAtrANAM guNavatAM sarvasattvopakAriNAm |
rAjan buddhapradIpAnAM rucA vizvaM prakAzyate ||12||
@546
etadAkarNya bhUbhartu: paraM cittaprasAdina: |
prAdurbabhUva hRdaye sadya: saMbodhivAsanA ||13||
pUrvapuNyaprabhAveNa saMprAptakuzalodaya: |
samyaksaMbodhilAbhAya praNidhAnaM cakAra sa: ||14||
so’bhUdgRhapatirnAma kulAla: pUrvajanmani |
snehe guDodanaistena dInena pUjito jina: ||15||
tatpuNyapraNidhAnena tasyAptasya prabhAsatAm |
bodhiraGkuratA cite phaliteyaM mamAdhunA ||16||
kathitamiti tathAgatena tatra 
prathamataroditazuddhabodhicittam |
amRtamiva pinIya kosalendra: 
zruticulukai: sa jagAma rAjadhAnIm ||17||
iti kSemendraviracitAyAM bodhisattvAvadAnakalpalatAyAM 
puNyaprabhAsAvadAnaM zatatama: pallava: ||
@547
101 zyAmAkAvadAnam |
kalpa: sarvajanapriya: satatamAsaktaprakAzodaya: 
zlAdhyo vAsara eSa yasya jananI pUjyA prabhAtadyuti: |
yazcAgre janakasya caNDamahasa: pAdopasevAdhRti: 
loke’sminnaparatra vA tadanuga: spRSTastamobhi: kvacit ||1||
yAte yaza:zeSadazAM kSitIze 
zuddhodane zuddhavaraprakAze |
bhaktyA cakArAsya zarIrapUjAM 
tathAgata: stUpamakArayacca ||2||
alokasAmAnyaviviktavRttaM 
yadRcchayAlokapathapravRttam |
saMpUrita: saMzayavismayAbhyAM 
papraccha taM bhikSugaNa: sametya ||3||
anuttarAnatyayabodhidhAmna: 
spRhAprahANorjitalokavRtte: |
jagadguroste gurugauraveNa 
keyaM pravRttA vyavahAracaryA ||4||
tAn dharmadarzI bhagavAn babhASe 
pUjyau gurUNAmapi gauravArhau |
kAyasya kalyANaniketanasya 
nimittabhUtau pitarau budhAnAm ||5||
dharmo’pyadharmatvamupaiti teSAM 
jJAnadyutirvyAmalatAM prayAti |
samastapuNyaprathamAvatarau 
na pUjitau yai: pitarau sadaiva ||6||
janmAntare’pyAdaragauraveNa 
tapa:pravRttau pitarau mayAndhau |
ArAdhitau tyaktagRhaspRheNa 
saparpayA daivatavatsadaiva ||7||
dvijanmana: kAzipure subandho: 
patnyAM purA gomatikAbhidhAyAm |
@548
putra: pavitrIkRtazuddhavaMza: 
zyAmAkanAmA matimAn babhUva ||8||
tau dampatI vRddhatayAndhyamAptau 
yatau sutanyastagRhau vanAntam |
manISiNAmeva jarAvatAre 
paraM vivekastaruNatvameti ||9||
tatsUnurAcAraguNena rAjJA 
purohitatvaM bhRzamarthito’pi |
pitro: saparyArasikastadeva 
yayau yuvA puNyatapovanaM tat ||10||
tena prayatnAtparicaryamANau 
manISiNA mUlaphalai: satoyai: |
saMtoSasaMjAtamana: prasAdA-
davApatustatpitarau pramodam ||11||
tata: kadAcinmRgayAvihArI 
tadAzramopAntasarittaTAnte |
mahImahInAM mahiSadvipendrai- 
stAM brahmadatto nRpatirjagAhe ||12||
atrAntare tatra mRgAjinAGka- 
mambhobhRtaM kumbhamapAdadAnam |
zyAmAkamAkarNabhRtena rAjA 
jaghAna dUrAdiSuNA mRgArthI ||13||
azarmakarmopanatena tena 
zitena viddha: khalanarmaNeva |
marmAvasannena zareNa tIvraM 
vighUrNamAna: sa zanairjagAda ||14||
aho batAnAryatareNa kena 
niSkAraNaM niSkaruNAzayena |
akAryasaGgAdavicArya pApaM 
prANApahArI prahita: zaro’yam ||15||
pitrorvane dehadhRtorniviSTe 
dRSTipralopAnmayi yaSTibhUte |
@549
kaSTaM hate tau nihatau nirAzau 
kasyAyamugrastrivadhe prayatna: ||16||
iti vyathAviskhalitapralApaM 
vipraM navazmazrunilInalekham |
nRpa: sabhRGgaM navacUtamagrata: 
taM kASThikacchinnamivAluloka ||17||
zaraM guruklezavizeSacintA- 
saMtApadIptAgnizikhAyamAnam |
pakSAGkitaM prANavipakSabhUtaM 
suvarNapuGkhaM hRdaye vahantam ||18||
viceSTamAnaM taTinItaTAnte 
dRSTvA tamAkRSTadhRtirnarendra: |
hata: pratIpopagatena tena 
svasAyakenaiva pRthuvyatho’bhUt ||19||
sa taM babhASe na mune mayA tvaM 
mRgAjinAcchAditapUrvakAya: |
pramAdadoSAbhihatena sAdho 
zApagninA nArhasi mAM nihantum ||20||
zrutveti vAkyaM vyathitasya rAjJa: 
tIvravyathAM sattvanidhirniyamya |
tamabravItkarNajaTAkalApa: 
svabhAvanirmanyumanA: kumAra: ||21||
alaM tapa:zApabhayena rAjan 
ahaM vimanyu: pitarau mamAndhau |
asminnapi prANaharApakAre 
zApopasaGgaM na kariSyataste ||22||
sukhAya du:khAya guNodayAya 
doSAya zApAya vadhAya kAle |
karmANyasaMbhrAntaphalAni janto: 
svayaM kRtAnyeva bhave bhavanti ||23||
sanmArgeNa zanairvrajannipatita: prApto’tibhaGgaM tano-
rya: zvabhreSu paribhramotpathagaterdhAvan vizatyakSata: |
@550
yatsIdatyasakRtpratyatnacatura: zrIsaMzrayazcAlasa: 
tadvaicitryamabhitticitraracanaM sarvAtmanA karmaNAm ||24||
apazcimatsveSa mamAmbukumbha- 
stRSNArtayorjIvitameva pitro: |
saujanyamAlambya dhiyA dayArdra 
gatvA tvayA tUrNataraM pradeya: ||25||
uktveti kaNThAntaravartijIva: 
zvAsaprayAsasthagitAnyavarNa: |
maunI sa cakre vinatAnanasya 
vailakSyadakSAmiva sAyakasya ||26||
kumbhaM samAdAya tata: kSitIza: 
tadAzramaM prApya bhRzaM pratapta: |
tAvekaputrau sthavirau vilokya 
tadantikaM naiva zazAka gantum ||27||
putreti dUrAtpadazabdadatta- 
kaNThau samutkaNThitamAnasau tau |
snehAd bruvANAvupasRtya rAjA 
jagAda zApAtkSayamIhamAna: ||28||
na pApabhAgI yuvayo: suto’haM 
saujanyavallIkaThina: kuThAra: |
mAtaGgavRtyAbhrataruM nipAtya 
mattena yenonmathita: kumAra: ||29||
matsAyakasyUtatanu: sa zete 
yuSmatsuta: kRcchragatastaTAnte |
nidhIyatAM mUrdhni mamograzApa: 
sa zItalo’smAtpRthupApatApAt ||30||
ityuktamAtre vasudhAdhipena tau 
vajrAgnirugNAviva bhagnadheyau |
bhItyeva zokasya sudu:sahasya 
mahIyasIM mohaguhAM praviSTau ||31||
siktau tata: zItajalena rAjJA 
tau labdhasaMjJAvayavau kathaMcit |


@551
putrAntikaM bhUpa naya tvamAvA-
mityUcatUstau karuNapralApau ||32||
nItau tatastena saritsamIpa-
madvIpadIpe vyasane nimagnau |
hastena saMspRzya sutaM zarAptaM 
tadvANaviddhAviva petatustau ||33||
kasmAdakasmAdguruvatsalo’pi
vRddhAvanAthau pitarau tvamandhau |
tyaktvA divaM gacchasi putraketi
gADhaM pariSvajya tamUcatustau ||34||
ArAdhitau bhaktisaparyayaiva 
nirvyAjamAvAM gurudaivatena |
tvayAgnihotrAbhiratena putra
satyena tenAstu bhavAn vizalya: ||35||
ityuktamAtre karuNArtisatya-
vattvopapanne vacane gurubhyAm |
zakra: samabhyetya sudhAprasekai-
rajIvayannirvivaraM kumAram ||36||
zyAmAkanAmA sa mune: kumAra: 
tadAbhavaM tadvinayavrato’ham |
tAveva me zAkyakulodbhave’pi
pUjyasya pUjyau pitarau prayatnAt ||37||
iti vividhadharmamUlaM gaditaM sugatena bhikSava: zrutvA |
gurusevAvratasadRzaM nAnyamamanyanta sadvRttam ||38||
iti kSemendraviracitAyAM bodhisattvAvadAnakalpalatAyAM 
zyAmAkAvadAnamekAdhikazatatama: pallava: ||
@552
102. siMhAvadAnam |
dAnena dInajanatAvyasanAni hanti
zIlena toSayati sajjanamAnasAni |
prajJAbalena ca haratyavivekamohaM 
vIryeNa vArayati bhIrubhayAni dhIra: ||1||
zrAvastyAM sattvakuzalaM dizantaM dharmazAsanai: |
jinaM jetavanAsInaM papracchurbhikSava: purA ||2||
bhagavan bhavatA zakro bimbisArazca bhUpati: |
bhikSuzcAjJAtakauNDinya: prApitA: satyadarzanam ||3||
lakSadvayaM devatAnAM tathAyutacatuSTayam | 
tatprasaGgena saMprAptaM satyadarzanapAtratAm ||4||
svabhAva: sahajo vAyaM guNa: puNyAnvayo’pi vA |
janmAbhyastaprasAdo vA tava vizvopakAriNa: ||5||
ityuktaM bhikSubhi: zrutvA bhagavAn pratyabhASata |
sahajaiva mamAbhyAsAtparopakRtaye mati: ||6||
asmiJjanmani kiM citraM mama sattvahite rati: |
apyabhUtsatatAbhyAsAtsiMhahastyAdijanmasu ||7||
dAkSiNAtyA: purA sArthavAhA gADhAgrahAstraya: |
jagmurjalanidhestIraM sArdhalakSadvayAnugA: ||8||
tasmin kAle jagadgrAsavyagra: kAla ivApara: |
abhUdajagaro ghora: kaGkAkhya: sphAravigraha: ||9||
te taM sarvajanAyAsaM saMtrAsamiva du:saham |
vinaSTadhairyA dRSTaiva babhUvurghaTTitA iva ||10||
bhogena bhoginAnena samantAdveSTite pathi |
nizceSTA: kAlavakrAgravartinaste pracukruzu: ||11||
teSAmazeSatridazastavai: zaraNarAviNAm |
Akranda: sarvadigvyApI prodyayau karuNasvana: ||12||
yaza:kesarasaMjJo’tha siMha: zailaguhAzaya: |
taM zabdaM mandara: zrutvA tadvayasyazca kuJjara: ||13||
@553
ApannatrANasaMnaddhau karuNAkRSTamAnasau |
ghorAvAjagmatu: sArthasaMrakSaNakRtakSaNau ||14||
tata: siMha: samAruhya gajendraM girivigraham |
vegAnnipatyAjagaraM cakAra gatajIvitam ||15||
prANapravAsasamaye tasya ni:zvAsamAruta: |
cakAra dahanodgArI bhasmasAtsiMhakuJjarau ||16||
tayo: zarIrapUjAyai tataste sArthanAyakA: |
stUpaM vidhAya prayayurdizastadyazasA saha ||17||
ahameva tadA siMha: sArthatrANaprado’bhavam |
mahAhirdevadatto’sau zAriputrazca kuJjara: ||18||
tattasya sattvazazina: sukRtaprakAzaM 
vizvopakAracaturaM caritaM mahArham |
zrutvA jinena kathitaM prathamaM saharSA-
ste bhikSava: pratipadaM prazazaMsureva ||19||
iti kSemendraviracitAyAM bodhisattvAvadAnakalpalatAyAM 
siMhAvadAnaM dvyadhikazatatama: pallava: ||
@554
103. priyapiNDAvadAnam |
tArahAravaravastrazekhara-
cchatracAmarasitasmitA: zriya: |
divyabhogasubhagA: sukhotsavai: 
sUcayanti sukRtaM mahAtmanAm ||1||
pravRddhadharmavibhavaprabhAvodbhavadarzanAt | 
vismitaM bhikSusaMghAtaM babhASe bhagavAn purA ||2|| 
aprAptAnuttarajJAnamahaso’puyanjanmani | 
babhUvurmama sAzcaryA: sukRtavyaJjakA: zriya: ||3||
vajravatyabhidhAnAyAM nagaryAmuttarApathe | 
vajracaNDAbhidho rAjA vajrapANirivAbhavat ||4|| 
gaGgAdhipatye nagare meruM jitvA mahIpatim |
tatsutAM rohiNIM nAma sa sudhAMzurivAptavAn ||5||
tasyAmajIjanatputraM sa mitrasadRzaprabham | 
citraM yasya maNicchatraM sahajAtaM vyarAjata ||6||
tasya puNyaprabhAveNa saMkalpopanata: sadA |
divyAbharaNavastrAnnabhogo’bhUtpuravAsinAm ||7||
bhogapiNDai: priyaistena yasmAtsaMpUritaM puram |
sa tasmAtpriyapiNDAkhya: kSmApaterabhavatsuta: ||8||
piturante samaM prAptarAjya: prAjyayazA dizAm |
dideza sarvabhUtAnAM svacchandAM bhogasaMpadam ||9||
durmatirdurmatirnAma mantrI tasya viraktatAm |
prayayau guNavidveSa: svabhAvo hi durAtmanAm ||10||
meruM mAtAmahaM tasya gUDhalekhai: sa bhUpatim |
pUrvApakArasmRtyeva cakAra samaronmukham ||11||
sa dUtai: sahasodbhUtamanyu: prajvalita: param |
saMdideza balotsekAddauhitranidhanodyata: ||12||
dauhitra: zatruputrastvaM tvatpitrA madanAtmanA |
maNDalaM khaNDatAM nItvA hRtA kIrtirivAtmajA ||13||
AcchinnAmurvarImetAM prayaccha svecchayA na cet |
svayametya karomi tvAM pratyastazaraNAtithim ||14||
@555
mAtAmahena saMdiSTametadAkarNya bhUpati: |
janasaMkSayakAruNyAttaM prasAdayituM yayau ||15||
saMdhivigrahasaMnaddha: sa naubhirdUrasainika: |
mAtAmahapuraM prApa gaGgApulinasaMzrayam ||16||
sAmAtyabhRtyavargaMsya tasya saMkalpalilayA |
udbhUtaM divyamAhAraM dRSTvA merurmahIpati: ||17||
devo’yamiti taM matvA svayaM gatvA tadantikam |
kaNThagrahocchaladvASpa: sarvaratnairapUjayat ||18||
praNayAnmAnitastena sa gatvA nagarIM nijAm |
divyabhogodbhavodagraM jambudvIpajanaM vyadhAt ||19||
taccaritaM jina: pRSTo bhikSubhi: saMpadaM prati |
sarvajJo’pyavadatteSu tasya saMpattikAraNam ||20||
vArANasyAM sa vipro’bhUnmUlikAkhyo’nyajanmani |
tena pratyekabuddhasya rogaglAnasya bheSajam ||21||
svAsthyAvadhi kRtaM citracchatraM ca ghRtamAtape |
tatpuNyAcchatravAn rAjA so’bhUddivyopabhogabhAk ||22||
priyapiNDo’hamevAsau devadattazca durmati: |
zrutvetyuktaM bhagavatA bhikSavo vismayaM yayu: ||23||
yadvismayAvahamaho vibhavaprabhAva-
divyopabhogasubhagaM bhuvanAdhipatyam |
dIrghAmayAzrayaghanavyasanAvasanna-
saMvAhanoddharaNapuNyavijRmbhitaM tat ||24||
iti kSemendraviracitAyAM bodhisattvAvadAnakalpalatAyAM 
priyapiNDAvadAnaM tryadhikazatatama: pallava: ||
@556
104. zazakAvadAnam |
sanmArgasaMbhRtamanorathasiddhisUta: 
zlAghya: satAM sukRtanirmalatIrthyapUta: |
saMsAraghoramakarAkarasetubhUta:
satsaGga eva zubhasarganisargahetu: ||1||
zrAvastyAM kamalAkhyasya putraM gRhapate: purA |
haMsAbhidhaM bhagavatA yatnenArhatpade ghRtam ||2|| 
dRSTvA prasAdavizadai: karuNAlokanAmRtai: |
anugrahAgrahavyagraM tamabhASanta bhikSava: ||3||
bhagavan kulaputro’yaM pravrajyApi gRhonmukha: |
babhUva vAsanAzeSAdazAntaviSayasmRti: ||4||
sa prayatnena bhavatA vinayaM viniyojita: |
aho mahAnugraheNa saMmoharahita: kRta: ||5||
ukte harSAmRtAsiktairvismitairiti bhikSubhi: |
tAnabhASata sarvajJo bhagavAn bhaktavatsala: ||6||
pUrvamapyeSa kuzalaM mayA yatnAnniSevita: |
tapovane munirasau suvratAkhya: purAbhavat ||7||
tasmin kAle sphuTAlApa: zazako’haM tadAzrame |
tatkathAjAtavizrambha: prItimAnavasaM sadA ||8||
athAvRSTihate kAle zuSkamUlaphalodake |
so’bhUnmunirvanodvegAdgrAmAntagamanonmukha: ||9||
sa mayA praNayenokta: sAdho tava vipazcita: |
tapovanaparityAga: kathaM yuktastapodhana ||10||
viyogavividhodveganimagnajanasaMkulA: |
gRhamohagrahAyAsasaMgrahA grAmabhUmaya: ||11||
strIzRGkhalAmukharadu:sahaputrapAza-
bhRtyAkulA nibiDabAndhavabandhajAlam |
tyaktaM puna: spRzati ka: khalasaMghaghoraM 
dhImAn gRhaM kumatibandhamahAndhakAram ||12||
vidadhati muhurmohaM nAnAviyogaghanA: zuco
draviNalavaNAhAraistRSNA paraM parivardhate |
viSamaviSayasnehAbhyAsairjaDIkRtacetasAM 
vrajati kuzalaM klezakSetre kSaye vasatAM kSayam ||13||
@557
na dhIrmadavighUrNitA viSayabhogarAgAsavai-
rna bASpakalilA: dRza: priyaviyogadhUmodgamai: |
na dAhanivahavyathA: kalahakopatApodbhavai-
rbhavanti vijane vane zamavizeSasaMtoSiNAm ||14||
grAmaspRhA vanodvegAdgrAmodvegAdvanasmRti: |
puMsAM prazamavaimukhyAtprasaGgenaiva jAyate ||15||
grAme niyamavAme tvaM mA kAmena matiM kRthA: |
prAgeva viSayasnigdhAn badhnAti grAmasaMgati: ||16||
ihaiva tava kAlena phalalAbho bhaviSyati |
zuddhai: saMprati manmAMsai: kriyatAM prANadhAraNam ||17||
ityuktvAhaM samAsanne vahnau nipatita: svayam |
sa ca tUrNaM samutkSipya pariSvajya jagAda mAm ||18||
kimetatsAhasaM tIvraM viruddhaM bhavatA kRtam |
na gacchAmi vanAdasmAt tvatprItirlabhayate kuta: ||19||
praNayAditi tenokte vyomni cAlokite mayA |
papAta vRSTi: sahasA saphalA bhUrabhUdyayA ||20||
paJcAbhijJatvamAsAdya sa tata: sAdaro muni: |
mAmUce zuddhasattvena kimanena mahIyase ||21||
praNayAditi tenAhaM pRSTastamavadaM tata: |
janena caritaM nAhaM samyaksaMbodhimarthaye ||22||
saMtAraNAya jagatAM jina: syAmanyajanmani |
mayetyukte sa mAmAha bhaviSyasi tathAgata: ||23||
yadA tu samyaksaMbuddha: sarvajJastvaM bhaviSyasi |
tadA mamAnyadehasya kartavyo’nugrastvayA ||24||
etattasya: vaca: sAdho: snehAdaGgIkRtaM mayA |
saMprApta: zazaka: so’hamasmin janmani buddhatAm ||25||
suvratAkhyo muni: so’yaM haMso gRhapate: suta: |
pUrvasmRtyaiva yatnena prApita: kuzalaM mayA ||26||
prapannavatsaleneti kathitaM sarvadarzinA |
jinena nijavRttAntaM zrutvA te vismayaM yayu: ||27||
avikalaphalaprasava: zubhacaritai: sahavAsa: |
dinapatiparicayanicitaruce: zrIrasamA himabhAsa: ||28||
iti kSemendraviracitAyAM bodhisattvAvadAnakalpalatAyAM 
zazakAvadAnaM caturadhikazatatama: pallava: ||
@558
105 raivatAvadAnam | 
kauryeNa ye dvirasanA: zuciceSTitAnAM 
mithyApavAdaviSayaM viSamutsRjanti |
te pApazApaparitApaparaMparArtA: 
tIvravyalIkatimiraM vivaraM vizanti ||1||
purA raiSatako nAma kAzmIreSu zucivrata: |
bhikSu: zailavihAre’bhUtsarvadhUtadayAzraya: ||2||
tarutvaca: kaSAyeNa sa kadAcid ghaTAntare |
viviktAkAnanoddeze cakre cIvararaJjanam ||3||
atrAntare dhenuvatsAn naSTAnanveSTumAyayau |
brAhmaNa: pizuno nAma gobhakSyajanazaGkita: ||4||
sa dUrAccIvarakvAthapAke vahnisamudgatam |
parvate dhUmamAlokya vatsapAkamamanyata ||5||
tata: zailaM samAruhya sahita: zastrapANibhi: |
abhyetya raivataM bhikSuM papraccha vinayAddvija: ||6||
kimetadArya kriyate pRSTasteneti gauravAt |
tatra cIvararAgo’yamiti taM raivato’bravIt ||7||
asminnavasare tasya pUrvakarmavipAkata: |
gomAMsaraktasalila: sa pAka: samapadyata ||8||
sukhaM du:khatvamAyAti zuklamapyeti kAlatAm | 
vidhau vidhuratAM yAte dharmo’pyAyAtyadharmatAm ||9||
mithyApApaprakaTanaM janakopa: padacyuti: |
apuNyaparipAkANAmetatpratyakSaNalakSaNam ||10||
doSa: samunmiSati yAtyaguNa: prakAzaM 
kAryaM viparyayamupaiti vizIryate dhI: |
puMsAM purA vihitaduSkRtapAkakAle 
ke ke na nAma nipatanti mahAbhighAtA: ||11||
viruddhAmiSagandhena rudhireNa ca zaGkita: | 
so’pazyadbrAhmaNa: kumbhaM cIvaraM mAMsatAM gatam ||12||
pratyakSaM doSamAlokya sa krodhavikRtAnana: |
tamabhASata nirbhartsya tIvravaizasakampita: ||13||
aho bata sadAcAra: sthito’yaM vijane vane |
yasyedRzAni karmANi na kazcidiha pazyati ||14||
@559
pravrajyAraJjita: kAya: kriyA mlecchajanocitA |
jAnAti cchannapApAnAM ka: kUTavratazAntatAm ||15||
ityukte tena sAkSepaM raivata: samacintayat |
doSe pratyakSalakSye’smin kiM bravImi niruttara: ||16||
mama daivopaghAto’yamityukte ko’numanyate ||
hAsyAyatanatAmeti pratyakSApahnvI jana: ||17||
upasthitaM sahe sarvaM maunamAlambya kevalam |
ayaM me niSpratIkAra: salilAdagnirutthita: ||18||
doSe guNAtizayamAzu guNe’pi doSaM 
pIyUSadhAmni viSayamapyamRtaM viSe ca |
saMdarzayatyanizamadbhutarUpameva
kAlendrajAlikavadhUrbhavitavyateyam ||19||
iti cintayatastasya maunAtkruddho’dhikaM dvija: |
mUrdhina pApamiva sthUlaM laguDaM samapAtayat ||20||
taM baddhvA bhUpatisabhAM nItvA raktAktamagraja: |
tadvatsamAMsaM saMdarzya cakre kArAgRhAtithim ||21||
nirdoSa: klezamaznAti jRmbhate guptapAtaka: |
ka: kasya zuddhiM jAnAti citrAkAreSvasAkSiSu ||22||
nibaddhe bandhanAgAre tasmin kAlena vismRtam |
prApya vatsAn dvija: kiMcinnoce daurjanyalajjayA ||23||
atha dvAdazabhirvarSairvyomavANIvibodhita: | 
mumoca bandhanAdbhikSuM tacchiSyasmArito nRpa: ||24||
kArAgArAtkRzAkAra: kaGkAla iva dhUsara: |
Urdhvakezo vivasana: sa preta iva niryayau ||25||
aho grAvAgralikhitA nizcalA karmasaMtati: |
prAptAbhijJo’pi yatprApa krUraklezakadarthanAm ||26||
tIvrAnuzayasaMtaptastaM dRSTvAnandabhUpati: |
nininda mandapuNyatvaM pramAdodbhUtamAtmana: ||27||
sa bhikSupAdapatita: prasAdyAcchAdya vAsasA |
uvAcAjJAnajaM doSaM mamArya kSantumarhasi ||28||
ta eva vatsakA: sarve labdhAstena dvijanmanA |
tvadbandhanaM tu pApasya mohena mama vismRtam ||29||
@560
parijJAta: sabhAyAM tvaM mandabhAgyena kenacit |
daNDa: patati zuddheSu prAptapApe mahIpatau ||30||
ityukte kSitinAthena kSAntiprakSAlitAzaya: |
taM raivato’vadanmanyurmama rAjanna vidyate ||31||
na tvayApakRtaM kiMcidvipulaklezapAtinA |
tanmamopanataM pAke svakarmasadRzaM phalam ||32|| 
yatsotkaNThatayeva sarvavipada: kurvanti kaNThagrahaM 
sarvAGgaprasabhopabhogasubhagA: klizyanti yatsaMpada: |
yatsvAcchandyasukhAspadaM viharaNaM dIrghaM ca yadbandhanaM 
tatpuMsAM nijakarmapAkazabalaM saMsAravallIphalam ||33||
iti bruvANaM nRpatistamavocatkutUhalAt |
tavApi sumate kasya phalametatkukarmaNa: ||34||
so’bravIdabhavaM pUrvaM vArANasyAM kuThAbhidha: |
gocaura: krUracaritastanmAMsavihitAzana: ||35||
kadAcidgovighAtAttamAMsaM mAM bhayavidrutam |
gorakSiNa: sAnucarA: kopAtsamabhidudruvu: ||36||
tatsamIpe vinikSipya pratyakSapizitaM mayA |
pratyekabuddhazcauro’yamiti teSAM pradarzita: ||37||
sarvairgovadhapApograkrodhai: pizitadarzanAt | 
vadhyo’yamiti yatnena nibaddho bandhane dhRta: ||38||
pazcAttApAttathAbhyetya mayA dvAdazabhirdinai: |
kRtapApo’hamityuktvA kArAgArAtsa mocita: ||39||
tatpApapAkaM narakeSvanubhUya mayA ciram |
janmanyasminnapi prApta: klezo dvAdazavArSika: ||40||
ityuktvA nRpamAmantrya praNAmAptasurAsurAm |
RddhiM pradarzya prayayau raivata: saha bhikSubhi: ||41||
asatyadoSeNa vizeSayuktyA 
pratyakSalakSIkRtalakSaNena |
alaMkRta: sAdhujana: khalena 
kiM vakti vikrIta ivAnyadeze ||42||
iti kSemendraviracitAyAM bodhisattvAvadAnakalpalatAyAM 
raivatAvadAnaM paJcottarazatatama: pallava: ||
@561
106 kanakavarmAvadAnam | 
vijigISava iva tarasA du:sahasaMsAraripubalaM hatvA |
AsAdayanti dhIrA: prAjyaM saddharmasAmrAjyam ||1||
yadA sUtraM bhagavatA vyAkhyAtaM nagaropamam |
tato’sya kautukAtpRSTo bhikSubhistAnabhASat ||2||
abhUtkanakavatyAkhyA jinasvargaprabhA purI |
tasyAmAsInnarapatirdyutimAn kanakAbhidha: ||3||
tasya pravRddhamAnasya prItyaikAyatanaM param |
putra: kanakavarmAbhUtsutA ca kanakaprabhA ||4||
kAlena yauvanarUDhA stanastabakazobhinI |
lateva sA babhau kAntA vasantalatikAkRti: ||5||
bAlaprItyA paricitastAM mantritanayo yuvA |
kAmasArabhidha: svairamakAmayata kAmuka: ||6||
pravRtte puSpasamaye dhairyahAriNi yauvane |
bhRGga: prasaGgasaMcArI maJjaryA: kena vAryate ||7||
tanayAM naSTacaritAM jJAtvA mAnI mahIpati: |
tulyaM viveza viSamaM zokakrodhAnaladvayam ||8||
kanyAvihInAni kulAni puNyai-
rbhavanti mAnyAnyabhimAnabhAjAm |
ayAcyayAJcaiva sukhaM kSaNena 
kulaM hi kanyA malinIkaroti ||9||
zAsanAdatha bhUbhartu: kanyA mantrisutazca sa: |
AkRSya vadhyavasudhAM nItau zAsanakAribhi: ||10||
yAcamAnau paritrANaM tatastau karuNAkula: | 
rAjaputra: svanagarAnninAya nagaraM param ||11||
tata: kruddha: kSitipatiM putraM zatrumivotkaTam |
niSkAsya niSkRpazcakre pratyantagahanAtithim ||12||
pitrA nirasta: sattvAbdhirbhrAntvA tIrthavanAvanau |
ramyodyAnAbjinIkAntaM puraM prapa sa nirjanam ||13||
dadarzaikAkinIM tatra bhaginIM kanakaprabhAm |
khinnAM janaviyogena nagarasyeva devatAm ||14||
@562
sA bhrAtaraM parijJAya prItyA bASpAmbuvarSiNI |
zUnyatAkAraNaM tena pRSTA taM pratyabhASata ||15||
bhrAtarnirjanatAM nItaM purametatprahAribhi: |
SaSTisaMkhyairmahAnAgairyakSairnyagrodhasaMzrayai: ||16||
saMpratyasmin kSaye zeSAvahaM mantrisutazca sa: |
adhunA tvadbhUjabalaprabhAvastrANameva nau ||17||
iti zvasurvaca: zrutvA rAjaputra: samAgata: |
ekayakSAvazeSAM tAM cakre yakSAvalIM zarai: ||18||
sa yakSa: koTaro nAma tameva zaraNaM gata: |
prapannadAsabhAvo’sya vidadhe jayaghoSaNAm ||19||
puna: paurai: samAkIrNe pure tasminnaviplavam |
nRpaM rAjasutazcakre mantrisUnuM svasu: patim ||20||
putraprabhAvaM sAzcarya: zrutvA cArairniveditam |
kanaka: kSmApatirlekhapraNayenAninAya tam ||21||
sa baddhamukuTa: pitrA yuvarAja: pratApavAn |
vaze vazyendriyazcakre caturdvIpavatIM mahom ||22||
zrImAn rAjakumAro’sAvahameva tadabhAvam |
saMsArasyeva yazcakre zatruvargasya saMkSayam ||23||
utsAhAdupavizya sattvarucire saddharmasiMhAsane 
zIloSNISavatA vivekasalilaprAptAbhiSekazriyA |
hatvA zatruparaMparAM pRthubhavaklezAvalImakSayAM
sA labdhaprazamena vizvajayinA nirvANabhUrbhujyate ||24||
nagaropamamalataraM nirvANaM yakSasaMnibhAn zatrUn |
klezAnakSapayitvAptaM kaizcidbhagavAnuktveti virarAma ||25||
iti kSemendraviracitAyAM bodhisattvAvadAnakalpalatAyAM 
kanakavarmAvadAnaM SaDdhikazatatama: pallava: ||
@563
107. zuddhodanAvadAnam |
guNe spRhA na driviNe kadAcit 
yoge’bhiyoga: prasabhaM na bhoge |
puNyojjvalAnAM vizadAzayAnAM 
rajovirAgAbhiratirna kAme ||1||
puNyaprabhAvaM bhagavAn puNyazIlastathAgata: |
babhASe bhikSubhi: pRSTastatpuNyAdaravismitai: ||2||
vArANasyAM mahIM rAjJi brahmadatte prazAsati | 
zuddhodano gRhapatirbabhUva dhanadopama: ||3||
tasyArthikalpavRkSasya samudragamanArjitai: |
maNimauktikasaMbhArai: paripUrNamabhUdgRham ||4||
ratnadvIpAntarAyAta: sa kadAcinmahIpatim |
draSTuM yayau samAdAya muktAhAramupAyanam ||5||
pratyudgatena praNayAnmAnita: sa mahIbhujA | 
tArahAraM dadau tasmai lIlAhAsamiva zriya: ||6||
sa razmisUtrasaMsaktatArakAnikaropama: |
bhUmibharturguNI hArazcakAra hRdayagraham ||7|| 
asminnavasare rAjJa: sutA bAlasarasvatI |
subhASitaM bhavyagirA harmyotsaGgagatA jagau ||8||
sUktaM gRhapati: zrutvA zravaNAmRtamIpsitam |
pulakAGkuritAkArastanmaya: svagRhaM yayau ||9||
tyaktAhAravihAro’tha subhASitakRtAzaya: |
nidrAdaridra: svagRhe sa ciraM samacintayat ||10||
aho nu rAjaputryA tadgItaM sAdhu subhASitam |
aparyAlocitenApi yenAmRtamivArpitam ||11||
mayA dvAdazabhirvarSairvipulo ratnasaMcaya: |
sa prApta: sUktaratnaM tu na kutazcidupArjitam ||12||
ratnai: kimazmagurubhi: prayatnazatasaMcitai: |
sanmArgAlokane ratnaM tadvidhaM tu subhASitam ||13||
iti saMcintya puruSaM visRjya nRpamandiram |
sa cakre rAjaduhitu: sUktayAJcAmayAcaka: ||14||
sA babhASe smitamukhI sUktaM mUlyena labhyate |
tasyArghatulyaM draviNaM dIyatAM yadi zakyate ||15||
yAvaddvAdazabhivarSaistena tadratnasaMcaya: |
vihita: satyazIlena paNyArho’sau samarpyatAm ||16||
@564
etadbhUpAladuhitu: saMdezaM dUtabhASitam |
zrutvA gRhapati: sarvaM ratnAnyAdAya sAdara: ||17||
svayaM rAjagRhaM gatvA datvAsyai tRNalIlayA |
sUktaratnaM tadAdAya papAThotkaNThito muhu: ||18||
yadyatkiMcitsukhamanupamaM bAhyamAbhyantaraM vA 
yo ya: sattvaprasavavilasadvismaya: siddhiyoga: |
ye ye tRSNAprazamavimalA: saMtatAnandalAbhA: 
pAkotsikta: samaphalabhara: puNyakalpadrumasya ||19||
audAryanidhinA tena suratnena subhASitam |
gRhItaM nRpati: zrutvA papraccha taM savismaya: ||20||
ratnAni kasmAdutsRjya sUktamAtramidaM tvayA | 
gRhItaM bAlikAvAkye sarala: pratyayI bhavAn ||21||
pUrNA subhASitairbhUmirdhanaM kRcchreNa labhyate |
na bhaktavirahe bhuktaM sUktaM zaktena kenacit ||22||
iti zrutvA gRhapati: snehAduktaM mahIbhujA |
sUktena tena mahatA, saMtuSTastamabhASata ||23||
rAjan kiM kriyate ratnairyatnarakSairvinAzibhi: |
sarpANAmiva yai: puMsAM rAgadveSo viSopama: ||24||
vaimalyopacitAM ruciM racayata: sanmArgadIpopamAM 
bhavyAnAM hRdaye subhASitamaNergADhaM guNAlambina: |
pAkottIrNasuvarNasundarapadaprAptaprabandhasthite: 
mUlyaM sAgaramekhalA vasumatI pAdAMzake’pyalpakam ||25||
iti zrImAn gRhapatirnigadya kuzalodyata: |
suvarNapatralikhitaM sUktaM dikSu nyavezayat ||26||
zuddhodano gRhapati: so’hameva tadAbhavam |
sUkte: puNyopadezArthe sarvasvenApi sAdara: ||27||
zAriputro’pyayaM bhikSu: sA bhUpatisutAbhavat |
ityuvAcAkhilajagatkuzalAya tathAgata: ||28||
Adya: kanda: kuzalanalinImUlabandhaprasUte-
rnAnAsaMpannavanavalatAsaMbhavodyAnabhUmi: |
tRSNAtApaprazamanahimasmeragaGgApravAha:
sanmArgAgraprakaTanapaTu: puNyameva prakAza: ||29||
iti kSemendraviracitAyAM bodhisattvAvadAnakalpalatAyAM
zuddhodanAvadAnaM saptottarazatatama: pallava: ||
@565
108 jImUtavAhanAvadAnam | 
upakrama: |
eSA jinendravihitoruvihAravarya-
caityAGgaNe kanakacitraguhAgRheSu |
citrAmRtapracitalekhyamayI babhUva
buddhAvadAnavividhAdbhutakalpavallI ||1||
saiveyaM kuzalAya pUrNasukRte citte vihAre satAM 
kSemendreNa vizeSacitraracanAramyAvadAnAvalI |
AkalpapratimAsahasravikasatpuNyaprabandhojjvalA
mA bhUttadvirahAkulaM jagaditi vyaktaM pratiSThApitA ||2||
saptottarazatametattena kRtaM bodhisattvacaritAnAm |
maGgalasaMkhyApUraNamekaM kAryaM prayatnena ||3||
somendranAmA tanayo’tha tasya 
kavirniruddhAparanAmadheya: |
asmin jinodArakathAprabandhe 
saMpUrayiSyatyavadAnazeSam ||4||
bandha: keralakAminIkucabharAkAra: paraM saMhata:
kAJcIkAntakapolakomalatara: ko’pi prasAdodaya: |
kArNATInayanacchaTAparicitA karNAntarAsaGginI
bhaGgiryasya taraMgiNI rasanidhervandya: sa sUktodadhi: ||5||
oM^kArAtkuTilatvameva paramaM yai: zikSitaM lIlayA 
yasya [yeSAM] svastipadaM kadAcidapi na spaSTaM mukhAnnirgatam |
krodhAdhmAtatayA vivarNavadanAstIvrApArAdhopamaM 
te vidyAnidhaya: kathaM pRthukathaM kAvyaM kSamante khalA: ||6||
kRtvemAmavadAnakalpalatikAM kSemendranAmA kavi: 
saddharmapraNidhAnametadadhunA dhatte dhiyA dhIdhana: |
puNyaM yatsamupArjitaM jinaguNAkhyAnaprabandhAnmayA 
bhUyAttena samastasattvakuzale nityodyato’yaM jana: ||7||
saMsAroruparizramasya dadhata: kAmAsavakSIbatA-
rohaM mohatamonimIlitadRza: suptasya luptasmRte: |
saMnaddhaM jagata: prabodhanavidhau ni:zeSadoSApahaM 
bhAsvantaM bhagavantameva satataM buddhaM prabuddhaM numa: ||8||
@566
AnandabandhumasakRtpRthumAnasAnAM 
suktAMzubhirvihitasarvasukhopadezam | 
kSemendramujjvalanijAbhijanAbdhicandraM 
kIrtiprakAzajanakaM janakaM namAmi ||9||
vAkpAkapAvanavidhAnajinAvadAna-
nirmANapuNyakalanAkuzalAbhiyoge |
asmin kRta: sukRtinA dizatA niyogaM 
saMpUraNAya guruNA mama saMvibhAga: ||10||
yeSAM suvarNapratimApratAna-
jinAvadAnAnyabhavan guhAsu |
saMsaktanetrAmRtacitracitrA: 
kAlena te te’pi gatA vihArA: ||11||
sarasvatItUlikayA vicitra-
varNakramai: saMkalitAvadAna: |
tAtena yo’yaM vihitI mahArtha: 
sannandana: puNyamayo vihAra: ||12||
na tasya nAzo’sti yugakSaye’pi 
jalAnalollAsapariplavena |
dikSu pratiSThApitapuSpapAlI-
sthiraprasaktapratimAgaNasya ||13||
tasmin mayApyakSayapuNyalobhA-
dekAvadAnapratimArpiteyam |
mahAtmanAM prauDhapadAnusArI 
svalpo’pyayatnena mahattvameti ||14||
mAdhuryadhuryamamRtaM zrutipAtrapeya-
mAmodasadmamukhapadmapade dhvanantIm |
bhRGgAGganAmiva pitu: praNipatya vANIM
saMpUrayAmi pRthukAvyavizeSazeSam ||15||
@567
kAntAM nUtanasaMgamotsavavatIM divyaprabhAvAM zriyaM 
tAruNyAbharaNopabhogalaharIM tyaktvA tRNakrIDayA |
prANatrANavidhau parasya kRpayA kurvanti ye sAdarA 
nirvyAjaM nijadehadAnamacalAstAneva vandAmahe ||1||
babhUva kAJcanapure zrImAn vidyAdharezvara: |
jImUtaketurjImUta iva tApaharo’rthinAm ||2||
yasya kalpadrumodbhUtA: sadA navanavA zriya: |
cakAzire yaza:puSpA: puNyasaurabhanirbharA: ||3||
jImUtavAhanastasya putrazcandra ivodadhe: |
abhUdatyugrapuNyAnAM pratyagra iva saMcaya: ||4||
guNavAn vinayeneva tyAgeneva vibhUtimAn |
sa babhau tena putreNa sukRteneva sajjana: ||5||
kalpadrumaM sasAmrAjyaM putrAya pratipAdya sa: |
tapase zAntinilayaM malayaM prayayau nRpa: ||6||
jAyAsakhe zriyaM tyaktvA yAte tAte tapovanam |
jImUtavAhana: prAptavibhava: samacintayat ||7||
gurusevAviyuktasya mama ni:sukhatAM gatA |
iyaM zrIrnetrahInasya citrazAleva niSphalA ||8|| 
tAtasya pAdapatane nakharazmimAlA-
vibhrAjamAnamukuTasya yathA purAbhUt |
tacchAsanazravaNakuNDalamaNDitasya 
no cakravartivibhave’dya tathA mama zrI: ||9||
iti saMcintya sa nijaM kRtvA kanakavarSiNam |
sarvalokopakArAya saMnaddhaM kalpapAdapam ||10||
prAjyaM sAmrAjyamutsRjya prayayau piturAzramam |
trailokyasAramaizvaryaM tRNaM vipulacetasAm ||11||
tasmin sAmrAjyamutsRjya prayAte malayAcalam |
hemnA kalpadruma: pRthvIM paripUrya divaM yayau ||12||
jImUtavAhana: prApya giriM zrIkhaNDamaNDanam |
viyogatApaM tatyAja pitro: pAdAbjasevayA ||13||
atrAntare candanavallarINAM dideza bAlAnilalolitAnAm |
uchvAsinInAmabhilASadIkSAM jRmbhAjuSAM kAmasuhRdvasanta: ||14||
@568
adakSiNa: proSitakAminInAM 
vavau muhurdakSiNamAtarizvA |
jagajjayAyeva jhaSadhvajena 
vAyavyamastraM sahasA prayuktam ||15||
asUtranai: SaTpadamaNDalAnAM 
ghanaprasUnairgurutAM prayAtA: |
cUtadrUmAzcakrurabhinnamudrA-
bandhena yUnAmabhilASadIkSAm ||16||
vasantalakSmIzravaNAvataMsA-
zcakAzire zailataTeSvazokA: |
pAdaprahArairiva nAgarINAM 
saMkrAntarAgA navapallaveSu ||17||
dhanyasya kAntAvadanAsavena 
mamaiva ramya: smaradohado’yam |
itIva jAtA bakuladrumasya 
harSasmitazrI: kusumacchalena ||18||
mAnaM samutsRjya vihAya maunaM 
pAdapraNAmena manasvinIbhi: |
prasAdyamAnaM dayitaM vilokya
jahAsa puSpairiva sinduvAra: ||19||
vasantasiMhasya palAzapAlI
babhau sphuratkesarabhArabhAja: |
manasvinImAnagajAvaghAta-
raktA ca siktA nakharAvalIva ||20||
karNe kvaNatkokilakAminIbhi: 
sparze zirISairdRzi karNikArai: |
ghrANe saratkesarareNupUrai-
rvavarSa harSaM kusumotkarazrI: ||21||
tasmin madhukSIbavighUrNamAna-
bhRGgAGganAvibhramabhogakAle |
utphullavallISu vanasthalISu
cacAra vidyAdhararAjasUnu: ||22||
@569
sa tatra hemapratibaddhadhAmni
siddhapratiSThApitaratnamUrtim |
abhyarcya gaurImupavINayantIM 
dadarza kanyAM kalikAmivendo: ||23||
gauryA: samArAdhanasaMvidhAna-
baddhasthitiM manmathajIvanAya |
vilokya tAM kAmavadhUmivAnyAM 
jImUtavAha: pRthuvismayo’bhUt ||24||
zanairathAGkAdavatArya vINAM 
gItAvasAne hariNAyatAkSI |
lajjAnatA tyaktazarasmarAbhaM 
dadarza vidyAdhararAjaputram ||25||
parasparAlokanavibhrameNa 
netrAMzuzobhAbharaNo’bhilASa: |
gatAgatAnIva tayozcakAra
madhye mana:saMdhinibaddhadUta: ||26||
sA kAmapadmAkararAjahaMsI
sapakSapAtA navadarzane’pi | 
janmAntarAbhyAsarasAdivAsya
svasthaM mahanmAnasamAviveza ||27||
zazAGkaratnaM vimalaM zazIva 
kanyAkulaM lakSyamiva smareSu: |
tasyA: sarAgaM sa viveza citta-
mindindira: phullamivAravindam ||28||
abhyetya tAM bAlasakhIdvitIyAM 
lajjAnimajjannavakAmajRmbhAm |
vidyAdharendurvijane jagAda
dhIro’pi rUpAdbhutakRSyamANa: ||29|| 
saMbhASaNena kriyate na kasmAt 
subhru tvayAbhyAgatasaMvibhAga: |
bibharti bhavyAbhijanAnurUpaM 
rUpaM sadAcAraguNena zobhAm ||30||
@570
idaM navAlaGkaraNaM smarasya 
tavAnavadyAGgi zazAGkakAntam |
divyaM vapu: kasya samunnatasya
vaMzasya muktAmaNitAmavAptam ||31||
tavAthavA sundari darzanena 
vayaM sudhArdreNa kRtopacArA: |
karoti lAvaNyavitIrNaharSA
saMbhASaNaM kasya zazAGkalekhA ||32||
idaM tu na: kautukamAtrameva
prItyApanetuM bhavatI bravItu |
satpakSapAtAbhimukhena dhAtrA 
kasyAnvayasyAbharaNIkRtAsi ||33||
dhyAtveti vidyAdharazekharasya 
vacastadautsukyavibhAgagarbham |
hriyAbhavanmaunavatI yadAsau
tadA sakhI mAlatikA jagAda ||34||
kumAra vidyAdhararAjavaMza-
sudhAbdhicandrastvamiva prasiddha: |
asmatpure siddhavilAsinIbhi-
ryadgIyase vigrahavAnanaGga: ||35||
prakhyAtakalpadrumadAnazIlaM 
guNaprabhAvAbharaNaM yazaste |
asyAzca mitrAvasunAnujena 
karNAvataMsIkRtaminduzubhram ||36||
sa tvaM mahAsattva kathaM kathArha: 
prauDhopacArakriyayaiva sakhyA: |
bhavanti lajjAvijitasvabhAvA 
vizeSato’gre mahatAM hi kanyakA: ||37||
siddhAnvayAmbhodhisudhAdhikasya 
vizvAvaso: siddhapate: suteyam |
udyAnakelISu karoti yasyA: 
sarvaiva kAnti: kusumAvabodham ||38||
@571
navamalayajavallarIva tanvI
prathamasamudgatapallavAruNoSThI |
iyamamRtamayI surAsurANAM 
malayavatI satatAbhilASabhUmi: ||39||
iti tasyAM bruvANAyAM sthaviro’bhyetya kaJcukI |
tvarAgamanasocchavAsa: prAha siddhAdhipAtmajAm ||40||
kalyANamitrAvasunA sahito’nta: purasthita: |
tvadvivAhakathAsakta: pitA tvAM draSTumicchati ||41||
ityuktvA sahasA tena saha sakhyA sulocanA |
jImUtavAhananyastamAnasA sA zanairyayau ||42||
tasyAM pazcAtsthitasakhIkathAvyAje: puna: puna: |
kAntaM nirIkSamANAyAM vrajantyAmalasai: padai: ||43||
tatpathe dattanayana: kumAra: samacintayat |
navotkaNThAzrayo dhRtyA tyajyamAna iverSyayA ||44|| 
aho nu mRgazAvAkSyA vrajantyA piturantikam |
sarAgaM tadbhayeneva mayi nyAsIkRtaM mana: ||45||
zvAsAyAsanirodhayatnaniratA ni:zabdasaMvAdinI
sotkampA vijane’pi darzanabhayAdatyantazaGkAkulA | 
tanvI manmathamArgaNAbhipatane vailakSyalInasthiti: 
no jAne katamena sA mama pathA corI praviSTA mana: ||46||
ciraM vicintyeti zilAtalastha: 
sa manmathAjJAviSayaM prayAta: |
saMkalpavartyA purato’bhilikhya
muhurmRgAkSIM stimitekSaNo’bhUt ||47||
athAyayau puSpaparAgareNu-
pUrNe vane pAdasarojamudrA: |
cakradhvajAGkA vijane’nusRtya 
tasyAntikaM narmasuhRtsubandhu: ||48||
sa taM vilokyAbhinavAbhilASa-
vizeSacintApratibaddhacittam |
vikrItadhairyaM smarazAsanena 
papraccha sAzcaryavikArahetum ||49||
@572
ko’yaM sakhe dhairyanidhestavApi
nitAntasaMtApapadopadeSTA |
cintAzrayAnnizcalalocanasya 
vibhAvyate ko’pyadhRtiprakAra: ||50||
iti prayatnapraNayena pRSTo
vizrambhadhAmnA suhRdA kumAra: |
tamabravInnizvasitAnumeya-
sapakSapAtasmarabANapAta: ||51||
sakhe sakhedasya purANasarge 
varge vidhernUtanarUparekhA |
dRSTA mayA kAntimayIva kanyA 
siddhAnvayAmbhodhisudhAMzulekhA ||52|| 
indostadvadanAravindavilasallAvaNyaluptadyute: 
sAraGgasya ca tadvilocanarucipratyastanetrazriya: |
manye’haM samadu:khayo: pratinizaM vailakSyalInAtmano-
zcintAnizcala eSa zAntayazaso: saMdRzyate saMgama: ||53||
karNAvataMzIkRtanetrakAnti: 
nave’pi saMdarzanavibhrame sA |
vibhAvyamAnAbhinavAbhilASaM 
mayi svabhAvaM prakaTIcakAra ||54||
tasmin kampataraMgiNivyatikaraM vyAhAriNIM mekhalAM 
mUkIkRtya susAntvitAmiva bhayAdvastrapradAnairmuhu: | 
lajjAmaunavatI vinamravadanA sA srastakarNotpalo-
daJcaccaJcuracaJcarIkavirutaizcakre mama svAgatam ||55||
vaktre candrazatAni locanayuge nIlotpalAnAM vanaM
bAhvorbAlamRNAlikAzcaraNayorutphullapadmAkarA: | 
nirmANe paramANutAM varatano: kAmena cetprApitA-
statkiM vahnimayIva sA dahati me snehAnuviddhaM mana: ||56||
sa kApi kAmakumudAkaracandralekhA 
dRSTA mayA nayanapadmavikAsahetu: |
yatkAntivibhramasudhAtaTinI nipItA 
mUrcchAM viSoSmapizunAmanizaM tanoti ||57||
@573
vizvAvasorvimalasiddhakulAkhyavArdhi-
tArAdhavasya tanayeti mayA zrutA sA |
bAlA vilAsajananI kusumAyudhasya 
lIlAgurormalayavatyabhidhA mRgAkSI ||58||
zrutveti vidyAdhararAjasUno-
rvAkyaM navodbhUtamanobhavasya |
uvAca gandharvakumArakastaM 
vizrambhabhUmi: praNayI subandhu: ||59||
diSTyA sakhe tulyaguNAnubhAvAt
sthAne tavAyaM prasRto’bhilASa: |
bhavatyavazyaM sukRtocitAnAM 
manoratha: satpathapAntha eva ||60||
dhanyeva lokatrayalakSyabhUtA
sA vaijayantI rativallabhasya |
surAGganAlokananizcalasya 
yayA dhRtiste taralA kRteva ||61||
paraM rAjatyekA jagati jayinI pUrNarajanI
varaM zyAmAvarge vahati vibhavaM saiva subhagA |
yayA hIna: kSINadyutiramRtarazmi: pratinizaM 
zanairdhatte tanvInatanakhamukhollekhatanutAm ||62||
bhajasva dhairyaM tava vAJchitaM yat
tadaprayatnopanataM karAgre |
vizvAvaso: siddhapatesvadarthe 
kanyArthitA tvajjanakena sA hi ||63||
dhanyo’smi yasya tanayA trijagatpriyeNa 
saMyujyate dyutimatA zazinA nizeva |
uktveti siddhapatirAdaraharSapUrNa: 
kanyAvivAhamahatparatAmavApta: ||64||
prAta: sakhe sa bhavitA vipulotsavaste 
kAntAsamAgamasudhAsaphalo vivAha: |
yasmin samAnaguNasaMgamadarzanena 
dhAtu: kariSyati jana: sucirAtprazaMsAm ||65||
@574
iti suhRdvacanaM sahasocchala-
dvipulaharSamaya: sa nizamya tat |
nijapadaM prayayau kalayan dhiyA
divasazeSamanekayugopamam ||66||
atha saMdhyAvadhUsaGgAdiva saMkrAntakuGkuma: |
jagAma gaganodyAne tigmAMzurgAdharAgatAm ||67||
dinAnte padminIkAnte vizrAnte’stataTAntare |
pAdasaMvAhanAsaktA saMdhyA tasyAntike babhau ||68||
tatazca pazcimAmbhodhiM praviSTe vAsarezvare |
khamapUryata nakSatraistadutthairiva zIkarai: ||69||
zanai: stokatama:zyAmA zyAmA bhuvanabhAjanAt |
saMdhyArAgAsavaM pItvA kSIbevAghUrNata kSaNam ||70||
tata: prAcI zacIkAntavilAsavasati: kakup | 
AsannendUdayAlokacandanena virAjitA ||71||
athodyayau sudhAsUti: zyAmAmukhavizeSaka: |
bhoginAM bhogasaubhAgyalIlAsukhavizeSaka: ||72||
vilAsahAsAbhimukhImindorvIkSya kumudvatIm |
manyulIneva nalinI nimimIla galaddyuti: ||73||
pratyagracandratilakA tArAnikaravAhinI |
kAmaM jagAma sA zyAmA munisaMyamavAmatAm ||74||
tasyAM nizAyAM sotkaNThA harmye malayavatyatha |
jImUtavAhanadhyAnanirnidrA samacintayat ||75||
iyaM mama samAsannavivAhAntaravartinI |
na parikSIyate vAmA zatayAmeva yAminI ||76||
aho nu gaganodyAne zazisaMgamanirvRtA |
tArakA kusumasmeraM rajanI na vimuJcati ||77||
AyAminI yAminIyaM yAtA me priyavighnatAm |
svayaM sukharasAsakta: ko jAnAti paravyathAm ||78||
iti cintAnubandhaina tasyA: saMtApakAriNA |
sAnurodheva rajanI jagAmAdarzana zanai: ||79||
athAruNAMzukavatI tvarAsrastendudarpaNA |
Asannotsavasajje prabhA prAbhAtikI babhau ||80||
@575
udite padminIkAnte zAnte tamasi zArvare |
babhUva sarvabhUtAnAM sukhAya nayanotsava: ||81||
tata: pravRtte padminyA divAkarakaragrahe |
udyayurbhRGgalalanAsaGgamaGgalagItaya: ||82||
tata: siddhAdhinAthasya bhavane bhUrisaMpada: |
sutApariNayArambhasaMbhAra: samavartata ||83||
atha siddhapuraMdhrIbhirdivyAMzukavibhUSaNai: |
dRSTvA prasAdhitAM kanyAmUcurapsaraso mitha: ||84||
hAro’syA: kucayorbhAra: parihAra: paraM ruce: |
lAvaNyavyavadhAnena bhUyasA bhUSaNena kim ||85||
tanvaGgyA sakhi kiM kRta: stanataTe ratnAvalIbhirbhara: 
citraM maNDanamaNDitAsi sudRza: kiM vAJjanenAmunA |
ramyAnaJjanadurgraheNa vihitA vakrendubimbe tvayA 
pazyeyaM kurute kalaGkakalanAM kastUrikAmaJjarI ||86||
sakhIbhiriti saMkalpajalpairAkalpite bhrama: |
kalpito maGgalAyaiva svalpo’pyasyA vyarAjata ||87||
athAyayau vimAnena maNimAlAMzumAlinA |
hariharmyAyamAnena vyomnA jImUtavAhana: ||88||
jagattrayIpUjyaguNAdareNa 
siddhAdhinAthena sa pUjyamAna: |
vidyAdharazreNizatAnuyAta: 
sajjIkRtAM maGgalabhUmimApa ||89||
athAyayau ratnavimAnasusthA 
kanyA manojanmavilAsavallI |
vivAhaharSadyutisaMvibhAgai-
rvibhUSaNAnIva dizAM dizantI ||90||
sakhIkarAndolitacAmarAgra-
visrastakarNotpalapallavena |
kapolalagnena babhau kSaNaM sA
nyastAGkacandrAbharaNA nizeva ||91||
tata: pravRtte vidhivadvivAha-
mahotsave siddhanRpAtmajAyA: |
@576
pANigrahasparzanavAmRtena 
nananda vidyAdhararAjasUnu: ||92||
tau dampatI hAramahArharatna-
saMkrAntadehau babhaturvivAhe |
prItyeva labdhvA hRdaye'vakAzaM 
parasparaM svasthatayA praviSTau ||93||
nirvartitodvAhavidhiprabandhau
tau gItanRtyocitanAkakAntam |
vinyastaratnAsanamarghyabhAjau
rAjAGgaNaM jagmaturutsavArham ||94||
athotsavotsAhavizeSanRtta-
khinneva pItvA madhu zAtapatram |
vizrAntimastAdritaTe niSaNNA
bheje zanairaMzumatoM’zumAlA ||95||
tata: samAdAya karAvalambanAM 
dinazriyaM rAgavatIM ca saMdhyAm |
udyAnalobhAdiva razmimAlI
merorjagAmAparapArzvabhUmim ||96||
nIlAmbarAdRzyata vAsarAnte 
vilolatArA rajanI mRgAkSI |
vilokayantI bhayasaMbhrameNa 
muhurdigantAnabhisArikeva ||97||
athodayAdre: zikharaM zazAGka: 
karAvalIsphATikajAlapaTTam |
mahotsave siddhapuraMdhrinRtyaM 
draSTuM mahAharmyamivAruroha ||98||
prakIrNatArAkSatalAjapuSpe 
tasminnizAcandramasorvivAhe |
abhUnmadhukSIbamadhuvratAnAM 
ko’pi pramoda: kumudAkarANAm ||99||
mahotsavotsAharase’tha tasmin 
vilolaphenojjvalamAlyahAra: |
@577
nRtyan babhau siddhapuraMdhriloka: 
candrodayodbhUta ivAmRtAbdhi: ||100||
tata: prabhAte pariMvardhamAne 
mahotsave mitrasamAgamena |
bAlAtape siddhapure babhUva 
sindUrapUrairiva paurakeli: ||101||
zanai: prayAteSu dineSu SaTsu
mahotsavasyAdbhUtaharSabhUme: |
girestaTe saptamavAsarAgre 
cacAra vidyAdhararAjasUnu: ||102||
dadarza tatra sphuTarazmijAla-
phaNAmaNisphItakRtaprakAzam |
mAtrAnuyAtaM paripUrNacandra-
bimbAnanaM nAgakumAramagre ||103||
tasyA: prasarpaddhanabASpabindu-
mAlAvakIrNastanamaNDalAyA: |
atyugrazokAhatikampitAyA: 
zuzrAva tAraM karuNapralApam ||104||
hA vatsa pAtAlamaNipradIpa-
samIpamApto’si kathaM kSayasya |
drakSyAmi krAntaM kva punastaveda-
mAnandasaMdohamivAnanAbjam ||105||
asmin priyaprItilatAvasante 
kiM yauvane manmathasaMdhibhUte |
hA bhakSyase bAndhavajIvabhUta 
kAladvipAkrAnta ivAsi putra ||106||
kasmAttavAyaM ghanadu:khazaMsI
mAta: prajAta: prasabhaM pralApa: |
kiM tIvramAkampakamasya sAdho: 
kalyANamUrterabhizaGkayetkam ||107||
vapUMSi kAmaM kuzalocitAni
saujanyasaMvAdasukhapradAni |
@578
evaMvidhAni pratiyAtanAnAM 
naivAspadatvaM vipadAM prayAnti ||108||
saMkrAntataddu:khaviSAkulena 
pRSTeti sA tena dayAmayena |
tamabravItkIlitalocaneva 
viyogabhItyA vadane sutasya ||109||
kiM niSpratIkArasamudgamena
zrutena te sadvyasanAnalena |
akAlapAtI mama du:saho’yaM 
duSkarmapAkopanataprakAra: ||110||
vizAlakIrtyujjvalazaGkhapAla-
kulAGkure vatsatare mamAsmin |
mUlAbhighAtI vidhureNa dhAtrA 
sajjIkRto’yaM kaThina: kuThAra: ||111||
eka: sadAbhakSaNadIkSitasya 
tIrkSyasya sarvakSayarakSaNAya |
vAreNa nAga: phaNinAyakena 
visRjyate pATalapaTTacihna: ||112||
yo’yaM tuSArAcalasaMniveza:
saMdRzyate rAziradRzyapAra: |
sa eSa bhuktojjhitabhogikAya-
kaGkAlamAlAkalito’sthikUTa: ||113||
vArakrameNAdya mamAsya sUno: 
kRtastadadyAntikamAgatasya |
prApto’yamasmatkulamUlaghAtI
gRhItazoNAMzukazAsanasya ||114||
iti bruvANA vinayena tUrNa-
mAzvAsyamAnA tanayena tena |
sA taM pidhAyAMzukapallavena 
cukroza tAraM karuNasvareNa ||115||
hA zaGkhacUDa tvarase kimevaM 
gantuM jaganmaNDanavadhyabhUmim |
@579
uktveti sA kaNThagRhItaputrA 
tatskandhavinyastamukhI mumoha ||116||
dRSTvAptasaMjJAM zanakai: kumAra-
stAM kAtarAM dhenumivaikavatsAm |
acintayaddu:khadavAnale’syA
nivAraNopAyadhiyA dayArdra: ||117||
aho batAyaM patagezvarasya 
krauryAnubandhI malina: prayatna: |
puSNAti nityaM karuNAvihIna:
paropaghAtena zarIrakaM ya: ||118||
viyujyamAnA tanayena neyaM 
jIvatyavazyaM jananI vivatsA |
ayaM kumAra: sukumAramUrti-
rmayaiva rakSya: svatanupradena ||119||
kSaNaM vicintyeti sa tAmuvAca
mAtarvraja tvaM sasutA svabhUmim |
gacchAmyahaM pannagavadhyadhAma 
prayaccha zoNAMzukacihnametat ||120||
ityuktamAtre sadayena tena 
sA kampamAnAGgalatA tamUce |
na vAcyametadbhavatA viruddhaM 
tvaM zaGkhacUDAdadhika: suto me ||121||
ahaM tu mohormimagAdhasindhu-
mazarmakarmopanataM vizAmi |
akAlayantropaladu:sahAni 
du:khAnyalaM duSkRtina: patanti ||122||
sAdho sudhAsaMnidhirAzritAnAM 
sattvodadhe svastimatI tanuste |
bhUyAjjagallocanajIvabhUtA 
kalpakSaye’pyakSayasAkSiNIyam ||123||
ityucyamAna: sa tayA prayatnAt 
baddhAnubandha: svatanupradAne |
yadAbhavannizcalacittavRtti-
staM zaGkhacUDo’pi tadA jagAda ||124||
@580
tArkSyasya bhakSyA vayamAdisarge
siddhA: kimatra kriyate vidhAtu: |
mithyaiva niSkAraNavatsalatvA-
nna kartumarhasyapade’tra cittam ||125||
idaM guNAlaMkaraNaM vapuste
saMpUrNasaujanyasudhAnidhAnam |
trailokyajIvairapi rakSaNIyaM 
tyAjyaM tRNasyeva kathaM mamArthe ||126||
bhavanti nityaM bhavakAnane’smin 
asmadvidhA: kAzapalAzatulyA: |
bhavadvidhasyAmRtasodarasya
na pArijAtasya puna: prasUti: ||127||
prasIda janmAntarapuNyapaNyai-
rdRSTo’si saujanyasudhAsudhAMzu: |
asmadviSAdena mana:prayAsa: 
sarvAtmanAyaM bhavatA na kArya: ||128||
gatvArNavaM svasvaniviSTamUrti 
gokarNasattvaM praNipatya tUrNam |
pAtAlagehaM jananIM visRjya 
gacchAmi tAM tArkSyazilAmakhinna: ||129|| 
uktveti nAga: praNipatya mUrdhnA 
jImUtavAhaM jananIsahAya: |
jagAma gokarNataTaM mahAbdhi-
taraMgahastArpitaphenamAlam ||130||
vidyAdharAdhIzasutastu tatra 
tatprANasaMrakSaNanizcayena |
vrajan dadarzAruNapaTTapANi-
mAyAntamanta:purikaM purastAt ||131||
sa varSavarya: praNipatya tasmai 
datvAtha tanmaGgalapaTTayugmam |
AgamyatAmutsavasaptarAtra-
snAnAya sajjo vidhirityuvAca ||132||
@581
bhadra tvamagre vraja nirvilamba-
mavehi mAmAgatameva pazcAt |
tUrNaM tamuktveti visRjya harSA-
dacintayatsattvadhiyA kumAra: ||133||
diSTyA mayA pannagavadhyacihnaM 
samIhitaM pATalapaTTayugmam |
yatnAdvinAvAptamidaM vrajAmi 
kSiptAM zilAmeva bhujaMgazatro: ||134||
dhyAtveti cUDAmaNidIptarazmi-
puJjopamaM mUrdhni nidhAya paTTam |
hRtottarIyapraNaya: pareNa
sa tArkSyapAtAGkazilAM jagAma ||135||
AsAdya tAM zoNitazoNapArzvA-
mAzyAmalInAhivasAvasekAm |
Aruhya tArkSyAgamanAbhikAGkSI
tasthau sa saMchAditapUrvakAya: ||136||
atha dravatkAJcanavIciroci-
zcaNDastaDitpuJjaghanaprakAza: |
samudyayau yena namo babhUva
savADavodgAramivArNavAmbha: ||137||
pakSIndo’dRzyatArAdatha taraNikarAkrAntahemAcalAbha: 
pakSAkSepapravRttapratataparisaranmArutakSobhitAbdhi: |
yatsaMpAtAvahelAzakalitasakalAnokahabhraSTabhUbhR-
tprAgbhArasphAraghoSavyatikaracakitevAkulA bhUrbabhUva ||138||
bhogIndrazatru: sthiravigrahasya 
tasyAtha vajrogranakhAGkuzAgra: |
ghorAzanisphoTa ivAcalasya 
papAta pRSThe kaThinaprahAra: ||139||
kumArastArkSyeNa kSatadalitagAtro’pi sahasA
paraprANatrANaprabalapulakAlaMkRtatanu: |
pradadhyau du:khArtavyasanigaNarakSopakaraNaM 
zarIraM me bhUyAtsatatamRtamityAyatadhRti: ||140||
nirghAtaghorataraghoSamukhAbhighAta-
nirdArite’pyacalasattvadRDhe’tha tasmin |
@582
ko’yaM bhujaMga iti tatra vihaMgarAja: 
saMsaktavismayavinizcayanizcalo’bhUt ||141||
atha punarabhipatyoccaNDamArtaNDamAlA-
kapilavipulateja:puJjapiJjIkRtAza: |
khagapatiraruNAMzuvyaktaraktapravAha-
prakaTamaNimakArSItkhaNDamasyAzu mUrdhna: ||142||
asminnavasare bAlaharicandanakAnane |
jImUtaketurAsIna: patnyA sArdhaM snuSAnvita: ||143|| 
putradarzanasotkaNThazcandrotsuka ivodadhi: |
zaGkAviSaNNahRdayazcintAkrAnta ivAbravIt ||144||
aho bata kimadyApi vatso jImUtavAhana: |
na dRzyate girivaraprAntAlokanakautukI ||145|| 
dIptA garuDaveleyaM pravRttAsya girestaTe |
yayA vibhAvyate vyoma digdAhodgAradAruNAm ||146||
bhayabhagnAGgabhujagagrAsagRdhra: phaNidviSa: |
AviddhApAtanirghAtaghoro’yaM vartate kSaNa: ||147||
ityunmeSiNi sAtaGkazaGkAzAyini saMzaye |
tasyAgre nyapatadraktasiktazcUDAmaNirdiva: ||148||
taM nirIkSya pura:kIrNamAMsakesarazoNitam |
durnimittamivAsahyaM sahasaiva mumoha sa: ||149||
cUDAmaNiM cyutaM dRSTvA patyurmalayavatyapi |
papAta mohabhihatA zvazrvA saha mahItale ||150||
zanai: saMjJAM samAsAdya jAyAmAzvAsya sasnuSAm |
uvAca saMzaye dhyAtvA dhImAn vidyAdharAdhipa: ||151||
pazyAmyahaM svayaM gatvA vatsaM nirjanacAriNam |
ghorA garuDaveleyaM dehasaMdehadAyinI ||152||
cUDAmaNizcyutazcAyaM nizcayAya na kalpate |
eSa saMbhAvyate tArkSyabhakSyamANasya bhogina: ||153||
evaMvidhA: patantyeva maNaya: phaNinAM sadA |
utpAtavAtanirghAtataralAstArakA iva ||154||
ityuktvA sahitastAbhyAM sAnuga: kSitibhRttaTIm |
vidyAdharendra: prayayau bhogivadhyazilAvatIm ||155||
atrAntare zaGkhacUDa: zoNavadhyapaTAnvita: |
gokarNamarNavataTe praNamyAzu samAyayau ||156||
@583
sa dRSTvA garuDAghAtadIrNaM jImUtavAhanam |
hA hato vaJcito’smIti papAta vilapan bhuvi ||157||
sa cukroza bhRzaM bASpavigaladgadgadasvara: |
kurvan muhurgiriguhA: sapralApA: pratisvanai: ||158||
hA niSkAraNabAndhava vyasaninAM kAruNyapuNyAvadhe
keyaM pezalatA parArtizamane prANapradAnonmukhI |
hA saujanyanidhe tvayA virahitaM jAtAndhakAraM jagat 
rAhugrastasudhAmayUkhagaganacchAyAM samAlambate ||159||
prANatrANavidhau pareSu kRpayA hA jIvitatyAgina:
saMjAtaiva yazomayI tava tanu: kalpAntarasthAyinI |
pApa: pAtakazaGkusaMkulatare ghorApavAdodare
kSipta: saMkSayadhAmni nityanidhane kiM zaGkhacUDastvayA ||160||
iti pralApamukhara: prasarpan garuDAntikam |
jImUtaketumAyAntamapazyatsAnugaM phaNI ||161||
tasmai nivedya vRtAntaM nAga: zokavizRGkhala: |
babhASe bhujamutkSipya sAkSepa: pakSipuMgavam ||162||
alamalamavicAraprAptaparyAptapApa-
vyasanasaraNibhAjA sAhasenAmunA te |
phaNisamucitacihnaM kiMcidevAnavekSya
kSatanirata hata: kiM tArkSya vidyAdharo’yam ||163||
etadAkarNya jImUtaketurdIrNatanu: pura: |
jImUtavAhanaM dRSTvA mumoha mahiSIsakha: ||164||
priyaM pataMgarAjograprahAradalitAkRtim |
dRSTvA malayavatyagre kaNThaprAptArdhajIvitam ||165||
sthitApyadhazcyutaivAdrerahatApyAhataiva sA |
sajIvitApyajIvaivaM samudbhrAntApi nizcalA ||166||
ruddhA sarvAGgamAliGgya gADhaM sakhyeva mUrchayA |
muhUrtaM mohavivazA sA viveda na kiMcana ||167||
zanakairlabdhasaMjJeSu sarveSvArtapralApiSu |
vairAgyAlakSyavailakSyaviSAdI garuDo’bhavat ||168|| 
gRhItadhairyastatkAlaM jIvitatyAganizcayAt |
Ucaturjanakau srastagAtraM jImUtavAhanam ||169||
@584
parakAruNyazIlasya keyaM putra kaThoratA |
tava pravRttA kAye’sminnAvayorjIvahAriNI ||170||
idamApannajanatArakSAratnamarakSatA |
zarIraM bhavatA putra kiM nAma sukRtaM kRtam ||171||
iti bruvANau pitarau zira:kampena ni:saha: |
sa praNamyoccalatprANa: prakIrNAkSaramabhyadhAt ||172||
tavAjJayA vinA tAta mamedaM kurvata: svayam | 
apazcima: praNAmo’yaM tvatprasAdanalakSaNa: ||173||
kSaNakSayiNi kAye’sminnalakSyapariNAmini |
paropakArasAraiva janmayAtrA zarIriNAm ||174||
javanapavanalIlAvallivallIdalodya-
tsalilalavavilolaM dehinAmetadAyu: |
sthirapadamamRtAptyA saMtatArtopakAre 
kRtaparikarabandhaM puNyadhAmni prayAti ||175||
ityuktvA janakau sAsrau pura:prAptaM khagezvaram |
Aha tApena mahatA nindantaM nijaduSkRtam ||176||
vairAgyaguruNA sattvapraNayena prasahya sa: |
cakAra sthirasaMkalpaM nAgAzananivRttaye ||177||
tata: paryantaviSamazvAsapraskhalitAkSara: |
sattvaprakAzazeSo’bhUtsa nimIlitalocana: ||178||
athocitAM suracitAM puSpAMzukacitAM citAm |
praveSTuM tatpriyA bahneragrametya samabhyadhAt ||179||
bhaktyA mayA bhagavatI toSitA bhavavallabhA |
Adizanme varaM sarvavidyAdhRkcakravartinam ||180||
tadidaM vitathaM kasmAjjAtaM mama satIvaca: |
yadahaM saptarAtreNa bAlavaidhavyabhAginI ||181||
janmAntare’pi me bhUyAdayamevocita: pati: | 
uktveti sAgnau cikSepa mandArakusumAJjalim ||182||
tata: pIyUSakalazavyagrapANisaroruhA |
svayamabhyetya girijA prItyA jImUtavAhanam ||183||
ayaM jIvati te putri patirityabhidhAyinI |
ajIvayatsudhAsArai: pUritAzAmukhAMzubhi: ||184||
@585
antarhitAyAM pArvatyAM svastho jImUtavAhana: |
tArkSyaM yayAce nAgAnAM hatAnAM jIvitaM puna: ||185||
tata: sarve samattasthustatsRSTAmRtavRSTibhi: |
sAlokA: phaNina: sphItaphaNAmaNimarIcibhi: ||186||
tata: praharSAdbhatamantharANAM
tulyAbhiyogena vighUrNamAnA |
samAyayau siddhasutA samIpaM 
saMcAriNI kalpa(la)teva patyu: ||187|| 
yAte tamabhyarcya tata: kumAraM 
khagezvare pakSavatIva merau |
jImUtavAhAbhimukhasya dRSTi-
rna zaGkhacUDasya jagAma tRptim ||188||
atha surapatikAntApANipadyaprayuktA
vikacakusumavRSTirbodhisattvasya mUrdhni | 
nyapatadamalaratnAsArasaMpUritAzA
kRtaguNanutizabdevAkulAlisvanena ||189||
vanditvA pitarau tadaGghrikamalavyAsaktacUDAmaNi: 
harSAzrusrutibhistayo: suvihita: premAbhiSekotsava: |
sattvAbdhi: paripUrNapuNyanivahairjImUtavAha: kSaNA-
dratnAni sphuTacakravartikamalAcihnAni sa prAptavAn ||190||
atha surapatinA sametya harSAt 
praNayavatA svayamAsane’bhiSikta: |
zriyamabhajata vandyamAnakIrti: 
tridazagaNai: sa cirAya cakravartI ||191||
iti svajanmAntaravRttametat 
puNyopadeze kathitaM jinena |
kRtvA mAgryaM kuzalaM yadAptaM 
tatsarvasattvAbhyudayAya bhUyAt ||192||
iti kSemendraviracitAyAM bodhisattvAvadAnakalpalatAyAM tadAtmajasomendrakRtaM 
jImUtavAhanAvadAnamaSTottarazatatama: pallava: ||
@586
prANidhAnam |
{1. ##This colophon is contained in the Nepalese manuscripts
of the Second Valume, which only was extant in Nepal during
king Anant Malla’s reign.##} sarvonnatAya sugatAya guNAnvitAya 
bhadrAya bhUritaravIryabalakSamAya |
unmUlitAkuzalamUlabhavadrumAya
tasmai namo bhagavate madavAraNAya ||1||
yAvattArA taruNakaruNAlokinI bhaktibhAjAM 
kalyANAnAM kulamavikalaM siddhaye saMnidhatte |
loke yAvadvimalakuzaladhyAnadhIrlokanAtha: 
tAvadvauddhI vibudhavadanAmodinIyaM kathAstAm ||2||
yAvadbuddha: sakalabhuvanottAraNAya prabuddho
yAvaddharma: sukRtasaraNisvairaratnapradIpa: |
yAvatsaMgha: zaraNamanasAM dattakalyANasaMgha: 
sthIyAttAvajjinaguNakathAkalpavallI naveyam ||3|| 
yAvadbhUrbhUribhUbhRtsrutasalilacalanmAlikA zeSazIrSe
mAyUracchatrazobhAmanubhavati phaNAratnarazmipratAnai: |
dhatte yAvatsumeru: kSititalakamale karNikAkArakAntiM
zAstustAvatkatheyaM kalayatu jagatAM karNapUrapratiSThAm ||4||
samAptA bodhisattvAvadAnakalpalatA || kRtiriyaM mahAkave: kSemendrasya ||
* * * 
netrAkSyabdhiyutAbdake ca samaye rAdhe site pakSake
AzAyAM ca tithau divAkaradine vAhadviSaTpakSake |
zrImadbuddhasutAvadAnazatakaM vasvaGkitaM mokSadaM 
rAjye zrImadanantamallanRpaterlakSmyA vyalekhi svayam ||
lakSmIbhadrakavervidhAya vidhivadvyAkhyAnamatyadbhutaM 
kSemendreNa kRtaM gabhIramadhuraM buddhAvadAnaM mayA | 
nepAle bhuvi maJjubhadrasudhiyA yatpuNyamAsAditaM 
sattvAstena bhavAbdhimadhyapatitA buddhA bhavantu sphuTam ||
zubhamastu ||
@587
viSeSanAmasUcI | 
[sthUlAkSarANi vizeSanAma, sUkSmAkSarANi ca tadarthaM sUcayanti | sthUlAGko’vadAna-
saMkhyAM sUkSmAGkazca zlokasaMkhyAM sUcayata: | asyAM sUcyAM bhagavAn, tathAgata:, zAkyasiMha:, 
jina:, sugata:, ityAdIni pade pade dRzyamAnAni buddhanAmAni naiva nirdiSTAnIti jJeyam |]
akalyANa (kumAra)-31. 4
akRtajJa (kumAra)-45. 14, 16. 19, 24,
47, 52
agnimitra (brAhmaNa)-18. 6
aGga (gRhapati)-77. 20
aGgana (gRhapati)-77. 20
ajapatha (parvata)-64. 264
ajAtazatru (rAjA)-9. 53; 11. 61; 28. 
3; 44. 3, 14, 25; 95. 8
ajita (tIrthya)-13. 5
ajitodaya (nagara)-80. 88
ajiravatI (nadI)-76. 2
aJjana (yakSa)-66. 50
atighoSA (nagara)-45. 14
atibala (nAga)-46. 5
adInapuNya (rAjA)-52. 4, 9, 34, 39,
53, 71, 72, 73
anaGgana (gRhapatiM)-9. 86, 88, 90, 91,
95
anavatapta (sara:)-50. 3, 9 
anAthapiNDada (upAsaka)-17. 2; 19. 2;
21. 5, 9, 12, 21, 34, 56, 60,
71, 75; 35. 2, 32, 39, 42, 48,
63; 36. 37; 93. 2, 7, 50
aniruddha (zAkyakumAra)-22. 63; 26. 64 
aniruddha (bhikSu)-93. 65
anupamA (rAjJI)-8. 44, 60
anulomapratiloma (samudra)-6. 68
anuzAkha (kumAra)-32. 4
abhirati (nAgakanyA)-46. 5
amRtA (zAkyakanyA)-26. 23, 26
amRtovana (zAkya)-22. 61; 26. 22, 25
amogha (pAza)-64. 61, 73, 82, 206
amoghA (auSadhi)-6. 69, 75
aya:zaGku (parvata)-6. 86
ariSTA (nagara)-2. 2
aruNa (rAjA)-10. 143
aruNAvatI (nagara)-10. 143
arkazAlA (sabhA)-80. 41
arthada (vaNik)-19. 135
arthadatta (sArthavAha)-50. 53, 55
arthapati (sArthavAha)-95. 3
alolamantra (kumAra)-66. 8
alpAzvAsa (nAga)-77. 10
avairA (buddhavidyA)-6. 82
azoka (rAjA)-32. 3; 54. 23; 59. 2,
4, 90 (a); 69. 2 ; 73. 2; 74. 2
azoka (bhikSu)-80. 68
azvajit (bhikSu)-62. 52
azvadatta (vaNikputra)-89. 122, 125, 144, 179, 186
avanti (deza)-96. 2
aSTAdazavakra (parvata)-6. 87
aSTAdazavakrA (nadI)-6. 87
atita (muni)-24. 19, 40
AjJAtakauNDinya (bhikSu)-93. 57, 59;
102. 3
Adarzamukha (kumAra)-17. 39, 41, 44, 51
Ananda (buddhaziSya)-7. 15, 79; 13. 39;
17. 13; 28. 23, 48, 57, 61, 
6; 68; 39. 22; 70. 2; 76. 9;
80. 41, 42, 47, 50, 51; 84. 7,
10, 12; 86. 22; 93. 43, 49
Ananda (zAkya)-26. 25
Ananda (rAjA)-105. 27
AmrapAlI (gaNikA)-20. 51, 98, 102
Avarta (samudra)-6. 70
@588
Avarta (parvata)-6. 71
ASADha (anAthapiNDada)-21. 82
ikSvAku (zAkyarAja)-26. 14
indra (bhikSu)-73. 8, 19
indramAla (guhA)-78. 15
indrasoma (brAhmaNa)-27. 56
uccairgati (pakSI)-51. 23
ujjayinI (nagara)-76. 10; 89. 121
utkarika (=vaNik)-4. 114
uttara (mANava, bhaviSyadbuddha)-50. 121
uttara (buddha)-76. 21
uttarakuru (dvIpa)-4. 50
utpalaka (vyAdha)-64. 65
utpalavarNA (bhikSuNI)-14. 8, 15, 144
utpalAkSa (rAjA)-51. 17
utpalAvatI (nagara)-51. 6, 17
udaka (kumAra)-37. 26
udayana (rAjA)-35. 3, 63; 96. 2
udAyI (bhikSu)-14. 14, 144
udAyI (zAkya)-22. 5, 9, 18
udumba (yakSa)-38. 2
udumbaravana (udyAna)-80. 8, 10, 29
udrAyaNa (rAjA)-40. 4, 10, 24, 36,
64, 76, 98, 182, 190
upaghATa (yakSa)-55. 2
upagupta (vaNikputra, bhikSu)-72. 2, 4, 6,
23, 25, 30, 38, 40, 51, 57, 
66, 67, 70
upacailA-20. 24, 25, 37, 40
upatiSya (buddhaziSya)-18. 3
upananda (kumAra)-85. 26, 27, 39
upanandaka (nAma)-33. 5, 23, 25;
34. 2; 50. 16
upasena (bhikSu)-37. 8, 12, 17, 87. 5
upaskIlA (nadI)-6. 86
upariSTa (pratyekabuddha)-50. 58
upAlI (kalpaka, buddhaziSya)-22. 74, 100;
93. 68
upoSadha (rAjA)-4. 2
upoSadha (zAkyarAja)-26. 11
urumuNDa (parvata)-71. 13; 72. 27
urvazI (apsarA)-20. 66
Rddhibala (kumAra)34. 10 
ekadhAra (parvata)-64. 266
ekazRGga (kumAra)-65. 18
eSyajit (bhikSu)-93. 67
kakuda (tIrthya)-13. 5
kaGka (ajagara)-102. 9
kaNThaka (azva)-24. 148
kanaka (buddha)-21. 81; 46. 6
kanaka (rAjA)-106. 3, 21
kanakaprabhA (kumArI)-106. 4, 14
kanakamuni (buddha)-56. 28
kanakavatI (nagara)-106. 3
kanakavarNa (rAjA)-42. 3, 23, 24
kanakavarmA (kumAra)-106. 4
kanakA (nagara)-42. 4
kandara (vaNikputra)-44. 56
kandala (dyUtakAra)-43. 18
kapila (muni)-26. 15
kapila (makara)-39. 13, 15, 45, 60,
61, 78, 99
kapila (brAhmaNa)-63. 20, 21, 35
kapila (purohita)-64. 133, 134, 138, 
163
kapilapiGgala (cANDAla)-55. 40
kapila-vastu-vAstu (nagara)-7. 2; 10. 2;
11. 2; 26. 2, 16
kaphiNa (muni)-77. 18
kamala (gRhapati)-104. 2
kamala (mAlAkAra)-90. 20
karadaNDI (yogha)-28. 59, 60, 61
karuNarekha (kumAra)-95. 16
@589
kalaGkavatI (rAjJI)-32. 10, 37
kalandakanivAsa (vihAra)—9. 5; 12. 25; 
18. 2; 28. 2; 40. 2; 60. 30; 
95. 2
kali (rAjA)-38. 9, 20
kaliGga (deza)—8. 27; 32. 3
kalyANakArI (kumAra)-31. 4, 5, 48, 65,
69
kabikumAra (kumAra)-66. 17, 101
kazeru (dvIpa)-14. 36, 77, 104
kAcarA (kapilajananI)-39. 61
kAJcanapura (nagara)-108. 2
kAJcanamAlA (kumArI)-93. 84, 107
kAJcanamAlikA (rAjaputrI)-59. 10, 120
kAtyAyana (=nArada)-24. 50
kAtyAyana (bhikSu)-19. 54, 63, 78, 87, 
97, 106, 120, 123; 40. 35,
36, 144, 146, 159, 172, 175, 
181, 198; 93. 69
kAntA (brAhmaNI)-11. 41, 42
kAntimatI (rAjJI)-3. 12
kAntimatI (brAhmaNI)-14. 82
kAmabalA (vaNivastrI)-89. 122
kAmarUpa (parvata)-64. 265
kAmasAra (mantriputra)-106. 6
kAmpilya (nagara)-66. 4, 79; 68. 9
kAraNDavA (nadI)-14. 135
kAla (kumAra)-13. 37
kAlapAza (vyAdha)-40. 183
kAlikA (strI)-50. 37
kAzi (deza)-10. 147, 148; 97, 13;
98. 11
kAzipura (=vArANasI)-22. 80; 63. 63;
65. 8; 94. 8; 101. 7
kAzirAja (rAjA)-76. 22
kAzisundara (kumAra)-29. 3, 4, 42
kAzIpura (nagara)-59. 165
kAzInagarI (=vArANasI)-89. 78
kAzmIra (deza)-70. 2; 105. 2
kAzya (rAjA)-66. 8, 69
kAzyapa (buddha)-10. 148; 17. 4; 18. 
24; 19. 132; 21. 82; 26. 13;
28. 45; 33. 22, 24 ; 36. 78;
39. 24, 78; 41. 70, 83, 86,
88; 43. 16; 46. 6; 56. 28; 
61. 21; 62. 102; 63. 59; 67. 
67, 72; 77. 11, 12, 21; 80. 
68, 71, 84; 89. 28; 93. 85,
88, 95; 94. 8, 12, 13; 97. 19;
98. 14
kAzyapa (gotra)-63. 22, 59
kAzyapa (rAjarSi)-65. 16, 77
kiSkindhAdri (parvata)-24. 19
kukUla (parvata)-64. 262
kukkuTArAma (vihAra)-74. 7
kuJjarakarNa (rAjA)-59. 59, 90 (a)-
kuTilaka (vyAdha)-30. 19, 29, 44, 50
kuTha (gocaura)-105. 35
kuNAla (haMsa)-59. 6
kuNAla (kumAra)-59. 6
kundara (vaNikputra)-44. 54
kumAra (skanda)-3. 31
kurudvIpa (dvIpa)-98. 8
kuvalaya (mAlAkAra)-90. 21
kuzalazIla (tApasa)-98. 11
kuzalAtmA (kumAra)-17. 31
kuzipurI (nagara)-15. 2; 80. 8, 34, 39,
40; 91. 2
kUTAgAraguhA (vihAra)-90. 2
kRki (rAjA)-10. 147; 19. 133; 26. 
13; 33. 22; 39. 25; 43. 16;
62. 102; 63. 64; 68. 100;
93. 84
@590
kRtajJa (kumAra)-45. 14, 15, 17, 18, 
22, 24, 46, 49, 54 
kRSNa (muni)-36. 74 
kRSNA (kumArI)-23. 28
ketakI (vaNigbhAryA)-36. 4 
kezinI (araNya)-55. 2 
kaineyaka (muni)-77. 14, 19 
koTamalla (munijAti)-98. 12
koTara (yakSa)-106. 19
kolita (buddhaziSya)-18. 3 
kosala (deza)-13. 15; 46. 2, 9, 29; 
52. 20
kauNDinya (buddhaziSya)-29. 2, 85
kauzAmbI (nagara)-35. 3, 47, 53
kauzika (brAhmaNa)-79. 45, 61
kauSTila (bhikSu)-73. 70 
krakucchanda (buddha)-21. 81; 46. 6; 56.
28; 78. 28; 80. 73; 89. 120
krUra (brahmarAkSasa)-64. 196
krUraka (vyAdha)-53. 27
kSAntirati (muni)-38. 7, 20
kSAntivAdI (= kAzisundara)-29. 42, 51, 
61, 62, 73, 85
kSema (rAjA)-89. 62
kSemavatI (nagara)-89. 62
kSemaMkara (buddha)-89. 62
khaNDa (amAtya)-20. 3
khaNDadvIpa (dvIpa)-8. 27
khaNDapoSadha (brAhmaNa)-35. 43
kharvaTa (gRhapati)-50. 35
khAdira (parvata)-64. 270
gaGgapAla-22. 98, 100 
gaGgA (nadI)-16. 2
gaGgAdhipatya (nagara)-103. 5
gaNDa (cANDAla)-2. 112
gandhamAdana (pavata)-
gavAMpati (kumAra)-62. 88 
gupta (vaNik)-72. 2
gRdhrakUTa (parvata)-8. 6; 44. 2; 50. 7, 12
gRhapati (kulAla)-100. 15
gokarNa (tIrtha)-108. 129, 130, 156 
gotama (buddha)-21. 31
godAnIya (dvIpa)-4. 50
gopa (amAtyaputra)-20. 10, 26, 29, 31, 
70, 76, 80, 84
gopAlaka (nAga)-56. 6
gopA-pikA (zAkyakanyA)-24. 62
gomatikA (brAhmaNI)-101. 8 
goviSANa (mantrA)-66. 11, 21, 44
gautama (muni)-3. 168; 36. 74
ghATa (yakSa)-55. 2
ghoSila (gRhapati)-35. 64; 40. 166, 
167
caNDAla (grAma)-57. 10
caturaka (suhRt)-63. 15
candanadatta (vaNik)-89. 121
candanadvIpa (dvIpa)-81. 5
candanamAla (prAsAda)-36. 65, 72
candanazrI (buddha)-81. 28
candra (kumAra)-83. 9, 11, 29
candraprabha (rAjA)-2. 110; 5. 6 
candraprabha (yakSa)-6. 136 
candraprabhA (rAjJI)-30. 4, 20; 40. 5, 40
candrAvaloka (rAjA)-81. 17 
capalaka (kumAra)-50. 59 
campaka (nAga)-66. 33
cArAyaNa (amAtya)-11. 53, 55, 57
citra (nAga)-64. 33, 39, 60, 64
citra (hastipAla)-88. 2, 5, 13, 35, 
39, 44, 73
cIvarakanyA (rAjaputrI)-48. 9, 85, 96
cunda (bhikSu)-35. 54 
@591
cunda (zrAvaka)-80. 19 
cUDi (suparNa)-77. 10 
caitraratha (udyAna)-4. 82
cailA-20. 23, 25, 40
chandaka (sArathi)-24. 148, 152, 167, 
174
janakalyANikA (rAjakanyA)-45. 17, 49
jambuka (brAhmaNa)-23. 52
jambudvIpa (dvIpa)-6. 188 
jamburavaNa (dvIpa)-4. 45
jayakuMjara (gaja)-23. 12, 36
jayanta (rAjJI)-3. 31
jayaprabhA (rAjJI)-2. 31, 38, 45,131
jayasenA (gRhiNI)-19. 4
jayasenA (gRhapatibhAryA)-82. 2 
jalasattva (rAjA)-20. 2
jAlI (kumAra)-23. 28
jAhnavI (nadI)-16. 11
jinarSabha (yakSa)-44. 24
jImUtaketu (vidyAdhara)-108. 2, 143, 161, 
164
jImUtavAhana (kumAra)-108. 4, 7, 13, 
24, 42, 75, 88, 130, 145, 
157, 164, 169, 183, 185, 
188, 190 
jIvaka (kaumArabhRtya)-9. 30 
jIvazarmA (brAhmaNa)-72. 2, 61
jeta (kumAra)-21. 55, 57
jetavana (udyAna)-13. 24; 17. 2; 19. 
2, 123; 22. 4; 33. 2; 35. 2; 
36. 2, 75, 77; 37. 2; 41. 2, 
6; 42. 2; 43. 2, 6; 45. 2, 9; 
47. 2; 48. 81; 60. 11, 14; 
79. 30; 81. 2; 82. 31, 84. 
13, 17, 49, 52; 87. 29; 89. 
2, 22, 26, 52; 92. 2; 93. 2, 
42, 110; 95. 19; 100. 2. 
102. 2
jetA (kumAra)-11. 133
jJAtiputra (tIrthya = mahAvIra)-13. 5
jyotiSka-20. 47
jyotiSka (kumAra)-9. 37, 44, 51, 52, 
55, 57, 58, 59, 60, 84, 95
Dambara (yakSa)-57. 9 
Dambara (grAma)-57. 9 
takSavAsI (brAhmaNa ?)-17. 47
takSazilA (nagara)-59. 59, 61, 75, 89, 
90, 90 (a), 140, 164
tagarazikhI (buddha)-63. 63
taralikA (rAjJI)-40. 120
taralikA (brAhmaNI)-79. 4
tAmrAkSa (ajagara)-6. 79
tAmrATavI (araNya)-6. 78
tiktamukha (vaidya)-50. 124
tiSya (zAkya)-26. 24; 45. 7
tiSya (gRhapati)-40. 38, 130, 135, 
139, 140
tiSyarakSA (rAjJI)-59. 22, 77, 156
tuTTi (rAjA)-28. 58
trapusa (vaNik)-25. 79
trizaGku (rAjA)-17. 36
trizaGku (parvata)-6. 84
trizaGku (nadI)-6. 86
trizaGku (kaNTaka)-6. 85
daNDa (amAtya)-40. 70, 83, 172
daNDin (brAhmaNa)-17. 46
datta (gRhapati)-21. 2
dadhIca (muni)-4. 61
dazaratha (zAkyarAja)-26. 20
dAnavrata (gRhapati)-89. 36
divaukasa (yakSa)-4. 18
dIpaGkara (buddha)-89. 75
dIrghaGkara (buddha)-89. 75
dIrghadRSTi (vAyasa)-30. 9, 14, 33
dIrghamati (amAtya)-68. 81
@592
durgata (yAcaka)-41. 72, 81, 82, 84, 90 
durmati (mantrA)-103. 10, 23
durmukha (muni)-4. 62
duSprasaha (rAjA)-3. 57, 92, 96, 103, 
118, 149, 151
du:khamAtRka (=virUDhaka)-11. 48
devadatta (zAkya)-22. 51, 65, 66, 68, 
70, 73, 78; 23. 2, 53; 24. 53, 
60, 61; 26. 25; 28. 11, 12, 
21, 33; 30. 2, 50; 31. 69; 
32. 2, 53; 38. 20; 44. 4; 45, 
2, 54, 55; 55. 56; 66. 2; 97. 
2; 102. 18; 103. 23
devasena (gRhapati)-43. 2
devAtideva (buddhanAma)-24. 39 
dyutimAn (kumAra)-10. 149
druma (kinnararAja)-64. 71, 119, 255
droNA (zAkyakanyA)-26. 23, 26
droNodana (zAkya)-22. 61, 63; 26. 22, 
24
dvIpa (rAjA)-89, 75, 94, 105
dvIpavatI (nagara)-89. 75, 86, 92, 93 
dhana (rAjA)-64. 9, 22, 26, 133
dhana (nAga)-60. 2
dhanapAlaka (gaja)-28. 10 
dhanavatI (vaNigbhAryA)-14. 20, 93, 11
dhanavAn (gRhapati)-50. 123
dhanasaMmata (rAjA)-16. 19 
dhanAdhipa (=kubera)-77. 5, 13
dhanika (gRhapati)-46. 41; 90. 3, 7, 11, 
13, 16, 17, 18, 27 
dharmadUta (amAtya)-35. 61
dharmabodhi (upAsaka)-81. 10 
dharmaruci (bhikSu)-89. 44, 45, 46, 48, 49, 
56, 57, 58, 61, 74, 119, 187
dharmazIla (gRhapati)-89. 63, 65, 72, 74
dhArAmukha (yakSa)-56. 2 
dhIra (gRhapati)-41. 2
dhUmanetra (parvata)-6. 88
dhRtarASTra (mahArAja, deva)-77. 5, 6, 13
nagaropama (sUtra)-106. 2, 25
naTa (vaNikputra)-71. 15
naTabhaTa (caitya)-71. 16
nanda (gRhapati)-40. 191
nanda (nAga)-33. 5, 23, 25; 34. 2; 
50. 16
nanda (brAhmaNa)-19. 95
nanda (rAjA)-17. 39
nanda (zAkyakumAra)-10. 4, 8, 9, 15, 18, 
28, 32, 33, 60, 61, 62, 67, 
69, 75, 83, 84, 85, 87, 96, 
98, 100, 110, 116, 117, 118,
122, 126, 128, 130, 133, 139, 
140, 141, 149, 150, 151; 
24. 54; 26. 23; 85. 26
nandabalA (kanyA)-25. 4
nandA (kanyA)-25. 5
nandA (gRhiNI)-87. 32
nalinI (rAjakanyA)-65. 9, 12, 20, 22, 
80
nArada (muni)-24. 19, 40, 48, 50
nimi (rAjA)-17. 38
niraJjanA (nadI)-25, 32
niraJjanI (nadI)-25. 28
nirAjanA (nadI)-25. 12
nizitA (sArthavAhastrI)-95. 3
niSThura (kumAra)-19. 96
nIla (yakSa)-6. 131
nIlagrIva (rAkSasa)-6. 74
nIloda (samudra)-6. 73, 74
nRpura (zAkyarAja)-26. 19
nyagrodha (udyAna)-22. 62; 66. 2
@593
nyagrodhakalpa (brAhmaNa)-63. 2, 22, 28, 
49
nyagrodhArAma (udyAna)-7. 2; 10. 2; 62. 
2; 65. 2
paJcazikha (gandharva)-78. 16
paJcAla (deza)-66. 4 
paNDita (kumAra)-41. 3, 20, 23, 30, 
36, 37, 57, 65, 90, 91
pataGgA (nadI)-64. 276
padaka (cAra)-66. 34, 36, 41
padmaka (vyAdha)-64. 48
padmaka (kumAra)-87. 2, 21, 23, 28, 30, 
36, 37, 39
padmaka (rAjA)-99. 4
padmacUDa (kumAra)-3. 53
padmamukha (kumAra)-14. 44, 45, 63
padmAkara (koSAgArapati)-35. 60
padmAvatI (rAjJI)-3. 52, 72, 87, 90, 
126, 169, 185; 59. 5
padmAvatI (munikanyA)-68. 27, 62, 69, 
95, 109 
padmottara (buddha)-84. 55
parNAda (muni)-89. 91
parvatadvIpa (dvIpa)-12. 34
pala (cANDAla)-2. 112
pallavikA (mAlAkArastrI)-90. 21
pATala (grAma)-57. 13
pATalA (mAlAkArastrI)-90. 21
pATaliputra (nagara)-31. 3; 59. 2, 114; 
69. 2; 73. 2; 81. 5
pANDukambala (zilAtala)-14. 2
pArvatI 3. 31 
pASANa (parvata)-56. 5; 8; 57. 5
piGgalaka (vyAdha)-66. 53
pippalAyana (kumAra)-63. 5, 31, 39, 48
pilandavatsa (bhikSu)-93. 71
pizuna (brAhmaNa)-105. 4 
puNDravardhana (nagara)-93. 4, 10, 44
puNyabala (rAjA)-58. 3, 32
puNyamitra (gRhapati)-94. 2
puNyavatI (nagara)-58. 4
puNyasena (rAjA)-31. 6, 49, 68
puNyasena (vaNik)-81. 9, 21, 26
puraMdara (rAjA)-31. 3
puraMdara (indra)-80. 2
puSkara (purohita)-64. 133, 138, 167 
puSkarAvatI (nagara)-32. 34, 40 
puSkalAvatI (nagara)-58. 2
puSpadeva (rAjA)-83. 9
puSpasena (mAlAkAra)-87. 37
puSpilA (rAkSasI)-54. 2
puSya (=anAthapiNDada)-21. 80
puSya (gRhapati)-40. 38, 130, 135, 
139, 140
pUrNaka (kumAra)-62. 88 
pUraNa (tIrthya)-13. 5
pUrNa (dAsIputra)-36. 8, 9, 11, 13, 25, 
27, 49, 56, 58, 59, 60, 63, 
64, 65, 66, 77, 78, 81, 83
pUrNa (supUrNa maitrAyaNIputra-bhikSu)-93. 48, 66 
pUrNamukha (rAjahaMsa)-28. 49, 50, 57
pUrvavideha (dvIpa)-4. 48
potala (rAjA)-27. 3, 21
potala (gRhapati)-57. 13
paulomI (zacI)-3. 31; 62. 34
prabhAsa (rAjA)-1. 7; 100. 5, 16
prabhAvatI (nagarI)-1. 4; 100. 5
prazAkha (kumAra)-32. 4
prasarA (auSadhi)-6. 139
prasenajit (rAjA)-11. 20; 13. 15; 17. 
12, 17; 34. 3; 41. 38; 44. 
62; 46. 9, 26, 31; 48. 8, 76; 
61. 17; 100. 2
@594
priyapiNDa(kumAra)-103. 8, 23
priyasena (vaNik)-6. 35
priyaMkara (yakSiNIputra)-12. 30, 34, 48
badaradvIpa (dvIpa)-6. 63, 65, 95, 107, 
113, 127, 187
bandhumatI (nagara)-4. 114; 9, 86; 27.
54; 50. 117
bandhumAn (rAjA)-9. 86; 48. 88
bala (nAga)-46. 5
bala (malla)-50. 138
balasena (gRhapati)-19. 3
bali (rAjA)-4. 61
bahuputra (caitya)-63. 60
bAlasarasvatI (kumArI)-107. 8
bAlAha (azva)-6. 189
bAlokSa (deza)-57. 6
bAlokSIya (stUpa)-57. 8
bimbisAra (rAja)-9. 2, 27; 12. 2; 13. 
13; 20. 34, 36, 63, 67, 70, 
94, 97; 27. 16; 28. 3; 40. 3, 
10, 24, 35, 49, 50, 57, 63; 
44. 3, 24, 63, 65; 88. 2; 
102. 3
buddharakSita (gRhapati)-67. 2
bRhaspati (=anAthapiNDada)-21. 81
brahmadatta (rAjA)-6. 34, 190; 8. 44; 
14. 50, 54; 22. 82, 100; 28. 
50; 29. 3, 43; 37. 23; 52. 6, 
64, 69, 70, 71; 56. 3; 62. 
96; 68. 9, 48, 102; 80. 76; 
85. 25; 86. 3, 17; 88. 46; 
96. 9; 101. 12; 107. 3
brahmamatI (puSkariNI)-28. 50
brahmaratha (purohita)-3. 81
brahmAvatI (rAjJI)-37. 24
brahmottara (nagara-prAsAda)-92. 35
bhaTa (vaNikputra)-71. 15
bhadra (hastI)-96. 11
bhadraka (zAkya)-22. 61, 64, 69, 73, 76
bhadragiri (gaja)-3. 34, 82, 92
bhadrazilA (nagara)-5. 2, 31
bhadrA (gaNikA)-22. 80, 89; 50. 72, 
76, 75, 82, 86, 96, 101, 112
bhadrA (brAhmaNakanyA)-63. 20, 39, 44, 
50, 52, 53, 54
bhadrA (gRhiNI)-63. 61
bhadrA (AbhIrI)-83. 30
bhadrika (zAkya)-26. 24
bharadvAja (bhikSu)-50. 62, 70
bhallika (vaNik)-25. 79
bhadrANi (zAkya)-26. 26
bhava (vaNika)-36. 3
bhavadatta (=anAthapiNDada)-21. 81
bhavanandI (kumAra)-36. 4
bhavabhadra (kumAra)-36. 4
bhavabhUti (muni)-3. 35
bhavavarmA (gRhapati)-82. 2, 4, 9
bhavila (kumAra)-36. 4, 50, 55; 64
bhArgava (muni)-3. 57, 168
bhiruka (amAtya)-40. 6, 69, 112, 153, 
165, 170
bhiruka (nagara)-40. 170, 199
bhokkAnaka (nagara)-40. 179
makarikA (dAsI)-50. 79
magadha (deza)-6. 4
madha (vaNik)-6. 94, 99, 107, 116, 
119
maThara (brAhmaNa)-50. 118
maNicUDa (kumAra)-3. 29, 32, 121, 128
mati (brAhmaNa)-89. 80, 93, 116, 118, 
119
matighoSa (rAjA)-45. 17, 32
mathurA (nagara)-71. 2, 13, 15; 72. 2, 
39; 87. 7
@595
madalekhA (kanyA)-40. 191
madhuskandha (brAhmaNa)-21. 7, 36
madhurasvara (kumAra)-84. 5, 19, 24, 30
38, 45
madhUdaka (nagara)-52. 4
manasa (brAhmaNa)-19. 75
manoramA (rAjakanyA)-31. 6, 50
manoharA (kinnarakanyA)-64. 71, 76, 84, 
98, 159, 168, 187, 192, 198,
226, 232, 286, 292, 293, 
296, 315, 329, 330, 332, 
335
mantrabalA (cANDAlI)-87. 19, 21
mandara (hastI)-102. 13
marIci-ca (muni)-3. 84, 113, 168, 
169, 176
markeTa (hrada)-90. 2
malayamaJjarI-19. 76
malaya (parvata)-108. 6, 12
malayavatI (siddhakanyA)-108. 39, 58, 57, 
150, 165
mallA: (kSatriya)-15. 2, 19, 28; 98. 
2, 6, 8, 13, 14, 15; 80. 40
mallA: (gaNa)-91. 2
mallikA (dAsI)-36. 6
mallikA (cANDAlI)-57. 10
mahAkAzyapa (buddhaziSya)-17. 3; 93. 62
mahAkAzyapa (muni)-63. 59, 62, 65
mahAcandra (amAtya)-5. 15, 57
mahAdhana (vaNik)-7. 81; 14. 20
mahAdhana (gRhapati)-21. 8; 28. 9
mahAn (grAmaNI)-20. 49
mahAn (zAkyaputra)-7. 5; 11. 2, 32; 22. 
63; 24. 157, 165; 26. 24; 
44. 62
mahApraNAda (rAjA)-16. 7
mahAmati (kumAra)-18. 14
mahAmAyA (=mAyAdevI)-24. 6
mahAmaudgalyAyana (buddhiziSya)-11. 105
mahArAjakAyika (deva)-4. 73
mahAzvAsa (nAga)-46. 5; 77. 10
mahAsaMmata (zAkyarAja)-26. 10
mahIdhara (amAtya)-5. 17, 57
mahendravatI (nagara)-54. 4
mahendrasena (rAjA)-30. 3; 54. 5; 64. 13, 
25; 79. 34, 42, 44, 47, 49, 61
mahezA (devatA)-6. 57, 150
mahezvara (yakSapati)-36. 53
maskarI (tIrthya)-13. 5
mAgadha (grAma)-63. 2
mAThara (vidyAdharamuni)-66. 65
mAdrI (rAjJI)-23. 28, 30, 34, 44
mAdhyantika (bhikSu)-70. 2
mAnava (brAhmaNa)-14. 80
mAnava (gRhapati)-87. 2
mAyAvana (udyAna)-77. 2
mAlatikA (dAsI)-108. 34
mAlatI (udyAnapAlI)-20. 99
mAlika (zAkya)-26. 25
mAlikA (dAsI)-11. 3, 33, 47, 59, 60
mAlAdhara (deva)-4. 72
mAMdhAtA (rAjA)-4. 15, 56, 96, 117; 
17. 28; 26. 12
miTisvara (suparNa)-77. 10
mitra (gRhapati)-87. 31, 36
mitrAvasu (siddha)-108. 36, 41
mithilA (nagara)-17. 38; 20. 2; 83. 9
milindra (rAjA)-57. 15
muktAlatA (rAjakanyA)-7. 48, 59, 80, 83
mugdha (gRhapatiputra)-50. 36
mugdha (gRhapatiputra)-50. 36
mugdha (vaNikkumAra)-59. 167
mudgara (amAtya)-40. 70, 83, 172
mudgarApatya (=maudgalyAyanabhikSu)-86. 22
mUkapaGgu (udakakumAra)-37. 32
@596
mUlika (brAhmaNa)-103. 21
mRgajA (zAkyakanyA)-24. 113
mRNAla (viTa)-50. 73,85, 97, 100, 
101, 102, 114, 115
medha (pratyantanRpa)-64. 146, 150
menakA (apsaras)-66. 85
meru (rAjA)-103. 5, 11, 17
maitra (brAhmaNa)-10. 144
maitra (gRhapati)-92. 10
maitrakanyaka (vaNika)-92. 12, 41, 48, 49, 
56, 63
maitreya (purohita)-16. 14, 15, 16, 29
maitreya (buddha)-21. 83
maudgalya (=maudgalyAyanabhikSu)-22. 52; 
18; 93. 64
maudgalyAyana (buddhaziSya)-18. 25; 21. 17;
27. 8; 33. 8, 12; 34. 5; 36. 76;
46. 20, 22, 24; 50. 12, 15, 22
mauryavaMza 59. 90 (a)
yantra (parvata)-64. 272
yazas (sthavirabhikSu)-69. 4
yazasvI (kumAra)-62. 102
yaza:kesara (siMha)-102. 13
yazoda (kumAra)-62. 45, 63, 64, 77,
88, 89, 91, 94, 101, 104
yazodharA (bodhisattvapatnI)-24. 56, 124, 
139, 144; 64. 3, 7, 335, 65.
3, 7, 80; 68. 3, 8, 109; 83.
7, 33; 89. 119
yazomitra (kumAra)-94. 2, 15, 16
raktAkSa (rAkSasa)-6. 73
raktAkSa (paNDita)-21. 59, 61, 63, 64,
65, 67
rakSa:saMkaTa (parvata)-6. 77
raghu (=anAthapiNDada)-21. 80
ratisoma (rAjA)-45. 14
ratnagarbha (udyAna)-5. 67
ratnacchada (mayUra)-8. 47
ratnadvIpa (nagara)-6. 48, 51, 193
ratnadvIpa (dvIpa)-47. 15 
ratnaparvata (parvata)-6. 123
ratnavatI (vaNikpatnI)-7. 81
ramaNaka (nagara)-92. 24
ratnazikhI (buddha)-16. 22, 27, 29
raviprabha (pratyekabuddha)-42. 17
rAkSasadvIpa (dvIpa)-47. 29
rAjagRha (nagara)-8. 2; 9. 2; 11. 61;
12. 2; 13. 2; 18. 2; 20. 34,
99; 21. 7, 8; 27. 2; 28. 2;
40. 2; 44. 2; 88. 2; 95. 2;
97. 2; 98. 2
rAdhA (dAsI)-35. 55
rAmA (rAjJI)-64. 11
rAhula (bodhisattvaputra)-25. 73; 26. 26;
83. 4, 35
rAhulaka (zAkya-bhikSu)-93. 73; 68. 4
rukmavatI (paurAGganA)-51. 6
rukmavAn (=rukmavatI)-51. 18
raivataka (bhikSu)-105. 2, 6, 7, 16, 31,
41
rodinI (nadI)-64. 276
ro-rauruka (nagara)-40. 4, 100
rohikA (nadI)-24. 58
rohikA-tA (dAsI)-7. 30, 80
rohiNI (kumArI)-103. 5
rohita (mahAmatsya)-99. 7, 9, 10
rohitaka (nagara)-6. 93, 98
raudrAkSa (brAhmaNa)-2. 110; 5. 26
lakSaNA (rAjJI)-66. 5, 7, 10
lalitA (gRhapatibhAryA)-62. 43
lAvaNyavatI (rAjakanyA)-88. 50, 64, 67,
likhita (RSi)-50. 18, 19, 21, 22
lumbinI (udyAna)-24. 22
vajraka (parvata)-64. 267
vajracaNDa (rAjA)-103. 4
@597
vajrapANi (yakSa)-56. 24
vajravatI (nagara)-103. 4
vaJcA (mANavikA-kanyA)-50. 27
vadAnya (kumAra)-90. 4
varSakAra (brAhmaNa)-40. 15
varSAkArA (rAjJI)-11. 37, 59, 61
valkalAyana (RSi)-64. 47, 203, 249
valgumatI (nadI)-39. 2
vasiSTha (arhat)-50. 61, 64, 67, 68,
vasuMdharA (gRhiNI)-92. 10
vAkuDa (maNDala)-11. 119
vAdisiMha (brAhmaNa)-39. 26, 38, 41
vAyuvega (parvata)-64. 263
vArA (nadI)-37. 73; 62. 73, 83, 95;
99. 10
vArANasI (nagara)-6. 31, 190; 7. 81;
8. 44; 14. 20, 48, 49, 80, 88,
111; 19. 132; 24. 50; 25. 2;
28. 50, 58; 29. 3; 30. 3; 33.
22; 35. 58; 37. 23, 37; 39. 
25; 41. 70; 43. 16; 44. 5;
46. 41; 50. 18, 71, 72; 53. 
3; 62. 2; 65. 68. 99; 79. 
34; 80. 68; 85. 25; 86. 3;
88. 46; 90. 20; 92. 10; 93. 
84; 96. 9; 99. 4; 103. 21;
105. 35; 107. 3
vAsava (rAjA)-16. 19, 22, 25, 29;
89. 78, 79, 82, 105, 106
vAsavagrAma (nagara)-19. 3, 53, 75, 86, 95
vAsavadattA (gaNikA)-72. 6
vAsuki (nAga)-1. 19
vAhIka (muni)-3. 84
vijayanta (rAjA)-80. 88, 98
vidura (rAjA)-76. 6, 10
videha (deza)-20. 2; 83. 9
vidyAdhara (mantravizArada)- 64. 39
vindhya (parvata)-1. 32
vipazyI (atItabuddha)-4. 115; 9. 87
vipazyI (buddha)-10. 143; 21. 79; 27. 
54, 48. 88; 50. 117
vimala (kumAra)-62. 88
virUDha (mahArAjadeva)-77. 6, 13
virUDhaka (kumAra)-11. 47, 49, 60, 92,
97, 108, 123, 131, 133, 134,
151
virUDhaka (zAkyarAja)-26. 14
virUpAkSa (mahArAjadeva)-77. 5, 13
vizAkha (kumAra)-32. 4, 9, 15, 53
vizAlA (nagara)-20. 17, 37, 49, 80
vizvabhU (buddha)-21. 890
vizvaMtara (kumAra)-23. 5, 50, 53
vizvA (nagara)-23. 3
vizvAmitra (muni)-5. 24
vizvAmitra (rAjA)-23. 49, 50
vizvAmitra (nagara)-2. 49
vizvavasu (siddha)-108. 38, 58, 63
vRji (deza)-90. 2
vRSabhadatta (kumAra)-93 4
veNumAlinI (nadI)-30. 11
veNuvana (udyAna)-9. 5; 12. 25; 13. 2;
18. 2; 27. 2, 35; 28. 2, 7;
40. 63; 60. 30; 95. 2, 97. 2;
98. 2
vetrA (nadI)-64. 278
velAma (brAhmaNa)-17. 30; 34. 16
vaijayanta (prAsAda)-4. 77
vairambha (vAyu)-6. 70
vairambha (parvata)-6. 78
vaizAlikA:-24. 52
vaizAlI (zAkya)-26. 26
vaizAlI (nagara)-39. 2; 63. 20; 90. 2,
5, 16
zaGku (sArthavAhaputra)-95. 4
zaGkha (RSi)-50. 18, 19, 20, 22
zaGkha (rAjA)-16. 13, 17, 18, 28, 29
@598
zaGkhacUDa (nAga)-108. 116, 121, 124,
156, 160, 188
zaGkhanAbha (rAkSasaM)-6. 71
zaGkhanAbhi (auSadhi)-6. 72
zaGkhapAla (nAga)-108. 111
zaGkhamukha (zvA)-66. 56, 66, 77
zaziprabhA (zAkyapatnI)-7. 8, 27
zazilekhA (vezyA)-87. 8
zaMpAka (zAkya)-11. 111, 115
zAkya (kSatriyavaMza)-26. 4
zAkyapura ( = kapilavastu)-22. 2
zAkyamuni (buddha)-89. 114; 93. 96
zAkyavardhana (yakSa)-24. 24
zAkha (kumAra)-32. 4
zANavAsI (bhikSu)-71. 2, 4, 5, 6, 12;
72. 3, 40
zANDilya (muni)-68. 15, 27, 67
zAriputra (buddhaziSya)-18. 4, 11, 12, 13,
24; 31. 17, 54, 60, 62, 63,
44, 65, 66, 69, 71; 41. 4, 47, 
62, 67; 50. 6, 7, 11, 12, 14,
15, 17, 22; 67. 3, 5, 7; 77. 
18; 86. 22; 93. 63; 102. 18, 
107. 28
zAriyAna (zAkya)-44. 61
zikhaNDI (kumAra)-40. 5, 67, 81, 198
zikhighoSA (nagara)-85. 6
zikhI (buddha)-21. 80; 62. 95
zibi (rAjA)-2. 109; 85. 6, 40; 91. 
6, 32
zirISikA (brAhmaNI)-11. 41
zivavatI (nagara)-91. 6
zIghraga (kumAra)-14. 84, 86, 98, 104,
144
zItavana (zamazAna)-9. 26
zIlavatI (gRhiNI)-90. 4
zuklA (zAkyakanyA)-26. 23, 25
zuklodana (zAkya)-22. 60; 26. 22, 24
zuddhA (zAkyakanyA)-26. 23, 25
zuddhodana (rAjA)-7. 4, 11; 22. 2, 58,
61, 62; 24. 2, 23, 63; 25. 
68; 26. 22, 23; 80. 4; 83. 2;
101. 2
zuddhodana (gRhapati)-107. 3, 27
zUrpasama (pratyekabuddha)-18. 7
zUrpAra-ka (nagara)-36. 3, 64
zUrpikA (brAhmaNI)-18. 6
zaMla (muni)-77. 16, 19
zaMlavihAra (vihAra)-105. 2
zailA (bhikSuNI)-40. 35, 40, 145, 165,
167
zobhAvatI (nagara)-78. 28
zyAmaka (amAtyaputra)-40. 164, 178
zyAmAka (kumAra)-101. 8, 13, 37
zyAmAvatI (amAtyakanyA)-40. 165
zrAvastI (nagara)-6. 3; 7. 50; 13. 14;
17. 2; 19. 2, 123; 21. 2, 54;
35. 2, 32, 39 49; 36. 2, 32,
37; 41. 2; 42. 2; 43. 2; 45. 2;
46. 2; 47. 2; 48. 2; 50. 2;
60. 11; 61. 2; 67. 2; 75. 2;
76. 2; 79. 2; 81. 2; 82. 2;
84. 2, 25; 87. 2, 28; 89. 2,
25. 32; 92. 2; 93. 2; 94. 2;
99. 2; 102. 2; 104. 2
zrIgupta (gRhapati)-8. 2, 11, 14, 15,
36, 38, 42, 75, 76, 77, 78
zrImAn (gRhapatiputra)-50. 123
zrImAn (sArthavAha)-93. 4
zrIsena (rAjA)-2. 3, 38
zrutavara (brAhmaNa)-11. 41
zrutavarmA (gRhapati)-82. 2
zroNakoTi (bhikSu)-93. 72
zroNakoTikarNa (kumAra)-19. 6, 39, 44,
51, 52, 87, 94, 107, 124,
131, 137
zroNa-koTi-viMza (kumAra)-27. 6, 12, 18,
19, 21, 30, 36, 39, 48, 53, 58
@599
zroNAparAntaka (deza)-36. 44, 61
zlakSNa (parvata)-6. 87
zvAsa (nAga)-46. 5
satyayAcana (caitya)-62. 9
satyarata (rAjA)-66. 4
satyavatI (gRhiNI)-9. 4; 90. 4
satyavrata (brAhmaNa)-51. 28, 36, 50
satyasena (amAtya)-4. 29
sattvavara (= rukmavatI, rukmavAn)-51. 20
sattvoSadha (kumAra)-54. 7, 21
sadAmatta (deva)-4. 73
sadAmatta (nagara)-92. 31
sandaraka (vaNikputra)-44. 55
sarvavibhu (atItabuddha)-4. 112
sarvadada (rAjA)-55. 5, 56
sarvArthasiddha (vuddhanAma)-24. 23; 25. 17
sarvArthasiddha (nAga-kumAra)-47. 4, 34, 64
sarvAvatI (nagara)-55. 4
sahasrayodhI (yoddhA)-89. 68, 71, 74
saMkAzya (nagara)-14. 7
saMgharakSita (kumAra)-67. 4, 7, 12, 14,
19, 61, 65, 71, 74
saMjaya (rAjA)-23. 4
saMjayI (tIrthya)-13. 5
saMdhidatta (sArvavAhaputra)-95. 4
saMpadI (rAjA)-74. 8
saMyAta (hastyAroha)-1. 20, 21, 24, 27,
35, 39, 46, 49, 54, 56; 100. 
7, 10, 11
sAketa (nagara)-3. 2
sAgara (nAga)-47. 4, 19
sAhaJjanI (tapovana)-65. 16
siddhArtha (rAjA)-47. 3
siMha (amAtyaputra)-20. 10, 23, 30
siMhaladvIpa (dvIpa)-7. 47, 50, 63
siMhahanu (zAkyarAja)-26. 21
sukha (haMsa)-28. 49
sujAta (kumAra)-21. 9
sudatta (gRhapati)-34 10, 13, 26, 27, 28
sudatta (=anAthapiNDada)–21. 2
sudatta (zAkya)-45. 9
sudarzana (nagara)-4. 71
sudarzana (rAjA)-17. 29
sudAsa (caNDAla)-66. 55
sudhana (= anAthapiNDada)-21. 83; 35. 4,
13, 47, 5, 52, 57, 64
sudhana (nAga)-60. 4
sudhana (kumAra)-64. 11, 95, 99, 187,
200, 213, 334, 335
sudharmA (rAjJI)-66. 6, 9, 12, 14, 30,
51
sudharmA (devasabhA)-4. 76
sudhA (oSadhi)-64. 217, 260
sudhAzaila (parvata)-6. 92
sudhI: (upAsaka)-80. 84
sudhIra (gRhapati)-84. 2, 9, 52, 56
sunandA (brAhmaNI)-19. 95; 87. 32
sunetrA (gRhiNI)-84. 2
sundara-ka (vaNikputra)-44. 52; 89. 117
sundaraka (daridra)-22. 80, 89
sundaraka (yuvA)-50. 98
sundaraka (bhikSu)-94. 8;
sundarI (nandabhAryA)-10. 7, 16, 38, 54,
57, 60, 67, 71, 83, 87, 100,
105, 119, 120, 127, 137; 50. 
17
sundarI (viTabhAryA)-82. 6, 19, 22
sundarI (rAjakanyA)-89. 85, 96, 99,
111, 119
sundhAna (gRhapati)-35. 58, 63
suprabuddha (gRhapati)-48. 2; 62. 2, 37,
39, 41, 82
@600
suprabuddha (vaNik)-57. 6, 7
suprabha (sevaka)-62. 96
suprazuddha (zAkya)-26. 25
supriya (vaNik)-6. 36, 97, 100, 103,
106, 114, 121, 149, 156,
159, 193
supriya (gandharvarAja)-80. 2, 4, 12, 13,
14 21, 24, 26, 83, 86, 87
subandhu (brAhmaNa)-101. 8
subandhu (narmasuhRt)-108. 48, 59
subAhu (kumAra)-62. 88
subhaTa (viTa)-82. 6, 10
subhadra (gRhapati)-9. 2, 9, 12, 13, 27,
33, 39, 44
subhadra (yati)-80. 8, 11, 16, 21, 22,
30, 35, 43, 47, 50, 51, 52,
60, 61, 72, 74, 77, 82, 87
subhASitagaveSI (rAjA)-53. 3, 57
sumati (amAtya)-53. 8
sumati (devaputra)-62. 35, 37, 100
sumati (brAhmaNa)-89. 32, 80, 82, 84,
88, 93, 97, 99, 108, 112,
114, 117, 118, 119
sumAgadhA (kumArI)-93. 3, 8, 9, 12, 13,
43, 48, 55, 57, 78, 80, 81,
82, 83, 109
sumukha (pakSI)-14. 38 44
sumeru (parvata)-4. 50
suravatI (nagara)-40. 175
surUpA (brAhmaNI)-63. 3
surUpA (hastipAlastrI)-88. 4
suvarNapArzva (mRga)-30. 5, 13, 50
suvarNabhAsa (mayUra)-8. 45
suvrata (muni)-104. 7, 26
sUrya (kumAra)-83. 9, 11, 12, 22, 29
sena (grAmaNI)-25. 4
senAyanI (grAma)-25. 3
sozumbA (gopakanyA)-14. 61, 105, 117,
122, 126, 127, 134, 142
sauryapatha (ratha)-23. 12
saubhASaNika (ratna)-6. 165
sthAvirA zailagAthA:-36. 33
svastika (brAhmaNa)-61. 2
hariNI (AbhIrakanyA)-83. 30
haridatta (purohita)-88. 46
haridrA(hA)yaNa (purohita)-88. 47, 73
harizikha (purohita)-88. 47, 50, 63, 73
hastaka (kumAra)-48. 3, 96
hastinApura (nagara)-64. 9, 24, 39
haMsa (kumAra)-104. 2, 18, 26
hArItikA (yakSiNI)-12. 24, 39
hAsinI (nadI)-64. 277
hiGgumardana (nagara)-56. 2
hitaiSI (kumAra)-85. 16, 23
himavAn (parvata)-64. 262
hiraNyapANi (kumAra)-43. 3, 19, 21
hiraNyavarmA (rAjA)-52. 20
hiruka (amAtya)-40. 6, 69, 112, 153,
164, 170
hiruka (nagara)-40. 170, 199
hetUttama (buddha)-81. 10, 12, 14, 15,
25, 29
hemacUDa (rAjA)-3. 5
hemaprada (=anAthapiNDada)-21. 84


 
