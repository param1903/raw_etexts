
## ०१

### ००१

#### ०१
शं नो देवीर् अभिष्टय  
आपो भवन्तु पीतये ।  
शं योर् अभि स्रवन्तु नः ॥  

#### ०२
आपः पृणीत भेषजं  
वरूथं तन्वे मम ।  
ज्योक् च सूर्यं दृशे ॥  

#### ०३
अप्सु मे सोमो अब्रवीद्  
अन्तर् विश्वानि भेषजा ।  
अग्निं च विश्वशंभुवम् ॥  

#### ०४
ईशाना वार्याणां  
क्षयन्तीश् चर्षणीनाम् ।  
अपो याचामि भेषजम् ॥  

### ००२

#### ०१
अम्बयो यन्त्य् अध्वभिर्  
जामयो अध्वरीयताम् ।  
पृञ्चतीर् मधुना पयः ॥  

#### ०२
अमूर् या उप सूर्ये  
याभिर् वा सूर्यः सह ।  
ता नो हिन्वन्त्व् अध्वरम् ॥  

#### ०३
अपो देवीर् उप ब्रुवे  
यत्र गावः पिबन्ति नः ।  
सिन्धुभ्यः कर्त्वं हविः ॥  

#### ०४
अप्स्व् अन्तर् अमृतम् अप्सु भेषजम् ।  
अपाम् उत प्रशस्तिष्व्  
अश्वा भवथ वाजिनः ॥  

### ००३

#### ०१
विद्मा शरस्य पितरं  
पर्जन्यं भूरिधायसम् ।  
विद्मो ह्य् अस्य मातरं  
पृथिवीं विश्वधायसम् ॥  

#### ०२
ज्यायके परि णो नम-  
-अश्मा भवतु नस् तनूः ।  
विरुड्विहि वरीयो ऽरातीर्  
अप द्वेषांस्य् आ कृधि ॥  

#### ०३
वृक्षं यद् गावः परिषस्वजाना  
अनस्फुरं शरम् अर्चन्त्य् ऋभुम् ।  
शरम् अस्मद् यावय दिद्युम् इन्द्र  
शं नो भवन्त्व् अप ओषधीर् इमाः ॥  

#### ०४
इन्द्रस्य वज्रो अप हन्तु रक्षस  
आराद् विसृष्टा इषवः पतन्त्व् अस्मत् ॥  

### ००४

#### ०१
विद्म ते शर पितरं  
पर्जन्यं भूरिरेतसम् ।  
तेना ते तन्वे शं करं  
पृथिव्यां ते निषेचनं  
बहिष् टे अस्तु बाल् इति ॥  

#### ०२
इन्द्रेण वरुणेन चन्द्रेण सूर्येण च ॥  

#### ०३
यद् आन्त्रेषु गवीन्योर्  
यद् वस्ताव् अधि संस्रुतम् ।  
(…) ॥ +++(see 1cd)+++  

#### ०४
प्र ते भिनद्मि मेहनं  
वर्त्रं वेशन्त्या इव ।  
तेना ते तन्वे शं करं  
पृथिव्यां ते निषेचनं  
बहिष् टे अस्तु बाल् इति ॥  

#### ०५
यथेषुका परापतद्  
अवसृष्टाधि धन्वनः ।  
एवा ते मूत्रं मुच्यतां  
बहिर् बाल् इति सर्वकम् ॥  

### ००५

#### ०१
वषट् ते पूषन्न् अस्यै सुवृक्तिम्  
अर्यमा होता कृणोतु वेधाः ।  
सिस्रतां नार्य् उतप्रदाता  
वि पर्वाणि जिहतां सूतवा उ ॥  

#### ०२
चतस्रो दिशः प्रदिशश्  
चतस्रो भूम्या उत ।  
देवा गर्भं सम् ऐरयन्  
ते व्य् ऊर्णुवन्तु सूतवे ॥  

#### ०३
सुष्टा व्य् ऊर्णोतु  
वि योनिं हापयामसि ।  
श्रथया सूषणे त्वम्  
अव त्वं विष्कले सृज ॥  

#### ०४
नेव स्नावसु पर्वसु +++(Bhatt. na parvasu)+++  
न केशेषु नखेषु च ।  
अवैतु पृश्नि शेवलं  
शुने जराय्व् अत्तवे ॥  

#### ०५
नेव मांसे न पीवसि  
नेव कस्मिंश् चनायतम् ।  
अव जरायु पद्यताम् ॥  



### ००६

#### ०१
ये त्रिषप्ताः परियन्ति +++(Bhatt. paryanti)+++  
विश्वा रूपाणि बिभ्रतः ।  
वाचस्पतिर् बला तेषां  
तन्वम् अद्य दधातु मे ॥  

#### ०२
उप न एहि वाचस्पते  
देवेन मनसा सह ।  
असोष्पते नि रमय  
मय्य् एव तन्वं मम ॥  

#### ०३
इहैवाभि वि तनु-  
-उभे आर्त्नी इव ज्यया ।  
वाचस्पतिर् नि यच्छतु  
मय्य् एव तन्वं मम ॥  

#### ०४
उपहूतो वाचस्पतिर्  
उपहूतो ऽहं वचस्पत्युः ।  
सं श्रुतेन राधिषीय  
मा श्रुतेन वि राधिषि ॥  

### ००७

#### ०१
दिव्यो गन्धर्वो भुवनस्य यस् पतिर्  
एकायुवो नमसा विक्ष्व् ईड्यः ।  
तं त्वा यौमि ब्रह्मणा देव दिव्य  
नमस् ते अस्तु दिवि ते सधस्थम् ॥  

#### ०२
दिव स्पृष्टो यजतः सूर्यत्वग्  
अवयाता हरसो दैव्यस्य ।  
एकायुवो नमसा सुशेवो  
मृडाद् गन्धर्वो भुवनस्य यस् पतिः ॥  

#### ०३
अनवद्याभिः सम् उ जग्म आभिर्  
अप्सराभिर् अपि गन्धर्व आसु ।  
समुद्र आसां सदनं म आहुर्  
यतः सद्य आ च परा च यन्ति ॥  

#### ०४
अभ्रिये दिद्युन् नक्षत्रिये  
या विश्वावसुं गन्धर्वं सचध्वे ।  
ताभ्यो वो देवीर् नम इत् कृणोमि ॥  

#### ०५
याः क्लन्दास् तमिषीचयो  
अक्षकामा मनोमुहः ।  
ताभ्यो गन्धर्वपत्नीभ्यो  
अप्सराभ्यो ऽकरं नमः ॥  

### ००८

#### ०१
अमुष्माद् अधि पर्वताद्  
अवत्कम् असि भेषजम् ।  
भेषजं सुभेषजं  
यत् ते कृणोमि भेषजम् ॥  

#### ०२
आद् अङ्गा कुविद् अङ्गा  
शतं यद् भेषजानि ते  
सहस्रं वा घ यानि ते ।  
तेषाम् असि त्वम् उत्तमम्  
अनास्रावम् अरोगणम् ॥  

#### ०३
अरुस्यानम् इदं महत्  
पृथिव्या अध्य् उद्भृतम् ।  
तद् आस्रावस्य भेषजं  
तद् उ रोगम् अनीनशत् ॥  

#### ०४
उपजीका उद् भरन्ति  
समुद्राद् अधि भेषजम् ।  
अरुस्यानम् अस्य् आथर्वणं  
रोगस्थानम् अस्य् आथर्वणम् ॥  

### ००९

#### ०१
अयं देवानाम् असुरो वि राजति  
वशा हि सत्या वरुणस्य राज्ञः ।  
ततस् परि ब्रह्मणा शाशदान  
उग्रस्य मन्योर् उद् इमं नयामि ॥  

#### ०२
नमस् ते राजन् वरुणास्तु मन्यवे  
विश्वं हि देव निचिकेषि द्रुग्धम् ।  
शतं सहस्रं प्र सुवाम्य् अन्यान्  
अयं नो जीवन् शरदो व्यापेत् ॥ +++(Bhatt. jīvaṃ)+++  

#### ०३
यद् उवक्थानृतं  
जिह्वया वृजिनं बहु ।  
राज्ञस् त्वा सत्यधर्मणो  
मुञ्चामि वरुणाद् अहम् ॥  

#### ०४
अमुञ्चं त्वा वैश्वानराद्  
अर्णवान् महतस् परि ।  
सजातान् उग्र आ वद  
ब्रह्म चाप चकीहि नः ॥  

### ०१०

#### ०१
सीसायान्व् आह वरुणः  
सीसायाग्निर् उपावति ।  
सीसं म इन्द्रः प्रायच्छद्  
अमीवायास् तु चातनम् ॥  

#### ०२
इदं विष्कन्धं सहत  
इदं बाधते अत्रिणः । +++(Bhatt. attriṇaḥ+)+++  
अनेन विश्वा सासहै  
या जातानि पिशाच्याः ॥  

#### ०३
ये ऽमावास्यां रात्रिम्  
उदस्थुर् भ्राजम् अत्रिणः । +++(Bhatt. attriṇaḥ+)+++  
अग्निस् तुरीयो यातुहा  
स उ नः पातु तेभ्यः ॥  

#### ०४
यदि हंस्य् अश्वं  
यदि गां यदि पूरुषम् ।  
सीसेन विध्यामस् त्वा  
यथा नो ऽसो अवीरहा ॥  



### ०११

#### ०१
अभीवर्तेन मणिना  
येनेन्द्रो अभिवावृते ।  
तेनेमं ब्रह्मणस्पते  
अभि राष्ट्राय वर्तय ॥  

#### ०२
अभिवृत्तः सपत्ना-  
-अभि या नो अरातयः ।  
अभि पृतन्यन्तं तिष्ठ-  
-अभि यो नो दुरस्यति ॥  

#### ०३
अभि त्वा देवः सविता-  
-अभि सोमो अवीवृतत् ।  
अभि त्वा विश्वा भूतान्य्  
अभीवर्तो यथाससि ॥  

#### ०४
उद् असौ सूर्यो अगाद्  
उदितं मामकं वचः ।  
यथाहं शत्रुहासान्य्  
असपत्नः सपत्नहा ॥  

#### ०५
सपत्नक्षयणो वृषा-  
-अभिराष्ट्रो विषासहिः ।  
यथाहम् एषां वीराणां  
विराजानि जनस्य च ॥  

### ०१२

#### ०१
तुभ्यम् एव जरिमन् वर्धताम् अयं  
मैनम् अन्ये मृत्यवो हिंसिषुस् त्वत् ।  
मातेव पुत्रं प्रमना उपस्थे  
मित्र एनं मित्र्यात् पात्व् अंहसः ॥  

#### ०२
मित्रश् च त्वा वरुणश् च रिशादौ  
जरामृत्युं कृणुतां संविदानौ । +++(Bhatt. jarāṃmṛtyuṃ)+++  
तद् अग्निर् होता वयुनानि विद्वान्  
विश्वानि देवो जनिमा विवक्ति ॥ +++(Bhatt. vivaktu; cf. K vakti)+++  

#### ०३
द्यौष् टे पिता पृथिवी माता  
जरां मृत्युं कृणुतं दीर्घम् आयुः ।  
यथा जीवा अदित्या उपस्थे  
प्राणापानाभ्यां गुपितः शतं हिमाः ॥  

#### ०४
त्वम् ईशिषे पशूनां पार्थिवानां  
ये जाता उत ये जनित्वाः । +++(Bhatt. janitvā)+++  
मैनं प्राणो हासीन् मो अपानो  
मैनं मित्रा वधिषुर् मो अमित्राः ॥  

### ०१३

#### ०१
इन्द्रेण दत्तो वरुणेन शिष्टो  
मरुद्भिर् उग्रः प्रयतो न आगन् ।  
एतं वां द्यावापृथिवी परि ददामि  
स मा तृषत् स मा क्षुधत् ॥  

#### ०२
ऊर्जम् अस्मा ऊर्जस्वती धत्तं  
पयो ऽस्मै पयस्वती धत्तम् ।  
ऊर्जम् अस्मै द्यावापृथिवी अधातां  
विश्वे देवा मरुत ऊर्जम् आपः ॥  

#### ०३
शिवा अस्य हृदयं तर्पयन्त्व्  
अनमीवो मोदमानश् चरेह ।  
सवासिनौ पिबतां मन्थम् एतम्  
अश्विनो रूपं परिधाय मायाम् ॥  

#### ०४
तस्य पातारं सचतां पुरीषम्  
ऊर्जा स्वधा सचताम् एतम् एषा ।  
इन्द्र एतां ससृजे विद्धो अग्र  
ऊर्जां स्वधाम् अजरां सा त एषा ।  
तया त्वं जीव शरदः सुवर्चा  
मा त आ सुस्रोद् भिषजस् ते अक्रन् ॥  

### ०१४

#### ०१
विश्वे देवासो अभि रक्षतेमम्  
उतादित्या जागृत यूयम् अस्मिन् ।  
मेमं समान उत वान्यनाभिर्  
मेमं प्रापत् पौरुषेयो वधो यः ॥  

#### ०२
ये वो देवाः पितरो ये च पुत्राः  
सचेतसो मे शृणुतेदम् उक्तम् ।  
सर्वेभ्यो वः परि ददाम्य् एतं  
त एनं स्वस्ति जरसे नयाथ ॥  

#### ०३
ये देवा दिवि ष्ठ ये पृथिव्यां  
ये अन्तरिक्ष ओषधीष्व् अप्सु ।  
ते कृणुत जरसम् आयुर् अस्मै  
शतम् अन्यान् परि वृणक्त मृत्यून् ॥  

#### ०४
येषां प्रयाजा उत वानुयाजा  
हुतभागा अहुतादश् च देवाः ।  
येषां वः पञ्च प्रदिशो विभक्तास्  
तान् वो अस्मै सत्त्रसदः कृणोमि ॥  

### ०१५

#### ०१
अहं ते भगम् आ ददे  
ऽधि शीर्ष्ण इव स्रजम् ।  
महामूल इव पर्वतो  
ज्योक् पितृष्व् आसासै ॥  

#### ०२
इयं ते राजन् कन्या  
वधूर् नि धूयते यम । +++(Bhatt. yamaḥ)+++  
सा मातुर् बध्यतां गृहे  
ऽथो भ्रातुर् अथो पितुः ॥  

#### ०३
इयं ते केतपा राजन्न्  
इमां ते परि दध्मसि ।  
ज्योक् पितृष्व् आसाता  
आ शीर्ष्णः समोप्यात् ॥  

#### ०४
असितस्य ब्रह्मणा  
कश्यपस्य गयस्य च ।  
अन्तःकोशम् इव जामयो  
अपि नह्यामि ते भगम् ॥  



### ०१६

#### ०१
नक्तंजातास्य् ओषधे  
रामे कृष्णे असिक्नि च ।  
इदं रजनि रजय  
किलासं पलितं च यत् ॥  

#### ०२
किलासं च पलितं च  
निर् इतो नाशया पृषत् ।  
आ त्वा स्वो अश्नुतां वर्णः  
परा श्वेतानि पातय ॥  

#### ०३
असितं ते प्रलयनम्  
आस्थानम् असितं तव ।  
असिक्न्य् अस्य् ओषधे  
निर् इतो नाशया पृषत् ॥  

#### ०४
अस्थिजस्य किलासस्य  
तनूजस्य च यत् त्वचि ।  
दूषा कृतस्य ब्रह्मणा  
लक्ष्म श्वेतम् अनीनशम् ॥  

### ०१७

#### ०१
जरायुजः प्रथम उस्रियो वृषा  
वातभ्रजा स्तनयन्न् एति वृष्ट्या ।  
स नो मृडाति तन्व ऋजुगो रुजन्  
य एकम् ओजस् त्रेधा विचक्रे ॥  

#### ०२
अङ्गेअङ्गे शोचिषा शिश्रियाणो  
यो अग्रभीत् परुर् अस्य ग्रभीता ।  
अङ्कान् समङ्कान् हविषा यजामि +++(Bhatt. aṅgaṃ samaṅgaṃ)+++  
हृदि श्रितो मनसा यो जजान ॥  

#### ०३
मुञ्चामि शीर्षक्त्या उत कास एनं  
परुष्परुर् आविवेश यो अस्य ।  
यो अभ्रजा वातजा यश् च शुष्मो  
वनस्पतीन् सचतां पर्वतांश् च ॥  

#### ०४
शं ते परस्मै गात्राय  
शम् अस्त्व् अवराय ते ।  
शं ते पृष्टिभ्यो मज्जभ्यः  
शम् अस्तु तन्वे तव ॥  

### ०१८

#### ०१
आ यातु मित्र ऋतुभिः कल्पमानः  
संवेशयन् पृथिवीम् उस्रियाभिः ।  
तद् अस्मभ्यं वरुणो वायुर् अग्निर्  
बृहद् राष्ट्रं संवेश्यं दधातु ॥  

#### ०२
धाता मित्रो वरुणो देवो अग्निर्  
इन्द्रस् त्वष्टा प्रति गृह्णन्तु मे वचः ।  
हुवे देवीम् अदितिं शूरपुत्रां  
सजातानां मध्यमेष्ठाः स्याम् अहम् ॥  

#### ०३
हुवे सोमं सवितारं नमोभिर्  
विश्वान् देवाꣳ अहमुत्तरत्वे ।  
अयम् अग्निर् दीदायद् आह्नम् एव  
सजातैर् इद्धो अप्रतिब्रुवद्भिः ॥  

#### ०४
इहेद् असाथ न पुरो गमाथ-  
-इर्यो गोपाः पुष्टपतिर् व आजत् ।  
अस्मै वः कामायोप कामिनीर्  
विश्वे वो देवा उप सं द्याम् इह ॥  

### ०१९

#### ०१
अस्मिन् वसु वसवो धारयन्त्व्  
इन्द्रस् त्वष्टा वरुणो मित्रो अग्निः ।  
इमम् आदित्या उत विश्वे च देवा  
उत्तमे देवा ज्योतिषि धारयन्तु ॥  

#### ०२
अस्मै देवाः प्रदिशज् ज्योतिर् अस्तु  
सूर्यो अग्निर् उत वा हिरण्यम् ।  
उत्तरेण ब्रह्मणा वि भाहि  
कृण्वानो अन्यान् अधरान् सपत्नान् ॥  

#### ०३
येनेन्द्राय समभरं पयांस्य्  
उत्तरेण ब्रह्मणा जातवेदः ।  
तेन त्वम् अग्न इह वर्धयेमं  
रायस्पोषं श्रैष्ठ्यम् आ धेह्य् अस्मै ॥  

#### ०४
ऐषां यज्ञम् उत वर्चो भरे ऽहं  
रायस्पोषम् उत वित्तान्य् अग्ने ।  
सपत्ना अस्मद् अधरे भवन्तु-  
-उत्तमे देवा ज्योतिषि धत्तनेमम् ॥  

### ०२०

#### ०१
मा नो विदन् विव्याधिनो  
मो अभिव्याधिनो विदन् ।  
आराच् छरव्या अस्मद्  
विषूचीर् इन्द्र पातय ॥  

#### ०२
विष्वञ्चो अस्मच् छरवः पतन्तु  
ये अस्ता ये चास्याः ।  
देवा मनुष्या ऋषयो  
ऽमित्रान् नो वि विध्यतु ॥ +++(Bhatt. vidhyata*)+++  

#### ०३
यः समानो यो ऽसमानो  
ऽमित्रो नो जिघांसति ।  
रुद्रः शरव्यया तान्  
अमित्रान् नो वि विध्यतु ॥  

#### ०४
सबन्धुश् चासबन्धुश् च  
यो न इन्द्राभिदासति ।  
देवास् तं सर्वे धूर्वन्तु  
ब्रह्म वर्म ममान्तरम् ॥  



### ०२१

#### ०१
नासं नशन् स्वयं स्रसन्न् +++(Bhatt. nāsanna san*)+++  
असतीभ्यो असत्तराः ।  
सेहोर् अरसतरा  
लवणाद् विक्लेदीयसीः ॥  

#### ०२
अपचितः प्र पतत  
सुपर्णो वसतेर् इव ।  
सूर्यः कृणोतु भेषजं  
चन्द्रमा वो ऽपोच्छतु ॥  

#### ०३
एन्य् एका श्येन्य् एका  
कृष्णैका रोहिणी द्वे ।  
सर्वासाम् अग्रभं नाम-  
-अवीरघ्नीर् अपेतन ॥  

#### ०४
असूतिका रामायण्य्  
अपचित् प्र पतिष्यति ।  
ग्लौर् इतः प्र पतिष्यति  
स गलन्तो नशिष्यति ॥  

#### ०५
अपेतो अपचित्वरीर्  
इन्द्रः पूषा च चिक्यतुः ।  
अपेत्व् अस्य ग्रीवाभ्यो  
अप पद्भ्यां विजामतः ॥  

### ०२२

#### ०१
आशानाम् आशापालेभ्यश्  
चतुर्भ्यो अमृतेभ्यः ।  
इदं भूतस्याध्यक्षेभ्यो  
विधेम हविषा वयम् ॥  

#### ०२
य आशानाम् आशापालाश्  
चत्वार स्थन देवाः ।  
ते नो निरृत्याः पाशेभ्यो  
मुञ्चतांहसोअंहसः ॥  

#### ०३
अश्लोणस् ते हविषा विधेयम्  
अस्रामस् ते घृतेना जुहोमि ।  
य आशानाम् आशापालस् तुरीयो  
देवः स नः सुभूतम् एह वक्षत् ॥  

#### ०४
स्वस्ति मात्र उत पित्रे नो अस्तु  
स्वस्ति गोभ्य उत पूरुषेभ्यः ।  
विश्वं सुभूतं सुविदत्रम् अस्तु नो  
ज्योग् एव दृशेम सूर्यम् ॥  

### ०२३

#### ०१
इदं जनासो विदथं  
महद् ब्रह्म वदिष्यति ।  
न तत् पृथिव्यां नो दिवि  
यतः प्राणन्ति वीरुधः ॥  

#### ०२
अन्तरिक्षे समहासां  
स्थानं श्रान्तसदाम् इव ।  
आस्थानम् अस्य भूतस्य  
विदुष् टद् वेधसो जनाः ॥  

#### ०३
यद् रोदसी रेजमाने  
भूमिश् च निरतक्षताम् ।  
आर्द्रं तद् अद्य सर्वदा +++(Bhatt. ārdaṃ)+++  
भिदुरस्येव वर्तसी ॥  

#### ०४
विश्वम् अन्याभि ववार  
विश्वम् अन्यस्याम् अधि श्रितम् ।  
दिवे च विश्ववेदसे  
पृथिव्यै चाकरं नमः ॥  

### ०२४

#### ०१
सं सं स्रवन्तु सिन्धवः  
सं वाता दिव्या उत ।  
तेभिर् मे सर्वैः संस्रावैर्  
धनं सं स्रावयामसि ॥  

#### ०२
ये संस्रावाः संस्रवन्ति  
क्षीरस्य चोदकस्य च ।  
तेभिर् मे सर्वैः संस्रावैर्  
धनं सं स्रावयामसि ॥  

#### ०३
ये नदीभ्यः संस्रवन्त्य्  
उत्सासः सदम् अक्षिताः ।  
तेभिर् मे सर्वैः संस्रावैर्  
धनं सं स्रावयामसि ॥  

#### ०४
इदं हव्या उपेतन-  
-इदं संस्रावणा उत ।  
इहैतु सर्वो यः पशुर्  
अस्य वर्धयता रयिम् ॥  

### ०२५

#### ०१
हिरण्यवर्णाः शुचयः पावका  
यासु जातः कश्यपो यास्व् इन्द्रः ।  
या अग्निं गर्भं दधिरे सुवर्णास्  
ता न आपः शं स्योना भवन्तु ॥  

#### ०२
यासां राजा वरुणो याति मध्ये  
सत्यानृते अवपश्यञ् जनानाम् ।  
(…) ॥ +++(see 1cd)+++  

#### ०३
यासां देवा दिवि कृण्वन्ति भक्षं  
या अन्तरिक्षे बहुधा भवन्ति ।  
या अग्निं गर्भं दधिरे सुवर्णाः  
(…) ॥ +++(see 1d)+++  

#### ०४
शिवेन मा चक्षुषा पश्यतापः  
शिवया तन्वोप स्पृशत त्वचं मे ।  
घृतश्चुतः शुचयो याः पावकास्  
ता न आपः शं स्योना भवन्तु ॥  



### ०२६

#### ०१
सुपर्णो जातः प्रथमस्  
तस्य त्वं पित्तम् आसिथ ।  
तद् आसुरी युधा जीता  
रूपं चक्रे वनस्पतीन् ॥  

#### ०२
आसुरी चक्रे प्रथमा-  
-इदं किलासभेषजम्  
इदं किलासनाशनम् ।  
अनीनशत् किलासं  
सरूपाम् अकरत् त्वचम् ॥  

#### ०३
सरूपा नाम ते माता  
सरूपो नाम ते पिता ।  
सरूपकृत् त्वम् ओषधे  
सा सरूपम् इदं कृधि ॥  

#### ०४
यत् तनूजं यद् अग्निजं  
चित्रं किलासं जज्ञिषे ।  
तद् अस्तु सुत्वक् तन्वो  
यतस् त्वापनयामसि ॥  

#### ०५
श्यामा सरूपंकरणी  
पृथिव्या अध्य् उद्भृता ।  
इदम् ऊ षु प्र साधय  
पुना रूपाणि कल्पय ॥  

### ०२७

#### ०१
अभयं सोमः सविता कृणोत्व्  
अभयं द्यावापृथिवी उभे ।  
अभयं स्वर् अन्तरिक्षं नो अस्तु  
सप्तऋषीणां हविषाभयं नो ऽस्तु ॥  

#### ०२
अभयं द्यावापृथिवी इहास्तु नो  
अग्निनामित्रान् प्रत्य् ओषतं प्रतीचः ।  
मा ज्ञातारं मा प्रतिष्ठां विदन्त  
मिथो विघ्नाना उप यन्तु मृत्युम् ॥  

#### ०३
पञ्च देवा अभयस्येशत  
इन्द्रस् त्वष्टा वरुणो मित्रो अग्निः ।  
मायं ग्रामो दुरितम् एन आरद्  
अन्यत्र राज्ञाम् अभि यातु मन्युः ॥ +++(Bhatt. yāta)+++  

#### ०४
अस्मै ग्रामाय प्रदिशश् चतस्र  
ऊर्जं सुभूतं सविता दधातु ।  
अशत्रुम् इन्द्रो अभयं कृणोतु  
मध्ये च विशां सुकृते स्याम ॥  

### ०२८

#### ०१
अनु सूर्यम् उद् अयतां  
हृद्द्योतो हरिमा च ते ।  
यो रोहितस्य गोर् वर्णस्  
तेन त्वा परि दध्मसि ॥  

#### ०२
परि त्वा रोहितैर् वर्णैर्  
दीर्घायुत्वाय दध्मसि ।  
यथा त्वम् अरपा असो  
अथो ऽहरितो भव ॥  

#### ०३
या रोहिणीर् देवपत्या  
गावो या रोहिणीर् उत ।  
रूपंरूपं वयोवयस्  
तेन त्वा परि दध्मसि ॥  

#### ०४
शुकेषु ते हरिमाणं  
प्रपणाकासु दध्मसि ।  
अथो हारिद्रवेषु ते  
हरिमाणं नि दध्मसि ॥  

### ०२९

#### ०१
याः पुरस्ताद् आचरन्ति  
नीचैः सूर्याद् अथो दिवः ।  
एतम् अप्सरसां व्रातं  
ब्रह्मणाच्छा वदामसि ॥  

#### ०२
या अधराद् आचरन्ति  
जिह्मा मुखा करिक्रतीः ।  
आहता अप ता इतो +++(Bhatt. hato)+++  
नश्यन्त्व् अतश् चिन्वतीः ॥  

#### ०३
याः कुल्या या वन्या  
या उ चोन्मादयिष्णवः ।  
सर्वास् ता मृश्मशाकरं  
दृषदा खल्वाꣳ इव ॥  

#### ०४
चेतन्तीम् अश्मलां पलां  
तासां वो नमो अर्चिषे ।  
आराद् यक्ष्मं नि धत्त-  
-अस्मान् नो अधि पूरुषात् ॥  

### ०३०

#### ०१
कामस् तद् अग्रे सम् अवर्तत  
मनसो रेतः प्रथमं यद् आसीत् ।  
स काम कामेन बृहता सयोनी  
रायस्पोषं यजमानाय धेहि ॥  

#### ०२
त्वं काम सहसासि प्रतिष्ठितो  
विभुर् विभावा सुषखा सखीयते । +++(Bhatt. vibhāva)+++  
त्वम् उग्रः पृतनासु सासहिः  
सह ओजो यजमानाय धेहि ॥  

#### ०३
दूराच् चकमानाय  
प्रविपाणायाक्षये ।  
आस्मा अशृण्वन्न् आशाः  
कामेनाजनयन् स्वः ॥ +++(Bhatt. kāmena mājanayat)+++  

#### ०४
कामेन मा काम आगन्  
हृदयाद् धृदयं परि ।  
यद् अमीषाम् अदो मनस्  
तद् ऐतूप माम् इह ॥  

#### ०५
यत् काम कामयमाना  
इदं कृण्मसि ते हविः ।  
तन् नः सर्वं सम् ऋध्यताम्  
अथैतस्य हविषो वीहि स्वाहा ॥  

#### ०६
क इदं कस्मा अदात् कामः कामायादात् ।  
कामो दाता कामः प्रतिग्रहीता  
कामः समुद्रम् आ विवेश ।  
कामेन त्वा प्रति गृह्णामि कामैतत् ते ॥  



### ०३१

#### ०१
इमं मे कुष्ठ पूरुषं  
तम् आ वह तं निष् कृधि ।  
तम् उ मे अगदं कृधि ॥  

#### ०२
उदङ् जातो हिमवतः +++(Bhatt. udag)+++  
स प्राच्यां नीयसे जनम् ।  
तत्र कुष्ठस्य नामान्य्  
उत्तमानि वि भेजिरे ॥  

#### ०३
उत्तमो नामास्य्  
उत्तमो नाम ते पिता ।  
यतः कुष्ठ प्रजायसे  
तत एह्य् अरिष्टतातये ॥  

#### ०४
शीर्षहत्याम् उपहत्याम्  
अक्ष्योस् तन्वो रपः ।  
कुष्ठो नो विश्वतस् पातु  
दैवं समह वृष्ण्यम् ॥  

### ०३२

#### ०१
यद् अग्निर् आपो अदहत् प्रविश्य  
यत्राकृण्वन् धर्मधृतो नमांसि ।  
तत्र त आहुः परमं जनित्रं  
स नः संविद्वान् परि वृङ्धि तक्मन् ॥  

#### ०२
यदि शोको यद्य् अभीशोको  
रुद्रस्य प्राणो यदि वारुणो ऽसि ।  
हुडुर् नामासि हरितस्य देव  
स नः संविद्वान् परि वृङ्धि तक्मन् ॥  

#### ०३
यद्य् अर्चिर् यदि वासि धूमः  
शकल्येषु यदि वा ते जनित्रम् । +++(Bhatt. śākalyeṣu)+++  
हुडुर् नामासि हरितस्य देव  
स नः संविद्वान् परि वृङ्धि तक्मन् ॥  

#### ०४
नमः शीताय तक्मने  
नमो रूराय कृण्मो वयं ते ।  
यो +ऽन्येद्युर् उभयद्युश् चरन्ति  
तृतीयकाय नमो अस्तु तक्मने ॥  

#### ०५
तृतीयकं वितृतीयं  
सदन्दिम् उत हायनम् ।  
तक्मानं विश्वशारदं  
ग्रैष्मं नाशय वार्षिकम् ॥  

### ०३३

#### ०१
आपो अद्यान्व् अचारिषं  
रसेन सम् असृक्ष्महि ।  
पयस्वान् अग्न आगमं  
तं मा सं सृज वर्चसा ॥  

#### ०२
सं माग्ने वर्चसा सृज  
प्रजया च बहुं कृधि ।  
विद्युर् मे अस्य देवा  
इन्द्रो विद्यात् सह र्षीभिः ॥  

#### ०३
इदम् आपः प्र वहत-  
-अवद्यं च मलं च यत् ।  
यच् च दुद्रोहानृतं  
यच् च शेपे अभीरुणम् ॥  

#### ०४
शिवेन मा चक्षुषा पश्यतापः  
शिवया तन्वोप स्पृशत त्वचं मे ।  
शिवान् अग्नीन् अप्सुषदो हवामहे  
मयि क्षत्रं वर्च आ धत्त देवीः ॥  

#### ०५
यद् आपो नक्तं मिथुनं चचार  
यद् वा दुद्रोह दुरितं पुराणम् ।  
हिरण्यवर्णास् तत उत् पुनन्तु मा  
प्र मा मुञ्चन्तु वरुणस्य पाशात् ॥  

### ०३४


#### ०१
अग्निर् जनविन् मह्यं जायाम् इमाम् अदात् ॥  
#### ०२
सोमो वसुविन् मह्यं जायाम् इमाम् अदात् ॥  
#### ०३
पूषो ज्ञातिविन् मह्यं जायाम् इमाम् अदात् ॥  
#### ०५
इन्द्रः सहीयान् मह्यं जायाम् इमाम् अदात् ॥  

### ०३५


#### ०१
अग्नये जनविदे स्वाहा ॥  
#### ०२
सोमाय वसुविदे स्वाहा ॥  
#### ०३
पूष्णे ज्ञातिविदे स्वाहा ॥  
#### ०४
इन्द्राय सहीयसे स्वाहा ॥  



### ०३६

#### ०१
याः पुरस्ताद् आचरन्ति  
या वा पश्चात् सदान्वाः ।  
अश्मानम् ऋच्छन्तीर् यन्तु  
यो ऽयं स्वादाव् अनाद्यः ॥  

#### ०२
या अधाराद् आचरन्त्य्  
उत्तराद् वा सदान्वाः ।  
अश्मानम् ऋच्छन्तीर् यन्तु  
यो ऽयं स्वादाव् अनाद्यः ॥  

#### ०३
याः पश्चाद् आचरन्ति  
पुरस्ताद् वा सदान्वाः ।  
अश्मानम् ऋच्छन्तीर् यन्तु  
यो ऽयं स्वादाव् अनाद्यः ॥  

#### ०४
या उत्तराद् आचरन्त्य्  
अधराद् वा सदान्वाः ।  
अश्मानम् ऋच्छन्तीर् यन्तु  
यो ऽयं स्वादाव् अनाद्यः ॥  

### ०३७

#### ०१
उभयीर् अहम् आयाताः  
पराचीर् अकरं त्वत् ।  
देवेभिर् अन्या अस्ता  
बह्वीर् अन्या अथो दिवम् ॥  

#### ०२
नमस् ते रुद्रास्यते  
नमः प्रतिहिताभ्यः ।  
नमो विसृज्यमानाभ्यो  
नमो निपतिताभ्यः ॥  

#### ०३
हिरण्ययीर् म उल्बण्यः  
षट् सहराणि षट् शता ।  
ताभिः परि श्रयामहे  
ता नो रक्षन्तु सर्वतः ।  
बह्व् इदम् अन्यद् विष्ठितं  
तस्य कामं वि विध्यत ॥  

#### ०४
अयस्मयं मे विमितं  
युष्मद् भिया महत् कृतं  
नमसा नमसेन्यम् ।  
तेना परि श्रयामहे  
तन् नो रक्षन्तु सर्वतः ।  
(…) ॥ +++(see 3ef)+++  

#### ०५
अयस्मयं वर्म कृण्वे  
द्वारं कृण्वे अयस्मयम् ।  
खीलान् अयस्मयान् कृण्वे  
ते नो रक्षन्तु सर्वतः ।  
बह्व् इदम् अन्यद् विष्ठितं  
तस्य कामं वि विध्यत ॥  

### ०३८

#### ०१
इमा यास् तिस्रः पृथिवीस्  
तासां ह भूमिर् उत्तमा ।  
तासाम् अधि त्वचो अहं  
सम् उ जग्रभ भेषजम् ॥  

#### ०२
श्रेष्ठम् असि वैरुधानां  
वसिष्ठं भेषजानाम् ।  
यज्ञो भग इव यामेषु  
देवेषु वरुणो यथा ॥  

#### ०३
रेवतीर् अनाधृष्ठाः  
सिषासन्तीः सिषासथ ।  
एता स्थ केशवर्धनीर्  
अथो स्थ केशदृंहणीः ॥  

#### ०४
दृंह मूलम् अग्रं यच्छ  
वि मध्यं यमयौषधे ।  
केशवर्धनम् अस्य् आथर्वणं  
केशदृंहणम् अस्य् आथर्वणम् ॥  

### ०३९

#### ०१
अग्ने गोभिर् न आ गहि-  
-इन्दो रय्या सचस्व नः ।  
इन्द्रो धर्ता गृहेषु नः ॥  

#### ०२
सविता यः सहस्रियः  
स नो गृहेषु रण्यतु ।  
आ पुष्टम् एत्व् आ वसु ॥  

#### ०३
त्वष्टा यो वृषभो युवा  
स नो गृहेषु रारणत् ।  
सहस्रेण शतेन च ॥  

#### ०४
धाता दधातु नो रयिम्  
ईशानो जगतस् पतिः ।  
स नः पूर्णेन यच्छतु ॥  

### ०४०

#### ०१
ममोभा मित्रावरुणा  
ममोभेन्द्राबृहस्पती ।  
मम त्वष्टा च पूषा च  
ममैव सविता वशे ॥  

#### ०२
मम विष्णुश् च सोमश् च  
ममैव मरुतो भुवन् ।  
सरस्वांश् च भगश् च  
विश्वे देवा वशे मम ॥  

#### ०३
ममोभे द्यावापृथिवी  
अन्तरिक्षं स्वर् मम ।  
ममेमाः सर्वा ओषधीर्  
आपः सर्वा वशे मम ॥  

#### ०४
मम गावो ममाश्वा  
ममाजाश् चावयश् च ।  
ममैव पुरुषा भुवन्  
ममेदं सर्वम् आत्मन्वद्  
एजत् प्राणद् वशे मम ॥  



### ०४१

#### ०१
अग्ने ऽभ्यावर्तिन्न्  
अभि न आ ववृत्स्व ।  
आयुषा वर्चसा सन्या  
मेधया प्रजया धनेन ॥  

#### ०२
अग्ने जातवेदः  
शतं ते सन्त्व् आवृतः  
सहस्रं त उपावृतः ।  
अधा पुष्टस्येशानः  
पुनर् नो रयिम् आ कृधि ॥  

#### ०३
सह रय्या नि वर्तस्व-  
-अग्ने पिन्वस्व धारया ।  
विश्वप्स्न्या विश्वतस् परि ॥  

#### ०४
पुनर् ऊर्जा ववृत्स्व  
पुनर् अग्ने विशायुषा ।  
पुनर् नः पाह्य् अंहसः ॥  

### ०४२

#### ०१
याः सेना अभीत्वरीर्  
आव्याधिनीर् उगणा उत ।  
य स्तेनो यश् च तस्करस्  
तांस् ते अग्ने ऽपि दधाम्य् आसनि ॥  

#### ०२
जम्भैर् मलिम्लून् अग्ने  
दंष्ट्राभ्यां तस्कारान् उत ।  
हनूभ्यां स्तेनान् मघवन्  
तांस् त्वं खाद सुखादितान् ॥  

#### ०३
ये ग्रामेषु मलिम्लुच  
स्तेनासस् तस्करा वने ।  
ये कक्षेष्व् अघायवस्  
तांस् ते ऽग्ने ऽपि दधाम्य् आसनि ॥  

#### ०४
यो अस्मभ्यम् अरातीयाद्  
यश् च नो द्वेषद् इज् जनः ।  
आमादः क्रव्यादो रिपूंस्  
तान् अग्ने सं दहा त्वम् ॥  

### ०४३

#### ०१
आ क्रन्दय धनपत  
उद् एनम् अर्दयामुतः ।  
अर्वञ्चं पुनर् आ कृधि  
यथाहं कामये तथा ॥  

#### ०२
परिसर्तः परि धाव-  
-आकर्तः पुनर् आ कृधि ।  
अथो म इन्द्रश् चाग्निश् च-  
-अमुम् आ नयताम् इह ॥ +++(Bhatt. nayatād)+++  

#### ०३
एकार्क एककामाय  
यस्मै कामाय खायसे ।  
तेन मे विश्वधावीर्य-  
-अमुम् आ नयताद् इह ॥  

#### ०४
यत्रयत्र चरन्तं  
न्यम्रौग् अभि सूर्यः । +++(emend. Hoffmann; Bhatt. nyamraig)+++  
ततो मे पथ्ये रेवत्य्  
अमुम् आ नयताद् इह ॥ +++(Bhatt. nayatād)+++  

### ०४४

#### ०१
असितस्य तैमातस्य  
बभ्रोर् अपोदकस्य च ।  
सर्वा विषस्य धामान्य्  
उद्नेवाग्निम् अवीवरे ॥  

#### ०२
इषीकादन्त दुर्लभ +++(Bhatt. dūḍabha)+++  
किं मे सखायम् आतुदः ।  
न माम् अपश्य आगतं  
सतीनं विषदूषणम् ॥  

#### ०३
यत् तालव्ये दति  
संसिसिक्षे विषं त्वम् ।  
त्रयस् तुदा रुजामसि  
बभ्रुको नकुलस् त्वत् ॥ +++(Bhatt. babhruvo)+++  

#### ०४
त्रयो वै स्मः सखायो  
बभ्रुको नकुलस् त्वत् । +++(Bhatt. babhruvo)+++  
ते सर्वे अप्य् अपातयन्न्  
आहेयम् अरसं विषम् ॥  

### ०४५

#### ०१
सारस्वतं वृषणं बभ्रुवक्षं  
शीतरूरे तन्वाव् अस्य भीमे ।  
अन्येद्युकं सदन्दिं त्वा तृतीयक  
हुवे नमस्यं सहदेवम् अप्सुजम् ॥  

#### ०२
यो अप्सुजो अरुणो मानुषे जने  
विवेश बभ्रुर् हर्षयिष्णुर् अक्षितः ।  
शीतरूराय तर्षयिष्णवे  
जुगुशीर्षसावयेशं नमो अस्तु देवाः ॥  

#### ०३
यो हर्षयञ् जञ्जभः स्वेदनो वशी  
वशः प्रारः शीतरूराशिषे मनून् ।  
सो अस्मभ्यं मृडयन् प्रेहि संशितो +++(Bhatt. saṃsito)+++  
यं वयं द्विष्मस् तम् अभि प्रजानन् ॥  

#### ०४
नमस् ते विद्म ते कासनायनं  
यतोयतः सुरभे संबभूविथ ।  
स नो मा हिंसीर् नमो अस्तु तुभ्यं  
शीर्षक्त्या यक्ष्माद् इह पारया नः ॥ +++(Bhatt. -yasmād)+++  



### ०४६

#### ०१
अस्य त्वं ददतः सोम राजन्  
वर्मेव तन्वं परि पाहि विश्वतः ।  
यो ब्रह्मणे राधो विद्धो ददाति  
तस्य सोम प्र तिर दीर्घम् आयुः ॥  

#### ०२
अस्य सोम प्र तिर दीर्घम् आयुर्  
अहानीव सूर्यो वासराणि ।  
मास्या सुस्रोन् नाशया व्यध्मनो विषं  
बहिः शल्यश् चरतु रोगो अस्मात् ॥  

#### ०३
दानं तृष्णायाः परि पातु विद्धं  
दानं क्षुधो दानविद् एव मृत्योः ।  
अविष्कन्धो भवतु यो ददात्य्  
आ प्यायते पपुरिर् दक्षिणया ॥  

#### ०४
आ प्यायतां पपुरिर् दक्षिणया  
वर्मेव स्यूतं परि पाहि विश्वतः ।  
बहिर् विषं तन्वो अस्त्व् अस्य  
स्रंसतां शल्यो अध्य् आरे अस्मात् ॥  

#### ०५
ब्रह्मा शरव्याम् अप बाधताम् इतो  
नद्याः कूलान् नावम् इवाधि शम्बी ।  
तस्मै ददद् दीर्घम् आयुष् कृणुष्व +++(Bhatt. dada)+++  
शतं च नः शरदो जीवताद् इह ॥  

#### ०६
यदा ददाति प्रददाति यदा  
ब्रह्मा प्रतिगृह्णाति राधो अस्य ।  
आद् इद् विद्याद् उपहत्यारातिः  
सर्वे यक्ष्मा अप तिष्ठन्तु साकम् ॥  

### ०४७

#### ०१
व्याघ्ररूपः सुरभिः  
सिंहस्य रेतसा कृतः ।  
मध्ये पृथिव्या निष्ठितः  
सम् अख्यद् यातुधान्यः ॥  

#### ०२
अभि प्रेहि माप विक्थाः  
पदे गृभाय मापदे ।  
अत्रैव सर्वा जम्भय  
याः काश् च यातुधान्यः ॥  

#### ०३
प्रतीबोधश् चतुरक्षः  
स्रक्त्यो अश्मेव वीडुभित् । +++(Bhatt. asmeva)+++  
प्रतीचीः कृत्या आकृत्य-  
-अमुं कृत्याकृतं जहि ॥  

#### ०४
कृत्याकृतं वलगिनं  
मूलिनं शपथेय्यम् ।  
इन्द्रस् तु सर्वांस् तान् हन्तु  
सप्तघ्नेन रुवाम् इव ॥  

### ०४८

#### ०१
अरसस्य शर्कोटस्य  
नीचीनस्योपसर्पतः ।  
विषं हि सर्वम् आदिष्य्  
अथो एनम् अजीजभम् ॥  

#### ०२
न ते बाह्वो रसो अस्ति  
न शीर्षे नोत मध्यतः ।  
किम् इदं पापयामुया  
पुच्छे बिभर्ष्य् अर्भकम् ॥  

#### ०३
यत् ते स्कन्धान् उपतस्थौ  
विजाम्नि यच् च ते परौ ।  
अपमित्यम् इवाभृतं  
मलं ते प्रति दध्मसि ॥  

#### ०४
अदन्ति त्वा पिपीलिका  
वि वृश्चन्ति मयूर्यः ।  
सर्वे भल ब्रवाथ  
शार्कोटम् अरसं विषम् ॥  

### ०४९

#### ०१
कृतं मे दक्षिणे हस्ते  
सव्ये मे जय आहितः ।  
गोजिद् भूयासम् अश्वजित्  
कृतंचयो हिरण्यजित् ॥  

#### ०२
अक्षाः फलवतीं दिवं  
दत्त गां क्षीरिणीम् इव ।  
सं मा कृतस्य धारया  
धनुः स्नाव्नेव नह्यत ॥  

#### ०३
उभौ हस्तौ प्रतिदीव्नो  
ब्रह्मणापोम्भामसि ।  
कलिर् एनं यथा हनद्  
आस्य वेदो भरामहै ॥  

#### ०४
आ भद्रं द्वापरम्  
उत त्रेतां परा कलिम् ।  
कृतं मे हस्त आहितं  
स हि सौमनसो महान् ॥  

### ०५०

#### ०१
यद् एयथ परेयथ  
यत् ते तन् मन ईयते ।  
ततस् त्वा पुनर् अर्वाञ्चं  
भूतस्याजीगमत् पतिः ॥  

#### ०२
आ त्वा नयाद् भूतपतिर्  
आ देवो बृहस्पतिः ।  
आदित्याः सर्वे त्वा नेषन्  
विश्वे देवाः सुवर्चसः ॥  

#### ०३
अनुमतिः सरस्वती  
भगो राजा न्य् आ नयात् ।  
शाला मानस्य पत्नी-  
-इहैवास्य मनस् करत् ॥  

#### ०४
यस् त्वा निनानयकः  
स उ त्वेहा नयात् पुनः ।  
मनो हि ब्रह्माणो विदुर्  
विश्वकर्मा मनीषिणः ॥  



### ०५१

#### ०१
गातो हविर् जनयन् तस्थ इन्द्र-  
-अग्रं ज्येष्ठ पर्य् अगामेह देव ।  
स गातो गातोत्तमा पयापिम्  
अस्मभ्यम् इन्द्र ददतः प्रचेतः ॥  

#### ०२
अग्निर् नः पुरएतास्त्व् अञ्जसा  
बृहस्पतिः सन्यास्तु नः सखा ।  
इन्द्रं हुवे वृत्रहणं पुरन्दरं  
भगेनाद्य भगवन्तः स्याम ॥  

#### ०३
त्वं सोम दिव्यो नृचक्षाः  
सुगाꣳ अस्मभ्यं पथो अनु ख्यः । +++(Bhatt. and KauśS sugāṃ)+++  
अभि नो गोत्रं विदुष इव नेषो  
ऽच्छा नो वाचम् उशतीं जिगासि ॥  

#### ०४
इमाम् अग्ने शरणिं मीमृषो न  
इमम् अध्वानं यम् अगाम दूरम् ।  
आपिः पिता प्रमतिः सोम्यानां  
भृमिर् अस्य् ऋषिकृन् मर्त्यानाम् ॥  

### ०५२

#### ०१
ये पुरस्ताद् आस्यन्देते  
गावौ स्वऋषभे इव ।  
कृणोम्य् अर्वणी अहम्  
अश्ववाराद् अणीयसी ॥  

#### ०२
ये अधराद् आस्यन्देते  
गावौ स्वऋषभे इव ।  
कृणोम्य् अर्वणी अहम्  
अश्ववाराद् अणीयसी ॥  

#### ०३
ये पश्चाद् आस्यन्देते  
गावौ स्वऋषभे इव ।  
कृणोम्य् अर्वणी अहम्  
अश्ववाराद् अणीयसी ॥  

#### ०४
ये उत्तराद् आस्यन्दते  
गावौ स्वऋषभे इव ।  
कृणोम्य् अर्वणी अहम्  
अश्ववाराद् अणीयसी ॥  

### ०५३

#### ०१
अग्ने यशस्विन् यशसा वर्धयेमम्  
इन्द्रावतीम् उपचितिम् इहा वह ।  
अयं मूर्धा परमेष्ठी सुवर्चाः  
समानानाम् उत्तमश्लोको अस्तु ॥  

#### ०२
धाता विधर्ता परमोत संदृक्  
प्रजापतिः परमेष्ठी विराट् ।  
स्तोमाश् छन्दांसि निविदो म आहुस्  
ते अस्मै राष्ट्रम् उप सं नमन्तु ॥  

#### ०३
भद्रम् इच्छन्त ऋषयः स्वर्विदस्  
तपो दीक्षाम् उप नि षेदुर् अग्रे ।  
ततो राष्ट्रं बलम् ओजश् च जातं  
तद् अस्मै देवा उप सं नमन्तु ॥  

#### ०४
उपा वर्तध्वम् उप न एत सर्वे  
ऽयं चेत्ताधिपतिर् वो अस्तु  
समानं मन्त्रम् अभि मन्त्रयाध्वा  
इमं पश्चाद् उप जीवाथ सर्वे ॥  

### ०५४

#### ०१
त्वम् अग्ने प्रमतिस् त्वं पितासि नस्  
त्वं सखा युज्यो ऽसि जातवेदः ।  
त्वं विश्वविद् गातुवित् कविर्  
विश्वा आशा अभयाः सन्त्व् अस्मे ॥  

#### ०२
इदं वर्चो अग्निना दत्तम् आगन्  
भर्गो यशः सह ओजो वयो बलम् ।  
त्रयस्त्रिंशद् यानि वीर्याणि  
तान्य् अग्निः प्र ददातु मे ॥  

#### ०३
वर्च आ धेहि मे तन्वां  
सह ओजो वयो बलम् ।  
इन्द्रियाय त्वा कर्मणे वीर्याय  
प्रति गृह्णामि शतशारदाय ॥  

#### ०४
ऊर्जे त्वा बलाय त्वा-  
-ओजसे सहसे त्वा ।  
अभिभूयाय त्वा राष्ट्रभृत्याय  
पर्य् ऊहामि शतशारदाय ॥  

#### ०५
ऋतुभिष् ट्वार्तवैर्  
आयुषे वर्चसे त्वा ।  
संवत्सरस्य तेजसा  
तेन संहनु कृण्मसि ॥  

### ०५५

#### ०१
इदम् आञ्जनम् आनजे  
शैलूनम् आकनिक्रदम् ।  
अभि मा चक्रन्द भग  
ऋषभो वाशिताम् इव ॥ +++(Bhatt. vāsitām)+++  

#### ०२
अश्वः कनिक्रदद् यथा  
प्रत्यङ् मा भग आगमत् ।  
तम् अहं प्रेण्या अधि  
पुत्रम् इवोपस्थ आधिषि ॥  

#### ०३
अक्ष्यौ मे मधुसंकाशे  
जिह्वा मे मधुवादिनी ।  
नसोर् अधि प्रमन्दनं  
दत्सु मे सारघं मधु ॥  

#### ०४
मधुमन् मम नीसनं  
जघनं मधुमन् मम ।  
माम् इत् किल त्वं वावनः  
शाखां मधुमतीम् इव ॥  



### ०५६

#### ०१
प्रेता जयता नर  
उग्रा वः सन्तु बाहवः ।  
इन्द्रो वः शर्म यच्छत्व्  
अनाधृष्या यथासथ ॥  

#### ०२
उद् धर्षन्तां मघवन्न् आयुधान्य्  
उत् सत्वनां मामकानां मनांसि ।  
उद् धर्षन्तां वाजिनां वाजिनान्य्  
उद् वीराणां जयताम् एतु घोषः ॥  

#### ०३
पृथग् घोषा उलुलयः  
केतुमन्त उद् ईरताम् ।  
देवा इन्द्रज्येष्ठा  
मरुतो यन्तु सेनया ॥  

#### ०४
अवसृष्टा परा पत  
शरव्ये ब्रह्मसंशिते ।  
जयामित्रान् प्र पद्यस्व  
मामीषां कं चनोच् छिषः ॥  

### ०५७


#### ०१
दूष्या दूषिर् असि हेत्या हेतिर् असि मेन्या मेनिर् असि ॥  
#### ०२
स्रक्त्यो ऽसि प्रतिसरो ऽसि पुनःसरो ऽसि प्रत्यभिचरणो ऽसि ॥  
#### ०३
प्रति तम् अभि चर यो ऽस्मान् द्वेष्टि यं वयं द्विष्मः ॥  
#### ०४
सूरिर् असि वर्चोधास् तनूपानायुष्यः कृत्यादूषणः ॥  
#### ०५
शुक्रो ऽसि भ्राजो ऽसि ज्योतिर् असि स्वर् असि ॥  
#### ०६
आप्नुहि श्रेयांसम् अति समं क्राम ॥  

### ०५८

#### ०१
विष्कन्धस्य काबवस्य  
कर्दमस्योलूक्याः ।  
अपस्थानस्य कृत्या यास्  
तेषां त्वं खृगले जहि ॥  

#### ०२
प्र मृणीह्य् उपहत्यां  
कर्दमं नीलशाक्यम् ।  
अधा सारम् इव दारुण  
आयुष् कृणोम्य् अन्तरम् ॥  

#### ०३
विविद्धस्यावतृण्णस्य  
हृदस्य चाहृदस्य च ।  
त्रिपर्णी विश्वभेषजी-  
-इदं कृणोतु भेषजम् ॥  

#### ०४
काबवस्य विष्कन्धस्य-  
-अपस्थापनभेषजम् ।  
इदं कृणोमि भेषजं  
यथायम् अगदो ऽसति ॥  

### ०५९

#### ०१
यस्माद् अङ्गात् संसुस्राव  
यद् बभूव गलन्त्यशः ।  
गावो वत्सम् इव जानानास्  
तत् परैतु यथायथम् ॥  

#### ०२
नासृग् अस्ति पतङ्गस्य  
तर्दस्य मशकाद्याः ।  
वेणोः पूतुद्रोर् नास्त्य् असृङ्  
मास्य ग्लौर् मापचिद् भुवत् ॥  

#### ०३
अहं वेद यथासिथ  
गुर्विका नाम वा असि ।  
अमुं त्वं तम् इतो गच्छ  
यम् अहं द्वेष्मि पूरुषम् ॥  

#### ०४
तस्यापि मध्य आ सीद  
नीलग्रीवासु सीदता ।  
वातस्यानु प्रवां  
मशकस्यानु संविदम् ॥  

#### ०५
प्रेतो यन्त्व् अग्रुवो  
निर् इतो यन्त्व् अग्रुवः ।  
अधराचीम् इतः परः ॥  

#### ०६
प्राहं ग्लावम् अध्मासं  
निर् अहं ग्लावम् अध्मासम् ।  
अधराचीम् इतः परः ॥ +++(Bhatt. adharācīr)+++  

### ०६०

#### ०१
अभि त्वाम् अहम् ओजसा-  
-इन्द्रो दस्यून् इवाभुवम् ।  
सपत्नि नश्यताद् इतो  
दूरं गच्छाध्य् ओकसः ॥  

#### ०२
सासहा इद् अहं पतिं  
सासहै श्वशुरा उभौ ।  
अथो सपत्नीं सासहै  
यथा नश्यात्य् ओकसः ॥  

#### ०३
अभिभूर् अहम् आगमं  
विश्वकर्मा महावदात् ।  
अहं मित्रस्य कल्पयन्न् +++(Bhatt. kalpayan yeṣu)+++  
एषु गृहेषु दुष्टरात् ॥  

#### ०४
उत् तिष्ठ मम वा इदं  
न तवेहापि किं चन ।  
मां चैव पश्यन्न् आयत्य्  
अमुं च दिवि सूर्यम् ॥  



### ०६१

#### ०१
यस् त्वा मृत्युर् अभ्यधत्त  
जायमानं सुपाशया ।  
तं ते सत्यस्य हस्ताभ्याम्  
उद् अमुञ्चद् बृहस्पतिः ॥  

#### ०२
अभि त्वा जरिमाहित  
गाम् उक्षणाम् इव रज्ज्वा ।  
व्य् अन्ये यन्तु मृत्यवो  
यान् आहुर् इतराञ् छतम् ॥  

#### ०३
प्र विशतं प्राणापानाव्  
अनड्वाहाव् इव व्रजम् ।  
शरीरम् अस्याङ्गानि  
जरिम्णे नयतं युवम् ॥  

#### ०४
इहैव स्तं प्राणापानौ  
मेमं हासिष्टं मृत्यवे ।  
अयं जरिम्णः शेवधिर्  
अरिष्ट इह वर्धताम् ॥  

#### ०५
जरसे त्वा परि दध्मो  
जरसे नि धुयामसि ।  
जरा त्वा भद्रया नेषत् ।  
व्य् अन्ये यन्तु मृत्यवो  
यान् आहुर् इतराञ् छतम् ॥  

### ०६२

#### ०१
मुञ्चामि त्वा हविषा जीवनाय कम्  
अज्ञातयक्ष्माद् उत राजक्ष्मात् ।  
ग्राह्या गृभीतो यद्य् एष एतत्  
तत इन्द्राग्नी प्र मुमुक्तम् एनम् ॥  

#### ०२
यदि क्षितायुर् यदि वा परेतो  
यदि मृत्योर् अन्तिकं नीत एव ।  
तम् आ हरामि निरृतेर् उपस्थाद्  
अस्पार्षम् एनं शतशारदाय ॥  

#### ०३
सहस्राक्षेण शतवीर्येण  
शतायुषा हविषाहार्षम् एनम् ।  
इन्द्रो यथैनं जरसे नयात्य्  
अति विश्वस्य दुरितस्य पारम् ॥  

#### ०४
शतं जीव शरदो वर्धमानः  
शतं हेमन्ताञ् छतम् उ वसन्तान् । +++(Bhatt. hemantāṃ)+++  
शतम् इन्द्राग्नी सविता बृहस्पतिः  
शतायुषा हविषाहार्षम् एनम् ॥  

### ०६३

#### ०१
यत् ते अन्नं भुवस्पत  
आक्षियेत पृथिवीम् अनु ।  
तस्य नस् त्वं भुवस्पते  
सं प्र यच्छ प्रजापते ॥  

#### ०२
व्यात्ते परमेष्ठिनो  
ब्रह्मणापीपदाम तम् ।  
संवत्सरस्य दंष्ट्राभ्यां  
हेतिस् तं सम् अधाद् अभि ॥  

#### ०३
इयं तं भवस्त्व् आहुतिः  
समिद् देवी सहीयसी ।  
राज्ञो वरुणस्य बन्धो असि  
सो ऽमुम् आमुष्यायणम् अमुष्याः पुत्रम्  
अह्ने रात्रये बधान ॥  

#### ०४
मृणो ऽसि देव सवितर् गायत्रेण छन्दसा  
मृणामुष्य पशून् द्विपदश् चतुष्पदः ।  
यो ऽस्मान् द्वेष्टि यं वयं द्विष्मस्  
तं जहि तं मृण तस्मै मा मीमृडस् तस्मै दुराहा ॥ +++(Bhatt. mṛṇas, mīmṛṇas)+++  

### ०६४

#### ०१
नि ते पदं पदे मम  
नि चित्तम् एतु निष्कृतः ।  
यथासः केवलो मम-  
-अहं साधारणी तव ॥  

#### ०२
पदेन गाम् अनु यन्ति  
पदेनाश्वं पदा रथम् ।  
पदेन मर्या मत् त्वं  
न एषो नो अहं त्वत् ॥  

#### ०३
माप सृपो मा परा सृपो  
मान्यत्रास्मन् मनस् कृथाः ।  
यं त्वाहिर् इव भोगैर्  
नाकुलेन परीमसि ॥  

#### ०४
नि त्वा कृण्वे संनहने  
नि कुरीरे न्य् ओपशे ।  
नि त्वाधमस्मिंल् लोम्नि  
न्य् उ त्वा मुष्कयोर् मृजे ॥  

### ०६५

#### ०१
घृताहुता पृथिवी मा न एनो +++(Bhatt. ghṛtāhṛdā)+++  
ऽस्मान् प्रजां वोचत किल्बिषाणि । +++(Bhatt. prajān)+++  
अनातुराः सुमनसः सुवीरा  
ज्योग् जीवन्तस् तव सख्ये स्याम ॥  

#### ०२
अन्तर् एमि यातुधानान्  
अन्तर् एमि किमीदिनः ।  
धियाम पित्र्या वयं  
सरस्वत्या चरामसि ॥  

#### ०३
मा ते रिषं खनिता  
यस्मै च त्वा खनामसि ।  
द्विपाच् चतुष्पाद् अस्माकं  
मा रिषद् देव्य् ओषधे ॥  

#### ०४
अन्या वो अन्याम् अवत्व्  
अन्यान्यस्या उपावत ।  
सध्रीचीः सव्रता भूत्वा  
अस्यावत वीर्यम् ॥ +++(see Griffiths 2004, 59)+++  



### ०६६

#### ०१
ध्रुवस् तिष्ठ भुवनस्य गोप  
मा सं विक्था वनस्पते ।  
अत्रैव त्वम् इह वयं सुवीरा  
विश्वा मृधो अभिमातीर् व्य् अस्य ॥  

#### ०२
यो वानस्पत्यानाम् अधिपतिर् बभूव  
यस्मिन्न् इमा विश्वा भुवनान्य् आर्पिता ।  
तम् अनज्मि मधुना दैव्येन  
तस्मान् मणिं निर् ममे विश्वरूपम् ॥  

#### ०३
इमं मणिं विश्वजितं सुवीरम्  
अस्माद् अश्वत्थात् पर्य् उद् भरामि ।  
येन विश्वाः पृतनाः संजयान्य्  
अथो द्युमत् समितिम् आ वदानि ॥  

#### ०४
सबन्धुश् चासबन्धुश् च  
यो न इन्द्राभिदासति ।  
वृश्चामि तस्याहं मूलं  
प्रजां चक्षुर् अथो बलम् ॥  

### ०६७

#### ०१
देवी देव्यां जातासि  
पृथिव्याम् अध्य् ओषधे ।  
तां त्वा नितत्नि केशेभ्यो  
दृंहणाय खनामसि ॥  

#### ०२
इन्द्रस् त्वाखनत् प्रथमो  
वरुणस्य दुहितृभ्यः ।  
दृंह जाताञ् जनयाजातान्  
ये जातास् तान् उ वर्षीयसस् कृधि ॥  

#### ०३
यस् ते केशो ऽवततः  
समूलो यश् च वृह्यते ।  
सर्वं तं विश्वभेषज्या-  
-अभि षिञ्चामि वीरुधा ॥  

#### ०४
अभीशुना मेयो ऽस्तु  
वियामेनानुमेयः ।  
केशो नड इव वर्धतां  
शीर्ष्णस् ते असितस् परि ॥  

### ०६८

#### ०१
यथा नडं कशिपुने  
स्त्रियो भिन्दन्त्य् अश्मना ।  
एवा भिनद्मि ते मुष्कौ  
तस्मै त्वाम् अवसे हुवे ॥  

#### ०२
त्वं वीरुधां श्रेष्ठतमा-  
-अभिश्रुतास्य् ओषधे ।  
सामुम् अद्य पूरुषं  
क्लीबम् ओपशिनं कृधि ॥  

#### ०३
क्लीबं कृध्य् ओपशिनम्  
अथो कुरीरिणं कृधि ।  
उभाभ्याम् अस्य ग्रावभ्याम्  
इन्द्रो भिनत्त्व् आण्ड्यौ ॥  

#### ०४
क्लीब क्लीबं त्वाकरं  
वध्रे वध्रिं त्वाकरम् ।  
अरसारसं त्वाकरम्  
अरसारसो ऽसि ।  
कुरीरम् अस्य शीर्षणि  
कुम्बं चाधि नि दध्मसि ॥ +++(Bhatt. kumbhaṃ)+++  

#### ०५
ये ते नाड्यौ देवकृते  
ययोस् तिष्ठति वृष्ण्यम् ।  
ते ते भिनद्मि शम्यया-  
-अमुष्या अधि मुष्कयोः ॥  

### ०६९

#### ०१
जायमानो निर् अरुजत्  
सपत्नान् दोधतो ऽभयान् ।  
स वै सपत्नानां सभा  
अवालप्स्यो अनाशयत् ॥  

#### ०२
आराद् अरातिं कृणुते  
अशस्तिम् अप बाधते ।  
अवालप्स्यः स यो मणिः +++(Or. avālapsyasya yo)+++  
सहस्वान् अभिमातिहा ॥  

#### ०३
चक्षुर् अस्य सूत्रम् आसीत्  
तर्द्म श्रोत्रम् उताभरत् ।  
अवालप्स्यः स यो मणिः +++(Or. avālapsyasya yo)+++  
सहस्वान् अभिमातिहा ॥  

#### ०४
इमं मणिम् आवालप्स्यं  
यस्मिन्न् आरोहयामसि ।  
स वै सपत्नान् आ दत्ते  
स एनं पातु विश्वतः  
स एनं जरसे नयात् ॥  

### ०७०

#### ०१
यतो जीवेभ्यो न पितॄन् उपैति  
यम् आनशे दुष्कृतं दैधिषव्यम् ।  
अयज्ञियः प्रथमो यो विवेश +++(Bhatt. ayajñaḥ)+++  
कृच्छ्राद् इज् ज्योतिर् अभ्य् अश्नवातै ॥  

#### ०२
नास्यौषधीष्व् अप्य् अस्ति नाप्स्व् अन्तर्  
नास्य सूर्यं संदृशम् एति चक्षुः ।  
भूमिर् द्वेष्टि चरन्तम् एनं  
यम् आनशे दुष्कृतं दैधिषव्यम् ॥  

#### ०३
त्रिते देवा अमृजतैन एतत् +++(Bhatt. kṛte devā)+++  
त्रित एनन् मनुष्येष्व् अमृष्ट । +++(Bhatt. kṛta enaṃ)+++  
तत एतद् अमुया रक्ष ईर्ते  
प्रमुक्तं ज्योतेर् अधि दूरम् एति ॥  

#### ०४
येभिः पाशैर् दिधिषूपतिर् विबद्धः  
परौपराव् आर्पितो अङ्गेअङ्गे ।  
वि ते चृत्यन्तां विचृतो हि सन्ति  
भ्रूणघ्नि पूषन् दुरितानि मृष्टा ॥ +++(Bhatt. muṣṭāḥ)+++  



### ०७१

#### ०१
अग्निष् टे विश आ नयाद्  
इन्द्रो वायुर् बृहस्पतिः ।  
स ते धर्मम् अदीधरद्  
धातेव भुवनेभ्यः ॥  

#### ०२
बृहस्पते पुरएता विशाम् इह्य्  
अग्निः पश्चाद् अभि नुदात्य् आयतीः ।  
वायुर् एना दक्षिणतः  
पूषोत्तराद् उपानुदात् ॥ +++(Bhatt. apānudāt+)+++  

#### ०३
आ सहस्री शतरथ  
आ रेवान्येतु नो विशम् । +++(Bhatt. viśan)+++  
एन्द्रो वामेन विश्पतिर् +++(Bhatt. indro)+++  
आ रूपेण बृहस्पतिः ॥  

#### ०४
स्वर्जुष्टः कश्यपस्य  
स राष्ट्रे जागरत् स्वे ।  
ऋषभः शातमातुरः  
श्वेतन्ताद् अविह्रुतो  
देवान् यज्ञेन बोधयात् ॥  

### ०७२

#### ०१
महाजनाः प्रथमा ये दिदीविरे +++(Bhatt. didivire)+++  
धने संहत्य महति द्विराजे ।  
तेषां वरे यः प्रथमो जिगाय  
तस्याहं लोकम् अनूद् भिदेयम् ॥  

#### ०२
मेदिनस् ते वैभीदकास्  
तत इन्द्र उपावतु ।  
अव्या वृक इव संरभ्य  
जिगीवान् अस्तम् आयसि ॥  

#### ०३
उद्बाहू हिरण्यजिद्  
गोजिद् अश्वजितौ भरे ।  
व्याघ्रो जघ्निवाꣳ इव-  
-उत् तिष्ठाधिदेवनात् ॥  

#### ०४
आदिनवं प्रतिदीव्ने  
कृतेनास्माꣳ अभि क्षर । +++(varia lectio ghṛtenā-)+++  
वृक्षम् इवाशन्या जहि  
यो अस्मान् प्रतिदीव्यति ॥  

### ०७३

#### ०१
दिवस् पृथिव्याः पर्य् अन्तरिक्षाद्  
वनस्पतिभ्यो अध्य् ओषधीभ्यः ।  
यत्रयत्र विभृतो जातवेदास्  
ततस्ततो जुषमाणो न एहि ॥  

#### ०२
यस् ते अप्सु महिमा यो वनेषु  
य ओषधीषु पशुष्व् अप्स्व् अन्तः ।  
अग्ने सर्वास् तन्वः सं रभस्व  
ताभिर् न एहि द्रविणोदा अजस्रः ॥  

#### ०३
यस् ते देवेषु महिमा स्वर्गो  
या ते तनूः पितृष्व् आविवेश ।  
पुष्टिर् या ते मनुष्येषु पप्रथे  
ऽग्ने तया रयिम् अस्मासु धेहि ॥  

#### ०४
श्रुत्कर्णाय कवये वेद्याय  
वचोभिर् वाकैर् उप यामि रातिम् । +++(Bhatt. yāma)+++  
यतो भयम् अभयं तन् नो अस्त्व्  
अव देवानां यज हेडो अग्ने ॥  

### ०७४

#### ०१
इन्द्रो देवानां वरुणो धृतव्रतः  
सोमो वीरुधां जगतः परस्पाः ।  
वायुः पशूनां पशुपा जनानाम्  
अयं पुरोरा नो अस्यास्तु मूर्धा ॥  

#### ०२
मूर्धा दिवो अन्तरिक्षस्य मूर्धा  
मूर्धा सिन्धूनाम् उत पर्वतानाम् ।  
मूर्धा विश्वस्य भुवनस्य राजा-  
-अयं पुरोरा नो अस्यास्तु मूर्धा ॥  

#### ०३
मृधस् ते सम्राड् अव हन्तु सर्वाꣳ +++(Bhatt. mṛghas (misprint), vahantu; ava hantu emend. Hoffmann)+++  
अमित्रान् राजा वरुणो विषूचः ।  
इन्द्रः शत्रून् असुनीतिं नयाति ते  
ऽयं पुरोरा नो अस्यास्तु मूर्धा ॥  

#### ०४
विशस् त्वा राजन् प्रदिशो जुषन्तां  
दैवीर् विशः सुप्रकेताः सकेताः ।  
विश्वा आशा मनुष्यो वि भाह्य्  
अयं पुरोरा नो अस्यास्तु मूर्धा ॥  

### ०७५

#### ०१
वि बाधस्व दृंहस्व वीडयस्व- +++(emend. Renou 1965; Bhatt. vrīḍayasva-)+++  
-अधस्पदं शत्रवस् ते भवन्तु ।  
सपत्नसाह ऋषभो जनाषाड्  
उग्रश् चेत्ता पञ्च कृष्टीर् वि राज ॥  

#### ०२
शिवं क्षेत्रम् अनमीवं ते अस्तु-  
-उत्तमे नाके अधि तिष्ठेहि ।  
पुत्रान् भ्रातॄन् बहुलान् पश्यमानो  
विश्वे त्वा देवा इह धारयन्तु ॥  

#### ०३
त्वष्टा रूपेण सविता सवेन-  
-अहर् मित्रेण वरुणेन रात्री ।  
इन्द्रो ज्यैष्ठ्येन ब्रह्मणायं बृहस्पतिर् ।  
धाता त्वा धीभिर् अभि रक्षत्व् इह ॥  

#### ०४
वास्तोष्पत इह नः शर्म यच्छ  
घने वृत्राणां संगथे वसूनाम् ।  
इहैवैधि ग्रामपतिर् जनाषाड्  
विश्वैर् देवैर् गुपितो रक्षमाणः ॥  



### ०७६

#### ०१
ऊर्ध्वो भव प्रति विध्याध्य् अस्मद्  
उग्रं धनुर् ओजस्वान् आ तनुष्व ।  
प्रति दुर्हार्दं हरसा शृणीहि  
कृत्वानम् अग्ने अधरं कृणुष्व ॥  

#### ०२
प्रत्य् एनं याहि प्रति भङ्ध्य् एनं  
विविध्यन्न् अग्ने वितरं वि भाहि ।  
प्रत्यङ् प्रेहि वर्त्मना जर्हृषाणः  
कृत्याकृते दुष्कृते माधि वोचः ॥  

#### ०३
यो नो दुर्हार्द् धृदयेनाभिवस्ते +++(Bhatt. durhād)+++  
यश् चक्षुषा मनसा यश् च वाचा ।  
प्रत्यङ् दंष्ट्राभ्याम् अभि तं बुभूषन् +++(Bhatt. babhūṣaṃ)+++  
कृत्याकृतं दुष्कृतं निर् दहाग्ने ॥  

#### ०४
प्रतीबोधश् चतुरक्षो  
दिव्यो अश्मेव वीडुभित् ।  
प्रभञ्जञ् छत्रून् प्रति याह्य् अग्ने  
कृत्याकृतं दुष्कृतं हृदये विध्य मर्मणि ॥  

### ०७७

#### ०१
इन्द्र क्षत्रम् अभि वामम् ओजो  
ऽजायथा वृषभ चर्षणीनाम् ।  
अपानुदो जनम् अमित्रयन्तम्  
उरुं देवेभ्यो अकृणोर् उलोकम् ॥  

#### ०२
मृगो न भीमः कुचरो गिरिष्ठाः  
परावत आ जगामा परस्याः ।  
सृकं संशाय पविम् इन्द्र तिग्मं  
वि शत्रून् ताढि वि मृधो नुदस्व ॥ +++(Bhatt. tāḍi)+++  

#### ०३
अंहोमुचे प्र भरे मनीषाम्  
आ सुत्राम्णे सुमतिम् आवृणानः । +++(Bhatt. śutrāmṇe)+++  
इदम् इन्द्र प्रति हव्यं गृभाय  
सत्याः सन्तु यजमानस्य कामाः ॥  

#### ०४
अंहोमुचं वृषभं यज्ञियानां +++(Bhatt. yajñānāṃ)+++  
विराजन्तं प्रथमम् अध्वराणाम् ।  
अपां नपातम् अश्विनौ हुवे धिय  
इन्द्रियेण न इन्द्रियं धत्तम् ओजः ॥ +++(indriyeṇa with K; Bhatt. indreṇa)+++  

### ०७८

#### ०१
धातारम् इन्द्रं सवितारम् ऊतये  
हुवे देवाꣳ अमृतान् मर्त्यः सन् ।  
श्रेष्ठे नो वसवो धत्त धाम्नि +++(emend. Renou 1965; Bhatt. śreṣṭho)+++  
मा रधाम द्विषते मो अरातये ॥  

#### ०२
अधि ब्रवीत्व् अधिवक्ता न इन्द्रो  
अधि ब्रवीतु सविता दैव्येन ।  
स्वस्ति मित्रावरुणा च धत्तां  
रात्रिंरात्रिम् अहरहश् च देवाः ॥  

#### ०३
अधि ब्रवीतु पृथिवी उत द्यौर्  
अधि ब्रुवन्तु मरुतः पृश्निमातरः ।  
यो नो द्वेष्ट्य् अरणो यः सनाभिः  
पविर् इव नेमेर् अधरः सो अस्तु ॥  

#### ०४
यस्य त्रया गतम् अनुप्रयन्ति  
देवा मनुष्याः पशवश् च सर्वे ।  
तन् नो देवं मनो अधि ब्रवीतु  
सुनीति नो नयतु द्विषते मा रधाम ॥ +++(sunīti Griffiths 2004, 76)+++  

### ०७९

#### ०१
वर्चस्वान् असि देवेषु  
वर्चस्वान् ओषधीष्व् आ ।  
अथो वर्चस्विनं कृधि  
यम् अश्वत्थाधिरोहसि ॥  

#### ०२
यम् अश्वत्थो अध्यरुक्षद्  
राजा मनुष्यं जनम् ।  
इन्द्रम् इव वि मृधो हनत्  
तस्माद् राष्ट्रम् अनपच्युतम् ॥  

#### ०३
आरोहो नाम वा असि  
सहस्वान् उद् अजायथाः ।  
तं त्वा सपत्नसासहम्  
अश्वत्थ बिभराद् अयम् ॥  

#### ०४
राजा वा असि भूतानाम्  
ऋषभो वीरुधां पतिः ।  
स नः सपत्नान् अश्वत्थ  
विषूचो व्य् उद् आ कृधि ॥  

### ०८०

#### ०१
संपश्यमाना अमृताय आयन्  
शुद्धा योनिभ्यस् परि जायमानाः ।  
शिवं कृण्वाना उप जिघ्रतेमं  
वीरं वीरेष्व् अप्य् आ कृणुध्वम् ॥  

#### ०२
शिवो वो वीर इह जातो अस्तु  
शुद्धो योनिभ्यस् परि जायमानः ।  
अरिष्टो ऽयं वर्धतां सर्वम् आयुर्  
वर्म ज्यायोभ्यो हविषा कृणोतु ॥  

#### ०३
जरां मृत्युं प्रेप्सतु जीव एष  
नास्य क्रिमिर् ईशातो नोत जम्भः ।  
संरभ्य जीव शरदः सुवर्चा  
अग्निष् टे गोपा अधिपा वसिष्ठः ॥  

#### ०४
जरामृत्युर् जरायुर् जराचक्षुर् जरास्वः ।  
जरसे त्वा जरदष्टिं परि ददामि ॥  

#### ०५
द्यौष् टे पिता पृथिवी मातान्तरिक्षम् आत्मा ।  
वातः प्राणः सूर्यश् चक्षुर् दिवस् पयः ।  
सुपर्णस् त्वाभ्य् अव पश्याद् आयुषे वर्चसे  
ऽयम् अन्नस्यान्नपतिर् अस्तु वीरः ॥  



### ०८१

#### ०१
यज्ञस्य चक्षुः प्रभृतिर् मुखं च  
वाचा श्रोत्रेण मनसा जुहोमि ।  
इमं यज्ञं विततं विश्वकर्मणा-  
-आ देवा यन्तु सुमनस्यमानाः ॥  

#### ०२
ये देवानाम् ऋत्विजो ये च यज्ञिया  
येभ्यो हव्यं क्रियते भागधेयम् ।  
इमं यज्ञं सह पत्नीभिर् एत्य  
यावन्तो देवास् तति मादयन्ताम् ॥  

#### ०३
यन् मा हुतं यद् अहुतम् आजगाम  
यस्माद् अन्नान् मनसोद्रारजीमि ।  
यद् देवानां चक्षुष आगसीनम्  
अग्निष् टद् धोता सुहुतं कृणोतु ॥  

#### ०४
अग्नेष् ट्वा जिह्वया हुतम् इष्टं मरुद्भिर्  
अनुमतं पितृभिः प्राश्नामि ॥  

### ०८२

#### ०१
अग्नेः प्रजातं परि यद् धिरण्यम्  
अमृतं दध्रे अधि मर्त्येषु ।  
य एनद् वेद स इद् एनद् अर्हति  
जरामृत्युर् भवति यो बिभर्ति ॥  

#### ०२
यद् धिरण्यं सूर्येण सुवर्णं  
प्रजावन्तो मनवः पूर्व ईषिरे ।  
तत् त्वा चन्द्रं वर्चसा सं सृजात्य्  
आयुष्मान् भवति यो बिभर्ति ॥  

#### ०३
आयुषे त्वा वर्चसे त्वा-  
-ओजसे च बलाय च ।  
यथा हिरण्य तेजसा  
विभासासि जनाꣳ अनु ॥  

#### ०४
यद् वेद राजा वरुणो  
वेद देवो बृहस्पतिः ।  
इन्द्रो यद् वृत्रहा वेद  
तत् त आयुष्यं भुवत्  
तत् ते वर्चस्यं भुवत् ॥  

### ०८३

#### ०१
यद् आबध्नन् दाक्षायणा हिरण्यं  
शतानीकाय सुमनस्यमानाः ।  
तत् ते बध्नामि शतशारदाय-  
-आयुष्मान् जरदष्टिर् यथासः ॥  

#### ०२
नैनं रक्षांसि न पिशाचाः सहन्ते  
देवानाम् ओजः प्रथमजं ह्य् एतत् ।  
यो बिभर्ति दाक्षायणं हिरण्यं +++(Bhatt. dākṣāyaṇā)+++  
स जीवेषु कृणुते दीर्घम् आयुः ॥  

#### ०३
अपां रेतो ज्योतिर् ओजो बलं च  
वनस्पतीनाम् उत वीर्याणि ।  
इन्द्र इवेन्द्रियम् अव रुध्मो अस्मिन्  
स दक्षमाणो बिभरद् धिरण्यम् ॥  

#### ०४
समानां मासाम् ऋतुभिष् ट्वाहं  
संवत्सरस्य पयसा पिपर्मि ।  
इन्द्राग्नी त्वा ब्रह्मणा वावृधानाव्  
आयुष्मन्तम् उत्तमं त्वा करातः ॥  

### ०८४

#### ०१
यत् ते चतस्रः प्रदिशो  
मनो जगाम दूरकम् ।  
तत् त आ वर्तयामसि-  
-इह क्षयाय जीवसे ॥  

#### ०२
यत् ते भूमिं चतुःस्रक्तिं  
मनः (…) ॥ +++(see 1bcd)+++  

#### ०३
यत् ते यमं वैवस्वतं  
मनः (…) ॥ +++(see 1bcd)+++  

#### ०४
यत् ते समुद्रम् अर्णवं  
मनः (…) ॥ +++(see 1bcd)+++  

#### ०५
यत् ते दिवं यत् पृथिवीं  
मनः (…) ॥ +++(see 1bcd)+++  

#### ०६
यत् ते वायुम् अन्तरिक्षं  
मनः (…) ॥ +++(see 1bcd)+++  

#### ०७
यत् ते सूर्यं यद् उषसं  
मनः (…) ॥ +++(see 1bcd)+++  

#### ०८
यत् ते चन्द्रं नक्षत्राणि  
मनः (…) ॥ +++(see 1bcd)+++  

#### ०९
यत् त आपो यद् ओषधीर्  
मनः (…) ॥ +++(see 1bcd)+++  

#### १०
यत् ते परां परावतं +++(Bhatt. paramāṃ)+++  
मनो जगाम दूरकम् ।  
तत् त आ वर्तयामसि-  
-इह क्षयाय जीवसे ॥  

### ०८५

#### ०१
यं गृह्णन्त्य् अप्सरसो  
यं मथ्नाति बृहस्पतिः ।  
तं कश्यपस्य ब्रह्मणा  
सविता पुनर् आ भरत् ॥  

#### ०२
यो भर्ताकूः परिधाय  
मृगेष्व् अपि धावति ।  
तं कश्यपस्य ब्रह्मणा  
सविता पुनर् आ भरत् ॥  

#### ०३
सविताग्निर् ब्रह्मा सोम +++(Bhatt. brahma)+++  
इन्द्रस् त्वष्टा बृहस्पतिः ।  
एते मरुद्युतं त्वा  
ब्रह्मणा पुनर् आ भरन् ॥  

#### ०४
भद्रां वाचं शिवं चक्षुर्  
मरुद्युताय कृण्मसि ।  
इमां ह्य् अस्मा ओषधिम् +++(Bhatt. imā)+++  
आ हराम्य् अरुन्धतीम् ॥  



### ०८६

#### ०१
त्रिभ्यो रुद्रेभ्यः प्रवसन् यजामि  
ज्येष्ठः कनिष्ठ उत मध्यमो यः ।  
ज्योतिष्काराः कवयः सोमपा ये  
कण्वा अजन्तु निर् इतो वधेन ॥ +++(Bhatt. adantu)+++  

#### ०२
इन्द्राग्नी वीतं हविषः संविदानौ  
समिद्धो अग्निः समिधा गीर्भिर् इन्द्रः ।  
नुदेथां कण्वा निर् इतो अरातिम्  
आराद् रक्षांसि तपतं व्य् अस्मत् ॥  

#### ०३
वास्तोष्पते सुप्रजसः सुवीरा  
षष्ठीस्यामि शरदः शतानि ।  
दुर्वास्तु कण्वा अभि निर् णुदस्व  
सुवास्त्व् अस्माꣳ उप सं विशस्व ॥  

#### ०४
या तन्तिषत् खलसद् या च गोष्ठे  
या जाताः शकधूमे सभायाम् ।  
प्रपायां जाता उत याश् च भित्सु  
ताश् चातयामः शिवता नो अस्तु ॥  

#### ०५
दुद्वा च दुद्वती च स्थस्  
तद् वां नाम तद् वां नामधेयम् ।  
रुद्रप्रेषिते स्थो ऽव्ये नाम +++(Bhatt. sto, K sthau)+++  
पर्य् अस्मान् वृङ्क्तम् ।  
यो नो द्वेष्टि तम् ऋच्छतम् ॥  

#### ०६
वीची नामास्य् अघहारा नाम ।  
नमस् ते अस्तु वातके  
ऽन्यत्रास्मद् अघं कृधि ॥  

#### ०७
ऋजीते परि णो नम-  
-अग्रेण परि णो नम ।  
अश्मानं तन्वं कृण्महे  
अद्या नः सोम मृडय ॥  

### ०८७

#### ०१
त्वं दर्भासि पतिर् ओषधीनां  
विभिन्दन् यासि कन्या इवैनाम् ।  
भिन्धि शिरः कृमेर् जायान्यस्य  
शरीरं भिन्ध्य् उत भिन्ध्य् अस्थि ॥  

#### ०२
यः कीकसास्थो विरदात् परूंषि +++(Bhatt. kīkasāsthno*)+++  
यस्योद्धार उष्णिहास् ता हि वव्रे ।  
हनिष्यामि वां निर् अतः परेतं  
तृणान्य् अत्तम् अवसीरिणाम् इव ॥  

#### ०३
अयं य आस्ते जठरेष्व् अन्तः  
कास्फीवशं निरजं मर्त्यस्य । +++(Bhatt. nirujaṃ)+++  
हनिष्यामि वां निर् अतः परेतं  
स्तायद् एयथुः प्रति वाम् अभुत्सि ॥  

#### ०४
येनेयथुस् तेन पथा परेतं  
स्तायद् एयथुः प्रति वाम् अभुत्सि ।  
ब्रह्मणा वां परितृह्य समन्तं  
वि च्छेत्स्यामि नकुल इव सर्पम् ॥  

### ०८८

#### ०१
यज्ञपतिम् ऋषय एनसाहुर्  
निर्भक्ता भागाद् अनुतप्यमानाः ।  
यद् एनश् चकृवान् बद्ध एष  
ततो विश्वकर्मन् प्र मुमुग्ध्य् एनम् ॥  

#### ०२
अदान्यान् सोमपान् मन्यमानो  
यज्ञस्य विद्वान् समये न धीरः ।  
मधव्यान् स्तोकान् अप यान् रराध  
सं मा तैः सृजतु विश्वकर्मा ॥  

#### ०३
ये भक्षयन्तो न वसून्य् आनृधुर्  
यान् अग्नयो अन्वतप्यन्त धिष्ण्याः । +++(Bhatt. dhṛṣṇyā ।)+++  
या तेषाम् अवया दुरिष्टात्  
स्विष्टं तद् विश्वकर्मा कृणोतु ॥  

#### ०४
भीमा ऋषयो नमो अस्त्व् एभ्यश्  
चक्षुर् यद् एषां मनसश् च संदृक् ।  
बृहस्पतये महिषाय दिवे नमो  
विश्वकर्मन् नमस् ते पाह्य् अस्मान् ॥  

### ०८९

#### ०१
सर्वा इमा ओषधयः  
पृथिव्याम् अधि निष्ठिताः ।  
अथैव भद्रिके त्वम्  
असुरेभ्यो अजायथाः ॥  

#### ०२
शतं जह्य् अप्सरसां  
शतं श्वन्वतीनाम् ।  
गन्धर्वपत्नीनां शतस्य-  
-इन्द्रो अपि कृतच् छिरः ॥  

#### ०३
याः पतन्ति पुरो वातं  
पतन्ति रेष्मभिः सह ।  
चेतन्तीम् अश्मलां पलाम्  
इन्द्रो अप्सरसो हनत् ॥  

#### ०४
वि वो यशो हवामहे  
वि वो हविष्यम् ओदनम् ।  
अपावरीर् अपोर्णुत-  
-अस्मद् यक्ष्मम् अपोर्णुत  
वातस् तेजन्यं यथा ॥  

### ०९०

#### ०१
असितस्य विद्रधस्य  
लोहितस्य वनस्पते ।  
विसल्पकस्यौषधे  
मोच् छिषः पिशितं चन ॥  

#### ०२
यत् ते बलास तिष्ठतः  
कक्षे मुष्काव् अपाकृतम् ।  
वेदाहं तस्य भेषजं  
चीपद्राम् अभिचक्षणम् ॥  

#### ०३
निर् बलासं बलासिनो  
विसल्पम् उत विद्रधम् ।  
परोपहत्यां ते वयं  
परा यक्ष्मं सुवामसि ॥  

#### ०४
शीर्षरोगम् अङ्गरोगं  
शुक्तिवल्गं विलोहितम् ।  
परा ते अज्ञातं यक्ष्मम्  
अधराञ्चं सुवामसि ॥  



### ०९१

#### ०१
पयो देवेषु पय ओषधीषु  
पय आशासु पयो ऽन्तरिक्षे ।  
तन् मे धाता सविता च धत्तां  
विश्वे तद् देवा अभि सं गृणन्तु ॥  

#### ०२
पयो यद् अप्सु पय उस्रियासु  
पय उत्सेषूत पर्वतेषु । +++(Bhatt. uktheṣūta)+++  
तन् मे धाता सविता च धत्तां  
विश्वे तद् देवा अभि सं गृणन्तु ॥  

#### ०३
यन् मृगेषु पय आविष्टम् अस्ति  
यद् एजति पतति यत् पतत्रिषु ।  
तन् मे धाता सविता च धत्तां  
विश्वे तद् देवा अभि सं गृणन्तु ॥  

#### ०४
यानि पयांसि दिव्य् आर्पितानि  
यान्य् अन्तरिक्षे बहुधा बहूनि ।  
तेषाम् ईशाने वशिनी नो अद्य  
प्र दत्तां द्यावापृथिवी अहृणीयमाने ॥  

### ०९२

#### ०१
आगन्मेमां समितिं विश्वरूपां  
यस्यां पूर्वम् अवदद् देव एकः ।  
सा नः सूक्तैर् जुजुषाणा समीच्य्  
अस्मान् वृणीतां सुमनस्यमाना ॥  

#### ०२
इयं देवी समितिर् विश्वरूपा  
शिल्पं कृण्वाना चरति जनेषु ।  
तां राजानः कवयो हृत्सु केतैर्  
अराजानश् च वदनैः पुनन्ति ॥  

#### ०३
अग्निं सामित्यम् उप सं सदेम  
वाचा प्रियं मधुमत्या वदन्तः ।  
सोमो राजा वरुणो मित्रधर्मा  
मयि श्रेमाणम् उप सं नमन्तु ॥ +++(emend. Bhatt. (footnote))+++  

#### ०४
यो वः शुष्मो हृदये  
यो बाह्वोर् यश् च चक्षुषि ।  
जिह्वाया अग्रे यो मन्युस्  
तं वो वि नयामसि ॥  

### ०९३

#### ०१
त्रिष् कुष्ठासि वृत्राज् जातस्  
त्रिर् दिवस् परि जज्ञिषे । +++(Bhatt. jajñire)+++  
त्रिः सोमाज् जज्ञिषे त्वं  
त्रिर् आदित्येभ्यस् परि ॥  

#### ०२
जीवलं नघारिषं  
जयत्कम् अपराजितम् ।  
तं त्वामृतस्येशानं  
राजन् कुष्ठा वदामसि ॥  

#### ०३
अन्तरा द्यावापृथिवी  
अन्तरिक्षम् इदं महत् ।  
तत्रामृतस्येशानं  
कुष्ठं देवा अबध्नत ॥  

#### ०४
कुष्ठो ऽसि देवकृतो  
हिमवद्भ्यो निराभृतः ।  
तीक्ष्णाभिर् अभ्रिभिः खातः +++(Bhatt. khātuḥ)+++  
स चकर्थारसं विषम् ॥ +++(Bhatt. cakartārasaṃ)+++  

### ०९४

#### ०१
यास् ते शतं धमनयः  
सहस्राणी च विंशतिः ।  
बभ्रोर् अश्वस्य वारेण-  
-अपि नह्यामि ता अहम् ॥  

#### ०२
शतस्य ते धमनीनां  
सहस्रस्यायुतस्य च ।  
दृतेः पादम् इव सारथिर्  
अपि नह्यामि यद् बिलम् ॥  

#### ०३
परमस्यां परावति  
शुष्को भण्डुश् च तिष्ठतः ।  
ततः शुष्कस्य शुष्मेण  
तिष्ठन्तु लोहिनीर् अपः ॥  

#### ०४
परि वः सिकतामयं  
मरुं बिले वपामसि ।  
यकच् चिद् अस्रवीत् पुरा +++(Bhatt. dakacid)+++  
तकच् चिद् अशमीद् इदम् ॥ +++(Bhatt. takacid)+++  

### ०९५

#### ०१
रुद्र मा त्वा जीहिडाम सुष्टुत्या +++(Bhatt. jihīḍāma*)+++  
मघवन् मा सहूत्या । +++(Bhatt. suhūtyā+)+++  
भिषक्तमं त्वा भिषजां शृणोम्य्  
उन् नो वीराꣳ ईरय भेषजेभिः ॥  

#### ०२
रुद्र यत् ते गुह्यं नाम  
यत् ते अद्धातयो विदुः ।  
शिवा शरव्या या तव  
तया नो मृड जीवसे ॥  

#### ०३
अग्निं त्वाहुर् वैश्वानरं  
सदनान् प्रदहन् व् अगाः । +++(Bhatt. pradahan nv)+++  
स नो देवत्राधि ब्रूहि  
मा रिषामा वयं तव ॥  

#### ०४
या देवैः प्रहितेषुः पतात्  
तपसे वा महसे वावसृष्टा ।  
सोमस् त्वाम् अस्मद् यावयतु विद्वान्  
अवन्तु नः पितरो देवहूतिषु ॥  



### ०९६

#### ०१
रायस्पोषं धेहि नो जातवेद  
ऊर्जावद् अग्ने यशः सूनृतावत् ।  
दधाम भागं सुनवाम सोमं  
यज्ञेन त्वाम् उप शिक्षेम शक्र ॥  

#### ०२
वयम् अग्ने धनवन्तः स्याम-  
-अलं यज्ञायोत दक्षिणायै ।  
ग्रावा वदेद् अभि सोमस्यांशून्  
एन्द्रं शिक्षेमेन्दुना सुतेन ॥  

#### ०३
ईशानं त्वा शुश्रुमा वयं पुरो  
धनानां धनपते ।  
गोमद् अग्ने अश्ववद् भूरि पुष्टं  
हिरण्यवद् अन्नवद् धेहि मह्यम् ॥  

#### ०४
दुहां मे द्यौः पृथिवी पयो  
ऽजगरो मा सोदको ऽभि वि सर्पतु ।  
प्रजापतिना तन्वम्  
आ प्रीणे ऽरिष्टो म आत्मा ॥  

### ०९७

#### ०१
अस्माञ् जुषध्वम् असवो ऽद्य +++(Bhatt. asmāṃ)+++  
मा नः पुरा जरसो ऽसवो वधिष्ट । +++(emend. Renou 1965; Bhatt. vadhiṣṭha)+++  
पाका गृणीमस् तव वीर्याय  
शतं हिमान् अधिपतिर् न एहि ॥  

#### ०२
उन् मृणो अगाद् आर्जुनम् अगात्  
सुश्रुद् भगवो गोपाय मा ।  
अह्ने ऽद्यात्मानं परि ददे  
सूर्यप्राणो भवामि ॥  

#### ०३
नि मृणो अगाद् आसितम् अगात्  
सुश्रुद् भगवो गोपाय मा ।  
रात्रये ऽद्यात्मानं परि ददे  
अग्निप्राणो भवामि ॥  

#### ०४
अनाभूर् अस्य् अनाभो  
ऽनाभुवो भूयास्म ।  
स यत्र त्वं प्रजापते  
त्रिर् एकस्याह्नः प्रजाः संपश्यसि ।  
तत्र माम् अपि सं पश्य-  
-अनष्टपशुर् भुवनस्य गोपाः ॥  

### ०९८

#### ०१
यथा मृगं रोपयसि  
तिरश् चर्मातिविध्यसि ।  
एवा त्वम् उग्र ओषधे  
अमुं रोपय माम् अभि ॥  

#### ०२
बन्धश् चेमा उपधिश् च  
मधुमन् नौ समञ्जनम् ।  
द्वारौ भगस्येमा ऊरू  
मृगस् तृष्यन्न् इवा चर ॥ +++(Bhatt. tuṣyann; tṛṣyann with K; )+++  

#### ०३
अभि त्वाधाम् अभिधिना  
जालेनेव महाजषम् ।  
यथा मम क्रताव् असो  
मम चित्ते सचावहै ॥  

#### ०४
अहं वै त्वद् उत्तरास्म्य्  
अध त्वम् उपधिर् मम ।  
सं नौ बध्नामि संबन्धनेन  
यथासावाविचर्त्याव्  
आ मृत्योर् आ परावतः ॥  

### ०९९

#### ०१
अपोच्छन्ती दुष्वप्न्यम् +++(Bhatt. duḥṣvapnyam)+++  
अप दुर्हार्दम् उच्छतम् ।  
अपोष्टं सर्वं क्षेत्रियं  
सर्वाश् च यातुधान्यः ॥  

#### ०२
उद् अगातां भगवती  
विचृतौ नाम तारके ।  
वि क्षेत्रियस्य मुञ्चतां  
संग्रन्थिं हृदयस्य च ॥  

#### ०३
नमो अस्तु वरत्राभ्यो  
नम ईषायुगेभ्यः ।  
मृगायारण्ये तिष्ठते  
क्षेत्रियायाकरं नमः ॥  

#### ०४
आखोर् इदं क्षैत्रपत्यं  
मनोश् च मानवस्य च ।  
मनः सर्वस्य पश्यत  
इह भूयः स्याद् इति ॥  

### १००

#### ०१
उद् एहि देवि कन्य  
आचिता वसुना सह ।  
न त्वा तरन्त्य् ओषधयो  
बाह्याः पर्वतीया उत ॥  

#### ०२
यथा त्वा देव्य् ओषधे  
सर्वः कामयते जनः ।  
एवा भगस्य नो धेहि  
देवेभ्य इवामृतं परि ॥  

#### ०३
उत्सक्तपत्न्य् ओषध  
आवतंकरणीद् असि ।  
यद् एषि यन् निषीदसि  
तत्र त्वाहं सम् अग्रभम्  
अश्वम् इवाश्वाभिधान्या ॥  

#### ०४
यथा कुमारस् तरुणो  
मातरं प्रतिनन्दति ।  
एवास्मान् प्रति नन्दतु  
यां वयं कामयामहे ॥  



### १०१

#### ०१
त्रीणि पात्राणि प्रथमान्य् आसन्  
तानि सत्यम् उत भूतं ततक्ष ।  
ऋतस्य माने अधि या ध्रुवाण्य्  
एभिर् देवा अमृतं भक्षयन्ति ॥ +++(thus with K; Bhatt. dhruvāṇi yebhir)+++  

#### ०२
स्वर् यद् देवा विभजन्त आयन् +++(Bhatt. āyaṃ)+++  
त्रीणि पात्राणि प्रथमान्य् आसन् ।  
आदित्या एकं वसवो द्वितीयं  
तृतीयं रुद्रा अधि सं बभूवुः ॥  

#### ०३
धाता वेद सवितैतानि सर्वा  
बृहस्पतिः प्रथमो देवो अग्निः ।  
एभिर् इन्द्रो जठरम् आपृणीते +++(Bhatt. yebhir; ebhir with K)+++  
त्रिभिः पात्रैर् उत विश्वे च देवाः ॥  

#### ०४
ऊर्ध्वा तिष्ठन्ति न नु जिह्मा भवन्ति  
नोनं बभूव कतमच् चनैषाम् ।  
देवानां पात्राणि निहितानि यानि  
तानि सं पाति य ऋतस्य गोपः ॥  

### १०२

#### ०१
पौर्णमासी प्रथमा यज्ञियासीद्  
अह्नां रात्रीणाम् अतिशर्वरेषु ।  
ये त्वां यज्ञैर् यज्ञिये बोधयन्त्य् +++(Bhatt. yajñena)+++  
अमी ते नाकं सुकृतः परेताः ॥  

#### ०२
पूर्णा पश्चाद् उत पूर्णा पुरस्तात्  
पौर्णमासी मध्यत उज् जिगाय ।  
तस्यां देवैः संवसन्तो महित्वा  
नाकस्य पृष्ठे सम् इषा मदेम ॥  

#### ०३
चतस्रो दिशः प्रदिशो ह पञ्च  
षड् उर्वीर् आहू रजसो विमानीः ।  
द्वादश र्तव आर्तवाश् च ते मा-  
-आ प्याययन्तु भुवनस्य गोपाः ॥  

#### ०४
यथादित्या अंशुम् आप्याययन्ति  
यम् अक्षितम् अक्षितयः पिबन्ति ।  
एवा माम् इन्द्रो वरुणो बृहस्पतिर्  
आ प्याययन्तु भुवनस्य गोपाः ॥  

### १०३

#### ०१
आगन् रात्री संगमनी वसूनां  
विश्वं पुष्टं वस्व् आवेशयन्ती ।  
अमावास्यायै हविषा विधेम-  
-ऊर्जं वसाना पयसा न आगन् ॥  

#### ०२
मा त्वा रात्रि पुरो दघन्  
मोत पश्चाद् विभावरि । +++(paścād with K; Bhatt. paścā)+++  
आयुष्मन्तः सुप्रजसः सुवीरा  
ऋध्यास्म त्वा सुवर्चसः ॥  

#### ०३
यस्य देवस्य सुमतौ सुनीतिर्  
एति सुमतिं गृहाणाम् ।  
आ मा पुष्टं च पोष्यं च  
रात्र्या देवानां सुमतौ स्याम ॥  

#### ०४
अहम् एवास्म्य् अमावास्या-  
-अमा वसन्ति सुकृतो मयीमे । +++(Bhatt. mā viśanti)+++  
मयि देवा उभये साध्याश् च-  
-इन्द्रज्येष्ठाः सम् अगच्छन्त सर्वे ॥  

### १०४

#### ०१
प्रथमा ह व्य् उवास  
सा धेनुर् अभवद् यमे ।  
सा नः पयस्वती दुहा  
उत्तरामुत्तरां समाम् ॥  

#### ०२
यां देवाः प्रतिनन्दन्ति  
धेनुं रात्रीम् उपायतीम् । +++(Bhatt. upāyatīḥ)+++  
संवत्सरस्य या पत्नी  
सा नो अस्तु सुमङ्गली ॥  

#### ०३
संवत्सरस्य प्रतिमां  
ये त्वा रात्र्य् उपासते ।  
तेषाम् आयुष्मतीं प्रजां  
रायस्पोषेण सं सृज ॥  

#### ०४
इयम् एव सा या प्रथमा व्यौच्छत्  
साप्स्व् अन्तर् आसु चरति प्रविष्टा ।  
वधूर् जिगाय नवगज् जनित्री  
त्रय एनां महिमानः सचन्ते ॥  

### १०५

#### ०१
वानस्पत्या ग्रावाणो घोषम् अक्रत  
हविष् कृण्वन्तः परिवत्सरीणम् ।  
एकाष्टके सुप्रजसः सुवीरा  
वयं स्याम पतयो रयीणाम् ॥  

#### ०२
इडायास् पदं घृतवत् सरीसृपं  
जातवेदः प्रति हव्या गृभाय ।  
ये ग्राम्याः पशवो विश्वरूपास्  
तेषां सप्तानां मयि रन्तिर् अस्तु ॥  

#### ०३
इडया जुह्वतो हविर्  
देवान् घृतवता यजे ।  
गृहान् अलुभ्यतो वयं  
दृषदोमोप गोमतः ॥  

#### ०४
यज र्तुभ्य आर्तवेभ्यो  
माद्भ्यः संवत्सराय च ।  
धात्रे विधर्त्रे समृधे  
भूतस्य पतये यज ॥ +++(Bhatt. yaje* with ŚS)+++  

### १०६

#### ०१
आयम् अगन् संवत्सरः  
पतिर् एकाष्टके तव ।  
तस्मै देवाय हविषा विधेम  
स उ नः शर्म यच्छतु ॥  

#### ०२
एकाष्टकायै हविषा विधेम  
य र्तून् पञ्चानु प्रविष्टा ।  
सस्येन सस्यम् उपसंचरन्तो  
अरिष्टास ऋतुन र्तुम् उप सं चरेम ॥  

#### ०३
वसन्तो ग्रीष्मो मधुमन्त वर्षाः  
शरद् धेमन्त ऋतवो नो जुषन्ताम् ।  
आ नो गोषु भजन्त्व् आ प्रजायां  
सुशर्मण्य् एषां त्रिवरूथे स्याम ॥  

#### ०४
एकाष्टका तपसा तप्यमाना  
जजान गर्भं महिमानम् इन्द्रम् ।  
तेन देवा व्य् अषहन्त शत्रून्  
हन्तासुराणाम् अभवच् छचीपतिः ॥  

#### ०५
पूर्णा दर्वे परा पत  
सुपूर्णा पुनर् आ पत ।  
सर्वान् यज्ञान् सं पृञ्चति-  
-इषम् ऊर्जं न आ भर ॥  

#### ०६
इषम् ऊर्जं न आभृत्य-  
-इडया पशुभिः सह ।  
सरस्वति त्वम् अस्मासु  
रायस्पोषं नि यच्छ ॥  



### १०७

#### ०१
वातस्य नु महिमा रथस्य-  
-आरुजन्न् एति स्तनयन्न् अस्य घोषः ।  
दिवस्पृग् एत्य् अरुणानि कृण्वन्न्  
अथो एति पृथिव्या रेणुम् अस्यन् ॥  

#### ०२
सं प्रेरते अनु वातस्य विष्ठा +++(viṣṭhā with RV; Bhatt. viṣṭhām)+++  
ऐनं गच्छन्ति समनेव योषाः ।  
ताभिर् विद्वान् सरथं देव ईयते  
पतिर् विश्वस्य भुवनस्य गोपाः ॥  

#### ०३
आत्मा देवानां भुवनस्य गोपा  
यथावशं चरति देव एषः ।  
घोष इद् अस्य श्रूयते न रूपं  
तस्मै देवाय हविषा विधेम ॥ +++(K tasmai vātāya)+++  

#### ०४
अन्तरिक्षे पथिभिर् ईयमानो  
न नि विशते कतमच् चनाहः ।  
अपां योनिः प्रथमजा ऋतस्य  
क्व स्विज् जातः कुत आ बभूव ॥  

#### ०५
अन्तरिक्षे पतयन्तं  
वात त्वाम् आशुम् आशुभिः ।  
पश्यन्ति सर्वे चक्षुषा  
न सर्वे मनसा विदुः ॥  

#### ०६
उपत्रिकं संचविचं  
त्रिर्यमं चतुरेकजम् ।  
तं मातरिश्वानं देवं  
दिवो देवा अवासृजन् ॥  

### १०८

#### ०१
अप न्य् अधुः पौरुषेयं वधं मद्  
इन्द्राग्नी धाता सविता बृहस्पतिः ।  
सोमो राजा वरुणो अश्विना यमः  
पूषास्मान् परि पातु मृत्योः ॥  

#### ०२
यानि चकार भुवनस्य यस् पतिः  
प्रजापतिर् मातरिश्वा प्रजाभ्यः ।  
प्रदिशो यानि वसते दिशश् च  
तानि मे वर्माणि बहुलानि सन्तु ॥  

#### ०३
यत् तनुष्व् अनह्यन्त  
देवा द्विराजयोधिनः ।  
इन्द्रो यच् चक्रे वर्म  
तद् अस्मान् पातु विश्वतः ॥  

#### ०४
वर्म मे द्यावापृथिवी  
वर्माहर् वर्म सूर्यः ।  
वर्म मे विश्वे देवाः क्रन्  
मा मा प्रापत् प्रतीचिका ॥  

### १०९

#### ०१
सोमारुद्रा वि वृहतं विषूचीम् +++(Bhatt. bṛhataṃ)+++  
अमीवा या नो गयम् आविवेश ।  
बाधेथां द्वेषो निरृतिं पराचैः +++(Bhatt. niṛtiṃ (misprint))+++  
कृतं चिद् एनः प्र मुमुक्तम् अस्मत् ॥  

#### ०२
तिग्मायुधौ तिग्महेती सुशेवौ  
सोमारुद्राव् इह सु मृडतं नः ।  
प्र णो मुञ्चतं दुरिताद् अवद्याद्  
गोपायतं नः सुमनस्यमानौ ॥  

#### ०३
सोमारुद्रा धारयेथाम् असुर्यं +++(thus K (and RV); Bhatt. -thāṃ vasuvīryaṃ)+++  
प्र वाम् इष्ट्वा वरम् अश्नवातै ।  
युवं नो धत्ताम् इह भेषजानि  
प्र यच्छतं वृषणा जेत्वानि ॥  

#### ०४
सोमारुद्रा युवम् अस्मास्व् अन्तस्  
तनूषु विश्वा भेषजानि धत्तम् ।  
अव स्यतं मुञ्चतं किं चिद् एनो  
अङ्गेषु बद्धम् उत यदृशत्वि ॥ +++(Bhatt. yad dṛṣatte ॥ with K)+++  

### ११०

#### ०१
घृतस्य जूतिः समना सदेवाः  
संवत्सरं हविषा वर्धयन्ती ।  
श्रोत्रं चक्षुः प्राणो अच्छिन्नो नो अस्त्व्  
अच्छिन्ना वयम् आयुषो वर्चसः ॥  

#### ०२
उपास्मान् प्राणो ह्वयताम्  
उप वयं प्राणं हवामहे ।  
वर्चो जग्राह पृथिव्य् अन्तरिक्षं  
वर्चः सोमो बृहस्पतिर् विधर्ता ॥  

#### ०३
वर्चसो द्यावापृथिवी  
संग्रहणी बभूवतुर्  
वर्चो गृहीत्वा पृथिवीम् अनु सं चरेम ।  
यशसा गावो गोपतिम्  
उप तिष्ठन्त्य् आयतीर्  
यशो गृहीत्वा पृथिवीम् अनु सं चरेम ॥  

#### ०४
व्रजं कृणुध्वं स हि वो नृपाणो  
वर्मा सीव्यध्वं बहुला पृथूनि ।  
पुरः कृणुध्वम् आयसीर् अधृष्टा  
मा वः सुस्रोच् चमसो दृंहता तम् ॥  

### १११

#### ०१
न्यग् वातो वाति  
न्यक् तपति सूर्यः ।  
नीचीनम् अघ्न्या दुहे  
न्यग् भवतु ते विषम् ॥  

#### ०२
नि गावो गोष्ठे असदन्  
नि वत्सा अधि तन्त्याम् ।  
न्य् ऊर्मयो नदीनां  
नि शुष्मा अरसानाम् ॥  

#### ०३
अहीनाम् अहिकानां  
सं हि शीर्षाण्य् अग्रभम् ।  
ह्रदं सहस्रबाहुः परेत्य +++(emend. Hoffmann; Bhatt. hṛdaṃ)+++  
व्य् अनिजम् अहेर् विषम् ॥  

#### ०४
तुराणाम् अतुराणां  
विशाम् उरुक्षिताम् उत ।  
कृणोमि तुभ्यं भेषजम्  
आहेयम् अरसं विषम् ॥  

### ११२

#### ०१
इमा ऊरू सवासिनौ  
वर्चसाञ्जे अहं मम ।  
नाम ह्य् एनयोर् वेद  
यथा न बहवो विदुः ॥  

#### ०२
वर्चसापीना पृथिवी  
सूर्येणोत्तभिता द्यौः ।  
त्विषिं यां पश्यामो वाते  
तां नि यच्छे ममोर्वोः ॥  

#### ०३
वेद वै वां नामधेयं  
जिगीवाꣳ अपराजितम् ।  
प्रजां च बह्वीम् आ शासे  
राष्ट्रं चेन्द्राभिरक्षितम् ॥  

#### ०४
विदुषी वां नामधेयम्  
अश्विना सारघं मधु ।  
सूर्य इव चक्षुर् भूतानां  
प्रजां धारयतं मयि  
रयिं धारयतं मयि ॥  

#### ०५
शतपाशां वि तनोम्य्  
ऊरुभ्यां जघनेन च ।  
तस्मिन् यो बध्यते बन्धे  
स मे अस्त्व् अन्यक्षकः ॥  



## ०२

### ००१

#### ०१
अरसं प्राच्यं विषम्  
अरसं यद् उदीच्यम् ।  
अथेदम् अधराच्यं  
करम्भेण वि कल्पते ॥  

#### ०२
करम्भं कृत्वा तिर्यं  
पीवस्फाकम् उदारथिम् ।  
क्षुधा किल त्वा दुष्टनो  
जक्षिवांसं न रूरुपः ॥  

#### ०३
वि ते मदं मदवति  
शरुम् इव पातयामसि ।  
प्र त्वा चरुम् इव येषन्तं  
वचसा स्थापयामसि ॥  

#### ०४
परि ग्रामम् इवाचितं  
परि त्वा स्थापयामसि ।  
तिष्ठा वृक्ष इव स्थामन्न्  
अभ्रिखाते न रूरुपः ॥  

#### ०५
पवस्तैस् त्वा पर्य् अक्रीणन्  
दूर्शेभिर् अजिनैर् उत ।  
प्रक्रीर् असि त्वम् ओषधे  
ऽभ्रिखाते न रूरुपः ॥  

### ००२

#### ०१
आविद्य द्यावापृथिवी  
आविद्य भगम् अश्विना ।  
आविद्य ब्रह्मणस्पतिं  
कृणोम्य् अरसं विषम् ॥  

#### ०२
अरसं हेद् इदं विषं  
यथैनद् अहम् आशिषम् ।  
उतैनद् अद्यात् पुरुषो  
भवाद् इद् अगदः पुनः ॥  

#### ०३
मा बिभेर् न मरिष्यसि  
परि त्वा पामि विश्वतः ।  
रसं विषस्य नाविदम्  
उद्नः फेनम् अदन्न् इव ॥  

#### ०४
अपावोचद् अपवक्ता  
प्रथमो दैव्यो भिषक् ।  
समक्षम् इन्द्र गा इव  
या वाचो विषदूषणीः ॥  

#### ०५
यच् च पिष्टं यच् चापिष्टं  
यद् दिग्धं यच् च देह्यम् ।  
देवाः सर्वस्य विद्वांसो  
ऽरसं कृणुता विषम् ॥  

### ००३

#### ०१
क्षेत्रियात् त्वा निरृत्या जामिशंसाद्  
द्रुहो मुञ्चामि वरुणस्य पाशात् ।  
अनागसं ब्रह्मणा त्वा कृणोमि  
शिवे ते द्यावापृथिवी अभूताम् ॥  

#### ०२
शं ते अग्निः सहाद्भिर् अस्तु  
शं गावः सहौषधीभिः ।  
शम् अन्तरिक्षं सहवातम् अस्तु ते  
शं ते भवन्तु प्रदिशश् चतस्रः ॥  

#### ०३
या देवीः प्रदिशश् चतस्रो  
वातपत्नीर् अभि सूर्यो विचष्टे ।  
तास्व् एतं जरस आ दधामि  
प्र यक्ष्म एतु निरृतिः पराचैः ॥  

#### ०४
सूर्यम् ऋतं तमसो ग्राह्या यथा  
देवा मुञ्चन्तो असृजन् निर् एनसः ।  
एवा त्वा क्षेत्रियान् निरृत्या जामिशंसाद्  
द्रुहो मुञ्चामि वरुणस्य पाशात् ॥  

#### ०५
अमोचि यक्ष्माद् दुरिताद् अवद्याद्  
द्रुहः पाशाद् ग्राह्याश् चोद् अमोचि ।  
जहद् अवर्तिम् अविदत् स्योनाम्  
अप्य् अभूद् भद्रे सुकृतस्य लोके ॥  

### ००४

#### ०१
निःसालां धृष्णुं धिषणम्  
एकावाद्यां जिघत्स्वम् ।  
सर्वाश् चण्डस्य नप्त्यो  
नाशयामः सदान्वाः ॥  

#### ०२
यदि वा घ क्षेत्रियाद्  
यदि वा पुरुषेषिताः ।  
यदि स्थ दस्युभ्यो जाता  
नश्यतेतः सदान्वाः ॥  

#### ०३
परि धामान्य् आसाम्  
आशुर् गाष्ठाम् इवासरम् ।  
अजैषं सर्वाꣳ आजीन् वो  
नश्यतेतः सदान्वाः ॥  

#### ०४
निर् वो गोष्ठाद् अजामसि  
निर् योनेर् निर् उपानसात् ।  
निर् वो मगुन्द्या दुहितरो  
गृहेभ्यश् चातयामसि ॥  

#### ०५
अमुष्मिन्न् अधरे गृहे  
सर्वाः सन्त्व् अराय्यः ।  
तत्र पाप्मा न्य् उच्यतु  
सर्वाश् च यातुधान्यः ॥  

### ००५

#### ०१
द्यावापृथिवी उर्व् अन्तरिक्षं  
क्षेत्रस्य पत्न्य् उरुगायो अद्भुतः ।  
उतान्तरिक्षम् उरु वातगोपं  
ते घ तप्यन्तां मयि तप्यमाने ॥  

#### ०२
इदम् इन्द्र शृणुहि सोमप  
यत् त्वा हृदा शोचता जोहवीमि ।  
वृश्चामि तं कुलिशेनेव वृक्षं  
यो अस्माकं मन इदं हिनस्ति ॥  

#### ०३
इदं देवाः शृणुत ये च यज्ञिया स्थ  
भरद्वाजो मह्यम् उक्थानि शंसतु ।  
पाशे स बद्धो दुरिते नि युज्यतां  
यो अस्माकं मन इदं हिनस्ति ॥  

#### ०४
अशीतिभिस् तिसृभिः सामगेभिर्  
आदित्येभिर् वसुभिर् अङ्गिरोभिः ।  
इष्टापूर्तम् अवतु नः पितॄणाम्  
आमुं ददे हरसा दैव्येन ॥  

#### ०५
द्यावापृथिवी अनु मा दीधीथां  
विश्वे देवासो अनु मा रभध्वम् ।  
अङ्गिरसः पितरः सोम्यासः  
पापम् आ र्च्छत्व् अपकामस्य कर्ता ॥  

#### ०६
अतीव यो मरुतो मन्यते नो  
ब्रह्म वा यो निन्दिषत् क्रियमाणम् ।  
तपूंषि तस्मै वृजिनानि सन्तु  
ब्रह्मद्विषम् अभि तं शोचतु द्यौः ॥  

#### ०७
आ दधामि ते पदं  
समिद्धे जातवेदसि ।  
अग्निः शरीरं वेवेष्टु  
यमं गच्छतु ते असुः ॥  

#### ०८
सप्त प्राणान् अष्टौ मज्ज्ञस्  
तांस् ते वृश्चामि ब्रह्मणा ।  
यमस्य गच्छ सादनम्  
अग्निदूतो अरंकृतः ॥  



### ००६

#### ०१
वेनस् तत् पश्यत् परमं पदं  
यत्र विश्वं भवत्य् एकनीडम् ।  
इदं धेनुर् अदुहज् जायमानाः  
स्वर्विदो अभ्य् अनूषत व्राः ॥  

#### ०२
प्र तद् वोचेद् अमृतं न विद्वान्  
गन्धर्वो धाम परमं गुहा यत् ।  
त्रीणि पदा निहिता गुहास्य  
यस् तानि वेद स पितुष् पितासत् ॥  

#### ०३
स नो बन्धुर् जनिता स विधर्ता  
धामानि वेद भुवनानि विश्वा ।  
यत्र देवा अमृतम् आनशानाः  
समाने धामन्न् अध्य् ऐरयन्त ॥  

#### ०४
परि विश्वा भुवनान्य् आयम्  
उपातिष्ठे प्रथमजा ऋतस्य ।  
वाचम् इव वक्तरि भुवनेष्ठा  
धास्युर् न्व् एष नन्व् एषो अग्निः ॥  

#### ०५
परि द्यावापृथिवी सद्य आयम्  
ऋतस्य तन्तुं विततं दृशे कम् ।  
देवो देवत्वम् अभिरक्षमाणः  
समानं बन्धुं व्य् अपृच्छद् एकः ॥  

### ००७

#### ०१
इन्द्र जुषस्वा याहि शूर  
पिबा सुतस्य मधोश् चकानः ।  
चारुर् मदाय ॥  

#### ०२
आ त्वा विशन्तु सुतास इन्द्र  
पृणस्व कुक्षी विड्ढि शक्र ।  
धियेह्य् आ नः ॥  

#### ०३
इन्द्र जठरं पृणस्व मधोर्  
अस्य सुतस्य ।  
उप त्वा मदेषु वाजो अस्तु ॥  

#### ०४
इन्द्रस् तुराषाड् जघान वृत्रं  
सासाह शत्रून् समत्सु वज्री ।  
मदे सोमस्य ॥  

#### ०५
श्रुधी हवं मे गिरो जुषस्व-  
-इन्द्र स्वयुग्भिः मत्स्व मदाय ।  
महे रणाय ॥  

### ००८

#### ०१
उद् इत्ये अक्रमन् त्रयो  
व्याघ्रः पुरुषो वृकः ।  
हिरुग् ज्योतिः सूर्यो  
हिरुग् देवो वनस्पतिर्  
हिरुङ् नवन्तु शत्रवः ॥  

#### ०२
परमेण पथा वृकः  
परेण स्तेनो अर्षतु ।  
ततो व्याघ्रः परमः ॥  

#### ०३
अक्ष्यौ च ते हनू च ते  
व्याघ्र जम्भयामसि ।  
आत् सर्वान् विंशतिं नखान् ॥  

#### ०४
यत् संनशो वि यन् नशो  
यद् ?विनशो न सं नशः? ।  
मूर्णा मृगस्य दन्ता  
अपिशीर्णा उ पृष्टयः ॥  

#### ०५
व्याघ्रं दत्वतां वयं  
प्रथमं जम्भयामसि ।  
आद् इत् स्तेनम् अहिं  
यातुधानम् अथो वृकम् ॥  

#### ०६
नेव रप्ससै  
न गृहः परश् चर ।  
द्विपाच् चतुष्पान् नो मा हिंसीर्  
इन्द्रजाः सोमजा असि ॥  

### ००९

#### ०१
इयं वीरुन् मधुजाता  
मधुने त्वा खनामसि ।  
मधोर् अधि प्रजातासि  
सा नो मधुमतस् कृधि ॥  

#### ०२
जिह्वाया अग्रे मे मधु  
जिह्वामूले मधूलकम् ।  
यथा मां कामिन्य् असो  
यथा माम् अन्व् आयसि ॥  

#### ०३
परि त्वा परितत्नुना-  
-इक्षुणागाम् अविद्विषे ।  
यथा न विद्विषावहै  
न विभवाव कदा चन ॥  

#### ०४
राज्ञे ब्रूहि वरुणाय-  
-अश्वाय पुरुषाय च ।  
पथा मे पथ्ये रेवति  
जायाम् आ वह साधुना ॥  

#### ०५
जायां मे मित्रावरुणा  
जायां देवी सरस्वती ।  
जायां मे अश्विनोभा-  
-आ धत्तां पुष्करस्रजा ॥  

### ०१०

#### ०१
दशवृक्ष मुञ्चेमम्  
अंहसो ग्राह्याश् च ।  
अथो एनं वनस्पते  
जीवानां लोकम् उन् नय ॥  

#### ०२
यश् चकार स निष् करत्  
स एव सुभिषक्तमः ।  
स एव तुभ्यं भेषजं  
चकार भिषजाति च ॥  

#### ०३
चीतिं ते देवा अविदन्  
ब्रह्माण उत वीरुधः ।  
चीतिं ते ऽद्योत्तमाम्  
अविदन् भूम्याम् अधि ॥  

#### ०४
आगाद् उद् अगाद् अयं  
जीवानां व्रातम् अप्य् अगात् ।  
अभूद् उ पुत्राणां पिता  
नृणां च भगवत्तमः ॥  

#### ०५
अधीतिम् अध्य् अगाद् अयम्  
अधि जीवपुरा अगात् ।  
शतं च यस्य वीरुधः  
सहस्रम् उत भेषजा ॥  



### ०११

#### ०१
दीर्घायुत्वाय बृहते रणाय-  
-अरिष्यन्तो दक्षमाणाः सदैव ।  
मणिं विष्कन्धदूषणं  
जङ्गिडं बिभृमो वयम् ॥  

#### ०२
जङ्गिडो जम्भाद् विशराद्  
विष्कन्धाद् अभिशोचनात् ।  
मणिः सहस्रवीर्यः  
परि णः पातु विश्वतः ॥  

#### ०३
अयं विष्कन्धं सहते  
अयं रक्षो ऽप बाधते ।  
अयं नो विश्वभेषजो  
जङ्गिडः पात्व् अंहसः ॥  

#### ०४
देवैर् दत्तेन मणिना  
जङ्गिडेन मयोभुवा ।  
विष्कन्धं सर्वा रक्षांसि  
व्यायामे सहामहे ॥  

#### ०५
शणश् च त्वा जङ्गिडश् च  
विष्कन्धाद् अधि मुञ्चताम् ।  
अरण्याद् अन्य आभृतः  
कृष्या अन्यो रसेभ्यः ॥  

### ०१२

#### ०१
एह यन्तु पशवो ये परेयुर्  
वायुर् येषां सहचारं जुजोष ।  
त्वष्टा येषां रूपधेयानि वेद-  
-अस्मिन् तान् गोष्ठे सविता नि यच्छात् ॥  

#### ०२
इमं गोष्ठं पशवः सं स्रवन्तु  
बृहस्पतिर् आ नयतु प्रजानन् ।  
सिनीवाली नयत्व् आग्रम् एषाम्  
आजग्मुषो अनुमतिर् नि यच्छात् ॥  

#### ०३
सं सं स्रवन्तु पशवः  
सम् अश्वा उत पूरुषाः ।  
सं धान्यस्य या स्फातिः  
संस्राव्येण हविषा जुहोमि ॥  

#### ०४
सं सिञ्चामि गवां क्षीरं  
सम् आज्येन बलं रसम् ।  
संसिक्ता अस्माकं वीरा  
मयि गावश् च गोपतौ ॥  

#### ०५
आ हरामि गवां क्षीरम्  
आहार्षं धान्यं रसम् ।  
आहार्षम् अस्माकं वीरान्  
आ पत्नीम् एदम् अस्तकम् ॥  

### ०१३

#### ०१
सं वः सृजत्व् अर्यमा  
सं पूषा सं बृहस्पतिः ।  
सम् इन्द्रो यो धनंजय  
इह पुष्यत यद् वसु ॥  

#### ०२
इहैव गाव एतन-  
-इहो शका इव पुष्यत ।  
इहैवोत प्र जायध्वं  
मयि संज्ञानम् अस्तु वः ॥  

#### ०३
मया गावो गोपत्या सचध्वम्  
अयं वो गोष्ठ इह पोषयाति ।  
रायस्पोषेण बहुला भवन्तीर्  
जीवा जीवन्तीर् उप वः सदेम ॥  

#### ०४
सं वो गोष्ठेन सुषदा  
सं रय्या सं सुपुष्ट्या ।  
अहर्जातस्य यन् नाम  
तेन वः सं सृजामसि ॥  

#### ०५
संजानाना अविह्रुता  
अस्मिन् गोष्ठे करीषिणीः ।  
बिभ्रतीः सोम्यं हविः  
स्वावेशास एतन ॥  

### ०१४

#### ०१
उद्यन्न् आदित्यः क्रिमीन् हन्तु सूर्यो  
निम्रोचन् रश्मिभिर् हन्तु ।  
ये अन्तः क्रिमयो गवि ॥  

#### ०२
यो विश्वरूपश् चतुरक्षः  
क्रिमिः सारङ्गो अर्जुनः ।  
हतो हतभ्राता क्रिमिर्  
हतमाता हतस्वसा ॥  

#### ०३
हतो राजा क्रिमीणाम्  
उतैषां स्थपतिर् हतः ।  
हतासो अस्य वेशसो  
हतासः परिवेशसः ॥  

#### ०४
प्र ते शृणामि शृङ्गे  
याभ्यां त्वं वितुदायसि ।  
अथो भिनद्मि तं कुम्भं  
यस्मिन् ते निहितं विषम् ॥  

#### ०५
अत्रिवत् त्वा क्रिमे हन्मि  
कण्ववज् जमदग्निवत् ।  
अगस्त्यस्य ब्रह्मणा  
सर्वे ते क्रिमयो हताः ॥  

### ०१५

#### ०१
इन्द्रस्य या मही दृषत्  
क्रिमेर् विश्वस्य तर्हणी ।  
तया पिनष्मि सं क्रिमीन्  
दृषदा खल्वाꣳ इव ॥  

#### ०२
दृष्टम् अदृष्टम् अतृहम्  
अथो कुरूरुम् अतृहम् ।  
अल्गण्डून् सर्वाञ् छलूलान् क्रिमीन्  
वचसा जम्भयामसि ॥  

#### ०३
अल्गण्डून् हन्मि महता वधेन  
दूना अदूना अरसा अभूवन् ।  
शिष्टान् अशिष्टान् नि तिरामि वाचा  
यथा क्रिमीणां नकिर् उच्छिषातै ॥  

#### ०४
अन्वान्त्रियं शीर्षण्यम्  
अथो पार्ष्टेयं क्रिमिम् ।  
अवस्कवं व्यद्वरं क्रिमीन्  
वचसा जम्भयामसि ॥  

#### ०५
ये क्रिमयः पर्वतेषु ये वनेषु  
य ओषधीषु पशुष्व् अप्स्व् अन्तः ।  
ये अस्माकं तन्वं स्थाम चक्रिर  
इन्द्रस् तान् हन्तु महता वधेन ॥  



### ०१६

#### ०१
या शत्रून् प्राशंजया  
सहमानाभिभूर् असि ।  
सामून् प्रतिप्राशो जह्य्  
अरसान् कृण्व् ओषधे ॥  

#### ०२
सुपर्णस् त्वान्व् अविन्दत्  
सूकरस् त्वाखनन् नसा ।  
इन्द्रस् त्वा चक्रे बाह्वोर्  
असुरेभ्य स्तरीतवे ॥  

#### ०३
पाटाम् इन्द्रो व्य् आश्नाद्  
धन्तवा असुरेभ्यः ।  
तयाहं शत्रून् साक्षीय-  
-इन्द्रः शालावृकान् इव ॥  

#### ०४
रुद्र जलाषभेषज  
नीलशिखण्ड कर्मकृत् ।  
प्रश्नं दुरस्यतो जहि  
यो अस्माꣳ अभिदासति ॥  

#### ०५
तस्य प्रश्नं त्वं जहि  
यो न इन्द्राभिदासति ।  
अधि नो ब्रूहि शक्तिभिः  
प्राशि माम् उत्तरं कृधि ॥  

### ०१७

#### ०१
यथेदं भूम्या अधि  
वातस् तृणं मथायति ।  
एवा मथ्नामि ते मनो  
यथा मां कामिन्य् असो  
यथा माम् अन्व् आयसि ॥  

#### ०२
एयम् अगन् पतिकामा  
जनिकामो ऽहम् आगमम् ।  
अश्वः कनिक्रदद् यथा  
भगेनाहं सहागमम् ॥  

#### ०३
सं चेन् नयाथो अश्विना  
कामिना सं च नेषथः ।  
सं वां मनांस्य् अग्मत  
सं चक्षूंषि सम् उ व्रता ॥  

#### ०४
यद् अन्तरं तद् बाह्यं  
यद् बाह्यं तद् अन्तरम् ।  
कन्यानां विश्वरूपाणां  
मनो गृभायौषधे ॥  

#### ०५
?यासुपर्णापक्षणवा-  
-आनपक्षणवा? ।  
अत्रा त आर्पितं मनः  
शल्य इव कुर्मलं यथा ॥  

### ०१८

#### ०१
सिंहे व्याघ्र उत या पृदाकौ  
त्विषिर् अग्नौ ब्राह्मणे सूर्ये या ।  
इन्द्रं या देवी सुभगा ववर्ध  
सा न ऐतु वर्चसा संविदाना ॥  

#### ०२
(या) हस्तिनि द्वीपिनि या हिरण्ये  
त्विषिर् अश्वेषु पुरुषेषु गोषु ।  
(…) ॥ +++(see 1cd)+++  

#### ०३
(या) राजन्ये दुन्दुभाव् आयतायां  
त्विषिः सेनायां स्तनयित्नौ घोषे या ।  
(…) ॥ +++(see 1cd)+++  

#### ०४
रथे अक्षेष्व् ऋषभस्य वाजे  
पर्जन्ये वाते वरुणस्य शुष्मे ।  
इन्द्रं या देवी सुभगा ववर्ध  
(…) ॥ +++(see 1d)+++  

#### ०५
या रुद्रेषु या वसुष्व्  
आदित्येषु मरुत्सु या ।  
त्विषिर् या विश्वेषु देवेषु  
सा न ऐतु वर्चसा संविदाना ॥  

### ०१९

#### ०१
यदि गाधानां यदि नाव्यानां  
नदीनां पारे नृपतिः सखा नः ।  
विश्वे देवासो अभि रक्षतैनं  
यथा जीवो विदथम् आवदासि ॥  

#### ०२
यद्य् अवारे यदि वा घ पारे  
यदि धन्वनि नृपतिः सखा नः ।  
(…) ॥  

#### ०३
यदि यत्सु यदि धृत्यां  
यदि समित्यां नृपतिः सखा नः ।  
(…) ॥  

#### ०४
अधस् पद्यन्ताम् अधरे भवन्तु  
ये नः सूरिं मघवानं पृतन्यान् ।  
विश्वे देवासो अभि रक्षतैनं  
यथा जीवो विदथम् आवदासि ॥  

#### ०५
यम मृत्यो मैनं हिंसीर्  
यम् अहं हृदा मनसा जुगोप ।  
यो मां पिपर्ति यम् अहं पिपर्मि  
स प्रजावान् मघवान् सूरिर् अस्तु ॥  

### ०२०

#### ०१
इमां नावम् आ रोहत-  
-अच्छिद्रां पारयिष्ण्वम् ।  
नराशंसस्य या गृहे  
शतारित्रा भगस्य च ॥  

#### ०२
उप धुव गुल्गुलुना-  
-अयक्ष्माः सन्त्व् अघ्न्याः ।  
रुद्रस्येष्वा यातुधानान्  
अथो राज्ञो भवस्य च ॥  

#### ०३
रुद्राव् ईशाते द्विपदां चतुष्पदां  
तयोर् वयम् अधिवाके स्याम ।  
पक्वैर् वित्थैः प्रतिभूषन्त एनौ  
वयं देवानां सुमतौ स्याम ॥  

#### ०४
प्रतीची नाम ते माता  
शतवारो घ ते पिता ।  
ततो ह जज्ञिषे त्वम्  
अरिष्यन्त्य् अरुन्धति ॥  

#### ०५
माता नामासि मातृतो  
अमृतस्येव वा असि ।  
अरुन्धति त्वं सर्वम्  
अभि जीवम् अधा इदम् ॥  



### ०२१

#### ०१
आ नो अग्ने सुमतिं सम्भलो गेद्  
इमां कुमारीं सह नो भगेन ।  
जुष्टा वरेषु समनेषु वल्गुर्  
ओषं पत्या भवतु संभगेयम् ॥  

#### ०२
इयम् अग्ने नारी पतिं विदेष्ट  
सोमो हि राजा सुभगां कृणोतु ।  
सुवाना पुत्रान् महिषी भवाति  
गत्वा पतिं सुभगा वि राजात् ॥  

#### ०३
सोमजुष्टो ब्रह्मजुष्टो  
अर्यम्णा संभृतो भगः ।  
धातुर् देवस्य सत्येन  
कृणोमि पतिवेदनम् ॥  

#### ०४
यथाखरो मघवंश् चारुर् एष  
प्रियो मृगाणां सुषदा बभूव ।  
एवेयं जुष्टा भगस्यास्तु  
संप्रिया पत्याविराधयन्ती ॥  

#### ०५
भगस्य नावम् आ रोह  
पूर्णाम् अनुपदस्वतीम् ।  
तयोप प्र याहि तं  
यः पतिः प्रतिकाम्यः ॥  

#### ०६
इदं हिरण्यं गुल्गुल्व्  
अयम् औक्षो अथो भगः ।  
एते पतिभ्यस् त्वाम् अदुः  
प्रतिकामाय वेत्तवे ॥  

### ०२२

#### ०१
युनक्त सीरा वि युगा तनोत  
कृते क्षेत्रे वपतेह बीजम् ।  
विराजः श्नुष्टिः सभरा असन् नो  
नेदीय इत् सृण्यः पक्वम् आ यवम् ॥  

#### ०२
सीरा युञ्जन्ति कवयो  
युगा वि तन्वते पृथग्  
धीरा देवेषु सुम्नयौ ।  
अनड्वाहः पुरुषा ये कृषन्ति  
लाङ्गलं फालं सम् अनज्मि स्फात्या ॥  

#### ०३
शुनं कीनाशो अन्व् एतु वाहाञ्  
छुनं फालो विनुदन्न् एतु भूमिम् ।  
शुनासीरा हविषा यो यजातै  
सुपिप्पला ओषधयः सन्तु तस्मै ॥  

#### ०४
शुनं नरो लाङ्गलेनानडुद्भिर्  
भगः फालैः क्षेत्रपतिर् मरुद्भिः ।  
पर्जन्यो बीजम् इरयेदं हिनोतु  
शुनासीरा कृणुतं धान्येह ॥  

#### ०५
इन्द्रः सीतां नि गृह्णातु  
तां पूषाभि रक्षतु ।  
सा नः पयस्वती दुहाम्  
उत्तरामुत्तरां समाम् ॥  

#### ०६
उद् अस्थाद् रथजिद् गोजिद् अश्वजिद् धिरण्यजित्  
सूनृतया परीवृतः ।  
एकचक्रेण सविता रथेन-  
-ऊर्जो भागैः पृथिवीम् एत्य् आपृणन् ॥  

### ०२३

#### ०१
गवां गृहाणां रसम् ओषधीनाम्  
अनुज्येष्ठं वर्च आयुर् विकल्प्य ।  
स मा हिंसीः पितरौ वर्धमानो  
भद्राच् छ्रेयांसम् अभि लोकम् एहि ॥  

#### ०२
यदीदं भक्तं यदि वा विभक्तं  
क्षेत्रं देवानां यदि वा पितॄणाम् ।  
यदि सूर्य उदिते यदि वा मनुष्यवच्  
छिवा नो अस्तु पृथिवी उत द्यौः ॥  

#### ०३
ऊर्जो वां भागो वर आ पृथिव्या  
देवी द्वारौ ब्रह्मणा वां धारयामि ।  
शिवं शग्मम् अवसानं नो अस्तु  
रातं देवेभिः पितृभिर् मनुष्यैः ॥  

#### ०४
विश्वावसोस् त्वा सदनं कुलायं  
गन्धर्वासो वेधसो मह्यम् ऊचुः ।  
स मा हिंसीः शेवधिं यं त एतं  
शतं हिमाः परि दद्मो मनुष्यम् ॥ +++(Bhatt. dadhmo)+++  

#### ०५
रुद्रा उत्से सदम् अक्षीयमाणे  
देवा मदन्ति पितरो मनुष्याः ।  
अयं भागो भागपतिश् च देवा  
उर्वीर् अस्तर्याः शरदस् तरेम ॥  

### ०२४

#### ०१
यो अस्मिन् यक्ष्मः पुरुषे प्रविष्ट  
इषितं दैव्यं सहः ।  
अग्निष् टं घृतबोधनो  
अप स्कन्दयत्व् अधि दूरम् अस्मत्  
सो अन्येन सम् ऋच्छतां  
तम् अस्मै प्र सुवामसि ॥  

#### ०२
यस् त्वा यक्ष्मो देवेषित  
इषितः पितृभिश् च यः ।  
तस्मात् त्वा विश्वे देवा  
मुञ्चन्तु पर्य् अंहसः ।  
ते ते यक्ष्मम् अप स्कन्दयन्त्व् अधि (…) । +++(see 1d)+++  
(…) ॥ +++(see 1ef)+++  

#### ०३
यत् त्वम् एनो अन्यकृतं  
यद् आत्मकृतम् आरिथ ।  
तस्मात् त्वा विश्वा भूतानि  
मुञ्चन्तु पर्य् अंहसः ।  
तानि ते यक्ष्मम् अप स्कन्दयन्त्व् अधि (…) +++(see 1d)+++  
(…) ॥ +++(see 1ef)+++  

#### ०४
यत् त्वा स्व आदृशा  
यद् वा चकार निष्ट्यः ।  
तस्मात् त्वा पृथिवी माता  
मुञ्चतु पर्य् अंहसः ।  
सा ते यक्ष्मम् अप स्कन्दयत्व् अधि (…) +++(see 1d)+++  
(…) ॥ +++(see 1ef)+++  

#### ०५
अपस्कन्देन हविषा  
यक्ष्मं ते नाशयामसि ।  
तद् अग्निर् आह तद् उ सोम आह  
बृहस्पतिः सविता तद् इन्द्रः ।  
ते ते यक्ष्मम् अप स्कन्दयन्त्व् अधि दूरम् अस्मत्  
सो अन्येन सम् ऋच्छतां  
तम् अस्मै प्र सुवामसि ॥  

### ०२५

#### ०१
अग्न्यग्रा इन्द्रबला  
आदित्या ये युधो विदुः ।  
युधो अधि प्रतिष्ठिता  
होत्रा जैत्राय जुह्वति ॥  

#### ०२
अभियुक्तस्य प्रधने  
ऽनु योद्धारम् इच्छताम् ।  
हवींष्य् अग्रे युध्यतां  
प्रति गृह्णीत जुह्वताम् ॥  

#### ०३
जेत्रा राज्ञा वरुणेन  
जेत्रा रुद्रेण केशिना ।  
भवेन जिष्णुना जयति  
पर्जन्येन सहीयसा ॥  

#### ०४
अस्त्रा ताम्रेण बृहता-  
-अस्त्रा शर्वेण युध्यता ।  
गन्धर्वेण त्विषीमता  
रथेनासमयोधिना ॥  

#### ०५
सिनीवाल्य् अनुमतिर्  
वाहाश्वा निषङ्गिणः ।  
जयन्तो ऽभि प्रेतामित्रान्  
साकम् इन्द्रेण मेदिना ॥  



### ०२६

#### ०१
यत् स्वप्ने निजगन्थ  
यद् वा शेपिषे ऽनृतम् ।  
अग्निष् ट्वा तस्माद् एनसो  
ब्रह्मा मुञ्चत्व् अंहसः ॥  

#### ०२
यद् अक्षेषु दुद्रोहिथ  
यद् वा मित्रेभ्यस् त्वम् ।  
सोमस् त्वा तस्माद् एनसो  
ब्रह्मा मुञ्चत्व् अंहसः ॥  

#### ०३
यत् कुमारः कुमारेषु  
यद् वा ज्यायस्तरेषु च ।  
नीविं यत् कृत्वा शेपिषे  
तत् कृण्मो अगदं शिवम् ॥  

#### ०४
प्रतीचीनफलो हि त्वम्  
अपामार्ग बभूविथ ।  
सर्वान् मच् छपथाꣳ अधि  
वरीयो यावया त्वम् ॥  

#### ०५
अपामार्ग ओषधीनां  
विश्वासाम् एक इत् पतिः ।  
तेन ते मृज्म आस्थितम्  
अथ त्वम् अगदश् चर ॥  

### ०२७

#### ०१
शतवारो अनीनशद्  
यक्ष्मान् रक्षांसि तेजसा ।  
आरोहन् वर्चसा सह  
मणिर् दुर्णामचातनः ॥  

#### ०२
शृङ्गाभ्यां रक्षो नुदते  
मूलेन यातुधान्यः ।  
मध्येन यक्ष्मं बाधते  
नैनं पाप्माति ?तत्रति ॥  

#### ०३
ये यक्ष्मासो अर्भका  
महान्तो ये च शब्दिनः ।  
सर्वान् दुर्णामहा मणिः  
शतवारो अनीनशत् ॥  

#### ०४
शतं वीरान् अजनयच्  
छतं यक्ष्मान् अपावपत् ।  
दुर्णाम्नः सर्वान् हत्वा-  
-अप रक्षांसि धूनुते ॥  

#### ०५
हिरण्यशृङ्ग ऋषभः  
शातवारो अयं मणिः ।  
दुर्णाम्नः सर्वान् तृढ्वा-  
-अव रक्षांस्य् अक्रमीत् ॥  

#### ०६
शतम् अहं दुर्णाम्नीनां  
गन्धर्वाप्सरसां शतम् ।  
शतं श्वन्वतीनां  
शतवारेण वारये ॥  

### ०२८

#### ०१
विश्वं विव्यज्मि पृथिवीव पुष्टम्  
आयदायत् प्रति गृह्णाम्य् अन्नम् ।  
वैश्वानरस्य महतो महिम्ना-  
-अग्निष् टद् विश्वाद् अगदं कृणोतु ॥  

#### ०२
यद् अन्नम् अद्मि बहुधा विरूपं  
हिरण्यम् अश्वम् उत गाम् अजाम् अविम् ।  
वैश्वानरस्य (…) ॥  

#### ०३
यद् अन्नम् अद्म्य् अनृतेन देवा  
दास्यन्न् अदास्यन्न् उत वा करिष्यन् ।  
वैश्वानरस्य (…) ॥  

#### ०४
यन् मा हुतं यद् अहुतम् आजगाम  
यस्माद् अन्नान् मनसोद्रारजीमि ।  
वैश्वानरस्य महतो महिम्ना-  
-अग्निष् टद् विश्वाद् अगदं कृणोतु ॥  

#### ०५
जमदग्निः कश्यपः स्वाद्व् एतद्  
भरद्वाजो मध्व् अन्नं कृणोतु ।  
प्रतिग्रहीत्रे गोतमो वसिष्ठो  
विश्वामित्रो नः प्र तिरात्य् आयुः ॥  

### ०२९

#### ०१
अग्ने यज्ञस्य चक्षो ।  
इदं वेदाम यथेदं भविष्यति स्वाहा ॥  

#### ०२
अग्ने यज्ञस्य श्रोत्र ।  
इदं वेदाम यथेदं भविष्यति स्वाहा ॥  

#### ०३
अग्ने यज्ञस्य प्राण ।  
इदं वेदाम यथेदं भविष्यति स्वाहा ॥  

#### ०४
अग्ने यज्ञस्यापान ।  
इदं वेदाम यथेदं भविष्यति स्वाहा ॥  

#### ०५
अग्ने यज्ञस्यात्मन् ।  
इदं वेदाम यथेदं भविष्यति स्वाहा ॥  

#### ०६
अग्ने यज्ञस्य सर्व ।  
इदं वेदाम यथेदं भविष्यति स्वाहा ॥  

### ०३०

#### ०१
देवानां भद्रा सुमतिर् ऋजूयतां  
देवानां रातिर् अभि नो नि वर्तताम् ।  
देवानां सख्यम् उप सेदिमा वयं  
देवा न आयुः प्र तिरन्तु जीवसे ॥  

#### ०२
तान् पूर्वया निविदा हूमहे वयं  
भगं मित्रम् अदितिं दक्षम् अस्रिधम् ।  
अर्यमणं वरुणं सोमम् अश्विना  
सरस्वती नः सुभगा मयस् करत् ॥  

#### ०३
इदं पितृभ्यो नमो अस्त्व् अद्य  
ये पूर्वासो ये ऽपरासः परेयुः ।  
ये पार्थिवे रजस्य् आ निषत्ता  
ये वा नूनं सुवृजनासु विक्षु ॥  

#### ०४
प्रत्यञ्चो अग्ने शरवः पतन्तु  
कृत्याकृते रिपवे मर्त्याय ।  
क्रव्यादे अत्रिणे मा मीमृडः  
क्रविष्णुम् आ धेहि निरृतेर् उपस्थे ॥  

#### ०५
ज्यायसः शंसाद् उत वा कनीयसः  
सजातशंसाद् उत जामिशंसात् ।  
अनादिष्टम् अन्यकृतं यद् एनस्  
त्वं नस् तस्माज् जातवेदो मुमुग्धि ॥  



### ०३१

#### ०१
इमौ पादौ प्र हराम्य्  
आ गृहेभ्यः स्वस्तये ।  
इन्द्रः पश्चाद् इन्द्रः पुरस्ताद्  
इन्द्रो नः पातु मध्यतः ॥  

#### ०२
इन्द्रो भयं व्य् अस्यतु  
शूद्राच् च न आर्याच् च ।  
इन्द्रः पथिभिर् अद्रवद्  
असमृद्धा अघायवः ॥  

#### ०३
इन्द्रो हनिष्यतां वधं  
वि नः पाशाꣳ इवाचृतत् ॥  

#### ०४
एमं पन्थाम् अरुक्षाम  
सुगं स्वस्तिवाहनम् ।  
येन विश्वाः परि द्विषो  
वृणक्ति विन्दते वस्व्  
आस्तम् एत्य् अनाहतः ॥  

#### ०५
परा व्रजतु कृन्तत्य्  
अवकां विक्षणन्न् इव ।  
विष्वञ्चो यन्त्व् ?अस्यपाला  
विष्वञ्चः परिपन्थिनः ।  
विष्वक् पुनर्भुवा मनो  
असमृद्धा अघायवः ॥  

#### ०६
स्वस्त्य् अन्व् अचाकशं  
स्वस्ति प्रत्य् अचाकशम् ।  
स्वस्ति पथिषु धन्वसु  
स्वस्त्य् अप्स्व् अन्तः ।  
परिव्रजन् स्वरित +++(note Karmapañjikā, Bhatt. p. 158-159)+++  
स्वस्त्ययनम् असि ।  
भारद्वाजं स्वस्ति पुनरायणम् ॥  

### ०३२

#### ०१
य उत्तराद् आजायते  
मधुघो मधुघाद् अधि ।  
वेदाहं तस्मिन् भेषजं  
जिह्वा मधुमती मम ॥  

#### ०२
मधुमत् ते पर्णम् आस  
मधुशृङ्गोत पुष्पकम् ।  
मधुमान् पर्वतासिथ  
यतो जायस ओषधे ॥  

#### ०३
गर्भो अस्य् ओषधीनाम्  
अपां गर्भ उतासिथ ।  
अथो सोमस्य भ्रातासि  
मधुघ प्राव मे वचः ॥  

#### ०४
शुनम् अहं मधुघस्य  
पितुर् नामेव जग्रभ ।  
यो मा हिरण्यवर्चसं  
कृणवत् पूरुषप्रियम् ॥  

#### ०५
प्रियं मा कृणु देवेषु  
प्रियं राजसु मा कृणु ।  
प्रियं सर्वस्य पश्यत  
उत शूद्र उतार्ये ॥  

### ०३३

#### ०१
ऊध्ना वन हृदा वन  
मुखेन जिह्वया वन ।  
प्रपीना पयसा वन ॥  

#### ०२
वाञ्छ पदो वाञ्छ त्वचं  
वाञ्छाक्ष्यौ वाञ्छ सक्थ्यौ ।  
वत्सम् अनु प्र ते मनो  
निम्नं वार् इव धावतु ॥  

#### ०३
ऊर्ध्वानि ते लोमानि तिष्ठन्त्व्  
अक्ष्यौ कामेन शुष्यताम् ।  
सम् इद् वत्सेन गौर् इव  
मुद्रा सुरेव पृच्यताम् ॥  

#### ०४
इमा गावः सबन्धवः  
समानं वत्सम् अक्रत ।  
हिङ्ङ् इति करिक्रतीर्  
आद्धारानिरमवश्वसा ॥  

#### ०५
शृङ्गौपशा गलभूषा  
अघ्न्याश् चर्मवासिनीः ।  
गावो घृतस्य मातरस्  
ता वत्सेवा नयामसि ॥  

### ०३४

#### ०१
यच् च वर्चः कन्यासु  
यच् च हस्तिष्व् आहितम् ।  
हिरण्ये गोषु यद् वर्चस्  
तस्य भक्षीय वर्चसः ॥  

#### ०२
यच् च वर्चो राजरथे  
यच् च राजस्व् आहितम् ।  
निष्के रुक्मे च यद् वर्चस्  
तस्य भक्षीय वर्चसः ॥  

#### ०३
यद् अप्सु यद् वनस्पतौ  
यद् अग्नौ यच् च सूर्ये ।  
यज्ञे दक्षिणायां वर्चस्  
तस्य भक्षीय वर्चसः ॥  

#### ०४
वर्चस्वन् मे मुखम् अस्तु  
वर्चस्वद् उत मे शिरः ।  
वर्चस्वान् विश्वतः प्रत्यङ्  
वर्चस्वान् वर्णो अस्तु मे ॥  

#### ०५
सुभागं मे मुखम् अस्तु  
सुभागम् उत मे शिरः ।  
सुभागो विश्वतः प्रत्यङ्  
सुभागो वर्णो अस्तु मे ॥  

### ०३५

#### ०१
उद् असौ सूर्यो अगात्  
सह वहतुना मम ।  
अहं ते मधुमती  
मधुघान् मधुमत्तरा ॥  

#### ०२
यद् गिरिषु पर्वतेषु  
गोष्व् अश्वेषु यन् मधु ।  
सुरायां सिच्यमानायां  
कीलाले मधु तन् मयि ॥  

#### ०३
यथा सुरा यथा मधु  
यथाक्षा अधिदेवने ।  
यथा ह गव्यतो मन  
एवा माम् अभि ते मनः ॥  

#### ०४
आ ते पदं पदेनादिष्य्  
आ ते मनसा मनः ।  
प्रत्यञ्चम् अग्रभं त्वा-  
-अश्वम् इवाश्वाभिधान्या ॥  

#### ०५
मह्यं त्वा द्यावापृथिवी  
मह्यं देवी सरस्वती ।  
मह्यं त्वा मध्यं भूम्या  
उभाव् अन्तौ सम् अस्यताम् ॥  



### ०३६

#### ०१
या वैश्वदेवीर् इषवो या वसूनां  
या रुद्रस्य सोमस्य या भगस्य ।  
विश्वे देवा इषवो यावतीर् वस्  
ता वो अग्निना शर्मणा शमयामि ॥  

#### ०२
या आदित्यानाम् इषवो या वसूनां  
या रुद्रस्याश्विनोर् यावतीस् ताः ।  
विश्वे देवा इषवो यावतीर् वस्  
ता वो देवः सविता शमयाति ॥  

#### ०३
यास् ते अग्न इषवो वात यास् ते  
अपाम् अदित्याम् उत या मरुत्सु ।  
इन्द्रश् च साम्ना वरुणश् च राजा  
ता वः सूर्यो बृहता शमयाति ॥  

#### ०४
मा वृक्ष्मह्य् आदित्येभ्यो मा वसुभ्यो  
मा रुद्रायाग्नये पार्थिवाय ।  
इन्द्रस्य शुचो वरुणस्य याः शुचस्  
ता वो देव्य् अदितिः शमयाति ॥  

#### ०५
याश् च वाते विष्वग्वाते  
याश् च रुद्रस्य धन्वनि ।  
अग्निष् टा वसोर् ईशानः  
सर्वास् ता भेषजा करत् ॥  

### ०३७

#### ०१
चित्तिं यजामि मनसा  
चित्तिं देवाꣳ ऋतावृधः ।  
जातवेदः प्र णस् तिर-  
-अग्ने विश्वाभिर् ऊतिभिः ॥  

#### ०२
यावयास्मद् द्वेषांसि  
यवमयेन हविषा ।  
यस् ते त्रित दुष्वप्न्यस्य भागः  
स त एष तं त एतं प्र हिण्मः ॥  

#### ०३
यथा कलां यथा शफं  
यथर्णं संनयन्ति ।  
एवा दुष्वप्न्यं सर्वम्  
अप्रिये सं नयामसि ॥  

#### ०४
अररो है शतम् अद्य गवां भक्षीय  
शतम् अजानां शतम् अवीनां शतम् अश्वानां शतं पुरुषाणाम् ।  
तत्रापि भक्षीयामुम् आमुष्यायणम् अमुष्याः पुत्रम् ॥  

#### ०५
तम् अहं निरृतये प्र यच्छामि  
तं मृत्योः पाशे बध्नामि ।  
स बद्धो हतो अस्तु  
स ततो मा मोचि ॥  

### ०३८

#### ०१
ये नः शपन्त्य् अप ते भवन्तु  
वृक्षान् इव वृक्णाꣳ अति ताꣳ अयाम ।  
द्राघीय आयुः प्रतरं दधाना  
वयं देवानां सुमतौ स्याम ॥  

#### ०२
कृत्याकृतं प्रत्य् अवसानदर्शनम्  
अग्ने प्रति स्म बुध्यस्व ।  
प्रति स्म देव तं दह ॥  

#### ०३
यस् त्वा कृत्ये प्रजिघाय  
विद्वाꣳ अविदुषो गृहम् ।  
पुनस् त्वा तस्मा आ दध्मो  
यथा कृत्याकृतं हनः ॥  

#### ०४
पुनः कृत्यां कृत्याकृते  
हस्तगृह्य परा णय ।  
उतो तम् अत्तु सा पुनस्  
तर्द इव सदनं स्वम् ॥  

#### ०५
कृत्या यन्तु कृत्याकृतं  
वृक इवाविमतो गृहम् ।  
तोकं पाकस्य वर्धतां  
सुवृष्ट ओषधीर् इव ॥  

### ०३९

#### ०१
यत् ते ग्रावा बाहुच्युतो अचुच्योन्  
नरो यद् वा ते हस्तयोर् अधुक्षन् ।  
तत् त आ प्यायतां तत् ते  
नि ष्ट्यायतां सोम राजन् ॥  

#### ०२
यत् ते ग्राव्णा चिच्छिदुः सोम राजन्  
प्रियाण्य् अङ्गा सुकृता पुरूणि ।  
तत् सं धत्स्वाज्येनोत वर्धयस्व-  
-अनागसो यथा सदम् इत् संक्षियेम ॥  

#### ०३
यां ते त्वचं बिभिदुर् यां च योनिं  
यद् वास्थानात् प्रच्युतो यदि वा सुतो ऽसि ।  
त्वया सोम क्ल्̥प्तम् अस्माकम् एतद्  
उप नो राजन् सुकृते ह्वयस्व ॥  

#### ०४
सं प्राणापानाभ्यां सम् उ चक्षुषा  
सं श्रोत्रेण गच्छस्व सोम राजन् ।  
यत् ते विरिष्टं सम् उ तत् त एतज्  
जानीतान् नः संगमने पथीनाम् ॥  

#### ०५
अहाः शरीरं पयसा सम् एत्य्  
अन्योअन्यो भवति वर्णो अस्य ।  
तस्मै त इन्दो हविषा विधेम  
वयं स्याम पतयो रयीणाम् ॥  

#### ०६
अभि क्षरन्ति जुह्वो घृतेन-  
-अङ्गा परूंषि तव वर्धयन्तीः ।  
तस्मै ते सोम नम इद् वषट् च-  
-उप नो राजन् सुकृते ह्वयस्व ॥  

### ०४०

#### ०१
इहेत देवीर् अयम् अस्तु पन्था  
अयं वो लोकः शरणाय साधुः ।  
इदं हविर् जुषमाणा उदेत  
क्षिप्रा राज्ञा वरुणेन प्रसूताः ॥  

#### ०२
इहैतु राजा वरुणो ऽजिराभिर्  
देवो देवीभिर् हविषो जुषाणः ।  
कृणुष्व पन्थाम् उदयानम् ऊर्मिभिर्  
अनेन बभ्रो महता पृथिव्याः ॥  

#### ०३
प्रिये ध्रियध्वम् उदयानम् उन्दतीर्  
ओक औघानाम् इह रारणीतु ।  
अनेन वेगान् असृजत् प्रजापतिर्  
इह ध्रियध्वं शरणं सरस्वतीः ॥  

#### ०४
इह वो जूतिर् ध्रियतां समान्य्  
अपाम् अग्नीनां वरुणस्य सोम ।  
अनेन वेगान् असृजत् त्विषीमतो  
ऽहिंस्राञ् छम्भून् अजिराꣳ अतृष्णजः ॥  

#### ०५
ये पारतो मध्यतो ये ते अन्तयोर्  
अप्सुषदो निहितास् तीरे अग्नयः ।  
ते देवजा इह नो मृडयन्त्व्  
आपश् च जन्मन्न् उभये सबन्धवः ॥  

#### ०६
इदं व आपो हृदयम्  
अयं वत्स ऋतावरीः ।  
इहेत्थम् एत शक्वरीर्  
यत्रेमꣳ वेशयामसि ॥  



### ०४१

#### ०१
उद् असौ सूर्यो अगाद्  
उद् अयं मामको भगः ।  
तेनाहं विद्वला पतिम्  
अभ्य् असाक्षि विषासहिः ॥  

#### ०२
अहं केतुर् अहं मूर्धा-  
-अहम् उग्रा विवाचनी ।  
ममेद् अपि क्रतुं पतिः  
सेहानाया उपा चरात् ॥  

#### ०३
मम पुत्राः शत्रुहणो  
ऽथो मे दुहिता विराट् ।  
उताहम् अस्मि संजया  
पत्यां मे श्लोक उत्तमः ॥  

#### ०४
येन देवा असुरेभ्यो  
ऽभवन् द्युम्नवत्तराः ।  
इदं तद् अक्रि देवा  
असपत्ना किलाभुवम् ॥  

#### ०५
असपत्ना सपत्नघ्नी +++(see Karmapañjikā)+++  
जयन्त्य् अभिभूवरी ।  
मुष्णाम्य् अन्यासां भगं  
वासो अस्थेयसाम् इव ॥  

### ०४२

#### ०१
शेरभक शेरभ ।  
पुनर् वो यन्तु यातवः  
पुनर् जूतिः किमीदिनः ।  
यस्य स्थ तम् अत्त  
यो वः प्राहैत् तम् अत्त  
स्वा मांसान्य् अत्त ॥  

#### ०२
शेवृधक शेवृध ।  
(…) ॥ +++(see 1bcdef)+++  

#### ०३
सर्पानुसर्प ।  
(…) ॥ +++(see 1bcdef)+++  

#### ०४
म्रोकानुम्रोक ।  
(…) ॥ +++(see 1bcdef)+++  

#### ०५
जूर्ण भरूज्य् अर्जुन्य् उपब्दो ।  
पुनर् वो यन्तु यातवः  
पुनर् जूतिः किमीदिनः ।  
यस्य स्थ तम् अत्त  
यो वः प्राहैत् तम् अत्त  
स्वा मांसान्य् अत्त ॥  

### ०४३


#### ०१
द्यावापृथिवी उपश्रुतये मा पातं स्वाहा ॥  
#### ०२
धनायायुषे प्रजायै मा पातं स्वाहा ॥  
#### ०३
प्राणापानौ मृत्योर् मा पातं स्वाहा ॥  
#### ०४
सूर्य चक्षुषे मा पाहि स्वाहा ॥  
#### ०५
अग्ने विश्वंभर विश्वतो मा पाहि स्वाहा ॥  

### ०४४


#### ०१
आयुर्दा अग्निर् आयुर् मे दात् स्वाहा ॥  
#### ०२
वर्चोदा अग्निर् वर्चो मे दात् स्वाहा ॥  
#### ०३
तेजोदा अग्निस् तेजो मे दात् स्वाहा ॥  
#### ०४
सहोदा अग्निः सहो मे दात् स्वाहा ॥  
#### ०५
बलदा अग्निर् बलं मे दात् स्वाहा ॥  

### ०४५


#### ०१
आयुर् अस्य् आयुर् मयि धेहि स्वाहा ॥  
#### ०२
वर्चो ऽसि वर्चो मयि धेहि स्वाहा ॥  
#### ०३
तेजो ऽसि तेजो मयि धेहि स्वाहा ॥  
#### ०४
सहो ऽसि सहो मयि धेहि स्वाहा ॥  
#### ०५
बलम् असि बलं मयि धेहि स्वाहा ॥  



### ०४६

#### ०१
पिशाचक्षयणम् असि  
पिशाचजम्भनम् असि स्वाहा ॥  

#### ०२
यातुधानक्षयणम् असि  
यातुधानजम्भनम् असि स्वाहा ॥  

#### ०३
सदान्वाक्षयणम् असि  
सदान्वाजम्भनम् असि स्वाहा ॥  

#### ०४
सपत्नक्षयणम् असि  
सपत्नजम्भनम् असि स्वाहा ॥  

#### ०५
भ्रातृव्यक्षयणम् असि  
भ्रातृव्यजम्भनम् असि स्वाहा ॥  

### ०४७


#### ०१
आ ते सौवीर्यं ददे मयि ते सौवीर्यम् ॥  
#### ०२
आ ते सौवर्चो ददे मयि ते सौवर्चः ॥  
#### ०३
आ ते सौतेजो ददे मयि ते सौतेजः ॥  
#### ०४
आ ते सौनृम्णं ददे मयि ते सौनृम्णम् ॥  
#### ०५
आ ते सौशुक्रं ददे मयि ते सौशुक्रम् ॥  

### ०४८

#### ०१
अग्ने यत् ते तपस् तेन तं प्रति तप  
यो ऽस्मान् द्वेष्टि यं वयं द्विष्मः ॥  

#### ०२
(…) ते हरस् तेन तं प्रति हर +++(see 1a))+++  
यो (…) ॥ +++(see 1b)+++  

#### ०३
(…) ते शोचिस् तेन तं प्रति शोच +++(see 1a)+++  
यो (…) ॥ +++(see 1b)+++  

#### ०४
(…) ते ऽर्चिस् तेन तं प्रत्य् अर्च +++(see 1a)+++  
यो (…) ॥ +++(see 1b)+++  

#### ०५
अग्ने यत् ते ज्योतिस् तेन तं प्रति दह  
यो ऽस्मान् द्वेष्टि यं वयं द्विष्मः ॥  

### ०४९

#### ०१
प्राची दिग् गायत्रं देवता ।  
यद् देवेषु पितृषु मनुष्येष्व् एनश् चकारायं  
त्वं तस्यावयजनम् असि ।  
मुञ्चेमम् अस्माद् यक्ष्माद् अस्माद् आमयतः स्वाहा ॥  

#### ०२
दक्षिणा दिग् रथन्तरं देवता । (…) ॥  

#### ०३
प्रतीची दिग् वामदेव्यं देवता । (…) ॥  

#### ०४
उदीची दिग् यज्ञायज्ञियं देवता । (…) ॥  

#### ०५
ऊर्ध्वा दिग् बृहद् देवता ।  
यद् देवेषु पितृषु मनुष्येष्व् एनश् चकारायं  
त्वं तस्यावयजनम् असि ।  
मुञ्चेमम् अस्माद् यक्ष्माद् अस्माद् आमयतः स्वाहा ॥  

### ०५०

#### ०१
अग्निं वयं त्रातारं हवामहे  
य इमं त्रायाता अस्माद् यक्ष्माद् अस्माद् आमयतः ।  
जुषाणो अग्निर् आज्यस्य त्राता त्रायतां स्वाहा ॥  

#### ०२
मित्रावरुणौ वयं त्रातारौ हवामहे  
याव् इमं त्रायैते अस्माद् यक्ष्माद् अस्माद् आमयतः ।  
जुषाणौ मित्रावरुणाव् आज्यस्य त्रातारौ त्रायेतां स्वाहा ॥  

#### ०३
मरुतो वयं त्रातॄन् हवामहे  
य इमं त्रायान्ता अस्माद् यक्ष्माद् अस्माद् आमयतः ।  
जुषाणा मरुत आज्यस्य त्रातारस् त्रायन्तां स्वाहा ॥  

#### ०४
पितॄन् वयं त्रातॄन् हवामहे  
य इमं त्रायान्ता अस्माद् यक्ष्माद् अस्माद् आमयतः ।  
जुषाणाः पितर आज्यस्य त्रातारस् त्रायन्तां स्वाहा ॥  

#### ०५
बृहस्पतिं वयं त्रातारं हवामहे  
य इमं त्रायाता अस्माद् यक्ष्माद् अस्माद् आमयतः ।  
जुषाणो बृहस्पतिर् आज्यस्य त्राता त्रायतां स्वाहा ॥  



### ०५१

#### ०१
अग्निं वयं त्रातारं यजामहे  
मेनिहनं वलगहनम् ।  
जुषाणो अग्निर् आज्यस्य  
मेनिहा वलगहा  
त्राता त्रायतां स्वाहा ॥  

#### ०२
इन्द्रं वयं त्रातारं यजामहे  
मेनिहनं वलगहनम् ।  
जुषाण इन्द्र आज्यस्य  
मेनिहा वलगहा  
त्राता त्रायतां स्वाहा ॥  

#### ०३
सोमं वयं त्रातारं यजामहे  
मेनिहनं वलगहनम् ।  
जुषाणः सोम आज्यस्य  
मेनिहा वलगहा  
त्राता त्रायतां स्वाहा ॥  

#### ०४
विश्वान् वयं देवांस् त्रातॄन् यजामहे  
मेनिघ्नो वलगघ्नः ।  
जुषाणा विश्वे देवा आज्यस्य  
मेनिहनो वलगहनस्  
त्रातारस् त्रायन्तां स्वाहा ॥  

#### ०५
बृहस्पतिं वयं त्रातारं यजामहे  
मेनिहनं वलगहनम् ।  
जुषाणो बृहस्पतिर् आज्यस्य  
मेनिहा वलगहा  
त्राता त्रायतां स्वाहा ॥  

### ०५२

#### ०१
ये केशिनः प्रथमाः सत्त्रम् आसत  
येभिर् आभृतं यद् इदं विरोचते ।  
तेभ्यो जुहोमि हविषा घृतेन-  
-अश्ववान् गोमान् अयम् अस्तु वीरः ॥  

#### ०२
न र्ते दानात् तमसो मुच्यते परि  
द्विनाम्नीं दीक्षां वशिनीं य आयत् ।  
प्रास्य केशाः सुवते काण्डिनो भवन्ति  
तेषां ब्रह्मेशे वपनस्य नान्यः ॥  

#### ०३
येनावपत् सविता शीर्ष्णो अग्रे  
क्षुरेण राज्ञो वरुणस्य केशान् ।  
तेन ब्रह्माणो वपतेदम् अस्य-  
-आस्रामो दीर्घायुर् अयम् अस्तु वीरः ॥  

#### ०४
मा ते केशाꣳ अनु गाद् वर्च एतत्  
तथा धाता दधातु ते ।  
तुभ्यम् इन्द्रो वरुणो बृहस्पतिः  
सविता वर्च आ दधन् ॥  

#### ०५
आ रोह प्रोष्ठं वि षहस्व शत्रून्  
अवास्राग् दीक्षां वशिनी ह्य् उग्रा ।  
देहि दक्षिणां ब्राह्मणेभ्यो  
अथो मुच्यस्व वरुणस्य पाशात् ॥  

### ०५३

#### ०१
ये देवाः पुरःसदो ऽग्निनेत्रा रक्षोहणः ।  
ते नः पान्तु ते नो ऽवन्तु तेभ्यो नमस् तेभ्यः स्वाहा ॥  

#### ०२
ये देवा दक्षिणासदो यमनेत्रा रक्षोहणः ।  
ते नः पान्तु ते नो ऽवन्तु तेभ्यो नमस् तेभ्यः स्वाहा ॥  

#### ०३
ये देवाः पश्चात्सदो मरुन्नेत्रा रक्षोहणः ।  
ते नः पान्तु ते नो ऽवन्तु तेभ्यो नमस् तेभ्यः स्वाहा ॥  

#### ०४
ये देवा उत्तरासदः सोमनेत्रा रक्षोहणः ।  
ते नः पान्तु ते नो ऽवन्तु तेभ्यो नमस् तेभ्यः स्वाहा ॥  

#### ०५
ये देवा अन्तरिक्षसदो बृहस्पतिनेत्रा रक्षोहणः ।  
ते नः पान्तु ते नो ऽवन्तु तेभ्यो नमस् तेभ्यः स्वाहा ॥  

### ०५४


#### ०१
अग्नये पुरःसदे रक्षोघ्ने स्वाहा ॥  
#### ०२
यमाय दक्षिणासदे रक्षोघ्ने स्वाहा ॥  
#### ०३
मरुद्भ्यः पश्चात्सद्भ्यो रक्षोहभ्यः स्वाहा ॥  
#### ०४
सोमायोत्तरासदे रक्षोघ्ने स्वाहा ॥  
#### ०५
बृहस्पतये अन्तरिक्षसदे रक्षोघ्ने स्वाहा ॥  
#### ०६
अवस्पते दिवस्पते रक्षोघ्ने स्वाहा ॥  

### ०५५

#### ०१
दिवो जातो दिवस् पुत्रो  
यस्माज् जातं महत् सहः ।  
अश्वत्थम् अग्रे जैत्राय-  
-अच्छा देवं वदामसि ॥  

#### ०२
तं त्वाश्वा यथा रथम्  
उप तिष्ठन्तु राजानः ।  
समितिभ्यो विवक्तवे ॥  

#### ०३
त्वया वयं देवजात  
सर्वाः प्राशो जयामसि ।  
उत सत्या उतानृताः ॥  

#### ०४
यो अश्वत्थेन मित्रेण  
समितीर् अवगच्छति ।  
जयात् स सर्वाः पृतना  
याश् च सत्या उतानृताः ॥  

#### ०५
अधराञ्चो निर् द्रवन्तु  
समित्या उलुलाकृताः ।  
अश्वत्थमित्रं पुरुषं  
ये वाचा पृतन्यान् ॥  



### ०५६

#### ०१
उग्रा नाम स्थ  
तेषां वः पुरो गृहाः प्राची दिक्  
तेषां वो अग्निर् इषवः ।  
ते नो मृडत द्विपदे चतुष्पदे  
तेषां वो यान्य् आयुधानि या इषवस्  
तेभ्यो नमस् तेभ्यः स्वाहा ॥  

#### ०२
क्रव्या नाम स्थ  
तेषां वो दक्षिणा गृहा दक्षिणा दिक्  
तेषां व आप इषवः ।  
(…) ॥ +++(see 1def)+++  

#### ०३
विराजो नाम स्थ  
तेषां वः पश्चाद् गृहाः प्रतीची दिक्  
तेषां वः काम इषवः ।  
(…) ॥ +++(see 1def)+++  

#### ०४
अवस्था नाम स्थ  
तेषां व उत्तराद् गृहा उदीची दिक्  
तेषां वो वात इषवः ।  
(…) ॥ +++(see 1def)+++  

#### ०५
उत्तरे नाम स्थ  
तेषां व उपरि गृहा ऊर्ध्वा दिक्  
तेषां वो वर्षम् इषवः ।  
ते नो मृडत द्विपदे चतुष्पदे  
तेषां वो यान्य् आयुधानि या इषवस्  
तेभ्यो नमस् तेभ्यः स्वाहा ॥  

### ०५७

#### ०१
यदीदं देवो दिव आजगाम  
यद्य् अन्तरिक्षाद् यदि पार्थिवो यः ।  
यदि यज्ञो यज्ञपतेः स्वर्गस्  
तेभ्यः सर्वेभ्यो नमसा विधेम ॥  

#### ०२
यम् इन्द्रम् आहुर् वरुणं यम् आहुर्  
यं मित्रम् आहुर् यम् उ सोमम् आहुः ।  
यम् अग्निम् आहुर् यम् उ सूर्यम् आहुस्  
तेभ्यः सर्वेभ्यो नमसा विधेम ॥ +++(refrain written in K)+++  

#### ०३
ये श्मशानानि मनसा नयन्ति  
सूर्यस्य रश्मीन् अनुसंचरन्ति ।  
ये देवानाम् ऋत्विजो यज्ञियानां  
तेभ्यः सर्वेभ्यो नमसा विधेम ॥ +++(refrain written in K)+++  

#### ०४
ये तन्द्रिया जल्प्या प्रोर्णुवन्ति  
स्वप्नं दुर्भूतम् अभि ये किरन्ति ।  
ये देवानां धर्मधृतो बभूवुस्  
तेभ्यः सर्वेभ्यो नमसा विधेम ॥ +++(refrain written in K)+++  

#### ०५
स्वभ्यसैर् अभि ये भायन्ते +++(perhaps bhīr ayanti?)+++  
ये भाः कृण्वन्ति य उ रोदयन्ति । +++(perhaps bhīḥ kṛṇvanti?)+++  
ये वा स्त्रीणां प्रतिरूपा बभूवुस्  
तेभ्यः सर्वेभ्यो नमसा विधेम ॥  

### ०५८

#### ०१
व्यावृत्तौ पथो गावौ  
व्यस्यौ युग्या उत ।  
विद्वेषणं किलासिथ  
यथैनौ व्य् अदिद्विषः ॥  

#### ०२
वि किलैनाव् अदिद्विषः  
शश्वतीभ्यः समाभ्यः ।  
अथोल्मुकम् इव खादिरम्  
अग्निर् वाम् अस्त्व् अन्तरा ॥  

#### ०३
सिंहस् ते अस्तु चक्षुषे  
व्याघ्रः परिष्वञ्जने ।  
अग्निर् वाम् अस्त्व् अन्तरा  
यथा वां न सहासति ॥  

#### ०४
व्य् अद्यौद् व्य् अततनद् +++(Bhatt. vy adyaur vy adya tatanad)+++  
व्य् आस्थत् कपट्व् इव । +++(Bhatt. vy āstad)+++  
या ओषधे प्रसर्पसि  
व्य् अग्निर् इव तौ दह ॥  

#### ०५
वि वां यन्तु हृदयानि  
वि चित्तानि मनांसि च ।  
अथो यत् तन्वोः संगतं  
तद् वाम् अस्तु विदूरकम् ॥  

#### ०६
अस्ति वै वां विद्विकम्  
उभौ शयने अन्तरा ।  
विष्वञ्चौ पर्य् आ वर्तेथां  
यथा वां न सहासति ॥  

### ०५९

#### ०१
त्रयः पोषास् त्रिवृतः श्रयन्ताम्  
अनक्तु पूषा पयसा घृतेन ।  
अन्नस्य भूमा पुरुषस्य भूमा  
भूमा पशूनां त इह श्रयन्ताम् ॥  

#### ०२
इमम् आदित्या वसुना सम् उक्षत-  
-इमम् अग्ने वर्धय वावृधानः ।  
अस्मिन् त्रिवृच् छ्रयतां पोषयिष्णुर्  
इमम् इन्द्र सं सृज वीर्येण ॥  

#### ०३
भूमिष् ट्वा पातु हरितेन विश्वभृद्  
अग्निः पिपर्त्व् अयसा सजोषाः ।  
वीरुद्भिस् ते अर्जुनं संविदानं  
वर्चो दधातु सुमनस्यमानम् ॥  

#### ०४
त्रेधा जातं जन्मनेदं हिरण्यम्  
अग्नेर् एकं प्रियतमं बभूव ।  
सोमस्यैकं हिंसितस्य परापतद्  
अपाम् एकं वेधसो रेत आहुस्  
तत् ते हिरण्यं त्रिवृद् अस्त्व् आयुषे ॥  

#### ०५
त्र्यायुषं जमदग्नेः  
कश्यपस्य त्र्यायुषम् ।  
त्रेधामृतस्य चक्षणं  
त्रीण्य् आयूंषि नस् कृधि ॥  

#### ०६
त्रयः सुपर्णास् त्रिवृता यद् आयन्न्  
एकाक्षरम् अभिसंभूय शक्राः ।  
प्रत्य् औहन् मृत्युम् अमृतेन साकम्  
अन्तर्दधाना भुवनानि विश्वा ॥  

#### ०७
दिवस् त्वा पातु हरितं  
मध्यात् त्वा पात्व् अर्जुनम् ।  
भूम्या अयस्मयं पातु  
प्रागाद् देवपुरा अयम् ॥  

#### ०८
इमास् तिस्रो देवपुरास्  
तास् त्वा रक्षन्तु सर्वतः ।  
तास् त्वं बिभ्रद् आयुष्मान् वर्चस्वान्  
उत्तरो द्विषतो भव ॥  

#### ०९
पुरं देवानाम् अमृतं हिरण्यं  
य आबेधे प्रथमो देवो अग्रे ।  
तस्मै नमो दश प्राचीः कृणोम्य्  
अनु मन्यतां त्रिवृता वधेन ॥  

#### १०
नव प्राणान् नवभिः सं मिमीते  
दीर्घायुत्वाय शतशारदाय ।  
हरिते त्रीणि रजते त्रीण्य्  
अयसि त्रीणि तपसाविष्टितानि ॥  

#### ११
आ ते चृतत्व् अर्यमा-  
-आ पूषा बृहस्पतिः ।  
अहर्जातस्य यन् नाम  
तेन ते ऽति चृतामसि ॥  

#### १२
ऋतुभिष् ट्वार्तवैर् इत्य् एका ॥ +++(PS 1.54.5 is repeated)+++  

### ०६०

#### ०१
यज्ञं यन्तं तपसा बृहन्तम्  
अन्व् आ रोहामि मनसा सयोनिः ।  
उपहूता अग्ने जरसः परस्तात्  
तृतीये नाके सधमादं मदेम ॥  

#### ०२
तं प्रजानन् प्रति गृह्णातु विद्वान्  
प्रजापतिः प्रथमजा ऋतस्य ।  
अस्माभिर् दत्तं जरसः परस्ताद्  
अच्छिन्नं तन्तुम् अनु सं चरेम ॥  

#### ०३
श्येनः सुपर्णो दिव्यो नृचक्षाः  
सहस्रपाच् छतयोनिर् वयोधाः ।  
स नो नि यंसद् वसु यत् पराभृतम्  
अस्माकम् अस्तु पितृषु स्वधावत् ॥  

#### ०४
एतं सधस्थाः परि वो ददामि  
यम् आवहाच् छेवधिं जातवेदाः ।  
अन्वागन्ता यजमानः स्वस्ति  
तं स्म जानीत परमे व्योमन् ॥  

#### ०५
जानीत स्मैनं परमे व्योमन्  
देवाः सधस्था विद लोकम् एतम् ।  
इष्टापूर्तम् अनु सं क्राम विद्वान्  
यत्र ते दत्तं बहुधा विबन्धुषु ॥  



### ०६१

#### ०१
येभिः पाशैर् अभिदधासि द्रुह्वणः  
समामिनो अनृतं ये समामिरे ।  
तांस् ते वि ष्याम्य् आयुषे बलाय-  
-अनमीवं पितुम् अद्धि प्रसूतः ॥  

#### ०२
अनागा बभ्रो अयम् अस्तु वीरो  
द्रुहः पाशेभ्यः परि पाह्य् एनम् ।  
राजन् प्रविद्वान् प्र मुमुग्धि पाशान्  
यस्मै चरामि हविषा घृतेन ॥  

#### ०३
कश्यप इन्द्राय हविषा चचार  
हरित्वतीषु मघवा मघोने ।  
पस्पार विश्वा भुवनस्य गोपा  
अन्तरिक्षस्य महतो विमाने ॥  

#### ०४
अपूपं नाभिलं ते घृतश्चुतं  
नदीनां पदे सुश्रुतं जुहोमि ।  
प्रविद्वान् राजन् प्र मुमुग्धि पाशान्  
अन्यस्य पत्नी विधवा यथासत् ॥  

#### ०५
अनातुरेण वरुणः पथेमं  
स्वस्तिभिर् अति दुर्गाणि नेषत् ।  
तम् अश्विना प्रतिगृह्या स्वस्तये  
दोषा एनम् उषसे सं प्र यच्छात् ॥  

### ०६२

#### ०१
ये पिशाचा इमां वित्तिम्  
आकूतिं मोहयन्ति नः ।  
तेषां त्वम् अग्ने नाशय  
वर्चश् चित्तम् अथो प्रजाम् ॥  

#### ०२
नाशयाग्ने पिशाचानां  
वर्चश् चित्तम् अथो प्रजाम् ।  
अथाशां मह्यं राधय  
यथाहं कामये तथा ॥  

#### ०३
आशां मह्यं राधयित्वा-  
-इन्द्रियेण यथामृताम् ।  
त्वम् अग्ने क्रव्यादः सर्वान्  
पिशाचाꣳ अर्चिषा दह ॥  

#### ०४
प्रति दह यातुधानान्  
मूरदेवान् विचर्षणे ।  
ये नो दुरस्या द्वेषेण-  
-अथाशां मोहयन्ति नः ॥  

#### ०५
ये नः पशुषु दिप्सन्त्य्  
आशायां पुरुषेषु च ।  
तांस् त्वं सहस्राक्षेशानः  
पिशाचाꣳ अर्चिषा दह ॥  

### ०६३

#### ०१
सहस्वेदं सहमाने  
अथो देवि सरस्वति ।  
अथेदम् अश्विना लक्ष्म  
रोहितं कृणुतं युवम् ॥  

#### ०२
आसुरस्य मुखस्याग्ने  
लक्ष्ममुखं नामासि ।  
मेतो ज्यायो भूर् इत इत् कनीयो ऽसो  
नश्येतः परो मा त्वा हिंसिषम् ॥  

#### ०३
यासां पिता पर्जन्यो  
भूमिर् माता बभूव ।  
ह्वयामि सर्वा ओषधीर्  
गोजाताः सोमजिन्वताः ॥  

#### ०४
इदं सप्तप्रखे त्वं  
किलासं नाशया त्वचः ।  
निष्कृतिर् नाम वा असि  
सेदं निष् कृधि भद्रया ॥  

#### ०५
निष्कृतिर् नाम ते माता  
निष्कृतिर् नाम ते पिता ।  
उतो त्वम् असि निष्कृतिः  
सेदं निष् कृधि भद्रया ॥  

### ०६४

#### ०१
और्ध्वनभसः प्रथमः  
सूर्यचेता उशद्भ्यः ।  
चकार कृत्याम् आसुरः  
सा नो भवतु भद्रया ॥  

#### ०२
य इमां कृत्याम् उपजह्रुर्  
ये वा चकमिरे ?क्षितम् ।  
देवानां सर्वेषां स्वसा  
तान् देवी निरृतिर् हनत् ॥  

#### ०३
कश्यपस्य प्रतिसरो  
द्यौष् पिता पृथिवी माता ।  
यथाभिचक्र देवास्  
तथापि कृणुता पुनः ॥  

#### ०४
याः कृत्या नीलवतीर्  
याः कृत्याः पाश्यावतीः ।  
कृत्या याश् चक्रुर् लोहिनीस्  
ता इतो नाशयामसि ॥  

#### ०५
यदि वा इदम् आजह्रुर्  
इमे भद्रा असन्न् इति ।  
कृत्यासि कल्याण्य् असि  
सामुं कर्तारम् अन्व् इहि ॥  

### ०६५

#### ०१
बृहत् ते वर्चः प्रथताम् उप द्यां  
मित्रेभ्य एधि सुरभिः सुवर्चाः ।  
अधि ते राजा वरुणो ब्रवीतु  
तस्मा उ त्वं हविषा भागधा असः ।  
शतं हेमन्तान् दमया सपत्नान्  
विशस् त्वा सर्वा अनु गुङ्गवो भवन्तु ॥  

#### ०२
यस् त्वोत्पिपानं प्रत्युत्पिपाति  
यस् त्वा सजातो विरिफात्य् अन्तितः ।  
इन्द्रस् तं योक्त्रे अधमे युनक्तु +++(Bhatt. adhi me)+++  
तस्मै (…) ॥ +++(see 1def)+++  

#### ०३
यस् त्वा यच्छन्तं प्रतियंयमीति  
यस् त्वा जिगीषात् पृतनाः समर्ये ।  
बृहस्पतिस् तम् अव जङ्घनीतु  
तस्मै (…) ॥ +++(see 1def)+++  

#### ०४
ये ते शुल्कम् आहरान् य उ ते बलिं +++(Bhatt. āharāṃ)+++  
सोमः सजातान् उप सं नमाति ते ।  
अग्निः सयुग्वान् अधि ते ब्रवीतु  
तस्मै (…) ॥ +++(see 1def)+++  

#### ०५
वरिष्ठैधि पुरुः प्रजया सुवीरो  
अभि प्र युङ्क्ष्व दमया सपत्नान् ।  
इन्द्रो मरुत्वान् अधि ते ब्रवीतु  
तस्मा उ त्वं हविषा भागधा असः ।  
शतं हेमन्तान् दमया सपत्नान्  
विशस् त्वा सर्वा अनु गुङ्गवो भवन्तु ॥  



### ०६६

#### ०१
भगाय राज्ञे प्रथमं जुहोमि  
विश्वे देवा उत्तरे मादयन्ताम् ।  
उशन् पत्नीभ्य उशतीभ्य आभ्यः  
पतिम् अग्न आ वह रातहव्यः ॥  

#### ०२
पतिं वृणीष्व हविषा गृणाना  
तम् आ वहात् सविता तं ते अग्निः ।  
तस्मै नमस्व शतशारदाय  
भगभक्ता भगवती सुवीरा ॥  

#### ०३
यम् अर्यमन् पतिम् अस्यै दिदेशिथ  
जने चित् सन्तं तम् इहा वहासि ।  
सुमङ्गल्य् अपतिघ्नी सुशेवा  
रायस्पोषेण तम् इषा सचस्व ॥  

#### ०४
यं ते पतिम् अर्यमा जायमानायै  
धाता चकल्प तम् इहा वहासि ।  
अभिवरेण हविषा जुहोमि  
प्रजानन्न् ऐतु सुमनस्यमानः ॥  

#### ०५
पतिं ते द्यावापृथिवी अधातां  
पतिं मित्रावरुणा वातो अग्निः ।  
सप्त र्षयो ऽदितिः सोम इन्द्रस्  
ते त्वा देवाः पतिवत्नीं कृण्वन्तु ॥  

### ०६७

#### ०१
यस् त्वारायः प्रविवेश-  
-अजानिर् जनिवाꣳ उत ।  
अथो यस् तन्वं पस्पर्श  
तम् इतो निर् णयामसि ॥  

#### ०२
निष् ट्वाराय नयामसि  
य इमां प्रविवेशिथ ।  
आत्मानम् अस्या मा हिंसीर्  
अन्यत्र चर मेह भूः ॥  

#### ०३
यद् अरायेमाम् उपायसि  
धेह्य् अस्यै रयिपोषणम् ।  
प्रजां चिद् अस्या मा हिंसीर्  
अन्यत्र चर मेह भूः ॥  

#### ०४
यद् अरायेहायसि  
हनाम वीरुधा त्वा ।  
अथो खनित्रिमैस् त्वा-  
-आद् वृषेण यथाभगम् ॥  

#### ०५
यद् अरायासूयं  
स्त्रैषूयम् आवतोक्यम् ।  
यत् पैतृषद्यं दौर्भाग्यं  
तद् इतो निर् णयामसि ॥  

### ०६८


#### ०१
अग्नेर् वो बलवतो बलेन मन्युं वि नयामसि ॥  
#### ०२
इन्द्रस्य वो बलवतो बलेन मन्युं वि नयामसि ॥  
#### ०३
सोमस्य वो बलवतो बलेन मन्युं वि नयामसि ॥  
#### ०४
बृहस्पतेर् वो बलवतो बलेन मन्युं वि नयामसि ॥  
#### ०५
प्रजापतेर् वो बलवतो बलेन मन्युं वि नयामसि ॥  

#### ०६
यत् ते सूर्य दिवि देवेषु वर्चस्  
तस्य नो धेहि त्वम् असि प्रचेताः ।  
अहं त्वद् उग्रस् त्विषितस् त्विषीमान्  
इमां वाचं वि साक्षीय ॥  

### ०६९

#### ०१
वातः पुरस्तात् पवसे नभस्वान् ।  
नमस् ते विद्म ते नामधेयं मा नो हिंसीः ॥  

#### ०२
तपोजा अमूरो दक्षिणतः पवसे नभस्वान् । +++(Bhatt. asuro; amūro see Griffiths 2009, 34)+++  
नमस् ते विद्म ते नामधेयं मा नो हिंसीः ॥ +++(refrain written in K)+++  

#### ०३
विश्वायुर् विश्वजनीनः प्रतीच्या दिशः पवसे नभस्वान् ।  
नमस् ते विद्म ते नामधेयं मा नो हिंसीः ॥ +++(refrain written in K)+++  

#### ०४
शिवो वैश्वदेव उदीच्या दिशः पवसे नभस्वान् ।  
नमस् ते विद्म ते नामधेयं मा नो हिंसीः ॥ +++(refrain written in K)+++  

#### ०५
अतिष्ठावान् बार्हस्पत्य ऊर्ध्वाया दिशः पवसे नभस्वान् ।  
नमस् ते विद्म ते नामधेयं मा नो हिंसीः ॥  

### ०७०

#### ०१
अपाद्यौद् अपाततनद्  
अपस्कन्द्य वधेद् अहिम् ।  
कल्याण्या यथा स्मितं  
शम् उ नः सन्तु विद्युतः ॥  

#### ०२
यत् पर्जन्य स्तनयति  
सर्वं संविजते जगत् ।  
पतिं तद् ऋत्वियावती  
पृथिवी प्रति मोदते ॥  

#### ०३
एष एना अभ्य् अक्रन्दीद्  
वृषाश्वो धेनुका इव ।  
अहींस् त्वं विद्युता जहि  
मास्माकं पुरुषान् वधीः ॥  

#### ०४
अभिक्रन्दात् स्तनयित्नोर्  
अवस्फूर्जाद् अशन्या उत ।  
देवा मरुतो मृडत नः  
पातु नो दुरिताद् अवद्यात् ॥  

#### ०५
ऋजीते परि णो नम-  
-आदित्याः शर्म यच्छत ।  
युयुत पर्णिनं शरम्  
उतापर्णं रिशादसः ॥  



### ०७१

#### ०१
कृतव्यधनि विध्य तं  
यश् चकार तम् इज् जहि ।  
न त्वाम् अचक्रुषे वयं  
वधाय सं शिशीमहे ॥  

#### ०२
यथा ते देव्य् ओषधे  
प्रतीचीनं फलं कृतम् ।  
एवा त्वं कृत्वने कृत्यां  
हस्तगृह्य परा णय ॥  

#### ०३
पुनः कृत्यां कृत्याकृते +++(read kṛtyā kṛtyākṛtaṃ (?))+++  
गोधेवावटम् अन्व् अयत् ।  
सक्तुर् इव सक्तुप्रेष्यं  
प्रतीची प्रति दध्वसत् ॥  

#### ०४
यां ते चक्रुर् वर्तनेषु  
वार्ताकुषु वृतासु च ।  
मण्डूके कृत्यां यां चक्रुस्  
तया कृत्याकृतो जहि ॥  

#### ०५
अग्निर् इवैतु प्रतिकूलम्  
अनुकूलम् इवोदकम् ।  
सुखे रथ इव वर्ततां  
कृत्या कृत्याकृतं कृता ॥  

### ०७२

#### ०१
अग्निर् द्युम्नेन सूर्यो ज्योतिषा  
द्यौर् महिम्नान्तरिक्षं व्यचसा ।  
दिश आशाभिः पृथिवी पयोभिर्  
इदं राष्ट्रं वर्धयन्तु प्रजावत् ॥  

#### ०२
त्वष्टा रूपेण सविता सवेन-  
-अहर् मित्रेण वरुणेन रात्री ।  
पूषा पुष्टैर् भगो अंशेन भक्त्या-  
-इदं राष्ट्रं वर्धयन्तु प्रजावत् ॥  

#### ०३
यां विश्वकर्मा निजघान मेथिम्  
अन्तरा द्यावापृथिवी उभे ।  
तस्या आहुः क्षत्रियं गर्भम् एतं  
परि माव पत्था मूर्धनि धारयस्व ॥  

#### ०४
छन्दांस्य् अस्या अभितो मयूखा  
स्तोमा आत्मा यजुर् अस्याः पुरीषम् ।  
तस्या आहुः क्षत्रियं निर्मितं परि  
माव पत्था मूर्धनि धारयस्व ॥  

#### ०५
परा णुदस्व व्यथयाभिमातिम्  
अधस्पदं कृणुष्व दुर्धरायतः ।  
मा त्वा दभन् सपत्ना दिप्सन्तस्  
तव राष्ट्रम् उत्तमं द्युम्नम् अस्तु ॥  

### ०७३

#### ०१
इदं तन् मित्रावरुणा हविर् वां  
येनाग्रे देवा अमृतत्वम् आयन् ।  
तेनास्मै क्षत्रम् अधि धारयौजो  
ऽसपत्नाः प्रदिशः सन्त्व् अस्मै ॥  

#### ०२
घृतस्य धारा मित्रावरुणा  
दुहां वां धेनुर् अनपस्फुरन्ती ।  
देवः सवितोत वायुर् अग्निर्  
भूतस्य पतिर् इह शर्म यच्छात् ॥  

#### ०३
शं नस् तन् मित्रावरुणा गृणीतं  
तृढा अमित्रा बहुधा वि शेराम् ।  
जयतु सेनोप घोष एतु  
पृथक् सत्वानो बहुधा भरन्ताम् ॥  

#### ०४
हनाम मित्रावरुणाव् अमित्रान्  
भवाम भद्रे सुकृतस्य लोके ।  
पारयान् नः सविता देवो अग्निर्  
जयामेदं हविषा कश्यपस्य ॥  

#### ०५
वातो यं मित्रावरुणा तद् आह  
विश्वन्तरं निर्मितं कश्यपस्य ।  
अध्वर्यवो मरुतो यस्यासन्  
तेन देवेभ्यो वरिमाणि चक्रुः ॥  

### ०७४

#### ०१
अचिक्रदत् स्वपा इह भवद्  
अग्ने यजस्व रोदसी उरूची ।  
आमुं नय नमसा रातहव्यो  
युञ्जन्तु सुप्रजसं पञ्च जनाः ॥  

#### ०२
दूरे चित् सन्तम् अरुषास इन्द्रम्  
आ च्यावयन्तु सख्याय विप्रम् ।  
यद् गायत्रीं बृहतीम् अर्कम् अस्मै  
सौत्रामण्यादधृषन् ?तु देवाः ॥  

#### ०३
अद्भ्यस् त्वा राजा वरुणो जुहाव  
सोमस् त्वायं ह्वयतु पर्वतेभ्यः ।  
इन्द्रस् त्वायं ह्वयतु विड्भ्य आभ्यः  
श्येनो भूत्वा विश आ पतेमाः ॥  

#### ०४
श्येनं हविर् नयत्व् आ परस्माद्  
अन्यक्षेत्रे अपरुद्धं चरन्तम् ।  
अश्विना पन्थां कृणुतां सुगं ते  
गर्भं सजाता अभि सं विशध्वम् ॥  

#### ०५
श्येनं हविः कश्यपस्योप शिक्ष-  
-इन्द्रं वातः प्रहितो दूत आ वह ।  
विषह्य शत्रून् सेनाग्रैर्  
विशो वृणानो ऽव गच्छ कामी ॥  

#### ०६
यस् ते हवं परितिष्ठात्  
सजात उत निष्टियः ।  
अपाच इन्द्र तान् नीत्वा- +++(Bhatt. tāṃ)+++  
-अथेमम् अव गमय ॥  

#### ०७
ह्वयन्तु त्वा पञ्च जनाः  
पतिं मित्रा अवृषत । +++(mss. patimitrā; emend. Barret prati)+++  
इन्द्राग्नी विश्वे देवा  
विशि क्षेमम् अदीधरन् ॥  

### ०७५

#### ०१
प्रजापतिर् अनवर्तिः  
स प्रजाभिर् अनवर्तिः ।  
स मानवर्तिर् अनवर्तिं कृणोतु ॥  

#### ०२
इन्द्रो ऽनवर्तिः  
स वीर्येणानवर्तिः ।  
(…) ॥ +++(see 1c)+++  

#### ०३
सोमो ऽनवर्तिः  
स ओषधीभिर् अनवर्तिः ।  
स मानवर्तिर् अनवर्तिं कृणोतु ॥  

#### ०४
आपो ऽनवर्तयस्  
ताः पर्जन्येनानवर्तयः ।  
ता मानवर्तयो ऽनवर्तिं कृण्वन्तु ॥  

#### ०५
देवा अनवर्तयस् ते ऽमृतेनानवर्तयः ।  
ते मानवर्तयो ऽनवर्तिं कृण्वन्तु ॥  



### ०७६

#### ०१
पयो मह्यम् ओषधयः  
पयो मे वीरुधो दधन् ।  
अपां पयस्वद् यत् पयस्  
तन् मे वर्षन्तु वृष्टयः ॥  

#### ०२
पयो मह्यं पयस्वन्तो  
हस्तिनो मे पयो दधन् ।  
पयः पतत्रिणो मह्यम्  
ऐणेया मे पयो दधन् ॥  

#### ०३
पयस्वन् मे क्षेत्रम् अस्तु  
पयस्वद् उत धान्यम् ।  
अहं पयस्वान् भूयासं  
गावो म उत पयस्वतीः ॥  

#### ०४
पयो मह्यम् अप्सरसो  
गन्धर्वा मे पयो दधन् ।  
पयो मे विश्वा भूतानि  
वातो दधातु मे पयः ॥  

#### ०५
पयो मह्यं द्यावापृथिवी  
अन्तरिक्षं पयो दधत् ।  
पयो म इन्द्रश् चाग्निश् च  
धाता दधातु मे पयः ॥  

### ०७७

#### ०१
अहं बिभर्मि ते मनो  
अहं चित्तम् अहं व्रतम् ।  
ममेद् अपि क्रताव् असो  
मम चित्ते सचावहै ॥  

#### ०२
आमना अस इहमना अस  
इह ते रमतां मनः ।  
मयि ते रमतां मनः ॥  

#### ०३
आञ्जनस्य मधुघस्य  
कुष्ठस्य नलदस्य च ।  
वीरोदेकस्य मूलेन  
मुखे निमन्दनं कृतम् ॥  

#### ०४
मधु मे अन्तर् आस्ये  
मुखे निमन्दनं कृतम् ।  
तत्रो त्वं वि वर्तस्व  
नराचीव वर्तसि ॥  

#### ०५
यथा नेमी रथचक्रं  
समन्तं परिषस्वजे ।  
एवा परि ष्वजस्व मा  
यथासन् मयि ते मनः ॥  

### ०७८

#### ०१
यथेदम् अश्विना तृणं  
वातो वहति भूम्याः ।  
एवा वयं वहामसि  
यां वयं कामयामहे ॥  

#### ०२
उत् त्वा माता स्थापयतु  
प्र त्वा नुदताम् अश्विना ।  
अधा शिशुर् इव मातरं  
माम् एवान्व् एतु ते मनः ॥  

#### ०३
यथा क्षीरं च सर्पिश् च  
मनुष्याणां हृदः प्रियम् ।  
एवाहम् अस्या नार्या  
हृदो भूयासम् उत्तरः ॥  

#### ०४
अग्नेष् ट्वा तपस् तपतु  
वातस्य ध्राजिः ।  
मा स्पृक्षथा निषदनाय साधव  
उत् तिष्ठ प्रेह्य् अग्निवत् ते कृणोमि ॥  

#### ०५
सूर्यस्य त्वा तपस् तपतु  
वातस्य ध्राजिः ।  
मा स्पृक्षथा निषदनाय साधव  
उत् तिष्ठ प्रेहि सूर्यवत् ते कृणोमि ॥  

### ०७९

#### ०१
हिरण्यपुष्पी सुभगा  
कूपश् चायं सुमङ्गलः ।  
ताव् एनां भद्रया धत्ताम्  
अमृताव् अमृते भगे ॥  

#### ०२
हिरण्यं पृड्वद् धरितं  
तत् ते अङ्गेषु रोहतु ।  
तेनेमाम् अश्विना नारीं  
भगेनाभि षिञ्चतम् ॥  

#### ०३
यथा कूपम् उदहृतस्  
तृष्यन्तो यन्ति कामिनः ।  
एवा त्वा सर्वे देवरः  
पतयो यन्तु कामिनः ॥  

#### ०४
हिरण्याक्षि मधुवर्णे  
हिरण्यपरिचर्तने ।  
अङ्को हिरण्ययस् तव  
तेनास्यै पतिम् आ वह ॥  

#### ०५
यदि वासि तिरो जनं  
यदि वा नद्यस् तिरः ।  
इयं त्वा मह्यम् ओषधिर्  
अङ्केनेव न्य् आ नयात् ॥  

### ०८०

#### ०१
पुनः प्राणं पुनर् अपानम् अस्मै  
पुनर् व्यानम् उत सोम धेहि ।  
आत्मायं चक्षुर् ?उदते समानस्  
तम् ऊ नु पाहि तम् ऊ नु जिन्व जागृहि ॥  

#### ०२
त्वष्टा रूपेण सविता सवेन-  
-अहर् मित्रेण वरुणेन रात्री ।  
इन्द्रो ज्यैष्ठ्येन ब्रह्मणायं बृहस्पतिः  
पूषास्मै पुनर् असुं दधातु ॥  

#### ०३
य आदित्या वसवो ये च रुद्रा  
विश्वे देवा अदितिर् या च रात्री ।  
यज्ञो भगः सविता ये च देवा  
यमो ऽस्मै पुनर् असुं दधातु ॥  

#### ०४
पुनस् ते राजा वरुणो ददातु  
सोमो राजासुम् इत् ते पुनर् दात् ।  
इन्द्रो मरुद्भिर् अश्विना ते भिषज्यताम्  
अग्नी रुद्रो ऽसुम् इत् ते पुनर् दात् ॥  

#### ०५
पुनर् द्यौर् देवी पुनर् अन्तरिक्षम्  
अग्निर् वातः पवमानो भिषज्यतु ।  
ग्राह्याः पाशान् निरृत्याः पाशान् मृत्योः पाशाद्  
वाक् त्वा देवी पुनर् ददातु ॥  



### ०८१

#### ०१
इदं चक्षुर् ऋतावरी  
मा मा हासीत् पुरायुषः ।  
यद् वां तमो यद् रिपिशम्  
अप वां तन् नि दध्मसि ॥  

#### ०२
यद् अन्धियं यद् अल्गणं  
यो ऽर्मो अधिरोहति ।  
अयस्मयस् तद् अङ्कुशो  
अक्ष्णो ऽर्मम् अप लुम्पतु ॥  

#### ०३
यम् अह्याजिम् अजयन् नृचक्षा +++(Bhatt. ajayaṃ)+++  
यं वा श्येनः शकुनिर् यं सुपर्णः ।  
यद् आहुश् चक्षुर् अदितेर् अनन्तं  
सोमो नृचक्षा मयि तद् दधातु ॥  

#### ०४
यथा चक्षुः सुपर्णस्य  
यथाश्वस्य यथा शुनः ।  
एवा मे अश्विना चक्षुः  
कृणुतं पुष्करस्रजा ॥  

#### ०५
यस्याः सुपर्णः प्रपतञ् +++(Bhatt. prapatan)+++  
चक्षुषा चक्षुर् आददे ।  
तस्याः समुद्रजे तव  
चक्षुषा चक्षुर् आ ददे ॥  

### ०८२


#### ०१
अग्निं ते हरः सिषक्तु यातुधान स्वाहा ॥  
#### ०२
वातं ते प्राणः सिषक्तु यातुधान स्वाहा ॥  
#### ०३
सूर्यं ते चक्षुः सिषक्तु यातुधान स्वाहा ॥  
#### ०४
अन्तरिक्षं ते श्रोत्रं सिषक्तु यातुधान स्वाहा ॥  
#### ०५
परमां ते परावतं मनः सिषक्तु यातुधान स्वाहा ॥  

### ०८३


#### ०१
अपस् ते रसः सिषक्तु यातुधान स्वाहा ॥  
#### ०२
ओषधीस् ते लोमानि सिषचन्तु यातुधान स्वाहा ॥  
#### ०३
पृथिवीं ते शरीरं सिषक्तु यातुधान स्वाहा ॥  
#### ०४
समुद्रं ते वाक् सिषक्तु यातुधान स्वाहा ॥  
#### ०५
निरृत्यास् त्वासनि जुहोमि यातुधान स्वाहा ॥  

### ०८४

#### ०१
इदं ते शिरो भिनद्मि यातुधान स्वाहा-  
-इदं ते मस्तिष्कं नि तृणद्मि भूम्याम् ॥  

#### ०२
इदं ते हनू भिनद्मि यातुधान स्वाहा-  
-इदं ते जिह्वां नि तृणद्मि भूम्याम् ॥  

#### ०३
इदं ते ग्रीवा भिनद्मि यातुधान स्वाहा-  
-इदं ते स्कन्धान् नि तृणद्मि भूम्याम् ॥  

#### ०४
इदं ते अंसौ भिनद्मि यातुधान स्वाहा-  
-इदं ते बाहू नि तृणद्मि भूम्याम् ॥  

#### ०५
इदं ते हृदयं भिनद्मि यातुधान स्वाहा-  
-इदं ते क्लोमानं नि तृणद्मि भूम्याम् ॥  

#### ०६
इदं ते पृष्टीर् भिनद्मि यातुधान स्वाहा-  
-इदं ते पर्शूर् नि तृणद्मि भूम्याम् ॥  

#### ०७
इदं ते श्रोणी भिनद्मि यातुधान स्वाहा-  
-इदं ते वस्त्रं नि तृणद्मि भूम्याम् ॥  

#### ०८
इदं त ऊरू भिनद्मि यातुधान स्वाहा-  
-इदं ते जङ्घे नि तृणद्मि भूम्याम् ॥  

#### ०९
इदं ते कुल्फौ भिनद्मि यातुधान स्वाहा-  
-इदं ते पादौ नि तृणद्मि भूम्याम् ॥  

#### १०
इदं ते त्वचं भिनद्मि यातुधान स्वाहा-  
-इदं ते प्राणान् नि तृणद्मि भूम्याम् ॥  

#### ११
इदं ते परूंषि भिनद्मि यातुधान स्वाहा-  
-इदं ते मज्ज्ञो नि तृणद्मि भूम्याम् ॥  

### ०८५

#### ०१
नर्दमोदलवुन्तक  
जिष्णो हापराजितः ।  
अमुं भ्रूणान्य् अर्पय  
स्वयं पाशं न्य् आयति ॥  

#### ०२
असुर् ऐतु सहक्रतुर्  
आत्मा प्राणो अथो बलम् ।  
स नो दधातु भद्रया-  
-अग्निर् विश्वाद् वसुमान् स्वस्तये ॥  

#### ०३
दक्षिणा मा दक्षिणतो  
दक्षिणा पातु सव्यतः ।  
पश्चाद् अनुव्याधात् पातु  
पुरस्तात् पातु दक्षिणा ॥  

#### ०४
शतम् आपो दिव्या  
मित्रस्य च दक्षिणाः ।  
धाता सविताद् रुद्रस्  
ते नो मुञ्चन्त्व् अंहसः ॥  

#### ०५
शतं पाशा वरुणस्य  
ब्रह्मणस्पतेर् उ शतम् ।  
मर्तात् पाशान् नो वि ष्य  
शतात् पाशेभ्यो वयं त्वाम् ॥  



### ०८६

#### ०१
प्राचीं दिशम् आस्थाम्  
अग्निर् मावत्व् ओजसे बलाय  
दिशां प्रियो भूयासम् ।  
अनमित्रा मे दिशो भवन्तु घृतप्रतीकाः ॥  

#### ०२
दक्षिणां दिशम् आस्थाम्  
इन्द्रो मावत्व् ओजसे बलाय (…) ॥ +++(see 1bcd)+++  

#### ०३
प्रतीचीं दिशम् आस्थां  
वरुणो मावत्व् ओजसे बलाय (…) ॥ +++(see 1bcd)+++  

#### ०४
उदीचीं दिशम् आस्थां  
सोमो मावत्व् ओजसे बलाय (…) ॥ +++(see 1bcd)+++  

#### ०५
ध्रुवां दिशम् आस्थां  
विष्णुर् मावत्व् ओजसे बलाय (…) ॥ +++(see 1bcd)+++  

#### ०६
ऊर्ध्वां दिशम् आस्थां  
बृहस्पतिर् मावत्व् ओजसे बलाय  
दिशां प्रियो भूयासम् ।  
अनमित्रा मे दिशो भवन्तु घृतप्रतीकाः ॥  

### ०८७

#### ०१
मनाय्यै तन्तुं प्रथमं  
पश्चेद् अन्या अतन्वत ।  
तन् नारीः प्र ब्रवीमि वः  
साध्वीर् वः सन्तूर्वरीः ॥  

#### ०२
साधुर् वस् तन्तुर् भवतु  
साधुर् ओतुर् अथो वृता ।  
अथो होर्वरीर् यूयं  
प्रातर् वोढेव धावत ॥  

#### ०३
खर्गला इव पत्वरीर्  
अपाम् उग्रम् इवायनम् ।  
पतन्तु पत्वरीर् इव-  
-उर्वरीः साधुना पथा ॥  

#### ०४
अवाच्यौ तोतुद्येते  
तोदेनाश्वतराव् इव ।  
प्र स्तोमम् उर्वरीणां  
शशयानाम् अस्ताविषम् ॥  

#### ०५
नारी पञ्चमयूखं  
सूत्रवत् कृणुतं वसु ।  
अरिष्टो अस्य वस्ता  
प्रेन्द्र वास उतौ तिर ॥  

### ०८८

#### ०१
शास इत्था महाꣳ अस्य्  
अमित्रघातो अद्भुतः ।  
न यस्य हन्यते सखा  
न जीयते कदा चन ॥  

#### ०२
वि रक्षो वि मृधो जहि  
वि वृत्रस्य हनू रुज ।  
वि मन्युम् इन्द्र वृत्रहन्न्  
अमित्रस्याभिदासतः ॥  

#### ०३
वि न इन्द्र वि मृधो जहि  
नीचा यच्छ पृतन्यतः ।  
अधमं गमया तमो  
यो अस्माꣳ अभिदासति ॥  

#### ०४
स्वस्तिदा विशां पतिर्  
वृत्रहा विमृधो वशी ।  
वृषेन्द्रः पुर एतु नः  
सोमपा अभयंकरः ॥  

#### ०५
अपेन्द्र द्विषतो मनो  
ऽप जिज्यासतो वधम् ।  
वि महच् छर्म यच्छ  
वरीयो यावया वधम् ॥  

### ०८९

#### ०१
अयं यो ऽतितरो मणिस्  
तेनाति तर दुश्यसः ।  
सपत्नान् द्विषतो मणे  
प्र णुदस्व पृतन्यतः ॥  

#### ०२
प्र णुदस्व प्र सहस्व  
सपत्नान् द्विषतो मणे ।  
तराभिमातिं दुश्यसां  
वर्चो भङ्ग्धि पृतन्यताम् ॥  

#### ०३
वर्चो जहि मन्युं जह्य्  
आकूतिं द्विषतां मणे ।  
देवो यो ऽतितरो मणिस्  
तेनाति तर धूर्वतः ॥  

#### ०४
ये धूर्वन्ति ये द्रुह्यन्ति  
ये द्विषन्ति पृतन्यतः ।  
सर्वान् सपत्नांस् ते मणिर् +++(Bhatt. sarvāṃ)+++  
नि मन्युं द्विषतस् करत् ॥  

#### ०५
तव चित्ते तव व्रते  
तवैवाधस्पदं चरान् ।  
देवो यो ऽतितरो मणिस्  
तेनाति तर दुश्यसः ॥  

### ०९०

#### ०१
आ ते मनश् चक्षुष्यम्  
आ ते हृदय्यं ददे ।  
पदोष् टे पद्यम् आ ददे  
यथा तिष्ठासि मे वशे ॥  

#### ०२
वाञ्छ मे पादौ तन्वं  
वाञ्छाक्ष्यौ वाञ्छ सक्थ्यौ ।  
अक्ष्यौ वृषण्यन्त्याः केशा  
ओष्ठौ मां ते कामेन शुष्यताम् ॥  

#### ०३
मयि त्वा दोषणिश्लिषं  
कृणोमि हृदयश्लिषम् ।  
यथा मम क्रताव् असो  
ममासश् चेद् असीद् अपि ॥  

#### ०४
यासां नाभिर् आरेहणं  
हृदि संवननं कृतम् ।  
गावो घृतस्य मातरो  
अमूं सं वानयन्तु मे ॥  

#### ०५
मह्यं त्वा द्यावापृथिवी  
मह्यं देवी सरस्वती ।  
मह्यं त्वेन्द्रश् चाग्निश् च-  
-अहोरात्रे नि यच्छताम् ॥  

### ०९१

#### ०१
तूलि मूल्य् अर्जुनि  
पुनर् वो यन्तु यातवः  
पुनर् जूतिः किमीदिनीः ।  
यस्य स्थ तम् अत्त  
यो वः प्राहैत् तम् अत्त  
स्वा मांसान्य् अत्त ॥  

#### ०२
अत्स्यवो जिघत्सवः  
(…) ॥ +++(see 1bcdef)+++  

#### ०३
अविष्यवस् पास्यवः  
(…) ॥ +++(see 1bcdef)+++  

#### ०४
स्फातिहारी रसहारीः  
(…) ॥ +++(see 1bcdef)+++  

#### ०५
वातजूते मनोजवः  
पुनर् वो यन्तु यातवः  
पुनर् जूतिः किमीदिनीः ।  
यस्य स्थ तम् अत्त  
यो वः प्राहैत् तम् अत्त  
स्वा मांसान्य् अत्त ॥  



## ०३

### ००१

#### ०१
आ त्वागन् राष्ट्रं सह वर्चसोद् इहि  
प्राङ् विशां पतिर् एकराट् त्वं वि राज ।  
सर्वास् त्वा राजन् प्रदिशो ह्वयन्तु-  
-उपसद्यो नमस्यो भवेह ॥  

#### ०२
त्वां विशो वृणतं राज्याय  
त्वाम् इमाः प्रदिशः पञ्च देवीः ।  
वर्ष्मन् राष्ट्रस्य ककुदि श्रयस्व-  
-अतो वसूनि वि भजास्य् उग्रः ॥  

#### ०३
अच्छ त्वा यन्तु हविनः सजाता  
अग्निर् दूतो अजिरः सन्तुरातिः ।  
जायाः पुत्राः सुमनसो भवन्तु  
बहुं बलिं प्रति पश्यासा उग्रः ॥  

#### ०४
अश्विना त्वाग्रे मित्रावरुणोभा  
विश्वे देवा मरुतस् त्वा ह्वयन्तु ।  
सजातानां मध्यमेष्ठा इह स्याः  
स्वे क्षेत्रे सवितेव वि राज ॥  

#### ०५
आ प्र द्रव परमस्याः परावतः  
शिवे ते द्यावापृथिवी अभूताम् ।  
तद् अयं राजा वरुणस् तथाह  
स त्वायम् अह्वत् स इहेदम् एहि ॥  

#### ०६
इन्द्रेन्द्रं मनुष्यः परेहि  
सं यज्ञियास् त्वा वरुणेन संविदानः ।  
स त्वायम् अह्वत् स्वे सधस्थे  
स देवान् यक्षत् स उ कल्पयाद् विशः ॥  

#### ०७
पथ्या रेवतीर् बहुधा विरूपाः  
सर्वाः सङ्गत्य वरिवस् ते अक्रन् ।  
तास् त्वा सर्वाः संविदाना ह्वयन्तु  
दशमीम् उग्रः सुमना वशेह ॥  

#### ०८
यद् अजिरेण हविषा-  
-अव त्वा गमयामसि ।  
अत्रात इन्द्रः केवलीर्  
विशो बलिहृतस् करत् ॥  

### ००२

#### ०१
हरिणस्य रघुष्यदो  
ऽधि शीर्षणि भेषजम् ।  
सुक्षेत्रियं विषाणयाद्  
विसूचीनम् अनीनशत् ॥  

#### ०२
अनु त्वा हरिणो वृषा  
पद्भिश् चतुर्भिर् अक्रमीत् ।  
विषाणे वि ष्य गुष्पितं  
यत् किं च क्षेत्रियं हृदि ॥  

#### ०३
अदो यद् अवरोचते  
चतुष्पक्षम् इव च्छदिः ।  
तेन ते सर्वं क्षेत्रियम्  
अङ्गेभ्यो नाशयामसि ॥  

#### ०४
उद् अगातां भगवती  
विचृतौ नाम तारके ।  
वि क्षेत्रियस्य मुञ्चताम्  
अधमं पाशम् उत्तमम् ॥  

#### ०५
यद् आसुतेः क्रियमाणायाः  
क्षेत्रियं त्वा व्यानशे ।  
वेदाहं तस्य भेषजं  
क्षेत्रियं नाशयामि ते ॥  

#### ०६
अपवासे नक्षत्राणाम्  
अपवास उतोषसाम् ।  
अपास्मत् सर्वम् आमयद्  
अप क्षेत्रियम् अक्रमीत् ॥  

#### ०७
आप इद् वा उ भेषजीर्  
आपो अमीवचातनीः ।  
आपो विश्वस्य भेषजीस्  
तास् त्वा मुञ्चन्तु क्षेत्रियात् ॥  

### ००३

#### ०१
पुमान् पुंसः परिजातो  
ऽश्वत्थः खदिराद् अधि ।  
स हन्तु शत्रून् मामकान्  
यांश् चाहं द्वेष्मि ये च माम् ॥  

#### ०२
तान् अश्वत्थ निः शृणीहि  
शत्रून् वैबाध दोधतः ।  
इन्द्रेण वृत्रघ्ना मेह्य्  
अग्निना वरुणेन च ॥  

#### ०३
यथाश्वत्थ निःशृणासि  
पूर्वान् जातान् उतापरान् ।  
एवा पृतन्यतस् त्वम्  
अभि तिष्ठ सहस्व च ॥  

#### ०४
यथाश्वत्थ विभिनत्स्य्  
अन्तर् महत्य् अर्णवे ।  
एवा मे शत्रोश् चित्तानि  
विष्वग् भिन्धि सहस्व च ॥  

#### ०५
यः सहमानश् चरसि  
सासहान इव र्षभः ।  
तेनाश्वत्थ त्वया वयं  
सपत्नान् सहिषीमहि ॥  

#### ०६
सिनात्व् एनान् निरृतिर्  
मृत्योः पाशैर् अमोक्यैः ।  
अश्वत्थ शत्रून् मामकान्  
यांश् चाहं द्वेष्मि ये च माम् ॥  

#### ०७
अधराञ्चः प्र प्लवन्तां  
छिन्ना नौर् इव बन्धनात् । +++(Bhatt. vandhanāt)+++  
न निर् बाध प्रणुत्तानां  
पुनर् अस्ति निवर्तनम् ॥  

#### ०८
प्रैणान् नुदामि मनसा  
प्र चित्तेन प्र ब्रह्मणा ।  
प्रैणान् वृक्षस्य शाखय-  
-अश्वत्थस्य नुदामसि ॥  

### ००४

#### ०१
यद् अदः संप्रयतीर्  
अहावनदता हते ।  
तस्माद् आ नद्यो नाम स्थ  
ता वो नामानि सिन्धवः ॥  

#### ०२
यत् प्रेषिता वरुणेन-  
-आच् छीभं समवल्गत ।  
तद् आप्नोद् इन्द्रो वो यतीस्  
तस्माद् आपो अनु ष्ठन ॥  

#### ०३
अपकामं स्यन्दमाना  
अवीवरत वो हिकम् ।  
इन्द्रो वः शक्तिभिर् देवीस्  
तस्माद् वार् णाम वो हिकम् ॥  

#### ०४
एको वो देव उपातिष्ठत्  
स्यन्दमाना उपेत्य ।  
उदानिषुर् महीर् इति  
तस्माद् उदकम् उच्यध्वे ॥  

#### ०५
आपो देवीर् घृतम् इद् आप आहुर्  
अग्नीषोमौ बिभ्रत्य् आप इत् ताः ।  
तीव्रो रसो मधुपृचाम् अरङ्गम  
आ मा प्राणेन सह वर्चसागन् ॥  

#### ०६
आद् इत् पश्याम्य् उत वा शृणोम्य्  
आ मा घोषो गच्छति वाङ् मासाम् ।  
मेने भेजानो अमृतस्य तर्हि  
हिरण्यवर्णा अतृपं यदापः ॥  

### ००५

#### ०१
अग्निर् नो दूतः प्रत्य् एतु शत्रून्  
प्रतिदहन्न् अभिशस्तिम् अरातिम् ।  
स चित्तानि मोहयतु परेषां  
निहस्तांश् च कृणवज् जातवेदाः ॥  

#### ०२
अयम् अग्निर् अमूमुहद्  
यानि चित्तानि वो हृदि ।  
वि वो धमात्य् ओकसः  
प्र वो धमाति सर्वतः ॥  

#### ०३
इन्द्र चित्तानि मोहय-  
-अर्वाग् आकूत्या अधि ।  
अग्नेर् वातस्य ध्राज्या  
तान् विषूचो वि नाशय ॥  

#### ०४
व्य् एषाम् आकूतय इत-  
-अथो चित्तानि मुह्यत ।  
अथो यद् अद्यैषां हृदि  
तद् एषां परि निर् जहि ॥  

#### ०५
अमीषां चित्तानि प्रतिमोहयन्ती  
गृहाणाङ्गान्य् अप्वे परेहि ।  
अभि प्रेहि निर् दह हृत्सु शोकैर्  
ग्राह्यामित्रांस् तमसा विध्य शत्रून् ॥  

#### ०६
असौ या सेना मरुतः परेषाम्  
अस्मान् अभ्य् ऐत्य् ओजसा स्पर्धमाना ।  
तां गुहत तमसापव्रतेन  
यथैषाम् अन्यो अन्यं न जानात् ॥  



### ००६

#### ०१
अग्निर् नो विद्वान् प्रत्य् एतु शत्रून्  
प्रतिदहन्न् अभिशस्तिम् अरातिम् ।  
स सेनां मोहयतु परेषां  
निहस्तांश् च कृणवज् जातवेदाः ॥  

#### ०२
यूयम् उग्रा मरुत ईदृशे स्थ-  
-अभि प्रेत मृडत सहध्वम् ।  
अमीमृडन् वसवो नाथितेभ्यो  
+ऽग्निर् ह्य् एषां विद्वान् प्रत्य् एतु शत्रून् ॥  

#### ०३
अमित्रसेनां मघवन्न्  
अस्माञ् छत्रूयताम् अभि ।  
युवं तान् इन्द्र वृत्रहन्न्  
अग्निश् च दहतं प्रति ॥  

#### ०४
प्रसूत इन्द्रः प्रवता हरिभ्यां  
प्र ते वज्रः प्र मृणन्न् एतु शत्रून् ।  
जहि प्रतीचो अनूचः पराचो  
विश्वं हि रिष्टं कृणुहि सत्यम् एषाम् ॥  

#### ०५
सेनामोहनं कृण्व्  
इन्द्रामित्रेभ्यस् त्वम् ।  
अग्नेर् वातस्य ध्राज्या  
तान् विषूचो वि नाशय ॥  

#### ०६
इन्द्रः सेनां मोहयतु  
मरुतो घ्नन्त्व् ओजसा ।  
चक्षूंष्य् अग्निर् आ दत्तां  
पुनर् एतु पराजिताम् ॥  

### ००७

#### ०१
एकशतं विष्कन्धानि  
विष्ठिता पृथिवीम् अनु ।  
तेषां तु सर्वेषाम् इदम्  
अस्तु विष्कन्धदूषणम् ॥  

#### ०२
कर्षफस्य विशफस्य  
द्यौष्पिता पृथिवी माता ।  
यथाभिचक्र देवास्  
तथापि कृणुता पुनः ॥  

#### ०३
अश्लेष्माणो अधारयन्  
तथा तन् मनुना कृतम् ।  
कृणोमि वध्रि विष्कन्धं  
मुष्काबर्हो गवाम् इव ॥  

#### ०४
सूत्रे पिशङ्गे खृगलं  
यद् आबध्नन्ति वेधसः ।  
श्रवस्यं शुष्मं काबवं  
वध्रिं कृण्वन्तु बन्धुरः ॥  

#### ०५
येना श्रवस्यो चरथ  
देवा इवासुरमायया ।  
शुनां कपिर् इव दूषणो  
बन्धुरा काबवस्य च ॥  

#### ०६
दुष्ट्यै हि त्वा भन्त्स्यामि  
दूषयित्वा काबवम् ।  
उद् आशवो रथा इव  
शपथेभिः सरिष्यथ ॥  

### ००८

#### ०१
यमस्य लोकाद् अध्य् आ बभूविथ  
प्रमदा मर्तान् प्र युनक्षुधीरः ।  
एकाकिना सरथं यासि विद्वान्  
स्वप्न मिमानो असुरस्य योनौ ॥  

#### ०२
बम्बस् त्वाग्रे विश्ववयापश्यत्  
पुरा रात्र्या जनितोर् एके अह्नि ।  
ततः स्वप्नेदम् अध्य् आ बभूविथ  
विष्वङ्वरूपम् अपगूहमानः ॥  

#### ०३
बृहन् ग्रावासुरेभ्यो ऽधि देवान्  
उपाववर्त महिमानम् इच्छन् ।  
तस्मै स्वप्नाय दधुर् आधिपत्यं  
त्रयस्त्रिंशासः स्वर् आनशानाः ॥  

#### ०४
नैतां विदुः पितरो नोत देवा  
यैषा जल्पिश् चरत्य् अन्तरेदम् ।  
त्रिते स्वप्नम् अदधुर् आप्त्ये नर  
आदित्यासो वरुणेनानुशिष्टाः ॥  

#### ०५
व्य् अस्य क्रूरम् अभि यन्तु दुष्कृतो  
ऽस्वप्नेन सुकृतः पुण्यम् आयुः ।  
स्वर् मदसि परमेण बन्धुना  
तप्यमानस्य मनसो ऽधि जज्ञिषे ॥  

#### ०६
विद्म ते सर्वाः परिजाः पुरस्ताद्  
विद्म स्वप्न यो अधिपा इहो ते ।  
यशस्विनो नो यशसेह पाह्य्  
आराद् द्विषेभिर् अप याहि दूरम् ॥  

### ००९

#### ०१
अम्बाः सुमुखाः सृजत  
पद्वत् सृजत सत्यज्ञेयम् ।  
सृजाम्य् अहं दूतान्  
अस्मै विषाय हन्तवे ।  
वार् उग्रम् अरसं विषम्  
आहेयम् अरसं विषं निर्विषम् ॥  

#### ०२
इन्द्रम् अहम् इह हुवे  
सोमपाम् उभयाविनम्  
अस्मै विषाय हन्तवे ।  
वार् उग्रम् अरसं विषम्  
आहेयम् अरसं विषं निर्विषम् ॥  

#### ०३
वरुणम् अहम् इह हुव  
उग्रं राजन्यैः सह-  
-अस्मै विषाय हन्तवे ।  
वार् उग्रम् अरसं विषम्  
आहेयम् अरसं विषं निर्विषम् ॥  

#### ०४
अदितिम् अहम् इह हुवे  
सूरपुत्रां कनीनिकाम्  
अस्मै विषाय हन्तवे ।  
वार् उग्रम् अरसं विषम्  
आहेयम् अरसं विषं निर्विषम् ॥  

#### ०५
बृहस्पतिम् अहम् इह हुवे  
यो देवानां पुरोहितो  
ऽस्मै विषाय हन्तवे ।  
वार् उग्रम् अरसं विषम्  
आहेयम् अरसं विषं निर्विषम् ॥  

#### ०६
आणाश्चाणाश् चण्डामर्का  
अस्मै विषाय हन्तवे ।  
वार् उग्रम् अरसं विषम्  
आहेयम् अरसं विषं निर्विषम् ॥  

#### ०७
नवानां नवतीनां  
विषस्य रोपुषीणाम् ।  
सर्वासाम् अग्रभं नाम  
वीतापेतारसं विषम् ॥  

### ०१०

#### ०१
मृत्युर् एको यम एकः  
शर्व एकः शरुर् भवः ।  
ते नः कृण्वन्तु भेषजं  
देवसेनाभ्यस् परि ॥  

#### ०२
पुनर् नो यमः पितृभिर् ददातु  
पुनर् मित्रावरुणा वातो अग्निः ।  
अघमारो अघशंसः पुनर् दात्  
पुनर् नो देवी निरृतिर् ददातु ॥  

#### ०३
या देवैः प्रहितेषुः पतात्  
तपसे वा महसे वावसृष्टा ।  
सोमस् त्वाम् अस्मद् यावयतु विद्वान्  
पितरो वा देवहुता नृचक्षसः ॥  

#### ०४
सहस्राक्षो अमर्त्यः  
पुरुरूप इहावतु ।  
सख्ये त उग्र मा रिषं  
सहगुः सहपूरुषः ॥  

#### ०५
यस् ते मन्युः सहस्राक्ष  
विषेण परिषिच्यते ।  
तेन त्वम् अस्मभ्यं मृड  
शिवो नः शम्भुर् आ चर ॥  

#### ०६
मा ते मयौ सहस्राक्ष  
भामे भून् मामकं जगत् ।  
यो नो द्वेष्टि तं गच्छ  
यं द्विष्मस् तं जहि ॥  



### ०११

#### ०१
ये स्थास्यां प्राच्यां दिशि हेतयो नाम देवास्  
तेषां वो अग्निर् इषवः ।  
ते नो मृडत ते नो ऽधि ब्रूत  
तेभ्यो नमस् तेभ्यः स्वाहा ॥  

#### ०२
ये स्थास्यां दक्षिणायां दिश्य् अविष्यवो नाम देवास्  
तेषं व आप इषवः ।  
ते नो मृडत ते नो ऽधि ब्रूत  
तेभ्यो नमस् तेभ्यः स्वाहा ॥  

#### ०३
ये स्थास्यां प्रतीच्यां दिशि विराजो नाम देवास्  
तेषं वः काम इषवः ।  
ते नो मृडत ते नो ऽधि ब्रूत  
तेभ्यो नमस् तेभ्यः स्वाहा ॥  

#### ०४
ये स्थास्याम् उदीच्यां दिशि प्रविध्यन्तो नाम देवास्  
तेषं वो वात इषवः ।  
ते नो मृडत ते नो ऽधि ब्रूत  
तेभ्यो नमस् तेभ्यः स्वाहा ॥  

#### ०५
ये स्थास्यां ध्रुवायां दिशि विलिम्पा नाम देवास्  
तेषं वो ऽन्नम् इषवः ।  
ते नो मृडत ते नो ऽधि ब्रूत  
तेभ्यो नमस् तेभ्यः स्वाहा ॥  

#### ०६
ये स्थास्याम् ऊर्ध्वायां दिश्य् अविष्यन्तो नाम देवास्  
तेषं वो वर्षम् इषवः ।  
ते नो मृडत ते नो ऽधि ब्रूत  
तेभ्यो नमस् तेभ्यः स्वाहा ॥  

### ०१२

#### ०१
यो अप्स्व् अन्तर् यो वृत्रे  
अन्तर् यः पुरुषे यो अश्मनि ।  
य आविवेशौषधीर् यो वनस्पतींस्  
तेभ्यो अग्निभ्यो हुतम् अस्त्व् एतत् ॥  

#### ०२
यः सोमे अन्तर् य उ गोष्व् अन्तर्  
य आविष्टो वयसि यो मृगेषु ।  
य आविवेश द्विपदो यश् चतुष्पदस्  
तेभ्यो अग्निभ्यो हुतम् अस्त्व् एतत् ॥  

#### ०३
य इन्द्रेण सरथं संबभूव  
वैश्वानर उत विश्वदाव्यः ।  
यं जोहवीमि पृतनासुषासहिं  
तेभ्यो अग्निभ्यो हुतम् अस्त्व् एतत् ॥  

#### ०४
यो देवो विश्वाद् यम् उ कामम् आहुर्  
यं दातारं प्रतिगृह्णन्तम् आहुः ।  
यो धीरः शक्रः परिभूर् अदाभ्यस्  
तेभ्यो अग्निभ्यो हुतम् अस्त्व् एतत् ॥  

#### ०५
यं त्वा होतारं मनसाभिसंविदुस्  
त्रयोदश भौवनाः पञ्च मानवाः ।  
वर्चोधसे यशसे सूनृतावते  
तेभ्यो अग्निभ्यो हुतम् अस्त्व् एतत् ॥  

#### ०६
उक्षान्नाय वशान्नाय  
सोमपृष्ठाय वेधसे ।  
वैश्वानरस्य ज्येष्ठेभ्यस्  
तेभ्यो अग्निभ्यो हुतम् अस्त्व् एतत् ॥  

#### ०७
दिवं पृथिवीम् अन्तरिक्षं  
ये विद्युतम् अनुसंचरन्ति ।  
ये दिक्ष्व् अन्तर् य उ वाते अन्तस्  
तेभ्यो अग्निभ्यो हुतम् अस्त्व् एतत् ॥  

#### ०८
बृहस्पतिं वरुणं मित्रम् अग्निं  
हिरण्यपाणिं सवितारम् इन्द्रम् ।  
विश्वान् देवान् अङ्गिरसो हवामह +++(Bhatt. -mahe with underlining)+++  
इमं क्रव्यादं शमयन्त्व् अग्निम् ॥  

#### ०९
शान्तो अग्निः क्रव्याद्  
अथो पुरुषरेषणः ।  
अथो यो विश्वदाव्यस्  
तं क्रव्यादम् अशीशमम् ॥  

### ०१३

#### ०१
आयम् अगन् पर्णमणिर्  
बली बलेन प्रमृणन् सपत्नान् ।  
ओजो देवानां पय ओषधीनां  
मयि राष्ट्रं जिन्वत्व् अप्रयुच्छन् ॥  

#### ०२
मयि राष्ट्रं पर्णमणे  
मयि धारया श्रियम् ।  
अहं राष्ट्रस्याभीवर्गे  
युजा भूयासम् उत्तरः ॥  

#### ०३
यं निदधुर् वनस्पतौ  
वाजं देवाः प्रियं निधिम् ।  
तं म इन्द्रः सहायुषा  
मणिं दधातु भर्तवे ॥  

#### ०४
सोमस्य पर्णः सह उग्रम् आगन्न्  
इन्द्रेण दत्तो वरुणेन सख्या ।  
तम् अहं बिभर्मि बहु रोचमानो  
दीर्घायुत्वाय शतशारदाय ॥  

#### ०५
आ मा रुक्षत् पर्णमणिर्  
मह्या अरिष्टतातये ।  
यथाहम् उत्तरो ऽसानि  
मानुष्या अधि सम्पदः ॥  

#### ०६
पुनर् मैत्व् इन्द्रियं  
पुनर् आत्मा द्रविणं ब्राह्मणं च ।  
पुनर् अग्नयो धिष्ण्यासो  
यथास्थाम कल्पयन्ताम् इहैव ॥  

#### ०७
ये तक्षाणो रथकाराः  
कर्मारा ये मनीषिणः ।  
सर्वांस् तान् पर्ण रन्धय-  
-उपस्तिं कृणु मे जनम् ॥  

#### ०८
उपस्तिर् अस्तु वैश्य  
उत शूद्र उतार्यः ।  
सर्वांस् तान् पर्ण रन्धय-  
-उपस्तिं कृणु मे जनम् ॥  

### ०१४

#### ०१
येन वेहद् बभूविथ  
नाशयामसि तद् वयम् ।  
इदं तद् अन्यत्र त्वद्  
अप दूरे नि दध्मसि ॥  

#### ०२
आ ते गर्भो योनिम् एतु  
पुमान् वाण इवेषुधिम् ।  
आ वीरो ऽत्र जायतां  
पुत्रस् ते दशमास्यः ॥  

#### ०३
पुमांसं पुत्रं जनय  
तं पुमान् अनु जायताम् ।  
भवासि पुत्राणां माता  
जातानां जनयासि च ॥  

#### ०४
यानि भद्राणि बीजान्य्  
ऋषभा जनयन्ति ।  
तैस् त्वं पुत्रं विन्दस्व  
सा प्रसूर् धेनुका भव ॥  

#### ०५
कृणोमि ते प्रजापत्यम्  
आ गर्भो योनिम् एतु ते ।  
विन्दस्व पुत्रं नारि  
यस् तुभ्यं शम् असच्  
छम् उ तस्मै त्वं भव ॥ +++(Bhatt. bhavā)+++  

#### ०६
यासां पिता पर्जन्यो  
भूमिर् माता बभूव ।  
तास् त्वा पुत्रविद्याय  
देवीः प्रावन्त्व् ओषधीः ॥  

#### ०७
यस् ते योनिम् उदिङ्गयाद्  
ऋषभो रेतसा सह ।  
स त आ सिञ्चतु प्रजां  
दीर्घायुं शतशारदाम् ॥  

### ०१५

#### ०१
यां त्वा वातोवरयद्  
आर्द्रनाभा महर्षभः ।  
तस्यास् ते विश्वधायसो  
विषदूषणम् उद् भरे ॥  

#### ०२
यां त्वा वराहो अखनद्  
एकस्मिन्न् अधि पुष्करे ।  
तस्यास् ते विश्वधायसो  
विषदूषणम् उद् भरे ॥  

#### ०३
यां त्वादितिर् अवपद्  
बीजवापम् अधि पुष्करे ।  
तस्यास् ते विश्वधायसो  
विषदूषणम् उद् भरे ॥  

#### ०४
यस्याः कुलायं सलिले  
अन्तर् महत्य् अर्णवे ।  
तस्यास् ते विश्वधायसो  
विषदूषणम् उद् भरे ॥  

#### ०५
उत् ते भर उत्तमाया  
अधमायास् त उद् भरे ।  
उन् मध्यमान् मध्यमे तद्  
विषदूषणम् उद् भरे ॥  

#### ०६
अग्रभं सम् अग्रभम्  
उभावन्तौ सम् अग्रभम् ।  
दिवश् च पृथिव्याश् च  
विषदूषणम् उद् भरे ॥  



### ०१६


#### ०१
पैद्वो ऽसि पृतनायुः स्वाहा ॥  
#### ०२
सोमम् अहिंसीः सोमहिंसितो ऽसि स्वाहा ॥  
#### ०३
ब्राह्मणम् अहिंसीर् ब्रह्महिंसितो ऽसि स्वाहा ॥  

#### ०४
नाभूद् अहिर् भ्रूणम् आरद् अहिर्  
अद्रिम् अरसावधीत् ।  
विषस्य ब्रह्मणामासीत्  
ततो जीवन् न मोक्षसे ॥ +++(mokṣyase)+++  

#### ०५
उष्टो ऽहिः समुष्टो *ऽहिर् +++(Bhatt. samuṣṭo hi)+++  
निर्धीतो अरसः कृतः ।  
विषस्य ब्रह्मणामासीत्  
ततो जीवन् न मोक्षसे ॥  

#### ०६
पुनर् ददामि ते विषं  
पूर्वपद्यम् इद् आरिथ ।  
मां ददश्वान् मन्यसे  
मया दष्टो न मोक्षसे ॥  

### ०१७

#### ०१
एकशतं भेषजानि  
तेषां मातास्य् ओषधे ।  
समुद्रम् अव गच्छसि  
पृथिव्याम् अधि निष्ठिता ॥  

#### ०२
तस्यां वेदाधि भेषजं  
दशशीर्षो दशजिह्वः ।  
यस् ते प्रथम आददे  
शं श्वावन्त ओषधे  
यम् अदाद् वीरयुग् भिषक् ॥  

#### ०३
पुनश् चक्षुः पुनः प्राणः  
पुनर् आयुर् न आगमत् ।  
निष् ट्वाकरं निष्कृत्या  
निष् ट्वा निष्कृत्याकरम् ॥  

#### ०४
मुञ्चामि त्वा शपथ्याद्  
अथो वरुण्याद् उत ।  
अथो यमस्य पड्वीशाद्  
विश्वस्माद् देवकिल्बिषात् ॥  

#### ०५
सं ते शीर्ष्णः कपालानि  
हृदयस्य च यो विदुः ।  
उद्यन् सूर्य आदित्यो  
अङ्गद्योतम् अनीनशत् ॥  

#### ०६
हिमवतः प्र स्रवथ  
सिन्धौ समह सङ्गमः ।  
ता आपः सर्वाः सङ्गत्य  
चक्षुः प्राणं च धत्त नः ॥  

### ०१८

#### ०१
हस्तिवर्चसं प्रथतां बृहद् यशो  
अदित्या यत् तन्वः संबभूव ।  
तत् सर्वे सवितुर् मह्यम् एतद्  
विश्वे देवासो अदितिः सजोषाः ॥  

#### ०२
मित्रश् च वरुणश् च-  
-इन्द्रो रुद्रश् च वेधतु ।  
देवासो विश्वधायसस्  
तेन माञ्जन्तु वर्चसा ॥  

#### ०३
यत् ते वर्चो जातवेदो  
बृहद् भवत्य् आहुते ।  
तेन माम् अद्य वर्चसा  
अग्ने वर्चस्विनं कृधि ॥  

#### ०४
येन हस्ती वर्चसा संबभूव  
येन राजा मनुष्येष्व् अन्तः ।  
येन देवा ज्योतिषा द्याम् उदायन्  
तेन माग्ने वर्चसा सं सृजेह ॥  

#### ०५
यावद् वर्चः सूर्यस्य-  
-असुरस्य च हस्तिनः ।  
तावन् मे अश्विना वर्चः  
कृणुतं पुष्करस्रजा ॥  

#### ०६
यावच् चतस्रः प्रदिशश्  
चक्षुर् यावत् समश्नुते ।  
तावत् सम् ऐत्व् इन्द्रियं  
मयि तद् धस्तिवर्चसम् ॥  

### ०१९

#### ०१
संशितं म इदं ब्रह्म  
संशितं वीर्यं मम ।  
संशितं क्षत्रं मे जिष्णु  
येषाम् अस्मि पुरोहितः ॥  

#### ०२
सम् अहम् एषां राष्ट्रं श्यामि  
सम् ओजो वीर्यं बलम् ।  
वृश्चामि शत्रूणां बाहू  
सं श्यामि स्वान् अहम् ॥  

#### ०३
तेक्ष्णीयांसः पर्शोर्  
अग्नेस् तीक्ष्णतरा उत ।  
इन्द्रस्य वज्रात् तेक्ष्णियांसो  
येषाम् अस्मि पुरोहितः ॥  

#### ०४
अधस् पद्यन्ताम् अधरे भवन्तु  
ये न इन्द्रं मघवानं पृतन्यान् ।  
क्षणामि ब्रह्मणामित्रान् उन् नयामि स्वान् अहम् ॥  

#### ०५
एषाम् अहम् आयुधा सं श्याम्य्  
एषां राष्ट्रं सुवीरं वर्धयामि ।  
एषां क्षत्रम् अजरम् अस्तु जिष्णु-  
-उग्रम् एषां चित्तं विश्वे वन्तु देवाः ॥  

#### ०६
अभि प्रेत जयत प्रसूताः  
सं वः श्यामि नर आयुधानि ।  
तीक्ष्णेषवो बलधन्वनो हत-  
-उग्रायुधा अबलान् उग्रबाहवः ॥  

### ०२०

#### ०१
इहैव ध्रुवां नि मिनोमि शालां  
क्षेमे तिष्ठाति घृतम् उक्षमाणा ।  
तां त्वा शाले सर्ववीराः सुवीरा  
अरिष्टवीरा अभि सं चरेम ॥  

#### ०२
इहैव ध्रुवा प्रति तिष्ठ शाले  
अश्वावती गोमती सूनृतावती ।  
ऊर्जस्वती घृतवती पयस्वत्य्  
उच् छ्रयस्व महते सौभगाय ॥  

#### ०३
धरुण्य् असि शाले  
बृहच्छन्दाः पूतिधान्या ।  
आ त्वा वत्सो मीमयद् आ कुमार  
आ धेनवः सायम् आ स्यन्दमानाः ॥  

#### ०४
इमां शालां सविता वायुर् अग्निस्  
त्वष्टा होता नि मिनोतु प्रजानन् ।  
उक्षन्तूध्ना मरुतो घृतेन  
भगो नो राजा नि कृषिं तनोतु ॥  

#### ०५
मानस्य पत्नी शरणा स्योना  
देवी देवेभिर् निमितास्य् अग्रे ।  
तृणं वसाना सुमना असस् त्वं  
रयिं नो धेहि सुभगे सुवीरम् ॥  

#### ०६
आ त्वा कुमारस् तरुण  
आ वत्सो जगता सह ।  
आ त्वा परिश्रुतः कुम्भ  
आ दध्नः कलश्य् अयत् ॥  



### ०२१

#### ०१
इमम् इन्द्र वर्धय क्षत्रियं म  
इमं विशाम् एकवृषं कृणु त्वम् ।  
निर् अमित्रान् अक्ष्णुह्य् अस्य सर्वांस्  
तान् रन्धयास्मा अहमुत्तरेषु ॥  

#### ०२
अयम् अस्तु धनपतिर् धनानाम्  
अयं विशां विश्पतिर् अस्तु राजा ।  
अस्मिन्न् इन्द्र महि वर्चांसि धेह्य् +++(Bhatt. Inda (misprint))+++  
अवर्चसं कृणुहि शत्रुम् अस्य ॥  

#### ०३
एमं भज ग्रामे अश्वेषु गोषु  
निष्टं भज यो ऽमित्रो अस्य ।  
वर्ष्मत् क्षत्राणाम् अयम् अस्तु राजा-  
-इन्द्र शत्रूं रन्धय सर्वम् अस्मै ॥  

#### ०४
अस्मै द्यावापृथिवी भूरि वामं  
सं दुहातां घर्मदुघे इव धेनुम् ।  
अयं राजा प्रिय इन्द्रस्य भूयात्  
प्रियो गवाम् ओषधीनाम् उतापाम् ॥  

#### ०५
युनज्मि त उत्तरावन्तम् इन्द्रं  
येन जयन्ति न पराजयन्ते ।  
यस् त्वा करद् एकवृषं जनानाम्  
उत राजन्न् उत्तमं मानवानाम् ॥  

#### ०६
उत्तरस् त्वम् अधरे सन्त्व् अन्ये  
ये के च राजन् प्रतिशत्रवस् ते ।  
एकवृष इन्द्रसखा जिगीवां  
छत्रूयताम् अभि तिष्ठा महांसि ॥  

### ०२२

#### ०१
विषाणास्याङ्गिरसी  
देवजाः प्रतिचक्षणी ।  
दिवस् पृथिव्याः संभूता  
सहस्राक्षीहैधि नः ॥  

#### ०२
सहस्राक्षी या तु गृभा-  
-अति पश्यास्य् ओषधे ।  
सदान्वाघ्नी रक्षोघ्नी  
भवेह प्रतिचक्षणी ॥  

#### ०३
ये हरन्त्य् आसुतेयं  
पयस्फातिं चौषधे ।  
तांस् त्वं सहस्रचक्षो  
गृभाय कृतवीर्ये ॥  

#### ०४
य आतुरं रन्धयन्ते  
ऽर्ष्मन्तं च विहृतम् ।  
तांस् त्वं सहस्रचक्षो  
गृभाय कृतवीर्ये ॥  

#### ०५
यथाश्वा चतुरक्षो  
रात्रिं नक्तातिपश्यति ।  
एवा सहस्रचक्षो त्वं  
प्रति पश्यास्य् आयतः ॥  

#### ०६
गोभिर् अश्वैर् वसुभिर्  
अपक्रीतास्य् ओषधे ।  
श्यावस्याश्वस्य चक्षुषा  
प्रति पश्य किमीदिनः ॥  

### ०२३

#### ०१
सं सचध्वं सं पिबध्वम्  
अन्नं वो मधुमत् सह ।  
व्रतं वः सर्वं सध्र्यक्  
समानं चेतो अस्तु वः ॥  

#### ०२
सं जानीध्वम् इन्द्रश् चेत्ता वो ऽस्त्व्  
अयं वो ऽग्निर् नि हरः शमयाति ।  
यद् वैरहत्यम् उत भीमम् आसीद्  
विश्वे देवा अप तत् प्लावयन्तु ॥  

#### ०३
शं वः स्यास्तु बृहस्पतिः  
शं द्यावापृथिवी उभे ।  
शम् अन्तरिक्षम् उत वो मरुत्वान्  
शं वः स्यास्त्व् अदितिर् देवपुत्रा ॥  

#### ०४
कल्पेतां द्यावापृथिवी  
कल्पन्ताम् आप ओषधीः ।  
कल्पन्ताम् अग्नयः सर्वे  
ऽस्मै श्रैष्ठाय सव्रताः ॥  

#### ०५
सं वः सृजामि हृदयं  
संसृष्टं मनो अस्तु वः ।  
संसृष्टा वस् तन्वः सन्तु  
संसृष्टः प्राणो अस्तु वः ॥  

#### ०६
सं वः पशूनां हृदयं सृजामि  
सं पुत्राणाम् उत या दुहितरो वः ।  
सं वो जायानां मनसा मनांसि  
सं पतीनाम् उत चक्षुः सृजामि ॥  

### ०२४

#### ०१
प्राची दिग् अग्निर् अधिपतिर्  
असितो रक्षितादित्या इषवः ।  
तेभ्यो नमो ऽधिपतिभ्यो नमो  
रक्षितृभ्यो नम इषुभ्यो नमो वो ऽस्तु ।  
यो ऽस्मान् द्वेष्टि यं वयं द्विष्मस्  
तं वो जम्भे दध्मस् तम् उ प्राणो जहातु ॥  

#### ०२
दक्षिणा दिग् इन्द्रो ऽधिपतिस्  
तिरश्चिराजी रक्षिता वसव इषवः ।  
तेभ्यो नमो ऽधिपतिभ्यो नमो  
रक्षितृभ्यो नम इषुभ्यो नमो वो ऽस्तु ।  
यो ऽस्मान् द्वेष्टि यं वयं द्विष्मस्  
तं वो जम्भे दध्मस् तम् उ प्राणो जहातु ॥  

#### ०३
प्रतीची दिग् वरुणो ऽधिपतिः  
पृदाकू रक्षिता मित्र इषवः ।  
तेभ्यो नमो ऽधिपतिभ्यो नमो  
रक्षितृभ्यो नम इषुभ्यो नमो वो ऽस्तु ।  
यो ऽस्मान् द्वेष्टि यं वयं द्विष्मस्  
तं वो जम्भे दध्मस् तम् उ प्राणो जहातु ॥  

#### ०४
उदीची दिक् सोमो ऽधिपतिः  
स्वजो रक्षिता वात इषवः ।  
तेभ्यो नमो ऽधिपतिभ्यो नमो  
रक्षितृभ्यो नम इषुभ्यो नमो वो ऽस्तु ।  
यो ऽस्मान् द्वेष्टि यं वयं द्विष्मस्  
तं वो जम्भे दध्मस् तम् उ प्राणो जहातु ॥  

#### ०५
ध्रुवा दिग् विष्णुर् अधिपतिः  
कल्माषग्रीवो रक्षिता वीरुध इषवः ।  
तेभ्यो नमो ऽधिपतिभ्यो नमो  
रक्षितृभ्यो नम इषुभ्यो नमो वो ऽस्तु ।  
यो ऽस्मान् द्वेष्टि यं वयं द्विष्मस्  
तं वो जम्भे दध्मस् तम् उ प्राणो जहातु ॥  

#### ०६
ऊर्ध्वा दिग् बृहस्पतिर् अधिपतिश्  
चित्रो रक्षिताशनिर् इषवः ।  
तेभ्यो नमो ऽधिपतिभ्यो नमो  
रक्षितृभ्यो नम इषुभ्यो नमो वो ऽस्तु ।  
यो ऽस्मान् द्वेष्टि यं वयं द्विष्मस्  
तं वो जम्भे दध्मस् तम् उ प्राणो जहातु ॥  

### ०२५

#### ०१
अनड्वान् दाधार पृथिवीं द्याम् उतामूम्  
अनड्वान् दाधारोर्व् अन्तरिक्षम् ।  
अनड्वान् दाधार प्रदिशः षड् उर्वीर्  
अनड्वान् इदं विश्वं भुवनम् आ विवेश ॥  

#### ०२
अनड्वान् दुहे सुकृतस्य लोक  
ऐनं प्यायेत पवमानः पुरस्तात् ।  
पर्जन्यो धारा मरुत ऊधो अस्य  
यज्ञः पयो दक्षिणा दोहो अस्य ॥  

#### ०३
अनड्वान् इन्द्रः स पशुभ्यो वि चष्टे  
त्रयां छक्रोप मिमीते अध्वनः ।  
स भूतं भविष्यद् भुवनं दुहानः  
सर्वा देवानां बिभ्रच् चरति व्रतानि ॥  

#### ०४
यस्य नेशे यज्ञपतिर् न यज्ञो  
नास्य दातेशे न प्रतिग्रहीता ।  
यो विश्वभृद् विश्वकर्मा  
घर्मं नो ब्रूत यतमश् चतुष्पात् ॥  

#### ०५
इन्द्र एष मनुष्येष्व् अन्तर्  
घर्मस् तप्तश् चरति शोशुचानः ।  
सुप्रजा असत् स उदारे न सर्षद्  
यो नाश्नीयाद् अनडुहो विजानन् ॥  

#### ०६
येन देवाः स्वर् आरुरुहुर्  
हित्वा शरीरम् अमृतस्य धाम ।  
तेन गेष्म सुकृतस्य लोकं  
घर्मस्य व्रतेन यशसा तपस्यया ॥  

#### ०७
द्वादशैता रात्रीर्  
व्रत्या आहुः प्रजापतेः ।  
तत्रापि ब्रह्मणो व्रतं  
तत्राप्य् अनडुहो बलम् ॥  

#### ०८
यास् त आहुः प्रजापतेर्  
व्रत्या रात्रीर् द्वादश ।  
तत्रापि ब्रह्म यो वेद  
तद् वा अनडुहो बलम् ॥  

#### ०९
दुहे वा अनड्वान् सायं  
दुहे प्रातर् दुहे दिवा ।  
दोहा ये अस्य संयन्ति  
तान् विद्मानुपदस्वतः ॥  

#### १०
यो वेदानडुहो दोहान्  
सप्तान् उपदस्वतः ।  
प्रजां च लोकं चाप्नोति  
तथा सप्त र्षयो विदुः ॥  

#### ११
मध्यम् एतद् अनडुहो  
यत्रैष वह आहितः ।  
एतावद् अस्य प्राचीनं  
यावान् प्रत्यङ् समाहितः ॥  

#### १२
पद्भिः सेदिम् अवक्रामन्न्  
इरां जङ्घाभिर् उत्खिदन् ।  
श्रमेणानड्वान् कीलालं  
कीनाशश् चाभि गच्छतः ॥  

#### १३
इन्द्र एष मनुष्येष्व्  
अनड्वान् इत्य् उच्यते ।  
शफासो अस्य मा रिषन्  
सर्वा याश् चास्य कुष्ठिकाः ॥  

#### १४
इन्द्रो बलेनासि परमेष्ठी  
व्रतेन येन गौस् तेन वैश्वदेवः ।  
यो अस्मान् द्वेष्टि यं वयं द्विष्मस्  
तस्य प्राणान् सं बृहत् तस्य प्राणान् वि वृह ॥  



### ०२६

#### ०१
गृहान् ऐमि मनसा मोदमान  
ऊर्जं बिभ्रद् वसुमनिः सुमेधाः ।  
अघोरेण चक्षुषा मित्रियेण  
गृहाणां पश्यन् पय उत् तरामि ॥  

#### ०२
इमे गृहा मयोभुव  
ऊर्जस्वन्तः पयस्वन्तः ।  
पूर्णा वामस्य तिष्ठन्तस्  
ते नो जानन्तु जानतः ॥  

#### ०३
सूनृतावन्तः सुभगा  
इरावन्तो हसामुदाः ।  
अक्षुध्या अतृष्यासो  
गृहा मास्मद् बिभीतन ॥  

#### ०४
येषाम् अध्येति प्रवसन्  
येषु सौमनसो बहुः ।  
गृहान् उप ह्वयामहे  
ते नो जानन्त्व् आयतः ॥  

#### ०५
उपहूता इव गाव  
उपहूता अजावयः ।  
अथो अन्नस्य कीलाल  
उपहूतो गृहेषु नः ॥  

#### ०६
उपहूता भूरिधनाः  
सखायः स्वादुसंमुदः ।  
अरिष्टाः सर्वपूरुषा  
गृहा नः सन्तु सर्वदा ॥  

### ०२७

#### ०१
हन्तायम् अस्त्व् अप्रतिघात्यः  
सासह्वाꣳ इन्द्रः पृतना अभिष्ठिः ।  
प्रजापतिर् अदधाद् ओजो अस्मै  
बृहद् धविर् हविषा वर्धनेन ॥  

#### ०२
प्रजापते हविषा वर्धनेन  
हन्तारम् इन्द्रम् अकृणोर् अघात्यम् ।  
तस्मै विशो देवकृता नमन्त  
स हि हन्ता स हि हव्यो बभूव ॥  

#### ०३
प्रजापते अभि नो नेष वस्य  
उर्वीं गव्यूतिम् अभिमातिषाहः । +++(urvīṃ with ms. Vā; Bhatt. ūrvīṃ)+++  
वर्धयन्न् इन्द्रं बृहते रणाय  
देवं देवेन हविषा वर्धनेन ॥  

#### ०४
यथा विश्वाः पृतनाः संजयासि  
यथा शत्रून् सहमानः सहासै ।  
यथासः सम्राट् सुसम्राड्  
एवा त्वेन्द्रो ऽप्रतिवधं कृणोतु ॥  

#### ०५
अयं वीरो ऽप्रति हन्तु शत्रून्  
विश्वे देवा अप सदस् कराथ ।  
मास्य प्रजां रीरिषन् मोत वीरान्  
इमम् इन्द्रो ऽप्रतिवधं कृणोतु ॥  

#### ०६
जहि शत्रून् प्रति रन्धयस्व- +++(read 'prati?)+++  
-अग्निष् टे गोपा अधिपा वसिष्ठः ।  
शर्म ते राजा वरुणो नि यच्छाद्  
एवा त्वेन्द्रो ऽप्रतिवधं कृणोतु ॥  

### ०२८

#### ०१
सं स्पृशेथां तनूभ्यां  
सं मुखाभ्यां सम् आत्मना ।  
सं वां ब्रह्मणस्पतिः  
सोमः सं स्पर्शयाति वाम् ॥  

#### ०२
अभ्य् अस्य नाम वाचा  
दधामि नाह मोक्ष्यते ।  
ममेद् अहैनं कामे  
लभै कृष्णम् इवाखरे ॥  

#### ०३
यः प्रेमा प्रेण्याम् आसीद्  
दत्तः सोमेन बभ्रुणा ।  
तस्माद् अधि श्रुतं मम  
मय्य् अस्य मन आहितम् ॥  

#### ०४
यं पुमांसं कामयसे  
यस्मिन् वा भगम् इच्छसे ।  
हृच्छोकम् अस्मिन्न् आ दध्मो  
यथा शुष्याति त्वाम् अनु ॥  

#### ०५
यथास्य हृदयं शुष्याद्  
अपिच्छिन्नेव शंगुणी ।  
चक्षुर् आकाश्यं भीमं +++(Bhatt. ākāsyaṃ)+++  
मांपश्यम् अभिरोरुदम् ॥  

#### ०६
प्रियंकरणम् उत्तमं  
मधुघेन तद् आभृतम् ।  
त्वं हासि वर्चस्यो  
ऽथो हासि सुमङ्गलः ।  
अथो सर्वासां वीरुधां  
प्रियङ्करणम् उच्यसे ॥  

### ०२९

#### ०१
प्रतीची सोमम् अस्य् ओषधे  
प्रतीच्य् उत सूर्यम् ।  
प्रतीची विश्वान् देवांस्  
तथा त्वाच्छा वदामसि ॥  

#### ०२
इमां खनाम्य् ओषधिं  
नितत्नीम् अनुतन्तमाम् ।  
आयतः प्रतिनन्दनीं  
परायतो निवर्तनीम् ॥  

#### ०३
अमुष्याहं परायत  
आयतो मनो अग्रभम् ।  
अग्रभं हस्त्यं मनो  
ऽथो हृदय्यं मनः ॥  

#### ०४
मयि ते मन आहितं  
मयि चित्तं मयि व्रतम् ।  
ममेद् अपि क्रताव् असो  
मम चित्ते सचावहै ॥  

#### ०५
अहं वदानि मा त्वं  
सभायां घ त्वं वद ।  
ममेद् असस् त्वं केवलो  
नान्यासां कीर्तयाश् चन ॥  

#### ०६
यदि वासि तिरो जनं  
यदि वा नद्यस् तिरः ।  
इयं त्वा मह्यम् ओषधिर्  
बद्ध्वेव न्य् आनयात् ॥  

### ०३०


#### ०१
यथा कलाम् इत्य् एका ॥  

#### ०२
सं राजानो ऽगुः सम् ऋणान्य् अगुः  
सं कुष्ठा अगुः सं कुला अगुः ।  
सम् अस्मासु सुष्वप्न्यं  
निर् द्विषते दुष्वप्न्यं सुवामः ॥ +++(Bhatt. duḥṣvapnyaṃ)+++  

#### ०३
देवानां पत्नीनां  
गर्भ यमस्य करणः ।  
यो भद्रः स्वप्नः स मम  
यः पापस् तं द्विषते प्र हिण्मः ॥  

#### ०४
तृष्णामा नामासि कृष्णशकुनेर् मुखं निरृतेर् मुखम् ।  
तं त्वा स्वप्न तथा विद्म ॥  

#### ०५
स त्वं स्वप्नाश्व इवाकायम् अश्व इव नीनाहम् ।  
अनास्माकं देवपीयुं पियारुं वप्सः ॥  

#### ०६
यद् अस्मासु दुष्वप्न्यं +++(Bhatt. duḥṣvapnyaṃ)+++  
यद् गोषु यच् च नो गृहे ।  
अनास्माकस् तद् देवपीयुः पियारुं  
निष्कम् इव प्रति मुञ्चताम् ॥  

#### ०७
नवारत्नीन् अवमाय-  
-अस्माकं तन्वस् परि ।  
दुष्वप्न्यं सर्वं दुर्भूतं +++(Bhatt. duḥṣvapnyaṃ)+++  
द्विषते निर् दिशामसि ॥  



### ०३१

#### ०१
देवा मरुतः पृश्निमातरो  
ऽपो दत्तोदधिं भिन्त ।  
दिवस् पृथिव्या उरोर् अन्तरिक्षाद्  
अस्मै क्षत्रायानेन ब्रह्मणाभ्यः  
प्रजाभ्य आभ्य ओषधीभ्यः स्वाहा ॥  

#### ०२
देवा अग्न इन्द्र सूर्य-  
-अपः (…) ॥ +++(see 1bcde)+++  

#### ०३
देवाः सयुजो मित्र वरुणार्यमन्न्  
अपः (…) ॥ +++(see 1bcde)+++  

#### ०४
देवाः पितरो ऽवमा आयवः क्राव्य- +++(read krāvyāpaḥ with K; Bhatt. krāvya apo)+++  
-अपः (…) ॥ +++(see 1bcde)+++  

#### ०५
देवाप्सुषदो ऽपां नपात् तनूनपान् नराशंस-  
-अपो दत्तोदधिं भिन्त ।  
(…) ॥ +++(see 1cde)+++  

#### ०६
देव बृहस्पते ऽपो धेह्य् उदधिं भिन्धि ।  
(…) ॥ +++(see 1cde)+++  

#### ०७
देव प्रजापते ऽपो धेह्य् उदधिं भिन्धि ।  
(…) ॥ +++(see 1cde)+++  

#### ०८
देव परमेष्ठिन्न् अपो धेह्य् उदधिं भिन्धि ।  
दिवस् पृथिव्या उरोर् अन्तरिक्षाद्  
अस्मै क्षत्रायानेन ब्रह्मणाभ्यः  
प्रजाभ्य आभ्य ओषधीभ्यः स्वाहा ॥  

### ०३२

#### ०१
प्रजापतेर् जायमानाः  
प्रजा जाताश् च या इमाः ।  
ता अस्मै प्रति वेदय  
चिकित्वाꣳ अनु मन्यताम् ॥  

#### ०२
येषाम् ईशे पशुपतिः पशूनां  
चतुष्पदाम् उत वा ये द्विपादः ।  
निष्क्रीतास् ते यज्ञिया यन्ति लोकं  
रायस्पोषाय यजमानं सचन्ताम् ॥  

#### ०३
प्रमुञ्चन्तो भुवनस्य गोपा  
गातुं देवा यजमानाय धत्त ।  
उपाकृतं शशमानं यद् अस्थात्  
प्रियं देवानाम् अप्य् एतु पाथः ॥  

#### ०४
ये बध्यमानम् अनु दीध्याना +++(Bhatt. dīdhyānāṃ)+++  
अन्वैक्षन्त मनसा चक्षुषा च ।  
अग्निष् टान् अग्रे प्र मुमुक्त देवः  
प्रजापतिः प्रजया संविदानः ॥  

#### ०५
येषां प्राणा अन्वबध्नन्त बद्वं  
गवां पशूनाम् उत पूरुषाणाम् ।  
इन्द्रस् तान् अग्रे प्र मुमुक्त देवः  
प्रजापतिः प्रजया संविदानः ॥  

#### ०६
य आरण्याः पशवो विश्वरूपा  
ये विश्वरूपा उतैकरूपाः ।  
वायुष् टान् अग्रे प्र मुमुक्त देवः  
प्रजापतिः प्रजया संविदानः ॥  

#### ०७
प्रजानन्तः प्रति गृह्णन्तु देवाः  
प्राणम् अङ्गेभ्यस् पर्याचरन्तम् ।  
द्यां गच्छ प्रति तिष्ठा शरीरैः  
स्वर्गं याहि पथिभिः शिवेभिः ॥  

### ०३३

#### ०१
समास् त्वाग्न ऋतवो वर्धयन्तु  
संवत्सर ऋषयो यानि सत्या ।  
सं द्युम्नेन दीदिहि रोचनेन  
विश्वा आ भाहि प्रदिशश् चतस्रः ॥  

#### ०२
सं चेध्यस्वाग्ने प्र च बोधयैनम्  
उच् च तिष्ठ महते सौभगाय ।  
मा ते रिषन्न् उपसत्तारो अत्र  
ब्राह्मणास् ते यशसः सन्तु मान्ये ॥  

#### ०३
त्वाम् अग्ने वृणते ब्राह्मणा इमे  
शिवो अग्ने प्रतरणो न एधि ।  
सपत्नहाग्ने अभिमातिजिद् भव  
स्वे क्षये दीदिह्य् अप्रयुच्छन् ॥  

#### ०४
इहैवाग्ने अधि धारया रयिं  
मा त्वा दभन् पूर्वचित्ता निकारिणः ।  
क्षत्रम् अग्ने सुयमम् अस्तु तुभ्यम्  
उपसत्ता वर्धतां ते अनिष्टृतः ॥  

#### ०५
क्षत्रेणाग्ने स्वेन सं रभस्व  
मित्रेणाग्ने मित्रधेयं यतस्व ।  
सजातानां मध्यमेष्ठेयम् अस्या  
राज्ञाम् अग्ने विहव्यो दीदिहीह ॥  

#### ०६
अति निहो ऽति निरृतीर्  
अत्य् अरातीर् अति द्विषः ।  
विश्वा ह्य् अग्ने दुरिता तर त्वम्  
अथास्मभ्यं सहवीरं रयिं दाः ॥  

#### ०७
अनाधृष्यो जातवेदा अनिष्टृतो  
विराड् अग्ने क्षत्रभिर् दीदिहीह ।  
व्यमीवाः प्रमुञ्चन् मानुषेभ्यः  
शिवेभिर् अद्य परि पाहि नो गयैः ॥  

### ०३४

#### ०१
अयं ते योनिर् ऋत्वियो  
यतो जातो अरोचथाः ।  
तं जानन्न् अग्न आ रोह-  
-अथा नो वर्धया रयिम् ॥  

#### ०२
प्रदातारं हवामहे  
अग्निम् उग्रम् ऊतये ।  
शुचिर् यो वृत्रहन्तमः ॥  

#### ०३
अग्ने अच्छा वदेह नः  
प्रत्यङ् नः सुमना भव ।  
प्र णो यच्छ विशां पते  
धनदा असि नस् त्वम् ॥  

#### ०४
प्र णो यच्छत्व् अर्यमा  
प्र भगः प्र बृहस्पतिः ।  
प्र पूषा प्रोत सूनृता  
रयिं देवी दधातु नः ॥  

#### ०५
अर्यमणं बृहस्पतिम्  
इन्द्रं दानाय चोदय ।  
वातं विष्णुं सरस्वतीं  
सवितारं च वाजिनम् ॥  

#### ०६
सोमं राजानम् अवसे  
ऽग्निं गीर्भिर् हवामहे ।  
आदित्यं विष्णुं सूर्यं  
ब्रह्माणं च बृहस्पतिम् ॥  

#### ०७
इन्द्रवायू बृहस्पतिः  
सुहवेह हवामहे ।  
यथा नः सर्वम् इज् जगत्  
सङ्गत्यां सुमना असत् ॥  

#### ०८
त्वं नो अग्ने अग्निभिर्  
ब्रह्म यज्ञं च वर्धय ।  
त्वं नो देव दातवे  
रयिं दानाय चोदय ॥  

#### ०९
वाजस्येदं प्रसवे संबभूव  
मेमा च विश्वा भुवनान्य् अन्तः ।  
उतादित्सन्तं दापयति प्रजानन्  
रयिं च नः सर्ववीरं नि यच्छात् ॥  

#### १०
दुह्रां मे पञ्च प्रदिशो  
दुह्राम् उर्वीर् यथाबलम् ।  
प्रापेयं सर्वाम् आकूतिं  
मनसा हृदयेन च ॥  

#### ११
गोसनिं वाचम् उदेयं  
वर्चसा माभ्य् ऊर्णुहि ।  
आ रुन्धां सर्वतो वायुस्  
त्वष्टा पोषाय ध्रियताम् ॥  

### ०३५

#### ०१
यत इन्द्र भयामहे  
ततो नो अभयं कृधि ।  
मघवञ् छग्धि तव त्वं न ऊतिभिर्  
वि द्विषो वि मृधो जहि ॥  

#### ०२
इन्द्रं वयम् अनूराधं हवामहे  
ऽनु राध्यास्म द्विपदा चतुष्पदा ।  
मा नः सेना अररुषीर् उप गुर्  
विषूचीर् इन्द्र द्रुहो वि नाशय ॥  

#### ०३
इन्द्रस् त्रातोत वृत्रहा  
परस्पा नो वरेण्यः ।  
स रक्षिता चरमतः स मध्यतः  
स पश्चात् स पुरस्तान् नो अस्तु ॥  

#### ०४
उरुं नो लोकम् अनु नेषि विद्वान्  
स्वर्यज् ज्योतिर् अभयं स्वस्ति ।  
उग्रा त इन्द्र स्थविरस्य बाहू  
उप क्षियेम शरणा बृहन्ता ॥  

#### ०५
अभयं नः करत्य् अन्तरिक्षम्  
अभयं द्यावापृथिवी उभे ।  
अभयं पश्चाद् अभयं पुरस्ताद्  
उत्तराद् अधराद् अभयं नो अस्तु ॥  

#### ०६
अभयं मित्राद् अभयम् अमित्राद्  
अभयं ज्ञाताद् अभयं पुरो नः ।  
अभयं नक्तम् अभयं दिवा नः  
सर्वा आशा मम मित्रं भवन्तु ॥  



### ०३६

#### ०१
जय प्रेहि माप क्रामः  
शत्रूणां वेद आ खिद ।  
इन्द्रः सपत्नहा भीमः  
सञ्जयस् ते सम् आनृधत् ॥  

#### ०२
त्वं जयासि न परा जयासा  
अर्भेष्व् आजौ मघवन् महत्सु च ।  
उग्रं चित् त्वाम् अवसे सं शिशीमहे  
स त्वं न इन्द्र हवनेषु मृड ॥  

#### ०३
गोजिता बाहू असमक्रतू युधि  
कर्मन्कर्मञ् छतमूती स्वजङ्करा ।  
अकल्प इन्द्रो ऽप्रतिमानम् ओजः  
स त्वं न इन्द्र हवनेषु मृड ॥  

#### ०४
वेदाहम् ऐन्द्रं प्रियम् अस्य शेवधिं  
यद् अस्य नाम गुह्यं समीके ।  
स इज् जयाति मघवा ममासत्य्  
अस्माकं युध्मो विहवे हवं गमत् ॥  

#### ०५
वयं जयेम त्वायुजा भृतो  
अस्माकम् अंशम् उद् अवा भरेभरे ।  
अस्मभ्यम् इन्द्र वरिवः सुगं कृधि  
प्र शत्रूणां मघवन् वृष्णिया रुज ॥  

#### ०६
त्वां देवेषु प्रथमं हवामहे  
त्वं बभूविथ पृतनासु सासहिः ।  
सेमं नः कारुम् उपमन्युम् उद्भिदम्  
इन्द्र करासि प्रसवे रथं पुरः ॥  

### ०३७

#### ०१
स्मर स्मरो ऽसि  
देवैर् दत्तो ऽसि स्मर ।  
अमुष्य मन आ स्मर  
यथाहं कामये तथा ॥  

#### ०२
शोचयास्य हृदयं काम गच्छ-  
-अङ्गज्वरो दहतु शोचतु त्मना ।  
सङ्कल्पा अस्य समरन्ताधीभिर्  
इयम् एवास्य दिगमहन्यन्याः ॥  

#### ०३
निरानन्दाः प्रमुच्छदो मनोमुहो  
नयुवो नष्टकृत्वा अरण्यवः ।  
आवेशिनीः प्रद्रुपो रोपयिष्णुर्  
एत आस्ताध्यः प्र हिणोमि ब्रह्मणा ॥  

#### ०४
हृत्कर्तनी ऋतुदा ग्रामान्नाशनीः  
स्वप्नच्छिद उघ्ननीघ्ना मनोमुहः ।  
आवेशिनीः प्रद्रुपो रोपयिष्णुर्  
एत आस्ताध्यः प्र हिणोमि ब्रह्मणा ॥  

#### ०५
इन्द्राग्नी मित्रावरुणा ते अद्य-  
-उभे च द्यावापृथिवी मातरिश्वा ।  
अश्विना देवः सविता भगश् च  
मनस् त उ घ्नन्तु न रमासा अत्र ॥  

#### ०६
त्रयस्त्रिंशत् त्वा उत घ्नन्तु देवा  
आध्यश् चित्तम् उप ते भरन्ताम् ।  
भरद्वाजस्य मतयस् त ईशतां  
छिन्नेव नौर् बन्धनात् प्र प्लवस्व ॥  

#### ०७
एताः पतन्त्य् आध्यो  
वार्षिकीर् इव विद्युतः ।  
तासां प्रतिग्रहो भव  
सायं गोष्ठे गवाम् इव ॥  

#### ०८
नि शीर्षतो नि पातित  
आध्यो वेशयामि ते ।  
तास् त्वा समुत्तुदन्तीर्  
बोधयन्तीर् उपासताम् ॥  

#### ०९
एतास् त आध्यः प्र हिणोमि ब्रह्मणा  
तृप्रा अश्रीपुरोगवाः ।  
तास् त्वा तृणम् इव शोषयान्  
अथो त्वा रोदयान् बहु ॥  

### ०३८

#### ०१
अजो ह्य् अग्नेर् अजनिष्ट शोकात्  
सो ऽपश्यज् जनितारम् अग्रे ।  
तेन देवा देवताम् अग्र आयन्  
तेन रोहान् अरोहन्न् उप मेधीयांसः ॥  

#### ०२
क्रमध्वम् अग्निभिर् नाकम्  
उख्यां हस्तेषु बिभ्रतः ।  
दिवस् पृष्ठं स्वर् गत्वा  
मिश्रा देवेभिर् आध्वम् ॥  

#### ०३
अग्ने प्रेहि प्रथमो देवयतां  
चक्षुर् देवानाम् उत मर्त्यानाम् ।  
इयक्षमाणा भृगुभिः सजोषसः  
स्वर् यन्तु यजमानाः स्वस्ति ॥  

#### ०४
स्वर् यन्तो नापेक्षन्त  
आ द्यां रोहन्तु राधसः ।  
यज्ञं ये विश्वतोधारं  
सुविद्वांसो वि तेनिरे ॥  

#### ०५
ओदनम् अनज्मि शवसा घृतेन  
दिव्यं समुद्रं पयसं बृहन्तम् ।  
तेन गेष्म सुकृतस्य लोकं  
सरोरुहाणा अधि नाकम् उत्तमम् ॥ +++(read svar ruhāṇā)+++  

#### ०६
यौ ते पक्षाव् अजरौ पतत्रिणौ  
याभ्यां रक्षांस्य् अपहंस्य् ओदन ।  
ताभ्यां पत्यास्म सुकृतस्य लोकं  
यत्र र्षयः प्रथमजाः पुराणाः ॥  

#### ०७
यतस् तिष्ठो दिवस् पृष्ठे  
व्योमन्न् अध्य् ओदन ।  
अन्वायन् सत्यधर्माणो  
ब्राह्मणा राधसा सह ॥  

#### ०८
पृष्ठात् पृथिव्या अहम् अन्तरिक्षम् आरुहम्  
अन्तरिक्षाद् दिवम् आरुहम् ।  
दिवो नाकस्य पृष्ठात् स्वर् ज्योतिर् अगाम् अहम् ॥  

#### ०९
अजो ऽस्य् अज स्वर्गो ऽसि  
त्वया लोकम् अङ्गिरसः प्र जानन् ।  
तं लोकम् अनु प्र ज्ञेष्म ॥  

#### १०
येना सहस्रं वहसि  
येन वा सर्ववेदसम् ।  
तेनेमं यज्ञं नो वह  
स्वर् देवेषु गन्तवे ॥  

#### ११
अजं च पचत पञ्च चौदनान् ।  
अजं पञ्चौदनं पक्त्वा  
देवा लोकान् सम् आनशुः ॥  

### ०३९

#### ०१
या ते प्रजापिहिता पुराभूद्  
ध्रुवेणाश्विनाप तं भरामि ।  
अग्निष् टे तामाद्यमः पुनर् दाद्  
वैश्वानरः परमस्माद् व्योम्नः ॥  

#### ०२
त्वं पतिः शिवो ऽग्ने द्वितीयो  
*ऽस्यै प्रजां जरदष्टिं सृजस्व ।  
मुञ्चैनां ग्राह्या निरृतिर् यद् बन्ध-  
-अग्ने प्रजां प्रजाकामायै धेहि ॥  

#### ०३
त्वाम् अग्ने वृषभं वाशितेयम्  
आच्या जानु पुत्रकामा सपर्यति ।  
ताम् आ रोह सुमनस्यमानः  
प्रजापतेः प्रजया सं सृजैनाम् ॥  

#### ०४
तुभ्यं नारी पुत्रकामेयम् अग्ने  
शुद्धं पूतं घृतम् आ जुहोति ।  
ताम् अधि स्कन्द वीरयस्व रेतोधा  
उग्रः प्रजया सं सृजैनम् ॥  

#### ०५
पर्वताद् दिवो योनेर्  
गात्राद्गात्रात् समाशृतम् ।  
रेतो देवस्यदेवस्य  
त्सरौ पर्णम् इवाधाम् ॥ +++(tsaru Mehendale, Henning Mem. Vol.)+++  

#### ०६
इन्द्रस्य जातस्य प्र पपात नाभिस्  
ताम् एको देवः प्रति जग्राह कामी ।  
त्वया वयं ब्राह्मणाः सोमपाः  
सूपयाम उत या न सूते ॥  

### ०४०

#### ०१
तेजनात् त्यजनं जातं  
तेजनं जायते शरात् ।  
न येषति न शोचति  
यस् त्वा बिभर्ति तेजन ॥  

#### ०२
परुत्नम् असि तेजन  
परुत्नं ते प्रभञ्जनम् ।  
परुत्नो अस्तु स कामो  
येनामूं कामयामहे ॥ +++(Bhatt. yenāmūn)+++  

#### ०३
यावद् ओषः शरो अस्त्वो  
जनेभ्यः कृणवद् भयम् ।  
तावद् ओषस् त्वं तेजन  
त्यजनं भवताद् इह ॥  

#### ०४
त्यजनं म आपो दधन्  
त्यजनं मरुतो दधन् ।  
त्यजनं मे विश्वे देवास्  
त्यजनं पितरो दधन् ॥  

#### ०५
तेनाहम् अन्येषां स्त्रियो  
अत्याक्षं विद्विषः पुरा ।  
पुरा द्विषो अत्याक्षं  
पुरा मध्यन्दिनाद् उत ।  
पुरा सायत्वाद् अत्याक्षं  
तेजने हि महद् बलम् ॥  

#### ०६
अस्थाद् द्यौर् अस्थात् पृथिव्य्  
अस्थाद् विश्वम् इदं जगत् ।  
अस्थाद् अवहृदेवात्  
तिष्ठात् कामो अयं तव ॥  



## ०४

### ००१

#### ०१
हिरण्यगर्भः सम् अवर्तताग्रे  
भूतस्य जातः पतिर् एक आसीत् ।  
स दाधार पृथिवीं द्याम् उतामुं  
तस्मै देवाय हविषा विधेम ॥  

#### ०२
य ओजोदा बलदा यश् च विश्व  
उपासते प्रशिषं यस्य देवाः ।  
यस्य छायामृतं यस्य मृत्युस्  
तस्मै देवाय हविषा विधेम ॥  

#### ०३
यः प्राणतो निमिषतो विधर्ता  
पतिर् विश्वस्य जगतो बभूव ।  
य ईशे ऽस्य द्विपदो यश् चतुष्पदस्  
तस्मै देवाय हविषा विधेम ॥  

#### ०४
येन द्यौर् उग्रा पृथिवी च दृढा  
येन स्व स्तभितं येन नाकः । +++(Bhatt. svaḥ)+++  
यो अन्तरिक्षं विममे वरीयस्  
तस्मै देवाय हविषा विधेम ॥  

#### ०५
य इमे द्यावापृथिवी तस्तभान-  
-अधारयद् अवसा रेजमाने ।  
यस्मिन्न् अधि वितत एति सूर्यस्  
तस्मै देवाय हविषा विधेम ॥  

#### ०६
यस्य विश्वे हिमवन्तो महित्वा  
समुद्रं यस्य रसया सहाहुः ।  
दिशो यस्य प्रदिशः पञ्च देवीस्  
तस्मै देवाय हविषा विधेम ॥  

#### ०७
आपो ह यस्य विश्वम् आयुर्  
दधाना गर्भं जनयन्त मातरः ।  
तत्र देवानाम् अधि देव आस्त  
एकस्थूणे विमिते दृढ उग्रे ॥  

#### ०८
आपो गर्भं जनयन्तीर्  
वत्सम् अग्रे सम् ऐरयन् ।  
तस्योत जायमानस्य-  
-उल्ब आसीद् धिरण्ययः ॥  

#### ०९
हिरण्य उल्ब आसीद् यो  
ऽग्रे वत्सो अजायत ।  
तं योन्योर् विद्रवन्त्योः  
पर्य् अपश्यद् दितिर् मही ॥  

### ००२

#### ०१
भूतो भूतेषु पय आ दधाति  
स भूतानाम् अधिपतिर् बभूव ।  
स ते मृत्युश् चरति राजसूयं  
स राजा राज्यम् अनु मन्यताम् इदम् ॥  

#### ०२
अभि प्रेहि वीरयस्व-  
-उग्रश् चेत्ता सपत्नहा ।  
आ तिष्ठ मित्रवर्धन  
तुभ्यं देवा अधि ब्रुवन् ॥  

#### ०३
आतिष्ठन्तं परि विश्वे अभूषञ्  
छ्रियं वसानश् चरति स्वरोचिः ।  
महत् तद् वृष्णो असुरस्य नाम-  
-आ विश्वरूपो अमृतानि तस्थौ ॥  

#### ०४
एना व्याघ्रं परिषस्वजानाः  
सिंहं हिन्वन्ति महते सौभगाय ।  
महिषं न सुभुवस् तस्थिवांसं  
मर्मृज्यन्ते द्वीपिनम् अप्स्व् अन्तः ॥  

#### ०५
व्याघ्रो अधि वैयाघ्रे  
वि क्रमस्व दिशो महीः ।  
विशस् त्वा सर्वा आ यन्त्व्  
आपो दिव्याः पयस्वतीः ॥  

#### ०६
या आपो दिव्याः पयसा मदन्ति  
या अन्तरिक्ष उत पार्थिवा याः ।  
तासां त्वा सर्वासाम् अपाम्  
अभि षिञ्चामि वर्चसा ॥  

#### ०७
अभि त्वा वर्चसासिचं  
दिव्येन पयसा सह ।  
यथासो मित्रवर्धनस्  
तथा त्वा सविता करत् ॥  

### ००३

#### ०१
यत् ते चन्द्रं कश्यप रोचनावद्  
यत् संहितं पुष्कलं चित्रभानु ।  
यस्मिन् सूर्या आर्पिताः सप्त साकं  
तस्मिन् राजानम् अधि वि श्रयेमम् ॥  

#### ०२
येभिः शिल्पैः पप्रथानाम् अदृंहो  
येभिर् दिवम् अभ्यपिंशः प्रविद्वान् ।  
येभिर् वाचं पुष्कलैर् अव्ययस्  
तेन माग्ने वर्चसा सं सृजेह ॥  

#### ०३
येभिः सूर्य आतपति प्र केतुभिर्  
येभिर् अग्निर् ददृशे चित्रभानुः ।  
येभिर् आपश् चन्द्रवर्णा अजिन्वन्  
तेन माग्ने वर्चसा सं सृजेह ॥  

#### ०४
आयं भातु प्रदिशः पञ्च देवीर्  
इन्द्र इव ज्येष्ठो भवतु प्रजानाम् ।  
अस्मिन् धेहि पुष्कलं चित्रभान्व्  
अयं पृणातु रजसोर् उपस्थम् ॥  

#### ०५
अनु त्वेन्द्रो ऽवत्व् अनु बृहस्पतिर्  
अनु त्वा सोमो अन्व् अग्निर् आवीत् ।  
अनु त्वा विश्वे अवन्तु देवाः  
सप्त राजानो य उदाभिषिक्ताः ॥  

#### ०६
अनु त्वा मित्रावरुणेहावताम्  
अनु द्यावापृथिवी ओषधीभिः ।  
सूर्यो ऽहोभिर् अनु त्वावतु  
चन्द्रमा नक्षत्रैर् अनु त्वेदम् आवीत् ॥  

#### ०७
द्यौश् च त्वा पृथिवी च प्रचेतसौ  
शुक्रो बृहन् दक्षिणा त्वा पिपर्तु ।  
अनु स्वधा चिकितां सोमो अग्निः  
पूषा त्वावतु सविता सवेन ॥  

### ००४

#### ०१
स्तुवानम् अग्न आ नय  
यातुधानं किमीदिनम् ।  
त्वं हि देवान्तितो  
हन्ता दस्योर् बभूविथ ॥  

#### ०२
आज्यस्य परमेष्ठिञ्  
जातवेदस् तनूवशिन् ।  
अग्ने तौलस्य प्राशान +++(Bhatt. prāśān)+++  
यातुधानान् वि लापय ॥  

#### ०३
वि लपन्तु यातुधाना  
अत्रिणो ये किमीदिनः ।  
अथेदम् अग्ने नो हविर्  
इन्द्रश् च प्रति हर्यतम् ॥  

#### ०४
अग्निः पुरस्ताद् आ यच्छतु  
प्रेन्द्रो नुदतु बाहुमान् ।  
ब्रवीतु सर्वो यातुमान्  
अयम् अस्मीत्य् एत्य ॥  

#### ०५
पश्यामि ते वीर्या जातवेदः  
प्र णो ब्रूहि यातुधानान् नृचक्षः ।  
त्वया सर्वे परितप्ताः पुरस्ताद्  
आ यन्तु प्रब्रुवाणा उपेदम् ॥  

#### ०६
आ रभस्व जातवेदो  
हृदः कामाय रन्धय ।  
दूतो नो अग्न उत् तिष्ठ +++(Bhatt. agnir)+++  
यातुधानान् इहा नय ॥  

#### ०७
त्वम् अग्ने यातुधानान्  
उपबद्धान् इहा नय ।  
अथैषाम् इन्द्रो वज्रेण-  
-अपि शीर्षाणि वृश्चतु ॥  

#### ०८
इदं हविर् यातुधानान्  
नदी फेनम् इवा वहात् ।  
यदीदं स्त्री पुमान् अकर्  
इह स स्तुवतां जनः ॥  

#### ०९
यातुधानस्य सोमप  
जहि प्रजां नयस्व च ।  
नि ष्टुवानस्य पातय  
परम् अक्ष्य् उतावरम् ॥  

#### १०
अयं स्तुवान आगमत्  
तं स्मोत प्रति हर्यत ।  
बृहस्पते वशे कृथा  
अग्नीषोमा वि विध्यतम् ॥  

### ००५

#### ०१
यां त्वा गन्धर्वो अखनद्  
वरुणाय मृतभ्रजे । +++(Bhatt. mitabhraje)+++  
तां त्वा वयं खनामस्य्  
ओषधिं शेपहर्षणीम् ॥  

#### ०२
वृषणस् ते खनितारो  
वृषा त्वम् अस्य् ओषधे ।  
वृषासि वृष्ण्यावती  
वृषणे त्वा खनामसि ॥  

#### ०३
उद् उषा उद् उ सूर्य  
उच् छुष्मा ओषधीनाम् ।  
उद् एजति प्रजापतिर्  
वृषा शुष्मेण वाजिना ॥  

#### ०४
ऊर्ध्वश्राणम् इदं कृधि  
यथा स्म ते विरोहतो  
अभितप्तम् इवानति ।  
ततस् ते शुष्मवत्तरम्  
इयं कृणोत्व् ओषधिः ॥  

#### ०५
अपां रस ओषधीनाम्  
अथो वनस्पतीनाम् ।  
अथो सोमस्य भ्रातास्य्  
आर्श्यम् असि वृष्ण्यम् ॥  

#### ०६
अश्वस्य ऋश्यस्य  
बस्तस्य पुरुषस्य च ।  
य ऋषभस्य वाजस्  
तम् अस्मै धेह्य् ओषधे ॥ +++(Bhatt. dehy)+++  

#### ०७
सं वाजा ऋषभाणां  
सं शुष्मा ओषधीनाम् ।  
सं पुंसाम् इन्द्र वृष्ण्यम् +++(Bhatt. pūṣām)+++  
अस्मै धेहि तनूबलम् ॥  

#### ०८
अद्याग्ने अद्य सवितर्  
अद्य देवि सरस्वति ।  
अद्या मे ब्रह्मणस्पते  
धनुर् इवा तानया पसः ॥  

#### ०९
ऊर्ध्वास् तिष्ठन्ति गिरय  
ऊर्ध्वा वाता उद् ईरते ।  
ऊर्ध्वो ऽयं मामको  
मयूख इवाधि भूम्याम् ॥  

#### १०
उत् तिष्ठोग्र वि धूनुष्व  
वि ते श्वयन्तु नाड्यः । +++(Bhatt. ghnā yantu)+++  
अतन्द्रो अश्वपा इव  
नाव ग्लायो ऽधि मुष्कयोः ॥  



### ००६

#### ०१
हिरण्यशृङ्गो वृषभो  
यः समुद्राद् उदाचरत् ।  
तेना सहस्येना वयं  
नि जनान्त् स्वापयामसि ॥  

#### ०२
न भूमिं वातो ऽति वाति  
नाति तपति सूर्यः ।  
जनांश् च सर्वान् स्वापय  
शुनश् चेन्द्रसखा चरन् ॥  

#### ०३
वह्येशयाः प्रोष्ठेशया  
नारीर् यास् तल्पशीवरीः ।  
स्त्रियो याः पुण्यगन्धास्  
ताः सर्वाः स्वापयामसि ॥  

#### ०४
एजदेजद् अजग्रभं  
चक्षुः प्राणम् अजग्रभम् ।  
अङ्गान्य् अग्रभं सर्वा  
रात्रीणाम् अतिशर्वरे ॥  

#### ०५
य आस्ते यश् च चरति  
यश् च तिष्ठन् विपश्यति ।  
तेषां सं दध्मो अक्षाणि  
यथेदं हर्म्यं तथा ॥  

#### ०६
स्वप्तु माता स्वप्तु पिता  
स्वप्तु श्वा स्वप्तु विश्पतिः ।  
स्वपन्तु सर्वे ज्ञातयः  
सर्वं नि ष्वापया जनम् ॥  

#### ०७
स्वप्न स्वप्नाभिकरणेन  
सर्वं नि ष्वापया जनम् । +++(Bhatt. ṣpāpaya)+++  
ओत्सूर्यम् अन्यान् स्वापय-  
-आव्युषं चरताद् अहम्  
इन्द्र इवारिष्टो अक्षितः ॥  

### ००७

#### ०१
अक्षीभ्यां ते नासिकाभ्यां  
कर्णाभ्याम् आस्याद् उत ।  
यक्ष्मं शीर्षण्यं मस्तिष्काल्  
ललाटाद् वि वृहामसि ॥  

#### ०२
ग्रीवाभ्यस् त उष्णिहाभ्यः  
कीकसाभ्यो अनूक्यात् ।  
यक्ष्मं दोषण्यम् अंसाभ्याम्  
उरस्तो वि वृहामसि ॥  

#### ०३
क्लोम्नस् ते हृदय्याभ्यो  
हलीक्ष्णात् पार्श्वाभ्याम् ।  
यक्ष्मं मतस्नाभ्यां प्लीह्नो  
यक्नस् ते वि वृहामसि ॥  

#### ०४
आन्त्रेभ्यस् ते गुदाभ्यो  
वनिष्ठोर् उदराद् उत ।  
यक्ष्मं पाण्योर् अङ्गुलिभ्यो  
नखेभ्यो वि वृहामसि ॥  

#### ०५
अस्थिभ्यस् ते मांसेभ्यः  
स्नावभ्यो धमनिभ्यः ।  
यक्ष्मं पृष्टिभ्यो मज्जभ्यो  
नाभ्या वि वृहामसि ॥  

#### ०६
ऊरुभ्यां ते अष्ठीवद्भ्यां  
पार्ष्णिभ्यां प्रपदाभ्याम् ।  
यक्ष्मं भसद्यं श्रोणिभ्यां  
भंससो वि वृहामसि ॥  

#### ०७
अङ्गादङ्गाल् लोम्नोलोम्नो  
बद्धं पर्वणिपर्वणि ।  
यक्ष्मं त्वचस्यं ते वयं  
विष्वञ्चं वि वृहामसि ॥  

#### ०८
अङ्गादाङ्गाद् अहं तव  
परुषःपरुषस् परि ।  
कश्यपस्य विवृहेण  
यक्ष्मं ते वि वृहामसि ॥  

### ००८

#### ०१
अग्नी रक्षोहा तिग्मस् तिग्मशृङ्ग  
ऋषिर् आर्षेयः कविः कवितमः ।  
अपाघाशंसं नुदतां सहताम् अरातिं  
प्रत्यक् प्रतिहरणेन-  
-अघायते ऽघं प्रति हरामः ॥  

#### ०२
इन्द्रो रक्षोहा (…) ॥  

#### ०३
सोमो रक्षोहा (…) ॥  

#### ०४
वरुणो रक्षोहा (…) ॥  

#### ०५
वायू रक्षोहा (…) ॥  

#### ०६
त्वष्टा रक्षोहा (…) ॥  

#### ०७
धाता रक्षोहा (…) ॥  

#### ०८
सविता रक्षोहा (…) ॥  

#### ०९
सूर्यो रक्षोहा (…) ॥  

#### १०
चन्द्रमा रक्षोहा (…) ॥  

#### ११
बृहस्पती रक्षोहा (…) ॥  

#### १२
प्रजापती रक्षोहा (…) ॥  

#### १३
परमेष्ठी रक्षोहा तिग्मस् तिग्मशृङ्ग  
ऋषिर् आर्षेयः कविः कवितमः ।  
अपाघाशंसं नुदतां सहताम् अरातिं  
प्रत्यक् प्रतिहरणेन-  
-अघायते ऽघं प्रति हरामः ॥  

### ००९

#### ०१
संवसव इति वो नामधेयम्  
उग्रंपश्या राष्ट्रभृतो ह्य् अक्षाः ।  
तस्मै त इन्दो हविषा विधेम  
वयं स्याम पतयो रयीणाम् ॥  

#### ०२
इदम् उग्राय बभ्रवे  
यो ऽक्षेषु तनूवशी ।  
घृतेन कलिं शिक्षाणि  
स नो मृडातीदृशे ॥  

#### ०३
घृतम् अग्ने अप्सराभ्यो वह त्वं  
पांसून् अक्षेभ्यः सिकता अपश् च । +++(pāṃsūn with K; Bhatt. pāṃśūn)+++  
यथाभगं हव्यदातिं जुषाणा  
मदन्तु देवा उभयानि हव्या ॥  

#### ०४
यो नो देवो धनम् इदं दिदेश  
यो अक्षाणां ग्रहणं शेषणं च ।  
स नो ऽवतु हविर् इदं जुषाणो  
गन्धर्वैः सधमादं मदेम ॥  

#### ०५
या अप्सरसः सधमादं मदन्त्य्  
अन्तरा हविर्धानं सूर्यं च ।  
ता नो हस्तौ कृतेन सं सृजन्तु  
सपत्नं नः कितवं रन्धयन्तु ॥  

#### ०६
यद् देवान् नाथितो हुवे  
ब्रह्मचर्यं यद् ऊषिम ।  
अक्षान् यद् बभ्रून् आलभे  
ते नो मृडन्त्व् ईदृशे ॥  

#### ०७
आदिनवम् इत्य् एका ॥ +++(PS 1.72.4 is repeated)+++  

### ०१०

#### ०१
भगस् त्वेतो नयतु हस्तगृह्य  
बृहस्पतिः पुरएता ते अस्तु ।  
देवस् त्वा सविता सत्यधर्मा-  
-उपसद्यां नमस्यां कृणोतु ॥  

#### ०२
याम् अश्विना मधुकशां  
देवा अग्रे अजनयन् ।  
तया त्वा पत्याम् ओतां  
कृण्मो मधुमतीं वयम् ॥  

#### ०३
उत्तरा श्वश्रुवा भव  
ननान्दुर् उपशिक्षया ।  
यशस् त्वा पत्यां कृण्मो  
भवा देवृषु प्रिया ॥  

#### ०४
अद्भिर् आत्मानं तन्वं शुम्भमाना  
गृहान् प्रेहि महिषी भवासि ।  
तत्र त्वादुर् गार्हपत्याय देवाः  
प्रजावती जरदष्टिर् यथासः ॥  

#### ०५
उद् उत्तरम् आरोहन्ती  
व्यस्यन्ती पृतन्यतः ।  
अभ्य् अष्ठाः शत्रोर् मूर्धानं  
सहपुत्रा विराड् भव ॥  

#### ०६
श्वश्रूणां श्वशुराणां  
गृहाणां च भगस्य च । +++(K and ĀpMP 1.6.7 have dhanasya ca ।)+++  
वि राज पत्यां देवृषु  
सजातानां विराड् भव ॥  

#### ०७
यद् गिरिषु पर्वतेषु  
गोष्व् अश्वेषु यन् मधु ।  
येनाक्षा अभ्यषिच्यन्त  
तेनाहम् अस्या मूर्धानम्  
अभि षिञ्चामि नार्याः ॥  

#### ०८
यद् वर्चो गवि कल्याणे  
यद् वा सूयवसे तृणे ।  
अभ्यञ्जनस्य यद् वर्चस्  
तेन मानज्मि वर्चसा ॥  



### ०११

#### ०१
येनाचरद् उशना काव्यो ऽग्रे  
विद्वान् क्रतूनाम् उत देवतानाम् ।  
सहृदयेन हविषा जुहोमि  
सध्रीचीनं वो मनो ऽस्तूग्रम् ॥  

#### ०२
महत् सत्यं महद् धविर्  
उशना काव्यो महान् ।  
देवानाम् उग्राणां सतां  
हृदयानि सहाकरम् ॥  

#### ०३
अहं सत्येन सयुजा चराम्य्  
अहं देवीम् अनुमतिं प्र वेद ।  
इन्द्रो देवानां हृदयं वो अस्तु  
सध्रीचीनं वो मनो ऽस्तूग्रम् ॥  

#### ०४
त्वष्टा वायुः कश्यप इन्द्रम् अग्निर्  
मनसान्व् आयन् हविषस् पदेन ।  
अविन्दञ् छक्रं रजसि प्रविष्टं  
सध्रीचीनं वो मनो ऽस्तूग्रम् ॥  

#### ०५
येनेमे द्यावापृथिवी विचष्कभुर्  
येनाभवद् अन्तरिक्षं स्वर् यत् ।  
मनसा विद्वान् हविषा जुहोमि  
सध्रीचीनं वो मनो ऽस्तूग्रम् ॥  

#### ०६
द्यावापृथिवी हृदयं ससूवतुर्  
येनेदं त्वष्टा विकृणोति धीरः ।  
तस्योशना क्रतुभिः संविदानश्  
चित्तं विवेद मनसि प्रविष्टम् ॥  

#### ०७
चित्तं चैतद् आकूतिश् च  
येन देवा विषेहिरे ।  
एतत् सत्यस्य श्रद्धया-  
-अर्षयः सप्त जुह्वति ॥ +++(i.e. śraddhayarṣayaḥ, in sandhi for śraddhayā ṛṣayaḥ)+++  

### ०१२

#### ०१
त्वया मन्यो सरथम् आरुजन्तो  
हर्षमाणासो हृषिता मरुत्वन् ।  
तीक्ष्णेषव आयुधा संशिशाना  
उप प्र यन्तु नरो अग्निरूपाः ॥  

#### ०२
अग्निर् इव मन्यो तरसा सहस्व  
सेनानीर् नः सहुरे हूत एधि ।  
जित्वाय शत्रून् वि भजासि वेद  
ओजो मिमानो वि मृधो नुदस्व ॥  

#### ०३
सहस्व मन्यो अभिमातिम् अस्मे  
रुजन् मृणन् प्रमृणन्न् एहि शत्रून् ।  
उग्रं ते शर्धो नन्व् आ रुरुध्रे  
वशी वशं नयासा एकज त्वम् ॥  

#### ०४
एको बहूनाम् असि मन्यव् ईडिता  
पशून्पशून् युद्धाय सं शिशाधि ।  
अकृत्तरुक् त्वया युजा वयं  
द्युमन्तं घोषं विजयाय कृण्महे ॥  

#### ०५
विजेषकृद् इन्द्र इवानवब्रवो  
ऽस्माकं मन्यो अधिपा भवेह ।  
प्रियं ते नाम सहुरे गृणीमसि  
विद्मा तम् उत्सं यत आबभूविथ ॥  

#### ०६
आभूत्या सहसा वज्र सायक  
सहो बिभर्ष्य् अभिभूत उत्तरम् ।  
क्रत्वा नो मन्यो सह मेद्य् एधि  
महाधनस्य पुरुहूत संसृजि ॥  

#### ०७
संसृष्टं धनम् उभयं समाकृतम्  
अस्मभ्यं दत्तं वरुणश् च मन्यो ।  
भियो दधाना हृदयेषु शत्रवः  
पराजिता यन्तु परमां परावतम् ॥  

### ०१३

#### ०१
शं नो देवी पृश्निपर्ण्य्  
अशं निरृतये करत् ।  
उग्रा हि कण्वजम्भनी  
तां त्वाहार्षं सहस्वतीम् ॥  

#### ०२
सदान्वाघ्नी प्रथमा  
पृश्निपर्ण्य् अजायत ।  
तया कण्वस्याहं शिरश्  
छिनद्मि शकुनेर् इव ॥  

#### ०३
ऊर्जभृतं प्राणभृतं  
प्रजानाम् उत तर्पणीम् ।  
सर्वास् ताः पृश्निपर्णी-  
-इतः कण्वा मा नीनशत् ॥ +++(for nīnaśat see Bhatt., footnote)+++  

#### ०४
समाकृत्यैना निर् अज  
तीक्ष्णशृङ्ग इव ऋषभः ।  
अरायं कण्वं पाप्मानं  
पृश्निपर्णि सहस्वति ॥  

#### ०५
त्वम् उग्रे पृश्निपर्ण्य् +++(Bhatt. agre)+++  
अग्निर् इव प्रदहन्न् इहि  
कण्वा जीवितयोपनीः ।  
गिरिम् एना आ वेशय  
तमांसि यत्र गच्छांस्  
तत् पापीर् अपि पादय ॥  

#### ०६
अरायम् असृक्पावानं  
यश् च स्फातिं जिहीर्षति ।  
गर्भादं कण्वं नाशय  
पृश्निपर्णि सहस्वति ॥  

#### ०७
या नो गा या नो गृहान् +++(Bhatt. gṛhāṃ)+++  
या न स्फातिम् उपाहरान् । +++(Bhatt. yā naḥ)+++  
ता उग्रे पृश्निपर्णि त्वं  
कण्वा मा नीनश इतः ॥  

### ०१४

#### ०१
यस्मिन्न् आशीः प्रतिहित इदं तच्  
छल्यो वेणुर् वेष्टनं तेजनं च ।  
सूनुर् जनित्रीं जनयेहि शृण्वन्न्  
अयं त आत्मेत इत् प्रहितः ॥ +++(Bhatt. ita)+++  

#### ०२
अस्थि भित्त्वा यदि मज्ज्ञः पपाथ +++(Bhatt. prapātha)+++  
यदि वासि रतः पुरुषन्तिकामे ।  
उर्वीं गव्यूतिम् अभ्य् एह्य् अर्वाङ्  
पश्चा रश्मीन् उद्यतः सूर्यस्य ॥  

#### ०३
मातरिश्वा पवमानस् त्वायन्  
सूर्य आभ्राजन् तन्वा दृशे कः ।  
अस्नो गन्धात् पुवसः प्र च्यवस्व  
वि मुच्यस्व योन्या या ते अत्र ॥  

#### ०४
प्र च्यवस्वातो अभ्य् एह्य् अर्वाङ् +++(Bhatt. adhy ehy)+++  
अर्थांस् ते विद्म बहुधा बहिर् ये ।  
इमाः स्वसारो अयम् इत् पिता त  
इयं ते मातेमम् एहि बन्धुम् ॥  

#### ०५
अमित्रैर् अस्ता यदि वासि मित्रैर्  
देवैर् वा देवि प्रहितावसृष्टा-  
-आविद्धा शृङ्गं पुरुषे जहाथ ।  
बाणः शृङ्गं शिखरः सं सताम् इतः ॥ +++(Bhatt. vāṇaḥ śṛṅgaḥ)+++  

#### ०६
शिखासु सक्तो यदि वास्य् अग्रे +++(Bhatt. sikhāsu)+++  
यदि वासि सक्तः पुरुषस्य मांसे ।  
दधृङ् न पाशाꣳ अपवृज्य मुक्त्वा- +++(Bhatt. dadhir na; apavṛhya)+++  
-अक्षिशल्यः कृणुताम् आयनाय ॥  

#### ०७
हस्ताद् धस्तं सम् अयो भ्रियमाणो  
बहिष् ट्वा पश्यान् वीरुधां बलेन ।  
अद्भिः प्रणिक्तः शयासा अभ्यक्तः  
कोशे जामीनां निहितो अहिंसः ॥  

#### ०८
षष्टिरात्रे षष्टिकस्य  
शल्यस्य परिधिष् कृतः ।  
इतस् तम् अद्य ते वयम्  
आस्थानाच् च्यावयामसि ॥  

### ०१५

#### ०१
सं मज्जा मज्ज्ञा भवतु  
सम् उ ते परुषा परुः ।  
सं ते राष्ट्रस्य विस्रस्तं  
सं स्नाव सम् उ पर्व ते ॥  

#### ०२
मज्जा मज्ज्ञा सं धीयताम्  
अस्थ्नास्थ्य् अपि रोहतु ।  
स्नाव ते सं दध्मः स्नाव्ना  
चर्मणा चर्म रोहतु ॥  

#### ०३
लोम लोम्ना सं धीयतां  
त्वचा सं कल्पयात् त्वचम् ।  
असृक् ते अस्ना रोहतु  
मांसं मांसेन रोहतु ॥  

#### ०४
रोहिणी संरोहिण्य्  
अस्थ्नः शीर्णस्य रोहिणी ।  
रोहिण्याम् अह्नि जातासि  
रोहिण्य् अस्य् ओषधे ॥  

#### ०५
यदि शीर्णं यदि द्युत्तम्  
अस्थि पेष्ट्रं त आत्मनः ।  
धाता तत् सर्वं कल्पयात्  
सं दधत् परुषा परुः ॥  

#### ०६
यदि वज्रो विसृष्टस् त्वार  
काटं पतित्वा यदि वा विरिष्टम् । +++(Bhatt. kāṭāt)+++  
वृक्षाद् वा यद् अवसद् दशशीर्ष  
ऋभू रथस्येव सं दधामि ते परुः ॥  

#### ०७
उत् तिष्ठ प्रेहि सम् अधायि ते परुः +++(Bhatt. samidhāya)+++  
सं ते धाता दधातु तन्वो विरिष्टम् ।  
रथः सुचक्रः सुपविर् यथैति  
सुखः सुनाभिः प्रति तिष्ठ एवम् ॥  



### ०१६

#### ०१
उद्यन्न् आदित्यो घुणान् हन्तु  
सूर्यो निम्रोचन् रश्मिभिर् हन्तु ।  
तावन् नो अभिसंहितम् ॥  

#### ०२
अप्सरा मूलम् अखनद्  
गन्धर्वः पर्य् अब्रवीत् ।  
तेन वो वृत्रहा सूर्यो  
नि जम्भ्याꣳ अमृतद् घुणाः ॥ +++(Bhatt. jambhyāṃ amrucad* ghuṇān+)+++  

#### ०३
घुणान् हन्त्व् आयती  
घुणान् हन्तु परायती ।  
घुणान् अवघ्नती हन्तु  
घुणान् पिनष्टु पिंषती ॥  

#### ०४
घुणा न किं चनेह वः  
प्रतिबुद्धा अभूतन ।  
प्रदोषं तस्करा इव ॥  

#### ०५
घुणानां मध्यतो ज्येष्ठः  
कनिष्ठ उत मध्यमः ।  
हता वः सर्वे ज्ञातयो  
हता माता हतः पिता ॥  

#### ०६
यथा फेन उदकेन  
ददृशानो निजस्यति ।  
एवा वयं घुणान् सर्वान्  
साकं वाचा नि जासयामसि ॥  

#### ०७
नि गावो गोष्ठे असदन्  
नि मृगासो अविक्षत ।  
नि त्वम् आदित्य रश्मिभिर् +++(Bhatt. nityam)+++  
घुणान् सर्वाꣳ अजीजसः ॥  

#### ०८
उद्यन् रश्मीन् आ तनुष्व  
बाणवद्भिः सम् अर्पय । +++(Bhatt. vāṇavad-)+++  
घुणांस् त्वं सर्वान् आदित्य  
घोरया तन्वा तप ॥  

### ०१७

#### ०१
य आनतः पराणतो  
दारोर् इवापतक्षणम् ।  
शर्कोटो नाम वा असि  
कुतस् त्वं विषवान् असः ॥  

#### ०२
य उभयेन प्रहरसि  
पुच्छेन चास्येन च ।  
आस्ये चन ते विषं  
कुतस् ते पुच्छधाव् असत् ॥  

#### ०३
विदुत्सुरस्य दानवस्य  
तस्य त्वं नपाद् असि ।  
तस्याग्रे ऽरसं विषं  
ततस् तवारसं विषम् ॥ +++(Bhatt. tuvārasaṃ)+++  

#### ०४
अरसारसं त्वाकरं  
वध्रे वध्रिं त्वाकरम् ।  
वध्रिं त्वा चक्रुर् देवा  
अमृतास आसुरम् ॥  

#### ०५
इयत्तकः कुषुम्भकस्  
तकं भिनद्मि शम्यया ।  
ततो विषं परासिचम्  
अपाचीम् अनु संवतम् ॥  

#### ०६
इमाः पश्चा मयूर्यः  
सप्त स्वसारो अग्रुवः ।  
तास् ते विषं वि जह्रिर  
उदकं कुम्भिनीर् इव  
कूपात् कुलिजिनीर् इव ॥ +++(Bhatt. kulajanīr)+++  

#### ०७
नवानां नवतीनाम् इत्य् एक ॥ +++(PS 3.9.7 is repeated)+++  

### ०१८

#### ०१
व्रातम् अहम् अपक्ष्णानां  
व्रातं मुण्डीयसाम् उत ।  
व्रातं मुण्डिव्लानाम् अहं  
प्र ध्वाङ्क्षाꣳ इव चातये ॥  

#### ०२
प्रवक्ता प्रमादयिता +++(emend. Bhatt., ed. pramādaitā)+++  
निद्रा तन्द्रीस् तृतीयकः ।  
ताञ् जङ्गिडस्याग्निना +++(Bhatt. tān)+++  
सर्वान् प्रति दहामसि॥  

#### ०३
अशुद्धान् नः परि पाहि  
रक्षोभ्य उत जङ्गिड ।  
यातुधानात् किमीदिनस्  
तस्मान् नः पाहि जङ्गिड ॥  

#### ०४
अप्सराभ्यो गन्धर्वेभ्यो  
देवेभ्यो असुरेभ्यः ।  
अथो सर्वस्मात् पाप्मनस्  
तस्मान् नः पाहि जङ्गिड ॥  

#### ०५
नि ते शत्रून् दहति देवो अग्निर्  
निर् अरातिम् अमतिं यातुधानान् ।  
आ याहि शत्रून् दुरितापघ्नञ्  
छतान् नो यक्ष्मेभ्यः परि पाहि जङ्गिड ॥  

#### ०६
अकर्माग्निम् अधिपाम् अस्य देवम्  
अन्वारप्स्व सहसा दैव्येन । +++(thus with K; Bhatt. anvā rapsi)+++  
सहस्वान् नः सहसा पातु जङ्गिडो  
यथा जयेम पृतनाज्येषु ॥  

#### ०७
सत्यो अग्निः सत्या आपः  
सत्ये मे द्यावापृथिवी विश्वशंभुवौ । +++(Bhatt. -saṃbhuvau ।)+++  
सत्यम् इदं ब्रह्मास्माकं कृतम् अस्तु  
यम् अबध्नाद् उशनेन्द्राय  
तं ते बध्नामि जङ्गिडम् ॥  

### ०१९

#### ०१
इयत्तिका शकुन्तिका  
सका जघास ते विषम् ।  
माहं मृषि मो असौ पुरुषो मृत ।  
स च न मरति मा वयं मराम ।  
आरे अस्य योजनं हरिष्ठा  
मधु त्वा मधुला करत् ॥  

#### ०२
सूर्ये विषम् आ सृजामि  
दृतिं सुरावतो गृहे ।  
(…) ॥ +++(see 1cdef)+++  

#### ०३
त्रिषप्ता विस्फुलिङ्गका  
विषस्य पुष्पकम् अक्षन् ।  
(…) ॥ +++(see 1cdef)+++  

#### ०४
आल्वन्तरुटं विषं विदारी  
करम्भो अरसं विषम् ।  
(…) ॥ +++(see 1cdef)+++  

#### ०५
वार् उग्रम् अरसं विषम्  
अग्निश् च विश्वचर्षणिः । +++(Bhatt. viṣacarṣaṇim)+++  
(…) ॥ +++(see 1cdef)+++  

#### ०६
शकुन्तिका मे अब्रवीद्  
विषपुष्पं धयन्तिका ।  
(…) ॥ +++(see 1cdef)+++  

#### ०७
न रोपयति न मादयति  
न विषं हन्ति पूरुषम् ।  
माहं मृषि मो असौ पुरुषो मृत ।  
स च न मरति मा वयं मराम ।  
आरे अस्य योजनं हरिष्ठा  
मधु त्वा मधुला करत् ॥  

#### ०८
नवानां नवतीनाम् इत्य् एका ॥ +++(PS 3.9.7 = 4.17.7 is repeated)+++  

### ०२०

#### ०१
मधुमती पत्ये अस्मि  
जाराय मधुमत्तरा ।  
अथो मधव्यं मे भंसो  
मधु निपदने अहम् ॥  

#### ०२
मधुना मा सं सृजामि  
मासरेण सुराम् इव । +++(Bhatt. surā)+++  
वाङ् म इयं मधुना संसृष्टा-  
-अक्ष्यौ मे मधुसंदृशी ॥ +++(Bhatt. akṣau)+++  

#### ०३
मधु द्यौर् मधु पृथिवी  
मध्व् इन्द्रो मधु सूर्यः ।  
स्त्रियो या जज्ञिरे मधु  
ताभ्यो ऽहं मधुमत्तरा ॥  

#### ०४
मधुमतीर् ओषधय  
आपो मधुमतीर् उत ।  
गावो या जज्ञिरे मधु  
ताभ्यो ऽहं मधुमत्तरा ॥  

#### ०५
मधोर् जातो मधुघो  
वीरुधां बलवत्तमः ।  
तेनाहं सर्वस्मै पुंसे  
कृण्वे निकरणं हृदि ॥  

#### ०६
यथाश्वो बन्धनेष्ठो +++(Bhatt. yathāśva is misprint)+++  
वडवाम् अभिधावति ।  
एवा त्वम् उग्र ओषधे  
ऽमुं कनिक्रदतम् आ नय ॥  

#### ०७
अङ्गो नु मोद् इव श्वसो  
अङ्गो नु मोद् इव स्तनः ।  
अन्या विवित्समानो  
अन्याः पराजिघांसन् ।  
माम् अनु प्र ते मनश्  
छाया यन्तम् इवान्व् अयत् ॥ +++(Bhatt. yantum)+++  



### ०२१

#### ०१
खनन्ति त्वा तैमातां +++(Bhatt. taimātā)+++  
दासा अरसबाहवः ।  
दास्य् असि प्रक्रीर् अस्य्  
उत्खातम् अरसं विषम् ॥  

#### ०२
अदन्ति त्वा कक्कटासः  
कुरुङ्गा अधि सानुषु ।  
पापी जग्धप्रसूर् अस्य्  
अभ्रिखाते न रूरुपः ॥  

#### ०३
अव ज्याम् इव धन्वनः  
शुष्मं तिरामि ते विष ।  
प्र रोपीर् अस्य पातय  
सूर्यः पूर्वा इवोषसः ॥  

#### ०४
सिन्धुः पश्चात् परिहितः  
सूर्यस्योदयनं पुरः ।  
ततो यद् अन्तरा वनं  
तत् सर्वं विषदूषणम् ॥  

#### ०५
मधु त्वा मधुकृत् कृणोतु  
पितुं त्वा पितुकृत् कृणोतु ।  
उतो निषद्य पातवे  
अथो ऊर्ध्वाय तिष्ठते ॥  

#### ०६
जघास त्वा लोमकर्णस्  
तन् न्य् आस परुष्णियाम् । +++(Bhatt. tanyāsaparuruṣṇiyām)+++  
तद् भैमीश् चक्रिरे स्रजः  
सर्वं महिषदो विषम् ॥  

#### ०७
उर्व्या उरुक्षितस्  
तुराया आतुरस्य च ।  
भूम्या हि जग्रभ नाम +++(Bhatt. jagrabhaṃ)+++  
विषं वारयताम् इति ।  
विषं दूषयताद् इति ॥  

### ०२२

#### ०१
अहं वा इन्द्रमातरम्  
इन्द्रौजाम् इन्द्रभ्रातरम् ।  
इन्द्राधिवक्त्रां वीरुधम्  
आहार्षं विषदूषणीम् ॥  

#### ०२
यत् किं च पद्वच् छफवद्  
यत् काण्डि यच् च पुष्पवत् ।  
यद् एजति प्रजापतिः  
सर्वं तद् विषदूषणम् ॥  

#### ०३
सिन्धुः पश्चाद् धरुणः  
सूर्यस्योदयनं पुरः ।  
ततो यद् अन्तरा विषं  
तद् वाचा दूषयामसि ॥  

#### ०४
यावत् सूर्यो वितपति  
यावच् चाभि विपश्यति ।  
तावद् विषस्य दूषणं  
वचो निर् मन्त्रयामहे ॥  

#### ०५
जिह्वा मे मधुसंस्रावा  
जिह्वा मे मधुवादिनी ।  
जिह्वे वर्चस्वती भव  
मायं मे पुरुषो रिषत् ॥ +++(Bhatt. māpa te)+++  

#### ०६
हा है कल्याणि सुभगे  
पृश्निपर्ण्य् अनातुरे ।  
इमं मे अद्य पूरुषं  
दीर्घायुत्वायोन् नय ॥  

#### ०७
याभ्यो वर्षन्ति वृष्टयो  
याभिर् जीवन्त्य् अघ्न्याः ।  
ता मे विषस्य दूषणीः  
सविता व्य् अकाशयत् ॥  

### ०२३

#### ०१
प्रजापतिष् ट्वा बध्नात् प्रथमम्  
अस्तृतं वीर्याय कम् ।  
तं ते बध्नाम्य् आयुषे वर्चस  
ओजसे च बलाय च-  
-अस्तृतस् त्वाभि रक्षतु ॥  

#### ०२
ऊर्ध्वस् तिष्ठ रक्षन्न् अप्रमादम् अस्तृतेमं  
मा त्वा दभन् पणयो यातुधानाः ।  
इन्द्र इव दस्यून् अव धूनुष्व पृतन्यतः  
सर्वाञ् छत्रून् वि षहस्व-  
-अस्तृतस् त्वाभि रक्षतु ॥  

#### ०३
शतं चन प्रहरन्तो  
ऽभिघ्नन्तो न तस्त्रिरे । +++(Bhatt. tastire)+++  
तस्मिन्न् इन्द्रः पर्य् अदत्त +++(Bhatt. adhatta)+++  
चक्षुः प्राणम् अथो बलम्  
अस्तृतस् त्वाभि रक्षतु ॥  

#### ०४
इन्द्रस्य त्वा वर्मणा परि धापयामो  
यो देवानाम् अधिराजो बभूव ।  
पुरस् त्वा देवाः प्र णयन्तु सर्वे  
ऽस्तृतस् त्वाभि रक्षतु ॥  

#### ०५
अस्मिन् मणाव् एकशतं वीर्याणि  
सहस्रं प्राणा अस्मिन्न् अस्तृते ।  
व्याघ्रः शत्रून् अधि तिष्ठ सर्वान्  
यस् त्वा पृतन्याद् अधरः सो ऽस्त्व्  
अस्तृतस् त्वाभि रक्षतु ॥  

#### ०६
घृताद् उल्लुप्तो मधुमान् पयस्वान् +++(Bhatt. ulapto)+++  
सहस्रप्राणः शतयोनिर् वयोधाः । +++(Bhatt. sahasraṃ prāṇaḥ)+++  
शम्भूश् च मयोभूश् च-  
-ऊर्जस्वांश् च पयस्वांश् च-  
-अस्तृतस् त्वाभि रक्षतु ॥  

#### ०७
यथा त्वम् उत्तरो असो  
असपत्नः सपत्नहा ।  
सजातानाम् असो वशी  
तथा त्वा सविता करद्  
अस्तृतस् त्वाभि रक्षतु ॥  

### ०२४

#### ०१
अपश् च रपश् च-  
-ऊष्मा च बाष्पश् च ।  
शोकश् चाभिशोकश् च +++(Bhatt. -bhīśok-)+++  
तृतीयेकश् च परेपरश् च  
तक्मान इतो नश्यत ॥  

#### ०२
वेद वै ते तक्मन् नाम-  
-अग्निष् ट्वं नामासि । +++(Bhatt. ṭaṃ)+++  
तं त्वेतो वि नयामः शनि तक्मा ॥ +++(Bhatt. tvetopa)+++  

#### ०३
वृत्रस्य हरो ऽसि नभसो नपात् ।  
द्यौश् चास्मत् पृथिवी च  
तक्मानं नाशयताम् इतः ॥  

#### ०४
पञ्चप्सिनिर् नाम ते माता  
स उ एकप्सिनिर् उच्यसे ।  
तस्याहं वेद ते नाम  
स तक्मन् निर् अतो द्रव ॥  

#### ०५
औदुम्बरश् च नामासि +++(Bhatt. audumbalaś)+++  
प्रियातिथिश् च ।  
तं त्वेतो नाशयामसि  
ब्रह्मणा वीर्यावता ॥  

#### ०६
यो ऽसि जल्पंश् च लपंश् च-  
-आवां च तपंश् च ।  
तृतीयेकश् च मौञ्जिगलश् च  
ते तक्मान इतो नश्यत ॥  

#### ०७
विकिलीद विलोहित +++(Bhatt. vikilīta)+++  
विकाशक्रंदरज्जन ।  
गिरिं गच्छ धूमकेतो  
हृषे नमांसि सन्तु ते ॥  

#### ०८
बृहत् त्वम् अग्ने रक्षो अधमं जहि  
मध्यमं न्य् उत्तमं शृणीहि ।  
शं नो अग्निर् ज्योतिरनीको अस्तु  
शं द्यावापृथिवी अनेहसा ॥  

#### ०९
मातेव पितेवाभि रक्षतैनं  
मुञ्चतैनं पर्य् अंहसः ॥  

### ०२५

#### ०१
वाताज् जातो अन्तरिक्षाद्  
विद्युतो ज्योतिषस् परि ।  
स नो हिरण्यजाः शङ्खः  
कृशनः पात्व् अंहसः ॥  

#### ०२
हिरण्यानाम् एको ऽसि  
सोमाद् अधि जज्ञिषे ।  
रथे ऽसि दार्शत  
इषुधौ रोचनस् त्वम् ॥  

#### ०३
यो अग्रतो रोचनावान्  
समुद्राद् अधि जज्ञिषे ।  
शङ्खेन हत्वा रक्षांस्य्  
अत्रिणो वि षहामहे ॥  

#### ०४
ये अत्रिणो यातुधाना  
रक्षसो ये किमीदिनः ।  
सर्वाञ् छङ्ख त्वया वयं  
विषूचो वि षहामहे ॥  

#### ०५
शङ्खेनामीवाम् अमतिं  
शङ्खेनोत सदान्वाः ।  
शङ्खो नो विश्वभेषजः  
कृशनः पात्व् अंहसः ॥ +++(Bhatt. aṃhasaṃ)+++  

#### ०६
दिवि जातः समुद्रतः  
सिन्धुतस् पर्य् आभृतः ।  
स नो हिरण्यजाः शङ्ख  
आयुष्प्रतरणो मणिः ॥  

#### ०७
देवानाम् अस्थि कृशनं बभूव  
तद् आत्मन्वच् चरत्य् अप्स्व् अन्तः ।  
तं ते बध्नाम्य् आयुषे वर्चस  
ओजसे च बलाय च  
कार्शनस् त्वाभि रक्षतु ॥  



### ०२६

#### ०१
कन्या वार् अवायती  
सोमम् अपि स्रुताविदत् । +++(Bhatt. śrutāvidat)+++  
अस्तं भरन्त्य् अब्रवीद्  
इन्द्राय सुनोमि त्वा  
शक्राय सुनोमि त्वा ॥  

#### ०२
असौ य एषि वीरको  
गृहंगृहं विचाकशत् ।  
इमं जम्भसुतं पिब  
धानावन्तं करम्भिणम्  
अपूपवन्तम् उक्थिनम् ॥  

#### ०३
कुविच् छकत् कुवित् करत्  
कुविन् नो वस्यसस् करत् ।  
कुवित् पतिद्विषो यतीर् +++(Bhatt. patidvito)+++  
इन्द्रेण सं गमामहै ॥  

#### ०४
आ चन त्वा चिकित्सामो  
ऽधि चन त्वा नेमसि ।  
शनैर् इव शनकैर् इव-  
-इन्द्रायेन्दो परि स्रव ॥  

#### ०५
इमानि त्रीणि विष्टपा  
तानीन्द्र वि रोहय ।  
शिरस् ततस्योर्वराम्  
आद् इदं म उपोदरे ॥  

#### ०६
असौ च या न उर्वरा-  
-आद् इमां तन्वं मम ।  
अथो ततस्य यच् छिरः  
सर्वा ता रोमशा कृधि ॥  

#### ०७
खे रथस्य खे ऽनसः  
खे युगस्य शतक्रतो ।  
अपालाम् इन्द्र त्रिष् पूत्व्य्  
अकृणोः सूर्यत्वचम् ॥  

### ०२७

#### ०१
दिवस् पृष्ठे मधुपृचः सुपर्णाः  
पञ्चाशत् ते भुवनस्य गोपाः ।  
आनुजावरम् अनु रक्षन्त उग्रा  
येषाम् इन्द्रं वीर्यायैरयन्त ॥  

#### ०२
पुरोहितः परमेष्ठी स्वराज्याय- +++(Bhatt. svarāḍ jyāyābhī-)+++  
-अभीवर्धम् अस्मा अकृणोद् बृहस्पतिः ।  
तेन सपत्नान् अधरान् कृणुष्व  
क्षेमे पशून् बहुलान् वर्धयित्वा  
जैत्रायोद् यातु रथवाहनं ते ॥  

#### ०३
गोभाजम् अंशं तव ये समानाः +++(Bhatt. aṃsaṃ)+++  
सर्वे समग्रा दधृग् आभरन्त ।  
अभि वर्धस्व भ्रातृव्यान्  
अभि ये त्वा पृतन्यतः ॥  

#### ०४
नि पिण्ढि सर्वान् धूर्वतो  
ऽभीवर्धो यथाससि ।  
अभीवर्धम् अभीभवम् +++(Bhatt. abhīvargham)+++  
अभीषेणं महागणम् ।  
विशस् त्वा सर्वा आ यन्त्व्  
आपो दिव्याः पयस्वतीः ॥  

#### ०५
अभि वर्धस्व प्रजया वावृधानो  
अभ्य् अनीकैः पशुभिर् भवासि । +++(Bhatt. bhavāti)+++  
ब्रह्मराजन्यैर् विश्यैर् वावृधानः +++(Bhatt. brahma rājanyair viśvair)+++  
शूद्रैर् अतीहि सभया पृतन्यतः ॥  

#### ०६
वर्धस्व क्षेत्रैः प्रथस्व प्रजया  
वर्धस्व वीरैः पशुभिर् बहुर् भव ।  
श्रिया शुल्कैर् यतमस् त्वा पृतन्याद् +++(Bhatt. śuklair)+++  
आप्तस् तुभ्यं स बलिहृत्याय तिष्ठतु ॥  

### ०२८

#### ०१
इन्द्रं मित्रं वरुणम् अग्निम् ऊतये  
मारुतं शर्धो अदितिं हवामहे ।  
रथं न दुर्गाद् वसवः सुदानवो  
विश्वस्मान् नो अंहसो निष् पिपर्तन ॥  

#### ०२
त आदित्या आ गता सर्वतातये  
भूत देवा वृत्रतूर्येषु शंभुवः । +++(Bhatt. saṃbhuvaḥ)+++  
(…) ॥ +++(see 1cd)+++  

#### ०३
अवन्तु नः पितरः सुप्रवाचना  
उत देवी देवपुत्रे ऋतावृधा ।  
(…) ॥ +++(see 1cd)+++  

#### ०४
नराशंसं वाजिनं वाजयन्तं  
क्षयद्वीरं पूषणं सुम्नैर् ईमहे ।  
(…) ॥ +++(see 1cd)+++  

#### ०५
बृहस्पते सदम् इन् नः सुगं कृधि  
शं योर् यत् ते मनुर्हितं तद् ईमहे ।  
(…) ॥ +++(see 1cd)+++  

#### ०६
इन्द्रं कुत्सो वृत्रहणं शचीपतिं  
काटे निबाढ ऋषिर् अह्वद् ऊतये । +++(Bhatt. nivāḍha)+++  
रथं न दुर्गाद् वसवः सुदानवो  
विश्वस्मान् नो अंहसो निष् पिपर्तन ॥  

#### ०७
देवैर् नो देव्य् अदितिर् नि पातु  
देवस् त्राता त्रायताम् अप्रयुच्छन् ।  
तन् नो मित्रो वरुणो मामहन्ताम्  
अदितिः सिन्धुः पृथिवी उत द्यौः ॥  

### ०२९

#### ०१
अप नः शोशुचद् अघम् ।  
अग्ने शुशुग्ध्य् आ रयिम् ॥  

#### ०२
अप नः शोशुचद् अघम् ।  
सुक्षेत्रिया सुगातुया  
वसूया च यजामहे ॥  

#### ०३
अप नः शोशुचद् अघम् ।  
प्र यद् भन्दिष्ठ एषां  
प्रास्माकासश् च सूरयः ॥  

#### ०४
अप नः शोशुचद् अघम् ।  
प्र यत् ते अग्ने सूरयो  
जायेमहि प्र ते वयम् ॥  

#### ०५
अप नः शोशुचद् अघम् ।  
प्र यद् अग्नेः सहस्वतो  
विश्वतो यन्ति भानवः ॥  

#### ०६
अप नः शोशुचद् अघम् ।  
त्वं हि विश्वतोमुख  
विश्वतः परिभूर् असि ॥  

#### ०७
अप नः शोशुचद् अघम् ।  
द्विषो नो विश्वतोमुख-  
-अति नावेव पारय ॥  

### ०३०

#### ०१
देवाः शरणकृतः शरणा मे भवत  
प्राच्या दिशो ऽग्निना राज्ञाध्यक्षेण ।  
यशा भूयासं यशसं मा कृणुत  
चारुम् अन्नादं परा द्विषन्तं शृणीत ॥  

#### ०२
(…) भवत +++(see 1a)+++  
दक्षिणाया दिश इन्द्रेण राज्ञा- (…) ॥ +++(see 1bcd)+++  

#### ०३
(…) भवत +++(see 1a)+++  
प्रतीच्या दिशो वरुणेन राज्ञा- (…) ॥ +++(see 1bcd)+++  

#### ०४
(…) भवत- +++(see 1a)+++  
-उदीच्या दिशः सोमेन राज्ञा- (…) ॥ +++(see 1bcd)+++  

#### ०५
(…) भवत +++(see 1a)+++  
ध्रुवाया दिशो विष्णुणा राज्ञा- (…) ॥ +++(see 1bcd)+++  

#### ०६
(…) भवत- +++(see 1a)+++  
-ऊर्ध्वाया दिशो बृहस्पतिना राज्ञा- (…) ॥ +++(see 1bcd)+++  

#### ०७
(…) भवत- +++(see 1a)+++  
-उत्तमाया दिशः प्रजापतिना राज्ञा- (…) ॥ +++(see 1bcd)+++  

#### ०८
(…) भवत +++(see 1a)+++  
परमाया दिशः परमेष्ठिना राज्ञा- (…) ॥ +++(see 1bcd)+++  

#### ०९
देवाः शरणकृतः शरणा मे भवत  
सर्वाभ्यो दिग्भ्य ईशानेन राज्ञाध्यक्षेण ।  
यशा भूयासं यशसं मा कृणुत  
चारुम् अन्नादं परा द्विषन्तं शृणीत ॥  



### ०३१

#### ०१
प्रातर् अग्निं प्रातर् इन्द्रं हवामहे  
प्रातर् मित्रावरुणा प्रातर् अश्विना ।  
प्रातर् भगं पूषणं ब्रह्मणस्पतिं  
प्रातः सोमम् उत रुद्रं हुवेम ॥  

#### ०२
प्रातर्जितं भगम् उग्रं हुवेम  
वयं पुत्रम् अदितेर् यो विधर्ता ।  
आध्रश् चिद् यं मन्यमानस् तुरश् चिद्  
राजा चिद् यं भगं भक्षीत्य् आह ॥  

#### ०३
भग प्रणेतर् भग सत्यराधो  
भगेमां धियम् उद् अवा ददन् नः ।  
भग प्र णो जनय गोभिर् अश्वैर्  
भग प्र नृभिर् नृवन्तः स्याम ॥  

#### ०४
उतेदानीं भगवन्तः स्याम-  
-उत प्रपित्व उत मध्ये अह्नाम् ।  
उतोदिते मघवन् सूर्ये  
वयं देवानां सुमतौ स्याम ॥  

#### ०५
भग एव भगवाꣳ अस्तु देवास्  
तेन वयं भगवन्तः स्याम ।  
तं त्वा भग सर्व इज् जोहवीति  
स नो भग पुरएता भवेह ॥  

#### ०६
सम् अध्वरायोषसो नमन्त  
दधिक्रावेव शुचये पदाय ।  
अर्वाचीनं वसुविदं भगं नो  
रथम् इवाश्वा वाजिन आ वहन्तु ॥  

#### ०७
अश्वावतीर् गोमतीर् न उषासो  
वीरवतीः सदम् उच्छन्तु भद्राः ।  
घृतं दुहाना विश्वतः प्रपीता  
यूयं पात स्वस्तिभिः सदा नः ॥  

### ०३२

#### ०१
यस् ते मन्यो ऽविधद् वज्र सायक  
सह ओजः पुष्यति विश्वम् आनुषक् ।  
साह्याम दासम् आर्यं त्वया युजा  
वयं सहस्कृतेन सहसा सहीयसा ॥  

#### ०२
मन्युर् इन्द्रो मन्युर् एवास देवो  
मन्युर् होता वरुणो जातवेदाः ।  
मन्युर् विश ईडते मानुषीर् याः  
पाहि नो मन्यो तपसा सजोषाः ॥  

#### ०३
अभीहि मन्यो तवसस् तवीयान्  
तपसा युजा वि जहि शत्रून् ।  
अमित्रहा वृत्रहा दस्युहा च  
विश्वा वसून्य् आ भरा त्वं नः ॥  

#### ०४
त्वं हि मन्यो अभिभूत्योजाः  
स्वयम्भूर् भामो अभिमातिषाहः ।  
विश्वचर्षणिः सहुरिः सहीयाꣳ  
अस्मास्व् ओजः पृतनासु धेहि ॥  

#### ०५
अभागः सन्न् अप परेतो अस्मि  
तव क्रत्वा तविषस्य प्रचेतः ।  
तं त्वा मन्यो अक्रतुर् जिहीडाहं  
स्वा तनूर् बलदावा न एहि ॥  

#### ०६
अयं ते अस्म्य् उप न एह्य् अर्वाङ्  
प्रतीचीनः सहुरे विश्वदावन् ।  
मन्यो वज्रिन्न् उप न आ ववृत्स्व  
हनाव दस्यूंर् उत बोध्य् आपे ॥  

#### ०७
अभि प्रेहि दक्षिणतो भवा नो  
अधा वृत्राणि जङ्घनाव भूरि ।  
जुहोमि ते धरुणो मध्वो अग्रम्  
उभा उपांशु प्रथमा पिबेव ॥  

### ०३३

#### ०१
अग्नेर् मन्वे प्रथमस्य प्रचेतसः  
पाञ्चजन्यस्य बहुधा यम् इन्धते ।  
विशोविशः प्रविशिवांसम् ईमहे  
स नो मुञ्चत्व् अंहसः ॥  

#### ०२
सुजातं जातवेदसम्  
अग्निं वैश्वानरं विभुम् ।  
हव्यवाहं हवामहे  
स नो मुञ्चत्व् अंहसः ॥  

#### ०३
यथा हव्यं वहसि जातवेदो  
यथा यज्ञं कल्पयसि प्रजानन् ।  
एवा देवेभ्यः सुमतिम् इहा वह +++(Bhatt. sumatiṃ hy ā vaha)+++  
स नो मुञ्चत्व् अंहसः ॥  

#### ०४
यामन्यामन्न् उपयुक्तं वहिष्ठं  
कर्मन्कर्मन्न् आभगम् ।  
अग्निम् ईडे रक्षोहणं  
यज्ञवृधं घृताहुतं  
स नो मुञ्चत्व् अंहसः ॥  

#### ०५
येन र्षयो वलम् अद्योतयन् युजा  
येनासुराणाम् अयुवन्त मायाः ।  
येनाग्निना पणीन् इन्द्रो जिगाय  
स नो मुञ्चत्व् अंहसः ॥  

#### ०६
येन देवा अमृतम् अन्वविन्दन्  
येनौषधीर् मधुमतीर् अकृण्वन् ।  
येनेदं स्वर् आभरन्  
स नो मुञ्चत्व् अंहसः ॥  

#### ०७
यस्येदं प्रदिशि यद् विरोचते  
यज् जातं जनितव्यं च केवलम् ।  
स्तौम्य् अग्निं नाथितो जोहवीमि  
स नो मुञ्चत्व् अंहसः ॥  

### ०३४

#### ०१
वायोः सवितुर् विदथानि मन्महे  
याव् आत्मन्वद् विदथो यौ च रक्षथः ।  
यौ विश्वस्य परिभू बभूवथुस्  
तौ नो मुञ्चतम् अंहसः ॥  

#### ०२
ययोः संख्याता वरिमाणि पार्थिवा  
याभ्यां रजो गुपितम् अन्तरिक्षम् ।  
ययोः प्रयां नानु कश् चनानशे  
तौ नो मुञ्चतम् अंहसः ॥  

#### ०३
तव व्रते नि विशन्ते जनासस्  
त्वय्य् उदिते प्रेरते चित्रभानो ।  
युवं वायो सविता च भुवनानि रक्षथस् +++(Bhatt. vāyuḥ)+++  
तौ नो मुञ्चतम् अंहसः ॥  

#### ०४
प्र सुमतिं सवितर् वाय ऊतये  
महस्वन्तं मत्सरं मादयेथाम् ।  
अर्वाग् वामस्य प्रवता नि यच्छथस्  
तौ नो मुञ्चतम् अंहसः ॥  

#### ०५
रयिं मे पोषं सवितोत वायुस्  
तनू दक्षम् आ सुवतां सुशेवम् ।  
अयक्ष्मतां महो अस्मासु धत्तं  
तौ नो मुञ्चतम् अंहसः ॥  

#### ०६
अपेतो वायो सविता च दुष्कृतम् +++(Bhatt. vāyuḥ)+++  
अप यक्ष्मं शिमिदां सेधतं परः ।  
सं ह्य् ऊर्जा सृजथः सं बलेन +++(Bhatt. ūrjāḥ)+++  
तौ नो मुञ्चतम् अंहसः ॥  

#### ०७
उप श्रेष्ठा न आशिषो  
देवयोर् धामन्न् अस्थिरन् ।  
स्तौमि देवं सवितारं च वायुं  
तौ नो मुञ्चतम् अंहसः ॥  

### ०३५

#### ०१
मरुतां मन्वे अधि मे ब्रुवन्तु  
प्रेमं वाजं वाजसाता अवन्तु ।  
आशून् इव सुयमान् अह्व ऊतये +++(Bhatt. suyamāṃ hva)+++  
ते नो मुञ्चन्त्व् अंहसः ॥  

#### ०२
उत्सम् अक्षितं व्यचन्ति ये सदा  
ये वा सिञ्चन्ति रसम् ओषधीषु । +++(Bhatt. siñcantu)+++  
पुरो दधे मरुतः पृश्निमातॄंस्  
ते नो मुञ्चन्त्व् अंहसः ॥  

#### ०३
पयो धेनूनां रसम् ओषधीनां  
जवम् अर्वतां कवयो य इन्वथ ।  
शग्मा भवन्तु मरुतः स्योनास्  
ते नो मुञ्चन्त्व् अंहसः ॥  

#### ०४
अपः समुद्राद् दिवम् उद् वहन्ति  
दिवस् पृथिवीम् अभि ये सृजन्ति ।  
ये +ऽद्भिर् ईशाना मरुतश् चरन्ति  
ते नो मुञ्चन्त्व् अंहसः ॥  

#### ०५
ये कीलालैस् तर्पयन्ति ये घृतेन  
ये वा वयो मेदसा संसृजन्ति ।  
य ईशाना मरुतो वर्षयन्ति  
ते नो मुञ्चन्त्व् अंहसः ॥  

#### ०६
यदीद् इदं मरुतो मारुतेन  
यदि देवा दैव्येनेदृग् आर ।  
यूयम् ईशिध्वे वसवस् तस्य निष्कृतेस्  
ते नो मुञ्चन्त्व् अंहसः ॥  

#### ०७
तिग्मम् अनीकं विदितं सहस्वन्  
मारुतं शर्धः पृतनासूग्रम् ।  
स्तौमि मरुतो नाथितो जोहवीमि  
ते नो मुञ्चन्त्व् अंहसः ॥  



### ०३६

#### ०१
मन्वे वां द्यावापृथिवी सुभोजसौ  
ये अप्रथेथाम् अमिता योजनानि ।  
प्रतिष्ठे ह्य् अभवतं वसूनां  
ते नो मुञ्चतम् अंहसः ॥  

#### ०२
प्रतिष्ठे हि बभूवथुर् वसूनां  
प्रवृद्धे देवी सुभगे उरूची ।  
द्यावापृथिवी भवतं मे स्योने  
ते नो मुञ्चतम् अंहसः ॥  

#### ०३
ये स्रोत्या बिभृथो ये मनुष्यान् +++(Bhatt. manuṣyāṃ)+++  
ये अमृतं बिभृथो ये हवींषि ।  
द्यावापृथिवी भवतं मे स्योने  
ते नो मुञ्चतम् अंहसः ॥  

#### ०४
ये उस्रिया बिभृथो ये वनस्पतीन्  
ययोर् वां विश्वा भुवनान्य् अन्तः ।  
द्यावापृथिवी भवतं मे स्योने  
ते नो मुञ्चतम् अंहसः ॥  

#### ०५
ये कीलालैस् तर्पयथो ये घृतेन  
याभ्यां न र्ते किं चन शक्नुवन्ति ।  
द्यावापृथिवी भवतं मे स्योने  
ते नो मुञ्चतम् अंहसः ॥  

#### ०६
असन्तापे सुतपसा हुवे वाम्  
उर्वी गभीरे कविभिर् नमस्ये ।  
द्यावापृथिवी भवतं मे स्योने  
ते नो मुञ्चतम् अंहसः ॥  

#### ०७
यन् मेदम् अभिशोचति  
येन वा येन वा कृतं  
पौरुषेयं न दैव्यम् ।  
स्तौमि द्यावापृथिवी नाथितो जोहवीमि  
ते नो मुञ्चतम् अंहसः ॥  

### ०३७

#### ०१
भवाशर्वौ मन्वे वां तस्य वित्तं  
ययोर् वां विश्वं यद् इदं वितिष्ठते ।  
याव् ईशाते अस्य द्विपदो यौ चतुष्पदस् +++(Bhatt. yaś)+++  
तौ नो मुञ्चतम् अंहसः ॥  

#### ०२
ययोर् अभ्यध्व उत यद् दूरे चिद्  
यौ विदिताव् इषुभृताम् असिष्ठौ ।  
भवाशर्वौ भवतं मे स्योनौ  
तौ नो मुञ्चतम् अंहसः ॥  

#### ०३
ययोर् वधान् नापपद्यते किं चन-  
-अन्तर् देवेषूत मानुषेषु ।  
भवाशर्वौ भवतं मे स्योनौ  
तौ नो मुञ्चतम् अंहसः ॥  

#### ०४
याव् आरेभाते बहु साकम् उग्रौ  
प्र चेद् अस्राष्ट्रम् अभिभां जनेषु ।  
भवाशर्वौ भवतं मे स्योनौ  
तौ नो मुञ्चतम् अंहसः ॥  

#### ०५
सहस्राक्षौ वृत्रहणा हुवे वां  
दूरेहेती स्वन्नेमी उग्रौ । +++(Bhatt. svanemī)+++  
भवाशर्वौ भवतं मे स्योनौ  
तौ नो मुञ्चतम् अंहसः ॥  

#### ०६
यः कृत्याकृद् यातुधानो महालो  
नि तस्मिन् हतम् अधि वज्रम् उग्रौ ।  
भवाशर्वौ भवतं मे स्योनौ  
तौ नो मुञ्चतम् अंहसः ॥  

#### ०७
अधि मे ब्रूतं पृतनासूग्रौ  
सं वज्रेण सृजतं यः किमीदी । +++(Bhatt. yat kimīdi)+++  
स्तौमि भवाशर्वौ नाथितो जोहवीमि  
तौ नो मुञ्चतम् अंहसः ॥  

### ०३८

#### ०१
मन्वे वां मित्रावरुणाव् ऋतावृधौ  
सत्यौजसौ द्रुह्वाणं यौ नुदेथे ।  
यौ सत्यावानम् अवथो हवेषु  
तौ नो मुञ्चतम् अंहसः ॥  

#### ०२
सत्यौजसौ द्रुह्वाणं यौ नुदेथे  
प्र सत्यावानम् अवथो हवेषु ।  
यौ गच्छथो नृचक्षसा बभ्रुणा सुतं  
तौ नो मुञ्चतम् अंहसः ॥  

#### ०३
याव् अङ्गिरसो ऽवथो याव् अगस्तिं  
मित्रावरुणा जमदग्निम् अत्रिम् ।  
यौ कश्यपम् अवथो यौ वसिष्ठं  
तौ नो मुञ्चतम् अंहसः ॥  

#### ०४
यौ भरद्वाजम् अवथो वध्र्यश्वं  
विश्वामित्रं वरुण मित्र कुत्सम् ।  
यौ कक्षीवन्तम् अवथः प्रोत कण्वं  
तौ नो मुञ्चतम् अंहसः ॥  

#### ०५
यौ श्यावाश्यम् अवथो यौ गविष्ठिरं +++(Bhatt. śyāvākṣam; misprint?)+++  
मित्रावरुणा पुरुमीढम् अत्रिम् ।  
यौ विमदम् अवथः सप्तवध्रिं  
तौ नो मुञ्चतम् अंहसः ॥  

#### ०६
यौ मेधातिथिम् अवथो यौ त्रिशोकं  
मित्रावरुणा उशनां काव्यं यौ । +++(Bhatt. uśanaṃ)+++  
यौ मुद्गलम् अवथो गोतमं च  
तौ नो मुञ्चतम् अंहसः ॥  

#### ०७
ययो रथः सत्यवर्त्म र्जुरश्मिर्  
मिथुया चरन्तम् अभियाति दूषयन् ।  
स्तौमि मित्रावरुणा नाथितो जोहवीमि  
तौ नो मुञ्चतम् अंहसः ॥  

### ०३९

#### ०१
इन्द्रस्य मन्वे शश्वद् यस्य मन्विरे  
वृत्रघ्न स्तोमा उप मेम आगुः । +++(Bhatt. memam)+++  
यो दाशुषः सुकृतो हवम् एता  
स नो मुञ्चत्व् अंहसः ॥  

#### ०२
यश् चर्षणिप्रो वृषभः स्वर्विद्  
यस्य ग्रावाणः प्रवदन्ति नृम्णे ।  
यस्याध्वरः सप्तहोता मदच्युत्  
स नो मुञ्चत्व् अंहसः ॥  

#### ०३
य उग्राणाम् उग्रबाहुर् यजुर् यो  
दानवानां बलम् आससाद ।  
येन जिताः सिन्धवो येन गावः  
स नो मुञ्चत्व् अंहसः ॥  

#### ०४
यस्य वशास ऋषभास उक्षणो  
यस्मै मीयन्ते स्वरवः स्वर्विदे ।  
यस्मै शुक्रः पवते ब्रह्मशुम्भितः  
स नो मुञ्चत्व् अंहसः ॥  

#### ०५
यस्य जुष्टिं सोमिनः कामयन्ते  
यं हवन्त इषुवन्तं गविष्टौ ।  
यस्मिन्न् अर्कः शिश्रिये यस्मिन्न् ओजः  
स नो मुञ्चत्व् अंहसः ॥  

#### ०६
य उत्तमः कर्मकृत्याय जज्ञे  
यस्य वीर्यं प्रथमस्यानुबुद्धम् । +++(Bhatt. -nubaddham)+++  
येनोद्यतो वज्रो ऽभ्यायताहिं  
स नो मुञ्चत्व् अंहसः ॥  

#### ०७
यः संग्रामान् नयति सं युधे वशी +++(Bhatt. yuge)+++  
यः पुष्टानि संसृजति द्वयानि ।  
स्तौमीन्द्रं नाथितो जोहवीमि  
स नो मुञ्चत्व् अंहसः ॥  

### ०४०

#### ०१
शुनं वत्सान् अपा करोमि  
शुनं बध्नामि तन्त्याम् ।  
आग्रयणं ब्रह्मणां हविस्  
तस्मिञ् जागार कश्यपः ॥  

#### ०२
बाहुं वत्सम् उपनयन्  
पात्रे गां दुहन्न् अब्रवीत् ।  
अरिष्टं ब्रह्मभ्यो हविः  
शिवं कृणोतु कश्यपः ॥  

#### ०३
त्रयस् तिष्ठन्ति सुकृतस्य लोके  
त्रयो ऽतीकाशास् त्रीणि शीर्षाण्य् एषाम् ।  
त्रयस् तिष्ठन्ति परिगृह्य कुम्भीं  
यथा हविः कश्यप न व्यथातै ॥  

#### ०४
सत्यात् सम्भूतो वदति  
तण्डुलान् क्षीर आवपन् ।  
ऋषिर् ब्रह्मभ्य आग्रयणं  
नि वेदयतु कश्यपः ॥  

#### ०५
ऋतुमुखे चन्द्रभागः  
पात्र ओदनम् उद् धरात् ।  
प्राश्नन्तु ब्रह्माणो हविर्  
यथा वेदेन कश्यपः ॥  

#### ०६
ये भूतान्य् असृजन्त  
ये भूतान्य् अकल्पयन् ।  
सर्वस्य विद्वान् अध्वर्युः  
षण्णां भवतु कश्यपः ॥  

#### ०७
शिवा आपो वत्सेभ्यः  
शिवा भवन्त्व् ओषधीः ।  
वातो वत्सेभ्यः कश्यपः  
शिवः शिवं तपतु सूर्यः ॥  



## ०५

### ००१

#### ०१
नमः पिशङ्गबाह्वै  
सिन्धौ जाताया उग्रायै ।  
यो अस्यै नम इत् करद्  
अपेद् अस्य गृहाद् अयत् ॥  

#### ०२
अपेहि नो गृहेभ्यो  
अपेहि वत्सतन्त्याः ।  
आत्मानम् अत्र रोत्स्यस्य्  
अव रोह महानसात् ॥  

#### ०३
हा अम्ब सुहूतले  
अथो है सामनन्तमे ।  
पुत्रो यस् ते पृश्निबाहुस्  
तम् उ त्वं सामनं कृधि ।  
अथो दुहितरं नप्त्रीम्  
अथो त्वं सामना भव ॥  

#### ०४
भूतपतिर् निर् अजत्व्  
इन्द्रश् चेतः सदान्वाः ।  
गृहस्य बुध्न आसीनास्  
ता वज्रेणाधि तिष्ठतु ॥  

#### ०५
अपेतेतः सदान्वा  
अहिंसन्तीर् इमं गृहम् ।  
धेनुर् वात्र य स्थास्यत्य्  
अनड्वान् वेरया सह ॥  

#### ०६
या सहमाना चरसि  
सासहान इव र्षभः ।  
सदान्वाघ्नीं त्वा वयं  
जैत्रायाच्छा वदामसि ॥  

#### ०७
सहस्व नो अभिमातिं  
सहस्व पृतनायतः ।  
सहस्व सर्वा रक्षांसि  
सहमानास्य् ओषधे ॥  

#### ०८
त्वं व्याघ्रान् सहसे  
त्वं सिंहाꣳ उभयादतः ।  
मक्षाश् चित् कृण्वाना मधु  
त्वं सहस ओषधे ॥  

### ००२

#### ०१
इयं पित्रे राष्ट्र्य् एत्य् अग्रे  
प्रथमाय जनुषे भूमनिष्ठाः ।  
तस्मा एतं सुरुचं ह्वारम् अह्यं  
घर्मं श्रीणन्ति प्रथमस्य धास्योः ॥  

#### ०२
ब्रह्म जज्ञानं प्रथमं पुरस्ताद्  
वि सीमतः सुरुचो वेन आवः ।  
स बुध्न्या उपमा अस्य विष्ठाः  
सतश् च योनिम् असतश् च वि वः ॥  

#### ०३
प्र यो जज्ञे विद्वाꣳ अस्य बन्धुं  
विश्वानि देवो जनिमा विवक्ति ।  
ब्रह्म ब्रह्मण उज् जभार मध्यान्  
नीचाद् उच्चा स्वधा अभि प्र तस्थौ ॥  

#### ०४
महान् मही अस्कभायद् वि जातो  
द्यां द्वितः पार्थिवं च रजः ।  
स बुध्नाद् आष्ट्र जनुषाभ्य् अग्रं  
बृहस्पतिर् देवता तस्य सम्राट् ॥  

#### ०५
नूनं तद् अस्य गव्यं हिनोति  
महो देवस्य पूर्वस्य महि ।  
एष जज्ञे बहुभिः साकम् इत्था  
पूर्वाद् अर्धाद् अविथुरश् च सन् नु ॥  

#### ०६
स हि दिवः स पृथिव्या ऋतेष्ठा  
महि क्षामन् रजसी वि ष्कभायति ।  
अहर् यच् छुक्रं ज्योतिषो जनिष्ट-  
-अधा द्युमन्तो वि वसन्त्व् अरिप्राः ॥  

#### ०७
एवाथर्वा पितरं विश्वदेवं  
बृहस्पतिर् नमसावोचद् अच्छ ।  
त्वं विश्वस्य जनिता धास्य् अग्रे  
कविर् देवान् न दभाय स्वधावः ॥  

#### ०८
मूर्ध्ना यो अग्रम् अभ्यर्त्य् ओजसा  
बृहस्पतिम् आ विवासन्ति देवाः ।  
भिनद् वलं वि मृधो दर्दरीति  
कनिक्रदद् गाः स्वर् अपो जिगाय ॥  

### ००३

#### ०१
उद् अपप्तद् असौ सूर्यः  
पुरुदृष्टो अदृष्टहा ।  
उदायन् रश्मिभिर् हन्तु-  
-उदायन्न् अरसाꣳ अकः ॥  

#### ०२
न्य् अम्रुचद् असौ सूर्यो  
विश्वदृष्टो अदृष्टहा ।  
निम्रोचन् रश्मिभिर् हन्तु  
निम्रोचन्न् अरसाꣳ अकः ॥  

#### ०३
ये च दृष्टा ये चादृष्टा  
उभयेहाविष्यवः ।  
तेषां वो अग्रभं नाम  
सर्वे साकं नि जस्यत ॥  

#### ०४
अदृष्टहननी वीरुद्  
अमितौजा विषासहि ।  
चुकाकणि त्वं जज्ञिषे  
सादृष्टाञ् जातशो जहि ॥  

#### ०५
जहि ज्येष्ठम् अदृष्टानां  
सर्पाणां मोघचारिणाम् ।  
क्रिमीणां सर्वा जातानि  
?पौञ्जष्ट इव यवं मृण ॥  

#### ०६
यश् च तोदो यश् च सर्प  
एकादशश् च यो वृषा । +++(ekādaśaś (?); Bhatt. ekādṛṣṭaś)+++  
चुकाकणि त्वं तान् वृश्च  
वृक्षं परशुमान् इव ॥  

#### ०७
सं वृश्चैनांश् चुकाकणि  
वृक्षं परशुमान् इव ।  
क्रिमीणां सर्वा जातानि  
सं दहाग्निर् इवोलपम् ॥  

#### ०८
मेथिष्ठा अग्निर् अघलस् त्विषीमान्  
क्रिमीणां जातानि प्र दुनोतु सर्वा ।  
बृहस्पतेर् मेदिने जातवेदा  
अदृष्टान् हन्तु दृषदेव माषान् ॥  

### ००४

#### ०१
ममाग्ने वर्चो विहवेष्व् अस्तु  
वयं त्वेन्धानास् तन्वं पुषेम ।  
मह्यं नमन्तां प्रदिशश् चतस्रस्  
त्वयाध्यक्षेण पृतना जयेम ॥  

#### ०२
अग्ने मन्युं प्रतिनुदन् परेषां  
त्वं नो गोपाः परि पाहि विश्वतः ।  
अपाञ्चो यन्तु प्रबुधा दुरस्यवो  
ऽमैषां चित्तं बहुधा वि नश्यतु ॥  

#### ०३
मम देवा विहवे सन्तु सर्व  
इन्द्रवन्तो मरुतो विष्णुर् अग्निः ।  
ममान्तरिक्षम् उरुलोकम् अस्तु  
मह्यं वातः पवतां कामे अस्मिन् ॥  

#### ०४
मह्यं यजन्तां मम यानीष्टा-  
-आकूतिः सत्या मनसो मे अस्तु ।  
एनो मा नि गां कतमच् चनाहं  
विश्वे देवा अभि रक्षन्तु माम् इह ॥  

#### ०५
मह्यं देवा द्रविणम् आ यजन्तां  
ममाशीर् अस्तु मम देवहूतिः ।  
दैवा होतारः सनिषन् न एतद्  
अरिष्टाः स्याम तन्वा सुवीराः ॥  

#### ०६
देवीः षड् उर्वीर् उरु णस् कराथ  
विश्वे देवास इह मादयध्वम् ।  
मा हास्महि प्रजया मा धनेन  
मा रधाम द्विषते सोम राजन् ॥  

#### ०७
उरुव्यचा नो महिषः शर्म यच्छाद्  
अस्मिन् वाजे पुरुहूतः पुरुक्षुः ।  
स नः प्रजायै हर्यश्व मृड-  
-इन्द्र मा नो रीरिषो मा परा दाः ॥  

#### ०८
धाता विधर्ता भुवनस्य यस् पतिः  
सविता देवो अभिमातिषाहः ।  
बृहस्पतिर् इन्द्राग्नी अश्विनोभा  
देवाः पान्तु यजमानं निरृथात् ॥  

#### ०९
इहार्वाञ्चम् अति ह्वय  
इन्द्रं जैत्राय जेतवे ।  
अस्माकम् अस्तु केवल  
इतः कृणोतु वीर्यम् ॥  

#### १०
अर्वाञ्चम् इन्द्रम् अमुतो हवामहे  
यो गोजिद् धनजिद् अश्वजिद् यः ।  
इमं नो यज्ञं विहवे जुषस्व-  
-अस्माकं कृण्मो हरिवो मेदिनं त्वा ॥  

#### ११
त्रातारम् इन्द्रम् अवितारम् इन्द्रं  
हवेहवे सुहवं शूरम् इन्द्रम् ।  
हुवेम शक्रं पुरुहूतम् इन्द्रं  
स्वस्ति नो मघवान् पात्व् इन्द्रः ॥  

#### १२
तिस्रो देवीर् महि मे शर्म यच्छन्  
प्रजायै मे तन्वे यच् च पुष्टम् ।  
मां विशः संमनसो जुषन्तां  
पित्र्यं क्षेत्रं प्रति जानात्व् अस्मान् ॥  

#### १३
यो नः शक्राभिमन्युना-  
-इन्द्रामित्रो जिघांसति ।  
त्वं तं वृत्रहञ् जहि  
वस्व् अस्मभ्यम् आ भर ॥  

#### १४
ये नः शपन्त्य् अप ते भवन्त्व्  
इन्द्राग्निभ्याम् अप बाधामहे तान् ।  
आदित्या रुद्रा उपरिस्पृशो माम्  
उग्रं चेत्तारम् अधिराजम् अक्रन् ॥  

### ००५

#### ०१
पृथिवी वशा साग्निं गर्भं दधे  
सेमं पाहि तस्यै ते विधेयं  
तस्यै ते नमस् तस्मै ते स्वाहा ॥  

#### ०२
अन्तरिक्षं वशा सा वायुं गर्भं (…) ॥ +++(see 1abc)+++  

#### ०३
द्यौर् वशा सा सूर्यं गर्भं (…) ॥ +++(see 1abc)+++  

#### ०४
ऋग् वशा सा साम गर्भं (…) ॥ +++(see 1abc)+++  

#### ०५
दक्षिणा वशा सा यज्ञं गर्भं (…) ॥ +++(see 1abc)+++  

#### ०६
विड् वशा सा क्षत्रियं गर्भं (…) ॥ +++(see 1abc)+++  

#### ०७
वाग् वशा सा परमेष्ठिणं गर्भं (…) ॥ +++(see 1abc)+++  

#### ०८
वशा वशा सा राजन्यं गर्भं (…) ॥ +++(see 1abc)+++  

#### ०९
समा वशा सा संवत्सरं गर्भं दधे  
सेमं पाहि तस्यै ते विधेयं  
तस्यै ते नमस् तस्मै ते स्वाहा ॥  



### ००६

#### ०१
सप्त सूर्या दिवम् अनुप्रविष्टास्  
तान् पथा वा अन्व् एति दक्षिणावान् ।  
ते ऽस्मै सर्वे घृतम् आ तपन्त्य्  
ऊर्जं दुहाना अनपस्फुरन्तः ॥  

#### ०२
आतपन् क्षयति नीचा  
दासव्याधी निष्टपन् ।  
अधायत्पत्रः सूर्य  
उद् एति बृहतीर् अनु ॥  

#### ०३
आतप्ता पितॄन् विद्म  
दस्यून् निष्टप्ता वयम् ।  
गुहा ये ऽन्ये सूर्याः  
स्वधाम् अनु चरन्ति ते ॥  

#### ०४
द्यौः सचते ऽपराञ् जनासः  
पञ्चान्ये परो दिव आ क्षियन्ति ।  
तां ब्रह्म दिवं बृहद् आ विवेश  
यस् तान् प्रवेद प्रतरम् अतीर्यत ॥  

#### ०५
यो ददाति यो ददते  
यो वा निधीन् श्रद्दधानो निधत्ते ।  
यमो वैवस्वतान् राजा  
सर्वान् रक्षतु शेवधीन् ॥  

#### ०६
मा विदन् पर्यायिणो  
ये दक्षिणाः परिमुष्णन्ति दत्तम् ।  
सुगेन तान् पथा सर्वान्  
यमो राजाति नेषति ॥  

#### ०७
येन पथा वैवस्वतो  
यमो राजेतो ययौ ।  
अग्निर् नस् तेन नयतु प्रजानन्  
वैश्वानरः पथिकृद् विश्वगृष्टिः ॥  

#### ०८
महि ज्योतिर् निहितं मर्त्येषु  
येन देवासो अतरन्न् अरातीन् ।  
तेनेमं सेतुम् अति गेष्म सर्वे  
वैश्वानरं ज्योतिर् अमीव देवाः ॥  

#### ०९
उद् वयं तमसस् परि  
ज्योतिष् पश्यन्त उत्तरम् ।  
देवं देवत्रा सूर्यम्  
अगन्म ज्योतिर् उत्तमम् ॥  

#### १०
आरोको भ्राजः पटरः पतङ्गः  
स्वर्णरो ज्योतिषीमान् विभासः ।  
ते ऽस्मै सर्वे घृतम् आ तपन्त्य्  
ऊर्जं दुहाना अनपस्फुरन्तः ॥  

### ००७

#### ०१
समुत्पतन्तु प्रदिशो नभस्वतीः  
सम् अभ्राणि वातजूतानि यन्तु ।  
महर्षभस्य नदतो नभस्वतो  
वाश्रा आपः पृथिवीं तर्पयन्तु ॥  

#### ०२
सम् ईक्षयति विष्वग्वातो नभांस्य्  
अपां वेगासः पृथग् उत् पतन्तु ।  
वर्षस्य सर्गा महयन्तु भूमिं  
पृथग् जायन्ताम् ओषधयो विश्वरूपाः ॥  

#### ०३
अभि क्रन्द स्तनयार्दयोदधिं  
भूमिं पर्जन्य पयसा सम् अङ्धि ।  
त्वया वर्षं बहुलम् एतु सृष्टम्  
आशारैषी कृशगुर् एत्व् अस्तम् ॥  

#### ०४
उद् ईरयत मरुतः समुद्रतस्  
त्वेषा अर्का नभ उत् पातयन्तु ।  
प्र वर्षयन्ति तविषाः सुदानवो  
ऽपां रसैर् ओषधयः सचन्ताम् ॥  

#### ०५
गणास् त्वोप गायन्तु मारुताः  
पर्जन्य घोषिणः पृथक् ।  
सर्गा वर्षस्य वर्षतः  
सृजन्तु पृथिवीम् अभि ॥  

#### ०६
सम् अवन्तु सुदानव  
उत्सा अजगरा उत ।  
वाता वर्षस्य वर्षतः  
प्र वान्तु पृथिवीम् अनु ॥  

#### ०७
वातो विद्युद् अभ्रं वर्षं  
सम् अवन्तु सुदानवः ।  
प्र प्यायस्व प्र पिन्वस्व  
सं भूमिं पयसा सृज ॥  

#### ०८
अपाम् अग्निस् तनूभिः संविदानो  
य ओषधीनाम् अधिपा बभूव ।  
स नो वर्षं वनुतां जातवेदाः  
प्राणं प्रजाभ्यो अमृतं दिवस् परि ॥  

#### ०९
आशाम्-आशां वि द्योततां  
वाता वान्तु दिशो-दिशः ।  
मरुद्भिः प्रच्युता मेघा  
वर्षन्तु पृथिवीम् अभि ॥ +++(read anu with K instead of abhi?))+++  

#### १०
प्रजापतिः सलिलाद् आ समुद्राद्  
आप ईरयन्न् उदधिम् अर्दयाति ।  
प्र प्यायतां वृष्णो अश्वस्य रेतो  
ऽर्वाङ् एतेन स्तनयित्नुनेह्य्  
अपो निषिञ्चन्न् असुरः पिता नः ॥  

#### ११
श्वसन्तु गर्गरा अपाम्  
अव नीचीर् अपः सृज ।  
वदन्तु पृश्निबाहवो  
मण्डूका ईरिणानु ॥  

#### १२
संवत्सरं शशयाना  
ब्राह्मणा व्रतचारिणः ।  
वाचं पर्जन्यजिन्वतां  
प्र मण्डूका अवादिषुः ॥  

#### १३
उपप्रवद मण्डूकि  
वर्षम् आ वद तादुरि ।  
मध्ये ह्रदस्य प्लवस्व  
विगृह्य चतुरः पदः ॥  

#### १४
महान्तं कोशम् उद् अचाभि षिञ्च  
सविद्युतं भवतु वातु वातः ।  
तन्वतां यज्ञं बहुधा विसृष्टम्  
आनन्दिनीर् ओषधयो भवन्तु ॥  

### ००८

#### ०१
यावती द्यावापृथिवी वरिम्णा  
यावद् वा सप्त सिन्धवो वितष्ठुः ।  
वाचं विषस्य दूषणीं  
ताम् इतो निर् अवादिषम् ॥  

#### ०२
सुपर्णस् त्वा गरुत्मान्  
विष प्रथमम् आवयत् ।  
नारोपयो नामादय  
उतास्मा अभवत् पितुः ॥ +++(read abhavaḥ?)+++  

#### ०३
यां त्वास्थत् पञ्चाङ्गुलिर्  
वक्राच् चिद् अधि धन्वनः ।  
अपस्कम्भस्य बाह्वोर्  
निर् अवोचम् अहं विषम् ॥  

#### ०४
शल्याद् विषं निर् अवोचम्  
अञ्जनात् पर्णधेर् उत ।  
अपाष्ठाच् छृङ्गात् कुर्मलान्  
निर् अवोचम् अहं विषम् ॥  

#### ०५
अरसस् त इषो शल्यो  
ऽथो ते ऽरसं विषम् ।  
उतारसस्य वृक्षस्य  
धनुष् टे अरसारसम् ॥  

#### ०६
ये +ऽपीषन् ये ऽदिहन्  
य आस्यन् ये ऽवासृजन् ।  
सर्वे ते वध्रयः सन्तु  
वध्रिर् विषगिरिष् कृतः ॥  

#### ०७
वध्रयस् ते खनितारो  
वध्रिस् त्वम् अस्य् ओषधे ।  
वध्रिः स पर्वतो गिरिर्  
यतो जातम् इदं विषम् ॥  

#### ०८
वार् इदं वारयातै  
वरुणावत आभृतम् ।  
तत्रामृतस्यासिक्तं  
तच् चकारारसं विषम् ॥  

### ००९

#### ०१
खादिरेण शलिलेन-  
-अथो कङ्कतदन्त्या ।  
अथो विषस्य यद् विषं  
तेन पापीर् अनीनशम् ॥  

#### ०२
कित्या शतपर्वणा  
सहस्राक्षेण चर्मणा ।  
तीक्ष्णाभिर् अभ्रिभिर् वयं  
निर् अजामः सदान्वाः ॥  

#### ०३
सहः सहस्वत्य् असि-  
-इतः कण्वाः परो ऽनुदः ।  
इमा या अधुनागता  
याश् चेह ग्रहणीः पुरा ॥  

#### ०४
न ता इत्था न ता इहाव मासता  
उखेव शृङ्गवच् छिरः ।  
सदान्वा ब्रह्मणस्पते  
तीक्ष्णशृङ्गोदृषन्न् इहि ॥  

#### ०५
वि ते नु मन्थाः शश्रिरे  
बिभिदे ते गदोहनी ।  
ददौ ते अद्य गौः कण्वे  
परेह्य् अवरं मृणे ॥  

#### ०६
यास् तर्के तिष्ठन्ति या वलीके  
याः प्रेङ्खे प्रेङ्खयन्त उत या नु घोराः ।  
या गर्भान् प्रमृशन्ति  
सर्वाः पापीर् अनीनशम् ॥  

#### ०७
याश् चेलं वसत उत या नु दूर्शं  
नीलं पिशङ्गम् उत लोहितं याः ।  
या गर्भान् प्रमृशन्ति  
सर्वाः पापीर् अनीनशम् ॥  

#### ०८
आखिदन्तीर् विखिदन्तीः  
प्राणम् अस्यापि नह्यत ।  
दुर्णाम्नीः सर्वाः संगत्य  
मामुष्योच् छिष्ट किं चन ॥  

### ०१०

#### ०१
इयं या मुसलाहता  
दृषत्पिष्टा विषासुता ।  
तपुर् अग्निस् तपुर् द्यौस्  
तपुस् त्वं सुरे भव ॥  

#### ०२
विषं ते तोक्म रोहयन्तो ऽब्रुवन्  
विषं कुम्भे ऽव स्रव ।  
विषं त आमनं सुरे  
विषं त्वं हस्त आहिता  
विषं प्रतिहिता भव ॥  

#### ०३
सिंहस् ते अस्तु तण्डुलो  
व्याघ्रः पर्योदनम् ।  
पृदाकूर् अस्तु नग्नहुर्  
वृकस्य हृदि सं स्रव ॥  

#### ०४
इयं या पात्र आसूता  
शष्पस्रक्वा विघस्वरी ।  
वराहमन्युर् अजन्य्  
उत्तानपादम् अर्दय ॥  

#### ०५
उदर्दनी प्रच्यवनी  
पांसुपिङ्गा विघस्वरी ।  
उत्खातमन्युर् अजनि  
यत् पश्चात् तत् पुरस् कृधि ॥  

#### ०६
विषं ते पवने सुरे  
रुधिरं स्थाले अस्तु ते ।  
मथ्नन्त्व् अन्यो अन्यस्मा  
इषुधींस् त्वद् धनुस् त्वत् ॥  

#### ०७
विषपावानो रुधिराश् चरन्ति  
पातारो मर्तास् तवसे सुर इमे ।  
हतासो अन्ये योधयन्त्य् अन्यांस्  
तम् इच् छंस महिमानं सुरायाः ॥  

#### ०८
तान् वीरुधो विस्रवो बलेन-  
-उत् पातय मादय योधनायै ।  
भिन्नारत्नीर् भिन्नशीर्ष्णा सम् ऋच्छताम्  
आर्तचेलो विस्रवन् ते सुरापः ॥  

#### ०९
विषासुतां पिबत जर्हृषाणा  
अस्ना संसृष्टं रुधिरेण मिश्राम् ।  
छिन्नहस्तश् चरति ग्रामे अन्तर्  
वैरहत्यानि बहुधा पणायन् ॥  

#### १०
असिमतीम् इषुमतीम्  
उन् नयामि सताद् अधि ।  
मादयाभि मादय-  
-अहिर् इवैनान् प्र रोपय-  
-अन्यो ऽन्यस्य मोच् छिषन् ॥  



### ०११

#### ०१
अनु ते मन्यताम् अग्निर्  
वरुणस् ते ऽनु मन्यताम् ।  
ततस् ते पुत्रो जायतां  
स वर्मी गोषु युध्यताम् ॥  

#### ०२
इदं वायो ऽनु जानीहि-  
-इदम् इन्द्र बृहस्पते ।  
आञ्जनं पुत्रवेदनं  
कृण्मः पुंसवनं वयम् ॥  

#### ०३
येनैतत् परिष्टभितं  
यस्मात् पुत्रं न विन्दसे ।  
इन्द्राग्नी तस्मात् त्वैनसः  
परि पाताम् अहर्दिवि ॥  

#### ०४
अथर्वाणो अङ्गिरसो  
विश्वे देवा ऋतावृधः ।  
शृण्वन्त्व् अद्य मे हवम्  
अस्यै पुत्राय वेत्तवे ॥  

#### ०५
इन्द्राणी वरुणानी  
सिनीवाल्य् उतादितिः ।  
वरुत्र्य् उग्रा पत्नीनां  
पुत्रम् अद्य दिदेष्टु ते ॥  

#### ०६
पुत्रं ते मित्रावरुणा  
पुत्रं देवी सरस्वती ।  
पुत्रं ते अश्विनोभा-  
-आ धत्तां पुष्करस्रजा ॥  

#### ०७
येषां च नाम जग्रभ  
येषां च नोपसस्मर ।  
देवास् ते सर्वे संगत्य  
पुत्रं जैवातृकं ददन् ॥  

#### ०८
आत्मन एनं निर् मिमीष्व  
स त्वत् परि जायताम् ।  
त्वं बीजम् उर्वरेव  
त्वं बिभृहि योन्याम् ॥  

#### ०९
पृथिवी सह यज्ञैर्  
नक्षत्रैः सह सूर्यः ।  
वातः पतत्रिभिः सह  
पुत्रम् अद्य दिदेष्टु ते ॥  

### ०१२

#### ०१
वृषा जज्ञे मधवानो  
ऽयं मधुमतीभ्यः ।  
स उ ते योनिम् आ शयां  
बड् दक्षः पुरुषो भवन् ॥  

#### ०२
योनिं गच्छ मधवान  
योन्यां पुरुषो भव ।  
ततः पुनर् निर् आयसि  
शीर्ष्णा श्रोणी विनोनुदत् ॥  

#### ०३
बाणवाꣳ इषुधेर् इव  
कृण्वन् पित्रोर् यथा प्रियम् ।  
श्रोणी अहिंसन्न् अन्तरा  
दशमे मास्य् आयसि ॥  

#### ०४
स प्रत्यङ् प्रत्यावर्त्ता-  
-इते संवत्सरे पुनः ।  
यथा जीवासि भद्रया  
बिभरत् त्वा महाभवे ॥  

#### ०५
सं ते योनिम् अचीक्ल्̥पं  
सुप्रजास्त्वाय भद्रया ।  
तत्रा सिञ्चस्व वृष्ण्यं  
दशमास्यम् अविह्रुतम् ॥  

#### ०६
गर्भस् ते योनिम् आ शयां  
गर्भो जराय्व् आ शयाम् । +++(jarāyv ā?; Bhatt. and all mss. jarāyuvā)+++  
कुमार उल्बम् आ शयां  
त्वष्ट्रा क्ल्̥प्तो यथापरु ॥  

#### ०७
यथा राजन् मधवान  
त्वं बीजं विरोहसि ।  
एवा त्वम् अस्या निर् भिन्धि  
कुमारं योन्या अधि ॥  

#### ०८
गर्भम् अधान् मधवानो  
गर्भं देवो बृहस्पतिः ।  
गर्भं त इन्द्रश् चाग्निश् च  
गर्भं धाता दधातु ते ॥  

### ०१३

#### ०१
शिवः शिवाभिर् वयस्वन्  
सं गच्छस्व तन्वा जातवेदः ।  
रत्नं दधानः सुमनाः पुरस्ताद्  
गृहेभ्यस् त्वा वर्चसे निर् वपामि ॥  

#### ०२
पृथिव्यां घर्म स्तभितो  
ऽन्तरिक्षे दिवि श्रितः ।  
द्यौर् एनं सर्वतः पातु  
यस् त्वा पचत्य् ओदन ॥  

#### ०३
ये समुद्रम् ऐरयन् ये च सिन्धुं  
ये ऽन्तरिक्षं पृथिवीम् उत द्याम् ।  
ये वातेन सरथं यान्ति देवास्  
तान् आप्नोत्य् ओदनपाको अत्र ॥  

#### ०४
ऋचा कुम्भ्य् अधिहिता  
साम्ना पच्यत ओदनः ।  
अंशुं सोमस्यैतं मन्ये  
वैश्वदेवम् इदं हविः ॥  

#### ०५
उलूखले मुसले ये च शूर्पे  
भूम्याम् उखायां यद् इवाससञ्ज ।  
या विप्रुषो यानि निर्णेजनानि  
सर्वं तत् ते ब्रह्मणा पूरयामि ॥  

#### ०६
ऊर्ध्वः प्रेहि मा सं विक्था  
व्य् अस्य रजो अन्तरम् ।  
रक्षांसि सर्वा तीर्त्वा-  
-अथा रोह दिवं त्वम् ॥  

#### ०७
तुरो नो अतुरो भव  
सं धीभिर् धीयताम् अयम् ।  
सं पृथिव्या सम् अग्निना  
सं सूर्यस्य रश्मिभिः  
सं देवानाम् अपस्यया ॥  

#### ०८
आजद्द्विषः सुकृतस्य लोके  
तृतीये नाके अधि रोचने दिवः ।  
मृत्योः पदं योपयन्तो न्व् एत  
पश्चा निकृत्य मृत्युं पदयोपनेन ॥  

### ०१४

#### ०१
भूत्या मुखम् असि सत्यस्य रश्मिर्  
उच्चैःश्लोको दिवं गच्छ ।  
उच् छ्रयेथां हविष्कृतौ  
साधु देवान् सपर्यतम्  
ऋजीषम् अप लुम्पतम् ॥  

#### ०२
आपो देवीर् यज्ञकृतश्  
चित्रा देवीर् हविष्कृतः ।  
एकपात्र ओदनो  
ऽग्निष्टोमेन संमितः ॥  

#### ०३
गायत्री हव्यवाड् असि  
देवताग्निः सम् इध्यसे ।  
सहस्रधारं सुकृतस्य लोके  
घृतपृष्ठम् अमर्त्यौ ॥  

#### ०४
तपश् च सत्यं चौदनं  
प्राश्नीतां परमेष्ठिनौ ।  
ताभ्यां वै स्वर् आभृतं  
तेनाधिपतिर् उच्यसे ॥  

#### ०५
उरुगायो *ऽसि  
वायोः प्राणेन संमितः ।  
अप मृध्राणि मज् जहि  
मुक्षीय दुरिताद् अहम् ॥  

#### ०६
अप रक्षांसि तेजसा  
देवेभ्यो हव्यम् अर्च तम् ।  
व्यचस्वान् सप्रथा असि ॥  

#### ०७
उच्चैः सुपर्णो दिवम् उत् पतामुं  
प्रियं देवेभ्यो मा कृण्व्  
ऋषिभ्यः परि देहि माम् ।  
शुक्रं शुक्रेण भक्षया  
पिबन्तु सुकृतो मधु ॥  

#### ०८
द्वया देवा उप नो यज्ञम् आगुर्  
यान् ओदनो जुषते यैश् च पृष्टः ।  
आदित्या अङ्गिरसः स्वर्गम्  
इमं प्राश्नन्त्व् ऋतुभिर् निषद्य ॥  

### ०१५

#### ०१
पीयूषस्य क्षीरस्य सर्पिषो  
ऽन्नस्याग्रं सं भराम एतत् ।  
एतं भागम् अहुताद्भ्यः प्र हिण्मस्  
तन् नो हविः प्रति गृहन्तु देवा दैवाः ॥  

#### ०२
हुतादो ऽन्ये ऽहुतादो ऽन्ये  
वैश्वदेवं हविर् उभये सं चरन्ति ।  
ते सम्यञ्च इह मादयन्ताम्  
इषम् ऊर्जं यजमानाय मत्स्व ॥  

#### ०३
मेमा भवो मा शर्वो वधीद् गा  
मा वत्सान् क्लोमश्वयो विदन् नः ।  
ये जाता ये च गर्भेष्व् अन्तर्  
अरिष्टा अग्ने स्तनम् आ रभन्ताम् ॥  

#### ०४
इमा गावो विजावतीः प्रजावती  
स्त्रीषु संमनसो भवन्तु ।  
आसु भूमान्य् अपि पृञ्चन्तु देवा  
आसां वत्सान् आयुषा मेदसा सं सृजामि ॥  

#### ०५
प्र वीयन्तां स्त्रियो गावो  
विष्णुर् योनिम् अनु कल्पयाति ।  
प्रतिगृह्णतीर् ऋषभस्य रेत  
उक्षानड्वांश् चरति वासिताम् अनु ॥  

#### ०६
प्रयतम् अग्रं न हिनस्ति किं चन  
यथाकामं कृणुत सोम्यं मधु ।  
साधु यज्ञम् अहुतादो नयन्तु  
रायस्पोषा यजमानं सचन्ताम् ॥  

#### ०७
नि ते पदां पृथिवी यन्तु सिन्धव  
उद् ओषधयो जिहतां प्रेरताम् इराः ।  
पर्जन्यस्य मरुत उदधिं सान्व् आ हत  
भद्रं सस्यं पच्यतां मोदतां जगत् ॥  

#### ०८
सप्त ऋषयः सप्त सदांस्य् एषां  
दश क्षिपो अश्विनोः पञ्च वाजाः ।  
प्राणो व्यानो मन आकूतिर् वाग् देवी  
देवेभ्यो हव्यं वहतु प्रजानती ॥  

#### ०९
ये च दृष्टा ये चादृष्टाः  
क्रिमयः किकृशाश् च ये ।  
तेषां शिरांस्य् असिना छिनद्म्य्  
अथासां वत्सान् आयुषा मेदसा सं सृजामि ॥  



### ०१६

#### ०१
द्यौश् चेमं यज्ञं पृथिवी च सं दुहातां  
मातरिश्वा पवमानः पुरस्तात् ।  
त्वष्टा वायुः सह सोमेन वात  
इमं सं दुह्राम् अनपस्फुरन्तः ॥  

#### ०२
घर्मं तपाम्य् अमृतस्य धारया  
देवेभ्यो हव्यं परिदे सवित्रे ।  
शुक्रं देवाः शृतम् अदन्तु हव्यम्  
आसञ् जुह्वानम् अमृतस्य योनौ ॥  

#### ०३
उद् वासयाग्नेः शृतम् अकर्म हव्यम्  
आ रोह पृष्ठम् अमृतस्य धाम ।  
वनस्पतय उप बर्हि स्तृणीत  
मध्वा समन्तं घृतवत् कराथ ॥  

#### ०४
यो ऽप्सु यक्ष्मः शमयामि तं व  
ऊर्जा गव्यूतिं सम् अनज्म्य् एताम् ।  
स्तन्यं क्षीरम् अविषं वः कृणोम्य्  
असुं धयन्तो ऽपि यूथम् एत ॥ +++(asuṃ?; Bhatt. aśundhayanto)+++  

#### ०५
इडानां पुत्रा उत मित्रियाणां  
पयो धयन्त्व् अहृणीयमानाः ।  
ऋतुभिः सस्यम् उत क्ल्̥प्तम् अस्त्व्  
इर्यो गोपा रक्षतु वायुर् एनाः ॥  

#### ०६
पिबत घृतं यतिधा व एतद्  
गुहा हितं निहितं मानवेषु ।  
विश्वे देवा वैश्वदेवश् चाग्नौ  
यथाभागं हविषो मादयध्वम् ॥  

#### ०७
यो देवानाम् असि श्रेष्ठो  
रुद्रस् तन्तिचरो वृषा ।  
अरिष्टा अस्माकं वीरा  
एतद् अस्तु हुतं तव ॥  

#### ०८
पूर्णम् अहं करीषिणं  
शतवन्तं सहस्रिणम् ।  
विश्वेभिर् अग्ने देवैर्  
इमं गोष्ठं सहारुहम् ॥  

### ०१७

#### ०१
देवैनसाद् उन्मदितं  
क्षेत्रियाच् छपथाद् उत ।  
मुञ्चन्तु तस्मात् त्वा देवा  
उन्मत्तं रक्षसस् परि ॥  

#### ०२
मुनिं भवन्तं परि यानि वावृतू  
रक्षांस्य् अग्न उलुला करिक्रतु ।  
अतस् त्वं नो अधि पाहि वाजिन्न्  
इन्द्रेण मेदी बृहते रणाय ॥  

#### ०३
यथाग्ने देवा ऋभवो मनीषिणो  
मुनिम् उन्मत्तम् असृजन् निर् एनसः ।  
एवा ते शक्रो अभयं कृणोतु  
मुच्यस्वैनसो वि नयामि रक्षः ॥  

#### ०४
यथा गावश् च भूम्यां  
पुरुषाश् च न्योकसः ।  
एवोन्मत्तस्य ते मुने  
गृह्णातु पृथिवी मनः ॥  

#### ०५
मुनिं दाधार पृथिवी  
मुनिं द्यौर् अभि रक्षति ।  
मुनिं हि विश्वा भूतानि  
मुनिम् इन्द्रो अदीधरत्  
परा रक्षः सुवामि ते ॥  

#### ०६
इमं मे अग्ने पुरुषं मुमुग्धि  
य आवित्तो ग्राह्या लालपीति ।  
अतो *ऽधि ते कृणवद् भागधेयम्  
अनुन्मदितो अगदो यथासत् ॥  

#### ०७
अग्निष् टे नि शमयतु  
यत् त एतन् मन उह्यते । +++(read udyutam? (see Lubostky 2002, 90))+++  
जुहोमि विद्वांस् ते हविर्  
यथानुन्मदितो भुवः ॥  

#### ०८
पुनस् त्वा दुर् अप्सरसः  
पुनर् वातः पुनर् दिशः ।  
पुनर् यमः पुनर् यमस्य दूतास्  
ते त्वा मुञ्चन्त्व् अंहसः ।  
जिवातवे न मर्तवे  
ऽथो अरिष्टतातये ॥  

### ०१८

#### ०१
उत देवा अवहितं  
देवा उद् धरता पुनः ।  
उतो मरिष्यन्तं देवा  
दैवाः कृणुथ जीवसे ॥  

#### ०२
आ त्वागमं शंतातिभिर् +++(Bhatt. śantātibhir)+++  
अथो अरिष्टतातिभिः ।  
दक्षं ते भद्रम् आहार्षं  
परा सुवाम्य् आमयत् ॥  

#### ०३
द्वाव् इमौ वातौ वात  
आ सिन्धोर् आ परावतः ।  
दक्षं ते अन्य आ वातु  
परान्यो वातु यद् रपः ॥  

#### ०४
आ वात वाहि भेषजं  
वि वात वाहि यद् रपः ।  
त्वं हि विश्वभेषजो  
देवानां दूत ईयसे ॥  

#### ०५
त्रायन्ताम् इमं देवास्  
त्रायन्तां मरुतो गणैः ।  
त्रायन्तां विश्वा भूतानि  
यथायम् अगदो ऽसति ॥  

#### ०६
घृतेन द्यावापृथिवी  
घृतेनापः सम् उक्षत ।  
घृतेन मुच्यस्वैनसो  
यद् आत्मकृतम् आरिथ ॥  

#### ०७
अयं मे हस्तो भगवान्  
अयं मे भगवत्तरः ।  
अयं मे विश्वभेषजो  
ऽयं शिवाभिमर्शनः ॥  

#### ०८
हस्ताभ्यां दशशाखाभ्यां  
जिह्वा वाचः पुरोगवी ।  
अनामयित्नुभ्यां शंभुभ्यां  
ताभ्यां त्वाभि मृशामसि ॥  

#### ०९
आप इद् वा उ भेषजीर्  
आपो अमीवचातनीः ।  
आपो विश्वस्य भेषजीस्  
तास् ते कृण्वन्तु भेषजम् ॥  

### ०१९

#### ०१
सहृदयं सांमनस्यम्  
अविद्वेषं कृणोमि वः ।  
अन्यो अन्यम् अभि हर्यत  
वत्सं जातम् इवाघ्न्या ॥  

#### ०२
अनुव्रतः पितुः पुत्रो  
मात्रा भवतु सव्रतः ।  
जाया पत्ये मधुमतीं  
वाचं वदतु शन्तिवाम् ॥  

#### ०३
मा भ्राता भ्रातरं द्विक्षन्  
मा स्वसारम् उत स्वसा ।  
सम्यञ्चः सव्रता भूत्वा  
वाचं वदत भद्रया ॥  

#### ०४
येन देवा न वियन्ति  
नो च विद्विषते मिथः ।  
तत् कृण्मो ब्रह्म वो गृहे  
संज्ञानं पुरुषेभ्यः ॥  

#### ०५
ज्यायस्वन्तश् चित्तिनो मा वि यौष्ट  
संराधयन्तः सधुराश् चरन्तः ।  
अन्यो अन्यस्मै वल्गु वदन्त एत  
समग्रा स्थ सध्रीचीनाः ॥  

#### ०६
समानी प्रपा सह वो ऽन्नभागः  
समाने योक्त्रे सह वो युनज्मि ।  
सम्यञ्चो ऽग्निं सपर्यत-  
-अरा नाभिम् इवाभितः ॥  

#### ०७
येन देवा हविषा यजत्रा  
अप पाप्मानम् अघ्नत ।  
क्रोधं मन्युम् अनृतं भामं  
दुरुक्तम् अभिशोचनम्  
आरे यक्ष्मं नि दध्मसि ॥  

#### ०८
सध्रीचीनान् वः संमनसः कृणोम्य्  
एकश्नुष्टीन् संवननेन संहृदः ।  
देवा इवेद् अमृतं रक्षमाणाः  
सायंप्रातः सुसमितिर् वो अस्तु ॥  

### ०२०

#### ०१
परो ऽपेहि परश् चर  
परस् तर्द परस्तरम् ।  
अग्नेर् वातस्य ध्राज्या  
अप बाधे अहं त्वाम् ॥  

#### ०२
उदकस्येदम् अयनं  
वातस्येदं निभञ्जनम् ।  
अग्नेर् धूमस्यायं पन्था  
नेह तर्दायनं तव ॥  

#### ०३
परि त्वा कृष्णवर्तनिर्  
अग्निर् धूमेनार्चिषा ।  
स त्वं तर्द परश् चर-  
-अन्यत् तर्द्धि तृणं यवात् ॥  

#### ०४
ये तर्दा असुरेषिता  
देवेभिर् इषिताश् च ये ।  
सर्वांस् तान् ब्रह्मणा वयं  
शलभाञ् जम्भयामसि ॥  

#### ०५
शलभस्य शलभ्यास्  
तर्दस्यो पतत्रिणः । +++(read perhaps tardasyotpatatriṇaḥ following Bhatt.)+++  
अग्नेर् वातस्य ध्राज्या-  
-अपि नह्याम आस्यम् ॥  

#### ०६
इदं यद् गवि भेषजं  
विश्वाद् रूपात् समाभृतम् ।  
आखोर् घुणस्य तर्दस्य  
तेषां स्नाव्नापि नह्यत ॥  

#### ०७
दृष्टा त्वम् असि गन्धेन-  
-ओषधिर् घुणजम्भनी ।  
आखोर् घुणस्य जातानि  
तानि जम्भय तेजसा ॥  

#### ०८
तूलं तर्दस् तृणस्यात्तु  
मूलम् आखुर् धियेषितः ।  
अथो वृक्षस्य फल्गु यद्  
घुणा अदन्तु मा यवम् ॥  



### ०२१

#### ०१
द्यौश् च नः पिता पृथिवी च माता-  
-अग्निश् च नृचक्षा जातवेदाः ।  
ते तक्मानम् अधराञ्चं न्यञ्चं  
दशाह्नम् अस्यन्त्व् अधि दूरम् अस्मत् ॥  

#### ०२
तक्मन् यं ते क्षेत्रभागम्  
अपाभजं पृथिव्याः पूर्वे अर्धे ।  
अतिहाय तम् अथ नो हिनस्सि  
ग्राहिः किल त्वा ग्रहीष्यति किलासशीर्षः ॥  

#### ०३
तक्मन् पर्वता इमे  
हिमवन्तः सोमपृष्ठाः ।  
वातं दूतं भिषजं नो अक्रन्  
नश्येतो मरटाꣳ अभि ॥  

#### ०४
न त्वा स्त्रियः कामयन्ते  
न पुमांसः कतमे चन ।  
नेह तक्मकाम्या-  
-अल्पो रोदिति नो महान् ॥  

#### ०५
मा नो हिंसीर् महतो  
मा हिंसीर् मह्यस् त्वम् ।  
कुमारान् बभ्रो मा हिंसीर्  
मा नो हिंसीः कुमार्यः ॥  

#### ०६
यः साकम् उत्पातयसि  
बलासं कासम् उद्रजम् ।  
भीमास् ते तक्मन् हेतयस्  
ताभि ष्म परि वृङ्धि नः ॥  

#### ०७
अन्यक्षेत्रे न रमते  
सहस्राक्षो ऽमर्त्यः ।  
अभूद् उ प्रार्थस् तक्मा  
स उ नो मृडयिष्यति ॥  

#### ०८
तक्मन् न त इहाश्वा  
न गावो नेह ते गृहाः ।  
शकम्भरस्य मुष्टिहा  
पुनर् गच्छ महावृषान् ॥  

### ०२२

#### ०१
यौ हेमन्तं स्वापयथो बलेन-  
-अर्वाग् देवेभ्य उत यौ परो दिवः ।  
भवारुद्रयोः सुमतिं वृणीमहे  
ऽन्यत्रास्मद् अघविषा व्य् एतु ॥  

#### ०२
यो द्याम् आतनोति यो ऽन्तरिक्षं  
स्तभ्नात्य् ओजसो जायमानः ।  
तस्मै रुद्राय हविषा विधेम-  
-अन्यत्रास्मद् अघविषा व्य् एतु ॥ +++(the refrain (2d, 3d, …, 8e, 9e) is written in K)+++  

#### ०३
ययोर् वधान् नापपद्यते किं चन-  
-अन्तर् देवेषूत मानुषेषु ।  
ताभ्यां रुद्राभ्यां हविषा विधेम-  
-अन्यत्रास्मद् अघविषा व्य् एतु ॥  

#### ०४
याव् ईशाते पशूनां पार्थिवानां  
चतुष्पदाम् उत वा ये द्विपादः ।  
ताभ्यां रुद्राभ्यां हविषा विधेम-  
-अन्यत्रास्मद् अघविषा व्य् एतु ॥  

#### ०५
यस्य प्रतिहितायाः सं विशन्त  
आरण्याः पशव उत ग्राम्यासः ।  
तस्मै रुद्राय हविषा विधेम-  
-अन्यत्रास्मद् अघविषा व्य् एतु ॥  

#### ०६
यस्माद् ओषधयो बर्भ्रियमाणा यन्ति  
यस्माद् वृक्षासो न वियन्ति विश्वे ।  
वयांसि यस्मात् प्रचरन्ति भीषा  
तस्मै रुद्राय हविषा विधेम-  
-अन्यत्रास्मद् अघविषा व्य् एतु ॥  

#### ०७
यः पर्वतान् विदधे ऽति विद्वान्  
यो भूतानि कल्पयति प्रजानन् ।  
तस्मै रुद्राय हविषा विधेम-  
-अन्यत्रास्मद् अघविषा व्य् एतु ॥  

#### ०८
याव् ईशानौ चरतो  
द्विपदो ऽस्य चतुष्पदः ।  
या उग्रौ क्षिप्रधन्वानौ  
ताभ्यां रुद्राभ्यां हविषा विधेम-  
-अन्यत्रास्मद् अघविषा व्य् एतु ॥  

#### ०९
पुनश् चक्षुः पुनः प्राणं  
पुनर् आयुर् धेहि नो जातवेदः ।  
रुद्र जलाषभेषज  
विद्वांसस् त एना हविषा विधेम-  
-अन्यत्रास्मद् अघविषा व्य् एतु ॥  

### ०२३

#### ०१
ईशानं त्वा भेषजानां  
विजेषाय वृणीमहे ।  
चक्रे सहस्रवीर्यं  
सरस्वान् ओषधे त्वा ॥  

#### ०२
सत्यजितं शपथयावनीं  
सहमानां पुनःसराम् ।  
सर्वाः सम् अह्व्य् ओषधीर्  
इतो मा पारयान् इति ॥  

#### ०३
या शशाप शपनेन  
या वा घ मूरम् आदधे ।  
या वा रसस्य प्राशाय-  
-आरेभे तोकम् अत्तु सा ॥  

#### ०४
प्रतीचीनफलो हि त्वम्  
अपामार्ग बभूविथ ।  
सर्वान् मच् छपथाꣳ अधि  
वरीयो यावया त्वम् ॥  

#### ०५
यच् च भ्रातृव्यः शपति  
यच् च जामिः शपाति नः ।  
ब्रह्मा यन् मन्युतः शपात्  
सर्वं तन् नो अधस्पदम् ॥  

#### ०६
यां ते चक्रुर् आमे पात्रे  
यां सूत्रे नीललोहिते ।  
आमे मांसे कृत्यां यां चक्रुस्  
तया कृत्याकृतो जहि ॥  

#### ०७
दुष्वप्न्यं दुर्जीवितं  
रक्षो अभ्वम् अराय्यः ।  
दुर्वाचः सर्वं दुर्भूतं  
तद् इतो नाशयामसि ॥  

#### ०८
क्षुधामारं तृष्णामारम्  
अगोताम् अनपत्यताम् ।  
अपामार्ग त्वया वयं  
सर्वं तद् अप मृज्महे ॥  

### ०२४

#### ०१
समा भूमिः सूर्येण-  
-अह्ना रात्री समावती ।  
कृणोमि सत्यम् ऊतये  
अरसाः सन्तु कृत्वरीः ॥  

#### ०२
यो देवाः कृत्यां कृत्वा  
हराद् अविदुषो गृहम् ।  
वत्सो धारुर् इव मातरं  
तं प्रत्यग् उप पद्यताम् ॥  

#### ०३
अमा कृत्वा पाप्मानं यस्  
तयान्यं जिघांसति ।  
अश्मानस् तस्यां दग्धायां  
बहुलाः फट् करिक्रतु ॥  

#### ०४
सहस्रधामन् विशिखान्  
विग्रीवाञ् छायया त्वम् ।  
प्रति स्म चक्रुषे कृत्यां  
प्रियां प्रियावते हर ॥  

#### ०५
या चकार न शशाक  
शश्रे पादम् अङ्गुलिम् ।  
चकार भद्रम् अस्मभ्यम्  
अभगा भगवद्भ्यः ॥  

#### ०६
अनयाहम् ओषध्या  
सर्वाः कृत्या अदूषयम् ।  
यां क्षेत्रे चक्रुर् यां गोभ्यो  
यां वा ते पुरुषेभ्यः ॥  

#### ०७
अपामार्गो ऽप मार्ष्टु  
क्षेत्रियं शपथांश् च मत् ।  
अपाह यातुधान्यो  
ऽप सर्वा अराय्यः ॥  

#### ०८
अपमृज्य यातुधानान्  
अप सर्वा अराय्यः ।  
अपामार्ग प्रजया  
त्वं रय्या सचस्व नः ॥  

### ०२५

#### ०१
उतेवास्य् अबन्धुकृद्  
उतास्य् अनुजामिकः ।  
उतो कृत्याकृतः प्रजां  
नडम् इवा छिन्धि वार्षिकम् ॥  

#### ०२
ब्राह्मणेन पर्युक्तो ऽसि  
कण्वेन नार्षदेन ।  
सेनेवैषि त्विषीमती  
न तत्र भयम् अस्ति  
यत्र प्राप्नोष्य् ओषधे ॥  

#### ०३
अग्रे ऽस्य् ओषधीनां  
ज्योतिषेवाभिदीपयन् ।  
उत पाकस्य त्रातास्य्  
उत हन्तासि रक्षसः ॥  

#### ०४
यद् अदो देवा असुरांस्  
त्वयाग्रे निरकृण्वत ।  
तस्माद् अधि त्वम् ओषधे  
अपामार्गो अजायथाः ॥  

#### ०५
विभिन्दती शतशाखा  
विभिन्दन् नाम ते पिता ।  
प्रत्यग् वि भिन्धि तं त्वं  
यो अस्माꣳ अभिदासति ॥  

#### ०६
असद् भूम्याः सम् अभवत्  
तद् द्याम् एति बृहद् वचः ।  
तद् इत् ततो विधूमयत्  
प्रत्यक् कर्तारम् ऋच्छतु ॥  

#### ०७
प्रत्यङ् हि संबभूविथ  
प्रतीचीनफलस् त्वम् ।  
प्रतीचीः कृत्या आकृत्य-  
-अमुं कृत्याकृतं जहि ॥  

#### ०८
शतेन मा परि पाहि  
सहस्रेणाभि रक्ष मा ।  
इन्द्रस् ते वीरुधां पत  
उग्र ओज्मानम् आ दधौ ॥  



### ०२६

#### ०१
अरात्या द्यावापृथिवी  
छिन्तं मूलम् अथो शिरः ।  
विच्छिद्य मध्यतः पृष्टीस् +++(Lubotsky pṛṣṭhīs (misprint))+++  
तां कृण्वाथाम् अधस्पदम् ॥  

#### ०२
इदं शृणु जातवेदो  
यद् अमुष्या वचो मम ।  
अरात्याः सर्वम् इच् छिरः  
प्रश्नं वृहतम् अश्विना ॥  

#### ०३
या स्वप्नया चरति  
गौर् भूत्वा जनाꣳ अनु ।  
अरातिम् इन्द्र त्वं जहि  
ताम् अग्निर् इवसा दहात् ॥  

#### ०४
श्रेष्ठो मे राजा वरुणो  
हवं सत्येन गच्छतु ।  
अरातिं हत्वा सन्तोकाम्  
उग्रो देवो ऽभि दासतु ॥  

#### ०५
देष्ट्री च या सिनीवाली  
सप्त च श्रोत्या याः ।  
अरातिं विश्वा भूतानि  
घ्नन्तु दासीम् इवागसि ॥  

#### ०६
सोमो राजौषधीभिः  
सूर्याचन्द्रमसा उभा ।  
अरातिं सर्वे गन्धर्वा  
घ्नन्त्व् अप्सरसश् च याः ॥  

#### ०७
भवो राजा भवाशर्वाव्  
इन्द्रो वायुर् बृहस्पतिः ।  
त्वष्टा मे अध्यक्षः पूषा  
ते ऽरातिं घ्नन्तु सर्वदा ॥  

#### ०८
ये च देवा भूमिचरा  
ये चामी दिव्य् आसते ।  
ये अन्तरिक्षस्येशते  
ते ऽरातिं घ्नन्तु सव्रताः ॥  

#### ०९
या चेषितासुरैर्  
देवेभिर् इषिता च या ।  
अथो या मन्योर् जायते  
ऽरातिं हन्मि ब्रह्मणा ॥  

### ०२७

#### ०१
तद् इन् नु मे अचच्छदन्  
महद् यक्षं बृहद् वपुः ।  
विश्वैर् यद् देवैर् निरृतिस् तना युजा  
सं मृत्योर् इह जायते ॥  

#### ०२
अमम्रिश्चित्साप्रथोवददहिम्  
अहिराजन्तम् ओजसा ।  
आयुं चित् कुत्सम् अतिथिग्वम् अर्दय  
वि निकिल्बिन्दम् ओजसा ॥  

#### ०३
यावती द्यावापृथिवी वरिम्णा  
यावद् वा सप्त सिन्धवो महित्वा ।  
तावती निरृतिर् विश्ववारा  
विश्वस्य या जायमानस्य वेद ॥  

#### ०४
विश्वस्य हि जायमानस्य देवि  
पुष्टस्य वा पुष्टपतिर् बभूविथ ।  
नमो ऽस्तु ते निरृते मा त्व् अस्मान्  
परा भुजो नापरं हातयासि ॥  

#### ०५
देवीम् अहं निरृतिं मन्यमानः  
पितेव पुत्रं न सचे वचोभिः ।  
विश्वस्य या जायमानस्य वेद  
शिरःशिरः प्रति सूरो ऽनु तस्थे ॥  

#### ०६
असुन्वन्तम् अयजमानम् इच्छ  
स्तेनस्येत्यां तस्करस्यानु शिक्ष ।  
स्वपन्तम् इच्छ सा त इत्या  
नमस् तु ते निरृते ऽहं कृणोमि ॥  

#### ०७
असुन्वकान् निरृतिः संजिघत्सुर्  
नास्याः पिता विद्यते नोत माता ।  
मध्यात् स्वस्राम् अनु जघान सर्वं  
न देवानाम् असुर्यं सम् आप ॥  

#### ०८
यद् अस्य पारे तमसः  
शुक्रं ज्योतिर् अजायत ।  
तन् नः पर्षद् अति द्विषो  
ऽग्ने वैश्वानर द्युमत् ॥  

### ०२८

#### ०१
प्रमुच्यमानं भुवनस्य गोपः  
पशुं नो अत्र प्रति भागम् एतु ।  
अग्निर् यज्ञं त्रिवृतं सप्ततन्तुं  
देवो देवेभ्यो हव्यं वहतु प्रजानन् ॥  

#### ०२
यौ ते दंष्ट्रौ सुदिहौ रोपयिष्णू  
निर् ह्वयेते दक्षिणाः सं च पश्यतः ।  
अनाष्ट्रं नः पितरस् तत् कृणोतु  
यूपे बद्धं प्रमुमुचिमा यद् अन्नम् ॥  

#### ०३
अह्रस्तस् त्वम् अविदुष्टः परेहि-  
-इन्द्रस्य गोष्ठम् अपि धाव विद्वान् ।  
धीरासस् त्वा कवयः सं मृजन्त्व्  
इषम् ऊर्जं यजमानाय मत्स्व ॥  

#### ०४
ऋषिभिष् ट्वा सप्तभिर् अत्रिणाहं  
प्रति गृह्णामि भुवने स्योनम् ।  
जमदग्निः कश्यपः स्वाद्व् एतद्  
भरद्वाजो मध्व् अन्नं कृणोतु ।  
प्रतिग्रहीत्रे गोतमो वसिष्ठो  
विश्वामित्रो ददुषे शर्म यच्छात् ॥  

#### ०५
यन् नो अग्रं हविष आजगाम-  
-अन्नस्य पात्रम् उत सर्पिषो वा । +++(read prattam?)+++  
यद् वा धनं वहतोर् आजगाम-  
-अग्निष् टद् धोता सुहुतं कृणोतु ॥  

#### ०६
यद् आज्यं प्रतिजग्रभ यांश् च व्रीहीन्  
अजं चन्द्रेण सह यज् जघास ।  
बृहस्पतिर् हविषो नो विधर्ता  
मा नो हिंसीच् छागो अश्वो वशा च ॥  

#### ०७
अग्निर् न एतत् प्रति गृह्णातु विद्वान्  
बृहस्पतिः प्रत्य् एतु प्रजानन् ।  
इन्द्रो मरुत्वान् सुहुतं कृणोत्व्  
अयक्ष्मम् अनमीवं ते अस्तु ॥  

#### ०८
यन् नो ददुर् वराहम् अक्षितं वसु  
यद् वा तल्पम् उपधानेन नः सह ।  
यद् वावियूथं सह वृष्ण्या नो  
अग्निष् टद् धोता सुहुतं कृणोतु ॥  

#### ०९
यन् नः शालां विश्वभोगाम् इमां ददुर्  
गृहं वा योक्त्रं सह कृत्त्योत ।  
यद् वा हर उपनाहेन देवा +++(read vāhara (sandhi for vā āhare)?)+++  
अग्निष् टद् धोता सुहुतं कृणोतु ॥  

### ०२९

#### ०१
सूर्ये वर्च इति यच् छुश्रवाहं  
येन प्रजा ज्योतिरग्राश् चरन्ति ।  
सोमे वर्चो यद् गोषु वर्चो  
मयि देवा राष्ट्रभृतस् तद् अक्रन् ॥  

#### ०२
यज्ञे वर्चो मरुतो यद् अदृंहन्  
वायुः पशून् असृजत् सं भगेन ।  
गन्धर्वाणाम् अप्सरसां यद् अप्सु  
मयि (…) ॥ +++(see 1d)+++  

#### ०३
यज्ञे वर्चो यजमाने च वर्च  
उदाभिषिक्ते राजनि यच् च वर्चः ।  
दक्षिणायां वर्चो अधि यन्  
(…) ॥ +++(see 1d)+++  

#### ०४
रथे वर्चो रथवाहने च वर्च  
इषुधौ वर्चः कवचे च वर्चः ।  
अश्वेषु वर्चो अधि यन्  
(…) ॥ +++(see 1d)+++  

#### ०५
सभायां वर्चः समित्यां च वर्चो  
वध्वां वर्च उत वर्चो वरेषु ।  
सुरायां वर्चो अधि यन्  
(…) ॥ +++(see 1d)+++  

#### ०६
सिंहे वर्च उत वर्चो व्याघ्रे  
वृके वर्चो मधुहारे च वर्चः ।  
श्येने वर्चः पत्वनां यद् बभूव  
(…) ॥ +++(see 1d)+++  

#### ०७
हिरण्यवर्चसम् उत हस्तिवर्चसं  
संग्रामं यज् जज्ञुषां वर्च आहुः । +++(read saṃgrāme?)+++  
कृष्यां क्षेत्र ऋषयो जन्यानजुर्  
मयि देवा राष्ट्रभृतस् तद् अक्रन् ॥  

#### ०८
मयि वर्चो मयि श्रवो  
मयि द्युम्नं मयि त्विषिः ।  
अधस्पदं पृतन्यवो  
ऽहं भूयासम् उत्तमः ॥  

### ०३०

#### ०१
पयस्वतीर् ओषधयः  
पयस्वन् मामकं वचः ।  
अथो पयस्वतां पय  
आ हरामि सहस्रशः ॥  

#### ०२
अहं वेद यथा पयश्  
चकार धान्यं बहु ।  
संभृत्वा नामा यो देवस्  
तं वयं यजामहे  
सर्वस्यायज्वनो गृहे ॥  

#### ०३
यथा द्यौश् च पृथिवी च  
तस्थतुर् धरुणाय कम् ।  
एवा स्फातिं नि तनोमि  
मयारेषु खलेषु च ॥  

#### ०४
यथा कूपः शतधारः  
सहस्रधारो अक्षितः ।  
एवा मे अस्तु धान्यं  
सहस्रधारम् अक्षितम् ॥  

#### ०५
शतहस्त समाहर  
सहस्रहस्त सं किर ।  
यथेह स्फातिर् आयति  
कृतस्य कार्यस्य च ॥  

#### ०६
इमा याः पञ्च प्रदिशो  
मानवीः पञ्च कृष्टयः ।  
सर्वाः शंभूर् मयोभुवो  
वृष्टे शापं नदीर् इव-  
-इह स्फातिं समावहान् ॥  

#### ०७
इह स्फातिर् ओषधीनां  
देवानाम् उत संगमः ।  
इहैवाश्विनोर् अस्तु  
द्वापराश्वो रुहत् ॥  

#### ०८
तिस्रो मात्रा गन्धर्वाणां  
चतस्रो गृहपत्न्याः ।  
तासां या स्फातिर् उत्तमा  
तया त्वाभि मृशामसि ॥  

#### ०९
ज्येष्ठस्य त्वाङ्गिरसस्य  
हस्ताभ्याम् आ रभामहे ।  
यथासद् बहुधान्यम्  
अयक्ष्मं बहुपूरुषम् ॥  



### ०३१

#### ०१
अत्यासरत् प्रथमा धोक्ष्यमाणा  
सर्वान् यज्ञान् बिभ्रती वैश्वदेवी ।  
उप वत्सं सृजत वाश्यते गौर्  
व्य् असृष्ट सुमना हिं कृणोति ॥  

#### ०२
बधान वत्सम् अभि धेहि भुञ्जतीं  
नि द्य गोधुग् उप सीद दुग्धि ।  
इडाम् अस्मा ओदनं पिन्वमाना  
कीलालं घृतं मदम् अन्नभागम् ॥  

#### ०३
सा धावतु यमराज्ञः सवत्सा  
सुकृतां पथा प्रथमेह दत्ता ।  
अतृष्ट दत्ता प्रथमेदम् आगन्  
वत्सेन गां सं सृज विश्वरूपाम् ॥  

#### ०४
प्रथमेदम् आगन् प्रथमा दत्तेताद्  
यस्मिꣳल् लोके सद्य उ त्वा ददाति ।  
सैनं धेनो प्रथमा पारयासि  
श्रद्धया दत्ता परमे व्योमन् ॥  

#### ०५
जानीहि स्म संस्कृते धेनो गोपतिं  
यस् त्वा ददाति प्रथमां स्वधानाम् ।  
पूर्वा हि तत्र सुकृतः परेह्य्  
अथैष ऐता जरसः परस्तात् ॥  

#### ०६
अति धेनुर् अनड्वाहम्  
अत्य् अन्यद् वयो अक्रमीत् ।  
अति वत्सानां पितरं  
ऋषभं प्रतिमासरत् ॥ +++(read ṛṣabham atimāsarat? (see PS 5.31.7d))+++  

#### ०७
ज्योतिष्मती सुकृतो याहि सूरे  
स्योनास् ते धेनो पतयो भवन्तु ।  
सप्त त्वा सूर्या अन्वातपन्तु  
यमं धाव माति सरः पराचीः ॥ +++(read parācaiḥ with K? (see PS 5.37.5c))+++  

#### ०८
दात्रे *ऽमुत्र मह्यं दुहाना-  
-उभौ लोकौ भुञ्जती वि क्रमस्व ।  
इषम् ऊर्जं दक्षिणाः संवसाना  
भगस्य धाराम् अवसे प्रतीमः ॥  

#### ०९
सहस्राङ्गा शतं ज्योतींष्य् अस्या  
यज्ञस्य पप्रिर् अमृता स्वर्गा ।  
सा न ऐतु दक्षिणा विश्वरूपा-  
-अहिंसन्तीं प्रति गृह्णीम एनाम् ॥  

### ०३२

#### ०१
ये ते पाशा वरुण सप्त सप्ततीस्  
त्रेधा तिष्ठन्ति विषिता रुशन्तः ।  
सिनन्ति सर्वे अनृतं वदन्तं  
यः सत्यवाद्य् अति तं सृजन्ति ॥  

#### ०२
इह स्पशः प्र चरन्तीमे अस्य  
सहस्राक्षा अति पश्यन्ति भूमिम् ।  
यो ऽस्य व्रतं प्रमिनाति कश् च  
न स मुच्यते वरुणस्य पाशात् ॥  

#### ०३
उतेयम् अस्य पृथिवी समीच्य्  
उतासौ द्यौर् बृहती दूरेअन्ता ।  
उतो समुद्रो वरुणस्य कुक्षा  
उतास्मिन्न् अल्प उदके नमुक्तः ॥  

#### ०४
यस् तिष्ठति मनसा यश् च वञ्चति  
यो निलायं चरति यः प्रलायम् ।  
द्वौ यद्यद् वदतः सन्निषद्य  
राजा तद् वेद वरुणस् तृतीयः ॥  

#### ०५
सर्वं तद् रजा वरुणो वि चष्टे  
यद् अन्तरा रोदसी यत् परस्तात् ।  
संख्याता अस्य निमिषो जनानाम्  
अक्षान् न श्वघ्नी भुवना मिमीते ॥  

#### ०६
त्वम् एव राजन् वरुण  
धर्ता देवानाम् असि विश्वरूपः ।  
दुश्चर्मास्त्व् अधमः पिशङ्गो  
यः सत्यां वाचम् अनृतेन हन्ति ॥  

#### ०७
यः समाम्यो वरुणो यो व्याम्यो  
यः सन्देश्यो वरुणो यो विदेश्यः ।  
यो दैव्यो वरुणो यश् च मानुषः  
सर्वांस् त्वे तान् प्रति मुञ्चाम्य् अत्र ॥  

#### ०८
शतेन पाशैर् वरुणाभि धेहि  
मा ते मोच्य् अनृतवाङ् नृचक्षः ।  
आस्तां जाल्म उदरं श्रंसयित्वा  
कोश इवाबन्ध्रः परिकृत्यमानः ॥  

#### ०९
उतो त्वत् प्र पातयत्य्  
उतो त्वद् अपि नह्यति ।  
उतो त्वद् अस्वकं कृत्वा  
राजा वरुण ईयते ॥  

#### १०
ऐनं छिनत्ति वरुणो  
नडं कशिपुने यथा ।  
मूलं तस्य वृश्चति  
य एनं प्रमिमीषति ॥  

### ०३३

#### ०१
य इमां देवो मेखलाम् आबबन्ध  
यः संननाह य उ मा युयोज ।  
यस्य देवस्य प्रशिषा चरामि  
स पारम् इच्छात् स उ मा वि मुञ्चात् ॥  

#### ०२
आहुतास्य् अभिहुत  
ऋषीणाम् अस्य् आयुधम् ।  
पूर्वा व्रतस्य प्राश्नती  
वीरघ्नी भव मेखले ॥  

#### ०३
मृत्योर् अहं ब्रह्मचारी यद् अस्मि  
भूतान् निर्याचन् पुरुषं यमाय ।  
तम् अहं ब्रह्मणा तपसा श्रमेण-  
-अनयैनं मेखलया सिनामि ॥  

#### ०४
अयं वज्रस् तर्पयतां व्रतेन-  
-अवास्य राष्ट्रम् अभि हन्तु जीवम् ।  
भिनत्तु स्कन्धान् प्र शृणातूष्णिहाः ॥  

#### ०५
अधरोत्तरम् अधरोत्तरेण  
गूढः पृथिव्या मोत् सृपत् ।  
वज्रेणावहतः शयाम् ॥  

#### ०६
यो जिनाति तम् अन्व् इच्छ  
यो जिनाति तम् इज् जहि ।  
जिनतो वज्र सायक सीमन्तम्  
अन्वञ्चम् अनु पातय ॥  

#### ०७
यद् अश्नामि बलं कुर्वे  
वज्रम् आ ददा इति ।  
स्कन्धान् अमुष्य शातयन्  
वृत्रस्येव शचीपतिः ॥  

#### ०८
यत् पिबामि सं पिबामि  
समुद्र इव संपिबः ।  
प्राणान् अमुष्य संपिबन्  
सं पिबाम्य् अहं पिबम् ॥  

#### ०९
यद् गिरामि सं गिरामि  
समुद्र इव संगिरः ।  
प्राणान् अमुष्य संगिरन्  
सं गिराम्य् अहं गिरम् ॥  

#### १०
श्रद्धाया दुहिता तपसो ऽधि जाता  
स्वस र्षीणां भूतकृतां बभूव ।  
सा नो मेखले मतिम् आ धेहि मेधाम्  
अथो नो धेहि तप इन्द्रियं च ॥  

#### ११
यां त्वा पूर्वे भूतकृत  
ऋषयः परिबेधिरे ।  
सा त्वं परि ष्वजस्व मा  
दीर्घायुत्वाय मेखले ॥  

### ०३४

#### ०१
अशं ते श्वश्रूर् वदतु  
श्वशुरस् ते अशन्तरम् ।  
देवा ते अभिशोचनं  
ब्रह्म विद्वेषणं कृतम् ॥  

#### ०२
आ क्रन्दयोलुला कुरु  
वाचम् आ धेह्य् अप्रियाम् ।  
शिरो लिप्सस्व हस्ताभ्यां  
केशास् ते अभिशोचनम् ॥  

#### ०३
ये केशा यौ प्रतिधी  
यत् कुरीरं य ओपशः ।  
अथो ये ते स्वाः सन्ति  
सर्वे ते ते ऽभिशोचनम् ॥  

#### ०४
अप त्रस परिधानाद्  
उन्मादनं कृणोमि ते ।  
अथो यत् ते स्वं वासः  
सर्वं तत् ते ऽभिशोचनम् ॥  

#### ०५
अर्कम् अद्धि प्र पतातो  
मुनिचक्षुं कृणोमि ते ।  
अथो श्वभ्यो रायद्भ्यः  
प्रति स्म गङ्गणं कुरु ॥  

#### ०६
उत् तिष्ठारे पलायस्व  
मरीचीनां पदं भव ।  
अथो यत् कार्यं कुर्व्  
आशां सम् ऋष मुष्कयोः ॥ +++(see Lubotsky 2002, 155-156)+++  

#### ०७
उप क्ष्वेदाभि चालय  
वातस् तूलम् इवैजय ।  
दद्भिः संदश्य बाह्वोर्  
उदद्धि मुरवस्थिये ॥  

#### ०८
अभि गाय शाबलेयं  
शौणेयं साधुवाहिनम् ।  
काल्माषेयस्य चर्कृध्य्  
आयतः प्रति चालय ॥  

#### ०९
ऋश्यपुच्छं शुनःपुच्छं  
वातरंहं मनोजवम् ।  
तं ते रथं सं भरन्तु देवास्  
तेना चरासि पतिम् इच्छमाना ॥  

### ०३५

#### ०१
अग्नये सम् अनमन् तस्मै पृथिव्या सम् अनमन् ।  
यथाग्नये पृथिव्या समनमन्न्  
एवा मह्यं संनमः सं नमन्तु ।  
वित्तिं भूतिं पुष्टिं पशून्  
ब्रह्म ब्राह्मणवर्चसम् ।  
संनतय स्थ सं मे नमत स्वाहा ॥  

#### ०२
वायवे सम् अनमन् तस्मा अन्तरिक्षेण सम् अनमन् ।  
यथा वायवे अन्तरिक्षेण समनमन्  
(…) ॥ +++(see 1cdef)+++  

#### ०३
सूर्याय सम् अनमन् तस्मै दिवा सम् अनमन् ।  
यथा सूर्याय दिवा समनमन्  
(…) ॥ +++(see 1cdef)+++  

#### ०४
चन्द्राय सम् अनमन् तस्मै नक्षत्रैः सम् अनमन् ।  
यथा चन्द्राय नक्षत्रैः समनमन्  
(…) ॥ +++(see 1cdef)+++  

#### ०५
सोमाय सम् अनमन् तस्मा ओषधीभिः सम् अनमन् ।  
यथा सोमायौषधीभिः समनमन्  
(…) ॥ +++(see 1cdef)+++  

#### ०६
यज्ञाय सम् अनमन् तस्मै दक्षिणाभिः सम् अनमन् ।  
यथा यज्ञाय दक्षिणाभिः समनमन्  
(…) ॥ +++(see 1cdef)+++  

#### ०७
समुद्राय सम् अनमन् तस्मै नदीभिः सम् अनमन् ।  
यथा समुद्राय नदीभिः समनमन्  
(…) ॥ +++(see 1cdef)+++  

#### ०८
ब्रह्मणे सम् अनमन् तस्मै ब्रह्मचारिभिः सम् अनमन् ।  
यथा ब्रह्मणे ब्रह्मचारिभिः समनमन्  
(…) ॥ +++(see 1cdef)+++  

#### ०९
इन्द्राय सम् अनमन् तस्मै वीर्येण सम् अनमन् ।  
यथेन्द्राय वीर्येण समनमन्  
(…) ॥ +++(see 1cdef)+++  

#### १०
देवेभ्यः सम् अनमन् तेभ्यो ऽमृतेन सम् अनमन् ।  
यथा देवेभ्यो ऽमृतेन समनमन्  
(…) ॥ +++(see 1cdef)+++  

#### ११
प्रजापतये सम् अनमन् तस्मै प्रजाभिः सम् अनमन् ।  
यथा प्रजापतये प्रजाभिः समनमन्न्  
एवा मह्यं संनमः सं नमन्तु ।  
वित्तिं भूतिं पुष्टिं पशून्  
ब्रह्म ब्राह्मणवर्चसम् ।  
संनतय स्थ सं मे नमत स्वाहा ॥  

#### १२
सप्त संनमो  
ऽष्टमी धीतिसाधनी ।  
सकामान् अध्वनः कृणु  
संज्ञानम् अस्तु वो धने ॥  



### ०३६

#### ०१
ये वारुणा उत नैरृता  
वनस्पतीनां वीरुधां च पाशाः ।  
ये भौमा भूम्या अधि संबभूवुस्  
ते त्वा न हिंसाञ् छिवतातिर् अस्तु ते ॥  

#### ०२
ये अन्तरिक्षे दिवि ये च पाशा  
अन्ने विचृत्ता बहुधा सिनन्ति ।  
ये पशुभ्यो अधि संबभूवुस्  
ते त्वा न हिंसाञ् छिवतातिर् अस्तु ते ॥  

#### ०३
यं मानुषं मनुष्याः शपन्ते +++(Bhatt. yan)+++  
यां वा होत्रां पित्र्याम् आरभन्ते ।  
समाम्यो वरुणो य आजगाम  
स त्वा न हिंसाच् छिवतातिर् अस्तु ते ॥  

#### ०४
अपः प्रगाह्य यदि वा समामिषे  
अग्निम् आरेभिषे यदि वा समिद्धम् ।  
विद्वान् अविद्वान् अनृतं यद् उवक्थ  
तत् त्वा न हिंसाच् छिवतातिर् अस्तु ते ॥ +++(the refrain (4d, 5d, 6e, 7e) is written in K)+++  

#### ०५
यत् प्रतीच्यां दृषत्पिष्टाꣳ  
आमपेषाꣳ आमपात्रे पपाथ ।  
हीनः सत्येनानृतं यद् उवक्थ  
तत् त्वा न हिंसाच् छिवतातिर् अस्तु ते ॥  

#### ०६
यं बाणवन्तं सुदिहं संभरन्ति  
यं वा हस्तं ब्राह्मणस्यारभन्ते ।  
समाम्यो वरुणो यं जघान  
तस्य श्मशानाद् अधि लोष्ट आभृतः  
स त्वा न हिंसाच् छिवतातिर् अस्तु ते ॥  

#### ०७
यं ग्रावाणम् आरभन्ते  
येनांशून् अभिषुण्वन्ति सोमम् ।  
यद् वा धनं धनकामो निरेमिषे  
क्षेत्रं गाम् अश्वं पुरुषं वोभयादत्  
तत् त्वा न हिंसाच् छिवतातिर् अस्तु ते ॥  

#### ०८
अपः प्रगाह्य यदि वा व्यामिषे  
अग्निम् आरेभिषे यदि वा समिद्धम् ।  
जाम्या हस्तं कृतम् आरेभिषे +++(read gṛhyam instead of kṛtam?))+++  
धनुर् वोत्ततम् इति चक्रमिथ ।  
मन्यौ वा राज्ञो वरुणस्यासि सक्तः  
स त्वा न हिंसाच् छिवतातिर् अस्तु ते ॥  

### ०३७

#### ०१
या ते प्रजापिहिता पराभूद्  
योनिर् वा मुग्धा निहिता पिशाचैः ।  
आस्नानं वा यद् अभितष्ठाथ घोरं  
सर्वं तत् ते ब्रह्मणा सूदयामि ॥  

#### ०२
यद्य् अस्याः प्रजा वरुणेन गुष्पिता  
दुर्णामानो वा ऋत्वियम् अस्या रिहन्ति ।  
द्वेषात् सापत्नाद् यदि चक्रुर् अस्या  
अयं ता नाष्ट्रा अप हन्त्व् अग्निः ॥  

#### ०३
अस्या स्त्रिया यदि लक्ष्मीर् अपुत्र्या  
गर्भो वास्या यातुधानैः पराभृतः ।  
दुःस्वप्न्यं वा यत् स्वपती ददर्श-  
-इन्द्राग्नी तत् कृणुतां भद्रया पुनः ॥  

#### ०४
देवैनसाद् यदि पुत्रं न विन्दसे  
मनुष्याणां वा त्वा शपथो रराध ।  
पितृभिर् वा ते यदि सूतः परिष्ठित  
इदं तं निष् कृण्मो जनयासि पुत्रम् ॥  

#### ०५
वैश्वानरो जन्मना जातवेदाः  
प्रजापतिः सिञ्चतु रेतो अस्याम् ।  
बाधतां द्वेषो निरृतिं पराचैः  
पुत्रिणीम् इमां प्रस्वं कृणोतु ॥  

#### ०६
इह प्रजाम् अग्निर् अस्यै दधात्व्  
आदित्येभिर् वसुभिः संविदानः ।  
विश्वे देवा हवम् आ यन्तु म इमं  
पुत्रो अस्या जायतां वीर्यावान् ॥  

#### ०७
येन देव्य् अदितिर् गर्भम् आदधे  
येन प्रजा असृजत प्रजापतिः ।  
तेनाहम् अस्यै हविषा जुहोमि  
यथा पुमांसं जनयाति पुत्रम् ॥  

#### ०८
वन्वे ते पुत्रं परि देवताभ्यो  
अनु मन्यन्तां मरुतः पृश्निमातरः ।  
गर्भस् त्वा दशमास्यः प्र विशतु  
कुमारं जातं पिपृताम् उपस्थे ॥  

### ०३८

#### ०१
केश्य् अग्निं केशी विषं  
केशी बिभर्ति रोदसी ।  
केशी विश्वं स्वर् दृशे  
केशीदं ज्योतिर् उच्यते ॥  

#### ०२
मुनयो वातरशनाः  
पिशङ्गा वसते मलाः ।  
वातस्यानु ध्राजिं यन्ति  
यद् देवासो अयुक्षत ॥  

#### ०३
उन्मदिता मौनेयेन  
वाताꣳ आ तस्थिमा वयम् ।  
शरीरेद् अस्माकं यूयं  
मर्तासो अभि पश्यथ ॥  

#### ०४
अन्तरिक्षेण पतति  
स्वर् भूतावचाकशत् ।  
मुनिर् देवस्य-देवस्य  
सौकृत्याय सखा हितः ॥  

#### ०५
इन्द्रस्याश्वो वायोः सखा-  
-अथो देवेषितो मुनिः ।  
उभा समुद्राव् आ क्षयति  
सद्यः पूर्वम् उतापरम् ॥  

#### ०६
गन्धर्वाणाम् अप्सरसां  
देवानां चरणे चरन् ।  
मुनिः केतस्य संविद्वान्  
सखा स्वादुर् मदिन्तमः ॥  

#### ०७
वायुर् अस्मा उपामन्थत्  
पिनष्टि स्मा कुनंनमा ।  
मुनिर् विषस्य पात्रेण  
यद् रुद्रेणापिबत् सह ॥  

#### ०८
संयुक्ते द्यावापृथिवी  
तिष्ठन्ती अविचर्त्ये ।  
केशेनैकस्य देवस्य  
व्य् अष्टभ्नाच् छचीपतिः ॥  

### ०३९

#### ०१
न तम् अंहो न दुरितं  
देवासो अष्ट मर्त्यम् ।  
सजोषसो यम् अर्यमा  
मित्रो नयन्ति वरुणो  
अति द्विषः ॥  

#### ०२
तद् धि वयं वृणीमहे  
वरुण मित्रार्यमन् ।  
यन् नो निर् अंहसो यूयं  
पाथ नेथा च मर्त्यम्  
अति द्विषः ॥  

#### ०३
ते नूनं नो यूयम् ऊतये  
वरुण (…) ।  
नयिष्ठा नो नेषिण स्थ  
पर्षिष्टाः पर्षिणो  
अति द्विषः ॥  

#### ०४
शुनम् अस्मभ्यम् ऊतये  
वरुण मित्रार्यमन् ।  
शर्म यच्छाथ सप्रथ  
आदित्यासो यद् ईमहे  
अति द्विषः ॥  

#### ०५
आदित्यासो अति स्रिधो  
वरुणो मित्रो अर्यमा ।  
रुद्रं मरुद्भिर् उग्रं हुवेम-  
-इन्द्रम् अग्निं स्वस्तये  
अति द्विषः ॥  

#### ०६
नेतार ऊ षु णस् तिरो  
वरुणो मित्रो अर्यमा ।  
अति विश्वानि दुरिता  
राजानश् चर्षणीनाम्  
अति द्विषः ॥  

#### ०७
यूयं विश्वं परि पाथ  
वरुण मित्रार्यमन् ।  
युष्माकं शर्मणि प्रिया +++(read priye with RV?; Lubotsky priyāḥ)+++  
स्याम सुप्रणीतयो  
ऽति द्विषः ॥  

#### ०८
यथा ह त्यद् वसवो गौर्यं चित्  
पदि षिताम् अमुञ्चता यजत्राः ।  
एवो ष्व् अस्मन् मुञ्चता व्य् अंहः  
प्र तार्य् अग्ने प्रतरं न आयुः ॥  

### ०४०

#### ०१
देवस्य त्वा सवितुः प्रसवे ऽश्विनोर् बाहुभ्यां  
पूष्णो हस्ताभ्यां प्रसूतो ब्राह्मणेभ्यो निर् वपामि ।  
स मे मा क्षेष्ट सदम् अश्यमानः  
पितॄणां लोके ॥  

#### ०२
अनुमतं पृथिव्येमं पचाम्य्  
अनु मे द्यौर् मन्यताम् अन्व् अन्तरिक्षम् ।  
अनु मन्यताम् अदितिर्  
देवपुत्रा इमे स्वर्गे लोके अस्तु ॥  

#### ०३
ब्रह्मणोखाम् अधि दधाम्य् अग्नौ  
भूम्यां त्वा भूमिम् अधि धारयामि ।  
अग्निः पचन् रक्षत्व् ओदनम् इमं  
रक्षःपिशाचान् नुदतां जातवेदाः ॥  

#### ०४
अच्युतम् अक्षितं विश्वदानीम्  
उत्सम् इव सदम् अक्षीयमाणम् ।  
पिता पितामह उत यस् तृतीयस्  
त एनं भागम् उप जीवन्त्व् अत्र ॥  

#### ०५
प्रपीनम् अक्षितं विश्वदानीं  
सोमम् इव पुनर् आप्यायमानम् ।  
पुत्रः पौत्र उत यः प्रपौत्रस्  
तेषाम् अस्तु निहितो भाग एषः ॥  

#### ०६
मा मे जारीन् निहितो भाग एष  
मानुषन्मानुषद् गुप्तो अस्तु । +++(emend. Griffiths- mānuṣānmānuṣād ‘from each and every man’)+++  
वैवस्वते नि दधे शेवधिम् एतं  
तस्मा उत् सृजतु मह्यम् एव ॥  

#### ०७
पुनः पूर्यतां यद् अदन्त्य् अस्य-  
-ओदनो ऽयं तिष्ठत्व् अक्षितः सदा ।  
वैवस्वतेन गुप्तो अस्तु राज्ञा  
ममैतोर् उप जीवन्तु मे स्वाः ॥  

#### ०८
शतधारं सहस्रधारम् उत्सम्  
अक्षितं व्यच्यमानं सलिलस्य पृष्ठे ।  
ऊर्जं दुहानम् अनपस्फुरन्तम्  
उपासीय सुकृतां यत्र लोकः ॥  



## ०६

### ००१

#### ०१
तद् इद् आस भुवनेषु ज्येष्ठं  
यतो जज्ञ उग्रस् त्वेषनृम्णः ।  
सद्यो जज्ञानो नि रिणाति शत्रून्  
अनु यं विश्वे मदन्त्य् ऊमाः ॥  

#### ०२
वावृधानः शवसा भूर्योजाः  
शत्रुर् दासाय भियसं दधाति ।  
अव्यनच् च व्यनच् च सस्नि  
सं ते नवन्त प्रभृता मदेषु ॥  

#### ०३
त्वे क्रतुम् अपि पृञ्चन्ति विश्वे  
द्विर् यद् एते त्रिर् भवन्त्य् ऊमाः ।  
स्वादोः स्वादीयः स्वादुना सृजा सम्  
अदः सु मधु मधुनाभि योधीः ॥  

#### ०४
इति चिद् धि त्वा धना जयन्तं  
रणेरणे अनुमदन्ति विप्राः ।  
ओजीयो धृष्णो स्थिरम् आ तनुष्व  
मा त्वा दभन् दुरेवा यातुधानाः ॥  

#### ०५
त्वया वयं शाशद्महे रणेषु  
प्रपश्यन्तो युधेन्यानि भूरि ।  
चोदयामि त आयुधा वचोभिः  
सं ते श्यामि ब्रह्मणा वयांसि ॥  

#### ०६
स्तुषेय्यं पुरुवर्पसम् ऋभ्वम्  
इनतमम् आप्त्यम् आप्त्यानाम् ।  
आ दर्शते शवसा सप्त दानून्  
प्र साक्षते प्रतिमानानि भूरि ॥  

#### ०७
नि तद् दधिषे ऽवरं परं च  
यस्मिन्न् आविथावसा दुरोणे ।  
आ मातरा स्थापयसे जिगत्नू  
अत इनोषि कर्वरा पुरूणि ॥  

#### ०८
इमा ब्रह्म बृहद्दिवो विवक्ति-  
-इन्द्राय शूषम् अग्रियः स्वर्षाः ।  
महो गोत्रस्य क्षयति स्वराजो  
दुरश् च विश्वा अवृणोद् अप स्वाः ॥  

#### ०९
एवा महान् बृहद्दिवो अथर्वा-  
-अवोचत् स्वां तन्वम् इन्द्रम् एव ।  
स्वसारो मातरिभ्वरीर् अरिप्रा  
हिन्वन्ति च शवसा वर्धयन्ति च ॥  

### ००२

#### ०१
ऋधङ्मन्द्रयोनिनोविभावा  
अमृतासुः सुजन्मा वर्धमानः ।  
अदब्धासुर् भ्राजमानो ऽहेव  
त्रितो दाधार त्रीणि ॥  

#### ०२
नि यो धर्मणि प्रथमः ससाद-  
-अतो वपूंषि कृणुते पुरूणि ।  
धास्युर् योनिं प्रथम आ विवेश-  
-आ यो वाचम् अनुदितां चिकाय ॥  

#### ०३
यस् ते शोकस् तन्व आरिरेच  
क्षरद् धिरण्यं शुचयो ऽनु स्वाः ।  
अत्रा दधिषे अमृतानि नाम-  
-अस्मे वस्त्राणीष एरयन्त ॥  

#### ०४
प्र यद् एते प्रतरं पूर्व्यं गुः  
सदःसद आतिष्ठन्तो अजुर्यम् ।  
कविः शुषस्य मातरा रिहाणे  
जामिर्वधुर्युःप्रतिमानिमीत ॥  

#### ०५
तद् ऊ षु ते महा पृथुर्यमन्  
नमः कविः काव्येनाकृणोत् ।  
यत् सम्यञ्चो ऽभियन्तो *ऽधि क्षाम्  
अधा मही रोधचक्रा ववर्ध ॥  

#### ०६
सप्त मर्यादाः कवयस् ततक्षुस्  
तासाम् इद् एकाम् अभ्य् अंहुरो गात् ।  
उतामृतासुर् वृत एषि कृण्वन्न्  
असुर आप्तः स्वधया समद्गुः ॥  

#### ०७
उतायुर् ज्येष्ठो रत्ना दधात्य्  
ऊर्जा वा यं सचते कविर् दाः ।  
पुत्रो वा यत् पितरा क्षत्रम् ईर्ते  
ज्येष्ठं मर्यादम् अह्वयन् स्वस्ति ॥  

#### ०८
दर्शन् नु तान् वरुण ये त इष्टाव्  
आवर्वृततः कृणवो वपूंषि ।  
अर्धम् अर्धेन शवसा पृणक्ष्य्  
अर्धेन शुष्मं वर्धसे *ऽमूर ॥  

#### ०९
अवीवृधाम शग्म्यं सखायं  
वरुणं पुत्रम् अदितेर् इषिरम् ।  
कविशस्तान्य् अस्मै वचांस्य्  
अवोचाम रोदसी सत्यवाचौ ॥  

### ००३

#### ०१
को वः पश्चात् प्राविच्छायत्  
कः पुरः प्राखनत् पथः ।  
यदैत त्वरमाणा  
वरुणप्रसूता आपः ॥  

#### ०२
प्रजापतिर् असृजत  
स पुरः प्राखनत् पथः ।  
स उ नो अन्व् अवासृजत्  
तेन सृष्टाः क्षरामसि ॥  

#### ०३
पुनाना आपो बहुधा स्रवन्ति-  
-इमांश् च लोकान् प्रदिशश् च सर्वाः ।  
पुनन्त्व् अस्मान् दुरिताद् अवद्यान्  
मुञ्चन्तु मृत्योर् निरृतेर् उपस्थात् ॥  

#### ०४
आपो अस्मान् मातरः सूदयन्तु  
घृतेन नो घृतपुवः पुनन्तु ।  
विश्वं हि रिप्रं प्रवहन्ति देवीर्  
उद् इद् आभ्यः शुचिर् आ पूत एमि ॥  

#### ०५
आपो देवीर् मातरः सूदयिष्णवो  
घृतश्चुतो मधुना सं पपृच्रे ।  
ता अस्मभ्यं सूरयो विश्वम् आयुः  
क्षप उस्रा वरिवस्यन्तु शुभ्राः ॥  

#### ०६
उदकस्योदकतमा  
रेवत्तमा रेवतीनाम् ।  
शुन्धन्ताम् आपः  
शुन्धन्त्व् अस्मान् ॥  

#### ०७
यूयम् आपो वीरश्रियो  
यूयं सूदयथा शुचीन् ।  
युष्माकम् इद् दिशो महीर्  
ईयन्ते प्रदिशः पृथक् ॥  

#### ०८
यूयं मित्रस्य वरुणस्य योनिर्  
यूयं सोमस्य धेनवो मधिष्ठाः ।  
युष्मान् देवीर् देव आ क्षियतीन्दुर्  
यूयं जिन्वत ब्रह्मक्षत्रम् आपः ॥  

#### ०९
शश्वद् आभिः शाशदानाः  
शमनान्वयामसि ।  
आपो विश्वस्य सूदनीर्  
या देवा मनवे दधुः ॥  

#### १०
यद् धावन्ति पुनते तद् आपो  
यत् तिष्ठन्ति शुद्धा इत् तद् भवन्ति ।  
नासाम् अवद्यम् अविदं न रिप्रं  
सनाद् एव मधुना सं पपृच्रे ॥  

#### ११
हिरण्यवर्णाः शुचयः पावकाः  
प्र चक्रमुर् हित्वावद्यम् आपः ।  
शतं च वः प्रस्रवणेषु देवीः  
सहस्रं च पवितारः पुनन्ति ॥  

#### १२
तास् तादृशीर् ब्रह्माणं सूदयन्त्य्  
अङ्गोष्ठ्या स्तोत्र्या जीवधन्याः ।  
या विश्वस्य शुचिकृतो अयातोर्  
गाव इव पयसा स्था सुजाताः ॥  

#### १३
विश्वाद् रिप्रान् मुञ्चत सिन्धवो नो  
यान्य् एनांसि चकृमा तनूभिः ।  
इन्द्रप्रशिष्टा वरुणप्रसूता  
आ सिञ्चतापो मध्व् आ समुद्रे ॥  

### ००४

#### ०१
रात्री माता नभः पिता-  
-अर्यमा ते पितामहः ।  
शिलाची नाम वा असि  
सा देवानाम् असि स्वसा ॥  

#### ०२
यस् त्वा पिबति जीवति  
त्रायसे पुरुषं त्वम् ।  
धर्त्री च शश्वताम् असि  
शश्वतां च न्यञ्चनी ॥  

#### ०३
यद् दण्डेन यद् इष्वा  
यद् अरुर् हरसा कृतम् ।  
तस्य त्वम् असि भेषजी  
निष्कृतिर् नाम वा असि ॥  

#### ०४
भद्रा प्लक्षे नि तिष्ठस्य्  
अश्वत्थे खदिरे धवे ।  
भद्रा न्यग्रोधे पर्णे  
सा न एह्य् अरुन्धति ॥  

#### ०५
वृक्षंवृक्षम् आ रोहसि  
वृषण्यन्तीव कन्यला ।  
जयन्ती प्रत्यातिष्ठन्ती  
संजया नाम वा असि ॥  

#### ०६
हिरण्यवर्णे युवते  
शुष्मे लोमशवक्षणे ।  
अपाम् असि स्वसा लाक्षे  
वातो हात्मा बभूव ते ॥  

#### ०७
हिरण्यबाहो सुभगे  
सूर्यवर्णे वपुष्टमे ।  
रुतं गच्छति निष्कृतिः  
सेमं निष्कृधि पूरुषम् ॥  

#### ०८
घृताची नाम कानीनो  
ऽजबभ्रु पिता तव ।  
अश्वो यमस्य यः श्यावस्  
तस्य हास्नास्य् उक्षिता ॥  

#### ०९
अश्वस्यास्नः संपतिता  
सा पर्णम् अभि षिष्यदः ।  
सरा पतत्रिण्य् असि  
सा न एह्य् अरुन्धति ॥  

#### १०
घृताचिके वातरथे  
विद्युत्पर्णे अरुन्धति ।  
आतुरं गमिष्ठासि  
त्वम् अङ्ग निष्करीयसी ॥  

#### ११
यत् ते जग्धं पिशाचैस्  
तत् त आ प्यायतां पुनः ।  
लाक्षा त्वा विश्वभेषजी  
देवेभिस् त्रायतां सह ॥  

### ००५

#### ०१
यथा द्यौश् च पृथिवी च  
न बिभीतो न रिष्यतः ।  
एवा मे प्राण मा बिभेर्  
एवा मे ऽपान मा रिषः ॥  

#### ०२
यथा वायुश् चान्तरिक्षं च (…) ॥  

#### ०३
यथा सूर्यश् च चन्द्रमाश् च (…) ॥  

#### ०४
यथाहश् च रात्री च (…) ॥  

#### ०५
यथा धेनुश् चानड्वांश् च (…) ॥  

#### ०६
यथा मित्रश् च वरुणश् च (…) ॥  

#### ०७
यथा ब्रह्म च क्षत्रं च (…) ॥  

#### ०८
यथेन्द्रश् चेन्द्रियं च (…) ॥  

#### ०९
यथा वीरश् च वीर्यं च (…) ॥  

#### १०
यथा प्राणश् चापानश् च (…) ॥  

#### ११
यथा मृत्युश् चामृतं च (…) ॥  

#### १२
यथा सत्यं चानृतं च (…) ॥  

#### १३
यथा भूतं च भव्यं च  
न बिभीतो न रिष्यतः ।  
एवा मे प्राण मा बिभेर्  
एवा मे ऽपान मा रिषः ॥  



### ००६

#### ०१
मधुमन् मे निक्रमणं  
मधुमन् मे परायणम् ।  
वाचा मधुमद् उद्यासम्  
अक्ष्यौ मे मधुसंदृशी ॥  

#### ०२
माम् अनु प्रसारयन्  
मम पत्तो निपेदिवान् ।  
अथो मे पुनर् आयतो  
अक्ष्यौ कामेन शुष्यताम् ॥  

#### ०३
वशा मधुघ ते माता-  
-उक्षा भ्रातर्षभः पिता ।  
धेन्वा अधि प्रजातो ऽसि  
राजा सन् मधुमत्तमः ॥  

#### ०४
वृषाणं वृष्ण्यावन्तं  
सोमपृष्ठं दिवि श्रितम् ।  
इन्द्राण्य् अग्र आभरन्  
मधुघं भगाय कम् ॥  

#### ०५
पितुभोजनो मधुघः  
शौष्कास्यो हृदयाय कम् ।  
स मा मधुनानक्तु  
यथाहं कामये तथा ॥  

#### ०६
सिन्धुप्रजानो मधुघो  
अश्व इव नीयते जनाꣳ अनु ।  
स मा (…) ॥  

#### ०७
मधुमती सिनीवाली  
मधुना मा सम् उक्षतु ।  
सा मा मधुनानक्तु  
यथाहं कामये तथा ॥  

#### ०८
यथा मधु मधुकृतो  
न्यञ्जन्ति मधाव् अधि ।  
एवा न्य् अनज्मि ते मनो  
अध्य् अस्यां मामकी तनू ॥  

#### ०९
यत् ते मनः परागतं  
यद् बद्धम् इह वेह वा ।  
तत् त आ वर्तयामसि  
मयि बध्नामि ते मनः ॥  

### ००७

#### ०१
कश्यपश् च सुपर्णश् च  
यन् मरीच्याम् अतिष्ठताम् ।  
सुपर्णः पर्य् अवापश्यत्  
समुद्रे भूमिम् आवृताम् ॥  

#### ०२
यां सुपर्णः पर्यपश्यद्  
अन्तर् महत्य् अर्णवे ।  
तां सूकर त्वं मायया  
त्रिः समुद्राद् उद् आभरः ॥  

#### ०३
यं समुद्राद् उदभरो  
भूमिं सूकर मायया ।  
सैषा विषस्य दूषण्य्  
अस्मै भवतु भेषजी ॥  

#### ०४
अच्युता हिरण्येन  
या सत्ये अधितिष्ठति ।  
तस्यास् ते विश्वधायसो  
विषदूषणम् उद् भरे ॥  

#### ०५
यस्याः कुलायम् इत्य् एका ॥  

#### ०६
यस्या भूम्या उपजीका  
गृहं कृण्वत आत्मने ।  
तस्यास् ते विश्वधायसो  
विषदूषणम् उद् भरे ॥  

#### ०७
यस् त्वा भूमे ऽन्वविन्दद्  
यस् त्वा भूम उदाभरत् ।  
तयोः सहस्रधामन्न्  
अहं नामानि जग्रभ ॥  

#### ०८
यानि त इन्द्रो अकृणोद्  
भूमे नामानि वृत्रहा ।  
तानि ते बभ्रोः सं विद्म  
सेहैधि विषदूषणी ॥  

#### ०९
यानि ते मरुतश् चक्रुर्  
यानि सप्तर्षयो विदुः ।  
विश्व आदित्या यां विदुः  
सा भूमिर् विषदूषणी ॥  

### ००८

#### ०१
सहस्व यातुधानान्  
सहस्व यातुधान्यः ।  
सहस्व सर्वा रक्षांसि  
सहमानास्य् ओषधे ॥  

#### ०२
सहमाने सहस्वति  
सहन्त्य् अहमुत्तरे ।  
उताहम् अस्मि सासहिः  
सासहे वः सदान्वाः ॥  

#### ०३
या सहमाना चरसि  
सासहान इवर्षभः ।  
सदान्वाघ्नी रक्षोघ्नी  
सा त्वम् उग्रास्य् ओषधे ॥  

#### ०४
खेले है लम्बनस्तनि  
नश्येतः प्रामुतः पत ।  
न त्वाम् अविव्यचद् इह-  
-उक्षेव शृङ्गवच् छिरः ॥  

#### ०५
असुवाने बहुपुत्रे  
अनन्तर्वे महोदरि ।  
पथास्मत् सत्वरे त्वं  
शर्करा बप्सती चर ॥  

#### ०६
ये ऽरायाश् चरथ  
पाकस्येच्छन्त आसुतिम् ।  
तान् अग्ने कृष्णवर्तने  
तीक्ष्णशृङ्गोदृषन्न् इहि ॥  

#### ०७
अदो यद् दारु प्लवते  
सिन्धोर् मध्ये अपूरुषम् ।  
तद् आ रभस्व दुर्हणो  
तेन याहि परस्तरम् ॥  

#### ०८
यस्या जनित्रम् इष्टर्गा  
अदृष्टाः क्रिमयः प्लुषयः ।  
तस्यै बलासपत्न्यै  
नमस् कृणोमि कुष्ठ्यै ॥  

#### ०९
शर्वपुत्रे भवपत्नि  
यातुभ्रात्रि सदान्वे ।  
तस्याद्धि पुत्रान् भ्रातॄंश् च  
यत्र त्वा विनयामसि ॥  

### ००९

#### ०१
वृषायम् अंशुर् वृषभाय गृह्यते  
वृषायम् उग्रो नृचक्षसे ।  
दिव्यो नर्यो ऽचिक्रदन्  
महन् नामर्षभस्य यत् ककुत् ॥  

#### ०२
विषुवान् विष्णो भव  
त्वं यो नृपतिर् मम ।  
अथो इन्द्र इव देवेभ्यो  
वि ब्रवीतु जनेभ्यः ॥  

#### ०३
मनुष्येभ्यो वि ब्रवीतु  
सजूर् इन्द्रेण मेदिना ।  
अग्निश् च तुभ्यं साहन्त्यो  
राष्ट्रं वैश्वानरो दधत् ॥  

#### ०४
यस्यायं भाग ऋषभ  
इन्द्राय परिणीयते ।  
स हन्तु शत्रून् आयतो  
अथो हन्तु परायतः ॥  

#### ०५
स हन्ता शत्रोर् भवतु  
हन्ता भवतु दोधताम् ।  
विशाम् अह प्रणीर् अयद्  
अग्रम् उद्भिन्दताम् असत् ॥  

#### ०६
आयुष्मन्तं वर्चस्वन्तम्  
अथो अधिपतिं विशाम् ।  
अस्याः पृथिव्याश् चेत्तारम्  
इमम् इन्द्रर्षभं कृणु ॥  

#### ०७
यः सुशृङ्गः सुककुदः  
कल्याणो बर्हिर् आसदत् ।  
कार्षीवणप्रजानेन  
ऋषभेण यजामहे ॥  

#### ०८
ऋषभेण यजमाना  
अक्रूरेणेव सर्पिषा ।  
मृधश् च सर्वा इन्द्रेण  
पृतनाश् च सहामहे ॥  

#### ०९
यं तुभ्यं भागम् ऋषभं  
देवाः केवल्यं ददुः ।  
तेन वृत्राणि जङ्घनः  
शत्रूंश् च जह्य् आहवे ॥  

#### १०
जहि शत्रून् वि मृधो नुदस्व  
कृष्याः संभूतो असि वीर्यावान् ।  
इन्द्राय भागं परि त्वा नयाम  
उरुर् नो लोको अपृतन्यो अस्तु ॥  

#### ११
घृतवृद्ध घृताहुत  
सहस्रशृङ्ग सुष्टुत ।  
घृताहवन दीदिहि ॥  

#### १२
यो घृतेनाभिघारित  
उग्रो जैत्राय तिष्ठसि ।  
स नः सङ्कासु पारय  
पृतनासाह्येषु च ॥  

### ०१०

#### ०१
कर्की सुभाग ऋषभस्य पत्नी  
प्रजाकामा वशिनी वाशिता गौः ।  
तां सहस्रम् एकमुखा ददाति  
गर्भं दधानाम् ऋतुना चरन्तीम् ॥  

#### ०२
गर्भं दधाना पय इद् दुहाना  
अग्निहोत्रं वैश्वदेवी दुहाना ।  
गौर् णो मा हिंसीद् वरुणस्य पत्नी ॥  

#### ०३
कर्क्या योनिं संमनसो ऽभि गावः  
प्रजां धित्सन्तो वृषणश् चरन्ति ।  
सा न ऐत्व् अदितिर् विश्वरूपा-  
-अभि क्रन्दन्ति भुवनान्य् एनाम् ॥  

#### ०४
प्रजापतिनेषिताम् ऋत्वियावतीम्  
ऐनां प्रजाया ऋषभाः श्रयन्ते ।  
वृषण्यन्तीं वृषणः सप्तनाम्नीं  
हिंकृण्वन्तो अभि नुदन्तु वाशिताम् ॥  

#### ०५
सा प्रत्य् अदर्श्य् उषसा सुवर्णा  
शुक्रां वसाना वरुणस्य निर्णिजम् ।  
वैश्वदेवी स्वधाम् आभरन्ती  
प्रजां दाता पुष्यतु गोपतिष् टे ॥  

#### ०६
स्वयंस्थावर्य् ऋषभाय तिष्ठसि  
प्रतीची सोमं प्रति सूर्यम् अग्निम् ।  
अहिंसन्ती वाशिते माम् उपेहि  
पशून् दाता पुष्यतु गोपतिष् टे ॥  

#### ०७
वशी दाता भवतु वाशिताया  
अग्नेर् भागम् उस्रियां यो ददाति ।  
प्रियं धाम हृदयं सोम्यं मधु  
वाजिनीं त्वा वाजिनो वाजयन्तु ॥  

#### ०८
यो वाशितायां गव्य् अन्तर् अग्निर्  
यद् अस्यां नृम्णं महिमा बभूव ।  
नमस् तस्मै प्रतिगृह्णन् कृणोमि  
स्योना मे अस्तु तन्वे सुशेवा ॥  

#### ०९
एयम् अगन् वाशिता तां प्रतीमः  
पुंसां व्रातेन सह पुष्ट्या गौः ।  
ऊर्जं दधाना घृतम् इद् दुहाना  
सहस्रपोषाय मे अस्तु दात्रे ॥  



### ०११


#### ०१
ब्रह्म जज्ञानम् इत्य् एका ॥  

#### ०२
अनाप्ता ये वः प्रथमा  
यानि कर्माणि चक्रिरे ।  
वीरान् नो अत्र मा दभन्  
तद् व एतत् पुरो दधे ॥  

#### ०३
प्रत्नान् मानात् परि ये संबभूवुः  
श्लोकवन्तः सौमनसस्य वन्तवः ।  
अपानक्षासो बधिरा अहासत-  
-ऋतस्य पन्थां न तरन्ति दुष्कृतः ॥  

#### ०४
सहस्रधारम् अभि ते सम् अस्वरन्  
दिवो नाके मधुजिह्वा असश्चतः ।  
तस्य स्पशो न नि मिषन्ति भूर्णयः  
पदेपदे पाशिनः सन्तु सेतवे ॥  

#### ०५
पर्य् ऊ षु प्र धन्वा वाजसातये  
परि वृत्राणि सक्षणिः ।  
दिवस् तद् अर्णवाꣳ अन्व् ईयसे  
सनिस्रसो नामासि त्रयोदशो मासः ॥  

#### ०६
इन्द्रस्य गृहो ऽसीन्द्रस्य शर्मासीन्द्रस्य वर्मासीन्द्रस्य वरूथम् असि ।  
व्य् एतेनावैतेनापैतेनारात्सीर् असौ स्वाहा ॥  

#### ०७
तिग्मायुधौ तिग्महेती सुशेवाव्  
अग्नीषोमाव् इह सु मृडतं नः ।  
मुमुक्तम् अस्मान् गृभीतान् अवद्याज्  
जुषेथां यज्ञम् अमृतम् अस्मासु धत्तं स्वाहा ॥  

#### ०८
चक्षुषो हेते मनसो हेते ब्रह्मणो हेते मेन्यामेनिर् असि ।  
अमेनयस् ते सन्तु ये ऽस्मान् अभ्यघायन्ति स्वाहा ॥  

#### ०९
यो ऽस्माञ् चक्षुषा मनसा  
यश् च वाचाकूत्या चित्त्या ब्रह्मणाघायुर् अभिदासात् ।  
तम् अग्ने त्वं मेन्यामेनिं कृणु स्वाहा ॥  

#### १०
उद् आयुर् उत् कृतम् उद् बलम् उन् मनीषोद् इन्द्रियं  
नृम्णम् अस्मासु धेहि स्वाहा ॥  

### ०१२

#### ०१
आयुष्कृतायुष्मती स्वधावन्तौ  
गोपा मे स्थो गोपायतं मा ।  
आत्मसदौ मे स्तं तन्वे सुशेवौ  
मा मा हिंसिष्टं स्वाहा ॥  

#### ०२
इन्द्रस्य गृहो ऽसीन्द्रस्य शर्मासीन्द्रस्य वर्मासीन्द्रस्य वरूथम् असि ।  
तं त्वा प्र विशामि सर्वाङ्गः सर्वात्मा सर्वगुः सर्वपूरुषः सह यन् मे ऽस्ति तेन ॥  

#### ०३
अस्तृतो नामाहम् अयम् अस्मि  
स आत्मानं परि दधे द्यावापृथिवीभ्याम् ।  
गोपीथाय प्र हूयसे ॥  

#### ०४
अस्तृतो नाम प्राजापत्यो  
देवो मासस् त्रयोदशः ।  
सर्वगुः सर्वपूरुषः  
प्रागां देवपुरा अहम् ॥  

#### ०५
अन्तः प्रागां देवपुराः  
सहग्रामः स्वस्तये ।  
संवत्सरस्य मध्यतः  
सर्वैः सोदर्यैः सह ॥ प्रपाठक ॥  

#### ०६
प्राहम् अगां देवपुरा  
य एवास्मि स एव सन् ।  
यो मा कश् चाभिदासति  
स प्रजापतिम् ऋच्छतु ॥  

#### ०७
अश्मासि प्रतिस्पशः  
पाहि रिषः पाहि द्विषः ।  
पाहि दैव्याभिशस्त्याः  
स म इह तन्वं पाहि ॥  

#### ०८
यो ऽस्मान् प्राच्या दिशो ऽघायुर् अभिदासात् ।  
एतत् स ऋच्छाद् अश्मवर्म नो ऽस्तु ॥  

#### ०९
(…) अस्मान् दक्षिणाया दिशः (…) ॥  

#### १०
(…) अस्मान् प्रतीच्या दिशः (…) ॥  

### ०१३


#### ०१
(…) अस्मान् उदीच्या दिशः (…) ॥  
#### ०२
(…) अस्मान् ध्रुवाया दिशः (…) ॥  

#### ०३
यो ऽस्मान् ऊर्ध्वाया दिशो ऽघायुर् अभिदासात् ।  
एतत् स ऋच्छाद् अश्मवर्म नो ऽस्तु ॥  

#### ०४
प्राच्यै दिशे स्वाहा ॥  

#### ०५
दक्षिणायै दिशे स्वाहा ॥  

#### ०६
प्रतीच्यै दिशे स्वाहा ॥  

#### ०७
उदीच्यै दिशे स्वाहा ॥  

#### ०८
ध्रुवायै दिशे स्वाहा ॥  

#### ०९
ऊर्ध्वायै दिशे स्वाहा ॥  

#### १०
दिवे स्वाहा ॥  

#### ११
अन्तरिक्षाय स्वाहा ॥  

#### १२
पृथिव्यै स्वाहा ॥  

#### १३
पृथिव्यै स्वाहा ॥  

#### १४
अन्तरिक्षाय स्वाहा ॥  

#### १५
दिवे स्वाहा ॥  

### ०१४

#### ०१
महाकण्ठं करीषजम्  
ऊबध्यादम् अनाहुतिम् ।  
ओष्ठः कोकमुखश् च यस्  
तान् इतो नाशयामसि ॥  

#### ०२
रामदन्तम् अवदलं  
प्रहालम् अहिनासिकम् ।  
उपवर्तं बलाहकं  
खेलं गर्दभनादिनं  
गृध्रं हस्त्यायनं  
तान् (…) ॥  

#### ०३
प्रमृश्यादिनम् अभ्यमं  
भीमहस्तं मरीमृशम् ।  
त्रस्ताक्षं मृद्वङ्गुलिं  
नखोग्रं दन्तवीर्यं  
तान् (…) ॥  

#### ०४
पर्यन्यम् अभिपापदं  
जिगीषमाणं रूपकम् ।  
अथो शलल्यं शेवलं  
तान् (…) ॥  

#### ०५
तण्डम् अग्रेतुण्डिकम्  
अलिंशम् उत वत्सपम् ।  
दामग्रन्थिं सनिस्रसम्  
अरण्येयं चार्म्येयं  
तान् (…) ॥  

#### ०६
इदं यज् जानुकेशवं  
रक्षश् चरत्य् आसुरं  
बहिः प्रयुतम् इच्छति ।  
अंसून् पांस्यूंश् च केश्यान्  
अरायाञ् छ्वकिष्किणस्  
तान् इतो नाशयामसि ॥  

#### ०७
यः कुमाराञ् जनस्यात्ति  
तरुणान् दास आसुरः ।  
अरायः केश्य् अघलो  
यो जनान् हन्त्य् अत्ति च  
तम् इतो नाशयामसि ॥  

#### ०८
हिराक्षो नाम गेह्यो  
ऽरायो नाम सूर्तहा ।  
तम् इतो नाशयामसि ॥  

#### ०९
वितूलं भस्वम् आखिदं  
वनक्रोशं च रोरुहम् ।  
आमादं प्रयुतैषणं  
पर्युन्दानं परिद्रवं  
वृकस्य न्यञ्चं गङ्गणं  
तान् इतो नाशयामसि ॥  

### ०१५

#### ०१
यश् च भूमा या च स्फातिर्  
योर्जा यो रसश् च ते ।  
हरामि शक्र ताꣳ अहं  
त्वया प्रत्तां शचीपते ॥  

#### ०२
क्षेत्रात्क्षेत्राद् आ हरामि  
स्फातिं सर्वां शचीपते ।  
त्वयाहं वृत्रहन् प्रत्तम्  
आ हरामि गृहाꣳ उप ॥  

#### ०३
यस् ते सीताभगः क्षेत्रे  
या राद्धिर् यच् च शीयते ।  
अथो या निष्ठा ते क्षेत्रे  
तां त आदिषि ब्रह्मणा ॥  

#### ०४
यत् खले यन् मयारे  
यद् गोष्ठे यच् च शेवधौ ।  
अथो यत् कुम्भ्यां शये  
तस्य ते रसम् आ ददे ॥  

#### ०५
ऊर्जा या ते निरुप्तस्य-  
-ऊर्जा यावहतस्य ते ।  
ऊर्जां ते पिष्यमाणस्य-  
-ऊर्जां पिष्टात् त आ ददे ॥  

#### ०६
(…) ते निरुप्तस्य-  
-ऊर्जा यावहतस्य ते ।  
ऊर्जां ते पच्यमानस्य-  
-ऊर्जां पक्वात् ते (…) ॥  

#### ०७
ऊर्जा या ते प्रणद्धस्य-  
-ऊर्जा या मथितस्य ते ।  
ऊर्जां ते दुह्यमानस्य-  
-ऊर्जां दुग्धात् त आ ददे ॥  

#### ०८
आ ते ददे गवाम् ऊर्जाम्  
ऊर्जाम् अविभ्य आ ददे ।  
अजाभ्य ऊर्जाम् आदाय-  
-आ त एकशफाद् ददे ॥  

#### ०९
ऊर्जा या ते पुरुषेषु-  
-ऊर्जा वित्ते च वेद्ये ।  
ऊर्जां ते सर्वेषाम् अहं  
गृहाणां ब्रह्मणा ददे ॥  

### ०१६

#### ०१
पितुं नु स्तोषं  
महो धर्माणं तविषीम् ।  
यस्य त्रितो व्य् ओजसा  
वृत्रं विपर्वम् अर्दयत् ॥  

#### ०२
स्वादो पितो मधो पितो  
वयं त्वा ववृमहे ।  
अस्माकम् अविता भव ॥  

#### ०३
उप नः पितव् आ गहि  
शिवः शिवाभिर् ऊतिभिः ।  
मयोभूर् अद्विषेण्यः  
सखा सुशेव एधि नः ॥  

#### ०४
तव त्ये पितो रसा  
रजांस्य् अनु विष्ठिताः ।  
दिवि वाता इव श्रिताः ॥  

#### ०५
तव त्ये पितो ददतस्  
तव स्वादिष्ठ ते पितो ।  
प्र स्वाद्मानो रसानां  
तुविग्रीवा इवेरते ॥  

#### ०६
त्वे पितो महानां  
देवानां मनो हितम् ।  
अकारि चारु केतुना  
तवाहिम् अवसावधीत् ॥  

#### ०७
यद् अदः पितो अजगन्  
विवस्व पर्वतानाम् ।  
अत्रा चिन् नो मधो पितो  
ऽरं भक्षाय गम्याः ॥  

#### ०८
यत् ते सोम गवाशिरो  
यवाशिरो भजामहे ।  
वातापे पीव इद् भव ॥  

#### ०९
यद् अपाम् ओषधीनां  
परिंशम् आरिशामहे (…) ॥  

#### १०
करम्भ ओषधे भव  
पीवो वृक्क उदारथिः ।  
वातापे पीव इद् भव ॥  

#### ११
तं त्वा वयं पितो वचोभिर्  
गावो न हव्या सुषूदिम ।  
अस्मभ्यं त्वा सधमादं  
देवेभ्यस् त्वा सधमादम् ॥  

### ०१७

#### ०१
प्रति त्यं चारुम् अध्वरं  
गोपीथाय प्र हूयसे ।  
मरुद्भिर् अग्न आ गहि ॥  

#### ०२
नहि देवो न मर्त्यो  
महस् तव क्रतुं परः (…) ॥  

#### ०३
ये महो रजसो विदुर्  
विश्वे देवासो अद्रुहः (…) ॥  

#### ०४
ये शुभ्रा घोरवर्पसः  
सुक्षत्रासो रिशादसः (…) ॥  

#### ०५
य उग्रा अर्कम् आनृचुर्  
अनाधृष्टास ओजसा (…) ॥  

#### ०६
ये नाकस्याधि रोचने  
दिवि देवास आसते (…) ॥  

#### ०७
य ईङ्खयन्ति पर्वतान्  
तिरः समुद्रम् ओजसा (…) ॥  

#### ०८
आ ये तन्वन्ति रश्मिभिस्  
तिरः समुद्रम् अर्णवम् (…) ॥  

#### ०९
अभि त्वा पूर्वपीतये  
सृजामि सोम्यं मधु (…) ॥  

#### १०
आ यन्तु मरुतो गणै  
स्तुता दधतु नो रयिम् (…) ॥  

#### ११
आ त्वा कण्वा अहूषत  
गृणन्ति विप्र ते धियः ।  
मरुद्भिर् अग्न आ गहि ॥  



### ०१८

#### ०१
सं मा सिञ्चन्तु मरुतः  
सं पूषा सं बृहस्पतिः ।  
सं मायम् अग्निः सिञ्चतु  
प्रजया च धनेन च  
दीर्घम् आयुष् कृणोतु मे ॥  

#### ०२
(…) सिञ्चन्त्व् आदित्याः  
सं मा सिञ्चन्त्व् अग्नयः ।  
इन्द्रः सम् अस्मान् सिञ्चतु (…) ॥  

#### ०३
(…) सिञ्चन्त्व् अरुषाः  
सम् अर्का ऋषयश् च ये ।  
पूषा सम् (…) ॥  

#### ०४
(…) सिञ्चन्तु गन्धर्वाप्सरसः  
सं मा सिञ्चन्तु देवताः ।  
भगः सम् (…) ॥  

#### ०५
(…) सिञ्चन्तु पृथिवीः  
सं मा सिञ्चन्तु या दिवः ।  
अन्तरिक्षं सम् (…) ॥  

#### ०६
(…) सिञ्चन्तु प्रदिशः  
सं मा सिञ्चन्तु या दिशः ।  
आशा सम् (…) ॥  

#### ०७
(…) सिञ्चन्तु नद्यः  
सं मा सिञ्चन्तु सिन्धवः ।  
समुद्रः सम् (…) ॥  

#### ०८
(…) सिञ्चन्तु कृषयः  
सं मा सिञ्चन्त्व् ओषधीः ।  
सोमः सम् (…) ॥  

#### ०९
सं मा सिञ्चन्तु या आपः  
सं मा सिञ्चन्तु वृष्टयः ।  
सरस्वती सम् अस्मान् सिञ्चतु  
प्रजया च धनेन च  
दीर्घम् आयुष् कृणोतु मे ॥  

### ०१९

#### ०१
सं भगो वर्चसा माग्ने  
सं विष्णुः पुष्ट्या सिचत् ।  
क्षत्रं सम् अस्मान् सिञ्चतु  
प्रजया च धनेन च-  
-आयुष्मन्तं कृणोतु मा ॥  

#### ०२
सं विराड् वर्चसा माग्ने  
सं देष्ट्री पुष्ट्या सिचत् ।  
इडा सम् अस्मान् सिञ्चतु  
प्रजया च (…) ॥  

#### ०३
सं धाता वर्चसा माग्ने  
सं सिक्तिः पुष्ट्या सिचत् ।  
सं देवो अस्मान् अर्यमा  
प्रजया च (…) ॥  

#### ०४
सम् अंशो वर्चसा माग्ने  
सं वायुः पुष्ट्या सिचत् ।  
वातः सम् अस्मान् सिञ्चतु  
प्रजया च (…) ॥  

#### ०५
सं सभा वर्चसा माग्ने  
सं सुरा पुष्ट्या सिचत् ।  
सूर्या सम् (…) ॥  

#### ०६
सं सविता वर्चसा माग्ने  
सं सूर्यः पुष्ट्या सिचत् ।  
चन्द्रः सम् (…) ॥  

#### ०७
सं पशवो वर्चसा माग्ने  
सं यज्ञः पुष्ट्या सिचत् ।  
दक्षिणा सम् (…) ॥  

#### ०८
सं मा सिञ्चतु द्रविणं  
सं मा सिञ्चत्व् इन्द्रियम् ।  
तेजः सम् (…) ॥  

#### ०९
सं मा सिञ्चन्तु वर्चांसि  
सं मा सिञ्चन्तु भूतयः ।  
सत्यं सम् अस्मान् सिञ्चतु  
प्रजया च धनेन च-  
-आयुष्मन्तं कृणोतु मा ॥  

### ०२०

#### ०१
आ रात्रि पार्थिवं रजः  
पितुर् अप्रायि धामभिः ।  
दिवः सदांसि बृहती वि तिष्ठस  
आ त्वेषं वर्तते तमः ॥  

#### ०२
न यस्याः पारं ददृशे न योयुवद्  
विश्वम् अस्यां नि विशते यद् एजति ।  
अरिष्टासस् त उर्वि तमस्वति  
रात्रि पारम् अशीमहि  
भद्रे पारम् अशीमहि ॥  

#### ०३
ये ते रात्रि नृचक्षसो  
द्रष्टारो नवतिर् नव ।  
अशीतिः सन्त्य् अष्टा  
उतो ते सप्त सप्ततिः ॥  

#### ०४
षष्टिश् च षट् च रेवति  
पञ्चाशत् पञ्च सुम्नयि ।  
चत्वारश् चत्वारिंशच् च  
त्रयस् त्रिंशच् च वाजिनि ॥  

#### ०५
द्वा च विंशतिश् च ते  
रात्र्य् एकादशावमाः ।  
तेभिर् नो ऽद्य पायुभिर्  
नि पाहि दुहितर् दिवः ॥  

#### ०६
रक्षा माकिर् णो अघशंस ईशत  
मा नो दुःशंस ईशत ॥  

#### ०७
मा नो अद्य गवां स्तेनो  
मावीनां वृक ईशत ।  
माश्वानां भद्रे तस्करो  
मा नृणां यातुधान्यः ॥  

#### ०८
परमेभिः पथिभि  
स्तेनो धावतु तस्करः ।  
परेण दत्वती रज्जुः  
परेणाघायुर् अर्षतु ॥  

#### ०९
अन्धं रात्रि तिष्ठधूमम्  
अशीर्षाणम् अहिं कृणु ।  
हनू वृकस्य जम्भय-  
-आ स्तेनं द्रुपदे जहि ॥  

#### १०
त्वयि रात्रि वसामसि  
स्वपिष्यामसि जागृहि ।  
गोभ्यो नः शर्म यच्छ-  
-अश्वेभ्यः पुरुषेभ्यः ॥  

### ०२१

#### ०१
अथो यानि च वस्महे  
यानि चान्तः परीणहि ।  
तानि ते परि दद्मसि ॥  

#### ०२
रात्रि मातर् उषसे नः परि देहि ।  
उषा नो अह्ने परि ददात्व्  
अहस् तुभ्यं विभावरि ॥  

#### ०३
यत् किं चेदं पतयति  
यत् किं चेदं सरीसृपम् ।  
यत् किं च पद्वद् आसन्वत्  
तस्मात् त्वं रात्रि पाहि नः ॥  

#### ०४
सा पश्चात् पाहि सा पुरः  
सोत्तराद् अधराद् उत ।  
गोपाय नो विभावरि  
स्तोतारस् त इह स्मसि ॥  

#### ०५
ये रात्रिम् अनुतिष्ठन्ति  
ये च भूतेषु जाग्रति ।  
पशून् ये सर्वान् रक्षन्ति  
ते न आत्मसु जाग्रतु  
ते नः पशुषु जाग्रतु ॥  

#### ०६
वेद वै रात्रि ते नाम  
घृताची नाम वा असि ।  
तां त्वा भरद्वाजो वेद  
सा नो वित्ते ऽधि जागृहि ॥  

### ०२२

#### ०१
ब्रह्मास्य शिरो बृहद् अस्य पृष्ठं  
वामदेव्यम् उदरम् ओदनस्य ।  
छन्दांसि पक्षौ मुखम् अस्य सत्यं  
विष्टारी यज्ञस् तपसो ऽधि जातः ॥  

#### ०२
अनस्थाः शुद्धाः पवनेन पूताः  
शुचयः शुचीन् अपि यन्ति लोकान् ।  
विष्टारिणम् ओदनं ये पचन्ति  
नैषां शिश्नं प्र दहति जातवेदाः ॥  

#### ०३
नैषां शिश्नं प्र दहति जातवेदाः  
स्वर्गे लोके बहु स्त्रैणम् एषाम् ।  
नैनान् यमः परि मुष्णाति रेतः ॥  

#### ०४
आस्ते यम उप याति देवान्  
सं गन्धर्वैर् मदति सोम्यैः ।  
विष्टारिणम् ओदनं ये पचन्ति  
नैनान् अवर्तिः सचते कुतश् चन ॥  

#### ०५
रथी ह भूत्वा रथयान ईयते  
पक्षी ह भूत्वापि दिवं सम् एति ।  
एष यज्ञो विततो वहिष्ठो  
विष्टारी पक्वो दिवम् आ ससाद ॥  

#### ०६
चतुरः कुम्भांश् चतुर्धा ददाति  
क्षीरेण पूर्णान् उदकेन दध्ना ।  
एतास् त्वा कुल्या उप यन्तु विश्वतः  
स्वर्गे लोके स्वधया पिन्वमानाः ॥  

#### ०७
घृतह्रदा मधुकूलाः सुरोदकाः  
क्षीरेण पूर्णा उदकेन दध्ना ।  
एतास् त्वा कुल्या उप यन्तु विश्वहा  
स्वर्गे लोके स्वधया मादयन्तीः ॥  

#### ०८
पुण्डरीकं कुमुदं सं तनोति  
बिसं शालूकं शफको मुलाली ।  
स्वर्गे लोके स्वधया पिन्वमाना  
उप मा तिष्ठन्तु पुष्करिणीः समक्ताः ॥  

#### ०९
यम् ओदनं पचामि श्रद्दधानो  
विष्टारिणं लोकजितं स्वर्गम् ।  
स मे मा क्षेष्ट सदम् अश्यमानो  
विश्वरूपा कामदुघा धेनुर् अस्तु मे ॥  

#### १०
वृषभं सन्तं सह सूनृतया  
स्वर्गे लोके अमृतं दुहानम् ।  
ये मे पुत्राः पितरश् च सन्ति  
ते त्वा विष्टारिन्न् उप सर्वे सदेयुः ॥  

#### ११
य इमान् यज्ञान् अभि वितष्टार  
यस्येमे लोकाः स्वधया समक्ताः ।  
ये मे पौत्रा उत ये पितामहास्  
तेभ्यो विष्टारिन्न् अमृतानि धुक्ष्व ॥  

#### १२
यदि पृथिवीं यद्य् अन्तरिक्षं  
यदि दिवं देवता वा जगन्थ ।  
ये मे प्रपौत्राः प्रपितामहाश् च  
ते त्वा विष्टारिन्न् अनु प्र ज्ञेषुर् अत्र ॥  

#### १३
स्वर्गे लोके अप्सरस एनाञ्  
जाया भूत्वोप शेरते ।  
विष्टारिणम् ओदनं ये पचन्त्य्  
अस्मिंल् लोके दक्षिणया परिष्कृतम् ॥  

### ०२३

#### ०१
निर् णुदैनां प्र णुदैनां  
स्वान् निपदनाद् अधि ।  
विभ्रंशम् अस्यै कृण्मो  
वि गृहैर् भ्रंशताम् असौ ॥  

#### ०२
अपाञ्चं पतिम् आ कुर्व्  
अधराचीं स्त्रियं नय ।  
अतीमान् दश पर्वतान्  
अतीमा नाव्या दश ॥  

#### ०३
अधराचीम् अवाचीम्  
अथो अकुशलां दिशम् ।  
विभ्रंशम् अस्यै कृण्मस्  
तेनैनां प्र दहामसि ॥  

#### ०४
आज निर् अज बिलं  
बिलाद् अरण्यम् आ कुर्व्  
अरण्याद् अरणं जनम् ।  
मृगाꣳ अनु प्र पातय  
वातस्यैनां शिखां कुरु ॥  

#### ०५
वाताग्रे अस्या हृदयं  
मनो रेष्मणि दध्मसि ।  
विभ्रंशम् अस्यै कृण्मो  
विध्वंशम् आसक्तं दमे ॥  

#### ०६
सर्वम् अनु परि प्लवताम्  
अन्तरा द्यावापृथिवी उभे ।  
यथानवधृता चराद्  
वृषतूलम् इवोपरि ॥  

#### ०७
अशम् अस्यै वातो वात्व्  
अशं तपतु सूर्यः ।  
अथो यद् अन्नम् अश्नाति  
तद् अस्यै विषवत्तरम् ॥  

#### ०८
सिंहस् ते अस्तु चक्षुष इत्य् एका ॥  

#### ०९
एष वाम् अग्निर् अन्तरा  
स विष्वञ्चौ व्य् अस्यतु ।  
यथा वां न सहासत्य्  
उत्तरस्मिंश् चनायुषि ॥  

#### १०
उत् पातय शिमिदावति  
प्र पातय शिमिदावति ।  
इमौ व्य् अस्य दम्पती  
पक्वं मांसम् इवासिना ॥  

#### ११
मेयम् अस्मिन् पतौ रंस्त  
मो अस्मिञ् छयने स्वे ।  
जहातु वसनं स्वम्  
अहिर् जीर्णाम् इव त्वचम् ॥  

#### १२
यथा मृताश् च जीवाश् च-  
-अस्मिंल् लोके व्योकसः ।  
एवेमौ दम्पती स्ताम्  
अस्मिंल् लोके व्योकसौ ॥  



## ०७

### ००१

#### ०१
सुपर्णस् त्वान्वविन्दत्  
सूकरस् त्वाखनन् नसा ।  
दिप्सौषधे त्वं दिप्सन्तं  
प्रति कृत्याकृतो दह ॥  

#### ०२
प्रति दह यातुधानान्  
प्रति कृत्याकृतो दह ।  
अथो यो अस्मान् दिप्सति  
तम् उ त्वं जह्य् ओषधे ॥  

#### ०३
अग्ने पृतनाषाट् पृतनाः सहस्व ।  
प्रति कृत्यां कृत्याकृते  
प्रतिहरणेन हरामसि ॥  

#### ०४
इष्वा ऋजीयः पततु  
द्यावापृथिवी तत् सुतात् ।  
तत् तं मृग इव विध्यतु  
कृत्या कृत्याकृतं कृता ॥  

#### ०५
अघम् अस्त्व् अघकृते  
शपथाः शपथीव्ने ।  
प्रत्यक् प्रति प्र हिण्मसि  
यश् चकार तम् ऋच्छतु ॥  

#### ०६
यस् त्वा कृत्य इत्य् एका ॥  

#### ०७
पुनः कृत्यां कृत्याकृते  
हस्तगृह्य परा णय ।  
समक्षम् अस्मा आ दध्मो  
यथा कृत्याकृतं हनत् ॥  

#### ०८
पुत्र इव पितरं गच्छ  
स्वज इवाभिष्ठितो दश ।  
तन्तुर् इवावव्ययन्न् इहि  
कृत्ये कृत्याकृतं कृता ॥  

#### ०९
उद् एणीव वारिण्य्  
अभिस्कन्दं मृगीव ।  
कृत्या कर्तारम् ऋच्छतु ॥  

#### १०
ऋश्यस्येव परीशासं  
परिमाय परि त्वचः ।  
दुर्हार्दे चक्रुषे कृत्यां  
ग्रीवासु प्रति मुञ्चत ॥  

#### ११
या कृत्ये देवकृता  
या वा मनुष्यजा असि ।  
तां त्वा प्रति प्र हिण्मसि  
प्रतीचीनेन ब्रह्मणा ॥  

#### १२
यदि स्त्री यदि वा पुमान्  
कृत्यां चकार पाप्मने ।  
ताम् उ तस्मै नयामस्य्  
अश्वम् इवाश्वाभिधान्या ॥  

### ००२

#### ०१
ओक्ते मे द्यावा पृथिवी  
ओक्ता देवी सरस्वती ।  
ओक्तौ म इन्द्रश् चाग्निश् च  
क्रिमिं जम्भयताम् इमम् ॥  

#### ०२
अस्येन्द्र कुमारस्य  
क्रिमिं धनपते जहि ।  
हता विश्वा अरातयो  
ऽनेन वचसा मम ॥  

#### ०३
यो +ऽक्ष्यौ परिसर्पति  
यो नासे परिसर्पति ।  
दतां यो मध्यं गच्छति  
तं क्रिमिं जम्भयामसि ॥  

#### ०४
विरूपौ द्वौ सरूपौ द्वौ  
कृष्णौ द्वौ रोहितौ द्वौ ।  
बभ्रुश् च बभ्रुकर्णश् च  
गृध्राः कोकाश् च ते हताः ॥  

#### ०५
ये क्रिमयः शितिकक्षा  
ये कृष्णाः शितिबाहवः ।  
ये के च विश्वरूपास्  
तान् क्रिमीञ् जम्भयामसि ॥  

#### ०६
यो द्विशीर्षा चतुरक्षः  
क्रिमिः सारङ्गो अर्जुनः ।  
शृणाम्य् अस्य पृष्टीर्  
अपि वृश्चामि यच् छिरः ॥  

#### ०७
उद् असौ सूर्यो अगाद्  
विश्वदृष्टो अदृष्टहा ।  
दृष्टांश् च घ्नन्न् अदृष्टांश् च  
सर्वांश् च प्रमृणन् क्रिमीन् ॥  

#### ०८
येवाषासः कष्कषासो  
ध्रूक्ष्णासः शिपवित्नवः ।  
दृष्टश् च हन्यतां क्रिमिर्  
अदृष्टश् चोत हन्यताम् ॥  

#### ०९
हतो येवाषो हतः शिपविर्  
हतो गङ्गणिवाꣳ उत ।  
हता विश्वा अरातय  
उग्रेण वचसा मम ॥  

#### १०
सर्वेषां च क्रिमीणां  
सर्वासां च क्रिमीणाम् ।  
भिनद्म्य् अश्मना शिरो  
दहाम्य् अग्निना मुखम् ॥  

### ००३

#### ०१
तिग्मेभिर् अग्ने अर्चिभिः  
शुक्रेण देव शोचिषा ।  
आमादो नि वह त्वम्  
अन्यम् आसनि कृण्वताम् ॥  

#### ०२
शोचिषाग्ने अर्चिषा च  
निर् दहेतो अघायतः ।  
सख्यम् आवं कृण्वहे त्वं च-  
-आमाद उप शं भुवन् ॥  

#### ०३
निर् आमादो नयामसि  
निष् क्रव्यादो गृहेभ्यः ।  
सस्यादो नाम ये देव  
ते अग्ने मा दभन् त्वाम् ॥  

#### ०४
आमादश् च क्रव्यादश् च  
सस्यादश् चोभयान् सह ।  
प्रजां ये चक्रिरे भागं  
तान् इतो निर् णयामसि ॥  

#### ०५
य आमेष्व् अरमन्त  
न पक्वम् उपदाधृषुः ।  
ते यन्तु सर्वे संभूय-  
-अन्यत्रेतो ऽघायवः ॥  

#### ०६
य एनस्वी दुष्कृतकृत्  
किल्बिषकृतसाधी यः ।  
पुनस् तान् यज्ञिया देवा  
नयन्तु यत आगताः ॥  

#### ०७
अव रेणुम् अव रजो  
नेनिजे हस्त्यं मलम् ।  
धाता नो भद्रया नेषत्  
स नो गोपायतु प्रजाम् ॥  

#### ०८
कृण्वे ऽहं रोदसी वर्म  
स्याम सवितुः सवे ।  
माता नो भद्रया भूमिर्  
द्यौश् चास्मान् पात्व् अंहसः ॥  

#### ०९
यद् असुराणाम् अहन्य्  
अस्मान् पापा उपेथन ।  
देवानां पयश् च दैव्यम्  
आपः शुन्धन्तु माम् इमाः ॥  

#### १०
आ ते पितर् मरुतां सुम्नम् एमि  
मा नः सूर्यस्य संदृशो युवथाः ।  
अभि नो वीरो ऽर्वतीः क्षमेत  
प्र जायामहै रुद्र प्रजया ॥  

#### ११
यो ऽवृद्धं हन्ति यो गर्भे अन्तर्  
यो जातं जनितव्यं च पूरुषम् ।  
तस्मा ऋध्यासं हविषाहम् अद्य  
स नः प्रजां जरदष्टिं कृणोतु ॥  

### ००४

#### ०१
इन्द्रस्य बाहू स्थविरौ वृषाणौ  
चित्रा इमा वृषभौ पारयिष्णू ।  
तौ योक्ष्ये प्रथमौ योग आगते  
याभ्यां जितम् असुराणां स्वर् यत् ॥  

#### ०२
आशुः शिशानो वृषभो न भीमो  
घनाघनः क्षोभणश् चर्षणीनाम् ।  
संक्रन्दनो ऽनिमिष एकवीरः  
शतं सेना जयतु साकम् इन्द्रः ॥  

#### ०३
संक्रन्दनेनानिमिषेण जिष्णुना-  
-अयोध्येन दुश्च्यवनेन धृष्णुना ।  
तद् इन्द्रेण जयत तत् सहध्वं  
युधो नर इषुहस्तेन वृष्णा ॥  

#### ०४
स इषुहस्तैः स निषङ्गिभिर् वशी  
संस्रष्टा युध इन्द्रो गणेन ।  
संसृष्टजित् सोमपा बाहुशर्ध्य्  
ऊर्ध्वधन्वा प्रतिहिताभिर् अस्तात् ॥ प्रपाठक ॥  

#### ०५
बलविज्ञायः स्थविरः प्रवीरः  
सहस्वान् वाजी सहमान उग्रः ।  
अभिवीरो अभिषत्वा सहोजिज्  
जैत्रायेन्द्र रथम् आ तिष्ठ गोविदम् ॥  

#### ०६
इमं वीरम् अनु हर्षध्वम् उग्रम्  
इन्द्रं सत्वानो अनु सं रभध्वम् ।  
ग्रामजितं गोजितं वज्रबाहुं  
जयन्तम् अज्म प्रमृणन्तम् ओजसा ॥  

#### ०७
अभि गोत्राणि सहसा गाहमानो  
अदाय उग्रः शतमन्युर् इन्द्रः ।  
दुश्च्यवनः पृतनाषाड् अयोध्यो  
अस्माकं सेना अवतु प्र युत्सु ॥  

#### ०८
बृहस्पते परि दीया रथेन  
रक्षोहामित्राꣳ अपबाधमानः ।  
प्रभञ्जञ् छत्रून् प्रमृणन्न् अमित्रान्  
अस्माकम् एध्य् अविता तनूनाम् ॥  

#### ०९
इन्द्र आसां नेता बृहस्पतिर्  
दक्षिणा यज्ञः पुर एतु सोमः ।  
देवसेनानाम् अभिभञ्जतीनां  
जयन्तीनां मरुतो यन्तु मध्ये ॥  

#### १०
इन्द्रस्य वृष्णो वरुणस्य राज्ञ  
आदित्यानां मरुतां शर्ध उग्रम् ।  
महामनसां भुवनच्यवानां  
घोषो देवानां जयताम् उद् अस्थात् ॥  

#### ११
अस्माकम् इन्द्रः समृतेषु ध्वजेष्व्  
अस्माकं या इषवस् ता जयन्तु ।  
अस्माकं वीरा उत्तरे भवन्त्व्  
अस्मान् देवासो ऽवता हवेषु ॥  

### ००५

#### ०१
वैश्वानराद् अरोचत  
जातो हिरण्ययो मणिः ।  
तम् आभरद् बृहस्पतिः  
कश्यपो वीर्याय कम् ॥  

#### ०२
बृहस्पतिस् तम् अकृणोन्  
मणिं वैश्वानरं सहः ।  
सप्तर्षयो बलाय कं  
सं दधुष् ट्वा वयोधसः ॥  

#### ०३
विश्वे देवास् त इन्द्रियं  
सप्तर्षयश् च सं दधुः ।  
जातो हिरण्ययो मणिर्  
अग्नेर् वैश्वानराद् अधि ॥  

#### ०४
अश्वत्थो जातः प्रथमो  
ऽग्नेः प्रियतमा तनूः ।  
वैश्वानरस्य सृष्ट्या  
कृत्यादूषिः कृतो मणिः ॥  

#### ०५
कृत्यादूषिं त्वाविदं  
कृत्यादूषिं भरामि त्वा ।  
कृत्यादूषिं कृणोमि त्वा  
कृत्यादूषिं वयोधसम् ॥  

#### ०६
पतत्री पक्षी बलवान्  
कृत्यादूषिः सपत्नहा ।  
नितत्निर् विश्वभेषज  
उग्र आपतिको मणिः ॥  

#### ०७
पतत्री ते बलाय कं  
नितत्निर् भेषजाय ते ।  
जातो हिरण्ययो मणिर्  
अप रक्षांसि सेधतु ॥  

#### ०८
देवो मणिः सपत्नहा  
रक्षोहामीवचातनः ।  
हिरण्ययोनिर् अंशुमान्  
कश्यपेनाभृतं सहः ॥  

#### ०९
वैश्वानरं तेजनम् एकम् आहुर्  
अग्नेर् योनेः सह चन्द्रेण जातम् ।  
गयस्फानः प्रतरणो वयोधाः  
कृत्यादूषिर् वलगहास्य् उग्रः ॥  

#### १०
यस्येदं भूम्याम् अधि  
निक्रान्तं पांसुरे पदम् ।  
मृजानस् तन्वो यद् रपस्  
तस्य स्नाहि तनू अधि ॥  

#### ११
दूष्यास् त्वा वधं वयं  
देवस्य सवितुः सवे ।  
जीवातवे भरामसि  
मह्या अरिष्टतातये ॥  

#### १२
आच्छेदनः प्रच्छेदनो  
द्विषतस् तपनो मणिः ।  
शत्रुञ्जयः सपत्नहा  
द्विषन्तम् अप बाधताम् ॥  



### ००६

#### ०१
सत्यस्य स्थूणा पृथिवीं दाधार  
ऋतेन देवा अमृतम् अन्व् अविन्दन् ।  
ध्रुवेण त्वा हविषा धारयाम्य्  
अभि तद् द्यावापृथिवी गृणीताम् ॥  

#### ०२
येभिर् होमैर् विश्वकर्मा  
दाधारेमां पृथिवीं मातरं नः ।  
तेभिष् ट्वा होमैर् इह धारयाम्य्  
ऋतं सत्यम् अनु चरन्तु होमाः ॥  

#### ०३
इह ध्रियध्वं धरुणे पृथिव्या  
उशत्या मातुः सुभगाया उपस्थे ।  
अपराणुत्ता महसा मोदमाना  
अस्मिन् वास्तौ सुप्रजसो भवाथ ॥  

#### ०४
सुप्रजसो महसा मोदमाना  
वर्ष्मन् पृथिव्या उपरि श्रयध्वम् ।  
अस्यै शालायै शर्म यच्छन्तु देवा  
धाराभिर् एनां पृथिवी पिपर्तु ॥  

#### ०५
इमां शालां श्रेष्ठतमां वसूनाम्  
अरिष्टवीरा अभि सं चरेम ।  
दृढा अस्या उपमितो भवन्तु  
स्थिरा वीरा उपसदो भवन्तु ॥  

#### ०६
इमां शालां सविता वायुर् इन्द्रो  
बृहस्पतिर् नि मिनोतु प्रजानन् ।  
उक्षन्तूद्ना मरुतो घृतेन  
भगो नो राजा नि कृषिं दधातु ॥  

#### ०७
मानस्य पत्नि हविषो जुषस्व  
तीव्रान्तस्य बहुलमध्यमस्य ।  
आ त्वा शिशुर् वाश्यताम् आ कुमार  
आ वाश्यन्तां धेनवो नित्यवत्साः ॥  

#### ०८
दृढास् ते स्थूणा भवन्तु भूम्याम् अधि  
दृढाः पक्षासस् तव देवि शाले ।  
स्थिरवीरानमित्रा न एधि  
शर्म नो यच्छ द्विपदे चतुष्पदे ॥  

#### ०९
शाला देवी गार्हपत्याय चाक्ल्̥पे  
तृणं वसाना जगते सुशेवा ।  
स्थिराङ्गां त्वा स्थिरपूरुषां मानस्य पत्नि  
स्थिरां त्वा वीरा अभि सं चरेम ॥  

#### १०
वास्तोष्पते प्रति जानीह्य् अस्मान्  
स्वावेशो अनमीवो न एधि ।  
यत् त्वेमहे प्रति नस् तज् जुषस्व  
चतुष्पदो द्विपद आ वेशयेह ॥  

### ००७

#### ०१
दर्भो अग्र ओषधीनां  
शतकाण्डो अजायत ।  
स सहस्रवीर्यः  
परि णः पातु विश्वतः ॥  

#### ०२
यथा दर्भो जायमानस्  
त्वचं भिनत्ति भूम्याः ।  
एवा स भिद्यतां जनो  
यो नः पापं चिकित्सति ॥  

#### ०३
अप नाडम् अप कृत्याम्  
अप रक्षः सदान्वाः ।  
अमीवाश् चातयामसि  
सर्वाश् च यातुधान्यः ॥  

#### ०४
अस्ति वै निवत उद्वनं  
न वै सर्वम् अनुप्लवम् ।  
असि त्वं तस्य दूषणो  
यो नः पापं चिकित्सति ॥  

#### ०५
परि सायं परि प्रातः  
परि मध्यंदिनं परि ।  
दर्भो हिरण्यहस्तघ्नः  
परि णः पातु विश्वतः ॥  

#### ०६
गिरौ जातः स्वर् अहासि  
साकं सोमेन बभ्रुणा ।  
मा पापकृत्वनः शिषो  
मा पाकः पुरुषो रिषत् ॥  

#### ०७
दिवो मूलम् अवततं  
पृथिव्याम् ओत आहितः ।  
दर्भः सहस्रवीर्यः  
परि णः पातु विश्वतः ॥  

#### ०८
सहस्रकाण्डस् तविषस्  
तीक्ष्णवल्शो विषासहिः ।  
दर्भेण सर्वा रक्षांस्य्  
अमीवाश् चाप दहामसि ॥  

#### ०९
अपदग्धं दुष्वप्न्यम्  
अपदग्धा अरातयः ।  
सर्वाश् च यातुधान्यः ॥  

#### १०
मा त्वा दभन् यातुधाना  
मा ब्रध्नः शकुनिः पतन् ।  
दर्भो राजा समुद्रियः  
परि णः पातु विश्वतः ॥  

### ००८

#### ०१
यो नः पापेन वचसा-  
-अघोषतो दुरुक्तं ब्रुवत् ।  
आराच् छप्तम् अप्राप्यास्मान्  
अप तद् यातु सर्वतः ॥  

#### ०२
यन् नः शपाद् अरणो यत् सपत्नः  
श्वश्रूर् वा यच् छ्वशुरो वा शपाति ।  
ज्यायसः शपथान् वयं  
यवेन यावयामसि ॥  

#### ०३
यान् समस्यन्ते शपथान्  
वाक्क्षम्यानृत्वियामधि ।  
यवं त्वं बिभ्रद् बाह्वोः  
पूर्वः प्रति शृणीहि तान् ॥  

#### ०४
ऋजुकेशो यवो बभ्रुर्  
मघवा नो ऽनुमाद्यः ।  
हिरण्यधन्वा शपथान् उपेजतु ॥  

#### ०५
त्वां पीत्वेन्द्रो वृत्रं  
शक्रो जघान वासवः ।  
स विषाही यथर्षभः  
सहस्व शपथान् यव ॥  

#### ०६
आराच् चरन्तु शपथा युता इतो  
जिह्वा उ दिता अरसाः सन्तु सर्वे ।  
नामग्राहाद् वाचो हेडाद्  
ईक्षिताद् घोरचक्षसः  
शर्म ते वर्म कृण्मसि ॥  

#### ०७
अपाञ्चो यन्तु शपथा  
जनेनास्ता अघायुना ।  
यो नो दुरस्याज् जीवते  
स्वेनानागसे सते ॥  

#### ०८
परि मा पातु शपथाद्  
अनृताद् दुरिताद् उत ।  
परि मा ज्यायसः शंसाद्  
यवो रक्षतु मा रिषम् ॥  

#### ०९
अनास्तिग्यं शपथैर्  
अनतिव्याध्यं कृतम् ।  
बृहद् वर्म प्रति मुञ्चामि ते यवम् ॥  

#### १०
तं वयांसीव पक्षिण  
आ विशन्तु पतत्रिणः ।  
शप्तारं शपथाः पुनः ॥  

### ००९

#### ०१
आ नो दिश मा परि ष्ठा अराते  
मा नो रक्षीर् दक्षिणां याचमानाम् ।  
प्र णः प्रदाता सविता च यच्छतां  
नमो वीर्त्साया असमृद्ध्यै च कृण्मः ॥  

#### ०२
यम् अराते पुरोधत्से  
पुरुषं परिरापिणम् ।  
नमस् ते तस्मै कृण्मो  
मा वनिं मम विव्यथः ॥  

#### ०३
यम् अद्याभिप्रयुञ्ज्महे  
मनसा हृदयेन च ।  
अराते तं नो मा वीर्त्सीर्  
दित्सन्तं परिरापिणि ॥  

#### ०४
प्र णो वनिर् देवकृता  
दिवा नक्तं च सिध्यतु ।  
अरातिम् अनुप्रेमो वयं  
नमो ऽस्त्व् अरातये ॥  

#### ०५
उत नग्ना बोभुवती  
स्वप्नया सचसे जनम् ।  
अराते चित्तं वीर्त्सन्त्य्  
आकूतिं पुरुषस्य च ॥  

#### ०६
परो ऽपेह्य् असमृद्धे  
वि ते हेतिं नयामसि ।  
यं द्विष्मस् तं सचस्व  
कन्या भूत्वा स्रग्विणी रुक्मिणी दृशे ॥  

#### ०७
नमस् ते ऽस्त्व् असमृद्धे  
मा मां पुरोधिं कृणुथाः ।  
वेद त्वाहं निमीवन्तीं  
नितुदन्तीम् अराते  
मर्त्यान् मर्त्येभ्यो अधि निर्वदन्तीम् ॥  

#### ०८
मा नो वनिं मा वाचं मा वीर्त्सीर्  
उग्राव् इन्द्राग्नी न आ भजतां वसूनि ।  
सर्वे नो ऽद्य दित्सन्तो  
अरातिं प्रति हर्यत ॥  

#### ०९
सवितारम् अनुमतिं  
भगं यन्तो हवामहे ।  
वाचं जुष्टां मधुमतीं वदानि  
देवानां देवहूतिषु ॥  

#### १०
यं याचामि नकुल्या  
जिह्वयोष्ठापिधानया ।  
श्रद्धा तम् अद्य विन्दतु  
दत्ता सोमेन बभ्रुणा ॥  

### ०१०

#### ०१
ऐतु देवस् त्रायमाणः  
कुष्ठो हिमवतस् परि ।  
तक्मानं सर्वं नाशयन्  
सर्वाश् च यातुधान्यः ॥  

#### ०२
त्रीणि ते कुष्ठ नामानि  
नघमारो नघारिषो नघायुषो  
न घायं पुरुषो रिषत् ।  
यस्मै परिब्रवीमि त्वा  
सायंप्रातर् अथो दिवा ॥  

#### ०३
जीवला नाम ते माता  
जीवन्तो नाम ते पिता  
मारिषा नाम ते स्वसा  
न (…) ॥  

#### ०४
उत्तमो ऽस्य् ओषधीनाम्  
अनड्वाञ् जगताम् इव  
व्याघ्रः श्वपदाम् इव  
न घायं पुरुषो रिषत् ।  
यस्मै परिब्रवीमि त्वा  
सायंप्रातर् अथो दिवा ॥  

#### ०५
त्रिः शाम्बुभ्यो गिरेयेभ्यस्  
त्रिर् आदित्येभ्यस् परि ।  
त्रिर् जातो विश्वदेवेभ्यः  
स कुष्ठो विश्वभेषजः  
साकं सोमेन तिष्ठति ।  
तक्मानं सर्वं नाशयन्  
सर्वाश् च यातुधान्यः ॥  

#### ०६
अश्वत्थो देवसदनस्  
तृतीयस्याम् इतो दिवि ।  
तत्रामृतस्य चक्षणं  
ततः कुष्ठो ऽजायत ।  
सः (…) ॥  

#### ०७
हिरण्ययी नौर् अचरद्  
धिरण्यबन्धना दिवि (…) ॥  

#### ०८
यत्र नावः प्रभ्रंशनं  
यत्र हिमवतः शिरः ।  
तत्रामृतस्य चक्षणं  
ततः कुष्ठो अजायत ।  
स कुष्ठो विश्वभेषजः  
साकं सोमेन तिष्ठति ।  
तक्मानं सर्वं नाशयन्  
सर्वाश् च यातुधान्यः ॥  

#### ०९
यं त्वा वेद पूर्व ऐक्ष्वाको  
यं वा त्वा कुष्ठ काश्यः ।  
यं शावसो यं मात्स्यस्  
तेनासि विश्वभेषजः ॥  

#### १०
शीर्षालाकं तृतीयकं  
सदन्दिर् यश् च हायनः ।  
तक्मानं विश्वधावीर्य-  
-अधराञ्चं परा सुव ॥  



### ०११

#### ०१
ये पर्वताः सोमपृष्ठा  
आप उत्तानशीवरीः ।  
वातः पर्जन्य आद् अग्निस्  
ते क्रव्यादम् अशीशमन् ॥  

#### ०२
यस् ते हन्ति चराचरम्  
उत्थास्यन्तं सरीसृपम् ।  
गर्भं यो दशमास्यं  
तम् इतो नाशयामसि ॥  

#### ०३
यदि घ्नन्त्य् अप्सरसो  
गन्धर्वा गेह्या उत ।  
क्रव्यादो मूरदेविनस्  
तान् इतो नाशयामसि ॥  

#### ०४
यस् त ऊरू आरोहत्य्  
असृक् ते रेहणाय कम् ।  
आमादः क्रव्यादो रिपूंस्  
तान् इतो नाशयामसि ॥  

#### ०५
यस् ते श्रोणी च्यावयत्य्  
अन्तरा दम्पती शये ।  
योनिं यो अन्तर् आरेढि  
तम् इतो नाशयामसि ॥  

#### ०६
यस् त्वा स्वप्नेन तमसा  
मोहयित्वा निपद्यते ।  
प्रजां यस् ते जिघत्सति  
तम् (…) ॥  

#### ०७
यस् त्वा पत्युः प्रतिरूपो  
जारो भूत्वा निपद्यते ।  
अरायं कण्वं पाप्मानं  
तम् इतो नाशयामसि ॥  

#### ०८
हा है खर्व खलते  
नैगूरकर्ण तुण्डिल ।  
इन्द्रस्य तिग्मम् आयुधं  
तेन त्वा नाशयामसि ॥  

#### ०९
नमस् तण्डाय नमः कुसुमाय  
नमः प्रतिपाव्ने नमः कःस्वधेये ।  
नमस् तुभ्यं निरृते विश्ववारे  
जरेमं धापयतां विश्वरूपा ॥  

#### १०
यावद् द्यौर् यावत् पृथिवी  
यावत् पर्येति सूर्यः ।  
तावत् त्वम् उग्र गुल्गुलो  
परीमां पाहि विश्वतः ॥  

### ०१२

#### ०१
एकराज्ञीम् एकव्रताम्  
एकस्थाम् एकलामिकाम् ।  
पाटां सपत्नचातनीं  
जैत्रायाच्छा वदामसि ॥  

#### ०२
एकराज्ञ्य् एकव्रत  
एकस्थ एकलामिके ।  
न त्वा सपत्नी सासाह  
गैरेयी च न बाह्या ॥  

#### ०३
उत्तराहम् उत्तराभ्य  
उत्तरेद् अधराभ्यः ।  
अधः सपत्नी मामक्य्  
अधरेद् अधराभ्यः ॥  

#### ०४
न सैन्धवस्य पुष्पस्य  
सूर्यो म्लापयति त्वचम् ।  
पाटे ऽम्लातया त्वया  
सपत्न्या वर्च आ ददे ॥  

#### ०५
न वै पाटे पाटेवासि  
सुभागंकरणीद् असि ।  
पाटे भगस्य नो धेह्य्  
अथो मा महिषीं कृणु ॥  

#### ०६
यत् पाटे अधि वृक्षे  
वातप्लवा महीयसे ।  
जयन्ती प्रत्यातिष्ठन्ती  
संजया नाम वा असि ॥  

#### ०७
उत्तानपर्णां सुभगां  
सहमानां सहस्वतीम् ।  
अच्छा बृहद्वदां वद  
पाटां सपत्नचातनीम् ॥  

#### ०८
पाटाम् इन्द्रो व्य् आश्नाद्  
धन्तवा असुरेभ्यः ।  
तयाहं सपत्नीं साक्षीय  
महेन्द्रो दानवान् इव ॥  

#### ०९
पाटा बिभर्त्य् अङ्कुशं  
हिरण्यवन्तम् अङ्किनम् ।  
तेन सपत्न्या वर्च  
आ लुम्पामि ममेद् असत् ॥  

#### १०
इमां खनाम्य् ओषधिं  
वीरुधां बलवत्तमाम् ।  
यया सपत्नीं बाधते  
कृणुते केवलं पतिम् ॥  

### ०१३

#### ०१
यासाम् आराद् आघोषामो  
वातस्येव पृथग् यतः ।  
तासां श्वन्वतीनाम्  
इन्द्रो अपि कृतच् छिरः ॥  

#### ०२
याः पुरस्ताद् आचरन्ति  
साकं सूर्यस्य रश्मिभिः (…) ॥  

#### ०३
या वातम् अनुसंयन्त्य्  
अन्तरिक्षे अधो दिवः (…) ॥  

#### ०४
यासां प्रेङ्खो दिवि बद्धो  
अन्तरिक्षे हिरण्ययः (…) ॥  

#### ०५
यास् तल्पान् अनुनृत्यन्त्य्  
अन्तरिक्षे हिरण्ययान् (…) ॥  

#### ०६
याः पतन्ति वातरथा  
उत्तानाः पादघातिनीः (…) ॥  

#### ०७
या वृक्षं परिसर्पन्ति  
साच्य् अक्षी करिक्रतीः (…) ॥  

#### ०८
याश् चत्वरे संगच्छन्ते  
विकुम्बाश् चेलवासिनीः (…) ॥  

#### ०९
यासां सिकतवापिषु  
गृहो मितो हिरण्ययः (…) ॥  

#### १०
या आरोकैः प्रपद्यन्ते  
पुष्करैर् इव जामयः (…) ॥  

#### ११
या नदीः प्रतिगाहन्ते  
संरभ्य कन्या इव (…) ॥  

#### १२
यास् तीर्थानि विगाहन्ते  
ऽघ्न्याः श्वसतीर् इव (…) ॥  

#### १३
याः समुद्राद् उच्चरन्त्य्  
उच्चैर् घोषान् करिक्रतीः (…) ॥  

#### १४
या गच्छन्ति जनंजनम्  
इच्छन्तीः प्रयुतं बहु ।  
तासां श्वन्वतीनाम्  
इन्द्रो अपि कृतच् छिरः ॥  

### ०१४

#### ०१
अग्निर् आयुष्मान्  
स वनस्पतिभिर् आयुष्मान् ।  
स मायुष्मान् आयुष्मन्तं कृणोतु ॥  

#### ०२
वायुर् आयुष्मान्  
सो ऽन्तरिक्षेणायुष्मान् (…) ॥  

#### ०३
सूर्य आयुष्मान्  
स दिवायुष्मान् (…) ॥  

#### ०४
चन्द्र आयुष्मान्  
स नक्षत्रैर् आयुष्मान् (…) ॥  

#### ०५
सोम आयुष्मान्  
स ओषधीभिर् आयुष्मान् (…) ॥  

#### ०६
यज्ञ आयुष्मान्  
स दक्षिणाभिर् आयुष्मान् (…) ॥  

#### ०७
समुद्र आयुष्मान्  
स नदीभिर् आयुष्मान् ।  
स मायुष्मान् आयुष्मन्तं कृणोतु ॥  

#### ०८
ब्रह्मायुष्मत्  
तद् ब्रह्मचारिभिर् आयुष्मत् ।  
तन् मायुष्मद् आयुष्मन्तं कृणोतु ॥  

#### ०९
इन्द्र आयुष्मान्  
स वीर्येणायुष्मान् ।  
स मायुष्मान् आयुष्मन्तं कृणोतु ॥  

#### १०
देवा आयुष्मन्तस्  
ते ऽमृतेनायुष्मन्तः ।  
ते मायुष्मन्त आयुष्मन्तं कृण्वन्तु ॥  

#### ११
प्रजापतिर् आयुष्मान्  
स प्रजाभिर् आयुष्मान् ।  
स मायुष्मान् आयुष्मन्तं कृणोतु ॥  

### ०१५

#### ०१
दक्षिणा मा दक्षिणतो  
दक्षिणा पातु सव्यतः ।  
पश्चाद् अनुव्याधात् पातु  
सर्वस्या भवहेत्याः ॥  

#### ०२
पशुना त्वं पशुपते  
द्विपाद् दत्त्वा चतुष्पदा ।  
आत्मन्वतीं दक्षिणां  
प्राणं दत्त्वा प्राणिहि ॥  

#### ०३
यां ददासि श्रद्दधानो  
दक्षिणां ब्राह्मणकृते ।  
सा त्वा यक्ष्मात् पारयत्व्  
अग्नेः संतापाद् दिव्यस्य शोकात् ॥  

#### ०४
ददासीमां दक्षिणां मा त आममच्  
छल्यान् यक्ष्मान् वि वृहामो वयं ते ।  
कर्णशूलम् उपहत्या अरातीः  
सर्वे यक्ष्मा अप तिष्ठन्तु साकम् ॥  

#### ०५
अन्नेन प्राणं वनुते  
तिरो धत्ते परिधानेन यक्ष्मम् ।  
हिरण्यम् अश्वं गां ददत्  
कृणुते वर्म दक्षिणाम् ॥  

#### ०६
उष्णीषं त्वा शीर्षक्त्या  
वासस् त्वा तन्वामयात् ।  
चन्द्रं हिरण्यम् अन्ध्यात्  
कर्णाद् दत्तं शुक्रं भ्राजद्  
बाधिर्यात् पातु दक्षिणा ॥  

#### ०७
उपबर्हणं त्वा ग्रीवामयान्  
मणयो यक्ष्माद् दत्क्रव्यात् ।  
अङ्गरोगाद् अभ्यञ्जनम्  
अन्नं त्वान्तष्ट्यामयात् ॥  

#### ०८
अधस्पदाद् आमयतः  
पदो रोगाद् उपानहौ ।  
दण्डस् त्वा दत्तः परि पातु सर्पाद्  
दक्षिणतः प्रयतो दक्षिणेन ॥  

#### ०९
सौमनसं दक्षिणां दक्षमाणा  
इषम् ऊर्जं दक्षिणां संवसानाः ।  
भगस्य धाराम् अवसे प्रतीमः ॥  

#### १०
सहस्राङ्गा शतं ज्योतींष्य् अस्या  
यज्ञस्य पप्रिर् अमृता स्वर्गा ।  
आ न एतु दक्षिणा विश्वरूपा-  
-अहिंसन्तीं प्रति गृह्णीम एनाम् ॥  



### ०१६

#### ०१
अग्निर् मा पातु वसुभिः पुरस्तात्  
तस्मिन् क्रमे तस्मिं श्रये  
तां पुरं प्रैमि ।  
स मा रक्षतु स मा गोपायतु  
तस्मा आत्मानं परि ददे स्वाहा ॥  

#### ०२
वायुर् मान्तरिक्षेणैतस्या दिशः पातु  
तस्मिन् (…) ॥  

#### ०३
सोमो मा रुद्रैर् दक्षिणाया दिशः (…) ॥  

#### ०४
वरुणो मादित्यैर् एतस्या दिशः (…) ॥  

#### ०५
सूर्यो मा द्यावापृथिवीभ्यां प्रतीच्या दिशः पातु  
तस्मिन् क्रमे तस्मिं श्रये  
तां पुरं प्रैमि ।  
स मा रक्षतु स मा गोपायतु  
तस्मा आत्मानं परि ददे स्वाहा ॥  

#### ०६
अपो मौषधीमतीर् एतस्या दिशः पान्तु  
तासु क्रमे तासु श्रये  
तां पुरं प्रैमि ।  
ता मा रक्षन्तु ता मा गोपायन्तु  
ताभ्य आत्मानं परि ददे स्वाहा ॥  

#### ०७
विश्वकर्मा मा सप्तर्षिभिर् उदीच्या दिशः (…) ॥  

#### ०८
इन्द्रो मा मरुत्वान् एतस्या दिशः (…) ॥  

#### ०९
प्रजापतिर् मा प्रजननवान् सह प्रतिष्ठया ध्रुवाया दिशः (…) ॥  

#### १०
बृहस्पतिर् मा विश्वैर् देवैर् ऊर्ध्वाया दिशः पातु  
तस्मिन् क्रमे तस्मिं श्रये  
तां पुरं प्रैमि ।  
स मा रक्षतु स मा गोपायतु  
तस्मा आत्मानं परि ददे स्वाहा ॥  

### ०१७

#### ०१
अग्निं ते वसुमन्तम् ऋच्छन्तु  
ये माघायवः प्राच्या दिशो +ऽभिदासान् ॥  

#### ०२
वायुं ते ऽन्तरिक्षवन्तम् ऋच्छन्तु  
ये माघायव एतस्या दिशो +ऽभिदासान् ॥  

#### ०३
सोमं ते रुद्रवन्तम् ऋच्छन्तु  
ये माघायवो दक्षिणाया दिशो +ऽभिदासान् ॥  

#### ०४
वरुणं त आदित्यवन्तम् ऋच्छन्तु  
ये माघायव एतस्या दिशो +ऽभिदासान् ॥  

#### ०५
सूर्यं ते द्यावापृथिवीवन्तम् ऋच्छन्तु  
ये माघायवः प्रतीच्या दिशो +ऽभिदासान् ॥  

#### ०६
अपस् त ओषधीमतीर् ऋच्छन्तु  
ये माघायव एतस्या दिशो +ऽभिदासान् ॥  

#### ०७
विश्वकर्माणं ते सप्तर्षिवन्तम् ऋच्छन्तु  
ये माघायव उदीच्या दिशो +ऽभिदासान् ॥  

#### ०८
इन्द्रं ते मरुत्वन्तम् ऋच्छन्तु  
ये माघायव एतस्या दिशो +ऽभिदासान् ॥  

#### ०९
प्रजापतिं ते प्रजननवन्तम् ऋच्छन्तु  
ये माघायवो ध्रुवाया दिशो +ऽभिदासान् ॥  

#### १०
बृहस्पतिं ते विश्वदेववन्तम् ऋच्छन्तु  
ये माघायव ऊर्ध्वाया दिशो +ऽभिदासान् ॥  

### ०१८

#### ०१
वैकङ्कतेनेध्मेन  
देवेभ्य आज्यं वह ।  
अग्ने तान् इह मादय  
सर्व आ यन्तु मे हवम् ॥  

#### ०२
इन्द्र आ याहि मे हवम्  
इदं करिष्यामि तच् छृणु ।  
इम ऐन्द्रा अतिसरा  
आकूतीः सं नमन्तु मे ।  
तेभिः शकेम वीर्यं  
जातवेदस् तनूवशिन् ॥  

#### ०३
यद् असाव् अमुतो देवा  
अदेवः संश्चिकीर्षति ।  
मा तस्याग्निर् हव्यं वाक्षीद्  
धवं देवाश् च मोप गुर्  
ममैव हवम् एतन ॥  

#### ०४
अति धावतातिसरा  
विश्वस्येशाना ओजसः ।  
वृश्चतामुष्य जीवितम्  
इन्द्रेण सह मेदिना ॥  

#### ०५
अतिसृत्यातिसरा  
इन्द्रस्यौजसा हत ।  
अविं वृक इव मथ्नीत  
ततो वो जीवन् मा मोचि  
प्राणम् अस्यापि नह्यत ॥  

#### ०६
यान् असौ प्रतिसरान् अकश्  
चकार कृणवच् च यान् ।  
त्वं तान् इन्द्र वृत्रहन्  
प्रतीचः पुनर् आ कृधि  
यथामुं तृणहञ् जनम् ॥  

#### ०७
यम् अमी पुरोदधिरे  
ब्रह्माणम् उपभूतये ।  
इन्द्रस्य ते अधस्पदं  
तं प्र यच्छामि मृत्यवे  
क्रव्याद् एनं शमयतु ॥  

#### ०८
यदि प्रेयुर् देवपुरा  
ब्रह्म वर्माणि चक्रिरे ।  
तनूपानं परिपाणानि चक्रिरे  
सर्वं तद् अरसं कृधि ॥  

#### ०९
अत्रैनम् इन्द्र वृत्रहन्न्  
उग्रो मर्मणि विध्य ।  
अत्रैवैनम् अभि तिष्ठ  
शक्र मेद्य् अहं तव ।  
अनु त्वेन्द्रा रभामहे  
स्याम सुमतौ तव ॥  

#### १०
यथेन्द्र उद्वाचनं  
लब्ध्वा चक्रे अधस्पदम् ।  
कृण्वे ऽमुम् अधरं तथा  
शश्वतीभ्यः समाभ्यः ॥  

### ०१९

#### ०१
आङ्गिरसो जन्मनासि  
तम् उ त्वाहुर् वनस्पते ।  
स पीलो रक्षो बाधस्व  
साकम् इन्द्रेण मेदिना ॥  

#### ०२
अप रक्षांसि बाधस्व  
बाधस्व परिरापिणः ।  
पिशाचान् पीलो क्रव्यादो  
बाधस्व मूरदेविनः ॥  

#### ०३
ययाहुस् तृष्टं कटुकम्  
अपगूढं फले कुलम् ।  
तस्यै हिरण्यकेश्यै  
नमः कृण्मो अरातये ॥  

#### ०४
या महती महोन्माना  
सर्वा आशा व्यानशे ।  
तस्यै हिरण्यकेश्यै  
नमः कृण्मो अरातये ॥  

#### ०५
यस् ते योनिं प्रतिरेढ्य्  
आण्डादो गर्भदूषणः ।  
अरायं पुत्रं प्रापी यस्  
तं पीलुः सहताम् इतः ॥  

#### ०६
यदा पीलव् आङ्गिरस  
पक्वो ऽतिष्ठो वनस्पते ।  
अथाहुर् इन्द्रं जज्ञानं  
शक्रं बर्जह्ये प्रति ॥  

#### ०७
यथा सेदिम् अबाधथाः  
पच्यमानो वनस्पते ।  
एवा पीलो रक्षो बाधस्व  
साकम् इन्द्रेण मेदिना ॥  

#### ०८
यत् पिशाचैः पुरुषस्य  
जग्धं भवत्य् आत्मनः ।  
आ पीलो प्यायते पुनस्  
तव चाश्नाति पिप्पलम् ॥  

#### ०९
पीलुं त्वाहुः पीवं त्वाहुर्  
अथो त्वाहुर् वनस्पतिम् ।  
सर्वा ते भद्रा नामानि  
तेभिर् नः पाह्य् अंहसः ॥  

#### १०
रक्षोहणं वृत्रहणं  
पीलुं पिशाचजम्भनम् ।  
जज्ञानम् अग्रे वृक्षाणां  
तं ते बध्नाम्य् आयुषे ॥  

### ०२०


#### ०१
सगराय शत्रुहणे स्वाहा ॥  
#### ०२
शर्णीलाय शत्रुहणे स्वाहा ॥  
#### ०३
समुद्राय शत्रुहणे स्वाहा ॥  
#### ०४
सन्धसाय शत्रुहणे स्वाहा ॥  
#### ०५
इषिराय शत्रुहणे स्वाहा ॥  
#### ०६
अवस्यवे शत्रुहणे स्वाहा ॥  
#### ०७
वायवे शत्रुहणे स्वाहा ॥  
#### ०८
वाताय शत्रुहणे स्वाहा ॥  
#### ०९
मातरिश्वने शत्रुहणे स्वाहा ॥  
#### १०
पवमानाय शत्रुहणे स्वाहा ॥  



## ०८

### ००१

#### ०१
कथा दिवे असुराय ब्रवाम  
कथा पित्रे हरये त्वेषनृम्णः ।  
पृश्निं वरुण दक्षिणां ददावान्  
पुनर्मघ त्वं मनसाचिकित्सीः ॥  

#### ०२
न कामेन पुनर्मघो भवामि  
संपृच्य कं पृश्निम् एताम् उपाजे ।  
केन मत् त्वम् अथर्वन् काव्येन  
केन जातेनासि जातवेदाः ॥  

#### ०३
सत्यम् अहं गभीरः काव्येन  
सत्यं जातेनास्मि जातवेदाः ।  
न मे दासो नार्यो महित्वं  
व्रतं मीमाय यद् अहं धरिष्ये ॥  

#### ०४
न त्वद् अन्यः कवितरो न वेधा  
न धीरतरो वरुण स्वधावः ।  
त्वम् अङ्ग विश्वा जनिमानि वेत्थ  
स चिन् नु त्वज् जनो मायी बिभाय ॥  

#### ०५
त्वं ह्य् अङ्ग वरुण स्वधावो  
विश्वानि वेत्थ जनिमा शर्धनीते ।  
किम् एना रजसः परो ऽस्ति  
किम् अवरेणावरम् अमुर ॥  

#### ०६
एकम् एना रजसः परो ऽस्ति  
पर एकेन दुर्दाशं चिद् अन्यत् ।  
तत् ते विद्वान् वरुण प्र ब्रवीम्य्  
अधोवचसः पणयो भवन्तु  
नीचैर् दासा उप सर्पन्तु रिप्राः ॥  

#### ०७
त्वं ह्य् अङ्ग वरुण प्र ब्रवीषि  
पुनर्मघेष्व् अवद्यानि भूरि ।  
मो षु पण्य् अभ्य् एतावता भूर्  
मा त्वा वोचन्न् अराधसं जनासः ॥  

#### ०८
मा मा वोचन्न् अराधसं जनासः  
पुनस् ते पृश्निं जरितर् ददामि ।  
स्तोत्रं मे विश्वम् आ याहि जनेष्व्  
अन्तर् देवेषु मानुषेषु विप्र ॥  

#### ०९
आ ते स्तोत्राणि वर्धनानि यामि  
देहि तन् मह्यं यद् अदत्तम् अस्ति ।  
युज्यो नः सप्तपदः सखासि  
समा नौ बन्धुर् वरुणः समा जा ॥  

#### १०
वेद वै तद् यन् नौ समा जा  
ददामि तुभ्यं यद् अदत्तम् अस्ति ।  
देवो देवाय गृणते वयोधा  
विप्रो विप्राय स्तुवते सुमेधाः ॥  

#### ११
अजीजनो हि वरुण स्वधावन्न्  
अथर्वाणं पितरं विश्वदेवम् ।  
तस्मा उर्व् आयुष् कृणुहि प्रशस्तं +++(Bhatt. āyuḥ)+++  
सखा नो ऽसि परमश् च बन्धुः ॥  

### ००२

#### ०१
वृषा मे रवो नभसा न तन्यतुर्  
उग्रेण तं वचसा बाध इद् उ ते ।  
अहं तम् अस्य ग्रभिर् अग्रभं रसं  
ज्योतिषेव तमस उद् एति सूर्यः ॥  

#### ०२
यत् ते ऽपोदकं विषं  
तत् त आत् ताभिर् अग्रभम् ।  
गृह्णामि मध्यम् उत्तमम्  
उतावमं भियसा नेशद् आद् उ ते ॥  

#### ०३
बलेन ते बलं हन्मि  
तन्वा हन्मि ते तनुम् ।  
विषेण हन्मि ते विषम्  
अहे मृषीष्ठा मा जीवीः +++(see Kim 2014, 17; Bhatt. muriṣṭā, jīvīt)+++  
प्रत्यग् अभ्य् एतु त्वा विषम् ॥  

#### ०४
असितस्य तैमातस्य  
बभ्रोर् अपोदकस्य च ।  
सात्रासाहस्य मन्योर् ज्याम्  
उग्रस्येव धन्वनो  
वि मुञ्चामि रथाꣳ इव ॥  

#### ०५
कैलात पृश्न उपतृण्य बभ्रव्  
आ मे शृणुतासिता अलीकाः ।  
मा नः सख्युः कामम् अपि ष्ठाद्  
आश्रावयाद्धो वीर्षे रमध्वम् ॥  

#### ०६
आलिकि च विलि पिता  
यस् ते माता च ।  
विद्म ते विश्वतो बन्धुम्  
अरस किं करिष्यसि ॥  

#### ०७
उरुगूलाया दुहिता  
जाता दास्य् असिक्न्याः ।  
प्रतङ्कं दद्रुषी नु  
साहीन् अरसाꣳ अकः ॥  

#### ०८
कर्णा श्वाविद् अब्रवीद्  
गिरेर् अवचरन्तिका ।  
याः काश् चेमाः खनित्रिमास्  
तासाम् अरसतमं विषम् ॥  

#### ०९
ताबुवं न ताबुवं  
न घेद् असि त्वं ताबुवम् ।  
ताबुवेनारसं विषम् ॥  

#### १०
तस्तुवं न तस्तुवं  
न घेद् असि त्वं तस्तुवम् ।  
तस्तुवेनारसं विषम् ॥  

#### ११
अरसं ते ऽहे विषम्  
इयं कृणोत्व् ओषधिः ।  
त्रायमाणा सहमाना सहस्वती  
सहाता इद् गोर् अश्वात् पुरुषाद् विषम् ॥  

### ००३

#### ०१
यद् आञ्जनं त्रैककुदं  
जातं हिमवतस् परि ।  
यातूंश् च सर्वान् जम्भया  
सर्वाश् च यातुधान्यः ॥  

#### ०२
उतेवासि परिपाणं  
यातुजम्भनम् आञ्जन ।  
उतामृतत्वस्येशिष  
उतासि पितुभोजनम् ॥  

#### ०३
परिपाणं पुरुषाणां  
परिपाणं गवाम् असि ।  
अश्वानाम् अर्वताम् इत्  
परिपाणाय तस्थिषे ॥  

#### ०४
परि मां परि णः प्रियं  
परि णः पाहि यद् धनम् ।  
अरातिर् इन् नो मा तारीन्  
मा च नः किं चनाममत् ॥  

#### ०५
न तं प्राप्नोति शपथो  
न कृत्या नाभिशोचनम् ।  
नैनं विष्कन्धम् अश्नुते  
यस् त्वा बिभर्त्य् आञ्जन ॥  

#### ०६
आसन् मन्त्र्याद् दुष्वप्न्यात्  
क्षेत्रियाच् छपथाद् उत ।  
दुर्हार्दश् चक्षुषो घोरात्  
तस्मान् नः पाह्य् आञ्जन ॥  

#### ०७
त्रयो दासा आञ्जनस्य  
तक्मा बलास आद् अहिः ।  
वर्षिष्ठः पर्वतानां  
त्रिककुन् नाम ते पिता ॥  

#### ०८
वृत्रस्यासि कनीनिका  
पर्वतस्यास्य् अक्ष्यौ ।  
देवेभिः सर्वैः प्रोक्तं  
परिधिर् नाम वा असि ॥  

#### ०९
वैदो ह वेद ते नाम  
गन्धर्वः परिवाचनम् ।  
यत आञ्जन प्रजायसे  
तत एह्य् अरिष्टतातये ॥  

#### १०
यदि वासि त्रैककुदं  
यदि यामुनम् उच्यसे ।  
उभे ते भद्रे नाम्नी  
ताभ्यां नः पाह्य् आञ्जन ॥  

#### ११
यस्याञ्जन प्रसर्पस्य्  
अङ्गमङ्गं परुष्परुः ।  
तस्माद् यक्ष्मं वि बाधस्व-  
-उग्रो मध्यमशीर् इव ॥  

#### १२
नैनं घ्नन्ति पर्यायिणो  
न सन्नाꣳ अव गच्छति ।  
जने स न प्र मीयते  
यस् त्वा बिभर्त्य् आञ्जन ॥  

#### १३
इदं विद्वान् आञ्जन  
सत्यं वक्ष्यामि नानृतम् ।  
सनेयम् अश्वं गां वास  
आत्मानं तव पूरुष ॥  

### ००४

#### ०१
य एकवृषो ऽसि  
सृजारसो ऽसि ॥  

#### ०२
यो द्विवृषो ऽसि  
(…) ॥ +++(see 1b)+++  

#### ०३
यस् त्रिवृषो ऽसि  
(…) ॥ +++(see 1b)+++  

#### ०४
यश् चतुर्वृषो ऽसि  
(…) ॥ +++(see 1b)+++  

#### ०५
यः पञ्चवृषो ऽसि  
(…) ॥ +++(see 1b)+++  

#### ०६
यः षड्वृषो ऽसि  
(…) ॥ +++(see 1b)+++  

#### ०७
यः सप्तवृषो ऽसि  
(…) ॥ +++(see 1b)+++  

#### ०८
यो ऽष्टवृषो ऽसि  
(…) ॥ +++(see 1b)+++  

#### ०९
यो नववृषो ऽसि  
(…) ॥ +++(see 1b)+++  

#### १०
यो दशवृषो ऽसि  
(…) ॥ +++(see 1b)+++  

#### ११
यो ऽपोदको ऽसि  
सृजारसो ऽसि ॥  

### ००५

#### ०१
एका च मे दश च-  
-अपवक्तार ओषधे ।  
ऋतजात ऋतावरि  
मधु त्वा मधुला करत् ॥  

#### ०२
द्वे च मे विंशतिश् च  
(…) ॥ +++(see 1bcd)+++  

#### ०३
तिस्रश् च मे त्रिंशच् च  
(…) ॥ +++(see 1bcd)+++  

#### ०४
चतस्रश् च मे चत्वारिंशच् च  
(…) ॥ +++(see 1bcd)+++  

#### ०५
पञ्च च मे पञ्चाशच् च  
(…) ॥ +++(see 1bcd)+++  

#### ०६
षट् च मे षष्टिश् च  
(…) ॥ +++(see 1bcd)+++  

#### ०७
सप्त च मे सप्ततिश् च  
(…) ॥ +++(see 1bcd)+++  

#### ०८
अष्ट च मे ऽशीतिश् च  
(…) ॥ +++(see 1bcd)+++  

#### ०९
नव च मे नवतिश् च  
(…) ॥ +++(see 1bcd)+++  

#### १०
दश च मे शतं च  
(…) ॥ +++(see 1bcd)+++  

#### ११
शतं च मे सहस्रं च-  
-अपवक्तार ओषधे ।  
ऋतजात ऋतावरि  
मधु त्वा मधुला करत् ॥  



### ००६

#### ०१
आ पश्यसि प्रति पश्यसि  
परा पश्यसि पश्यसि ।  
द्याम् अन्तरिक्षम् आद् भूमिं  
तत् सर्वं देवि पश्यसि ॥  

#### ०२
तिस्रो दिवस् तिस्रः पृथिवीः  
षट् चेमः प्रदिशो महीः ।  
तयाहं सर्वान् यातून्  
पश्यानि देव्य् ओषधे ॥  

#### ०३
सुपर्णस्य दिव्यस्य  
तस्य हासि कनीनिका ।  
सा भूमिम् आ रुरोहिथ  
वह्यं श्रान्ता वधूर् इव ॥  

#### ०४
तां मे सहस्राक्षो देवो  
दक्षिणे हस्त आ दधत् ।  
तयाहं सर्वं पश्यामि  
यद् भूतं यच् च भाव्यम् ॥  

#### ०५
यथा श्वा चतुरक्षो  
यथाश्वः श्यावो ऽर्वताम् ।  
यथाग्निर् विश्वतः प्रत्यङ्ङ् +++(Bhatt. pratyaṅ)+++  
एवा त्वम् अस्य् ओषधे ॥  

#### ०६
कश्यपस्य चक्षुर् असि  
शुन्याश् चतुरक्ष्याः ।  
वीध्रे सूर्यम् इव सर्पन्तं  
मा पिशाचं तिरस् करः ॥  

#### ०७
दर्शय मा यातुधानान्  
दर्शय यातुधान्यः ।  
आपस्पृत इव तिष्ठन्तं  
दर्शय मा किमीदिनम् ॥  

#### ०८
उद् अग्रभं परिपाणं  
यातुधानात् किमीदिनः ।  
तेनाहं सर्वं पश्यान्य्  
उत शूद्रम् उतार्यम् ॥  

#### ०९
यथा सूर्यश् चन्द्रमाश् च  
विश्वा भूता विपश्यतः ।  
एवा वि पश्य तान् त्वम्  
अघायुर् मोप गाद् इह ॥  

#### १०
यो अन्तरिक्षेण पतति  
भूमिं यश् चोपसर्पति ।  
दिवं यो मन्यते नाथं  
तं पिशाचं दृशे कुरु ॥  

#### ११
आविष् कृणुष्व रूपाणि  
मात्मानम् अप गूहथाः ।  
अधा सहस्रचक्षो त्वं  
प्रति पश्यास्य् आयतः ॥  

### ००७

#### ०१
मोक्षेजांस् तोदांस् तुमलान्  
पथिष्ठाꣳ उत पार्षतान् ।  
अहीनां सर्वेषां विषम्  
अरसं कृण्व् ओषधे ॥  

#### ०२
अश्वक्रन्दस्य वण्डस्य  
पृदाकोर् गोनसेर् उत ।  
श्वित्राणां सर्वेषां विषम्  
अरसं कृण्व् ओषधे ॥  

#### ०३
द्यांपातस्य गवकस्य  
गोधापृष्ठेर् अहेर् उत ।  
असितानाम् एतज् जातम्  
अरिष्टे ऽरसं कृधि ॥  

#### ०४
एतज् जातं स्वजानां  
तद् बभ्रो अरसं कृधि ।  
सर्वस्य बभ्रोर् भेषज्य्  
असीह विषदूषणी ॥ +++(asīha with Kim 2014, 64, Bhatt./Or. asī hi)+++  

#### ०५
त्रायमाणा प्र ब्रवीतु  
सर्वाङ् राज्ञो अहीनाम् ।  
तिरश्चिराजीन् असितान्  
अथो उपशयाश् च ये ॥  

#### ०६
सहसाहं यातुधानान्  
सहसा यातुधान्यः ।  
सहो वः सर्वान् सासाह  
तस्याहं नाम जग्रभ ॥  

#### ०७
सहः साकं पैद्वेन-  
-उग्रेण वचसा मम ।  
अन्धाहींश् च सृजयाश् च  
शफकांश् च रथव्रयः ।  
सहसा सह उत्पत्य  
तान् सर्वाꣳ अरसाꣳ अकः ॥  

#### ०८
असितस्य विद्रधस्य  
हरितो यश् च विद्रधः ।  
निमङ्क्षी विद्रधानां यो  
मृजन्ती ताꣳ अजीजभत् ॥  

#### ०९
यः स्वजानां नीलग्रीवो  
यः स्वजानां हरिर् उत ।  
कल्माषपुच्छम् ओषधे  
जम्भयास्य् अरुन्धति ॥  

#### १०
मायं मरद् अहिदष्टः  
पितुर् अस्मा असद् विषम् ।  
इमा ह्य् अस्मा ओषधिम्  
आ हराम्य् अरुन्धतीम् ॥  

#### ११
एतज् जातं पृदाकूनाम्  
अरसं जीवले कृधि ।  
इन्द्रस्य भद्रिका वीरुद्  
असीह विषदूषणी ॥ +++(asīha see Kim 2014, 64; Bhatt. asī hi)+++  

### ००८

#### ०१
शतम् अर्वाक् प्र स्यन्दन्ते  
प्र स्यन्दन्ते शतं परः ।  
शतं वृत्रस्य काण्डानि  
तेभ्य आपो वि धावथ ॥  

#### ०२
अन्तरिक्षे पतयिष्णवो  
नभसस् परि जज्ञिरे ।  
आपो हिरण्यवर्णास्  
तास् ते भवन्तु शं हृदे ॥  

#### ०३
शं ते सन्तु हृदयाय  
शं ते हृदय्याभ्यः । +++(Bhatt. hṛdayābhyaḥ)+++  
शं ते यकक्लोमभ्यः  
शम् उ ते अन्तष्टेभ्यः ॥ +++(Bhatt. te yantaṣṭebhyaḥ)+++  

#### ०४
यद् अङ्गैर् अपसिस्मिषे  
यच् छीर्ष्णा यच् च पृष्टिभिः ।  
आपस् तत् सर्वं निष् करन्  
तष्टा रिष्टम् इवानसः ॥  

#### ०५
सं हृदयेन हृदयम्  
ओपशेन सम् ओपशः ।  
अद्भिर् मुञ्चापस्मितं  
पार्ष्णिद्योतः सम् एतु मे ॥  

#### ०६
आचरन्तीः पर्वतेभ्यो  
देवीर् देवेभ्यस् परि ।  
आपो यम् अद्य प्रापन्  
न स रिष्याति पूरुषः ॥  

#### ०७
शं त आपो हैमवतीः  
शम् उ ते सन्तूत्स्याः ।  
शं ते सनिष्यदा आपः  
शम् उ ते सन्तु वर्ष्याः ॥  

#### ०८
शं त आपो धन्वन्याः  
शम् उ ते सन्त्व् अनूप्याः ।  
शं ते खनित्रिमा आपः  
शं याः कुम्भेभिर् आभृताः ॥  

#### ०९
अनभ्रयः खनमाना  
विप्रा गम्भीरे ऽपसः ।  
भिषग्भ्यो भिषक्तरा  
आपो अच्छा वदामसि ॥  

#### १०
अपाम् अह दिव्यानाम्  
अपां स्रोतस्यानाम् ।  
अपाम् अह प्रणेजने  
ऽश्वा भवथ वाजिनः ॥  

#### ११
ता आपः शिवा आपो  
ऽयक्ष्मंकरणीर् अपः ।  
यथैव तृष्यते मयस्  
तास् त आद्युत्तभेषजी ॥  

### ००९

#### ०१
ब्रह्मज्येष्ठा संभृता वीर्याणि  
ब्रह्माग्रे ज्येष्ठं दिवम् आ ततान ।  
भूतानां ब्रह्म प्रथमोत जज्ञे  
तेनार्हति ब्रह्मणा स्पर्धितुं कः ॥  

#### ०२
ब्रह्मेमे द्यावापृथिवी  
ब्रह्मेमे सप्त सिन्धवः ।  
ब्रह्मेमे सर्व आदित्या  
ब्रह्म देवा उपासते ॥  

#### ०३
ब्रह्म ब्राह्मणो वदति  
ब्रह्म रात्री नि विशते ।  
सावित्रं ब्रह्मणो जातं  
ब्रह्मणाग्निर् वि रोचते ॥  

#### ०४
ब्रह्मौषधयो नि तिष्ठन्ति  
ब्रह्म वर्षन्ति वृष्टयः ।  
ब्रह्मेदं सर्वम् आत्मन्वद्  
यावत् सूर्यो विपश्यति ॥  

#### ०५
ब्रह्म होता ब्रह्म यज्ञो  
ब्रह्मणा स्वरवो मिताः ।  
अध्वर्युर् ब्रह्मणो जातो  
ब्रह्मणोत् तिरते हविः ॥  

#### ०६
ब्रह्म स्रुचो घृतवतीर्  
ब्रह्मणा वेदिर् उद्यता ।  
ब्रह्म यज्ञस्य तन्तव  
ऋत्विजो ये हविष्कृतः ॥  

#### ०७
ब्रह्म ऋषभो भद्ररेता  
ब्रह्म गावो हविष्कृतः ।  
ब्रह्म रथस्य देवस्य  
यज् जयाति स्वरङ्कृतः ॥  

#### ०८
ब्रह्मणा शीरं वहति  
ब्रह्मणा युज्यते रथः ।  
ब्रह्मणा पुरुषो द्विपान्  
न व्यथते चरन् ॥  

#### ०९
ब्रह्मणो जाता ऋषयो  
ब्रह्मणो राजन्या उत ।  
ब्रह्मेदं ब्रह्मणो जातं  
ब्रह्मणो +ऽविष्या अन्नम् ॥  

#### १०
ब्रह्म शूद्रा राजन्यानां  
ब्रह्मैषाम् उत विक्षदः ।  
ब्रह्मैषां भद्रं सादनं  
ब्रह्मणैषां सभासदः ॥  

#### ११
ब्रह्म दाशा ब्रह्म दासा  
ब्रह्मेमे कितवा उत ।  
स्त्रीपुंसौ ब्रह्मणो जातौ  
स्त्रियो ब्रह्म उत वावन ॥  

#### १२
ब्रह्मोद्वतो निवतो ब्रह्म संवतो  
वानस्पत्याः पर्वता ब्रह्म वीरुधः ।  
ब्रह्मेदं सर्वम् अन्व् आ ततान-  
-अन्तरा द्यावापृथिवी उभे ॥  

#### १३
ब्रह्मैवाभूद् उत्तरं जातवेदो  
रद्वज्रो यातुधानं महालम् ।  
भवाशर्वौ तपुषीं हेतिम् अस्मै  
मयेषितौ वि सृजतां वधाय ॥  

### ०१०

#### ०१
यद् अश्विना ओषधीष्व्  
आसिक्तं पुष्करस्रजा  
वीरुधो मधु बिभ्रति ।  
तेनाहम् अस्या मूर्धानम्  
अभि षिञ्चामि नार्याः ॥  

#### ०२
यद् अश्विना पुष्पाद् अधि  
माक्षिकं मधु संभृतम् ।  
अन्ने लवणे यन् मधु  
तेना(…) ॥ +++(see 1de)+++  

#### ०३
यद् अश्विना गुल्गुन्या-  
-आञ्जने मधु संभृतं  
यद् अस्मिन् मधुघे मधु ।  
(…) ॥ +++(see 1de)+++  

#### ०४
यद् अश्विनाक्ष मधु  
गोष्व् अश्वेषु यन् मधु ।  
सुरायां सिच्यमानायां  
कीलाले ऽधि यन् मधु ।  
तेना(…) ॥ +++(see 1de)+++  

#### ०५
यद् अश्विना गोवर्चसं  
हिरण्यवर्चसं हस्तिवर्चसम् अश्विना ।  
तेनाहम् अस्या मूर्धानम्  
अभि षिञ्चामि नार्याः ॥  

#### ०६
अभि नन्दम् अभि मोदम्  
अभि दर्पं कृणोमि ते ।  
आ ते भगं वर्तयताम्  
अश्विना पुष्करस्रजा ॥  

#### ०७
दत्सु ते वर्चः सुभगे  
जिह्वायां ते मधूलकम् ।  
अक्ष्यौ निकरणी तव  
प्रतीकं मधुमत्तरम् ॥  

#### ०८
आ सचस्व तलाशेव  
वृक्ष इवापतिकः पतिम् ।  
त्वं सम् अग्रभीः पुंसः  
श्येन इवान्यान् पतत्रिणः ॥  

#### ०९
आ हि ते हार्षम् उदकम्  
अपो भगाभिषेचनीः ।  
यत् ते वर्चो ऽपक्रान्तं  
मुखस्य प्रतिचक्षणात् ।  
पुनस् तद् अश्विना त्वय्य्  
आ धत्तां पुष्करस्रजा ॥  

#### १०
अभि त्वा वर्चसासिचं  
दिव्येन पयसा सह ।  
यथा पतिवत्न्य् असो  
देवृग्भ्यो मधुमत्तरा ॥  

#### ११
भगं ते मित्रावरुणा  
भगं देवी सरस्वती ।  
भगं ते अश्विनोभा-  
-आ धत्तां पुष्करस्रजा ॥  

#### १२
पतिं ते राजा वरुणः  
पतिं देवो बृहस्पतिः ।  
पतिं त इन्द्रश् चाग्निश् च  
पतिं धाता दधातु ते ॥  



### ०११

#### ०१
चतस्रस् ते खल स्रक्तीर्  
अथो मध्यम् अहं खल ।  
धाराश् चतस्र स्तोष्यामि  
वेदिं मनुष्यवर्धनीम् ॥  

#### ०२
ऊर्जस्वन्तम् आ रभध्वं  
स्फातिमन्तं पुनीतन ।  
इन्द्रो बीजस्याभ्यावोढा  
भग ऐतु पुरोगवः ॥  

#### ०३
भगस्य ह्य् अनड्वाहौ  
युञ्जाथां राशिवाहनौ ।  
अधा पृथिव्याः कीलालम्  
इहा वहतम् अश्विना ॥  

#### ०४
अभिवृतः परिहितो  
धान्येन विभुः प्रभुः ।  
भर्ता मनुष्याणां जज्ञे  
देवानाम् आज्यं खलः ॥  

#### ०५
स्रुच आसन् पवनीः  
सृणीकाः परिधिष्कृतः ।  
कीनाशा आसन् होतारो  
बीजदा आसीद् धविष्पतिः ॥  

#### ०६
इहेन्द्र मुष्टी वि सृजस्व  
पूर्णाव् इह सौमनसः सम् ऋध्यताम् ।  
हुतादो ये च गन्धर्वास्  
त इह स्फातिं सम् आ वहान् ॥  

#### ०७
अतिपश्यो निचायक  
इडुकः पक्वम् आ भर ।  
ईशाना गन्धर्वा भुवनस्य  
सर्व आ वहन्तु खले  
स्पातिम् इह सूनृतां च ॥  

#### ०८
आ पश्चाद् आ पुरस्ताद्  
ओत्तराद् अधराद् उत ।  
इन्द्रेह वसोर् ईशानः  
खले स्फातिं सम् आ वह ॥  

#### ०९
स्फातिम् इन्द्रः खले बह्वीम्  
इहोत् प्राण उत् पृणत् ।  
स्फातिं मे विश्वे देवाः  
स्फातिं सोमो अथो भगः ॥  

#### १०
स्फातिर् मे अस्तु हस्तयोः  
स्फातिर् यत्र परारभे ।  
शतहस्तेदम् उत् पृण  
समुद्रस्येव मध्यतः ॥  

#### ११
इह मे भूय आ भर  
यथाहं कामये तथा ।  
यथेदम् उद् इव स्फायातै  
त्रय इव हस्तिनः सह ॥  

### ०१२

#### ०१
स्वाद्वीं त्वा मित्रावरुणा  
स्वाद्वीं देवी सरस्वती ।  
स्वाद्वीं त्वा अश्विना सुरे  
कृणुतां पुष्करस्रजा ॥  

#### ०२
याम् असिञ्चन् सौधन्वना  
विश्वे देवा मरुद्गणाः ।  
याम् अश्विनासिञ्चतां  
सा सुरा बहु धावतु ॥  

#### ०३
स्वादोः स्वादीयसी भव  
मधोर् मधुतरा भव ।  
यथ र्श्यस्येयम् आरिश्य्  
एवा त्वं सुभगे भव ॥  

#### ०४
अभ्राज् जातं वर्षाज् जातम्  
अथो जातं दिवस् परि ।  
अथो समुद्राज् जातं  
तत् सुरादरणं भव ॥  

#### ०५
नाडी नामासि जनुषा  
सा सुरादरणी भव ।  
सखा हि भद्रस् त आसीद्  
वृक्षः स्वादुविकङ्कतः ॥  

#### ०६
असुरस् त्व् और्ध्वनभसश्  
चकार प्रथमः सुरे ।  
सुरे दासस्य त्वा गृहे  
शिरश् चान्धश् च चक्रतुः ॥  

#### ०७
निष् पुष्पकं कशीकाया  
निर् धारायाः सुराम् उत ।  
उद् एहि वाजिनीवति  
किम् अङ्कतिष्व् इच्छसि ॥  

#### ०८
इमे ते जन्या आसते  
गम्भीरा अभिधृष्णवः ।  
सुरे देवि परि प्रेहि  
मादयन्ती जनंजनम् ॥  

#### ०९
यस्या गृह्णन्ति स्थालेन  
गाम् अश्वं धान्यं वसु ।  
सा सुरा बहु धावतु ॥  

#### १०
आचरन्तीः पर्वतेभ्यः  
खनमाना अनभ्रयः ।  
यासां समुद्रे संस्थानं  
यासां नास्ति निवेशनं  
तास् ते ददतु बुद्बुदम् ॥  

#### ११
उदङ्कोदचेमां सुरां  
यां हृदा कामयामहे ।  
तां मे भगस् ताम् अश्विना  
तां म आवाट् सरस्वती ॥  

#### १२
अयं देवो मयूलशः  
सा सुरादरणं ददत् ।  
संस्रवणात् प्रस्रवणाद्  
गिरिभ्यस् पर्य् आभृतः ।  
मध्ये शतस्य मष्टिष्को  
ऽनड्वान् इव मेहतु ॥  

### ०१३

#### ०१
समुद्राद् ऊर्मिर् मधुमाꣳ उद् आरद्  
उपांशुना सम् अमृतत्वम् आनट् ।  
घृतस्य नाम गुह्यं यद् अस्ति  
जिह्वा देवानाम् अमृतस्य नाभिः ॥  

#### ०२
वयं नाम प्र ब्रवामा घृतस्य-  
-अस्मिन् यज्ञे धारयामा नमोभिः ।  
उप ब्रह्मा शृणवच् छस्यमानं  
चतुःशृङ्गो ऽवमीद् गौर एतत् ॥  

#### ०३
चत्वारि शृङ्गा त्रयो अस्य पादा  
द्वे शीर्षे सप्त हस्तासो अस्य ।  
त्रिधा बद्धो वृषभो रोरवीति  
महो देवो मर्त्याꣳ आ विवेश ॥  

#### ०४
त्रिधा हितं पणिभिर् गुह्यमानं  
गवि देवासो घृतम् अन्व् अविन्दन् ।  
इन्द्र एकं सूर्य एकं जजान  
वेनाद् एकं स्वधया निष् टतक्षुः ॥  

#### ०५
एता अर्षन्ति हृद्यात् समुद्राच्  
छतव्रजा रिपुणा नावचक्षे ।  
घृतस्य धारा अभि चाकशीमि  
हिरण्ययो वेतसो मध्य आसाम् ॥  

#### ०६
सम्यक् स्रवन्ति सरितो न धेना  
अन्तर् हृदा मनसा पूयमानाः ।  
एते अर्षन्त्य् ऊर्मयो घृतस्य  
मृगा इव क्षिपणोर् ईषमाणाः ॥  

#### ०७
सिन्धोर् इव प्राध्वने शूघनासो  
वातः प्रमीयः पतयन्ति यह्वाः ।  
घृतस्य धारा अरुषो न वाजी  
काष्ठा भिन्दन्न् ऊर्मिभिः पिन्वमानः ॥  

#### ०८
अभि प्रवन्त समनेव योषाः  
कल्याण्यः स्मयमानासो अग्निम् ।  
घृतस्य धाराः समिधो नसन्त  
ता जुषाणो हर्यति जातवेदाः ॥  

#### ०९
कन्या इव वहतुम् एतवा उ  
अञ्ज्य् अञ्जाना अभि चाकशीमि ।  
यत्र सोमः सूयते यत्र यज्ञो  
घृतस्य धारा अभि तत् पवन्ते ॥  

#### १०
अभ्य् अर्षत सुष्टुतिं गव्यम् आजीम्  
अस्मासु भद्रा द्रविणानि धत्त ।  
इमं यज्ञं नयत देवता नो  
घृतस्य धारा मधुमत् पवन्ते ॥  

#### ११
धामन् ते विश्वं भुवनम् अधि श्रितम्  
अन्तः समुद्रे हृद्य् अन्तर् आयुषि ।  
अपाम् अनीकात् समिथाद् य आभृतस्  
तम् अश्याम मधुमन्तं त ऊर्मिम् ॥  

### ०१४

#### ०१
द्वे विरूपे चरतः स्वर्थे  
अन्यान्या वत्सम् उप धापयेते ।  
हरिर् अन्यस्यां भवति स्वधावाञ्  
छुक्रो अन्यस्यां ददृशे सुवर्चाः ॥ +++(Bhatt. śukro)+++  

#### ०२
दशेमं त्वष्टुर् जनयन्त गर्भम्  
अतन्द्रासो युवतयो विभृत्रम् ।  
तिग्मानीकं स्वयशसं जनेषु  
विरोचमानं परि षीं नयन्ति ॥  

#### ०३
त्रीणी जानात् प्रति भूषन्त्य् अस्य  
समुद्र एकं दिव्य् एकम् अप्सु ।  
पूर्वाम् अनु प्र दिशं पार्थिवानाम्  
ऋतून् प्रशासद् वि दधाव् अनुष्ठु ॥  

#### ०४
क इमं वो निण्यम् आ चिकेत  
वत्सो मातॄर् जनयत स्वधाभिः ।  
बह्वीनां गर्भो अपसाम् उपस्थान्  
महान् कविर् निश् चरति स्वधावान् ॥  

#### ०५
आविष्ट्यो वर्धते चारुर् आसु  
जिह्मानाम् ऊर्ध्वः स्वयसाम् उपस्थे ।  
उभे त्वष्टुर् बिभ्यतुर् जायमानात्  
प्रतीची सिंहं प्रति जोषयेते ॥  

#### ०६
उभे भद्रे जोषयेते न मेने  
गावो न वाश्रा उप तस्थुर् एवैः ।  
स दक्षाणां दक्षपतिर् बभूव-  
-अञ्जन्ति यं दक्षिणतो हविर्भिः ॥  

#### ०७
उद् यंयमीति सवितेव बाहू  
उभे सिचौ यतते भीम ऋञ्जन् ।  
उच् छुक्रम् अत्कम् अजते सिमस्मान्  
नवा मातृभ्यो वसना जहाति ॥  

#### ०८
त्वेषं रूपं कृणुत उत्तरं यत्  
संपृञ्चानः सदनं गोभिर् अद्भिः ।  
कविर् बुध्नं परि मर्मृज्यते धीः  
सा देवताता समितिर् बभूव ॥  

#### ०९
उरु ते ज्रयः पर्य् एति बुध्नं  
विरोचमानं महिषस्य धाम ।  
विश्वेभिर् अग्ने स्वयशोभिर् इद्धो  
ऽदब्धेभिः पायुभिः पाह्य् अस्मान् ॥  

#### १०
धन्वं स्रोतः कृणुते गातुम् ऊर्मिं  
शुक्रैर् ऊर्मिभिर् अभि नक्षति क्षाम् ।  
विश्वा सनानि जठरेषु धत्ते  
ऽन्तर् नवासु चरति प्रसूषु ॥  

#### ११
एवा नो अग्ने समिधा वृधानो  
रेवत् पावक श्रवसा वि भाहि ।  
तन् नो मित्रो वरुणो मामहन्ताम्  
अदितिः सिन्धुः पृथिवी उत द्यौः ॥  

### ०१५

#### ०१
यो जामदग्न्य इह कौशिको य  
आत्रेय उत काश्यपो यः ।  
भरद्वाजा गोतमा ये वसिष्ठास्  
तेभ्यः प्र ब्रूम इह किल्बिषाणि ॥  

#### ०२
अगस्त्ययः कण्वाः कुत्साः प्रस्रवणा  
विरूपा गर्गा मुद्गला यस्काः शूनकाः ।  
संकृतयो ब्राह्मणा ये न द्रुग्धास्  
तेभ्यः प्र ब्रूम इह किल्बिषाणि ॥  

#### ०३
यो नोत्तिष्ठाद् ब्राह्मणे नाधमाने  
मान्द्येन दृप्त उत धैर्येण ।  
विश्वे देवा उपद्रष्टारो ऽस्य  
तस्मिन् विषं सं नयान् किल्बिष्यम् ॥  

#### ०४
या रोपयः किल्बिषे ब्राह्मणस्य  
यानि चैनांसि बहुधा दुष्कृतानि ।  
अनुतिष्ठन् प्रोक्त आत्मनि तं नि धत्ते  
तथा तद् देवा उत वेशयन्ति ॥  

#### ०५
नाश्नीयान् न पिबेन् न शयीत  
न निंसीत जायां नोत पुत्रम् ।  
ब्रह्मकिल्बिषे प्रोक्त  
उद् एव तिष्ठेत् स ऋतस्य पन्थाः ॥  

#### ०६
शतर्चिनो माध्यमा ये महर्षयः  
क्षुद्रसूक्तानाम् उत या प्रजेह ।  
ऋषीणां यानि जनिमानि विद्मस्  
तेभ्यः प्र ब्रूम इह किल्बिषाणि ॥  

#### ०७
सोदर्याणां पञ्चदशानां शतानां  
त्रयस्त्रिंशद् उद् अशिष्यन्त देवाः ।  
एकस्मिन् विद्धे सर्वे ऽरुप्यं  
तद् ब्राह्मणे किल्बिषम् अन्व् अविन्दन् ॥  

#### ०८
तस्मै स द्रुह्याद् य इदं नायद्  
यो नोत्तिष्ठाद् यो न वदाता अस्मिन् ।  
ब्राह्मणस्य किल्बिषे नाथितस्य  
सोदर्यताम् इच्छतो ब्राह्मणेषु ॥  

#### ०९
उत्तिष्ठद् ब्राह्मणाः सं वदध्वं  
जीतं याचाम पुनर् ऐतु सर्वम् ।  
इन्द्राग्नी विश्वे देवास्  
ते मे जीतं पुनर् आ वर्तयन्तु ॥  

#### १०
स दीर्घम् आयुष् कृणुते  
स प्रजायै चिकित्सति ।  
यो ब्राह्मणस्य ब्राह्मणो  
हूतो अन्वेति किल्बिषे ॥  

#### ११
नास्य प्रजां शर्वो हन्ति  
न रुद्रो हन्ति नाशनिः ।  
यो ब्राह्मणस्य ब्राह्मणः  
सत्ये वदति किल्बिषे ॥  

#### १२
तं सोमपीथो जुषते  
नृचक्षा ग्रावभिः सह ।  
यो ब्राह्मणस्यास्तां हृदः  
सूर्य इवापालुपत् तमः ॥  

#### १३
य उत्थाय किल्बिषे  
ब्राह्मणस्यान्नसीच्छन्न् अवायति ।  
उभे एनं द्यावापृथिवी सं तपताम्  
अथैत्व् अगतस्य पन्थाम् ॥  



### ०१६

#### ०१
नव च या नवतिश्  
चारूढा वक्षणा अनु ।  
इतस् ताः सर्वा नश्यन्तु  
नुत्ताः पुत्थज्ञो मया ॥  

#### ०२
सप्त च याः सप्ततिश्  
चारूढा वक्षणा अनु ।  
इतस् ताः सर्वा नश्यन्तु  
नुत्ताः पुत्थज्ञो मया ॥  

#### ०३
पञ्च च याः पञ्चाशच्  
चारूढा वक्षणा अनु ।  
इतस् ताः सर्वा नश्यन्तु  
नुत्ताः पुत्थज्ञो मया ॥  

#### ०४
ऊरुभ्यां ते ऽष्ठीवद्भ्यां  
पार्ष्णिभ्यां भंससः ।  
स्त्रिया जार इव  
पुत्थज्ञीं प्र मृणीमसि ॥  

#### ०५
अनुसृप्तां गहनेषु  
ध्रूक्ष्णां पापीं शिमिद्वतीम् ।  
ताम् एतां दस्यूनां दासीं  
प्र दहातश् चुकाकणि ॥  

#### ०६
या स्त्रीणां पुत्रसदनं  
केवटान् उपसर्पति ।  
ताम् एतां दस्यूनां दासीं  
प्र दहातश् चुकाकणि ॥  

#### ०७
प्र पतातः सुकटनाडि  
सुषेः कुषीतको यथा ।  
स्रक्वे ते तिप्रं धक्ष्यामि  
सा नशिष्यसि पुत्थगि ॥  

#### ०८
यदास्याः स्रक्वे दहेद्  
यदा मूर्धानम् अग्निना ।  
अथैषा दस्यूनां दासी  
पुत्थगि नि लयिष्यते ॥  

#### ०९
संवत्सरम् अचरो  
असुरेभ्यः प्रतङ्किनी ।  
यत्र क्षेत्रस्य दुर्गन्धि  
तत् त एतन् न्यञ्चनम् ॥  

#### १०
नैतत् तव मातरं स्था  
न त एतन् न्यञ्चनम् ।  
अस्माकम् एतद् वीरेभ्यो  
देवैः प्रजननं कृतम् ॥  

#### ११
गिरौ ते ऽश्म पुत्रम्  
उदकं हिमवत्सु ।  
तत्रोपप्रस्कद्य नृत्य्  
अजामि यूथेषु पुत्थगि ॥  

#### १२
स त्वं गोभिर् अश्वैः  
प्रजया प्रतरं भव ।  
यो मा तत्र प्राहैषीर्  
यत्र जीवन्ति भद्रया ॥  

### ०१७

#### ०१
मित्रः पृथिव्योद् अक्रामत्  
तां पुरं प्र णयामि वः ।  
ताम् आ विशत तां प्र विशत  
सा वः शर्म च वर्म च यच्छतु ॥  

#### ०२
वायुर् अन्तरिक्षेणोद् (…) ॥ +++(see 1abcd)+++  

#### ०३
सूर्यो दिवोद् (…) ॥ +++(see 1abcd)+++  

#### ०४
चन्द्रमा नक्षत्रैर् उद् (…) ॥ +++(see 1abcd)+++  

#### ०५
सोम ओषधीभिर् उद् (…) ॥ +++(see 1abcd)+++  

#### ०६
यज्ञो दक्षिणाभिर् उद् (…) ॥ +++(see 1abcd)+++  

#### ०७
समुद्रो नदीभिर् उद् (…) ॥ +++(see 1abcd)+++  

#### ०८
ब्रह्म ब्रह्मचारिभिर् उद् ((…) ॥ +++(see 1abcd)+++  

#### ०९
इन्द्रो वीर्येणोद् अक्रामत्  
तां (…) ॥ +++(see 1bcd)+++  

#### १०
देवा अमृतेनोद् अक्रामन्  
तां (…) ॥ +++(see 1bcd)+++  

#### ११
प्रजापतिः प्रजाभिर् उद् अक्रामत्  
तां पुरं प्र णयामि वः ।  
ताम् आ विशत तां प्र विशत  
सा वः शर्म च वर्म च यच्छतु ॥  

### ०१८

#### ०१
संयुज्यन्तः प्रकृषन्तो  
यद् वो देवा उपोचिरे ।  
ताम् एभ्यः सत्याम् आशिषम्  
इन्द्र खल्वां सम् अर्धय ॥  

#### ०२
अनड्वाहः सत्यावानः  
सीरं कृणोतु मे वचः ।  
यत्राहैतद् धिताय ते  
तत् पर्जन्यो ऽभि वो वृषत् ॥  

#### ०३
दिव्या आपो वः शक्वरीर्  
अनु वि यन्तु गह्वरे ।  
ऊर्जस्वतीर् घृतवतीः पयस्वतीर्  
दृशे भवत मा गुहा ॥  

#### ०४
उद् एहि वाजिनीवती  
पूर्णपात्रा त्विषीमती ।  
दुहाना पूषरक्षिता  
कामम् एषां सम् आ पृण ॥  

#### ०५
इयं सीता फलवती  
शतवल्शा वि रोहतु ।  
इयं सहस्रभोगा  
अस्या इन्द्र उपावतु ॥  

#### ०६
अश्विना फालं कल्पयताम्  
उपावतु बृहस्पतिः ।  
यथासद् बहुधान्यम्  
अयक्ष्मं बहुपूरुषम् ॥  

#### ०७
यद् वो देवा उपोचिर  
इह भूयः स्याद् इति ।  
इह ताम् उत्पृणां वयं  
देवीम् उप ह्वयामहे ॥  

#### ०८
इदं म उत् पृणाद् इति  
स्फातिं म उत् पृणाद् इति ।  
राशिं मे वर्धयाद् इति ॥  

#### ०९
स्फातिकारो बहुकारः  
स्फिरस्फोष्ठायम् अक्षितः ।  
खलो ज्येष्ठो विभुः प्रभुः ॥  

#### १०
तस्मिन् धान्यं न्य् उप्यते  
यवो व्रीहिर् अथो तिलः ।  
तस्य गृह्णीत यत् कृतं  
परिक्षाय चतुःशतम् ॥  

#### ११
शर्कारिवन् मयारवच् +++(Bhatt. mayārava)+++  
चक्रीवत् किं च यद् वृषे ।  
तद् वै स्फातिर् उपायती  
सर्वम् एवाति रिच्यते ॥ +++(Bhatt. rucyate)+++  

#### १२
महाञ्जने परा जहि  
सहस्रापोषम् अर्दय ।  
बह्वी न ओषधे भव  
समुद्रस्येव संस्रवः ॥  

### ०१९

#### ०१
आज्याद् अजः सम् अभवद्  
देशेभ्य ओदना इमे ।  
तान् अपश्यद् बृहस्पतिः  
स वै पञ्चौदनो ऽभवत् ॥  

#### ०२
चतुर्धैतां सम् अभर  
ओदनांस् त्वं बृहस्पते ।  
अज आज्याज् जातः  
स एषां पञ्चमो ऽभवत् ॥  

#### ०३
धूमेन दिवम् आप्नोत्य्  
अन्तरिक्षम् उतोष्मणा ।  
दिश आप्नोति चक्षुषा  
अजः पञ्चौदनः सवः ॥  

#### ०४
या ते माता यस् ते पिता  
भ्रातरो ये च ते स्वाः ।  
अजं पञ्चौदनं पक्त्वा  
सर्वे तम् उप जीवत ॥  

#### ०५
ये ते पूर्वे परागता  
अपरे पितरश् च ये ।  
तेभ्यो घृतस्य कुल्यैतु  
शतधारा व्युन्दती ॥  

#### ०६
ये सर्वदा ददति  
ये वा पचन्त्य् ओदनम् ।  
ते वै यमस्य राज्याद्  
उत्तरे लोक आसते ॥  

#### ०७
नातिरात्र आप्नोति  
नैनम् आप्नोत्य् उक्थ्यः ।  
नाग्निष्टोम आप्नोत्य्  
अजं पञ्चौदनं सवम् ॥  

#### ०८
दशरात्रेण संमितो  
द्वादशाहेन कल्पते ।  
दीर्घसत्त्रेण संमितो  
ऽजः पञ्चौदनः सवः ॥  

#### ०९
तेषां बर्हिष्यं सर्वं  
यन् नष्टं यच् च म्रियते ।  
यच् च स्तेनो ऽपाजति  
येषां पञ्चौदनः सवः ॥  

#### १०
या पूर्वपतिं वित्त्वा-  
-अथान्यं विन्दते ऽपरम् ।  
पञ्चौदनं च ताव् अजं  
पचतो न वि योषतः ॥  

#### ११
समानलोको भवति  
पुनर्भुवापरः पतिः ।  
अजं पञ्चौदनं  
दक्षिणाज्योतिषं ददत् ॥  

### ०२०

#### ०१
सूर्यो मा वर्चसोक्षतु-  
-उक्षताम् अश्विनोभा ।  
आदित्य ऊर्ध्व उच्चरन्  
स उ मा वर्चसोक्षतु ॥  

#### ०२
वर्चसा मां पितुर् अग्निर्  
वर्चसा मा बृहस्पतिः ।  
सुरायाः सिच्यमानायाः  
कीलालवर्चसेन मा ।  
तेन माम् अश्विनोभा  
उक्षतां पुष्करस्रजा ॥  

#### ०३
वर्चस्वन् मे मुखम् अस्तु  
रोचमानं विषासहि ।  
तन् मा हिरण्यवर्चसं  
कृणोमि पश्यतां प्रियम् ॥  

#### ०४
मधोर् अहं मधुतरो  
मधुघान् मधुमत्तरः ।  
माम् अनु प्र विशतु वर्च  
ऋषभो वाशिताम् इव ॥  

#### ०५
इदम् आञ्जनम् आनजे  
वर्चस्यम् आ कनिक्रदम् ।  
यथा कनिक्रदच् चराणि  
वर्चसा च भगेन च ॥  

#### ०६
वर्चसाग्निम् आ दधति  
वर्चसोद् एति सूर्यः ।  
यावद् वर्चो गोहिरण्यस्य  
तावन् मे वर्चो भूयात् ॥  

#### ०७
यावत् त्वं देव सूर्य  
उद्यन्न् अभि विपश्यसि ।  
तावन् मा वर्चसाभि वि पश्य ॥  

#### ०८
पूर्णो भगस्याहं भूत्वा-  
-अरुक्षं वर्चसो रथम् ।  
स मा वहतु सर्वदा-  
-आयुष्मन्तं सुवर्चसम् ॥  

#### ०९
भगेनाहं परिहितो  
वर्चसा द्रविणेन च ।  
यथा चराणि सर्वदा  
रोचमानं विभावसु ॥  

#### १०
एवा मा भग आगमद्  
एवा मा वर्च आगमत् ।  
एवा मा तेज आगमद्  
एवा मा यश आगमत् ॥  

#### ११
हिरण्ययेन चक्रेण  
भगस्यापिहितो गृहः ।  
तं व्य् उब्जामि ब्रह्मणा  
तस्य मे दत्तम् अश्विना  
दत्तं मे पुष्करस्रजा ॥  



## ०९

### ००१

#### ०१
ऊर्ध्वा अस्य समिधो भवन्त्य्  
ऊर्ध्वा शुक्रा शोचींष्य् अग्नेः ।  
द्युमत्तमा सुप्रतीकस्य सूनोस्  
तनूनपाद् असुरो विश्ववेदाः ॥  

#### ०२
देवो देवेषु देवः  
पथो अनक्ति मध्वा घृतेन ।  
मध्वा यज्ञं नक्षति प्रीणानो  
नराशंसः सुकृद् देवः  
सविता विश्ववारः ॥  

#### ०३
अच्छायम् एति शवसा घृतेन-  
-ईडे वह्निं नमसाग्निम् ।  
स्रुचो अध्वरेषु प्रयत्सु ॥  

#### ०४
स यक्षद् अस्य महिमानम् अग्नेः  
स इन् मन्द्रासु प्रयत्सु ।  
वसोश् चेतिष्ठो वसुधातमश् च ॥  

#### ०५
द्वारो देवीर् अन्नस्य विश्वे  
व्रता ददन्ते अग्नेः ।  
उरुव्यचसो धाम्ना पत्यमानाः ॥  

#### ०६
ते अस्य वृषणो दिव्या नु योना ।  
उषासानक्तेमं यज्ञम्  
अवताम् अध्वरं नः ॥  

#### ०७
दैवा होतार इमम् अध्वरं नो  
अग्नेर् जिह्वेम् अभि गृणीत ।  
कृणुता नः स्विष्टिम् ॥  

#### ०८
तिस्रो देवीर् बर्हिर् एदं सदन्त्व्  
इडा सरस्वती मही ।  
भारती गृणाना ॥  

#### ०९
तन् नस् तुरीपम् अद्भुतं पुरुक्षु ।  
त्वष्टा सुवीर्यं रायस्पोषं  
वि स्यर्त नाभिम् अस्मे ॥  

#### १०
वनस्पते अव सृजा  
रराणस् त्मना देवेभ्यः ।  
अग्निर् हव्यं शमिता सूदयाति ॥  

#### ११
अग्ने स्वाहा कृणु  
जातवेद इन्द्राय भागम् ।  
विश्वे देवा हविर् इदं जुषन्ताम् ॥  

### ००२

#### ०१
यजूंषि यज्ञे समिधः स्वाहा-  
-अग्निः प्रविद्वान् इह वो युनक्तु ।  
युनक्तु देवः सविता प्रजानन्न्  
अस्मिन् यज्ञे सुयुजः स्वाहा ॥  

#### ०२
इन्द्र उक्थामदानि यज्ञे अस्मिन्  
प्रविद्वान् युनक्तु सुयुजः स्वाहा ।  
छन्दांसि यज्ञं मरुतः स्वाहा  
मातेव पुत्रं पिपृतेह युक्ताः ॥  

#### ०३
प्रैषा निविद आप्रियो यजूंषि  
शिष्टाः पत्नीभिर् वहतेह युक्ताः ।  
एयम् अगन् बर्हिषा प्रोक्षणीभिर्  
यज्ञं तन्वाना अदितिः स्वाहा ॥  

#### ०४
विष्णुर् युनक्तु बहुधा तपांस्य्  
अस्मिन् यज्ञे सुयुजः स्वाहा ॥  

#### ०५
त्वष्टा युनक्तु बहुधा नु रूपाण्य्  
अस्मिन् यज्ञे (…) ॥ +++(see 4b)+++  

#### ०६
इन्द्रो युनक्तु बहुधा वीर्यान्य्  
अस्मिन् (…) ॥ +++(see 4b)+++  

#### ०७
सोमो युनक्तु बहुधा पयांस्य्  
अस्मिन् (…) ॥ +++(see 4b)+++  

#### ०८
भगो युनक्त्व् आशिषो न्व् अस्मा +++(thus ŚS; Bhatt. ny asmāṃ)+++  
अस्मिन् यज्ञे सुयुजः स्वाहा ॥  

#### ०९
अश्विना ब्रह्मणेतम् अर्वाग्  
वषट्कारेण यज्ञं वर्धयन्तौ स्वाहा ॥  

#### १०
बृहस्पते ब्रह्मणेह्य् अर्वाङ्  
यज्ञो ऽयं स्वर् इदं यजमानाय धेहि स्वाहा ॥ +++(Bhatt. itaṃ)+++  

### ००३

#### ०१
आपः पुनन्तु वरुणः पुनात्व्  
अयं च यः पवते विश्वदानीम् ।  
यज्ञो भगो अधिवक्ता विधर्ता-  
-अग्निश् च नः पावयेतां सूर्यश् च ॥  

#### ०२
दशशीर्षो दशजिह्व  
आ रभे वीरको भिषक् ।  
मा ते रिषं खनिता  
यस्मै च त्वा खनामसि ॥  

#### ०३
दशरात्रे किलासस्य  
वीरुधा वेद भेषजम् ।  
इतस् तद् अभ्रियाखनं  
किलासं नाशयामि ते ॥  

#### ०४
अप्स्व् अन्या वि रोहति  
धन्वन्य् अन्याधि तिष्ठति ।  
किलासम् अन्यानीनशद्  
वर्चसान्या सम् उक्षतु ॥  

#### ०५
आज्येन घृतेन  
जुहोमि किलासभेषजम् ।  
वीरुधाम् अग्नेः सङ्काशे  
किलासं नानु विद्यते ॥  

#### ०६
पिशङ्गरूपो भवति  
कल्माषम् उत संदृशि ।  
किलास नश्येतः परः  
प्र त्वा धक्ष्यामि वीरुधा ॥  

#### ०७
यानि पृथग् उत्पतन्ति  
नक्षत्राणीव संदृशि ।  
किलासं सर्वं नाशयन्न्  
ओघ इवाभ्य् एमि वीरुधा ॥  

#### ०८
यदि वा पुरुषेषितात्  
किलास पर्याजगन् ।  
नमो नमस्यामो देवान्  
प्रत्यक् कर्तारम् ऋच्छतु ॥  

#### ०९
शीर्ष्णस् ते स्कन्धेभ्यो  
ललाटात् परि कर्णयोः ।  
ओषध्या वर्षजूतया  
किलासं नाशयामि ते ।  
स्वस् त्वा वर्ण आयत्य्  
अनरातिः सहौषधिः ॥  

#### १०
ग्रीवाभ्यस् त उष्णिहाभ्यः  
कीकसाभ्यो अनूक्यात् ।  
(…) ॥ +++(see 9cdef)+++  

#### ११
अंसाभ्यां ते दोर्भ्यां  
बाहुभ्यां परि हस्तयोः ।  
(…) ॥ +++(see 9cdef)+++  

#### १२
पृष्टिभ्यस् ते पार्श्वाभ्यां  
श्रोणिभ्यां परि भंससः ।  
(…) ॥ +++(see 9cdef)+++  

#### १३
ऊरुभ्यां ते ऽष्ठीवद्भ्यां  
पार्ष्णिभ्यां प्रपदाभ्याम् ।  
ओषध्या वर्षजूतया  
किलासं नाशयामि ते ।  
स्वस् त्वा वर्ण आयत्य्  
अनरातिः सहौषधिः ॥  

### ००४

#### ०१
सहैव वो हृदयानि  
सह विज्ञानम् अस्तु वः ।  
सहेन्द्रो वृत्रहा करत्  
सह देवो बृहस्पतिः ॥  

#### ०२
समानम् अस्तु वो हृदयं  
समानम् उतो वो मनः ।  
समानो अग्निर् वो देवः  
सह राष्ट्रम् उपाध्वम् ॥  

#### ०३
सं जानीध्वं सहृदयाः  
सर्वे संमनस स्थ ।  
नष्टो वो मन्युर् जीर्णेर्ष्या  
सह जीवाथ भद्रया ॥  

#### ०४
यथा पुत्रः प्रवावदः  
पितृभ्यां वदति प्रियम् ।  
एवा यूयम् अन्यो ऽन्यस्मै  
जिह्वया वदत प्रियम् ॥  

#### ०५
सहैव वो धान्यानि  
समानाः पशवश् च वः ।  
सह पृथिव्यां वीरुधः  
सह वः सन्त्व् ओषधीः ॥  

#### ०६
सह दीक्षा सह यज्ञो  
विवाहो वः सहासति ।  
सह प्रफर्वा नृत्यन्तु  
सह व स्त्रिय आसताम् ॥  

#### ०७
सहैव वो वीर्याणि  
सहान्यान् रन्धयाध्वै ।  
सह पतत्रिणीम् इषुम्  
अन्यस्मै हेतिम् अस्यत ॥  

#### ०८
सं वस्यामि समितिं  
मधुना वाचम् आञ्जिषम् ।  
युष्माकम् अन्ये शृण्वन्तु-  
-उदितं सङ्गते जने ॥  

#### ०९
युष्मान् मित्रा वृणतां  
युष्मान् प्रतिजना उत ।  
युष्मात् ज्ञातित्वं प्रेप्सन्त्य् +++(Bhatt. yuṣmāt jñā- (sic), Kim 2014, 226 yuṣme)+++  
अमृतं मर्त्या इव ॥  

#### १०
संसम् इद् यः सम् आकरं  
सह यूथा गवाम् इव ।  
समानम् अस्तु वो मनो  
ज्येष्ठं विज्ञानम् अन्व् इत ॥  

#### ११
इदं यद् एषां हृदयं  
तद् एषां हृदये भवत् ।  
अथो यद् एषां हृदयं  
तद् वेषां हृदि श्रितम् ।  
समानम् अस्तु वो मनः  
श्रेष्ठं विज्ञानम् अन्व् इत ॥  

#### १२
इदं यद् एषां मन  
एषां यानि मनांसि च ।  
सध्र्यग् इन्द्र तत् कृणु  
रथे पादाव् इवाहितौ ॥  

### ००५

#### ०१
सहस्रबाहुः पुरुषः  
सहस्राक्षः सहस्रपात् ।  
स भूमिं विश्वतो वृत्वा-  
-अत्य् अतिष्ठद् दशाङ्गुलम् ॥  

#### ०२
त्रिभिः पद्भिर् द्याम् अरोहत्  
पाद् अस्येहाभवत् पुनः ।  
तथा व्य् अक्रामद् विष्वङ्ङ् +++(Bhatt. viṣvaṅ)+++  
अशनानशने अनु ॥  

#### ०३
तावन्तो अस्य महिमानस्  
ततो ज्यायांश् च पुरुषः ।  
पाद् अस्य विश्वा भूतानि  
त्रिपाद् अस्यामृतं दिवि ॥  

#### ०४
पुरुष एवेदं सर्वं  
यद् भूतं यच् च भाव्यम् ।  
उतामृतत्वस्येश्वरो  
यद् अन्नेनाभवत् सह ॥  

#### ०५
यत् पुरुषं व्यदधुः  
कतिधा व्य् अकल्पयन् ।  
मुखं किम् अस्य किं बाहू  
किम् ऊरू पादा उच्येते ॥  

#### ०६
ब्राह्मणो ऽस्य मुखम् आसीद्  
बाहू राजन्यो ऽभवत् ।  
मध्यं तद् अस्य यद् वैश्यः  
पद्भ्यां शूद्रो अजायत ॥  

#### ०७
विराड् अग्रे सम् अभवद्  
विराजो अधि पूरुषः ।  
स जातो अत्य् अरिच्यत  
पश्चाद् भूमिम् अथो पुरः ॥  

#### ०८
यत् पुरुषेण हविषा  
देवा यज्ञम् अतन्वत ।  
वसन्तो अस्यासीद् आज्यं  
ग्रीष्म इध्मः शरद् धविः ॥  

#### ०९
तं यज्ञं प्रावृषा प्रौक्षन्  
पुरुषं जातम् अग्रशः ।  
तेन देवा अयजन्त  
साध्या वसवश् च ये ॥  

#### १०
तस्माद् अश्वा अजायन्त  
ये च के चोभयादतः ।  
गावो ह जज्ञिरे तस्मात्  
तस्माज् जाता अजावयः ॥  

#### ११
तस्माद् यज्ञात् सर्वहुत  
ऋचः सामानि जज्ञिरे ।  
छन्दो ह जज्ञिरे तस्माद्  
यजुस् तस्माद् अजायत ॥  

#### १२
तस्माद् यज्ञात् सर्वहुतः  
संभृतं पृषदाज्यम् ।  
पशून् तांश् चक्रे वायव्यान्  
आरण्यान् ग्राम्याश् च ये ॥  

#### १३
सप्तास्यासन् परिधयस्  
त्रिः सप्त समिधः कृताः ।  
देवा यद् यज्ञं तन्वाना  
अबध्नन् पुरुषं पशुम् ॥  

#### १४
मूर्ध्नो देवस्य बृहतो  
ऽंशवः सप्त सप्ततीः ।  
राज्ञः सोमस्याजायन्त  
जातस्य पुरुषाद् अधि ॥  

#### १५
चन्द्रमा मनसो जातश्  
चक्षुः सूर्यो ऽजायत ।  
श्रोत्राद् वायुश् च प्राणश् च  
मुखाद् अग्निर् अजायत ॥  

#### १६
नाभ्या आसीद् अन्तरिक्षं +++(Bhatt. nābhyāṃ)+++  
शीर्ष्णो द्यौः सम् अवर्तत ।  
पद्भ्यां भूमिर् दिशः श्रोत्राङ्  
तथा लोकाꣳ अकल्पयन् ॥  



### ००६

#### ०१
इमां खनाम्य् ओषधिम्  
अदृष्टहननीम् अहम् ।  
अश्वस्यावो ददाति त्वा  
वैरूपो वाजिनीवति ॥  

#### ०२
नादृष्टा वो जिह्वाः सन्ति  
न दन्ता हन्वोर् अधि ।  
नापि मध्यं नो शिरस्  
ते यूयं किं करिष्यथ ॥  

#### ०३
इन्द्रामित्रा इन्द्रहता  
न व इहास्ति न्यञ्चनम् ।  
इन्द्रो वः सर्वासां साकं  
शक्रस् तृणेढु वृत्रहा ॥  

#### ०४
अश्वतराꣳ अयःशफान्  
यान् इन्द्रो अधितिष्ठति ।  
तैर् वो ऽपि नह्येय ते  
मुखान्य् उदरसर्पिणः ॥  

#### ०५
अपिनह्यम् अदृष्टानां  
मुखं पादा दृतेर् इव ।  
उतैषां जिह्वा निष्कर्ता  
निर्दन्ता हन्वोर् अधि ॥  

#### ०६
अवधिषम् असृगादां  
नि क्रोडादा अलिप्सत ।  
अभैत्सं सर्वेषाम् आण्डानि  
ये अदृष्टाः पृथिवीक्षितः ॥  

#### ०७
रिश्यासः पौरुषासो  
दर्भासो वैरिणा उत ।  
मौञ्जा अदृष्टाः सैर्याः  
सर्वे साकं नि जस्यत ॥  

#### ०८
अदृष्टानां सप्त जाता  
पृथिवी न शिशे मही ।  
तान् इन्द्रो बाहुभ्यां  
सर्वाञ् छक्रो अपावयत् ॥  

#### ०९
ये वः सन्ति सप्त जाता  
अदृष्टाः पुरुषादिनः ।  
ग्राव्णांशून् इव सोमस्य  
तान् सर्वान् प्र मृणीमसि ॥  

#### १०
य आत्मजा ये वस्तिजा  
य रुषा य उ तोदिनः ।  
तेभ्यः खनाम्य् ओषधिं  
येभ्यो बिम्बीवधः कृतः ॥  

#### ११
अदृष्टेभ्यस् तरुणेभ्यो  
युवद्भ्य स्थविरेभ्यः ।  
आहार्षम् उग्राम् ओषधिं  
येभ्यो बिम्बीवधः कृतः ॥  

#### १२
ये च दृष्टा ये चादृष्टास्  
तितीलाः शलुनाश् च ये ।  
तान् अग्ने सर्वान् सं दह  
क्रिमीन् अनेजतो जहि ॥  

### ००७

#### ०१
शीतिजला इति शीता वाता उपा वान्तु ।  
हिमेनाग्निर् आवृतो  
हिमेनाग्निः परीवृतः ॥  

#### ०२
य(त्) त्वा देवा अपारुन्धन्न्  
आ समुद्रम् अधावयः ।  
हिमो जघान गोअजं  
हिमो अक्षं हिमश् छदिः ॥  

#### ०३
हिमाद् अधि प्र यामसि  
हिमे अद्य विमोचनम् ।  
यम् अवटं शतदरम्  
अवैन्ध सप्तवध्रये ॥  

#### ०४
अवका तत्र रोहतु  
खदे परि बिलं तव ।  
अर्चिष् टे अग्ने प्रथमम्  
अङ्गाराꣳ अपराꣳ उत ॥  

#### ०५
गृभ्णामि ब्रह्मणा नाम  
धामधाम परुष्परुः ।  
शीतिका नाम ते माता  
जलाषो नाम ते पिता ॥  

#### ०६
इह त्वम् अन्तरा भव  
बाहिकम् अस्तु यद् रपः ।  
हिमे जातोदके वृद्धा  
सिन्धुतस् पर्य् आभृता ।  
तया ते अग्रभं नाम-  
-अश्वम् इवाश्वाभिधान्या ॥  

#### ०७
आमा नामास्य् ओषधे  
तस्यास् ते नाम जग्रभ ।  
अगस्त्यस्य पुत्रासो  
मा वि धाक् पुरुषान् मम ॥  

#### ०८
मा नो अग्ने तन्वं  
मा वासांसि रीरिषः ।  
यं त्वा समुद्रज वयम्  
आरोहाम स्वस्तये ॥  

#### ०९
दिवस् तारा अवापद्रन्  
धारात् समुद्रिया अपः ।  
हिरण्यकुम्भो हरितो  
ऽवकाभिः परिवृतस्  
तेनाग्निं शमयामसि ॥  

#### १०
शमयाम्य् अर्चिर् अग्नेः  
शिवस् तपतु मा वि धाक् ।  
गृभीते द्यावापृथिवी  
गृभीतं पार्थिवं रजः ॥  

#### ११
नि मुञ्जेषु यद् उदकं  
नि नडेषु यद् अन्तरम् ।  
यत् समुद्रे यत् सिन्धौ  
तेनाग्निं शमयामसि ॥  

#### १२
वेतसस्यावकाया  
नडस्य वीरणस्य च ।  
रोहितकस्य वृक्षस्य-  
-अग्निं शमनम् उद् भरे ॥  

#### १३
आयतीर् उदहार्यो  
वि ते हरन्तु यद् रपः ।  
परायतीः परावतः  
परा हरन्तु यद् रपः ॥  

#### १४
हिमस्य त्वा जरायुण-  
-अग्ने परि व्ययामसि ।  
शीतिके शीतम् इत् करो  
हिमिके हिमम् इत् करः ॥  

### ००८

#### ०१
अक्षण्वता लाङ्गलेन  
पद्वता पतयिष्णुना ।  
लाङ्गूलगृह्य चर्कृषुर्  
वृकेण यवम् अश्विना ॥  

#### ०२
देवा एतं मधुना संयुतं यवं  
सरस्वत्याम् अधि वणाव् अचर्कृषुः ।  
इन्द्र आसीत् सीरपतिः शतक्रतुः  
किनाशा आसन् मरुतः सुदानवः ॥  

#### ०३
हिरण्ययं कलशं सुदानवो  
दिव्यया सरघया कृतम् ।  
अव भृतम् अश्विना यवं  
तद् युवं मधु चक्रथुः ॥  

#### ०४
कृशाव् एतद् अजयतम् +++(Bhatt. kriśāv)+++  
अश्विना सारघं मधु ।  
ततो यवो व्य् अरोहत्  
सो ऽभवद् विषदूषणः ॥  

#### ०५
युवार्वान् सरघायाः  
प्रखिद्य मध्व् आभरत् ।  
(…) ॥ +++(see 4cd)+++  

#### ०६
यद् वृकं मधुपावानम्  
अवामयतम् अश्विना ।  
(…) ॥ +++(see 4cd)+++  

#### ०७
कैरण्डा नाम सरसो  
वृकस्य वम्या अधि ।  
ततो यवो व्य् अरोहत्  
सो ऽभवद् विषदूषणः ॥  

#### ०८
यद् अस्य भरथो मधु  
सरघा सथ्व् अच्छिनत् ।  
सद्यस् तद् अर्वतो युवं  
पुनर् आ दत्तम् अश्विना ॥  

#### ०९
यो यवं दिग्धविद्धो  
अहिदष्ट उपासरत् ।  
तीर्थे रध्रम् इव मज्जन्तम्  
उत् तं भरतम् अश्विना ॥  

#### १०
यं वहन्त्य् अष्टायोगाः  
षड्योगा यं चतुर्गवाः ।  
स ते विषं वि बाधताम्  
उग्रो मध्यमशीर् इव ॥  

### ००९

#### ०१
यस्य यव प्रसर्पस्य्  
अङ्गमङ्गं परुष्परुः ।  
तस्माद् यक्षं वि बाधस्व-  
-उग्रो मध्यमशीर् इव ॥  

#### ०२
शकलं च न ते यव-  
-अन्या रुहन्त्य् ओषधीः ।  
यव इद् यावयाद् गोर्  
अश्वात् पुरुषाद् विषम् ॥  

#### ०३
यवो राजा यवो भिषग्  
यवस्य महिमा महान् ।  
यवस्य मन्थं पपिवान्  
इन्द्रश् चकार वीर्यम् ॥  

#### ०४
आ भरामृतं घृतस्य  
पुष्पम् आ भर ।  
अनभ्रिखात ओषध  
इदं दूषय यद् विषम् ॥  

#### ०५
य आयन्ति दिग्धविद्धाः  
शूद्रा राजन्या उत ।  
चक्षुर् मे सर्व आदृश्य  
ते यन्त्य् अगदाः पुनः ॥  

### ०१०

#### ०१
जीवातवे न मर्तवे  
शिरस् त आ रभामहे ।  
रसं विषस्य नाविदम्  
उद्नः फेनम् अदन्न् इव ॥  

#### ०२
भूम्या मध्याद् दिवो मध्याद्  
भूम्या अन्ताद् अथो दिवः ।  
मध्ये पृथिव्या यद् विषं  
तद् वाचा दूषयामसि ॥  

#### ०३
अश्वत्थे निहितं विषं  
कपाले निहितं विषम् ।  
शिलाया जज्ञे तैमातः  
प्रथमो विषदूषणी ॥  

#### ०४
विषस्याहं वैन्दकस्य  
विषस्य दार्व्यस्य च ।  
अथो विषस्य स्वैत्नस्य  
समानीं वाचम् अग्रभम् ॥  

#### ०५
तद् इद् वदन्त्य् अर्थिन  
उत शूद्रा उतार्याः ।  
विषाणां विष्वगर्थानां  
सर्वथैवारसं विषम् ॥  

#### ०६
परुषस् त्वामृतकर्णो  
विष प्रथमम् आवयत् ।  
यथा ह तं नारोपयस्  
तथास्य् अरसं विषम् ॥  

#### ०७
यद् वो देवा उपजीका  
उद्देहं शुषिरं ददुः ।  
तत्रामृतस्यासिक्तं  
तच् चकारारसं विषम् ॥  

#### ०८
शकुन्तिका मे अब्रवीद्  
विषपुष्पं धयन्तिका ।  
न रोपयति न मादयत्य्  
अरसं शार्वीयं विषम् ॥  

#### ०९
अत्य् अपप्ताम दुर्गाणि  
शारीः शकुनयो यथा ।  
इहेन्द्राणीं वरुणानीं  
सिनीवालीं क्रकोढ्याम् ।  
ग्राहां शूरपुत्रां देवीं  
याचामो विषदूषणम् ॥  

#### १०
आलकं व्यालकं व्य् आवं  
जाल्म जीगीमहे ।  
जरद्विषं युवाभिषग्  
वयम् इत् सासहामहै ॥  

#### ११
अस्थाद् द्यौर् अस्थात् पृथिव्य्  
अस्थाद् विश्वम् इदं जगत् ।  
अस्थुर् विषस्यारोपयो  
ऽनड्वाहः क्रिशा इव ॥  

#### १२
यावत् सूर्यो वितपति  
यावच् चाभिविपश्यति ।  
तेनाहम् इन्द्रदत्तेन  
कृणोम्य् अरसं विषम् ।  
तद् विषम् अरसं विषम्  
अधोभाग् अरसं विषम् ॥  

### ०११

#### ०१
मातरिश्वा सम् अभरद्  
धाता सम् अदधात् परुः ।  
इन्द्राग्नी अभ्य् अरक्षतां  
त्वष्टा नाभिम् अकल्पयत् ॥  

#### ०२
भवस् त्वा अभ्य् अरुक्षद्  
रुद्रस् ते अंसुम् आभरत् ।  
रात्री त्वाभ्य् अगोपायत्  
सा त्वं भूते अजायथाः ॥  

#### ०३
द्यौष् ट आयुर् गोपायद्  
अन्तरिक्षम् असुं तव ।  
माता भूतस्य भव्यस्य  
पृथिवी त्वाभि रक्षतु ॥  

#### ०४
यां त्वा देवाः समदधुः  
सहस्रपुरुषं सतीम् ।  
सा देवी त्वम् अस्येदम्  
अपाज व्य् अजा विषम् ॥  

#### ०५
याः पुरस्तात् प्रस्यन्दन्ते  
दिवा नक्तं च योषितः ।  
आपः पुरु स्रवन्तीस्  
ता उ ते विषदूषणीः ॥  

#### ०६
आतपस् ते वर्षम् आसीद्  
अग्निश् छायाभवत् तपः ।  
उल्बं ते अभ्रम् आसीत्  
सा त्वं भूते अजायथाः ॥  

#### ०७
गन्धर्वस् ते मूलम् आसीच्  
छाखा अप्सरसस् तव ।  
मरीचीर् आसन् पर्णानि  
सिनीवाली कुलं तव ॥  

#### ०८
अजरा देवा अदधुर्  
अमृतं मर्त्येष्व् आ ।  
तस्यै तद् अग्रम् आ ददे  
तद् उ ते विषदूषणम् ॥  

#### ०९
अनभ्रौ खनमानं  
विप्रं गम्भीरे अपसम् ।  
भिषक् चक्षुर् भिषक् खने  
तद् उ ते विषदूषणम् ॥  

#### १०
याः पुरस्ताद् वितिष्ठन्ते  
गावः प्रव्राजिनीर् इव ।  
अमृतस्येव वा अस्य्  
अथो हास्य् अरुन्धती ॥  

#### ११
यो मयः सरघायाः  
प्रखाय मध्व् आभरत् ।  
ततो यवः प्राजायत  
सो ऽभवद् विषदूषणः ॥  

#### १२
यवस्यैतत् पलालिनो  
गोधूमस्य तिलस्य च ।  
व्रीहेर् यवस्य दैव्येन  
कृणोम्य् अरसं विषम् ॥  

#### १३
महीं योनिं समुद्रस्य-  
-अन्व् अविन्दन्न् ऋतायवः । +++(Bhatt. and Kim 2014, 302 avindan)+++  
तां देवा गुह्याम् आसीनां  
समुद्राच् चिद् उद् आभरन् ॥  

#### १४
समुद्राच् चिद् उदाभृत्य  
ताम् उ पुष्कर आ दधुः ।  
अस्याः पृथिव्या देव्याश् चक्षुर्  
आकाश्यम् असि विषदूषणम् ॥  



### ०१२

#### ०१
समानम् अर्थं पर्यन्ति देवा  
रूपंरूपं तपसा वर्धमानाः ।  
यद् आदित्यम् अभिसंविशन्ति  
तद् एकं रूपम् अमृतत्वम् एषाम् ॥  

#### ०२
देवो देवेभिर् आ गमन्  
महान् नो अतिथिष् पिता ।  
स प्रैति जातवेदसम्  
एकरूपो गुहा भवन् ॥  

#### ०३
आतिथ्यम् अग्निं निर् अपप्तद् एव  
उभयेभिः पितृभिः संविदानः ।  
महान् नु मर्य उप भक्षम् आगन् +++(see Kim 2014, 305; Bhatt. martya, nāgan)+++  
संगृभ्यादित्या(न्) न्य् अविष्ट वह्निः ॥  

#### ०४
त आ विशन्ति पुरुषं शयानं  
प्राणा निविष्टा न शसन्त्य् एनम् ।  
ते नो रात्र्या सुमनस्यमाना  
अह्ना रक्षन्त्य् अहृणीयमानाः ॥  

#### ०५
पशुभ्यो नः पशुपते मृड  
सर्व सं वृह आयताम् ।  
मा नः प्राणेषु रीरिषः ॥  

#### ०६
वायुः सत्ये अधिश्रितः  
प्राणापानाव् अभिरक्षन् ।  
सं प्रजा ऐरयद् इमाः ॥  

#### ०७
देवा यत्ताः प्रजापताव्  
आदित्याश् च येमिरे ।  
पूषा रश्मिष्व् आयत  
आदित्यो विष्णुर् आक्रमे  
स रोहं दिवि रोहति ॥  

#### ०८
प्रजाद्देवाः सवितुः सवे  
त्वष्टा रूपाणि पिंशतु ।  
अञ्जन्तौ मधुना पयो  
अतन्द्रं यातम् अश्विना ॥  

#### ०९
विश्वे देवाः प्र यातन-  
-आदित्यासः सजोषसः ।  
पुरः पश्चात् स्वस्तये ॥  

#### १०
ब्रह्म वर्म बृहस्पतिः  
संगवो नो ऽभि रक्षतु ।  
देवो देवैः पुरोहितः ॥  

#### ११
मरुतो वृष्ट्या न आ गत  
सत्यधर्माण ऊतये ।  
अपराह्नेषु जिन्वत ॥  

#### १२
इन्द्रो राजा दिवस् पतिर्  
अहर् विमाय तिष्ठति ।  
स न इमाः कल्पयाद् दिशः ॥  

### ०१३

#### ०१
आवतस् ते परावतः  
परावतस् त आवतः ।  
इहैव भव मा नु गा  
मा पूर्वान् अनु गा गतान्  
असुं बध्नामि ते दृढम् ॥  

#### ०२
यत् त्वाभिचेरुः पुरुषः  
सो यद् अरुणो जनः ।  
उन्मोचन प्रमोचने  
उभे वाचा वदामि ते ॥  

#### ०३
यद् दुद्रोहिथ शेपिषे  
स्त्रियै पुंसे अचित्त्या । +++(Bhatt. acittyā)+++  
(…) ॥ +++(see 2cd)+++  

#### ०४
यद् एनसो मातृकृताच्  
छेषे पितृकृताद् उत ।  
उन्मोचन प्रमोचने  
उभे वाचा वदामि ते ॥  

#### ०५
यत् ते माता यत् ते पिता  
जामिर् भ्राता च सर्जतः ।  
प्रत्यक् सेवस्य भेषजं  
जरदष्टिं कृणोमि त्वा ॥  

#### ०६
एह्य् एहि पुनर् एहि  
सर्वेण मनसा सह ।  
दूतौ यमस्य मानु गा  
अधि जीवपुरा इहि ॥  

#### ०७
अनुहूतः पुनर् एहि  
विद्वान् उदयनं पथः ।  
आरोहणम् आक्रमणं  
जीवतोजीवतो ऽयनम् ॥  

#### ०८
मा बिभेर् न मरिष्यसि  
जरदष्टिर् भविष्यसि ।  
निर् अवोचम् अहं यक्ष्मम्  
अङ्गेभ्यो अङ्गज्वरं तव ॥  

#### ०९
शीर्षरोगो अङ्गरोगो  
यश् च ते हृदयामयः ।  
यक्ष्मः श्येन इव प्रापप्तद्  
वाचा नुत्तः परस्तरम् ॥  

#### १०
ऋषी बोधप्रतीबोधाव्  
अस्वप्नो यश् च जागृविः ।  
ते ते प्राणस्य गोप्तारो  
दिवा नक्तं च जाग्रतु ॥  

### ०१४

#### ०१
अयम् अग्निर् उपसद्य  
इह सूर्य उद् एतु ते ।  
उद् एहि मृत्योर् गम्भीरात्  
कृच्छ्राच् चित् तमसस् परि ॥  

#### ०२
नमो यमाय नमो ऽस्तु मृत्यवे  
नमः पितृभ्य उत ये नयन्ते ।  
उत्पारणस्य यो वेद  
तम् अग्निं तत् पुरो दधे ॥  

#### ०३
ऐतु प्राण ऐतु मन  
ऐतु चक्षुर् अथो बलम् ।  
शरीरम् अस्य सं विदां  
तत् पद्भ्यां प्रति तिष्ठतु ॥  

#### ०४
प्राणेनाग्ने चक्षुषा सं सृजेमं  
सम् ईरय तन्वा सं बलेन ।  
वेत्थामृतस्य मा मृत  
मो षु भूमिगृहो भुवत् ॥  

#### ०५
मा ते प्राण उप दसन्  
मापानो अपि धायि ते ।  
सूर्यस् त्वाधिपतिर् मृत्योर्  
उदायच्छाति रश्मिभिः ॥  

#### ०६
इयम् अन्तर् वदत्य् उग्रा  
जिह्वा पनिष्पदा ।  
तया रोगान् वि नयामः  
शतं रोपीश् च तक्मनः ॥  

#### ०७
अयं लोकः प्रियतमो  
देवानाम् अपराजितः ।  
यस्मै त्वम् इह जज्ञिषे  
दिष्टः पुरुष मृत्यवे ।  
तस्मै त्वानु ह्वयामसि  
मा पुरा जरसो मृथाः ॥  

### ०१५

#### ०१
ते ऽवदन् प्रथमा ब्रह्मकिल्बिषे  
ऽकूपारः सलिलो मातरिश्वा ।  
वीडुहरस् तप उग्रं मयोभुव  
आपो देवीः प्रथमजा ऋतस्य ॥  

#### ०२
सोमो राजा प्रथमो ब्रह्मजायां  
पुनः प्रायच्छद् अहृणीयमानः ।  
अन्वर्तिता वरुणो मित्र आसीद्  
अग्निर् होता हस्तगृह्या निनाय ॥  

#### ०३
हस्तेनेव ग्राह्य आधिर् अस्या  
ब्रह्मजायेति चेद् अवोचत् ।  
न दूताय प्रह्ये तस्थ एषा  
तथा राष्ट्रं गुपितं क्षत्रियस्य ॥  

#### ०४
याम् आहुस् तारकां विकेशीं  
दुच्छुनां ग्रामम् अवपद्यमानाम् ।  
सा ब्रह्मजाया प्र दुनोति राष्ट्रं  
यत्र प्रापादि शशः कल्कुषीमान् ॥  

#### ०५
ब्रह्मचारी चरति वेविषद् विषः  
स देवानां भवत्य् एकम् अङ्गम् ।  
तेन जायाम् अन्व् अविन्दद् बृहस्पतिः  
सोमेन नीतां जुह्वं न देवाः ॥  

#### ०६
देवा एतस्याम् अवदन्त पूर्वे  
सप्तर्षयस् तपसे ये निषेदुः ।  
भीमा जाया ब्राह्मणस्यापनीता  
दुर्धां दधाति परमे व्योमन् ॥  

#### ०७
ये गर्भा अवपद्यन्ते  
जगद् यच् चापलुप्यते ।  
वीरा ये हन्यन्ते मिथो  
ब्रह्मजाया हिनस्ति तान् ॥  

#### ०८
सर्वे गर्भाः प्र व्यथन्ते  
कुमारा दशमास्याः ।  
यस्मिन् राष्ट्रे निरुध्यते  
ब्रह्मजाया अचित्त्या ॥ +++(Bhatt. acittyā)+++  

#### ०९
पुनर् वै देवा अददुः  
पुनर् मनुष्या उत ।  
राजानः सत्यं कृण्वन्तो  
ब्रह्मजायां पुनर् ददुः ॥  

#### १०
पुनर्दाय ब्रह्मजायां +++(Bhatt. yo punardāya; see Kim 2014, 334)+++  
कृत्वी देवैर् निकिल्बिषम् ।  
ऊर्जं पृथिव्या भक्त्वा-  
-उरुगायम् उपासते ॥  

### ०१६

#### ०१
न तत्र धेनुर् दुहे  
नानड्वान् सहते धुरम् ।  
विजानिर् यत्र ब्राह्मणो  
रात्रिं वसति पापया ॥  

#### ०२
न वर्षं मैत्रावरुणं  
ब्रह्मज्यम् अभि वर्षति ।  
नास्मै समितिः कल्पते  
न मित्रं नयते वशम् ॥  

#### ०३
असृङ्मती चरति ब्रह्मजाया  
आशा लिम्पन्ती प्रदिशश् चतस्रः ।  
यः क्षत्रियः पुनर् एनां ददाति  
स दिवो धारां धयति प्रपीनाम् ॥  

#### ०४
यो ऽपुनर्दाय ब्रह्मजायां  
राजा तल्पे निपद्यते ।  
दुर्योणा अस्मा ओषधीर्  
याः काश् चाभि विपश्यति ॥  

#### ०५
विषम् अश्नात्य् अपां  
विषम् अश्नाति वीरुधाम् ।  
यो ब्रह्मजायां न पुनर् ददाति  
तस्मै देवाः सुदिहं दिग्धम् अस्याम् ॥ +++(read asyān)+++  

#### ०६
उद्यत् पतयो दश  
स्त्रियाः पूर्वे अब्राह्मणाः ।  
ब्रह्मा चेद् धस्तम् अग्रहीत्  
स एव पतिर् एकधा ॥  

#### ०७
ब्राह्मण एव पतिर्  
न राजा नोत वैश्यः ।  
तत् सूर्यः प्रब्रुवन्न् एति  
पञ्चभ्यो मानवेभ्यः ॥  

### ०१७

#### ०१
नैतां ते देवा अददुस्  
तुभ्यं नृपते अत्तवे ।  
मा ब्राह्मणस्य राजन्य  
गां जिघत्सो अनाद्याम् ॥  

#### ०२
अक्षद्रुग्धो राजन्यः  
पाप आत्मपराजितः ।  
स ब्राह्मणस्य गाम् अद्याद्  
अद्य जीवानि मा श्वः ॥  

#### ०३
निर् वै क्षत्रं नयति हन्ति वर्चो  
ऽग्निर् इवारब्धः प्र दुनोति राष्ट्रम् ।  
यो ब्राह्मणं देवबन्धुं हिनस्ति  
न स पितॄणाम् अप्य् एति लोकम् ॥  

#### ०४
देवपीयुश् चरति मर्त्येषु  
गरगीर्णो भवत्य् अस्थिभूयान् ।  
यो ब्राह्मणं मन्यते अन्नम् एव  
स विषस्य पिबति तैमातस्य ॥  

#### ०५
विषं स पिबति तैमातं  
पश्यन्न् अग्निं प्र सीदति ।  
यो ब्राह्मणस्य सद् धनम्  
अभि नारद मन्यते ॥  

#### ०६
शतापाष्ठां नि गिरति  
तां न शक्नोति निष्खिदम् ।  
अन्नं यो ब्रह्मणां मल्वः +++(emend. Kim 2014, 346; Bhatt. manyaḥ)+++  
स्वाद्व् अद्मीति मन्यते ॥  

#### ०७
य एनां हन्ति मृदु मन्यमानो  
देवपीयुर् धनकामो न चित्तात् ।  
सं तस्येन्द्रो हृदये अग्निम् इन्ध  
उभे एनं द्युष्टो नभसी चरन्तम् ॥  

#### ०८
न ब्राह्मणो हिंसितवा  
अग्नेः प्रियतमा तनूः ।  
सोमो ह्य् अस्य दायाद  
इन्द्रो अस्याभिशस्तिपाः ॥  

#### ०९
अग्निर् वै नः पदवायः  
सोमो दायाद उच्यते ।  
जेता अभिशस्तेन्द्रस्  
तत् सत्यं देवसंहितम् ॥  

#### १०
आविष्टिताघविषा  
पृदाकूर् इव चर्मणा ।  
सा ब्राह्मणस्य राजन्य  
तृष्टैषा गौर् अनाद्या ॥  

### ०१८

#### ०१
इषुर् इव दिग्धा नृपते  
पृदाकूर् इव गोपते ।  
सा ब्राह्मणस्येषुर् दिग्धा  
तया विध्यति पीयकः ॥  

#### ०२
तीक्ष्णेषवो ब्राह्मणा हेतिमन्तो  
याम् अस्यन्ति शरव्यां न सा मृषा ।  
अनुहाय तपसा मन्युना चोत  
दूराद् अव भिन्दन्ति ते तया ॥  

#### ०३
जिह्वा ज्या भवति कुल्मलं वाङ्  
नाडीका दन्तास् तपसा सुदिग्धाः ।  
तेभिर् ब्रह्मा विध्यति देवपीयून्  
हृद्बलैर् धनुर्भिर् देवजूतैः ॥  

#### ०४
ये ब्राह्मणं हिंसितारस् तपस्विनं  
मनीषिणं ब्रह्मचर्येण श्रान्तम् ।  
अवर्तिमद् भविता राष्ट्रम् एषां  
तमसीव निहितं नानु वेत्ताः ॥  

#### ०५
ये सहस्रम् अराजन्न्  
आसन् दशशता उत ।  
ते ब्राह्मणस्य गां जग्ध्वा  
वैतहव्याः पराभवन् ॥  

#### ०६
गौर् एव तान् हन्यमाना  
वैतहव्याꣳ अवातिरत् ।  
ये केशर प्राबन्धायाश्  
चरमाजाम् अपेचिरन् ॥  

#### ०७
अतिमात्रा अजायन्त  
नोद् इव दिवम् अस्पृशन् ।  
भृगुं हिंसित्वा माहीना  
असंभव्यं पराभवन् ॥  

#### ०८
ये बृहत्सामानम् आङ्गिरसम्  
आर्पयन् ब्राह्मणं जनाः ।  
येत्वस् तेषाम् उभयादन्न्  
अविस् तोकान्य् आवयत् ॥  

#### ०९
ये ब्राह्मणं प्रत्यष्ठीवन्  
ये चास्मिच् छुक्लम् ईषिरे ।  
अस्नस् ते मध्ये कुल्यायाः  
केशान् खादन्त आसते ॥  

#### १०
अष्टापदी चतुरक्षी  
चतुःश्रोत्रा चतुर्हनुः ।  
द्विजिह्वा द्विप्राणा भूत्वा  
सा राष्ट्रम् अव धूनुते ॥  

### ०१९

#### ०१
ब्रह्मगवी पच्यमाना  
यावत् साभि विजङ्गहे ।  
तेजो राष्ट्रस्य निर् हन्ति  
न वीरो जायते पुमान् ॥  

#### ०२
आक्रमणेन वै देवा  
द्विषन्तो घ्नन्ति पूरुषम् ।  
स्तेयादं ब्रह्मज्यं  
क्षेत्रे चानृतवादिनम् ॥  

#### ०३
विषम् एतद् देवकृतं  
राजा वरुणो अब्रवीत् ।  
न ब्राह्मणस्य गां जग्ध्वा  
राष्ट्रे जागार कश् चन ॥  

#### ०४
तद् वै राष्ट्रम् आ स्रवति  
भिन्नां नावम् इवोदकम् ।  
ब्राह्मणो यत्र जीयते  
तद् राष्ट्रं हन्ति दुच्छुना ॥  

#### ०५
एकशतं वै जनता  
भूमिर् या व्यधूनुत ।  
प्रजां हिंसित्वा ब्राह्मणीम्  
असंभव्यं पराभवन् ॥  

#### ०६
याम् उदाजन्न् ऋषयो मनीषिणः +++(Bhatt. and Kim 2014, 363 udājan)+++  
श्रमसातां बृहतीं देवजूताम् ।  
सा ब्रह्मज्यं पचति पच्यमाना  
राष्ट्रम् अस्य बृहती यच् च वर्चः ॥  

#### ०७
वाचा ब्राह्मणम् ऋच्छति  
जामि हन्त्य् अचित्त्या । +++(Bhatt. acittyā)+++  
मित्राय सत्ये द्रुह्यति  
यं देवा घ्नन्ति पूरुषम् ॥  

### ०२०

#### ०१
एकपाच् छन्द एककामं च ।  
तद् आप्नोति चाव च रुन्धे  
प्रथमया रात्र्या  
प्रथमया समिधा ॥  

#### ०२
द्विपाच् छन्दो द्विपदश् च पशून् ।  
तद् आप्नोति चाव च रुन्धे  
द्वितीयया रात्र्या  
द्वितीयया समिधा ॥  

#### ०३
त्रींल् लोकांस् त्रींल् लोकपतीन् । +++(Bhatt. trīl lokāns trīṃ)+++  
तद् आप्नोति चाव च रुन्धे  
तृतियया रात्र्या  
तृतीयया समिधा ॥  

#### ०४
चतुष्पाच् छन्दश् चतुष्पदश् च पशून् ।  
तद् आप्नोति चाव च रुन्धे  
चतुर्थ्या रात्र्या  
चतुर्थ्या समिधा ॥  

#### ०५
पञ्च दिशः पञ्च प्रदिशः ।  
तद् आप्नोति चाव च रुन्धे  
पञ्चम्या रात्र्या  
पञ्चम्या समिधा ॥  

#### ०६
त्रैष्टुभं छन्दो विराजं  
स्वराजं सम्राजम् ।  
तद् आप्नोति चाव च रुन्धे  
सष्ठ्या रात्र्या षष्ठ्या समिधा ॥  

#### ०७
सप्त प्राणान् सप्तापानान्  
सप्त ऋषींश् च ।  
तद् आप्नोति चाव च रुन्धे  
सप्तम्या रात्र्या सप्तम्या समिधा ॥  

#### ०८
ओजश् च तेजश् च सहश् च बलं च ।  
तद् आप्नोति चाव च रुन्धे  
अष्टम्या रात्र्या अष्टम्या समिधा ॥  

#### ०९
अम्भश् च महश् चान्नं चान्नाद्यं च ।  
तद् आप्नोति चाव च रुन्धे  
नवम्या रात्र्या नवम्या समिधा ॥  

#### १०
ब्रह्म च क्षत्रं चेन्द्रियं  
च ब्राह्मणवर्चसं च ।  
तद् आप्नोति चाव च रुन्धे  
दशम्या रात्र्या दशम्या समिधा ॥  

#### ११
विश्वावसू च सर्ववसू च ।  
तद् आप्नोति चाव च रुन्धे +++(note sandhi -e e-)+++  
एकादश्या रात्र्या एकादश्या समिधा ॥  

#### १२
पाङ्क्तं छन्दः प्रजापतिं संवत्सरम् ।  
तद् आप्नोति चाव च रुन्धे  
द्वादश्या रात्र्या द्वादश्या समिधा ॥  



### ०२१

#### ०१
यो वा एकशरावं निर्वपेद् एकर्षिम् एवानु निर् वपेत् ।  
एष वा एकर्षिर् यद् अग्निः ।  
एकर्षिं चैव लोकं चाव रुन्धे +++(note sandhi -e e-)+++  
एकर्षिर् इव तपत्य् एकर्षिर् इव दीदायैकर्षिर् इवान्नादो भवति य एवं वेद ।  
स य एवं विद्वान् प्राश्नीयाद् एताम् एव देवतां मनसा ध्यायेद्  
एकर्षेस् त्वा चक्षुषा पश्याम्य्  
एकर्षेस् त्वा हस्ताभ्याम् आ रभ  
एकर्षेस् त्वास्येन प्राश्नाम्य्  
एकर्षेस् त्वा जठरे सादयामीति ।  
स यथा हुतम् इष्टं प्राश्नीयाद् एवैनं प्राश्नाति ॥  

#### ०२
यो वै द्विशरावं निर्वपेत् प्राणापानाव् एवानु निर् वपेत् ।  
एतौ वै प्राणापानौ यन् मातरिश्वा चाग्निश् च ।  
प्राणापानौ चैव लोकं चाव रुन्धे  
ज्योग् जीवति सर्वम् आयुर् एति न पुरा जरसः प्रमीयते यः (…) । +++(see 1d)+++  
स य एवं विद्वान्) प्रश्नीयाद् एताम् एव देवते मनसा ध्यायेत्  
प्राणापानयोस् त्वा चक्षुषा पश्यामि  
प्राणापानयोस् त्वा हस्ताभ्याम् आ रभे  
प्राणापानयोस् त्वास्येन प्राश्नामि  
प्राणापानयोस् त्वा जठरे (…) । +++(see 1i)+++  
(…) ॥ +++(see 1j)+++  

#### ०३
यो वै त्रिशरावं निर्वपेत् त्रीण्य् एव त्रिकद्रुकाण्य् अनु निर् वपेत् ।  
एतानि वै त्रीणि त्रिकद्रुकाणि यद् ऋचः सामानि यजूंषि ब्राह्मणम् ।  
ब्रह्म चैव लोकं चाव रुन्धे  
ब्राह्मणवर्चसी भवति यः (…) +++(see 1d)+++  
(…) प्राश्नीयाद् एताम् एव देवतां मनसा ध्यायेद् +++(see 1e)+++  
ब्रह्मणस् त्वा चक्षुषा पश्यामि  
ब्रह्मणस् त्वा हस्ताभ्याम् आ रभे  
ब्रह्मणस् त्वास्येन प्राश्नामि  
ब्रह्मणस् त्वा (…) । +++(see 1i)+++  
(…) ॥ +++(see 1j)+++  

#### ०४
यो वै चतुःशरावं निर्वपेच् चतस्र एवोर्वीर् अनु निर् वपेत् ।  
एता वै चतस्र उर्वीर् यद् दिशः ।  
दिशश् चैव लोकं चाव रुन्धे  
कल्पन्ते अस्मै दिशो दिशां प्रियो भवति यः (…) । +++(see 1d)+++  
(…) प्राश्नीयाद् एताम् एव देवतां मनसा ध्यायेद् +++(see 1e)+++  
दिशां त्वा चक्षुषा पश्यामि  
दिशां त्वा हस्ताभ्याम् आ रभे  
दिशां त्वास्येन प्राश्नामि  
दिशां त्वा (…) । +++(see 1i)+++  
(…) ॥ +++(see 1j)+++  

#### ०५
यो वै पञ्चशरावं निर्वपेद् वैश्वानरम् एव पञ्चमूर्धानम् अनु निर् वपेत् ।  
एष वै वैश्वानरः पञ्चमूर्धा यद् द्यौश् च पृथिवी च मातरिश्वा चाग्निश् चाजस्रा चातपन् । +++(see Kim 2014, 377, 379)+++  
वैश्वानरं चैव लोकं चाव रुन्धे  
वैश्वानर इव तपति वैश्वानर इव दीदाय वैश्वानर इवान्नादो भवति यः (…) । +++(see 1d)+++  
(…) प्राश्नियाद् एताम् एव देवतां मनसा ध्यायेद् +++(see 1e)+++  
वैश्वानरस्य त्वा चक्षुषा पश्यामि  
वैश्वानरस्य त्वा हस्ताभ्याम् आ रभे  
वैश्वानरस्य त्वास्येन प्राश्नामि  
वैश्वानरस्य त्वा (…) । +++(see 1i)+++  
(…) ॥ +++(see 1j)+++  

#### ०६
यो वै षट्शरावं निर्वपेत् षड् याव्न एव देवान् अनु निर् वपेत् ।  
एते वै षड् यावानो देवा यद् ऋतवः ।  
ऋतूंश् चैव लोकं चाव रुन्धे  
कल्पन्ते अस्मा ऋतवो न ऋतुष्व् आवृश्चत ऋतूनां प्रियो भवति यः (…) । +++(see 1d)+++  
(…) प्राश्नीयाद् एता एव देवता मनसा ध्यायेद् +++(see 1e)+++  
ऋतूनां त्वा चक्षुषा पश्याम्य्  
ऋतूनां त्वा हस्ताभ्याम् आ रभ  
ऋतूनां त्वास्येन प्राश्नाम्य्  
ऋतूनां त्वा (…) । +++(see 1i)+++  
(…) ॥ +++(see 1j)+++  

#### ०७
यो वै सप्तशरावं निर्वपेत् सप्त ऋषीन् एवानु निर् वपेत् ।  
एते वै सप्त ऋषयो यत् प्राणापानव्यानाः ।  
सप्तर्षींश् चैव लोकं चाव रुन्धे  
ज्योग् जीवति सर्वम् आयुर् एति न पुरा जरसः प्रमीयते यः (…) । +++(see 1d)+++  
(…) प्राश्नीयाद् एता एव देवता मनसा ध्यायेत् +++(see 1e)+++  
सप्तर्षीणां त्वा चक्षुषा पश्यामि  
सप्तर्षीणां त्वा हस्ताभ्याम् आ रभे  
सप्तर्षीणां त्वास्येन प्राश्नामि  
सप्तर्षीणां त्वा (…) । +++(see 1i)+++  
(…) ॥ +++(see 1j)+++  

#### ०८
यो वा अष्टशरावं निर्वपेद् विराजम् एववाष्टापदीम् अनु निर् वपेत् ।  
एषा वै विराड् अष्टापदी यद् द्यौश् च पृथिवी चापश् चौषधयश् च वायुश् चान्तरिक्षं च सूर्यश् च चन्द्रमाश् च ।  
विराजं चैव लोकं चाव रुन्धे  
वि राजत्य् अस्मिंश् च लोके अमुष्मिंश् च वैराज र्षभ इत्य् एनम् आहुर् यः (…) । +++(see 1d)+++  
(…) प्राश्नीयाद् एताम् एव देवतां मनसा ध्यायेद् +++(see 1e)+++  
विराजस् त्वा चक्षुषा पश्यामि  
विराजस् त्वा हस्ताभ्याम् आ रभे  
विराजस् त्वास्येन प्राश्नामि  
विराजस् त्वा (…) । +++(see 1i)+++  
(…) ॥ +++(see 1j)+++  

#### ०९
यो वै नवशरावं निर्वपेन् नव याव्न एव देवान् अनु निर्वपेत् ।  
एते वै नवयावानो देवा यन् मासाः ।  
मासश् चैव लोकं चव रुन्धे  
कल्पन्ते अस्मै मासा मासां प्रियो भवति यः (…) । +++(see 1d)+++  
(…) प्राश्नीयाद् एता एव देवता मनसा ध्यायेन् +++(see 1e)+++  
मासां त्वा चक्षुषा पश्यामि  
मासां त्वा हस्ताभ्याम् आ रभे  
मासां त्वास्येन प्राश्नामि  
मासां त्वा (…) । +++(see 1i)+++  
(…) ॥ +++(see 1j)+++  

#### १०
यो वै दशशरावं निर्वपेद् इडाम् एव धेनुम् अनु निर्वपेत् ।  
एसा वा इडा धेनुर् यद् यज्ञः पशवः ।  
इडां चैव धेनुं यज्ञं च लोकं च पशूंश् चाव रुन्धे  
कल्पन्ते अस्मा इड इडां प्रियो भवति यः (…) । +++(see 1d)+++  
(…) प्राश्नीयद् एताम् एव देवतां मनसा ध्यायेद् +++(see 1e)+++  
इडायास् त्वा चक्षुषा पश्यामि-  
-इडायास् त्वा हस्ताभ्याम् आ रभ  
इडायास् त्वास्येन प्राश्नामि-  
-इडायास् त्वा (…) । +++(see 1i)+++  
(…) ॥ +++(see 1j)+++  

#### ११
यो वा एकादशशरावं निर्वपेद् रोहितम् एवानु निर् वपेत् ।  
एष वै रोहितो यद् इन्द्रः ।  
इन्द्रं चैव लोकं चाव रुन्धे +++(note sandhi -e i-)+++  
इन्द्रियावी प्रिय इन्द्रस्य भवति यः (…) । +++(see 1d)+++  
(…) प्राश्नीयाद् एताम् एव देवतां मनसा ध्यायेद् +++(see 1e)+++  
इन्द्रस्य त्वा चक्षुषा पश्यामि-  
-इन्द्रस्य त्वा हस्ताभ्याम् आ रभ  
इन्द्रस्य त्वास्येन प्राश्नामि-  
-इन्द्रस्य त्वा (…) । +++(see 1i)+++  
(…) ॥ +++(see 1j)+++  

#### १२
यो वै द्वादशशरावं निर्वपेद् विश्वाम् एव देवान् अनु निर् वपेत् ।  
एते वै विश्वे देवा यद् इदं सर्वम् ।  
विश्वांश् चैव देवाꣳल् लोकं चाव रुन्धे  
कल्पन्ते अस्मै विश्वे देवाः प्रियो विश्वेषां देवानां भवति य एवं वेद ।  
स य एवं विद्वान् प्राश्नीयाद् एता एव देवता मनसा ध्यायेद्  
विश्वेषां त्वा देवानां चक्षुषा पश्यामि  
विश्वेषां त्वा देवानां हस्ताभ्याम् आ रभे  
विश्वेषां त्वा देवानाम् आस्येन प्राश्नामि  
विश्वेषां त्वा देवानां जठरे सादयामीति ।  
स यथा हुतम् इष्टं प्राश्नीयाद् एवैनं प्राश्नाति ॥  

### ०२२

#### ०१
इमां मात्रां निर् वप ओदनस्य  
तस्य पक्ता मुच्यतां किल्बिषेभ्यः ।  
अभिद्रोहाद् एनसो दुष्कृताच् च  
पुनातु मा पवनैः पवित्रः ॥  

#### ०२
भद्रौ हस्तौ भद्रा जिह्वा  
भद्रं भवतु मे वचः ।  
मह्यं पवित्रम् ओदनं  
ब्रह्मणा निर् वपामसि  
हस्ताभ्यां निर् वपामसि ॥  

#### ०३
यन् मयि गर्भे सति  
माता चकार दुष्कृतम् ।  
अयं मा तस्माद् ओदनः  
पवित्रः पात्व् अंहसः ॥  

#### ०४
यद् अर्वाचीनम् एकहायनाद्  
अनृतं किं चोदिम ।  
(…) ॥ +++(see 3cd)+++  

#### ०५
यद् दुष्कृतं यच् छमलं  
यद् एनश् चकृमा वयम् ।  
(…) ॥ +++(see 3cd)+++  

#### ०६
यन् मातरं यत् पितरं  
यद् वा जामिं जिहिंसिम ।  
(…) ॥ +++(see 3cd)+++  

#### ०७
यन् मातृघ्ना यत् पितृघ्ना  
भ्रूणघ्ना यत् सहासिम ।  
(…) ॥ +++(see 3cd)+++  

#### ०८
श्यावदता कुनखिना  
स्तेनेन यत् सहासिम ।  
(…) ॥ +++(see 3cd)+++  

#### ०९
शिशुन्धानां पूंश्चलानां  
तक्ष्णां यद् अन्नम् आशिम ।  
(…) ॥ +++(see 3cd)+++  

#### १०
यद् अपाम् अपजह्रिम  
निमज्य पपिमोदकम् ।  
(…) ॥ +++(see 3cd)+++  

### ०२३

#### ०१
यत् क्रुद्धा मन्युतो वयं  
ब्राह्मणस्य निजग्मिम  
पदा वा गाम् उपारिम ।  
(…) ॥ +++(see 9.22.3cd)+++  

#### ०२
यद् ब्रह्मचर्ये यत् स्नातचर्ये  
अनृतं किं चोदिम ।  
(…) ॥ +++(see 9.22.3cd)+++  

#### ०३
किलासेन दुश्चर्मणा  
वण्डेन यत् सहाशिम-  
-आधाराभिगतेन वा ।  
(…) ॥ +++(see 9.22.3cd)+++  

#### ०४
यत् क्षेत्रम् अभितिष्ठाथ-  
-अश्वं वा यं निरेमिषे ।  
(…) ॥ +++(see 9.22.3cd)+++  

#### ०५
यद् अक्षेषु हिरण्ये  
गोष्व् अश्वेषु यद् धने  
अनृतं किं चोदिम ।  
(…) ॥ +++(see 9.22.3cd)+++  

#### ०६
सख्युर् जायां स्वां दासीं  
सूतिकां लोहितावतीम्  
अशुद्धां यद् उपेयिम ।  
(…) ॥ +++(see 9.22.3cd)+++  

#### ०७
परिवित्तेन परिविविदानेन-  
-अभ्यवस्नातेन परिभक्षितेन  
दिधिषूपत्या यत् सहाशिम ।  
(…) ॥ +++(see 9.22.3cd)+++  

#### ०८
यत् कुसीदं विभेजिम  
द्विमेयं धनकाम्या ।  
(…) ॥ +++(see 9.22.3cd)+++  

#### ०९
यद् द्व्येकं यत् त्र्येकम्  
उपैकम् इति यद् ददौ ।  
(…) ॥ +++(see 9.22.3cd)+++  

#### १०
यत् त्वरमाणाः शबलम्  
अपक्वं मांसम् आशिम ।  
(…) ॥ +++(see 9.22.3cd)+++  

### ०२४

#### ०१
यद् अन्नम् आशिमा वयम्  
अनन्नम् अन्नकाम्या-  
-उदरस्याभिशाच्या ।  
(…) ॥ +++(see 9.22.3cd)+++  

#### ०२
यद् विद्वांसो यद् अविद्वांसो  
अनृतं किं चोदिम ।  
अयं मा तस्माद् ओदनः  
पवित्रः पात्व् अंहसः ॥  

#### ०३
यद् देवस्य सवितुः पवित्रं  
सहस्रधारं विततं हिरण्यम् ।  
येनेन्द्रम् अपुननमार्तमर्त्यास्  
तेनायं मां सर्वपशुं पुनातु ॥  

#### ०४
येनापुनात् सविता रेवतीर् अपो  
येनापुनीत वरुणः सवाय ।  
येनेमा विश्वा भुवनानि पूतास्  
तेनायं मां सर्वपशुं पुनातु ॥  

#### ०५
अति क्रामामि दुरितं यद् एनो  
जहामि रिप्रं परमे सधस्थे ।  
येन यन्ति सुकृतो नापि दुष्कृतस्  
तम् आ रुहेम सुकृताम् उलोकम् ॥  

#### ०६
मा यक्ष्मम् इह हासिष्ट  
मा रिफन्तो वि गातन ।  
अमैव पुण्यम् अस्तु नो  
अत्तॄन् अन्व् एति किल्बिषम् ॥ +++(thus Kim 2014, 412-413; Lubotsky 2007, 30 attrīn; Bhatt. atṛn)+++  

#### ०७
इमं पचाम्य् ओदनं  
पवित्रं पवनाय कम् ।  
स मा मुञ्चतु दुष्कृताद्  
विश्वस्माच् चैनसस् परि ॥  

### ०२५

#### ०१
सहस्राक्षं शतधारम्  
ऋषिभिः पवनं कृतम् ।  
तेना सहस्रधारेण  
पवमानः पुनातु मा ॥  

#### ०२
येन पूतम् अन्तरिक्षं  
यस्मिन् वायुर् अधि श्रितः ।  
(…) ॥ +++(see 1cd)+++  

#### ०३
येन पूते द्यावापृथिवी  
आपः पूता अथो स्वः ।  
(…) ॥ +++(see 1cd)+++  

#### ०४
येन पूते अहोरात्रे  
दिशः पूता उत येन प्रदेशाः ।  
(…) ॥ +++(see 1cd)+++  

#### ०५
येन पूतौ सूर्याचन्द्रमसौ  
नक्षत्राणि भूतकृतः सह येन पूताः ।  
(…) ॥ +++(see 1cd)+++  

#### ०६
येन पूता वेदिर् अग्निः  
परिधयः सह येन पूताः ।  
(…) ॥ +++(see 1cd)+++  

#### ०७
येन पूतं बर्हिर्  
आज्यम् अथो हविः ।  
(…) ॥ +++(see 1cd)+++  

#### ०८
येन पूतो यज्ञो  
वषट्कार उताहुतिः ।  
(…) ॥ +++(see 1cd)+++  

#### ०९
येन पूतौ व्रीहियवौ  
याभ्यां यज्ञो अधिनिर्मितः ।  
(…) ॥ +++(see 1cd)+++  

#### १०
येन पूता अश्वा गावो  
अथो पूता अजावयः ।  
(…) ॥ +++(see 1cd)+++  

### ०२६

#### ०१
येन पूता ऋचः सामानि  
यजुर् ब्रह्मणा सह येन पूतम् ।  
(…) ॥ +++(see 9.25.1cd)+++  

#### ०२
येन पूता अथर्वाण आथर्वणा  
अङ्गिरसो देवताः सह येन पूताः ।  
(…) ॥ +++(see 9.25.1cd)+++  

#### ०३
येन पूता ऋतवो येनार्तवा  
येभ्यः संवत्सरो अधिनिर्मितः ।  
(…) ॥ +++(see 9.25.1cd)+++  

#### ०४
येन पूता वनस्पतयो वानस्पत्या  
ओषधयो वीरुधः सह येन पूताः ।  
(…) ॥ +++(see 9.25.1cd)+++  

#### ०५
येन पूता गन्धर्वाप्सरसाः  
सर्पपुण्यजनाः सह येन पूताः ।  
(…) ॥ +++(see 9.25.1cd)+++  

#### ०६
येन पूता नद्यः सिन्धवः  
समुद्रः सह येन पूतः ।  
(…) ॥ +++(see 9.25.1cd)+++  

#### ०७
येन पूताः पर्वता हिमवन्तो  
वैश्वानरः परिभूः सह येन पूतः ।  
(…) ॥ +++(see 9.25.1cd)+++  

#### ०८
येन पूता विश्वे देवाः  
परमेष्ठी प्रजापतिः ।  
(…) ॥ +++(see 9.25.1cd)+++  

#### ०९
येन पूत स्तनयित्नुर्  
अपां वत्सः प्रजापतिः ।  
(…) ॥ +++(see 9.25.1cd)+++  

#### १०
येन पूतः प्रजापतिर् लोकान्  
विश्वं भूतं स्वर् आजभार ।  
(…) ॥ +++(see 9.25.1cd)+++  

#### ११
येन पूतम् ऋतं सत्यं  
तपो दीक्षा च पूयते ।  
(…) ॥ +++(see 9.25.1cd)+++  

#### १२
येन पूतम् इदं सर्वं  
यद् भूतं यच् च भाव्यम् ।  
तेना सहस्रधारेण  
पवमानः पुनातु मा ॥  

### ०२७

#### ०१
उच्चैर् घोषो दुन्दुभिः सत्वनायं  
वानस्पत्यः संभृत उस्रियाभिः ।  
वाचं क्षणुवानो दमयन् सपत्नान्  
सिंह इव ज्येष्यन्न् अभि तंस्तनीभिः ॥  

#### ०२
सिंह इवास्तानीद् द्रुवयो विबद्धो  
ऽभिक्रन्दन्न् ऋषभो वाशिताम् इव ।  
वृषा त्वं वध्रयस् ते सपत्ना  
ऐन्द्रस् ते शुष्मो अभिमातिषाहः ॥  

#### ०३
संजयन् पृतना ऊर्ध्वमायुर्  
गृह्या गृह्णानो बहुधा वि चक्ष्व ।  
दैवीं वाचम् आ हुर गुरस्व वेधाः  
शत्रूणाम् उप भरस्व वेदः ॥  

#### ०४
वृषेव यूथं सहसो विदानो  
गव्यन्न् अभि रुव संधनाजित् ।  
शुचा विध्य हृदयं परेषां  
हित्वा ग्रामान् प्रच्युता यन्तु शत्रवः ॥  

#### ०५
दुन्दुभेर् वाचं प्रयतां वदन्तीम्  
आशृण्वती नाथिता घोषबुद्धा ।  
नारी पुत्रान् धावतु हस्तगृह्य-  
-अमित्री भीता समरे वधाना ॥  

#### ०६
धीभिः कृतः प्र भरस्व वाचम्  
उद् धर्षय सत्वनाम् आयुधानि ।  
अमित्रसेनाम् अभिजञ्जभानो  
द्युमद् वद दुन्दुभे सूनृतावत् ॥  

#### ०७
पूर्वो दुन्दुभे वि षहस्व शत्रून्  
भूम्याः पृष्ठे वद बहु रोचमानः ।  
इन्द्रमेदी सत्वनः सं ह्वयस्व  
मित्रैर् अमित्रान् अव जङ्घनीहि ॥  

#### ०८
अन्तरेमे नभसी घोषो अस्तु  
पृथक् ते ध्वनयो यन्तु शीभम् ।  
अभि क्रन्द स्तनयोत्पिपानां  
श्लोककृन् मित्रतूर्याय स्वर्धि ॥  

#### ०९
संक्रन्दनः प्रवेदो धृष्णुषेणः  
प्रवेदकृद् बहुधा ग्रामघोषी ।  
श्रेयो वन्वानो वयुनानि विद्वान्  
कीर्तिं बहुभ्यो वि भज द्विराजे ॥  

#### १०
श्रेयःकेतो वसुजित् सहीयान्  
मित्रं दधानस् त्विषितो विपश्चित् ।  
अंशून् इव ग्रावाधिषवणे अद्रिर्  
गव्यं दुन्दुभे अधि नृत्य वेदः ॥  

#### ११
शत्रूषाण् नीषाड् अभिमातिषाहो  
गवेषणः सहमान उद्भित् ।  
वाग्वी मन्त्रं प्र जनयस्व वाजिन्  
साङ्ग्रामजित्यायेषम् उद् वदेह ॥  

#### १२
अच्युतच्युत् समदो गमिष्ठो  
मृधो जेता पृतनाषाड् अयोध्यः ।  
इन्द्रेण क्ल्̥प्तो विदथा निचिक्यद्  
धृद्द्योतनो द्विषतां याहि शीभम् ॥  

### ०२८

#### ०१
इमास् तपन्तु त्वौषधीर्  
ओषधीनाम् अयं रसः ।  
अश्वत्थस् ते ऽयं हृद्य्  
अग्निर् भूतो व्य् ओषतु  
प्र पतातो ममाध्या ॥  

#### ०२
यथा सूत्रं लाक्षारक्तम्  
आज्येनानुषिच्यते ।  
एवा ते कामः सर्पत्व्  
अन्तर् अस्थसु मज्जसु  
प्र (…) ॥ +++(see 1e)+++  

#### ०३
यथा कुष्ठः प्रयस्यति  
यथा दह्यते अर्चिषा ।  
एवा ते दह्यतां मनः  
प्र (…) ॥ +++(see 1e)+++  

#### ०४
पुंसः कुष्ठात् प्र क्षरति  
स्तोक आधीभिर् आभृतः । +++(Bhatt. ādhibhir)+++  
स ते हृदये वि वर्ततां  
प्र (…) ॥ +++(see 1e)+++  

#### ०५
एष ते स्तोको हृदयं  
दिग्धेवेषुः प्र पद्यताम् ।  
अस्त्राखणं यथेष्वा  
कामो विध्यतु त्वा मम  
प्र (…) ॥ +++(see 1e)+++  

#### ०६
हरित एधि शुष्काक्षः  
सर्वदा हृदयामयि ।  
स्त्रियस् ते अन्या मा छान्त्सुर् +++(Bhatt. mā chāñchur)+++  
अथो त्वाशाभि शोचतु  
प्र (…) ॥ +++(see 1e)+++  

#### ०७
शोचीमद् अस्तु ते शयनं  
शोचीमद् उपवेशनम् ।  
शोचीमद् अस्तु ते मनो  
यथात्र न रमासा  
अर्वाची न मनास  
प्र (…) ॥ +++(see 1e)+++  

#### ०८
न रमासै सङ्गतेषु  
शयानं त्वाभि शोचतु ।  
स्तोकस् त्वोत्तुद उत् तुदात्  
प्र (…) ॥ +++(see 1e)+++  

#### ०९
अन्तर् दहति चर्मणो  
अस्थिमांसेभिर् आभृतम् ।  
सर्वान् यज्ञः प्र याशयाद्  
ऐड आधीभिस् तव  
प्र (…) ॥ +++(see 1e)+++  

#### १०
हृदये ऽधि सम् इध्यतां  
स्वैर् मांसेभिर् एष ते ।  
अग्निः कामस्य यो महान्  
स मह्यं रन्धयाति त्वा +++(Bhatt. randhayanti)+++  
प्र (…) ॥ +++(see 1e)+++  

### ०२९

#### ०१
अश्वत्थम् अग्निम् आज्यं  
दूतान् कृण्वे मनोजवान् ।  
अग्निश् चरुम् इवार्चिषा  
कामो विध्यतु त्वा मम  
प्र (…) ॥ +++(see 9.28.1e)+++  

#### ०२
शयानम् अग्न आसीनम्  
अश्वत्थश् च सवासिनौ ।  
चरन्तम् उपतिष्ठन्तं  
ममाधिभिर् वि विध्यतं  
प्र (…) ॥ +++(see 9.28.1e)+++  

#### ०३
चरन्तं त्वा तिष्ठन्तम्  
आसीनम् अपि संसदि ।  
रेष्मा तृणम् इव मथ्नातु  
दहन् कामरथो मम  
प्र (…) ॥ +++(see 9.28.1e)+++  

#### ०४
यथेन्द्रायासुरान्  
अरन्धयद् बृहस्पतिः ।  
एवा त्वम् अग्ने अश्वत्थान्  
अमून् मह्यम् इहानय  
प्र (…) ॥ +++(see 9.28.1e)+++  

#### ०५
अहं ते मन आ दद  
ऐडेन सह मेदिना ।  
देवा मनुष्या गन्धर्वास्  
ते मह्यं रन्धयन्तु त्वा  
प्र (…) ॥ +++(see 9.28.1e)+++  

#### ०६
यथा अश्वत्थस्य पर्णानि  
नेलयन्ति कदा चन ।  
एवासौ मम कामेन  
माव स्वाप्सीत् कदा चन  
प्र पतातो ममाध्या ॥  

#### ०७
कुष्ठं तपन्ति मरुतः स्वाध्यं  
दूर-आजानं स्वरयन्तो अर्चिषा । +++(Bhatt. svādhyandura ājānaṃ)+++  
यथा न स्वपात् कतमच् चनाहर्  
ऐव गच्छान् ममाध्या ॥  



## १०

### ००१

#### ०१
हा अम्ब तेजने  
धेनो लम्बनस्तनि ।  
न तद् विदो यद् इच्छसि  
यद् उ वित्तं न तद् घसः ॥  

#### ०२
पुत्रो यस् ते पृश्निबाहुस्  
तम् उ त्वं सामनं कृधि ।  
अथो दुहितरं नप्त्रीम्  
अथो त्वं सामना भव ॥  

#### ०३
असामे कुरमे +++(see Hoffmann, Aufsätze p. 7)+++  
नैगूरस्य स्वसः ।  
अराते निरृते  
अमते स्नुहिते ॥  

#### ०४
परेत कस्तुपकं वः  
पुनर् ददामि ।  
यो वो न वेद तं हत  
तस्यात्त परिशिश्न्यम् ॥ +++(Bhatt. tasyātu)+++  

#### ०५
तस्यात्त पुत्रान् भ्रातॄंश् च +++(Bhatt. tasyāttu)+++  
तस्य गोष्ठं वितावत ।  
यश् च सतो नास्तिवाकी  
यश् चासाव् अहविर्गृहः ।  
दुर्णाम्नीस् तत्र गच्छत  
तत्र सर्वाः परेतन ॥  

#### ०६
परि धामानीत्य् एका ॥  

#### ०७
अन्तश्चरां कोशेचराम्  
अथो गोष्ठावचारिणीम् ।  
अथो याः स्वप्ने पश्यामस्  
ता इतो नाशयामसि ॥  

#### ०८
कण्वा या गर्दभीव  
निभसत् सूकरीव ।  
तस्यै प्रतिप्रवर्तय  
तप्तम् अश्मानम् आसनि ॥  

#### ०९
यो मर्या अभिगच्छात्  
स्त्रियं कस्तुपस्तोपिनीम् ।  
कस्तुपम् अस्या आच्छिद्य-  
-अथैनां चातयातै  
परमां चित् परावतम् ॥  

#### १०
या भद्रा या शिवा  
योर्जा पयसा सह ।  
अग्निष् टा अस्माकं गृहे  
गार्हपत्यो नि यच्छतु ॥  

#### ११
इदं वो देवः सविता-  
-इदं देवो बृहस्पतिः ।  
इदं वो विश्वे देवा  
अवसानम् अयुक्षत ॥  

#### १२
परि प्रागाद् देवो अग्नी  
रक्षोहामीवचातनः ।  
सेधन् विश्वा अप द्विषो  
दहन् रक्षांसि विश्वहा ॥  

#### १३
परीमे गाम् अनेषत  
पर्य् अग्निम् अहृषत ।  
देवेष्व् अक्रत श्रवः  
क इमाꣳ आ दधर्षति ॥  

### ००२

#### ०१
त्वयीन्द्रियं त्वयि वर्चस्  
त्वं धर्मपतिर् भव ।  
त्वम् उत्तरो भ्रातृव्येभ्यस्  
तव लक्ष्मीः पयस्वती ॥  

#### ०२
तवैताम् अश्विना हवं  
तव राष्ट्रं दिवि श्रितम् ।  
त्वम् आयुष्मान् सपत्नहा-  
-उत्तरो द्विषतो भव ॥  

#### ०३
तीक्ष्णशृङ्ग ऋषभः  
समुद्र इवाक्षितोदकः ।  
त्वं सहस्रवीर्यस्  
तव बाहू गवां पती ॥  

#### ०४
भ्रातृव्यश् च सपत्नश् च  
यस् त्वामित्रो जिघांसति ।  
श्रियं त्वं सर्वेषां तेषाम्  
आदायोग्रो वि धारय ॥  

#### ०५
त्वं वशी सत्याकूतः  
सत्यधर्मा गवेषणः ।  
नाष्ट्रास् त्वं सर्वास् तीर्त्वा  
भ्रातृव्याणां श्रियं वृह ॥  

#### ०६
तुभ्यं सं यन्तु बलयस्  
तुभ्यं शुल्कः प्र वीयताम् ।  
तुभ्यं विराट् पयो दुहां  
त्वां वाञ्छन्तु विशो महीः ॥  

#### ०७
वाञ्छतु त्वा बृहद् राष्ट्रं  
त्विषिस् ते मुख आहिता ।  
त्वं देवानां भव प्रियस्  
त्वयि गावो अधिश्रिताः ॥  

#### ०८
त्वयीन्द्रियं त्वयि वर्चस्  
त्वयि यज्ञो अधिश्रितः ।  
तवा यन्तु हवं देवास्  
त्वं प्रियो बृहस्पतेः ॥  

#### ०९
अग्नीषोमा पवमानौ  
विराड् देवी पयस्वती ।  
अतन्द्रं सर्वे रक्षन्तु  
राष्ट्रं ते नपवाद्यम् ॥  

#### १०
अग्निर् इव तृणं प्र दह-  
-ओघः कूलम् इवा रुज ।  
श्रियं भ्रातृव्याणाम् आ दत्स्व-  
-आण्डीकम् इवाधि पुष्करात् ॥  

### ००३

#### ०१
अश्व इव रथम् आ दत्स्व  
सिंह इव पुरुषं हर ।  
हस्तीव नड्वलान् भङ्धि  
भ्रातृव्याणां श्रियं वृह ॥  

#### ०२
उत् ते कृणोतु कश्यपो  
ब्रह्म देवैर् अभिष्टुतम् ।  
आप्रीतम् अविराधुकम् ॥  

#### ०३
एतं खदिरम् आ हर-  
-अथो तेजनम् आ हर ।  
उतैतं पर्णम् आ हर-  
-आ हरानडुहो बलम् ॥  

#### ०४
इध्मान् देवैः समाभृतांस्  
तांस् ते प्रादाद् बृहस्पतिः ।  
तान् आ धेहि समाहिते  
ऽग्नौ सूर्याभिचक्षणे ॥  

#### ०५
तेभिष् ट्वम् उत्तरो भव  
भ्रातृव्याणां श्रियं वृह ।  
अथो एषां पयो हर ॥  

#### ०६
आदित्या रुद्रा वसव  
ऋषयो भूतकृतश् च ये ।  
श्रियं च क्षत्रम् ओजश् च  
तुभ्यं देवा असाविषुः ॥  

#### ०७
वसुर् असीन्द्रनामा-  
-आयुष्माञ् छतशारदः । +++(Bhatt. -āyuṣmān)+++  
स इन्द्र इव देवेषु  
त्विषीमान् विश आ वद ॥  

### ००४

#### ०१
इदं राष्ट्रं प्रथतां गोभिर् अश्वैर्  
इदं राष्ट्रम् अन्नेनेरया रसेन ।  
अस्मै षड् उर्वीर् उप सं नमन्तु  
सप्तहोत्रा हत शत्रून् सचित्ताः ॥  

#### ०२
इमे राजान इषुभिर् घ्नन्तु शत्रून्  
इमे राजानः समित्यान्यान् वधेयुः ।  
इमे राजानः पृतनाः सहन्ताम्  
अहं ब्रह्मा वि मृधो हन्मि सर्वाः ॥  

#### ०३
इदं राष्ट्रं क्रतुमद् वीरवज् जिष्णूग्रम्  
इदं राष्ट्रं गर्द्नुमच् चित्रघोषम् ।  
अस्मै राष्ट्राय बलिम् अन्ये हरन्त्व्  
अहं देवेभ्यो हविषा विधेयम् ॥  

#### ०४
यदि युद्धं यद्य् ऋतितं वो अस्ति  
देवैनसाद् यदि वा पित्र्येण ।  
येनर्त्तीया धेनवो अस्तु तस्मा  
अहं देवेभ्यो हविषा जुहोमि ॥  

#### ०५
यद् वः क्रूरं मनसो यच् च वाचो  
देवैनसाद् यदि वा पित्र्येण ।  
आप इव दुःष्वप्न्यम् अप तत् स्वपध्वम्  
अथानन्दिनः सुमनसः सम् एत ॥  

#### ०६
अपाम् इव वेगः प्र शृणीत शत्रून्  
दिशोदिशो रभमाणः सम् एत ।  
एकव्रता वि धनं भजध्वं  
पुरोहितेन वो राष्ट्रं प्रथयन्तु देवाः ॥  

#### ०७
सम्यग् वो राष्ट्रं सह वो मनांसि  
समीचीनाः पशवो विश्वरूपाः ।  
समीचीनानां वो अहम् अस्मि ब्रह्मा  
सम्यञ्चो देवा हवम् आ यन्तु म इमम् ॥  

#### ०८
यथापः समुद्राय  
समीचीर् वहथ श्रियम् ।  
एवा राष्ट्राय मे देवाः  
सम्यञ्चो वहत श्रियम् ॥  

#### ०९
संसृष्टं वो राष्ट्रं पशुभिर् गोभिर् अश्वैः  
संसृष्टम् अन्नेनेरया रसेन ।  
मया ब्रह्मणा प्रथमानाश्वो  
वसीयांसः सदम् उग्रा भवाथ ॥  

#### १०
बहुर् युवा प्रमृणो धृष्णुर् अस्तु  
बहुः कुमारः प्रतिरूपः पितॄणाम् ।  
सत्यं वदन्तः समितिं चरन्तो  
मित्रं गृह्णाना जरसो यन्तु सख्यम् ॥  

#### ११
इह क्षत्रं द्युम्नम् उत राष्ट्रं समैत्व्  
इहेन्द्रियं पशुभिः संविदानम् ।  
अवधुन्वाना अप्रियान् यांश् च द्विष्म  
इदं राष्ट्रं प्रथतां सर्वदैव ॥  

#### १२
इदं राष्ट्रम् इषुमद् वीरवज् जिष्णूग्रम्  
इदं राष्ट्रं पशुमद् ब्रह्मवृद्धम् ।  
इदं राष्ट्रं हतशत्रु जिष्णु ॥  

#### १३
सपत्नसाहं प्रमृणम्  
इदं राष्ट्रं दृढम् उग्रम् ।  
साढामित्रम् अभिमातिषाहं  
सर्वा जिगाय पृतना अभिष्टि ॥  

### ००५

#### ०१
औदुम्बरेण मणिना  
पुष्टिकामाय वेधसा ।  
पशूनां सर्वेषां स्फातिं  
गोष्ठे मे सविता करत् ॥  

#### ०२
यो नो अग्निर् गार्हपत्यः  
पशूनाम् अधिपा असत् ।  
औदुम्बरो वृषा मणिः  
सं मा सृजतु पुष्ट्या ॥  

#### ०३
करीषिणीं फलवतीं  
स्वधाम् इरां च नो गृहे ।  
औदुम्बरस्य तेजसा  
धाता पुष्टिं दधातु मे ॥  

#### ०४
यद् द्विपाच् च चतुष्पाच् च  
यान्य् अन्नानि ये रसाः ।  
गृह्णे ऽहं तेषां भूमानं  
बिभ्रद् औदुम्बरं मणिम् ॥  

#### ०५
पुष्टिं पशूनां परि जग्रभाहं  
चतुष्पदां द्विपदां यच् च धान्यम् ।  
पयः पशूनां रसम् ओषधीनां  
बृहस्पतिः सविता मे नि यच्छात् ॥  

#### ०६
अहं पशूनाम् अधिपा असानि  
मयि पुष्टं पुष्टपतिर् दधातु ।  
मह्यम् औदुम्बरो मणिर्  
द्रविणानि नि यच्छतु ॥  

#### ०७
उप मौदुम्बरो मणिः  
प्रजया च धनेन च ।  
इन्द्रेण जिन्वतो मणिर्  
आ मागन् सह वर्चसा ॥  

#### ०८
देवो मणिः सपत्नहा  
धनसा धनसातये ।  
पशोर् अन्नस्य भूमानां  
गवां स्फातिं नि यच्छतु ॥  

#### ०९
यथाग्रे त्वं वनस्पते  
पुष्ट्या सह जज्ञिषे ।  
एवा धनस्य मे स्फातिम्  
आ दधातु सरस्वती ॥  

#### १०
आ मे धनं सरस्वती  
पयस्फातिं च धान्यम् ।  
सिनीवाल्य् उता वहाद्  
अयं चौदुम्बरो मणिः ॥  

#### ११
त्वं मणीनाम् अधिपा वृषासि  
त्वयि पुष्टं पुष्टपतिर् जजान ।  
त्वयीमे वाजा द्रविणानि सर्वा-  
-उदुम्बर स त्वम् अस्मत् सहस्व-  
-आराद् अरातिम् अमतिं क्षुधं च ॥  

#### १२
ग्रामणीर् असि ग्रामणीथ्याया  
अभिषिक्तो अभि मा सिञ्च वर्चसा ।  
तेजो ऽसि तेजो मयि धारयाधि  
रयिर् असि रयिं मयि धेहि ॥  

#### १३
पुष्टिर् असि पुष्ट्या मा सम् अङ्धि  
गृहमेधी गृहपतिं मा कृणु ।  
औदुम्बर स त्वम् अस्मासु रयिं  
सर्ववीरं नि यच्छ रायस्पोषाय  
प्रति मुञ्चे अहं त्वाम् ॥  

#### १४
अयम् औदुम्बरो मणिर्  
वीरो वीराय बध्यते ।  
स नः सनीं मधुमतीं कृणोतु  
रयिं च नः सर्ववीरं नि यच्छात् ॥  



### ००६

#### ०१
भगस्य राज्ञः सुमतिं गमेम  
यं हवन्ते बहुधा मानुषासः ।  
कर्म कृण्वानो भगम् आ वृणीते  
स नो जनेषु सुभगां कृणोतु ॥  

#### ०२
भगं पुरस्तात् प्रतिबुध्यमानाः  
पश्येम देवीम् उषसं विभातीम् ।  
प्रतीची शुभ्रा द्रविणेन साकं  
भगं वहन्त्य् अदितिर् न ऐतु ॥  

#### ०३
भगो नो अद्य स्विते दधातु  
देवानां पन्थाम् अभि नो नयेह ।  
अर्वाची भद्रा सुमतिर् न ऐत्व्  
अधा भगेन समिधो नो अस्तु ॥  

#### ०४
भगेन वाचम् इषितां वदानि  
सरस्वतीं मधुमतीं सुवर्चाः ।  
भगेन दत्तम् उप मेदम् आगन्  
यथा वर्चस्वान् समितिम् आवदानि ॥  

#### ०५
भगो मा गोष्व् अवतु  
भगो मावतु धान्ये ।  
अक्षेषु स्त्रीषु मा भगो  
भगो मावतु वर्चसा ॥  

#### ०६
भगो मा सायम् अवतु  
भगो मावतु रात्र्या ।  
भगो निपद्यमानेषु  
प्रातर् मा भग आ गमत् ॥  

#### ०७
भगो मा प्रातर् अवतु  
भगो मध्यन्दिनं परि ।  
अपराह्णे वयं भगं  
वास इव परि दध्महे ॥  

#### ०८
भगं देवेभ्यस् परि  
भगं मनुष्येभ्यः ।  
दिवस् पृथिव्या अहम्  
अन्तरिक्षाद् भगं वृणे ।  
सो अग्ने रमता मयि  
स मा प्रावतु वर्चसा ॥  

#### ०९
भगं वृणाना वध्वं वहन्ति  
वनिं प्रयन्तो भगम् इद् धवन्ते ।  
भगेन दत्तम् उप मेदम् आगन्  
विश्वं सुभूतं द्रविणानि भद्रा ॥  

#### १०
भगेन देवाः समगन्महि  
य इमा विश्वा भुवनाभिवस्ते ।  
प्रयच्छन्न् एति बहुधा वसूनि  
स नो दधातु यतमद् वसिष्ठम् ॥  

#### ११
वातो भगो वरुणो वायुर् अग्निः  
क्षेत्रस्य पत्नी सुहवा नो अस्तु ।  
हिरण्याक्षो अतिपश्यो नृचक्षाः  
सर्वैः साकं सचमानो न एहि ॥  

#### १२
उद् एहि देव सूर्य  
सह सौभाग्येन ।  
सहर्षभस्य वाजेन  
सहावतंकरणेन ॥  

#### १३
हिरण्ययेनेत्य् एका ॥  

### ००७

#### ०१
गोभिष् ट्वा पात्व् ऋषभो  
वृषा त्वा पातु वाजिभिः ।  
वायुष् ट्वा ब्रह्मणा पात्व्  
इन्द्रस् त्वा पात्व् इन्द्रियैः ॥  

#### ०२
सोमस् त्वा पात्व् ओषधीभिर्  
नक्षत्रैः पातु सूर्यः ।  
माद्भिष् ट्वा चन्द्रो वृत्रहा  
वातः प्राणेन रक्षतु ॥  

#### ०३
तिस्रो दिवस् तिस्रः पृथिवीस्  
त्रीण्य् अन्तरिक्षाणि चतुरः समुद्रान् ।  
त्रिवृतं स्तोमं त्रिवृत आप आहुस्  
तास् त्वा रक्षन्तु त्रिवृता त्रिवृद्भिः ॥  

#### ०४
त्रीन् नाकांस् त्रीन् समुद्रांस् त्रीन् ब्रध्नांस् त्रीन् वैष्टपान् ।  
त्रीन् मातरिश्वनस् त्रीन् सूर्यान् गोप्तॄन् कल्पयामि ते ॥  

#### ०५
घृतेन त्वा सम् उक्षाम्य्  
अग्न आज्येन वर्धयन् ।  
अग्नेश् चन्द्रस्य सूर्यस्य  
मा प्राणं मायिनो दभन् ॥  

#### ०६
मा वः प्राणं मा वो ऽपानं  
मा हरो मायिनो दभन् ।  
भ्राजन्तो विश्ववेदसो  
देवा दैव्येन मावत ॥  

#### ०७
प्राणेनाग्निं सं दधति  
वातः प्राणेन संहितः ।  
प्राणेन विश्वतोमुखं  
सूर्यं देवा अजनयन् ॥  

#### ०८
आयुषायुष्कृतां जीव-  
-आयुष्मां जीव मा मृथाः ।  
प्राणेनात्मन्वतां जीव  
मा मृत्योर् उप गा वशम् ॥  

#### ०९
देवानां निहितं निधिं  
यम् इन्द्रान्वविन्दन् पथिभिर् देवयानैः ।  
आपो हिरण्यं जुगुपुस् त्रिवृद्भिस्  
तास् त्वा रक्षन्तु त्रिवृता त्रिवृद्भिः ॥  

#### १०
त्रयस्त्रिंशद् देवतास् त्रीणि च वीर्याणि  
प्रियायमाणा जुगुपुर् अप्स्व् अन्तः ।  
अस्मिंश् चन्द्रे अधि यद् धिरण्यं  
तेनायं कृणवद् वीर्याणि ॥  

### ००८

#### ०१
ये देवा दिव्य् एकादश स्थ  
ते देवासो हविर् इदं जुषध्वम् ॥  

#### ०२
ये देवा अन्तरिक्ष एकादश स्थ  
(…) ॥ +++(see 1b)+++  

#### ०३
ये देवाः पृथिव्याम् एकादश स्थ  
ते देवासो हविर् इदं जुषध्वम् ॥  

#### ०४
असपत्नं पुरस्तात्  
पश्चान् नो ऽभयं कृतम् ।  
सविता मा दक्षिणत  
उत्तरान् मा शचीपतिः ॥  

#### ०५
दिवो मादित्या रक्षन्तु  
भूम्या रक्षन्त्व् अग्नयः ।  
इन्द्राग्नी रक्षतां मा पुरस्ताद्  
अश्विनाव् अभितः शर्म यच्छताम् ।  
तिरश्चीन् अघ्न्या रक्षतु जातवेदा  
भूतकृतो मे सर्वतः सन्तु वर्म ॥  

### ००९

#### ०१
ये ऽप्स्व् अन्तर् अग्नयः प्रविष्टा  
म्रोको मनोहा खनो निर्दाह  
आत्मदूषिस् तनदूषिः ।  
इदं तान् अति सृजामि  
निर् एनो निर् अनृतं सृजामि ॥  

#### ०२
अभूत्या सत्वाय  
निर् दुष्वप्न्यं सृजामि ।  
वसिष्ठारुन्धती मा पातां  
प्रजापतेः प्रस्तरो बृहस्पतेः केशाः ॥  

#### ०३
अदब्धं चक्षुः सुश्रुतौ कर्णाव् अक्षितौ मे प्राणापानौ ।  
हृदया जरसं मा मा हासीर् मध्य मा रिषम् ॥  

#### ०४
आपो मा शुन्धन्तु दुष्कृताद्  
दुरिता यानि चकृम ।  
अयाम शुद्धा उदितस् तनूभिः ॥  

#### ०५
वैश्वानरो रश्मिभिर् नः पुनातु  
वातः प्राणेनेषिरो नमोभिः ।  
द्यावापृथिवी पयसा पयस्वती  
ऋतावरी यज्ञिये मा पुनीताम् ॥  

#### ०६
पुनन्तु माग्नयो गार्हपत्याः  
पुनन्तु मा धृष्ण्या देवहूताः ।  
पुनन्तु मा शक्वरीः सोमपृष्ठाः  
पवमानासो अज्रिणः ॥  

#### ०७
यः पोता स पुनातु मा  
बृहद्भिर् देव सवितः ।  
वर्षिष्ठैर् द्याम् इवोपरि ॥  

#### ०८
ब्रह्मसवैः पुनातु मा  
राजसवैः पुनातु मा ।  
शतं पवित्रा वितता तिरश्चा  
तेभिर् मा देवः सविता पुनातु ॥  

#### ०९
शतं च मा पवितारः पुनन्तु  
सहस्रं च प्रस्रवणेष्व् आपः ।  
आप इव पूतो ऽस्म्य् अग्निर् इव सुवर्चाः  
सूर्य इव सुचक्षाः ॥  

#### १०
उरूणसाव् असुतृपा उदुम्बलौ  
यमस्य दूतौ चरतो जनाꣳ अनु ।  
ताव् अस्मभ्यं दृशये सूर्याय  
पुनर् दाताम् असुम् अद्येह भद्रम् ॥  

### ०१०

#### ०१
अगन्म देवाः स्वः स्वर् अगन्म-  
-अगन्म ज्योतिर् ज्योतिर् अगन्म ।  
महेन्द्रो ऽसि परमेष्ठी  
सुमित्र विश्वतोमुख  
मा ते युयोम संदृशः ॥  

#### ०२
उद्यन्न् अद्य चित्रमहः  
सपत्नान् मे ऽव जहि । +++(Bhatt. meva)+++  
दिवैनान् रश्मिभिर् जहि  
रात्र्येनांस् तमसा वधीस्  
ते यन्त्व् अधमं तमः ॥  

#### ०३
सूर्यस्यावृतम् अन्वावर्ते  
दक्षिणाम् अन्वावृतम् ।  
अग्नेस् तेजसा तेजस्वी भूयासम्  
इन्द्रस्येन्द्रियेणेन्द्रियावान् भूयासम् ॥  

#### ०४
इदम् अहम् अग्नेस् तेजसा-  
-इन्द्रस्येन्द्रियेण  
सोमस्य द्युम्नेन  
विश्वेषां देवानां क्रतूनाम् ।  
अमुष्यामुष्यायणस्य-  
-अमुष्याः पुत्रस्य  
वर्चस् तेज इन्द्रियं  
प्राणम् आयुर् नि वेष्टयामि ॥  

#### ०५
(…) आयुर् नि यच्छेत् ॥  

#### ०६
इदम् अहम् अग्नेस् तेजसा-  
-इन्द्रस्येन्द्रियेण  
सोमस्य द्युम्नेन  
विश्वेषां देवानां क्रतूनाम् ।  
अमुष्यामुष्यायणस्य-  
-अमुष्याः पुत्रस्य  
वर्चस् तेज इन्द्रियं  
प्राणम् आयुर् आ दाय ॥  

#### ०७
अभूत्या एनं पाशे  
सित्वा दुष्वप्न्येन  
संसृज्य मृत्योर् व्यात्त  
आसन्न् अपि दधामि ॥  

### ०११

#### ०१
यो नः स्वो यो अरणो  
भ्रातृव्यश् च जिघांसति ।  
इन्द्रश् च तस्याग्निश् च  
मर्म स्कन्धेषु विन्दताम् ॥  

#### ०२
यो मा शयानं जाग्रतं  
यश् च सुप्तं जिघांसति ।  
इन्द्रश् च तस्याग्निश् च  
बाहू मर्मणि वृश्चताम् ॥  

#### ०३
यो मा चरन्तं तिष्ठन्तम्  
आसीनं च जिघांसति ।  
इन्द्रश् च तस्मिन्न् अग्निश् च  
दुरितं प्रति मुञ्चताम् ॥  

#### ०४
यो मा चक्षुषा मनसा  
यश् च वाचा जिघांसति ।  
इन्द्रश् च तस्मा अग्निश् च-  
-एनांसि वहताम् इतः ॥  

#### ०५
यः पिशाचो यातुधानः  
क्रव्याद् यो मा जिघांसति ।  
इन्द्रश् च तस्याग्निश् च  
मूर्धानं प्रति विध्यताम् ॥  

#### ०६
यो मा ब्रह्मणा तपसा  
यश् च यज्ञैर् जिघांसति ।  
इन्द्रश् च तस्याग्निश् च  
हृदये ऽधि नि विध्यताम् ॥  

#### ०७
यो मे ब्रह्म यो मे तपो  
बलं श्रेष्ठं जिघांसति ।  
इन्द्रश् च तस्मा अग्निश् च  
क्रुद्धौ दिग्धाभिर् अस्यताम् ॥  

#### ०८
यो मे अन्नं यो मे रसं  
वाचं श्रेष्ठां जिघांसति ।  
इन्द्रश् च तस्मा अग्निश् च-  
-आच्छम्बट्कारम् अस्यताम् ॥  

#### ०९
यो मे तन्तुं यो मे प्रजां  
चक्षुः श्रोत्रं जिघांसति ।  
इन्द्रश् च तस्मा अग्निश् च  
हेतिं देवेषु विन्दताम् ॥  

#### १०
यो मे गोभ्य इरस्यत्य्  
अश्वेभ्यः पुरुषेभ्यः ।  
इन्द्रश् च तस्मा अग्निश् च  
ज्यानिं देवेषु विन्दताम् ॥  

### ०१२

#### ०१
यो मे भूतिम् अनामयद्  
वित्तम् आयुर् जिघांसति ।  
इन्द्रश् च तस्मा अग्निश् च  
दिवो अश्मानम् अस्यताम् ॥  

#### ०२
यो मे वेश्म यो मे सभां  
श्रियं श्रेष्ठां जिघांसति ।  
इन्द्रश् च तस्याग्निश् च  
कृत्यां वि तनुतां गृहे ॥  

#### ०३
यो मे मृत्युम् असमृद्धिम्  
अह्ना रात्र्या चेच्छति ।  
इन्द्रश् च तस्याग्निश् च-  
-अर्चिषा दहतां स्वम् ॥  

#### ०४
यो मे प्राणं यो मे ऽपानं  
व्यानं श्रेष्ठं जिघांसति ।  
इन्द्रश् च तस्याग्निश् च  
प्राणं प्राणहनौ हताम् ॥  

#### ०५
यो मा देवजनैः सर्पैर्  
विद्युता ब्रह्मणाभ्यमात् ।  
अगस्त्येन मेदिना-  
-इन्द्रश् चाग्निश् च तं हताम् ॥  

#### ०६
तं सत्यौजाः प्र दहत्व्  
अग्निर् वैश्वानरो वृषा ।  
यो मा दुरस्यन्न् ईक्षातै  
यश् च दिप्सति विद्वलः ॥  

#### ०७
यो मा दिप्साद् अदिप्सन्तं  
यश् च दिप्सति दिप्स तम् ।  
वैश्वानरस्य दंष्ट्रयोर्  
अग्नेर् अपि दधामि तम् ॥  

#### ०८
अभि तं द्यावापृथिवी संतपतां  
तप्ते घर्मे न्युच्यताम् ।  
निरृत्या वध्यतां पाशे  
यो नः पापं चिकित्सति ॥  

#### ०९
प्रत्यग्वधेन प्रच्युतान्  
भ्रातृव्यान् घोरचक्षसः ।  
इन्द्राग्नी एनान् वृश्चतां  
मैषाम् उच् छेषि कश् चन ॥  

#### १०
प्रत्यग्वध प्रत्यग् जहि  
भ्रातृव्यान् द्विषतो मम ।  
अपानान् प्राणां संछिद्य  
द्विषतस् पातयाधरान् ॥  

#### ११
अग्ने ये मा जिघांसन्त्य्  
अग्ने ये च द्विषन्ति मा ।  
अग्ने ये मोपतप्यन्ते  
तेषां प्रियतमं जहि ॥  

#### १२
एतं द्विषन्तम् अवधिषम्  
अन्धेन तमसावृतम् ।  
एतं मृत्यो ऽभि पद्यस्व  
मा ते मोचि महोदरः ॥  

### ०१३

#### ०१
द्यावापृथिवी सं नह्येथां  
मम राष्ट्राय जयन्ती  
अमित्रेभ्यो हेतिम् अस्यन्ती ॥  

#### ०२
वाता पवमानौ सं नह्येथां  
मम राष्ट्राय जयन्ताव्  
अमित्रेभ्यो हेतिम् अस्यन्तौ ॥  

#### ०३
इन्द्राग्नी सं नह्येथां  
(…) ॥ +++(see 2bc)+++  

#### ०४
मित्रावरुणा सं (…) +++(see 1a)+++  
(…) ॥ +++(see 2bc)+++  

#### ०५
भवाशर्वा सं (…) +++(see 1a)+++  
(…) ॥ +++(see 2bc)+++  

#### ०६
अश्विना सं नह्येथां  
मम राष्ट्राय जयन्ताव्  
अमित्रेभ्यो हेतिम् अस्यन्तौ ॥  

#### ०७
मरुतः सं नह्यध्वं  
मम राष्ट्राय जयन्तो  
ऽमित्रेभ्यो हेतिम् अस्यन्तः ॥  

#### ०८
पितरः सं नह्यध्वं  
मम राष्ट्राय जयन्तो  
ऽमित्रेभ्यो हेतिम् अस्यन्तः ॥  

#### ०९
सूर्याचन्द्रमसौ सं नह्येथां  
मम राष्ट्राय जयन्ताव्  
अमित्रेभ्यो हेतिम् अस्यन्तौ ॥  

#### १०
अहोरात्रे सन् नह्येथां  
मम राष्ट्राय जयन्ती  
अमित्रेभ्यो हेतिम् अस्यन्ती ॥  

### ०१४

#### ०१
गन्धर्वाप्सरसः सं नह्यध्वं  
मम राष्ट्राय जयन्तो  
ऽमित्रेभ्यो हेतिम् अस्यन्तः ॥  

#### ०२
सर्पपुण्यजनाः सं (…) ॥  

#### ०३
वनस्पतयः सं (…) ॥  

#### ०४
वानस्पत्याः सं नह्यध्वं  
मम राष्ट्राय जयन्तो  
ऽमित्रेभ्यो हेतिम् अस्यन्तः ॥  

#### ०५
ओषधयः सं नह्यध्वं  
मम राष्ट्राय जयन्त्यो  
ऽमित्रेभ्यो हेतिम् अस्यन्त्यः ॥  

#### ०६
वीरुधः सं नह्यध्वं  
मम राष्ट्राय जयन्त्यो  
ऽमित्रेभ्यो हेतिम् अस्यन्त्यः ॥  

#### ०७
बृहस्पते सं नह्यस्व  
मम राष्ट्राय जयन्न्  
अमित्रेभ्यो हेतिम् अस्यन् ॥  

#### ०८
प्रजापते सं (…) ॥  

#### ०९
परमेष्ठिन् सं नह्यस्व  
मम राष्ट्राय जयन्न्  
अमित्रेभ्यो हेतिम् अस्यन् ॥  

#### १०
उदारा उद् ईर्ध्वं  
विश्वानि भूतानि सं नह्यध्वं  
मम राष्ट्राय जयन्त्य्  
अमित्रेभ्यो हेतिम् अस्यन्ति ॥  

### ०१५

#### ०१
अग्नी रक्षिता  
स इमां सेनां रक्षतु ।  
अनुष्ठातर् अनु तिष्ठ  
सर्वे वीरा भवन्तु मे ॥  

#### ०२
इन्द्रो रक्षिता  
(…) ॥ +++(see 1bcd)+++  

#### ०३
सोमो रक्षिता  
(…) ॥ +++(see 1bcd)+++  

#### ०४
वरुणो रक्षिता  
(…) ॥ +++(see 1bcd)+++  

#### ०५
वायू रक्षिता  
(…) ॥ +++(see 1bcd)+++  

#### ०६
त्वष्टा रक्षिता  
(…) ॥ +++(see 1bcd)+++  

#### ०७
धाता रक्षिता  
(…) ॥ +++(see 1bcd)+++  

#### ०८
सविता रक्षिता  
(…) ॥ +++(see 1bcd)+++  

#### ०९
सूर्यो रक्षिता  
(…) ॥ +++(see 1bcd)+++  

#### १०
चन्द्रमा रक्षिता  
स इमं सेनां रक्षतु ।  
अनुष्ठातर् अनु (…) ॥ +++(see 1cd)+++  

### ०१६

#### ०१
अहा रक्षितृ  
तद् इमां (…) । +++(see 10.15.1b)+++  
अनुष्ठातर् अनु (…) ॥ +++(see 10.15.1cd)+++  

#### ०२
रात्री रक्षित्री  
सेमां (…) । +++(see 10.15.1b)+++  
अनुष्ठात्र्य् अनु (…) ॥ +++(see 10.15.1cd)+++  

#### ०३
इन्द्राणी रक्षित्री  
(…) ॥ +++(see 2b)+++  

#### ०४
वरुणानी रक्षित्री सेमां  
(…) ॥ +++(see 2b)+++  

#### ०५
सिनीवाली रक्षित्री  
(…) ॥ +++(see 2b)+++  

#### ०६
समुद्रो रक्षिता  
स इमां (…) । +++(see 10.15.1b)+++  
अनुष्ठातर् अनु (…) ॥ +++(see 10.15.1cd)+++  

#### ०७
पर्जन्यो रक्षिता  
(…) ॥ +++(see 6bcd)+++  

#### ०८
बृहस्पती रक्षिता  
(…) ॥ +++(see 6bcd)+++  

#### ०९
प्रजापती रक्षिता  
(…) ॥ +++(see 6bcd)+++  

#### १०
परमेष्ठी रक्षिता  
स इमां सेनां रक्षतु ।  
अनुष्ठातर् अनु तिष्ठ  
सर्वे वीरा भवन्तु मे ॥  

#### ११
विश्वे देवा रक्षितारस्  
त इमां सेनां रक्षन्तु ।  
अनुष्ठातारो अनु तिष्ठत  
सर्वे वीरा भवन्तु मे ॥  



## ११

### ००१

#### ०१
वृषा ते ऽहं वृषण्यन्त्यै  
गर्भं दधामि योन्याम् ।  
यदि देवपरिष्ठिता  
प्रजां तोकं न विन्दसे ॥  

#### ०२
धाता ते तं सिनीवाली  
वरुणानी प्र यच्छतु ।  
पुमांसं पुत्रम् इन्द्राणी  
शतदायं दधातु ते ॥  

#### ०३
संवृतस् ते वक्षणासु  
गर्भः पुंसा पुमान् कृतः ।  
सर्वाङ्गस् तन्वोर् जायताम्  
अग्निर् इवारण्योर् अधि ॥  

#### ०४
धत्स्व वीरं कर्मण्यं  
प्रस्वं त्वावध्रिम् अवशां कृणोमि ।  
आत्मनस् ते लोहिताद्  
गर्भः संवर्ततां वृषा ॥  

#### ०५
त्वष्टा पिंशतु ते प्रजां  
धाता तोकं दधातु ते ।  
राका सीव्यतु सूच्या  
भूतस्येशाना भुवनस्य देवी ॥  

#### ०६
सिनीवालीम् अनुमतिं  
राकां गुङ्गुं सरस्वतीम् ।  
देवानां पत्नीर् या देवीर्  
इन्द्राणीम् अवसे हुवे ॥  

#### ०७
अभिन्नाण्डा वृद्धगर्भा-  
-अरिष्टा वीरसूर् इयम् ।  
वि जायतां प्र जायतां  
बह्वी भवतु पुत्रिणी ॥  

#### ०८
परि सृज गर्भं धेहि  
माशाः प्र च्योष्ट लोहितम् ।  
अनूनः पूर्णो जायताम्  
अश्रामोरन्वो अपिशाचधीतः ॥  

#### ०९
त्वं दधासि द्विपदे चतुष्पदे  
गर्भं प्रजाम् एजते विश्वरूपाम् ।  
कनिक्रदद् वृषभो वीडुशेपाः  
प्रजापते तन्वां धेहि गर्भम् ॥  

#### १०
अभिक्रन्दं स्तनयं धेहि गर्भं  
विद्योतमानः पवमानो वीरुद्भिः ।  
पर्जन्येमां पृथिवी रेतसावत-  
-अपां रसैर् ओषधीनां पशूनाम् ॥  

#### ११
आ ते नयामि वृषणं  
यः प्रजानां प्रजापतिः ।  
स ते दधात्व् ऋत्वियं  
गर्भं योन्यां विजां प्रजाम् ॥  

#### १२
ये वृषाणो गर्भकृत  
ऋत्वियानां समेनसः ।  
तांस् ते ह्वयामि  
तद् उ ते सम् ऋध्यताम् ॥  

#### १३
अग्नेष् टे त्वष्टुर् वरुणाद्  
इन्द्रात् सोमाद् बृहस्पतेः ।  
पुत्रं ते पुत्रकामायै  
देवेभ्यो निर् ममे प्रजाम् ॥  

#### १४
अङ्गाद् अङ्गात् सं स्रवतु  
तद् योनौ प्रति तिष्ठतु ।  
प्रजा ते वक्षणाशया  
तत् ते बीजं वि रोहतु ॥  

### ००२

#### ०१
अत्ससो यमनं ससो  
ऽभूतिर् यक्ष्मम् अजीजनत् ।  
इमं सहस्रभाग् इन्द्रो  
विशरं नाशयाति ते ॥  

#### ०२
यः कार्यो यश् च कृतः  
स्वयंजा उत हार्यः ।  
देवा इन्द्रज्येष्ठा  
विशरं नाशयन्तु ते ॥  

#### ०३
विशरस्य विजृम्भस्य-  
-इषुर् माता धनुष् पिता ।  
आदित्याः पुत्रा आदित्या  
विशरं नशयन्तु ते ॥  

#### ०४
धन्वनो ज्याया इष्वा  
अपस्कम्भस्य बाह्वोः ।  
अपाष्ठाच् छृङ्गात् कुर्मलाद्  
विशरं नाशयामि ते ॥  

#### ०५
अलवती रुरुशीर्ष्ण्य्  
अथो यस्यायो मुखम् ।  
देव्यै पर्जन्यरेतस  
इषवे कृणुता नमः ॥  

#### ०६
याम् अत्रयो अङ्गिरसो  
गोतमा वीरुधं विदुः ।  
तया भरद्वाजः कण्वो  
विशरं नाशयाति ते ॥  

#### ०७
यस् त्वा स्त्रैणाद् अपसरो  
यः पुंसो अध्यारुहत् ।  
आक्लान्तं संक्लान्तं स्नाव  
तद् उ ते कल्पयामसि ॥  

#### ०८
वात इवाभ्रं च्यावयामि  
यक्ष्मं ते तन्वस् परि ।  
वाचा यच् चक्रुस् ते गुरु  
तद् ऋचा लघु कृण्मसि ।  
तेनाहम् ऋतोद्येन  
विशरं नाशयामि ते ॥  

#### ०९
यथा न सत्यं पुरुषः  
सदा वदितुम् अर्हति ।  
विष्कन्धं त्वद् अपशरं  
विशरं पुष्ट्यामयम् ।  
जम्भं हनुग्राभं शङ्खं  
तान् अजेना अजामसि ॥  

#### १०
शुनम् इद् व ओषधयो  
वि दधे भेषजाय कम् ।  
धनायुवः सनायुवः  
पुरुषं पारयिष्णवः ॥  

#### ११
आत्मत्राणि देवजूता  
वीरुधायुष्या कृता ।  
तयाहम् इन्द्रदत्तया  
विशरं नाशयामि ते ॥  

#### १२
अलस्य व्यञ्जनस्य  
वेष्टनस्योत पर्णधेः ।  
ग्रन्थेर् ज्याया इष्वा  
विशरं नाशयामि ते ॥  

#### १३
साकं विष्कन्ध प्र पत  
चाषेण किकिदीव्या ।  
साकं वातस्य ध्राज्या  
सह नश्य निहाकया ॥  

### ००३

#### ०१
जङ्गिडो ऽसि जङ्गिडो  
रक्षितासि जङ्गिडः ।  
द्विपाच् चतुष्पाद् अस्माकं  
सर्वं रक्षतु जङ्गिडः ॥  

#### ०२
या गृत्स्यस् त्रिपञ्चाशीः  
शतं कृत्याकृतश् च ये ।  
सर्वान् विनक्ततेजसो  
ऽरसान् जङ्गिडस् करत् ॥  

#### ०३
अरसं कृत्रिमं नाडम्  
अरसाः सप्त विस्रसः ।  
अपेतो जङ्गिडामतिम्  
इषुम् अस्तेव साधय ॥  

#### ०४
कृत्यादूषण एवायम्  
अथो अरातिदूषणः ।  
अथो सहस्वां जङ्गिडः  
प्र ण आयूंषि तारिषत् ॥  

#### ०५
स जङ्गिडस्य महिमा  
परि णः पातु विश्वतः ।  
विष्कन्धं येन सासाह  
संस्कन्धम् ओज ओजसा ॥  

#### ०६
तृष्ट्वा देवा अजनयन्  
निष्ठितं भूम्याम् अधि ।  
तम् उ त्वाङ्गिरा इति  
ब्रह्माणः पूर्व्या विदुः ॥  

#### ०७
न त्वा पूर्वा ओषधयो  
न त्वा तरन्तु या नवाः ।  
विबाध उग्रो जङ्गिडः  
परिपाणः सुमङ्गलः ॥  

#### ०८
अश्वोपदान् भगवो  
जङ्गिडामितवीर्य ।  
पुरा त उग्राय सत  
उपेन्द्रो वीर्यं ददौ ॥  

#### ०९
उग्र इत् ते वनस्पत  
इन्द्र ओज्मानम् आ दधौ ।  
अमीवाः सर्वाश् चातयञ्  
जहि रक्षांस्य् ओषधे ॥  

#### १०
अशरीकं विशरीकं  
बलासं पुष्ट्यामयम् ।  
तक्मानं विश्वशारदम्  
अरसं जङ्गिडस् करत् ॥  

### ००४

#### ०१
इन्द्रस्य नाम गृह्णन्त  
ऋषयो जङ्गिडं ददुः ।  
देवा यं चक्रुर् भेषजम्  
अग्रे विष्कन्धदूषणम् ॥  

#### ०२
स नो रक्षतु जङ्गिडो  
धनपालो धनेव ।  
देवा यं चक्रुर् ब्राह्मणाः  
परिपाणम् अरातिहम् ॥  

#### ०३
दुर्हार्दसं घोरचक्षुं  
पापकृत्वानम् आगतम् ।  
तांस् त्वं सहस्रचक्षो  
प्रतीबोधेन नाशय  
परिपानो ऽसि जङ्गिदः ॥  

#### ०४
परि मा दिवः परि मा पृथिव्याः  
पर्य् अन्तरिक्षात् परि मा वीरुद्भ्यः ।  
परि मा भूतात् परि मोत भव्याद्  
दिशो दिशो जङ्गिडः पात्व् अस्मान् ॥  

#### ०५
य ऋष्णवो देवकृता  
य उचो बभृते न्याः ।  
सर्वांस् तान् विश्वभेषजो  
अरसान् जङ्गिडस् करत् ॥  

### ००५

#### ०१
प्रति गृहाण पृथिवी नीतम्  
एतद् आज्यस्य मथितं शरीरम् ।  
इमां धेनुम् अस्य दातुस्  
त्वं रक्ष बर्हिष्य् आ यथासत् ॥  

#### ०२
उत त्वाहुर् वरुणस्य पत्नीम्  
अथो त्वाहुर् अदितिं विश्वरूपाम् ।  
अधि जरायुम् आघारे हव्यवाहम्  
अग्नाव् अस्या महिमानं जुहोमि ॥  

#### ०३
स साहस्रं तन्तुम् अन्व् आ ततान  
सो अग्निष्टोमान् दशतं सम् आप । +++(Bhatt. -ṣṭomāṃ)+++  
अधिजरायुं सवत्सां यो ददाति  
तं वै देवाः स्वर् आ रोहयन्ति ॥  

#### ०४
अधिजरायुः स्वर् आ रोहयन्त्य्  
अनेन दत्ता सुदुघा वयोधाः ।  
सास्मै दुहां शतधारम् अक्षितं  
यम् अस्य लोके परमे व्योमन् ॥  

#### ०५
पूर्ववत्सेन सह वत्सिनी गौर्  
यो ऽस्या वत्सो अपरो जरायु तत् ।  
तृतीयं मांसं परिनिर्मितं  
यत् तस्माद् देवा अधिजरायुम् आहुः ॥  

#### ०६
आ धावय शवसा वावृधान-  
-उत्तराव श्रव आधेह्य् अस्मै ।  
इमम् इन्द्र महतामेन रक्ष  
सं प्रजया तन्वा सं बलेन ॥  

#### ०७
दुर्वेदावस्ताद् बहुधा परस्ताद्  
विश्वे देवाः प्रति पश्यन्त्य् आयतीम् ।  
या भद्रा या सर्वतः समीची  
सेद् आहुतिर् भवतु मे तराज्या ॥  

#### ०८
गृष्टिं धेनुम् अधिजरायुं स्वधां  
कृण्वानः प्र ददाति ब्रह्मणे ।  
सास्मै दुहां शतधारम् अक्षितम्  
अमुष्मिꣳल् लोके युग उत्तरस्मिन् ॥  

#### ०९
वत्सं जरायु प्रतिधुक् पीयूषं  
यो नो ददाति सुदुघामधेनुम् ।  
तस्य देवाः प्र तिरन्त्व् आयुः  
स आ रोहतु सुकृताम् उलोकम् ॥  

#### १०
परिवालाम् अधिजरायुं युधा  
जीवो अददाग्र एताम् ।  
स्योना नः शग्मा शिवा विशेह  
मा नो हिंसीर् हरसा दैव्येन ॥  

#### ११
भद्रकृतं सुकृतमादु शंभुवम्  
अरं भुवं प्रति गृह्णाम्य् आयतीम् ।  
घृतश्रियं नभसी संवसानां  
देवान् मनुष्याꣳ असुरान् उतर्षीन् ॥  

#### १२
पञ्च देवाः प्र पिबन्त एताम्  
इन्द्रस् त्वष्टा वरुणो मित्रो अग्निः ।  
ते सर्वे सम् अदुर् मह्यम् एतां  
तयेह जीवन् प्र तिरस्वायुः ॥  

#### १३
कश्यपो ऽयं जमदग्निर् वसिष्ठ  
ऋषयो नः ससनुर् अग्र एताम् ।  
भरद्वाजो गोतमो अत्रिर् नः स्योनां  
विश्वामित्रो ददुषः प्र तिरात्य् आयुः ॥  

#### १४
ऊर्जं देवेभ्यः सुभग  
ऊर्जं मनुष्येभ्यः ।  
ऊर्जं पितृभ्यो अघ्न्य  
ऊर्जा ददत मा विश ॥  

### ००६

#### ०१
या जाता ओषधयो  
देवेभ्यस् त्रियुगं पुरा ।  
मन्ये नु बभ्रूणाम् अहं  
शतं धामानि सप्त च ॥  

#### ०२
शतं वो अम्ब धामानि  
सहस्रम् उत वो रुहः ।  
अधा शतकृत्वो यूयम्  
इमं मे अगदं कृत ॥  

#### ०३
पुष्पवतीः प्रसूमतीः  
फलिनीर् अफला उत ।  
अश्वा इव स्थ जित्वरीर्  
वीरुधः पारयिष्णवः ॥  

#### ०४
ओषधीर् इति मातरो  
यद् वो देवीर् उपब्रुवे ।  
रपांसि विघ्नतीर् इत  
रक्षश् चातयमानाः ॥  

#### ०५
निष्कृतिर् नाम वो माता  
निष्कृतिर् नाम वः पिता ।  
सराः पतत्रिणी स्थ  
यद् आमयति निष्कृतिः ॥  

#### ०६
अश्वत्थे वो निषदनं  
पर्णे वो वसतिष् कृता ।  
गोभाज इत् किलासथ  
यत् सनवथ पुरुषम् ॥  

#### ०७
यद् अहं वाजयन्न् इमा  
ओषधीर् हस्त आदधे ।  
आत्म यक्ष्मस्य नश्यतु  
पुरा जीवगृभो यथा ॥  

#### ०८
उच् छुष्मा ओषधीनां  
गावो गोष्ठाद् इवेरते ।  
धनं सनिष्यन्तीनाम्  
आत्मानं तव पूरुषः ॥  

#### ०९
यद् ओषधयः समग्मत  
राजानः समिताव् इव ।  
विप्रः स उच्यते भिषग्  
रक्षोहामीवचातनः ॥  

#### १०
अश्वावतीं सोमावतीम्  
ऊर्जयन्तीम् उदोजसम् ।  
आवित्सि सर्वा ओषधीर्  
इतो मा पारयान् इति ॥  

### ००७

#### ०१
अति विश्वाः परिष्ठा  
स्तेन इव व्रजम् अक्रमीत् ।  
ओषधयः प्रचुच्यवुर्  
यत् किं च तन्वो रपः ॥  

#### ०२
यस्यौषधयः प्रसर्पथ-  
-अङ्गम् अङ्गं परुष् परुः ।  
तस्माद् यक्ष्मं वि बाधध्वम्  
उग्रो मध्यमशीर् इव ॥  

#### ०३
अन्या वो अन्याम् अवत्व्  
अन्यान्यस्या उपावत ।  
ओषधयः संविदाना  
इदं मे प्रावता वचः ॥  

#### ०४
अवपतन्तीर् अपदं  
दिव ओषधयस् परि ।  
यं जीवम् अश्नवामहै  
न स रिष्याति पूरुषः ॥  

#### ०५
या ओषधयः सोमराज्ञीर्  
बह्वीः शतविचक्षणाः ।  
बृहस्पतिप्रसूतास् ता  
नो मुञ्चन्त्व् अंहसः ॥  

#### ०६
याः फलिनीर् या अफला  
अकोशा याश् च केशिनीः ।  
बृहस्पतिप्रसूतास् ता  
नो मुञ्चन्त्व् अंहसः ॥  

#### ०७
जीवलां नघारिषाम्  
आ ते बध्नाम्य् ओषधिम् ।  
या त आयुर् उपाहराद्  
अप रक्षांसि चातयात् ॥  

### ००८

#### ०१
कालो अश्वो वहति सप्तरश्मिः  
सहस्राक्षो अजरो भूरिरेताः ।  
ताम् आ रोहन्ति कवयो विपश्चितस्  
तस्य चक्रा भुवनानि विश्वा ॥  

#### ०२
सप्त चक्रान् वहति काल एष  
सप्तास्य नाभीर् अमृतं न्व् अक्षः ।  
स इमा विश्वा भुवनान्य् अञ्जन्  
कालः स ईयते प्रथमो नु देवः ॥  

#### ०३
पूर्णः कुम्भो अधि काल आहितस्  
तं वै पश्यामो बहुधा नु सन्तम् ।  
स इमा विश्वा भुवनानि प्रत्यङ्  
कालं तम् आहुः परमे व्योमन् ॥  

#### ०४
स एव सन् भुवनान्य् आभरत्  
स एव सन् भुवनानि पर्य् ऐत् ।  
पिता सन्न् अभवत् पुत्र एषां  
तस्माद् वै नान्यत् परम् अस्ति तेजः ॥  

#### ०५
कालो ऽमूं दिवम् अजनयत्  
कल इमां पृथिवीम् उत ।  
कालेन भूतं भव्यं च-  
-इषितं ह वि तिष्ठते ॥  

#### ०६
कालो भूतिम् असृजत्  
कले तपति सूर्यः ।  
कालो ह विश्वा भूतानि  
काले चक्षुर् वि पश्यति ॥  

#### ०७
काले मनः काले प्राणः  
काले नाम समाहितम् ।  
कालेन सर्वा नन्दन्त्य्  
आगतेन प्रजा इमाः ॥  

#### ०८
काले तपः काले ज्येष्ठं  
काले ब्रह्म समाहितम् ।  
कालो ह सर्वस्येश्वरो  
यः पितासीत् प्रजापतेः ॥  

#### ०९
तेनेषितं तेन जातं  
तद् उ तस्मिन् प्रतिष्ठितम् ।  
कालो ह ब्रह्म भूत्वा  
बिभर्ति परमेष्ठिनम् ॥  

#### १०
कालः प्रजाम् असृजत  
कालो अग्रे प्रजापतिम् ।  
स्वयम्भूः कश्यपः कालात्  
तपः कालाद् अजायत ॥  

### ००९

#### ०१
कालाद् आपः सम् अभवन्  
कालाद् ब्रह्म तपो दिशः ।  
कालेनोद् एति सूर्यः  
काले नि विशते पुनः ॥  

#### ०२
कालेन वातः पवते  
कालेन पृथिवी मही  
द्यौर् मही काल आहिता ।  
कालो ह भूतं भव्यं च  
पुत्रो अजनयत् पुरः ॥  

#### ०३
कालाद् ऋचः सम् अभवन्  
यजुष् कालाद् अजायत ।  
कालो यज्ञं सम् ऐरयद्  
देवेभ्यो भागम् अक्षितम् ॥  

#### ०४
काले गन्धर्वाप्सरसः  
काले लोकाः समाहिताः ।  
काले ऽयम् अङ्गिरा देवो  
अथर्वा चाधि तिष्ठतः ॥  

#### ०५
इमं च लोकं परमं च लोकं  
पुण्यांश् च लोकान् विधृतीश् च पुण्याः ।  
सर्वाꣳल् लोकान् अभिजित्य ब्रह्मणा  
कालः स ईयते परमो नु देवः ॥  

### ०१०

#### ०१
सप्तैतं सप्त ऋषयः  
शल्यकर्ता द्वादश ।  
आविद्धं शल्यं चाक्रतुर्  
इन्द्रराशिं महोदरम् ॥  

#### ०२
इन्द्रराशिं मित्रावरुणाव्  
आविद्धं निर् अकृन्ततम् ।  
प्रसूतम् इन्द्रेणोग्रेण +++(Bhatt. -greṇo (misprint))+++  
ब्राह्मणानाम् असत् पितुः ॥  

#### ०३
नैनम् अश्नीयाद् अब्राह्मणो  
न गृहान् प्र हरेत् स्वान् ।  
तृष्टं विषम् इव तैमातम्  
इन्द्रराशिः खले शये ॥  

#### ०४
अयं शये तन्वं रक्षमाणो  
यो अश्नात्य् अविचक्षाण एतम् ।  
मध्ये खलस्य निर्मित  
इन्द्रराशिर् महोदरः ॥  

#### ०५
उतैष यक्ष्मं भवति-  
-इन्द्रराशिर् महोदरः ।  
भीमो अन्नस्य संकाशे  
अश्व इवात्ति शिनी नडम् ॥  

#### ०६
य इन्द्रराशिं निर्वपाद्  
वर्धयात् खलमान्याः ।  
स्फातिं च खल्यां गृह्णातु  
गवां च बहु पुष्यतु ॥  

#### ०७
यम् उवाह शुनःशेपो  
यम् इन्द्रो ब्रह्मणस्पतिः ।  
तं चक्रुः शिवम् अस्मभ्यं  
ऋषयो जीवनाय कम् ॥  

#### ०८
तृढं शाकं तम् अशयद्  
दत्तम् आसीच् छ्वापदम् ।  
पन्द्रा स्म रुप्यन्तः शेरे  
य आदन्वहुतं हविः ॥  

#### ०९
अनडुहां पृश्निशफानां  
वहतां वहरापिणाम् ।  
कीनाशस्य श्रमात् स्वेदाद्  
इन्द्रराशिर् अजायत ॥  

#### १०
यत् किनाशस्य स्वेद एति  
संतप्तस् तन्वस् परि ।  
अपां गाव इव तृष्यन्तीर्  
इन्द्रराशिं सो अश्नुते ॥  

### ०११

#### ०१
यत् कीनाशं सीरपतिर्  
दण्डेन हन्ति मन्युतः ।  
यत् किं च खल्यं सादान्ववम्  
इन्द्रराशौ तद् आहितम् ॥  

#### ०२
उलूखलमुसलं तानि चोदय  
सूर्पं नार्य् अपविचे कृणुष्व ।  
वाहाय पुत्राय गोतम  
इन्द्रराशिं मधुमन्तं कृणोतु ॥  

#### ०३
एतत् सूर्पं जरितर् आ हर-  
-उलूखलमुसलं कुम्भ्य् आ गहि ।  
पुत्रा नो अद्य सुदिनत्वे अह्नि  
पित्तम् अश्नन्त मधुमन्तम् अंशुम् ॥  

#### ०४
अग्निर् नो दूतः प्रहितो ऽयम् आगन्  
स नः सर्वम् अन्नम् अविषं कृणोतु ।  
निराविद्धम् अकृतं ब्रह्मणेतो  
ऽदोमधं पित्तम् अत्त प्रसूताः ॥  

#### ०५
स्वादो पितो मधो पित +++(Bhatt. pito)+++  
उप नः पितव् आ गहि ।  
शिवः शिवाभिर् ऊतिभिः ॥  

#### ०६
सिंहो भूत्वा गा मृणात्य्  
अग्निर् भूत्वा धान्यम् ।  
इन्द्रराशिर् अनिर्मितो  
मयारं चाव गच्छति ॥  

### ०१२

#### ०१
शतकाण्डो दुश्च्यवनः  
सहस्रपर्ण उत्तिरः ।  
दर्भो य उग्र ओषधिस्  
तं ते बध्नाम्य् आयुषे ॥  

#### ०२
नास्य केशान् प्र वपन्ति  
नोरसि ताडम् आ घ्नते ।  
यस्मा अच्छिन्नपर्णेन  
दर्भेण शर्म यच्छति ॥  

#### ०३
दिवि ते तूलम् ओषधे  
पृथिव्याम् असि निष्ठितः ।  
त्वया सहस्रकाण्डेन  
आयुष् प्र वर्धयामहे ॥  

#### ०४
तिस्रो दिवो अत्य् अतृणस्  
तिस्र इमाः पृथिवीर् उत ।  
तयाहं सर्वान् दुर्हार्दो  
जिह्वां नि तृणद्मि वचांसि च ॥  

#### ०५
त्वम् असि सहमानो  
अहम् अस्मि सहस्वान् ।  
उभौ सहस्वन्तौ भूत्वा  
सपत्नान् सहिषीवहि ॥  

#### ०६
सहस्व नो अभिमातिं  
सहस्व पृतनायतः ।  
सहस्व सर्वान् दुर्हार्दः +++(Bhatt. sarvāṃ durhārdo)+++  
सुहार्दो मे बहून् कृधि ॥  

#### ०७
दर्भेण देवजातेन  
दिविष्टम्भेन शश्वद् इत् ।  
तेनाहं सस्वतो जनाꣳ  
असनं सनवानि च ॥  

#### ०८
प्रियं मा दर्भं कृणु ब्रह्मराजन्याभ्यां  
शूद्राय चार्याय च ।  
यस्मै च कामयामहे  
सर्वस्मै च विपश्यते ॥  

#### ०९
यो जायमानः पृथिवीम् अदृंहद्  
यो अस्तभ्नाद् अन्तरिक्षं दिवं च ।  
यं बिभ्रतं ननु पाप्मा विवेद  
स नो ऽयं दर्भो धरुणो दिवा कः ॥  

#### १०
सपत्नहा शतकाण्डः सहस्वान्  
ओषधीनां प्रथमः सं बभूव ।  
स नो ऽयं दर्भः परि पातु विश्वतस्  
तेन साक्षीय पृतनाः पृतन्यतः ॥  

### ०१३

#### ०१
सहस्रार्घः शतकाण्डः पयस्वान्  
अपाम् अग्निर् वीरुधां राजसूयम् ।  
स नो ऽयं दर्भः परि पातु विश्वतो  
दैवो मणिर् आयुषा सं सृजाति नः ॥  

#### ०२
घृताद् उल्लुप्तो मधुमान् पयस्वान्  
भूमिदृंहो अच्युतश् चावयिष्णुः ।  
नुदन् सपत्नान् अधरांश् च कृण्वन्  
दर्भारोह महता महेन्द्रियेण ॥  

#### ०३
त्वं भूमिम् अत्य् एष्य् ओजसा  
त्वं वेद्यां सीदसि चारुर् अध्वरे ।  
त्वां पवित्रम् ऋषयो ऽभरन्त  
त्वं पुनीहि दुरितान्य् अस्मत् ॥  

#### ०४
तीक्ष्णो राजा विषासही  
रक्षोहा विश्वचर्षणिः ।  
तेजो देवानां बलम् उग्रम् एतत्  
तं ते बध्नामि जरसे स्वस्तये ॥  

#### ०५
दर्भेण त्वं कृणु वीर्याणि  
दर्भं बिभ्रद् आत्मना मा व्यथिष्ठाः ।  
अतिष्ठायो वर्चसैध्वन्यान्  
सूर्य इवा भाहि प्रदिशश् चतस्रः ॥  

### ०१४

#### ०१
उद् ईरतां पृथिवी जीरदानुः  
शीत एनाम् अन्तर्वान् अनु वातु वातः ।  
ऋत्वियावती पृथिवी प्रति गृह्णातु  
बीजं सहस्रवल्लिशं सुरुहारोहयन्ती ॥  

#### ०२
इन्द्र एनां हर्यश्वो  
अग्निर् वा रोहिताश्वः ।  
अश्विना रासभाश्वा  
कृषिं देवीम् अयूयुजन् ॥  

#### ०३
शुनं वरत्राम् आ यच्छ  
शुनम् अष्ट्राम् उद् इङ्गय ।  
शुनं तोतप्यतां फालः  
शुनं वहतु लाङ्गलम् ॥  

#### ०४
युनक्तु वाहान् वि युगा तनोत  
कृते क्षेत्रे वपतेह बीजम् ।  
तथा धाता तथा भगस्  
तथा कृणुताम् अश्विना  
तथा देवी सरस्वती ॥  

#### ०५
सुपिप्पला ओषधयो  
नाहीना अपक्षत ।  
तद् इन्द्रो वरुणो वायुर्  
अश्विनेदं मे प्र तिरता वचः ॥  

#### ०६
धाता पूषा बृहस्पतिर्  
भूत्याः सम् अजीगमन् ।  
कृषिं देवाः स्वर्विदः ॥  

#### ०७
कल्याणी सुभगेव या  
संस्थायां वपुषेण्या ।  
सा नस् तिराति मधुमन्तम् अंशुम् ॥  

#### ०८
अन्नस्य भूमा पुरुषस्य भूमा  
भूमा पशूनां त इह श्रयन्ताम् ।  
तीव्रा वर्षन्तु वृष्टयो  
भूतये महसे वृधे ॥  

#### ०९
पिन्वानः पर्जन्यस् तिष्ठतु  
सह पृष्ठयोद् एति सूर्यः ।  
आनन्दं जनयन् यवः  
सर्वा अरातीर् अपबाधमानः ॥  

#### १०
वि जिहीष्व पृथिवीम् अह्युर्  
वि पक्षम् ऋद्वी भव ।  
भद्रं रोहतु धान्यम् ॥  

### ०१५

#### ०१
उत्सेध सेध गा अजन्  
विन्देहेरां महस् कृधि ।  
मा वो रिषत् कूटग्राहो +++(Bhatt. riṣāt)+++  
मा व आ शारि लाङ्गलम् ॥  

#### ०२
मो अस्माकम् उग्राः संरब्धास् +++(Bhatt. mo [']smākam)+++  
तन्वः किं चनाममत् ।  
रायस्पोषं शुनासीरा  
अथो सीताभगश् च यः ॥  

#### ०३
देष्ट्री समुद्रः सिनीवाली  
कृषिं नो अभि हिन्वत ।  
इमा याः पञ्च प्रदिशस्  
ता वातो अभि हिन्वत ।  
वलीके सत्वताम् इव  
तीव्रा वर्षन्तु वृष्टयः ॥  

#### ०४
शुनं कीनाशो अन्व् एतु वाहाञ्  
छुनं फालो विनुदन्न् एतु भूमिम् ।  
शुनासीरा हविषा वावृधाना  
शुनं धान्यानि कृणुतां युवं नः ॥  

#### ०५
या नः पीपरद् अश्विना  
ज्योतिष्मती तमस् तिरः ।  
ताम् अस्मे रासेताम् इषम् ॥  

### ०१६

#### ०१
ऊर्ध्वश्रितो वै नामैता आपो यद् ओषधयश् च वनस्पतयश् च  
तासाम् अग्निर् अधिपतिः ।  
यो वा एता ऊर्ध्वश्रित आपो वेदाग्निम् अधिपतिम् ।  
यथैतम् एता ऊर्ध्वा उपतिष्ठन्त्य्  
एवैनम् ऊर्ध्वा उप तिष्ठन्त्य्  
अधिपतिर् भवति स्वानां चान्येषां च य एवं वेद ॥  

#### ०२
प्रस्कद्वरीर् वै नामैता आपो यत् पृष्वास्  
तासाम् आदित्यो ऽधिपतिः ।  
यो वा एताः प्रस्कद्वरीर् आपो वेदादित्यम् अधिपतिम् ।  
यथैता एतस्मिन्न् उद्यति प्रस्कन्दन्त्य्  
एवास्मिन्न् आ यति प्रस्कन्दन्त्य्  
अधिपतिः (…) ॥ +++(see 1e)+++  

#### ०३
तक्वरीर् वै नामैता आपो याः सूदय  
तासां पृथिव्य् अधिपत्नी ।  
यो वा एतास् तक्वरीर् आपो वेद पृथिवीम् अधिपत्नीम् ।  
यथैता एतस्यां प्रणुतास् तकन्तीर् यन्त्य्  
एवैनेन द्विषन्तः प्रणुता यन्त्य्  
अधिपतिः (…) ॥ +++(see 1e)+++  

#### ०४
वशिनीर् वै नामैता आपो याः स्यन्दन्ते  
तासां वरुणो ऽधिपतिः ।  
यो वा एता वशिनीर् आपो वेद वरुणम् अधिपतिम् ।  
यथैतम् एतासां स्यन्दमानानां वशम् आदत्त  
एवा द्विषतां वशम् आ दत्ते  
ऽधिपतिः (…) ॥ +++(see 1e)+++  

#### ०५
ऊर्जो वै नामैता आपो यद् गावस्  
तासां त्वष्टाधिपतिः ।  
यो वा एता ऊर्ज आपो वेद त्वष्टारम् अधिपतिम् ।  
ऊर्जस्वी तेजस्वी भवति  
प्र साहस्रान् पशून् आप्नोत्य्  
अधिपतिर् भवति (…) ॥ +++(see 1e)+++  

#### ०६
वर्चो वै नामैता आपो यद् घृतं  
तासां पूषा अधिपतिः ।  
यो वा एता वर्च आपो वेद पूषणम् अधिपतिम् ।  
वर्चस्वी तेजस्वी भवत्य्  
उतास्यानभ्यक्तस्य मुखं रोचते  
ऽधिपतिः (…) ॥ +++(see 1e)+++  

#### ०७
ओजो वै नामैता आपो यन् मधु  
तासाम् इन्द्रो ऽधिपतिः ।  
यो वा एता ओज आपो वेदेन्द्रम् अधिपतिम् ।  
ओजस्वी वीर्यावान् इन्द्रियावी भवति  
प्र राजसभायां मधुपर्कम् आप्नोत्य्  
अधिपतिः (…) ॥ +++(see 1e)+++  

#### ०८
उग्रा वै नामैता आपो यद् ध्रादुनयस्  
तासां मरुतो अधिपतयः ।  
यो वा एता उग्रा आपो वेद मरुतो ऽधिपतीन् ।  
उग्रो बलवान भवति  
मारुतं शर्ध इत्य् एनम् आहुर्  
अधिपतिः (…) ॥ +++(see 1e)+++  

#### ०९
महो वै नामैता आपो यद् वर्षं  
तासां पर्जन्यो ऽधिपतिः ।  
यो वा एता मह आपो वेद पर्जन्यम् अधिपतिम् ।  
महस्वी मित्रबाहो भवत्य्  
उतैनेन स्वा नन्दन्त्य् अस्माकम् अयम् इति  
तस्मात् सर्वो वृष्टे महीयते  
ऽधिपतिः (…) ॥ +++(see 1e)+++  

#### १०
अतिमन्या वै नामैता आपो यत् सुरा  
तसाम् अश्विनाधिपती ।  
यो वा एता अतिमन्या आपो वेदाश्विनाधिपती ।  
अति मन्यते भ्रातृव्यान् नैनं भ्रातृव्या अति मन्यन्ते  
तस्मान् मत्तो मत्तम् अति मन्यते  
ऽधिपतिः (…) ॥ +++(see 1e)+++  

#### ११
परिचितो वै नामैता आपो याः कर्ष्वां  
तासां यमो ऽधिपतिः ।  
यो वा एताः परिचित आपो वेद यमम् अधिपतिम् ।  
पर्य् एनं स्वाश् च विश्याश् चावश्यन्त्य्  
अधिपतिः (…) ॥ +++(see 1e)+++  

#### १२
रन्तयो वै नामैता आपो य स्त्रियस्  
तासां कामो ऽधिपतिः ।  
यो वा एता रन्तीर् आपो वेद कामम् अधिपतिम् ।  
रमन्ते अस्मिन् रमणीयो भवति काम इव स्त्रीणाम्  
अधिपतिः (…) ॥ +++(see 1e)+++  

#### १३
विश्वभृतो वै नामैता आपो यत् पुरुषस्  
तासां मृत्युर् अधिपतिः ।  
यो वा एता विश्वभृत आपो वेद मृत्युम् अधिपतिम् ।  
विश्वस्य भर्ता भवति विश्वम् एनं बिभर्त्य्  
आस्य त्रयो ऽग्नयो गृहे धीयन्ते दक्षिणाग्निर् गार्हपत्य आहवनीयः ।  
ऐनं चत्वारि वामानि गच्छन्ति निष्कः कंसो ऽश्वतरो हस्त्य्  
अधिपतिः (…) ॥ +++(see 1e)+++  

#### १४
तासां वा एतासाम् अपां हिमवान् ऊधः सोमो वत्सः परमेष्ठ्य् अधिपतिः ।  
यो वा एतासाम् अपां हिमवन्तम् ऊधः सोमं वत्सं परमेष्ठिनम् अधिपतिं वेद ।  
परमेष्ठी भवति गच्छति परमेष्ठिताम्  
अधिपतिर् भवति स्वानां चान्येषां च य एवं वेद ॥  



## १२

### ००१

#### ०१
अग्निस् तक्मानम् अप बाधताम् इतः  
सोमो ग्रावा मरुतः पूतदक्षाः ।  
वेदिर् बर्हिः समिधः शोशुचाना  
अप रक्षांस्य् अमुया धमन्तु ॥  

#### ०२
अयं यो रुरो अभिशोचयिष्णुर्  
विश्वा रूपाणि हरिता कृणोति ।  
तस्मै ते ऽरुणाय बभ्रवे तपुर्  
मघाय नमो ऽस्तु तक्मने ॥  

#### ०३
तक्मन् सार्थिनम् इच्छस्व  
वशी सन् मृडयासि नः ।  
अथेहि यत्र ते गृहा  
अनिनूर्त्तेषु दस्युषु ॥  

#### ०४
यः पुरुषः पारुषेयो  
ऽवध्वंस इवारुणः ।  
तक्मानं विश्वधावीर्य- +++(Bhatt. -vīryā adhar-)+++  
-अधराञ्चं परा सुव ॥  

#### ०५
अधराञ्चं प्र हिणोमि  
मनस् कृत्वा तक्मने ।  
शकम्भरस्य मुष्टिहा  
पुनर् गच्छ महावृषान् ॥  

#### ०६
महावृषान् मूजवत  
ओक एधि परेत्य ।  
व्रतानि तक्मने ब्रूमो  
अन्यक्षेत्राणि वा इमाः ॥  

#### ०७
ओको अस्य मूजवन्त  
ओको अस्य महावृषाः ।  
याज् जातस् तक्मं ताद् असि  
बलिहिकेषु न्योचरः ॥  

#### ०८
तक्मन् व्याल विगद  
व्यङ्ग भूरि यावय ।  
दासीं निष्टक्वरीम् इच्छ  
तां वज्रेण सम् अर्पय ॥  

#### ०९
गिरिं गच्छ गिरिजासि  
गिरौ ते माहिषो गृहः ।  
दासीम् इच्छ प्रफर्व्यं  
तां तक्मन् वीव धूनुहि ॥  

#### १०
यस् त्वं शीतो अथो रूरः  
सह कासावीवियः ।  
भिमास् ते तक्मन् हेतयस्  
ताभि स्म परि वृङ्धि नः ॥  

### ००२

#### ०१
तक्मन् भ्रात्रा बलासेन  
स्वस्रा कासिकया सह ।  
पाम्ना भ्रातृव्येण  
नश्येतो मरटाङ् अभि ॥  

#### ०२
गन्धारिभ्यो मूजवद्भ्यः  
काशिभ्यो मगधेभ्यः ।  
जने प्रियम् इव शेवधिं  
तक्मानं परि दध्मसि ॥  

#### ०३
नार्कविन्दान् नार्विदालान्  
नान्नदीं वर्तकावतीम् ।  
व्रतानि तक्मने ब्रूमो  
अन्यक्षेत्राणि वा इमाः ॥  

#### ०४
अन्यक्षेत्रे न रमते  
सहस्राक्षो अमर्त्यः ।  
अभूद् उ प्रार्थस् तक्मा  
स गमिष्यति बलिहिकाम् ॥  

#### ०५
अदो गच्छ मूजवतस्  
ततो वा घ परस्तरम् ।  
मा स्मातो अभ्यैर् नः पुनस्  
तत् त्वा तक्मन्न् उप ब्रुवे ॥  

#### ०६
परस्मैव त्वं चर  
परमस्यां परावति ।  
यथा नो नान्तम् आयसि  
यथा नो नाभिशोचया ॥  

### ००३

#### ०१
यथेयम् उर्वी पृथिवी  
वृद्धैव गर्भम् आदधे ।  
एवा दधामि ते गर्भं  
तस्मै त्वाम् अवसे हुवे ॥  

#### ०२
पर्वताद् दिवो योनेर्  
गात्राद् गात्रात् समाशृतम् ।  
रेतो देवस्य देवस्य  
त्सरौ पर्णम् इवा धाम् ॥ +++(tsaru Mehendale, Henning Mem. Vol.)+++  

#### ०३
विष्णुर् योनिं कल्पयतु  
त्वष्टा रुपाणि पिंशतु ।  
आ सिञ्चतु प्रजापतिर्  
धाता गर्भं दधातु ते ॥  

#### ०४
गर्भं धेहि सिनीवालि  
गर्भं धेहि सरस्वति ।  
गर्भं युवम् अश्विनास्यामा  
धत्तं पुष्करस्रजा ॥  

#### ०५
गर्भं ते राजा वरुणो  
गर्भं देवो बृहस्पतिः ।  
गर्भं त इन्द्रश् चाग्निश् च  
गर्भं धाता दधातु ते ॥  

#### ०६
गर्भो अस्य् ओषधीनां  
गर्भो वनस्पतीनाम् ।  
गर्भो विश्वस्य भूतस्य  
सो अग्ने गर्भम् एह धाः ॥  

#### ०७
येनौषधयो गर्भिनीः  
पशवो येन गर्भिनः ।  
तेषां गर्भस्य यो गर्भस्  
तेन त्वं गर्भिणी भव ॥  

#### ०८
वि ते ग्रन्थिं चृतामसि  
धाता गर्भं दधातु ते ।  
आ योनिं पुत्रो रोहतु  
जननं प्रति जायताम् ॥  

#### ०९
जनिष्ट हि महिया  
आ योनिं सम् इहासरत् ।  
अथा सोम इव भक्षणम्  
आ गर्भः सीदत्व् ऋत्वियम् ॥  

#### १०
धातः श्रेष्ठेन रूपेण-  
-अस्या नार्या गवीन्योः ।  
पुमांसं पुत्रम् आ धेहि  
दशमे मासि सूतवे ॥  

### ००४

#### ०१
सवितः श्रेष्ठेन रूपेण  
(…) ॥ +++(see 12.3.10bcd)+++  

#### ०२
विष्णोः श्रेष्ठेन (…) ॥ +++(see 12.3.10)+++  

#### ०३
त्वष्टः श्रेष्ठेन (…) ॥ +++(see 12.3.10)+++  

#### ०४
भगः श्रेष्ठेन रूपेण-  
-अस्या नार्या गवीन्योः ।  
पुमांसं पुत्रम् आ धेहि  
दशमे मासि सूतवे ॥  

#### ०५
अधि स्कन्द वीरयस्व  
गर्भम् आ धेहि योन्याम् ।  
वृषाणं वृष्ण्यावन्तं  
प्रजायै त्वा नयामसि ॥  

#### ०६
यद् वेद राजा वरुणो  
वेद देवो बृहस्पतिः ।  
इन्द्रो यद् वृत्रहा वेद  
तं गर्भकरणं पिब ॥  

#### ०७
वि जिहीष्व बार्हत्सामे  
गर्भस् ते योनिम् आ शयाम् ।  
ददन् ते पुत्रं देवाः  
सोमपाम् उभयाविनम् ॥  

#### ०८
सोमस्य त्व र्त्वियेन-  
-उपैमि गर्भकृत्वने ।  
ततस् ते पुत्रो जायतां  
कर्तवै वीर्येभ्यः ॥  

### ००५

#### ०१
जायस्वाग्ने ऽश्वत्थाद्  
अस्मै क्षत्रायौजसे ।  
उग्र आपतिकाद् अधि  
यो वृक्षाꣳ अधिरोहति ॥ +++(Bhatt. vṛkṣāṃ)+++  

#### ०२
विबाधं चित् सहमानं  
त्वाम् अग्ने जनयामसि ।  
जातां जनिष्यमाणां  
सपत्नान् प्र णुदस्व मे ॥  

#### ०३
अश्वत्थस्यारोहस्य  
वृक्षस्यारणयः कृताः ।  
ततो जाताय ते ऽजनि  
वीडुजम्भाग्निर् अग्नये ॥  

#### ०४
तं जातं जातवेदसम्  
आ दधाम्य् अमर्त्यम् ।  
पावकम् अग्निम् ऊतये  
शुचिमन्तं विषासहिम् ॥  

#### ०५
उत् तनुष्व धनुः प्रति मुञ्चस्व वर्म  
जहि शत्रून् वीर्या ते कृणोमि ।  
अत्र रध्यन्तु य उ ते सपत्नास्  
त्वम् एकवृषो भव ॥  

#### ०६
वृषभं त्वा सजातानां  
सपत्नानां विषासहिम् ।  
हन्तारं शत्रूणां कृण्मो  
विराजं गोपतिं गवाम् ॥  

#### ०७
समुद्रो ऽस्य् अपां ज्येष्ठ  
इन्द्रो देवेषु वृत्रहा ।  
व्याघ्रं सिंहं त्वा कृण्मो  
दमितारं पृतन्यताम् ॥  

#### ०८
इन्द्र इव दस्यून् अधरान् कृणुष्व-  
-उग्र इव वातो विशृणन् सपत्नान् ।  
ते शुष्यन्त्व् अप दावाद् इव-  
-अग्नेः पर्यवीवरथा एनान् ॥  

#### ०९
सं वृश्चैनांस् ते शुष्यन्तु  
वृश्चैनान् मोपजां शिषः ।  
सपत्नान् सर्वांस् तृढ्वा  
त्वम् एकवृषो भव ॥  

#### १०
त्वम् उग्रस् त्वं बली  
त्वम् एधि विवाचनम् ।  
त्वं पृतन्यतः पूर्वः  
सपत्नाꣳ अव दूनुष्व ॥ +++(Bhatt. sapatnāṃ)+++  

### ००६

#### ०१
असपत्नः सपत्नहा-  
-इन्द्र इवारिष्टो अक्षितः ।  
अधः सपत्नास् ते पदोः  
सर्वे सन्त्व् अभिष्ठिताः ॥  

#### ०२
म्लायन्तु ते खातमूलाः सपत्ना  
अग्निम् एषां निर् ह्वयामि शरीरात् ।  
हविषैषाम् अपि दधामि प्राणांस्  
तथैभ्यो अमुचिः कृताः ॥  

#### ०३
अभिवर्धम् अभिभवं  
सपत्नक्षयणं हविः ।  
राष्ट्राय तुभ्यं कृण्मः  
सपत्नेभ्यः पराभवन् ॥  

#### ०४
यो नः स्वो यो अरणो  
ऽरातियति पूरुषः ।  
इध्मस्येव प्रक्षायकस्  
तस्य मोच्छेषि किं चन ॥  

#### ०५
असपत्नम् इति द्वे ॥ +++(PS 10.8.4-5 are repeated)+++  

#### ०६
(…) ॥ +++(PS 10.8.5 is repeated)+++  

### ००७

#### ०१
त्वया पूर्वम् आथर्वाणो  
जघ्नू रक्षांस्य् ओषधे ।  
त्वया जघान कश्यपस्  
त्वया कृण्वो अगस्त्यः ॥  

#### ०२
त्वया वयम् अप्सरसो  
गन्धर्वांश् चातयामसि ।  
अजशृङ्ग्य् अज रक्षः  
सर्वान् गन्धेन नाशय ॥  

#### ०३
नदीं यन्त्व् अप्सरसो  
अपान्तारम् इव श्वसन् ।  
गुल्गुलू पीला नलद्य्  
औक्षगन्धिः प्रमन्दिनी ॥  

#### ०४
यत्रामर्त्या अप्स्व् अन्तः  
समुद्रे तुरूर् नीली तुर्वशी पुण्डरीका ।  
तत् परेता अप्सरसः  
प्रतिबुद्धा अभूतन ॥  

#### ०५
यत्र प्रेङ्खो गन्धर्वाणां  
दिवि बद्धो हिरण्ययः ।  
(…) ॥ +++(see 4cd)+++  

#### ०६
गन्धर्वाणाम् अप्सरसाम्  
आनर्तम् इति सङ्गमम् ।  
(…) ॥ +++(see 4cd)+++  

#### ०७
यत्राश्वत्था न्यग्रोधा  
महारुक्माः शिखण्डिनः ।  
(…) ॥ +++(see 4cd)+++  

#### ०८
यत्र वो ऽक्षा हरिता अर्जुना  
आघाटाः ककर्यः संवदन्ति ।  
तत् परेता अप्सरसः  
प्रतिबुद्धा अभूतन ॥  

#### ०९
इयं वीरुच्छिखण्डिनो  
गन्धर्वस्याप्सरापतेः ।  
भिनत्तु मुष्काव् अपि यातु शेफः ॥  

#### १०
एयम् अगन्न् ओषधिर्  
वीरुधां वीर्यावती ।  
अजशृङ्ग्य् अराटकी  
तीक्ष्णशृङ्गी व्य् ऋषतु ॥  

### ००८

#### ०१
अपेतेतो अप्सरसो  
गन्धर्वा यत्र वो गृहाः ।  
तीक्ष्णशृङ्ग्य् अराटक्य्  
अजशृङ्गी व्य् ऋषतु ॥  

#### ०२
जाया वेद वो अप्सरसो  
गन्धर्वाः पतयो यूयम् ।  
अप क्रामत् पुरुषाद्  
अमर्त्या मर्त्यं मा सचध्वम् ॥  

#### ०३
भीमा इन्द्रस्य हेतयः  
शतमृष्टीर् अयस्मै ।  
ताभिर् गन्धर्वान् अभैद्यान्  
अवकादान् व्य् ऋषतु ॥  

#### ०४
अवकादाꣳ अभिशोचो  
भित्सु द्योतयमामकान् ।  
गन्धर्वान् सर्वान् ओषधे  
प्र णुदस्व परा णय ॥  

#### ०५
उन्मादयन्तीर् अभिशोचयन्तीर्  
मुनिं नग्नं कृण्वतीर् मोघहासिनम् ।  
अप्सरसो रघटो याश् चरन्ति  
गन्धर्वपत्नीर् अजशृङ्ग्य् आशये ॥  

#### ०६
श्वेतीकृण्वानः पुरुषं  
विश्वा रूपाणि बोभुवत् ।  
श्वेवैकं कपिर् इवैकं  
कुमारः सर्वकेशकः ।  
प्रियो दृशे भूत्वा  
गन्धर्वः सचते स्त्रियं  
तम् इतो नाशयामसि ॥  

### ००९

#### ०१
यो वै वशां देवयते  
पचते वाहुताममा ।  
मृत्योः स बध्यते पाशे  
देवानां च यमस्य च ॥  

#### ०२
दक्षिणां सूर्याम् अदितिं वदन्ति  
वशां वाचं कल्पयन्तः समानीम् ।  
सप्त ऋषयो नि दधुर् वाचम् एतां  
सरस्वती मृडया कल्पयन्तः ॥  

#### ०३
इमां वशां वाचम् आहुर् वशेति  
तिस्रो वशा अतिहिताः सधस्थे ।  
तासाम् अग्नौ मनसैकां जुहोमि  
तां नः स्वाद्वीं भूतपतिः कृणोतु ॥  

#### ०४
स्वद्वीं न एतां सविता कृणोतु  
स्वद्वीं न एतां जनिता पशूनाम् ।  
जुहुध्य् अग्ने वयुनानि विद्वांस्  
तां नः स्वाद्वीं भूतपतिः कृणोतु ॥  

#### ०५
इदं तृतीयं वशिनी वशाशि  
महिम्ने त्वा गर्भो अभ्य् आ विवेश ।  
उशती त्वम् उशतो गच्छ देवान्  
सत्याः सन्तु यजमानस्य कामाः ॥  

#### ०६
इयम् अम्भसा वाजसुतस्तभे गौर्  
यस्याम् इन्द्रो वरुणस् तित्विषाते ।  
नृम्णम् अनृम्णं सचत इयम् आगन्  
धीरः पशुर् वीर्यम् आ विवेश ॥  

#### ०७
वशा ससूव स्थविरं विपश्चितं  
वशा ससूव वष्कयं दिविस्पृशन् ।  
वशा ससूव तरुणं विभाजने  
वशा ससूव संजितं धनानाम् ॥  

#### ०८
यत् प्रोक्षणम् अपतद् बर्हिषस् परि  
दक्षिणतो वेद्या इन्द्रियावत् ।  
वशा संभूत्याधि गौर् अमीमेत्  
तस्याः पीवो अभवद् वर्मवाससम् ॥  

#### ०९
नमो महिम्न उत चक्षुषे वां  
वशर्षभो मनसा तत् कृणोमि ।  
देवाꣳ अपीतं पथिभिः शिवेभिर्  
मा नो हिंसिष्टं हरसा दैव्येन ॥  

#### १०
वशाम् अस्कन्दद् ऋषभस्  
तिष्ठन्तीम् अधि तन्तुषु ।  
गर्भं तम् अद्य को वेद  
यतिधा सो अकल्पयत् ॥  

### ०१०

#### ०१
रूपम् एकः पर्य् अभवद्  
राजा नामैक उच्यते ।  
पतीरूपस्यैको रूपं  
रूपम् एकः सुकृत्वनाम् ॥  

#### ०२
प्रजापतिः परमेष्ठी  
मृत्युर् विश्वानरः स्वः ।  
सरस्वानस्या यज्ञस्य  
वशाया अधि जज्ञिरे ॥  

#### ०३
यस्य गृह आदायेत  
वशा देवकृतं हविः ।  
निधानम् अस्या एष्यं  
दुहित्रे पत्याम् इव ॥  

#### ०४
नास्याः सकृद् अभि तिष्ठेन्  
नास्य श्लोणा गृहे स्यात् ।  
वशा कन्येव दुर्मङ्का-  
-अपचित्या विजानता ॥  

#### ०५
नैनां रक्षेद् ब्राह्मणेभ्यो  
नामा वि ग्लापयाति च ।  
यतीं न प्रत्यावर्तयेद्  
यस्य गोषु वशा स्यात् ॥  

#### ०६
नास्या वशाम् आ रुन्धेद्  
देवा मनुष्या उत ।  
वशं यद् अन्वैद् ब्रह्मणा  
तस्माद् एषाभवद् वशा ॥  

#### ०७
वशं कृण्वाना वशिनीयम् आगन्  
पदं कल्याण्य् अवपश्यमाना ।  
अनिष्ट्येष्टिम् अभिजायमाना  
यज्ञस्य मात्राम् अभिकल्पमाना ॥  

#### ०८
इन्द्रवन्तस् ते मरुतस्  
तुरीयं भेजिरे वशे ।  
तुरीयम् आदित्या रुद्रास्  
तुरीयं वसवो वशे ॥  

#### ०९
तुरीय भाज आदित्यान्  
वशायाः कवयो विदुः ।  
अथास्याः पथ्यैका तनुश्  
चतस्रश् चक्ल्̥पे दिशः ॥  

#### १०
वशा पन्थाम् अन्व् अपश्यन्  
नाकपृष्ठं स्वर्विदाम् ।  
आदित्या एनाम् अन्व् आयन्न्  
ऋषयश् च तपस्विनः ॥  

### ०११

#### ०१
पदेपदे कल्पयन्त  
आदित्याङ्गिरसो यजुः ।  
ईडाना अन्व् आयन् वशान्  
तदैडं सामोच्यते ॥  

#### ०२
वशेडा वशानुमतिर्  
वशाम् आहुः सरस्वतीम् ।  
विराजं मन्यन्ते वशां  
वाग् वशा पृथिवी वशा ॥  

#### ०३
वशा देष्ट्री सिनीवाली  
वशोषा निरृतिर् वशा ।  
वशायां मृत्युम् अविशद्  
आ मृत्युम् अविशद् वशा ॥  

#### ०४
अग्निर् वाग् उदकं चक्षुर्  
मनो वातो वशी वशा ।  
तन्वं को अस्यास् तं वेद  
ययोदक्रामद् एकया ॥  

#### ०५
यां चक्षुषा मनसा संविदाना  
हृदा पश्यन्ति कवयो मनीषिनः ।  
तस्याः प्रजाधिपतिः पशूनां  
वशा राज्ञा नांतवेषा सृष्टिः ॥  

#### ०६
को वशाया ऊधो वेद  
क उल्बं च जरायु च ।  
स्तनान् अस्याः को वेद  
क इ तद् वेद यद् दुहे ॥  

#### ०७
अहम् अस्या ऊधो वेद-  
-अहम् उल्बं च जरायु च ।  
स्तनान् अस्या अहं वेद-  
-अथो तद् वेद यद् दुहे ॥  

#### ०८
नैनाꣳ अहं रक्षेयं +++(Bhatt. naināṃ)+++  
दद्याम् एव स्याच् च मे ।  
स्तना ह्य् अस्या अहं वेद  
क्षीरम् उल्बं च जरायु च ॥  

#### ०९
कृत्तिर् योनिर् अधिवासो जरायु  
पाण्डम् उल्बं नाभिर् उष्णीषम् अस्याः ।  
आ जरसं धयतु मातरं वशी  
ब्रह्मभिः क्ल्̥प्तः स ह्य् अस्य बन्धुः ॥  



### ०१२

#### ०१
इन्द्रस्य नु वीर्याणि प्र वोचं  
यानि चकार प्रथमानि वज्री ।  
अहन्न् अहिम् अन्व् अपस् ततर्द  
प्र वक्षणा अभिनत् पर्वतानाम् ॥  

#### ०२
अहन्न् अहिं पर्वते शिश्रियाणं  
त्वष्टास्मै वज्रं स्वर्यं ततक्ष ।  
वाश्रा इव धेनवः स्यन्दमाना  
अञ्जः समुद्रम् अव जग्मुर् आपः ॥  

#### ०३
वृषायमाणो ऽवृणीत सोमं  
त्रिकद्रुकेष्व् अपिबत् सुतस्य ।  
आ सायकं मघवादत्त वज्रम्  
अहन्न् एनं प्रथमजाम् अहीनम् ॥  

#### ०४
यद् इन्द्राहन् प्रथमजाम् अहीनाम्  
आन् मायिनाम् अमिनाः प्रोत मायाः ।  
आत् सूर्यं जनयन् द्याम् उषासं  
तादीत्ना शत्रुं न किला विवित्से ॥  

#### ०५
अहन् वृत्रं वृत्रतरं व्यंसम्  
इन्द्रो वज्रेण महता वधेन ।  
स्कधांसीव कुलिशेना विवृक्णा-  
-अहिः शयद् उपपृक् पृथिव्याः ॥  

#### ०६
अयोद्धेव दुर्मद आ हि जुह्वे  
महावीरं तु विबाधम् ऋजीषम् ।  
नातारीद् अस्य समृतिं वधानां  
सं रुजानाः पिपिष इन्द्रशत्रुः ॥  

#### ०७
अपाद् अहस्तो अपृतन्यद् इन्द्रम्  
आस्य वज्रम् अधि सानौ जघान ।  
वृष्णो वध्रिः प्रतिमानं बभूषन्  
पुरुत्रा वृत्रो अशयद् व्यस्तः ॥  

#### ०८
नदं न भिन्नम् अमुया शयानं  
मनो रुहाणा अति यन्त्य् आपः ।  
याश् चिद् वृत्रो महिना पर्यतिष्ठत्  
तासाम् अहिः पत्सुतःशीर् बभूव ॥  

#### ०९
निचावया अभवद् वृत्रपुत्र-  
-इन्द्रो अस्या अव वधर् जभार ।  
उत्तरा सूर् अधरः पुत्र आसीद्  
दानुः शये सहवत्सा न धेनुः ॥  

#### १०
अतिष्ठन्तीनाम् अनिवेशनानां  
काष्ठानां मध्ये निहितं शरीरम् ।  
वृकस्य निण्यं वि चरन्त्य् आपो  
दीर्घं तम आशयद् इन्द्रशत्रुः ॥  

### ०१३

#### ०१
दासपत्नीर् अहिगोपा अतिष्ठन्  
निरुद्धा आपः पणिनेव गावः ।  
अपां बिलम् अपिहितं यद् आसीद्  
वृत्रं जघन्वाꣳ अप तद् ववार ॥  

#### ०२
अश्व्यो वारो अभवस् तद् इन्द्र  
सृके यत् त्वा प्रत्यहन् देव एकः ।  
अजयो गा अजयः शूर सोमम्  
अवासृजः सर्तवे सप्त सिन्धून् ॥  

#### ०३
नास्मै विद्युन् न तन्यतुः शिषेध  
न याम्यहम् अकिरद् ध्रादुनिं च  
इन्द्रश् च यद् युयुधाते अहिश् च-  
-उतापरीभ्यो मघवा वि जिग्ये ॥  

#### ०४
अहेर् यातारं कम् अपश्य इन्द्र  
हृदि यत् ते जघ्नुषो भीर् अगच्छत् ।  
नव च यन् नवतिं च स्रवन्तीः  
श्येनो न भीतो अतरो रजांसि ॥  

#### ०५
इन्द्रो यातो ऽवसितस्य राजा  
शमस्य च शृङ्गिणो वज्रबाहुः ।  
सेद् उ राजा क्षयति चर्षणीणाम्  
अरान् न नेमिः परि ता बभूव ॥  

### ०१४

#### ०१
यो जात एव प्रथमो मनस्वान्  
देवो देवान् क्रतुना पर्यभूषत् ।  
यस्य शुष्माद् रोदसी अभ्यसेतां  
नृम्णस्य मह्ना स जनास इन्द्रः ॥  

#### ०२
यः पृथिवीं व्यधमानाम् अदृंहद्  
यः पर्वतान् प्रकुपिताꣳ अरम्णात् ।  
यो अन्तरिक्षं विममे वरीयो  
यो द्याम् अस्तभ्नात् स (जनास इन्द्रः) ॥  

#### ०३
यो हत्वाहिम् अरिणात् सप्त सिन्धून्  
यो गा उदाजद् अपधा वलस्य ।  
यो अश्मनोर् अन्तर् अग्निं जजान  
संवृक् समत्सु स (जनास इन्द्रः) ॥  

#### ०४
येनेमा विश्वा च्यवना कृतानि  
यो दासं वर्णम् अधरं गुहाकः ।  
श्वघ्नीव यो जिगीवाꣳल् लक्षम् आदद्  
अर्यः पुष्टानि स (…) ॥  

#### ०५
यं स्मा पृच्छन्ति कुह सेति घोरम्  
उतेम् आहुर् नैषो अस्तीत्य् एनम् ।  
सो अर्यः पुष्टीर् विज इवा मिनाति  
श्रद् अस्मै धत्त स (…) ॥  

#### ०६
यो रध्रस्य चोदिता यः कृशस्य  
यो ब्रह्मणो नाधमानस्य कीरेः ।  
युक्तग्राव्णो यो ऽविता सुशिप्रः  
सुतसोमस्य स (…) ॥  

#### ०७
यस्याश्वासः प्रदिशि यस्य गावो  
यस्य ग्रामा यस्य विश्वे रथासः ।  
यः सूर्यं य उषसं जजान  
यो अपां नेता स (…) ॥  

#### ०८
यं क्रन्दसी संयती विह्वयते  
परे ऽवर उभया अमित्राः ।  
समानं चिद् रथम् आतस्थिवांसा  
नाना हवेते स (…) ॥  

#### ०९
यस्मान् न र्ते विजयन्ते जनासो  
यं युध्यमाना अवसे हवन्ते ।  
यो विश्वस्य प्रतिमानं बभूव  
यो अच्युतच्युत् स (…) ॥  

#### १०
यः शश्वतो मह्य् एनो दधानान्  
अबुध्यमानान् सर्वा जघान ।  
यः शर्धते नानुददाति शृध्यां  
यो दस्योर् हन्ता स (…) ॥  

### ०१५

#### ०१
यः शम्बरं पर्वतेषु क्षियन्तं  
चत्वारिंश्यां शरद्य् अन्वविन्दत् ।  
ओजायमानं यो अहिं जघान  
दानुं शयानं स (…) ॥  

#### ०२
यः शम्बरं पर्यचरच् छशीबिर्  
यो वा वृकस्य नापिबत् सुतम् ।  
अन्तर् गिरौ यजमानं बहुं जनं  
यस् तं नासूरुक्षु स (…) ॥  

#### ०३
यः सप्तरश्मिर् वृषभस् तुविष्मान्  
अवासृजत् सर्तवे सप्त सिन्धून् ।  
यो रौहिणम् अस्फुरद् वज्रबाहुर्  
द्याम् आरोहन्तं स (…) ॥  

#### ०४
द्यावा चिद् अस्मै पृथिवी नमेते  
शुष्माच् चिद् अस्य पर्वता भयन्ते ।  
यः सोमपा निचितो वज्रबाहुर्  
यो वज्रहस्तः स (…) ॥  

#### ०५
यः सुन्वन्तम् अवति यः पचन्तं  
यः शंसन्तं यः शशमानम् ऊती ।  
यस्य ब्रह्म वर्धनं यस्य सोमो  
यस्येदं राधः स जनास इन्द्रः ॥  

#### ०६
यः सुन्वते पचते दुध्र आ चिद्  
वाजं ददर्षि स किलासि सत्यः ।  
वयं त इन्द्र विश्वह प्रियासः  
सुवीरासो विदथम् आ वदेम ॥  

#### ०७
जातो व्यख्यत् पित्रोर् उपस्थे भुवो  
न वेद जनितुः परस्य ।  
तविष्यमाणो न्व् ओजो अख्यद् व्रता  
देवानां स जनास इन्द्रः ॥  

#### ०८
यः सोमकामो हर्यश्व आसु  
यस्माद् रेजन्ते भुवनानि विश्वा ।  
यो जघान शम्बरं यश् च शुष्णं  
य एकवीरः स जनास इन्द्रः ॥  

### ०१६

#### ०१
शं न इन्द्राग्नी भवताम् अवोभिः  
शं न इन्द्रावरुणा रातहव्या ।  
शम् इन्द्रासोमा स विताय शं योः  
शं न इन्द्रापूषणा वाजसातौ ॥  

#### ०२
शं नो भगः शम् उ नः शंसो अस्तु  
शं नः पुरुन्धिः शम् उ सन्तु रायः ।  
शं नः सत्यस्य सूयमस्य शंसः  
शं नो अर्यमा पुरुजातो अस्तु ॥  

#### ०३
शं नो धाता शम् उ धर्ता नो अस्तु  
शं न उरूची भवतु स्वधाभिः ।  
शं रोदसी बृहती शं नो अद्रिः  
शं नो देवानां सुहवानि सन्तु ॥  

#### ०४
शं नो अग्निर् ज्योतिरनीको अस्तु  
शं मित्रावरुणाव् अश्विना शम् ।  
शं नः सुकृतां सुकृतानि सन्तु  
शं न इषिरो अभि वातु वातः ॥  

#### ०५
शं नो द्यावापृथिवी पूर्वहूतौ  
शम् अन्तरिक्षं दृशये नो अस्तु ।  
शं न ओषधीर् वनिनो भवन्तु  
शं नो रजसः पतिर् अस्तु जिष्णुः ॥  

#### ०६
शं न इन्द्रो वसुभिर् देवो अस्तु  
शम् आदित्येभिर् वरुणः सुशंसः ।  
शं नो रुद्रो रुद्रेभिर् जलाषः  
शं नस् त्वष्टा ग्नाभिर् इह शृणोतु ॥  

#### ०७
शं नः सोमो भवतु ब्रह्म शं नः  
शं नो ग्रावाणः शम् उ सन्तु यज्ञाः ।  
शं नः स्वरूणां मितयो भवन्तु  
शं नः प्रस्वः शम् व् अस्तु वेदिः ॥  

#### ०८
शं नः सूर्य उरुचक्षा उद् एतु  
शं नो भवन्तु प्रदिशश् चतस्रः ।  
शं नः पर्वता ध्रुवयो भवन्तु  
शं नः सिन्धवः शम् उ सन्त्व् आपः ॥  

#### ०९
शं नो अदितिर् भवतु व्रतेभिः  
शं नो भवन्तु मरुतः स्वर्काः ।  
शं नो विष्णुः शम् उ पूषा नो अस्तु  
शं नो भवित्रं शम् व् अस्तु वायुः ॥  

#### १०
शं नो देवः सविता त्रायमानः  
शं नो भवन्तूषसो विभातीः ।  
शं नः पर्जन्यो भवतु प्रजाभ्यः  
शं नः क्षेत्रस्य पतिर् अस्तु शम्भुः ॥  

### ०१७

#### ०१
शं नः सत्यस्य पतयो भवन्तु  
शं नो अर्वन्तः शम् उ सन्तु गावः ।  
शं न ऋभवः सुकृतः सुहस्ताः  
शं नो भवन्तु पितरो हवेषु ॥  

#### ०२
शं नो देवा विश्वदेवा भवन्तु  
शं सरस्वती सह धीभिर् अस्तु ।  
शम् अभिषाचः शम् उ रातिषाचः  
शं नो दिव्याः पार्थिवाः शं नो अप्याः ॥  

#### ०३
शं नो अज एकपाद् देवो अस्तु  
शम् अहिर् बुध्न्यः शं समुद्रः ।  
शं नो अपां नापत् पेरुर् अस्तु  
शं नः पृश्निर् भवतु देवगोपाः ॥  

#### ०४
आदित्या रुद्रा वसवो जुषन्ताम्  
इदं ब्रह्म क्रियमाणं नवीयः ।  
शृण्वन्तु नो दिव्याः पार्थिवासो  
गोजाता उत ये यज्ञियासः ॥  

#### ०५
ये देवानाम् ऋत्विजो यज्ञियासो  
मनोर् यजत्रा अमृता ऋतज्ञाः ।  
ते नो रासन्ताम् उरुगायम् अद्य  
यूयं पात स्वस्तिभिः सदा नः ॥  

#### ०६
तद् अस्तु मित्रावरुणा तद् अग्ने  
शं योर् अस्मभ्यम् इदम् अस्तु शस्तम् ।  
अशीमहि गातुम् उत प्रतिष्ठां  
नमो दिवे बृहते सादनाय ॥  

### ०१८

#### ०१
अग्नाव् अग्निश् चरति प्रविष्ट  
ऋषीणां पुत्रो अधिराज एषः ।  
तस्मै जुहोमि हविषा घृतेन  
मा देवानां यूयवद् भागधेयम् ॥  

#### ०२
युक्तो वह जातवेदः पुरस्ताद्  
अग्ने विद्धि क्रियमाणं यथेदम् ।  
त्वं भिषग् भेषजस्यापि कर्ता  
त्वया गाम् अश्वं पुरुषं सनेम ॥  

#### ०३
तथा त्वम् अग्ने कृणु जातवेदो  
ऽनेन विद्वान् हविषा यविष्ठ ।  
पिशाचो अस्य यतमो जघास  
यथा सो अस्य परिधिष् पताति ॥  

#### ०४
यो ऽस्य दिदेव यतमो जघास  
यथा सो अस्य परिधिष् पताति ।  
तथा त्वम् अग्ने कृणु जातवेदो  
विश्वेभिर् देवैः सह संविदानः ॥  

#### ०५
अक्ष्यौ नि विध्य हृदयं नि विध्य  
जिह्वां नि तृन्धि प्र दतः शृणीहि ।  
पिशाचो अस्य यतमो जघास-  
-अग्ने यविष्ठ प्रति तं शृणीहि ॥  

#### ०६
यद् अस्य हृतं विहृतं यत् पराभृतम्  
आत्मनो जग्धम् उत यत् पिशाचैः ।  
तद् अग्ने विद्वान् पुनर् आ भर  
त्वं शरीरे प्राणम् असुम् एरयास्य ॥  

#### ०७
अपां त्वा पाने यतमो ददम्भ-  
-ओदने मन्थे यदि वोत लेहे ।  
तद् आत्मना प्रजया पिशाचा  
वि यातयन्ताम् अगदो ऽयम् अस्तु ॥  

#### ०८
क्षीरे त्वा मांसे यतमो ददम्भ-  
-अकृष्टपच्ये अशने धान्ये यः ।  
तद् आत्मना प्रजया पिशाचा  
वि यातयन्ताम् अगदो ऽयम् अस्तु ॥  

#### ०९
आमे सुपक्वे शबले विपक्वे  
य इमं पिशाचो अशने ददम्भ ।  
तम् इन्द्रो वाजी वज्रेण हन्तु  
भिनत्तु सोमः शिरो अस्य धृष्णुः ॥  

#### १०
दिवा त्वा नक्तं यतमो ददम्भ  
क्रव्याद् यातुः शयने पिशाचः ।  
तद् अग्ने विद्वान् प्र दह क्षिणीह्य्  
अप्य् एनं धेहि निरृतेर् उपस्थे ॥  

### ०१९

#### ०१
सोमस्येन्द्रस्य वरुणस्य राज्ञो  
विष्णोर् बलेन सवितुः सवेन ।  
अग्नेर् होत्रेण प्र णुदे पिशाचान्  
यविष्ठस्य ब्रह्मणा जातवेदसः ॥  

#### ०२
क्रव्यादम् अग्ने रुधिरं पिशाचं  
मनोहनं जहि जातवेदः सहोभिः ।  
श्रद्धेमं ब्रह्म जुषतां दक्षिणायुर्  
यथा जीवात्य् अगदो भवाति ॥  

#### ०३
पुनस् त्वा प्राणः पुनर् ऐत्व् आयुः  
पुनश् चक्षुः पुनर् ऐतु श्रोत्रम् ।  
अपघ्ना नो दुरितानि विश्वा  
शतं हिमाः सर्ववीरा मदेम ॥  

#### ०४
पुनर् अस्मै मनो धेहि  
पुनर् आयुः पुनर् बलम् ।  
अपानाम् अस्य प्राणं च-  
-अग्ने वर्धय जीवसे ॥  

#### ०५
चक्षुः सूर्य पुनर् देहि  
वात प्राणं सम् ईरय ।  
शरीरम् अस्य मांसान्य्  
अग्ने सं भारया त्वम् ॥  

#### ०६
सम् आ भर जातवेदो  
यज् जग्धं यत् पराभृतम् ।  
गात्राण्य् अस्य कल्पय  
पुनर् आ प्यायताम् अयम् ॥  

#### ०७
सोमस्येव जातवेदो  
अंशुर् आ प्यायताम् अयम् ।  
अग्ने विरप्सिनं मेध्यम्  
अयक्ष्मं कृणु जीवसे ॥  

#### ०८
सं मा सिञ्चन्तु मरुत इत्य् एका ॥  

#### ०९
वि मुञ्चामि ब्रह्मणा जातवेदसम्  
अग्निं होतारम् अजरं रथस्पृतम् ।  
सर्वा देवानां जनिमानि विद्वान्  
यथाभागं वहतु हव्यम् अग्निः ॥  

#### १०
ये पुमांसो यातुधान  
या स्त्रियो यातुधान्यः ।  
बलवद् इन्द्रस्य वज्रेण-  
-अवाचीनान् अव हन्मि तान् ॥  

### ०२०

#### ०१
यं शपामो य उ नः शपाति  
यं द्विष्मो य उ द्वेषत् पिशाचः ।  
क्रव्यादम् अग्ने महता वधेन  
तम् अत्रापि प्र दह जातवेदः ॥  

#### ०२
य आरेभे यस्य वा घास्य् अप्सरा  
यः कृण्वेन संविदो यातुमावान् ।  
उलूकयातुं भृमलो यस्य यातुस्  
तम् (…) ॥ +++(see 1d)+++  

#### ०३
य आददे यस्य वा घासि पित्र्या  
स्तेन श्वयातुर् उत संभिधेहिभिः ।  
यः पताद् रोधनस्याधिदेवनं  
क्रव्यात् पिशाचः क्रविषस् तितृप्सन्  
उलूकयातुं भृमलो यस्य यातुस्  
तम् (…) ॥ +++(see 1d)+++  

#### ०४
यः पुरुषेणेयते रथेन  
क्रव्याद् यातुः पिशुनः पिशाचः ।  
वैश्वानरेण सयुजा सूर्येण  
तम् (…) ॥ +++(see 1d)+++  

#### ०५
यो नो वलिं मृगयां यश् च नः कृषिं  
परितिष्ठाद् यातुभिर् यश् च नः शपात् ।  
अस्ता रुद्रः श्रथत्व् आयुर् अस्य  
तम् (…) ॥ +++(see 1d)+++  

#### ०६
मा यातुमान् विदत मृडितारम्  
अलोका अस्मै प्रदिशो भवन्तु ।  
सम् एनं तपतां रोदसी उभे  
तम् अत्रापि प्र दह जतवेदः ॥  

#### ०७
ज्योतिष्मतीस् तपना याश् च रोचना  
प्रत्योषन्तीस् तन्वो यास् ते अग्ने ।  
ताभिर् मे मर्माण्य् अभितो ददस्व  
मा त्वा दभन् यातुधाना नृचक्षः ॥  

#### ०८
आपो देवीः पिशाचानाम्  
अप नह्यन्त्व् आस्यम् ।  
यथेमं ममात्मानम्  
अनाधृष्य पुनः पतान् ॥  

#### ०९
सदं पुष्पे सदं फले  
सदम् इन्द्राभिरक्षिते ।  
सदा पिशाचा म्रियन्तां  
मैषाम् उच् छेषि कश् चन  

#### १०
ये पतन्तो यातुधाना  
दिवानक्तम् उपाचरान् ।  
रात्री मा तेभ्यो रक्षत्व्  
अह्न आत्मानं परि ददे ॥  

### ०२१

#### ०१
इमं बध्नामि ते मणिं  
दीर्घायुत्वाय तेजसे ।  
दर्भं सपत्नजम्भनं  
द्विषतस् तपनं हृदः ॥  

#### ०२
द्विषतस् तापयन् हृदः  
शत्रूणां तापयन् मनः ।  
दुर्हार्दः सर्वांस् त्वं दर्भ  
घर्म इवाभीत् सुतापयन् ॥  

#### ०३
घर्म इवाभितपन् दर्भ  
द्विषतो नितपन् मणे ।  
हृदः सपत्नानां भिन्धि-  
-इन्द्र इव विरुजं वलम् ॥  

#### ०४
भिन्धि दर्भ सपत्नानां  
हृदयं द्विषतां मणे ।  
उद्यं त्वचम् इव भूम्याः  
शिर एषां वि पातय ॥  

#### ०५
भिन्धि दर्भ सपत्नान् मे  
भिन्धि मे पृतनायतः ।  
भिन्धि मे सर्वान् दुर्हार्दो  
भिन्धि मे द्विषतो मणे ॥  

#### ०६
छिन्धि दर्भ सपत्नान् मे  
छिन्धि मे पृतनायतः ।  
छिन्धि मे सर्वान् दुर्हार्दश्  
छिन्धि मे द्विषतो मणे ॥  

#### ०७
वृश्च दर्भ सपत्नान् मे  
वृश्च मे पृतनायतः ।  
वृश्च मे सर्वान् दुर्हार्दो  
वृश्च मे (द्विषतो मणे) ॥  

#### ०८
कृन्त दर्भ सपत्नान् मे  
कृन्त मे पृतनायतः ।  
कृन्त मे सर्वान् दुर्हार्दः  
कृन्त मे द्विषतो मणे ॥  

#### ०९
पिंश दर्भ सपत्नान् मे  
पिंश मे पृतनायतः ।  
पिंश मे सर्वान् दुर्हार्दः  
पिंश मे द्विषतो मणे ॥  

#### १०
विध्य दर्भ सपत्नान् मे  
विध्य मे पृतनायतः ।  
विध्य मे सर्वान् दुर्हार्दो  
विध्य मे द्विषतो मणे ॥  

### ०२२

#### ०१
निक्ष दर्भ सपत्नान् मे  
निक्ष मे पृतनायतः ।  
निक्ष मे सर्वान् दुर्हार्दो  
निक्ष मे द्विषतो मणे ॥  

#### ०२
तृन्धि दर्भ सपत्नान् मे  
तृन्धि मे पृतनायतः ।  
तृन्धि मे सर्वान् दुर्हार्दस्  
तृन्धि मे द्विषतो मणे ॥  

#### ०३
भङ्धि दर्भ सपत्नान् मे  
भङ्धि मे पृतनायतः ।  
भङ्धि मे सर्वान् दुर्हार्दो  
भङ्धि मे द्विषतो मणे ॥  

#### ०४
मृण दर्भ सपत्नान् मे  
मृण मे पृतनायतः ।  
मृण मे सर्वान् दुर्हार्दो  
मृण मे द्विषतो मणे ॥  

#### ०५
मन्थ दर्भ सपत्नान् मे  
मन्थ मे पृतनायतः ।  
मन्थ मे सर्वान् दुर्हार्दो  
मन्थ मे द्विषतो मणे ॥  

#### ०६
पिण्ढि दर्भ सपत्नान् मे  
पिण्ढि मे पृतनायतः ।  
पिण्ढि मे सर्वान् दुर्हार्दः  
पिण्ढि मे द्विषतो मणे ॥  

#### ०७
ओष दर्भ सपत्नान् मे +++(note sandhi -e o-; read ma?)+++  
ओष मे पृतनायतः ।  
ओष मे सर्वान् दुर्हार्द  
ओष मे द्विषतो मणे ॥  

#### ०८
दह दर्भ सपत्नान् मे  
दह मे पृतनायतः ।  
दह मे सर्वान् दुर्हार्दो  
दह मे द्विषतो मणे ॥  

#### ०९
जहि दर्भ सपत्नान् मे  
जहि मे पृतनायतः ।  
जहि मे सर्वान् दुर्हार्दो  
जहि मे द्विषतो मणे ॥  

#### १०
यत् ते दर्भ जरामृत्यू  
स ते मर्मसु वर्म ते ।  
तेनेमं वर्मिणं कृत्वा  
सपत्नान् जहि वीर्यैः ॥  

#### ११
शतं ते दर्भ वर्माणि  
सहस्रं वीर्याणि ते ।  
तम् अस्मै विश्वे त्वां देवा  
जरसे भर्तवा अदुः ॥  

#### १२
त्वाम् आहुर् देववर्म  
त्वां दर्भ ब्रह्मणस्पतिम् ।  
त्वाम् इन्द्रस्याहुर् वर्म  
त्वं राष्ट्राणि रक्षसि ॥  

#### १३
सपत्नक्षयणं दर्भं  
द्विषतस् तपनं हृदः ।  
मणिं क्षत्रस्य वर्धनं  
तनूपानं कृणोमि ते ॥  

#### १४
यत् समुद्रो अभ्यक्रन्दत्  
पर्जन्यो विद्युता सह ।  
ततो हिरण्ययो बिन्दुस्  
ततो दर्भो अजायत ॥  



## १३

### ००१

#### ०१
अन्तर्हितं मे बृहद् अन्तरिक्षम्  
अन्तर्हिताः पर्वता अग्नयो मे ।  
मैषां राध्य् अभिचार एष  
प्रत्यग् एनान् प्रतिसरेण हन्मि ॥  

#### ०२
तपःश्रमाव् अन्तरौ मत् परीतं  
ब्रह्मयज्ञम् अन्तरं मद् दधामि ।  
(…) ॥ +++(see 1cd)+++  

#### ०३
अग्नीषोमाव् अन्तरौ मद् भवाथो  
दिवं वर्म पृथिवीं च कृण्वे ।  
(…) ॥ +++(see 1cd)+++  

#### ०४
अन्तर्हितं मे साम प्रस्तुतम्  
अन्तर्हितः परमेष्ठी प्रजापतिः ।  
(…) ॥ +++(see 1cd)+++  

#### ०५
अन्तर्हिता सर्पराज्ञी वीराण् मे  
अन्तर्हितः पुरुषो मेध्यो मे ।  
(…) ॥ +++(see 1cd)+++  

#### ०६
अन्तर्हिता मे षड् उर्वीः सध्रीचीर्  
अन्तर्हिताः साध्या आप्त्या मे ।  
(…) ॥ +++(see 1cd)+++  

#### ०७
(अन्तर्हिता) म ऋषयः प्रचेतसो +++(read maharṣayaḥ with Or.?)+++  
अन्तर्हितः सूर्यो मातरिश्वा ।  
(…) ॥ +++(see 1cd)+++  

#### ०८
अन्तर्हिता मे नद्यः स्यन्दमाना  
अन्तर्हिता ओषधीः पुष्पिणीर् मे  
(…) ॥ +++(see 1cd)+++  

#### ०९
अन्तर्हिताः पशवः कक्ष्या मे  
अन्तर्हितं वयो यत् पतत्रि ।  
(…) ॥ +++(see 1cd)+++  

#### १०
अन्तर्हिता म इषवो ब्राह्मणानाम्  
अन्तर्हिता वनस्पतयः समूलाः ।  
(…) ॥ +++(see 1cd)+++  

### ००२

#### ०१
अन्तर्हिता देवतल्पाः पुरो मे  
अन्तर्हिता जगती छन्दसां मे ।  
(…) ॥ +++(see 13.1.1cd)+++  

#### ०२
अन्तर्हिता मे समुद्रा द्वादशा  
अन्तर्हिता उषसि तारका मे ।  
(…) ॥ +++(see 13.1.1cd)+++  

#### ०३
अन्तर्हिता अग्नयो धिष्ण्या मे  
अन्तर्हिता ऋतव आर्तवा मे ।  
(…) ॥ +++(see 13.1.1cd)+++  

#### ०४
अन्तर्हिता मे प्रदिशश् चतस्रो  
अन्तर् भूतम् उत भव्यं दधे ऽहम् ।  
मैषां राध्य् अभिचार एष  
प्रत्यग् एनान् प्रतिसरेण हन्मि ॥  

#### ०५
हन्मि ते ऽहं कृतं हविर्  
यो मे घोरम् अचीकृतः । +++(Bhatt. acīkl̥paḥ)+++  
अपाञ्चौ त उभौ बाहू  
अपि नह्याम्य् आस्यम् ॥  

#### ०६
अपि नह्यामि ते बाहू  
अपि नह्याम्य् आस्यम् ।  
अग्नेर् देवस्य मन्युना  
तेन ते ऽवधिषं हविर्  
यो मे घोरम् अचीकृतः ॥ +++(Bhatt. acīkl̥paḥ)+++  

### ००३

#### ०१
उदितः शतयोजनम्  
इन्द्रो वर्तयते रथम् ।  
सायकं क्षुरवर्त्मानम् +++(emend. Lubotsky ("having a sharp track", an epithet of Indra's vajra- = ratha-); Bhatt. kṣuravartamānam)+++  
अहेर् जातानि जम्भयन् ॥  

#### ०२
दृढास आसन्न् अहयो  
हता उदरसर्पिणः ।  
पुच्छम् उद्वेष्टयन्तः  
श्वा पिण्डम् अदन्न् इव ॥  

#### ०३
पापक पापरूपक  
किं मे सखायम् आतुदः ।  
न माम् अपश्य आगतं  
सतीनं विषदूषणम् ॥  

#### ०४
अहिजम्भाश् चरामसि  
मुष्काबर्हो गवाम् इव ।  
पीला उप स्वजं हन्म  
उप स्तम्भे पृदाक्वम् ॥  

#### ०५
ये के चेदम् उपासौषुर्  
वातस्येव पृथग् यतः ।  
अङ्गो नु सर्वे ब्रूत-  
-आहेयम् अरसं विषम् ॥  

#### ०६
त्रिद्धिसि ते निषदनं +++(read tṛṇḍmasi?)+++  
त्रिपुषि पाप ते गृहः ।  
अच्छिन्नं त्वा वातो हन्त्य्  
अच्छिन्नम् अभि वर्षति ॥  

#### ०७
नाकुलेन भेषजेन  
तेनाहीन् जम्भयामसि ।  
मांश्चतुर् नाम वृक्षकः  
स एनान् अरसान् अकः ॥  

#### ०८
असिताहे ऽरसं विषम्  
उभयोः सितस्य च । +++(Lopez svajasya)+++  
अभिक्रन्दस्य या रोपीस्  
ता इतो ऽप नयामसि ॥  

#### ०९
इदं पैद्वो अजायत-  
-इदम् अस्य विवर्तनम् ।  
इदं कनिक्रदो मृगो  
विषम् एति पराभवम् ॥  

#### १०
विषूचीना वाता वान्तु  
विष्वग् वर्षन्तु वृष्टयः ।  
विष्वग् विषं प्र मेह त्वं  
शतधार इवावटः ॥  

### ००४

#### ०१
निर् इतो हरितस्रजम्  
इन्द्रो वर्तयते रथम् ।  
तेनापि लिह्न ईयते  
निपिंषन्न् अहिनाम्नः ॥  

#### ०२
येनेन्द्र दस्यून् अमृणोर्  
येन वृत्रं पराभिनः ।  
तेना शतक्रतो त्वम्  
अहेर् जातानि जम्भय ॥  

#### ०३
प्रत्य् अमोदत पृथिवी  
प्रति द्यौः प्रति सूर्यः ।  
पैद्वो यद् अश्वमाता  
क्रन्देनाहीन् अपावपत् ॥  

#### ०४
यदा पैद्वो ऽश्वमाता  
क्रन्देनाहीन् अपावपत् ।  
रज्जू ष्म दत्वतीः शेरे  
पूयन्तीः पृथिवीम् अनु ॥  

#### ०५
नापो जीर्यन्ति नामृतं  
नेन्द्राणी विधवाभवत् । +++(Bhatt. avidhavābhavat)+++  
न त्वाम् आस्तेगिषद् विषम् +++(Bhatt. āstebhiṣad)+++  
अश्मानम् इव सायकम् ॥  

#### ०६
इन्द्राग्नी मित्रावरुणा  
त्वष्टारम् अदितिं भगम् ।  
हुवे ऽहम् अर्वन्तं पैद्वं  
मा मे ऽयं पुरुषो रिषत् ॥ +++(emend. Franceschini; Bhatt. myāmeyaṃ)+++  

#### ०७
सद्यो जातो ऽकनिक्रदत्  
सोल्बो व्य् अधूनुत ।  
क्रन्देनाश्वस्य वाजिनो  
ऽहन्यन्ताहयः पृथक् ॥  



### ००५

#### ०१
इमं स्तोमम् अर्हते जातवेदसे  
रथम् इव सं महेमा मनीषया ।  
भद्रा हि नः प्रमतिर् अस्य सं सद्य्  
अग्ने सख्ये मा रिषामा वयं तव ॥  

#### ०२
यस्मै त्वम् आयजसे स साधत्य्  
अनर्वा क्षेति दधते सुवीर्यम् ।  
स तूताव नैनम् अश्नोत्य् अंहतिर्  
अग्ने (…) ॥ +++(see 1d)+++  

#### ०३
भरामेध्मं कृणवामा हवींषि  
ते चितयन्तः पर्वणा पर्वणा वयम् ।  
जीवातवे प्रतरं साधया धियो  
ऽग्ने (…) ॥ +++(see 1d)+++  

#### ०४
शकेम त्वा समिधं साधया धियस्  
त्वे देवा हविर् अदन्त्य् आहुतम् ।  
त्वम् आदित्याꣳ आ वह तान् ह्य् ऊष्मस्य्  
अग्ने (…) ॥ +++(see 1d)+++  

#### ०५
त्वम् अध्वर्युर् उत होतासि पूर्व्यः  
प्रशास्ता पोता जनुषा पुरोहितः ।  
विश्वा विद्वाꣳ आर्त्विज्या धीर पुष्यस्य्  
अग्ने (…) ॥ +++(see 1d)+++  

#### ०६
दिशां गोपा अस्य चरन्ति जन्तवो  
द्विपाच् च यद् उत चतुष्पद् अक्तुभिः ।  
चित्रः प्रकेत उषसो महाꣳ अस्य्  
अग्ने (…) ॥ +++(see 1d)+++  

#### ०७
यो विश्वतः सुप्रतीकः सदृङ्ङ् असि  
दूरे चित् सन् तडिद् इवाति रोचसे ।  
रात्र्याश् चिद् अन्धो अति देव पश्यस्य्  
अग्ने (…) ॥ +++(see 1d)+++  

#### ०८
पूर्वो देवा भवतु सुन्वतो रथो  
ऽस्माकं शंसो अभ्य् अस्तु दूढ्यः ।  
तद् आ जानीतोत पुष्यता वाचो  
ऽग्ने (…) ॥ +++(see 1d)+++  

#### ०९
वधैर् दुःशंसाꣳ अप दूढ्यो जहि  
दूरे वा ये अन्ति वा के चिद् अत्रिणः ।  
अथा यज्ञाय गृणते सुगं कृध्य्  
अग्ने (…) ॥ +++(see 1d)+++  

#### १०
यद् अयुक्था अरुषा रोहिता रथे  
वातजूता वृषभस्येव ते रवः ।  
आद् इन्वसि वनिनो धूमकेतुना-  
-अग्ने (…) ॥ +++(see 1d)+++  

### ००६

#### ०१
अध स्वनाद् उत बिभ्युः पतत्रिणो  
द्रप्सा यत् ते यवसादो व्य् अस्थिरन् ।  
सुगं तत् ते तावकेभ्यो रथेभ्यो  
ऽग्ने (…) ॥ +++(see 13.5.1d)+++  

#### ०२
त्वं मित्रस्य वरुणस्य धास्य्  
अवयातां मरुतां हेडो अद्भुतः ।  
मृडा सु नो भूत्व् एषां मनः पुनर्  
अग्ने (…) ॥ +++(see 13.5.1d)+++  

#### ०३
देवो देवानाम् असि मित्रो अद्भुतो  
वसुर् वसूनाम् असि चारुर् अध्वरे ।  
शर्मन्त् स्याम तव सप्रथस्तमे  
ऽग्ने (…) ॥ +++(see 13.5.1d)+++  

#### ०४
तत् ते भद्रं यत् समिद्धः स्वे दमे  
सोमाहुतो जरसे मृडयत्तमः ।  
दधासि रत्नं द्रविणं च दाशुषे  
ऽग्ने सख्ये मा रिषामा वयं तव ॥  

#### ०५
यस्मै त्वं सुद्रविणो ददाशो  
ऽनागास् त्वम् अदिते सर्वताता ।  
यं भद्रेण शवसा चोदयासि  
प्रजावन्तो राधसा ते स्याम ॥  

#### ०६
स त्वम् अग्ने सौभगत्वस्य विद्वान्  
अस्माकम् आयुः प्र तिरेह देव ।  
तन् नो मित्रो वरुणो मामहन्ताम्  
अदितिः सिन्धुः पृथिवी उत द्यौः ॥  

### ००७

#### ०१
किम् इन्द्रस्य परिहितं किम् अग्नेः  
किं विष्णोस् त्वष्टुर् वरुणस्य वासः ।  
बृहस्पतेर् उत सोमस्य राज्ञः  
किं वसाना मरुतो वर्षयन्तु ॥  

#### ०२
धातू रुद्रस्य किं वायोर्  
वाजिनां वसनं महत् ।  
किं पूषा ब्रह्मणस्पतिर्  
विश्वे देवाश् च बिभ्रति ॥  

#### ०३
किं देवानां परिधानं समानं  
यस्मिन्न् एषां सांमनस्यं बभूव ।  
क्व रात्री निविशते क्वाहः क्वेदम्  
अभ्रं भवति यत् समेति व्येति च ॥  

#### ०४
कतमेनापो दिवम् उद्वहन्ति  
कः समेनोदयनेन नेता ।  
वातस्य त्वा विद्युतां स्तनयित्नुर्  
अपां पृच्छाम्य् अयनान्य् अग्नेः ॥  

#### ०५
पृच्छामि त्वा पृषतीं रोहिणीं च  
वत्सं पृच्छामि सह मातरं त्वा ।  
इन्द्रं त्वानु पृच्छामि साक्षात्  
सभानां च सभापतिम् ॥  

#### ०६
को वयसाम् अदधान् नामानि कः पशूनां  
कः सर्पाणां देवजना य आसन् ।  
को ऽस्य जन्तोर् अदधाद् ब्रूहि नस् तत् ॥  

#### ०७
कति रोहाः स्वर् आ रोहयन्ति  
येभी रोहितो दिवम् आरुरोह ।  
राष्ट्रभृतः क्षत्रभृतो वसुभृतो  
वसुदानवो वसुयवः ॥  

#### ०८
कश् चतुर्धा वि क्रमते महित्वा  
कं रक्षन्ति कवयो ऽप्रमादम् ।  
पुरुषं त्वानु पृच्छामि साक्षान्  
मृत्योर् अङ्गानि कति तानि वेत्थ ॥  

#### ०९
यं सिषेव वृषभश् चर्षणीणाम्  
इन्द्रो वज्रम् अहीना स्पर्धमानः ।  
येन वृत्रं मघवा संपिपेश  
तं नः प्र ब्रूहि यदि तं प्रवेत्थ ॥  

#### १०
कः पर्वतानाम् अदधान् नामानि  
को वनस्पतीनाम् अदधाद् ओषधीनाम् ।  
पृच्छामि त्वा भुवनस्य नाभिं  
गां त्वा पृच्छामि कतमानि साक्षात् ॥  

### ००८

#### ०१
देवतल्पा देवकोशाः क्वेह  
तान् नः प्र ब्रूहि यदि तान् प्रवेत्थ ।  
पृच्छामि त्वा गरगिरः कियन्तो  
येभ्यो ऽग्निर् हव्यं वहति प्रजानन्  
हुतं मर्त्यैर् अमृतो मर्त्येभ्यः ॥  

#### ०२
स्वप्ने य एकस् तमसा सहैत्य्  
अङ्गानि गृह्णन् पुरुषस्य चक्षुः ।  
स प्रातर् एति तमसा पुनः  
स हा ज्योतिर् एति क्व सददेति ॥  

#### ०३
व्रतपतिम् अधिपतिं  
मधुकृता मधुपतिम् ।  
देवांस् त्वा सर्वान् पृच्छाम्य्  
अहुतादश् च ते कति ॥  

#### ०४
को ऽन्तरिक्षात् परि पश्यतीदं  
यस्माद् अग्र इन्द्रियं संबभूव ।  
महत् स कस्माद् अभयं बिभाय  
कस्य युक्तस्यास्या स्रक्वाल्  
लोहितं परापतत् तत् क्वेह ॥  

#### ०५
इत्थम् एके प्रव्रजन्तीत्थम्  
एके दक्षिणाः प्रत्यञ्च उदञ्चः  
प्राञ्चो ऽभि व्रजन्त्य् एके ।  
तेषां सर्वेषाम् इह सङ्गतिः साकं  
स एको भूतश् चरति प्रजानन् ॥  

### ००९

#### ०१
मरीचिर् आसीत् सा मनसः सम् अभवत् ।  
सा प्रवीयत सा गर्भम् अधत्त ।  
स गर्भो ऽवर्धत स वृद्धो ऽब्रवीज् जाया इति ।  
तस्यै प्रजापतिर् अजुहोत् स्वधिष्ठाना चेति स्वधिचरणा चेति ।  
प्रजापतिः ससृजे कपाले विजिहीथां मा मा सं ताप्तं महान्तं लोकम् अभिपश्यमाने +++(see Lopez 2010; Bhatt. prajāpate svasurjyo)+++  
सो ऽजायत तस्य जातस्य द्यावापृथिवी पार्श्वे आस्तां समुद्रौ कुक्षी सूर्याचन्द्रमासाव् अक्षी विराट् शिरः ।  
तस्माज् जातात् सर्वे पाप्मानो विजन्ते सर्वे अस्मात् पाप्मानो विजन्ते य एवं वेद ॥  



## १४

### ००१

#### ०१
एन्द्रो बाहुभ्याम् अभरच् चिकित्वान्  
अपो देवीर् वरुणाय प्रजानन् ।  
तम् आदित्या अभ्य् अषिञ्चन्त सर्वे  
राजानम् उग्रं बृहते रणाय  
ता न आपो राजसूया अवन्तु ॥  

#### ०२
हिरण्यवर्णा इति चतस्रः ॥ +++(PS 1.25.1-4 are repeated with a different refrain (= 14.1.1e))+++  

#### ०३
(…) ॥ +++(PS 1.25.2 is repeated with a different refrain (= 14.1.1e))+++  

#### ०४
(…) ॥ +++(PS 1.25.3 is repeated with a different refrain (= 14.1.1e))+++  

#### ०५
(…) ॥ +++(PS 1.25.4 is repeated with a different refrain (= 14.1.1e))+++  

#### ०६
अपो देवीर् मधुमतीर् अगृह्णत-  
-ऊर्जस्वती राजसूया मयोभुवः ।  
याभिर् मित्रावरुणाव् अभ्यसिञ्चन्  
ताः (…) ॥ +++(see 1e)+++  

#### ०७
वरुणेन प्रेषिता यन्ति शुभ्रा  
उत्सं देवीर् दधते या हिरण्ययम् ।  
या ब्रह्मणा पुनते संविदानास्  
ताः (…) ॥ +++(see 1e)+++  

#### ०८
अपः समुद्राद् दिवम् उद् वहन्ति  
दिवस् पृथिवीम् अभि याः सृजन्ति ।  
याभिर् ईशाना मरुतश् चरन्ति  
ताः (…) ॥ +++(see 1e)+++  

#### ०९
या अमृतं बिभ्रति या मधु प्रियं  
या अगृभ्णन् ऋषयो देवसख्ये ।  
याभिर् इन्द्रम् अत्य् अनयन्न् अरातीस्  
ताः (…) ॥ +++(see 1e)+++  

#### १०
या जीवधन्या धनम् उत्पृणन्ति  
देवायते दाशुषे मर्त्याय ।  
यासां पयो अक्षितम् अक्षितानां  
ताः (…) ॥ +++(see 1e)+++  

### ००२

#### ०१
हिरण्यौपशा ध्वजनीः पुनाना  
याः समुद्रम् अभ्यर्चन्ति धेनवः ।  
याः पर्जन्यो वहत्य् अन्तरिक्षे  
ताः (…) ॥ +++(see 14.1.1e)+++  

#### ०२
रथन्तरे बृहति गीयमाने  
क्षत्रं जिन्वन्ति प्र तिरन्त्य् आयुः ।  
याभिस् त्रयान् वाजिनो वाजयन्ति  
ताः (…) ॥ +++(see 14.1.1e)+++  

#### ०३
याभिः सह वृत्रहा सोमम्  
इन्द्रो वसोर् ईशानो अपिबत् सुतस्य ।  
याः सप्त ऋषयः कवयः पुनन्ति  
ताः (…) ॥ +++(see 14.1.1e)+++  

#### ०४
सप्त ऋषयो भरतम् अभ्य् अषिञ्चन्न्  
आस्मिन् राष्ट्रम् अदधुर् दक्षिणावत् ।  
प्रजायै मनुम् असुमवन्त देवास्  
ताः (…) ॥ +++(see 14.1.1e)+++  

#### ०५
याभिर् यज्ञं प्राञ्चम् उक्षयन्ति धीरा  
याभिः सोमं मधुपृचं पुनन्ति ।  
याभिर् इदं जीवति विश्वम् एजत्  
ताः (…) ॥ +++(see 14.1.1e)+++  

#### ०६
यासां स्तोका मधुमया बभूवुर्  
घृतं संज्ञानं मधु पिन्वते याः ।  
याः सोम आपः प्रणयन्ति ब्रह्मणा  
ताः (…) ॥ +++(see 14.1.1e)+++  

#### ०७
यासां पदोर् आज्यं वाजिनं तु  
सोमस्य प्रसवम् अनु याः पवन्ते ।  
अन्तर्वतीस् तरुणवत्सा घृताचीस्  
ता न आपो राजसूया अवन्तु ॥  

#### ०८
अजीजनन्त मतयः स्वर्विद  
आ ब्रह्मणा सूक्तधेयान्य् अगुः ।  
असूषुत राजसूयाः पयांसि  
प्रासावीद् देवः सविता भुवनानि विश्वा ॥  

#### ०९
सोमो राजा भवो राजा पशुपतिः  
पशूनां वरुणो धृतव्रतः ।  
ये राजसूये असूयन्त देवास्  
ते ते क्षत्रं दधत्व् आयुर् ओजः ॥  

#### १०
आस्थाद् उद् अस्थाद् अजनिष्ट विप्रो  
मृधो व्य् आस्थद् अशसीत बाहू ।  
आरे अवाधिष्ट निरृतिं पराचैः  
समपृक्त रश्मिभिः सूर्यश् च ॥  

### ००३

#### ०१
अपश्यं त्वावरोहन्तं  
दिवतः पृथिवीम् इव ।  
अपश्यम् अस्यन्तं रुद्रं  
नीलग्रीवं शिखण्डिनम् ॥  

#### ०२
दिव उग्रो ऽवारुक्षत्  
प्रत्य् अष्ठाद् भूम्याम् अधि ।  
जनासः पश्यतेमं  
नीलग्रीवं विलोहितम् ॥  

#### ०३
एष ऐत्य् अवीरहा  
रुद्रो जलाषभेषजी ।  
वि ते क्षेपम् अनीनशद्  
वातीकारो व्य् एतु ते ॥  

#### ०४
नमस् ते भव भामाय  
नमस् ते भव मन्यवे ।  
नमस् ते अस्तु बाहूभ्याम्  
उतो त इषवे नमः ॥  

#### ०५
याम् इषं गिरिशन्त  
हस्ते बिभर्ष्य् अस्तवे ।  
शिवां गिरिश तां कृणु  
मा हिंसीः पुरुषान् मम ॥  

#### ०६
शिवेन वचसा त्वा  
गिरिशाच्छा वदामसि ।  
यथा नः सर्वम् इज् जगद्  
अयक्ष्मं सुमनो असत् ॥  

#### ०७
या त इषुः शिवतमा  
शिवं बभूव ते धनुः ।  
शिवा शरव्या या तव  
तया नो मृड जीवसे ॥  

#### ०८
या ते रुद्र शिवा तनूर्  
अघोरापापकाशिनी ।  
तया नस् तन्वा शन्तमया  
गिरिशन्ताभि चाकश ॥  

#### ०९
असौ यस् ताम्रो अरुण  
उत बभ्रुर् विलोहितः ।  
ये चेमे अभितो रुद्रा  
दिक्षु श्रिताः सहस्रशो  
ऽवैषां हेड ईमहे ॥  

#### १०
अदृशं त्वावरोहन्तं  
नीलग्रीवं विलोहितम् ।  
उत त्वा गोपा अदृशन्न्  
उत त्वोदाहार्यः ।  
उतो त्वा विश्वा भूतानि  
तस्मै दृष्टाय ते नमः ॥  

### ००४

#### ०१
नमो ऽस्तु नीलशिखण्डाय  
सहस्राक्षाय वाजिने ।  
अथो ये अस्य सत्वानस्  
तेभ्यो ऽहम् अकरं नमः ॥  

#### ०२
नमांसि त आयुधाय-  
-अनातताय धृष्णवे ।  
उभाभ्याम् अकरं नमो  
बाहुभ्यां तव धन्वने ॥  

#### ०३
प्र मुञ्च धन्वनस् पर्य्  
उभयोर् आत्न्योर् ज्याम् ।  
याश् च ते हस्त इषवः  
परा ता भगवो वप ॥  

#### ०४
अवतत्य धनुस् त्वं  
सहस्राक्ष शतेषुधे ।  
निशीर्य शल्यानां मुखा  
शिवो नः शम्भुर् आ चर ॥  

#### ०५
विज्यं धनुः शिखण्डिनो  
विशल्यो बाणवाꣳ उत ।  
अनेशन्न् अस्येषवः  
शिवो अस्य निषङ्गतिः ॥  

#### ०६
परि ते धन्वनो हेतिर्  
अस्मान् वृणक्तु विश्वतः ।  
अथो य इषुधिस् तव-  
-आरे अस्मिन् नि धेहि तम् ॥  

#### ०७
या ते हेतिर् मीढुष्टम  
हस्ते बभूव ते धनुः ।  
तया त्वं विश्वतो अस्मान्  
अयक्ष्मया परि भुज ॥  

### ००५

#### ०१
सुपार्श्वा कामदुघा न आगञ्  
छतौदना पयसा पिन्वमाना ।  
ऊर्जं दुहाना अनपस्फुरन्ती  
यजमानस्य प्र तिरन्त्य् आयुः ॥  

#### ०२
गृभ्णामि मेध्याम् उशतीं  
स्वस्तय ऊर्जस्वतीम्  
अनमीवां स्वाध्याम् ।  
विश्वो लोको मम देवेष्व् अस्तु  
शतौदनां श्रद्दधानः पचामि ॥  

#### ०३
बधान देवीम् अभि धेहि मुञ्जतीं  
शतौदनां कामदुघा ह्य् एषा ।  
मैनां हिंसीर् अश्मना जहृषाणो  
ऽप्य् एतु देवाꣳ अति गच्छति द्विषः ॥  

#### ०४
आ रभस्व ब्रह्मणा वैश्वदेवीं  
शतौदनां शतपाप्मानो अस्याः ।  
समर्पयन्न् अश्मना पर्वतेन  
स्वर्गं लोकम् अधि रोहयैनम् ॥  

#### ०५
धृष्णु ह्य् एनां विकृता विकृन्तन्न्  
अपघ्नंश् चर्मेरया सं सृजैनाम् ।  
विराजो दुहितेरया समक्ता  
कामं कामं यजमानाय दुहाम् ॥  

#### ०६
यथापरु विशसन्नाति मंस्थाः  
कृणुष्वा मे नावधेयानि पृथक् ।  
अगन् देवान् मानुषी या पुराभूच्  
छतौदना पुरुरूपा सुवर्णा ॥  

#### ०७
द्विपाद् द्विहस्तः पुरुषो महादमो  
वनस्पतिं बिभर्ति सायकाग्रम् ।  
तेन परूंषि प्रविद्वान् अघ्न्यायाः  
शतौदनां देवीं शतधा व्य् अस्य ॥  

#### ०८
एतं ब्रध्नं चर्मणः कृन्त साधु  
तम् उ प्रमाय शतधा व्य् अस्य ।  
सम् उत् सृजन्न् अवधानानि सर्वा  
रायस्पोषं यजमानाय धेहि ॥  

#### ०९
ऋचा कुम्भीम् अध्य् अग्नौ श्रयामि  
भूम्यां त्वा भूमिम् अधि धारयामि ।  
अपो मांसं बिभ्रती मा व्यथिष्ठा  
मा त्वा वधिषुर् मेनिभिः पिशाचाः ॥  

#### १०
ऊर्ध्व प्रेहि मा सं विक्था  
व्य् अस्य रजो अन्तरम् ।  
रक्षांसि सर्वा तीर्त्वा-  
-अथा रोह दिवं त्वम् ॥  

### ००६

#### ०१
दिवं प्रेहि शतौदने  
सहस्रस्यायनं भव ।  
अयुतं प्रयुतं भव-  
-अक्षितिर् भवतात् त्वं  
स्वर्गं लोकम् आरुहः ॥  

#### ०२
शतौदनां शतधा भक्षयन्ति  
शतं रोहान् रोहति यो ददाति ।  
वामदेव्यं नौधसम् अस्याः पक्षौ  
तृतीये नाके अधि विष्टपि श्रिता ॥  

#### ०३
शतौदनां शतधा कल्पमाना  
शतं रूपाणि कृणुते स्वर्यती ।  
सा नो देवी सुहवा शर्म यच्छत्व्  
अथो मृडातीदृशे ॥  

#### ०४
शतौदना द्वादशाहेन संमिता  
शतं पृष्ठानि ससृजे स्वर्यती ।  
सर्वान् यज्ञान् परियती परस्तात्  
सा दातारं रायस्पोषे दधातु ॥  

#### ०५
अभि प्रेहि शतौदन  
ईजानान् सोमसत्वनः ।  
यज्ञांस् त्वं सर्वान् आप्त्वा  
कामप्रस्यायनं भव ॥  

#### ०६
अभि प्रेहि शतौदने  
यज्ञेनायज्वनस् तर ।  
आ देवयून् अरूरुहो  
यत्रादस् त्रिदिवं दिवः ॥  

#### ०७
ईरापदी प्रथमा शतौदना  
सत्यं ह मध्यम् अमृतं शिरस् तव ।  
उभे देवी रोदसी आ पृणासि ॥  

#### ०८
ऋतं ह श्रोणी उत सक्थौ तन्वा-  
-ओजो ह बाहू उत तद् बलाय कम् ।  
अनुष्ठु जठरम् आद् उ पार्श्वे  
सर्वाꣳल् लोकां छतौदना समाप ॥  

#### ०९
चक्षुष्मती प्रथमा शतौदना  
सूर्यो ह चक्षुर् उत चन्द्रमास् तव ।  
विश्वैर् देवैर् ऋतुभिः संविदाना  
सा दातारं तृप्त्या तर्पयासि ॥  

#### १०
शतं पयांसि शतम् अस्या वत्साः  
शतधा पक्वां वि भजन्त्य् एनाम् ।  
सप्त लोका दिव्य् आर्पिता ये तां  
जिगेथ प्रथमा शतौदने ॥  

### ००७

#### ०१
सहस्रेण शतमाना यद् एषि  
लोकां जिगेथ प्रथमा शतौदने ।  
सर्ववेदसम् उत वाजपेयं  
सर्वाꣳल् लोकां छतौदना समाप ॥  

#### ०२
इन्द्रः पपात प्रथमः शतौदनां  
सप्त ऋषिभ्यः सुमनस्यमानः ।  
तयासुराणां बलम् ओज आ ददे  
तया रुरोह विष्टपो देवलोकान् ॥  

#### ०३
विश्वामित्रो ऽयं जमदग्निर् अत्रिर्  
भरद्वाजो गोतमो ऽयं वसिष्ठः ।  
इदं पक्वं कश्यपसप्तमाः  
प्राश्नन्तु प्रथमाः शतौदनाम् ॥  

#### ०४
ज्योतिष्मती प्रथमा शतौदना  
त्रीणि ज्योतींषि कृणुते स्वर् यती ।  
तां दातार उप जीवन्ति यत्र  
तत्र देवैः सधमादं मदन्ति ॥  

#### ०५
छन्दःपक्षा बृहती शतौदना  
त्रीणि च्छन्दांसि ससृजे स्वर् यती ।  
ऋतूणाम् अधिराजं संवत्सरं  
पतिम् अस्या विन्दन् ॥  

#### ०६
अतिक्रम्याग्निष्टोमम्  
अतिरात्रं शतौदने ।  
यज्ञांस् त्वं सर्वान् आप्त्वा  
चित्यम् अग्निं व्य् अश्नुहि ॥  

#### ०७
अश्वमेध्यम् अतिक्रम्य  
द्वादशाहं शतौदने ।  
त्रिरात्रं साह्नम् आप्त्वा  
वाजपेयेन कल्पते ॥  

#### ०८
ये सहस्रैर् ईजाना  
अग्निहोत्रहुतश् च ये ।  
यज्ञैर् ये सर्वैर् ईजानास्  
तान् आप्नोति शतौदना ॥ +++(Bhatt. tāna)+++  

#### ०९
शं ते परूंषि सुभगे दधामि  
शं ते मांसान्य् अत्तथा भवन्ति ।  
अस्थि यत् ते शमिता शशार  
तत् ते त्वष्टा विहृतं निष् कृणोतु ॥  

#### १०
ये यज्ञेन जिता लोका  
या नु च्छन्दांसि भेजिरे ।  
सर्वांस् ताꣳल् लोकान् आप्नोति  
यो ददाति शतौदनाम् ॥  

### ००८

#### ०१
इषिरा योषा युवतीर् दमूना  
रात्री देवस्य सवितुर् भगस्य ।  
अश्वक्षता सुहवा संभृतश्रीर्  
आ पप्रौ द्यावापृथिवी महित्वा ॥  

#### ०२
अव विश्वान्य् अरुहद् गभीरा-  
-उद्वर्षिष्ठम् अरुहद् अश्रमिष्ठा ।  
उशती रात्र्य् अनु सानु भद्राद्  
वि तिष्ठते मित्र इव स्वधाभिः ॥  

#### ०३
नर्ये वन्द्ये सुभगे सुजात  
आ चागन् रात्रि सुमना इह स्याम् ।  
अस्मांस् त्रायस्व नर्याणि जाता-  
-अश्व्या यानि गव्यानि पुष्टा ॥  

#### ०४
सिंहस्य रात्र्य् उशती पिशस्य  
व्याघ्रस्य द्वीपिनो वर्च आ ददे ।  
अश्वस्य ब्रध्नं पुरुषस्य मायं  
पुरु रूपाणि कृणुषे विभाती ॥  

#### ०५
शिवां रात्रिम् अह्नि सूर्यं च  
हिमस्य माता सुहवा नो अस्तु ।  
अस्य स्तोमस्य सुभगे नि बोध  
येन त्वा वन्दे विश्वासु दिक्षु ॥  

#### ०६
स्तोमस्य नो विभावरि  
रात्रि राजेव जोषसै ।  
असाम सर्ववीरा  
भवाम सर्ववेदसो व्युच्छन्तीर् अनूषसः ॥  

#### ०७
शम्या ह नाम दधिषे  
मम दिप्सन्ति ये धना ।  
रात्रीह तान् असद् अप- +++(Lopez rātri hitā naḥ sutalpā)+++  
-अथ स्तेनो न विद्यते  
अथ रिपुर् न विद्यते ॥  

#### ०८
भद्रासि रात्रि चमसो न पिष्टो  
विश्वं गोरूपं युवतिर् बिभर्षि ।  
चक्षुष्मती मे मृशती वपूंषि +++(mṛśatī with Lopez; Bhatt. mṛṣatī)+++  
प्रादित्यान् दिव्यान् रुक्माꣳ अमुक्थाः ॥ +++(Lopez prādityaṃ divyaṃ rukmam; Bhatt. pradityāṃ divyāṃ rukmāṃ)+++  

#### ०९
यो अद्य स्तेन आयत्य्  
अघायुर् मर्त्यो रिपुः ।  
रात्री तस्य प्रतीत्य  
प्र ग्रीवा प्र शिरो हनत् ॥  

#### १०
प्र पादौ न यथायति  
प्र हस्तौ न यथाशिषत् ।  
यो मलिम्लर् उपायति  
स संपिष्टो अपायति ।  
अपायति स्व् अपायति  
शुष्के स्थाणाव् अपायत ॥  

### ००९

#### ०१
अन्धं रात्रि तिष्ठधूमम्  
अशीर्षाणम् अहिं कृणु ।  
अक्षौ वृकस्य निर् जह्य्  
आ स्तेनं द्रुपदे जहि ॥  

#### ०२
ये ते रात्र्य् अनड्वाहस्  
तीक्ष्णशृङ्गाः स्वाशवः ।  
तेभिर् नो अद्य पारय-  
-अति दुर्गाणि विश्वहा ॥  

#### ०३
रात्रिं रात्रिम् अरिष्यन्तस्  
तरेम तन्वा वयम् ।  
गम्भीरम् अप्लवा इव  
न तरेयुर् अरातयः ॥  

#### ०४
यथा शाम्याकः प्रपतन्  
प्रेदिवान् नानु विद्यते ।  
एवा रात्रि प्र पातय  
यो अस्माꣳ अभ्य् अघायति ॥  

#### ०५
अप स्तेनं वासोमथं  
गोअजम् उत तस्करम् ।  
अथो यो अर्वतः शिरो  
+ऽभिधाय निनीषति ॥  

#### ०६
यद् अद्य रात्रि सुभगे  
विभजन्त्य् अयोवसु ।  
यद् एह्य् अस्मान् भ्राजय-  
-अथेद् अन्यान् उपायसि ॥  

#### ०७
उषसे नः परि देहि +++(Bhatt. dhehi)+++  
सर्वान् रात्र्य् अनागसः ।  
उषा नो अह्न आ भजाद्  
अहस् तुभ्यं विभावरि ॥  



## १५

### ००१

#### ०१
सम्यन् दिग्भ्यः पवते सं स्वर्विन्  
मधोर् अतो माधवः पात्व् अस्मान् ।  
अग्निर् देवो दुष्टरीतुर् अदाभ्य  
इदं क्षत्रं रक्षतु पात्व् अस्मान् ॥  

#### ०२
रथन्तरं सामभिः पात्व् अस्मान्  
गायत्रेण च्छन्दसा विश्वरूपम् ।  
द्वादशा इष्टया स्तोमो अह्नां  
समुद्रो वाच इदम् ओजः पिपर्तु ॥  

#### ०३
उग्रा दिशाम् अभिभूतिर् वयोधाः  
शुचिः शुक्रे अहन्य् ओजस्ये ।  
इन्द्राधिपतिः पिपृताद् अतो नो  
मयि क्षत्रं विश्वतो धारयेदम् ॥  

#### ०४
बृहद् राष्ट्रं क्षत्रभृद् वृद्धवृष्ण्यं  
त्रिष्टुभौजः शुभितम् उग्रवीरम् ।  
इन्द्र स्तोमैः पञ्चदशेन वर्च  
इदं वातेन सगरेण रक्षतु ॥  

#### ०५
प्राची दिशां सहयशा यशस्वती  
विश्वे देवाः प्रावृषाह्नां स्वर्वती ।  
इदं क्षत्रं दुष्टरम् अस्त्व् ओजो  
अनाधृष्टं सहस्वं सहस्वत् ॥  

#### ०६
वैरूपे सामन्य् अह तच् छकेयं  
जगत्यैनद् विक्ष्व् आ वेशयामि ।  
विश्वे देवाः सप्तदशेन वद्यम्  
इदं क्षत्रं सलिलावतम् उग्रम् ॥  

#### ०७
धत्री दिशां क्षत्रम् इदं दाधर्तु-  
-उपस्थाशानां मित्रवद् अस्त्व् ओजः ।  
मित्रावरुणा शरदाह्ना चिकित्नू  
अस्मै क्षत्राय महि शर्म यच्छतम् ॥  

#### ०८
वैराजे सामन्य् अधि मे मनीषा-  
-अनुष्टुभा संभृतं वीर्यं सहः ।  
इदं क्षत्रं मित्रवद् आर्द्रदान्व् ओजा  
मित्रावरुणा रक्षतम् आधिपत्ये ॥  

#### ०९
सम्राड् दिशां सहसाम्नी सहस्वत्य्  
ऋतुर् हेमन्तो विष्ठया नः पिपर्तु ।  
ओषजातां बृहती च शक्वरी-  
-इमं यज्ञम् अवतां नो घृताची ॥  

#### १०
स्वर्वती सुदुघा नः पयस्वती  
दिशां देव्य् अवतु नो घृताची ।  
त्वं गोपाः पुरएतोत पश्चाद्  
बृहस्पते याम्यां युङ्धि वाचम् ॥  

### ००२

#### ०१
स्तोमैकविंशे भुवनस्य पत्नि  
विवस्वग्वाते अभि नो गृणीहि ।  
घृतवती सवितर् आधिपत्ये  
पयस्वती रन्तिर् आशा नो अस्तु ॥  

#### ०२
ऊर्ध्वा दिशां रन्तिर् आशौषधीनां  
संवत्सरेण सविता नो अह्ना ।  
रेवत् साम्नां पङ्क्तिश् छन्दसाम्  
अजातशत्रुः स्योना नो अस्तु ॥  

#### ०३
विष्टम्भो दिवो धरुणः पृथिव्या  
अस्येशाना जगतो विष्णुपत्नी ।  
विश्वव्यचा इषयन्ती सुहुतिः  
स्योना नो अस्त्व् अदितेर् उपस्थे ॥  

#### ०४
ध्रुवा दिशां विष्णुपत्न्य् अघोरा-  
-अस्येशाना सहसो या मनोता ।  
बृहस्पतिर् मातरिश्वोत वायुः  
संधाना वाता अभि नो गृणन्तु ॥  

#### ०५
यो नः पिता जनिता यो विधर्ता  
यो नः सतो अभ्य् आ सज् जजान ।  
स आशिषा द्रविणम् इच्छमानः  
प्रथमच्छदो वर आ विवेश ॥  

#### ०६
अभ्य् आ वर्तस्व पृथिवी  
यज्ञेन पयसा सह ।  
अपान्तो अग्निर् इषितो ऽव रोहतु ॥  

#### ०७
यद् अग्ने चन्द्रं यत् पूतं  
यच् छुक्रं यच् च यज्ञियम् ।  
तद् देवेभ्यो भरामसि ॥  

#### ०८
इषम् ऊर्जम् अहम् अत आदि  
यज्ञस्य योनौ महिषस्य धामन् ।  
आ नो गोषु विशस्त्व् आ प्रजायां  
जहामि सेदिम् अनिराम् अमीवाम् ॥  

### ००३

#### ०१
आयुषो ऽसि प्रतरणं  
विप्रं भेषजम् उच्यसे ।  
तद् आञ्जन त्वं शन्ताते  
ऽसि मायोभवं कृतम् ॥  

#### ०२
यो हरिमा जायान्यो  
अङ्गभेदो विसल्पकः ।  
सर्वं ते यक्ष्मम् अङ्गेभ्यो  
बहिर् निर् हन्त्व् आञ्जनम् ॥  

#### ०३
आञ्जनं पृथिव्यां जातं  
भद्रं पुरुषजीवनम् ।  
कृणोत्व् अत्प्रमायकं  
रथजूतिम् अनागसम् ॥  

#### ०४
प्राण प्राणं त्रायस्वासो  
असवे मृड ।  
निरृते निरृत्या नः  
पाशेभ्यो मुञ्च ॥  

#### ०५
सिन्धोर् गर्भो ऽसि  
विद्युतां पुष्पम् ।  
वातः प्राणः सूर्यश्  
चक्षुर् दिवस् पयः ॥  

#### ०६
देवाञ्जनं त्रैककुदं  
परि मा पाहि विश्वतः ।  
न त्वा तरन्त्य् ओषधयो  
बाह्याः पर्वतीया उत ॥  

#### ०७
वीदं मध्यम् अवासृजद्  
रक्षोहामीवचातनः ।  
अमीवाः सर्वाश् चातयन्  
नाशयद् अभिभा इतः ॥  

#### ०८
बह्व् इदं राजन् वरुण-  
-अनृतम् आह पुरुषः ।  
तस्मात् सहस्रवीर्य  
मुञ्च नः पर्य् अंहसः ॥  

#### ०९
यद् आपो अघ्न्या इति  
वरुणेति यद् ऊचिम ।  
तस्मात् सहस्रवीर्य  
मुञ्च नः पर्य् अंहसः ॥  

#### १०
मित्रश् च त्वा वरुणश् च-  
-अनु प्रेयतुर् आञ्जन ।  
तौ त्वानुगत्य दूरं  
भोगाय पुन रोहतु ॥  

### ००४

#### ०१
ऋणाद् ऋणम् इव सं नय  
कृत्यां कृत्याकृतो गृहम् ।  
चक्षुर्मन्त्रस्य दुर्हार्दः  
पृष्टीर् अपि शृणाञ्जन ॥  

#### ०२
यद् अस्मासु दुष्वप्न्यं  
यद् गोषु यच् च नो गृहे ।  
अमामगत्यस्त दुर्हार्दः  
प्रिय प्रति मुञ्चताम् ॥  

#### ०३
अपाम् ऊर्ज ओजसो वावृधानम्  
अग्नेर् जातम् अधि जातवेदसः ।  
चतुर्वीरं पर्वतीयं यद् आञ्जनं  
दिशः प्रदिशः करद् इच् छिवास् ते ॥  

#### ०४
चतुर्वीरं बध्यत आञ्जनं ते  
सर्वा दिशो अभयास् ते भवन्तु ।  
ध्रुवस् तिष्ठाधि सवितेव वार्य  
इमा विशो अभि हरन्तु ते बलिम् ॥  

#### ०५
आङ्क्ष्वैकं मणिम् एकं कृणुष्व  
स्नाह्य् एकेन पिबैकम् एषाम् ।  
चतुर्वीरं नैरृतेभ्यश् चतुर्भ्यो  
ग्राह्या बन्धेभ्यः परि पात्व् अस्मान् ॥  

#### ०६
अग्निर् माघ्न्येनावतु  
प्राणायापानायायुषे ।  
वर्चस ओजसे तेजसे  
स्वस्तये सुभूतये स्वाहा ॥  

#### ०७
इन्द्रो मेन्द्र्येणावतु  
प्राणायापानायायुषे ।  
वर्चस ओजसे तेजसे  
स्वस्तये सुभूतये स्वाहा ॥  

#### ०८
सोमो मा सोम्येनावतु  
प्राणायापानायायुषे ।  
वर्चस ओजसे तेजसे  
स्वस्तये सुभूतये स्वाहा ॥  

#### ०९
भगो मा भगेनावतु  
प्राणायापानायायुषे ।  
वर्चस ओजसे तेजसे  
स्वस्तये सुभूतये स्वाहा ॥  

#### १०
मरुतो मा गणैर् अवन्तु  
प्राणायापानायायुषे ।  
वर्चस ओजसे तेजसे  
स्वस्तये सुभूतये स्वाहा ॥  



### ००५

#### ०१
आयुर्दा देव जरसं पृणानो  
घृतप्रतीको घृतपृष्ठो अग्ने ।  
घृतं पिबन्न् अमृतं चारु गव्यं  
पितेव पुत्रं जरसे नयेमम् ॥  

#### ०२
आयुर् अस्मै धेहि जातवेदः  
प्रजां त्वष्टर् अधि नि धेह्य् ओनः ।  
रायस्पोषं सवितर् आ सुवास्मै  
शतं जीवाति शरदस् तवायम् ॥  

#### ०३
इमम् अग्न आयुषे वर्चसे धाः  
प्रियं रेतो वरुण मित्र राजन् ।  
मातेवास्मा अदिते शर्म यच्छ  
विश्वे देवा जरदष्टिर् जथासत् ॥  

#### ०४
अग्निष् ट आयुः प्रतरं कृणोतु  
सोमस् ते पुष्टिं प्रतरं दधातु ।  
इन्द्रो मरुत्वान् अधि ते ब्रवीत्व्  
आदित्यैस् ते अदितिः शर्म यच्छतु ॥  

#### ०५
रेवतीस् त्वा व्यक्षणं  
कृत्तिकाश् चकृतुस् त्वा । +++(Bhatt. cakṛtas)+++  
अपसस् त्वाम् अतन्वत  
धियो ऽवयन्न् अवाग्नायीर् अपृञ्चन् ॥  

#### ०६
सहस्रम् अन्ताꣳ अभितो ऽददन्ता- +++(Bhatt. antāṃ)+++  
-अशीतिर् मध्यम् अभयं वि नारीः ।  
देवीर् देवाय परिधे सवित्रे  
महत् तद् आसामघवन् महित्वम् ॥  

#### ०७
इमम् अश्मानम् आ तिष्ठ-  
-अश्मेव त्वं स्थिरो भव ।  
प्र मृणीहि दुरस्यतः  
सहस्व पृतणायतः ॥  

#### ०८
येन देवं सवितारं  
परि देवा अधारयन् ।  
तेनेमं ब्रह्मणस्पते  
परि राष्ट्राय धत्तन ॥  

#### ०९
परीमम् इन्द्रम् आयुषे  
महे क्षत्राय धत्तन ।  
यथैनं जरसे नयाञ् +++(Bhatt. nayāṃ)+++  
ज्योक् क्षत्रे अधि जागरत् ॥  

#### १०
परीमं सोमम् आयुषे  
महे श्रोत्राय धत्तन ।  
यथैनं जरसे नयां  
ज्योक् श्रोत्रे अधि जागरत् ॥  

### ००६

#### ०१
परि धत्त धत्त वर्चसेमं  
जरामृत्युं कृणुत दीर्घम् आयुः ।  
बृहस्पतिः प्रायच्छद् वास एतत्  
सोमाय राज्ञे परिधातवा उ ॥  

#### ०२
जरां सु गच्छ परि धत्स्व वासो  
भवा गृष्टीनाम् अभिशस्तिवा उ ।  
शतं च जीव शरदः सुवर्चा  
रायस्पोषम् उप सं व्ययस्व ॥  

#### ०३
परीदं वासो अपि धाः स्वस्तये  
ऽभूर् वापीनाम् अभिशस्तिपा उ ।  
शतं च जीव शरदः पुरूचीर्  
वसूनि चारुर् विभजासि जीवन् ॥  

#### ०४
योगे योगे तपस्तरं  
वाजे वाजे हवामहे ।  
सखाय इन्द्रम् ऊतये ॥  

#### ०५
हिरण्यवर्णो अजरः सुवीरो  
जरामृत्युः प्रजया सं विशस्व ।  
तद् अग्निर् आह तद् उ सोम आह  
बृहस्पतिः सविता तद् इन्द्रः ॥  

#### ०६
यदोत्तमत् तन्तु बधाय  
नावद्वासः पूर्वयावत् पुरुरूपपेशः ।  
भद्रातीका समजरं सुवीरं  
तेन देवाः प्र तिरन्त्व् आयुः ॥  

#### ०७
यस्य ब्राह्मणः सिचम् आरभन्ते  
श्रथ्नन्तो नीवं प्रतिरन्त आयुः ।  
तस्य देवा देवहूतिं जुषन्तां  
स विश्वहा सचतां स्वस्ति ॥  

#### ०८
अन्यद् आ धत्स्व परि धत्स्व वास  
इमम् उल्बम् अप लुम्पामि यस् ते ।  
जरसे त्वाम् ऋषयः सं व्ययन्तु  
सूर्यो भगस् ते प्र तिरन्त्व् आयुः ॥  

#### ०९
यस्य देवासः प्रथमवास्यं  
हरामि तं त्वा विश्वे अवन्तु देवाः ।  
तं त्वा भ्रातरः सुवृधा वर्धमानम्  
अनु जायन्तां बहवः सुजातम् ॥  

#### १०
अहतेनाहतो भव  
स्थिर स्थिरेण सं भव ।  
प्र मृणीहि दुरस्यतः  
सहस्व पृतनायतः ॥  

### ००७

#### ०१
मित्रः पृथिव्या अध्यक्षः ।  
स मावत्व् अस्मिन् ब्रह्मण्य् अस्मिन् कर्मण्य्  
अस्यां पुरोधायाम् अस्यां देहहूत्याम्  
अस्याम् आकूत्याम् अस्याम् आशिषि स्वाहा ॥  

#### ०२
वरुणो ऽपाम् अध्यक्षः ।  
(…) ॥ +++(see 1bcd)+++  

#### ०३
वायुर् अन्तरिक्षस्याध्यक्षः ।  
(…) ॥ +++(see 1bcd)+++  

#### ०४
सूर्यो दिवो ऽध्यक्षः ।  
(…) ॥ +++(see 1bcd)+++  

#### ०५
चन्द्रमा नक्षत्राणाम् अध्यक्षः ।  
(…) ॥ +++(see 1bcd)+++  

#### ०६
वसुः संवत्सराणाम् अध्यक्षः ।  
(…) ॥ +++(see 1bcd)+++  

#### ०७
संवत्सर ऋतुनाम् अध्यक्षः ।  
(…) ॥ +++(see 1bcd)+++  

#### ०८
अग्निर् वनस्पतीनाम् अध्यक्षः ।  
(…) ॥ +++(see 1bcd)+++  

#### ०९
इन्द्रः कर्मणाम् अध्यक्षः ।  
(…) ॥ +++(see 1bcd)+++  

#### १०
सविता प्रसवानाम् अध्यक्षः ।  
(…) ॥ +++(see 1bcd)+++  

### ००८

#### ०१
विष्णुः पर्वतानाम् अध्यक्षः ।  
(…) ॥ +++(see 15.7.1bcd)+++  

#### ०२
त्वष्टा रूपाणाम् अध्यक्षः ।  
(…) ॥ +++(see 15.7.1bcd)+++  

#### ०३
रुद्रः पशूनाम् अध्यक्षः ।  
(…) ॥ +++(see 15.7.1bcd)+++  

#### ०४
सोमः पयसाम् अध्यक्षः ।  
(…) ॥ +++(see 15.7.1bcd)+++  

#### ०५
पर्जन्य ओषधीनाम् अध्यक्षः ।  
(…) ॥ +++(see 15.7.1bcd)+++  

#### ०६
समुद्रो नदीनाम् अध्यक्षः।  
(…) ॥ +++(see 15.7.1bcd)+++  

#### ०७
हिंकारः साम्नाम् अध्यक्षः ।  
स मा (…) ॥ +++(see 15.7.1bcd)+++  

#### ०८
सरस्वती वाचाम् अध्यक्षा ।  
सा मा (…) ॥ +++(see 15.7.1bcd)+++  

#### ०९
पूषा पथीनाम् अध्यक्षः ।  
स मा (…) ॥ +++(see 15.7.1bcd)+++  

#### १०
गायत्री छन्दसाम् अध्यक्षा ।  
सा मा (…) ॥ +++(see 15.7.1bcd)+++  

### ००९

#### ०१
बृहस्पतिर् देवानाम् अध्यक्षः ।  
(…) ॥ +++(see 15.7.1bcd)+++  

#### ०२
प्रजापतिः प्रजानाम् अध्यक्षः ।  
(…) ॥ +++(see 15.7.1bcd)+++  

#### ०३
यमः पितॄणाम् अध्यक्षः ।  
स मावत्व् अस्मिन् (…) ॥ +++(see 15.7.1bcd)+++  

#### ०४
पितरः परे ऽवरस् ततस् ततामहः ।  
ते मावन्त्व् अस्मिन् ब्रह्मण्य् अस्मिन् कर्मण्य्  
अस्यां पुरोधायाम् अस्यां देवहूत्याम् अस्याम्  
अकूत्याम् अस्याम् आशिषि स्वाहा ॥  

#### ०५
देवानां देवा देवा देवेष्व् अधिदेवाः परा क्रमध्वम् ।  
प्रथमा द्वितीयेषु द्वितीयास् तृतीयेषु ॥  

#### ०६
त्रिर् एकादशा विश्वे वैश्वानरा  
महि महान्तो न मारभध्वम् ।  
इदं शकेयं यद् इदं कृणोमि स्वाहा ॥  



### ०१०

#### ०१
जीमूतस्येव भवति प्रतीकं  
यद् वर्मी याति समदाम् उपस्थे ।  
अनाविद्धया तन्वा जय त्वं  
स त्वा वर्मणो महिमा पिपर्तु ॥  

#### ०२
धन्वना गा धन्वनाजिं जयेम  
धन्वना तीव्राः समदो जयेम ।  
धनुः शत्रोर् अपकामं कृणोतु  
धन्वना सर्वाः पृतना जयेम ॥  

#### ०३
वक्ष्यन्तीवेद् आ गनीगन्ति कर्णं  
प्रियं सखायं परिषस्वजाना ।  
योषेव शिङ्क्ते वितताधि धन्वञ्  
ज्या इयं समिति पारयन्ती ॥  

#### ०४
ते आचरन्ती समनेव योषा  
मातेव पुत्रं पिपृताम् उपस्थे ।  
अप शत्रून् विध्यतां संविदाने  
आर्त्नी इमे विस्फुरन्ती अमित्रान् ॥  

#### ०५
बह्वीनां पिता बहुर् अस्य पुत्रो  
व्यचः कृणोति समदो ऽवगत्य ।  
इषुधिः सङ्काः पृतनाश् च सर्वाः  
पृष्ठे निनद्धो जयति प्रसूतः ॥  

#### ०६
रथे तिष्ठन् नयति वाजिनः पुरो  
यत्रयत्र कामयते सुषारथिः ।  
अभीशूनां महिमानं पनायत  
मनः पश्चाद् अनु यच्छन्ति रश्मयः ॥  

#### ०७
तीव्रान् घोषान् कृण्वतां वृषपाणयो  
ऽश्वा रथेभिः सह वाजयन्तः ।  
अपक्रामन्तः प्रपदैर् अमित्रान्  
क्षिणन्ति शत्रूंर् अनपव्ययन्तः ॥  

#### ०८
रथवाहनं हविर् अस्य नाम  
यत्रायुधं निहितम् अस्य वर्म ।  
तत्रा रथम् उप शग्मं सदेम  
विश्वाहा वयं सुमनस्यमानाः ॥  

#### ०९
स्वादुषंसदः पितरो वयोधाः  
कृच्छ्रेश्रितः शक्तीवन्तो गभीराः ।  
चित्रसेना इषुबला अमृध्राः  
सतोवीरा उरवो व्रातसाहाः ॥  

#### १०
ब्रह्मणासः पितरः सोम्यासः  
शिवे नो द्यावापृथिवी अनेहसा ।  
पूषा नः पातु दूरिताद् ऋतावृधो  
रक्षा माकिर् णो अघशंस ईशत ॥  

### ०११

#### ०१
बृहस्पतिर् नः परि पातु पश्चाद्  
उतोत्तरस्माद् अधराद् अघायोः ।  
इन्द्रः पुरस्ताद् उत मध्यतो नः  
सखा सखिभ्यो वरिवः कृणोतु ॥  

#### ०२
सुपर्णं वस्ते मृगो अस्या दन्तो  
गोभिः संनद्धा पतति प्रसूता ।  
यत्रा नरः सं च वि च द्रवन्ति  
तद् अस्मभ्यम् इषवः शर्म यच्छान् ॥  

#### ०३
सुपर्णो वासो यद् उ सर्पिर् आसा  
मनो हिरण्यम् इषवः पतत्री ।  
मास्माङ् अरन्न् अमुत आपतन्तीर्  
इतः प्रहिताः सवितर् जयन्तु ॥  

#### ०४
अहिर् इव भोगैः पर्य् एति बाहुं  
ज्याया हेतिम् अपबाधमानः ।  
हस्तघ्नो विश्वा वयुनानि विद्वान्  
पुमान् पुमांसं परि पातु मृत्योः ॥  

#### ०५
आ जङ्घन्ति सान्व् एषां  
जघनाꣳ उप जिघ्नते ।  
अश्वाजनि त्र प्रचोदय-  
-अश्वान् समत्सु पादय ॥  

#### ०६
दिवस् पृथिव्याः पर्य् ओज आभृतं  
वनस्पतिभ्यः परि संभृतं सहः ।  
अपाम् ओज्मानं परि गोभिर् आभृतम्  
इन्द्रस्य वज्रं हविषा रथं यज ॥  

#### ०७
इन्द्रस्य वज्रो मरुताम् अनीकं  
मित्रस्य गर्भो वरुणस्य नाभिः ।  
सेमां नो हव्यदातिं जुषाणो  
देव रथ प्रति हव्या गृभाय ॥  

#### ०८
वनस्पते वीड्वङ्गो हि भूया  
अस्मत्सखा प्रतरणः सुवीरः ।  
गोभिः संनद्धो रथ वीडयस्व-  
-आस्थाता ते जयतु जेत्वानि ॥  

#### ०९
उप श्वासय पृथिवीम् उत द्यां  
पुरुत्रा ते मनुतां विष्ठितं जगत् ।  
स दुन्दुभे सजूर् इन्द्रेण देवैर्  
दूराद् दवीयो अप सेध शत्रून् ॥  

#### १०
आ क्रन्दय बलम् ओजो न आ धा  
अभि ष्टन दुरिता बाधमानः ।  
अप सेध दुन्दुभे दुच्छुनाम् इत  
इन्द्रस्य मुष्टिर् असि वीडयस्व ॥  

### ०१२

#### ०१
प्रामूञ् जयाभीमे जयन्तु  
केतुमद् दुन्दुभिर् वावदीतु ।  
सम् अश्वपर्णाः पतयन्तु नो नरो  
ऽस्माकम् इन्द्र रथिनो जयन्तु ॥  

#### ०२
इन्द्रो रथाय प्रपदं कृणोतु  
यम् अध्यष्ठान् मघवा जयन्ताम् ।  
इर्य इव पशुभिर् युयोतु गोपा  
अरिष्टो जातः प्रथमः सिषासन् ॥  

#### ०३
पर्जन्यस्येव स्तनयित्नुर् आसोर्  
इन्द्राग्न्योर् इव चेखिद्यते घोषो अस्य ।  
साहस्रो वीरः शतं ससन्वान्  
अयुतं ससन्वान् रथ मृडेह ॥  

#### ०४
श्येनस्य पक्षौ हरिणस्य बाहू  
इन्द्रस्य मुष्टिर् मरुताम् अनीकम् ।  
गोभिः संनद्धो असि वीडयस्व ॥  

#### ०५
उद् यंयमीति सहितेव बाहू  
उभे सिचौ यजते भीम ऋञ्जन् ।  
उच् छुक्रम् अत्कम् अजते शचीभिर्  
नवा मातृभ्यो वसना जहाति ॥  

#### ०६
उग्रौ ते नेमी पवी त उग्रा  
उग्राः शङ्कवो बृहतो रथस्य ।  
ईषात्र वेणवो नमतिस् त उग्रा-  
-अग्निश् चक्षुः प्रवयणं रथस्य ।  
तेनामित्रान् प्रमृणन् याहि शत्रून् ॥  

#### ०७
अरा नाभयो बलम् इत् ते अक्ष  
उग्रौ ते कोषौ सह निस्यदाभ्याम् ।  
आण्योर् वध्रान् उत कोषघोरा  
स्थानं बन्ध उत वन्धुरं ते ॥  

#### ०८
गोष्ठे बलं मृग एकम् अङ्गं +++(Bhatt. gauṣṭhe)+++  
परा क्रमध्वं मह आ सुवन्त ।  
अभीशवो हतानेन वृत्रम्  
अयं क्षत्रेण प्रजयास्तूग्रः ॥  

#### ०९
आ तिष्ठ जिष्णुस् तरसा सपत्नान्  
साहस्रो वीरः प्रमृणन् याहि शत्रून् ।  
पृष्टियुगे कृणुतं वीर्याणि  
तद् एताम् एतं रथम् अस्य शग्मे ॥  

#### १०
अष्टौ चक्षूंषि कवयः सं नमन्त्व्  
अश्वा प्राकाशा ऋजु धावयन्तः ।  
अनु त्वा स्कम्भो ददतां पितेव चक्रमाणम्  
ऐनं धत्स्वोपस्थे प्र तिरात्य् आयुः ॥  

#### ११
कविभिः स्यूतः स रथे विबद्धः  
स धन्वधिर् धनुचित्ते जजान ।  
अनुप्रास्येमानि पृथुमध्यमान्य्  
अश्वेभ्यः शंत्वाय कविभिः कृतानि  
तेभिष् टे शर्म यच्छन्तु देवाः ॥  

### ०१३

#### ०१
अग्निं ब्रूमो वनस्पतीन्  
ओषधीर् उत वीरुधः ।  
इन्द्रं बृहस्पतिं सूर्यं  
ते नो मुञ्चन्त्व् अंहसः ॥  

#### ०२
ब्रूमो देवं सवितारं  
धातारम् उत पूषणम् ।  
त्वष्टारम् अग्र्यं ब्रूमस्  
ते (…) ॥ +++(see 1d)+++  

#### ०३
ब्रूमो राजानं वरुणं  
मित्रं विष्णुम् अथो भगम् ।  
अंशं विवस्वन्तं ब्रूमस्  
ते (…) ॥ +++(see 1d)+++  

#### ०४
गन्धर्वाप्सरसो ब्रूमो  
अश्विना ब्रह्मणस्पतिम् ।  
अर्यमा नाम यो देवस्  
ते (…) ॥ +++(see 1d)+++  

#### ०५
वातं ब्रूमः पर्जन्यम्  
अन्तरिक्षम् अथो दिशः ।  
आशाश् च सर्वा ब्रूमस्  
ते (…) ॥ +++(see 1d)+++  

#### ०६
अहोरात्रे इदं ब्रूम  
सूर्याचन्द्रमसा उभा ।  
आदित्यान् सर्वान् ब्रूमस्  
ते नो मुञ्चन्त्व् अंहसः ॥  

#### ०७
मुञ्चन्तु मा शपथ्याद्  
अहोरात्रे अथो उषाः ।  
सोमो मा दिव्यो मुञ्चतु  
यम् आहुश् चन्द्रमा इति ॥  

#### ०८
पञ्च राज्यानि वीरुधां  
सोमश्रेष्ठानि ब्रूमसि ।  
भङ्गो दर्भो यवः सहस्  
ते नो मुञ्चन्त्व् अंहसः ॥  

#### ०९
ये ग्राम्याः सप्त पशव  
आरण्या उत ये मृगाः ।  
शकुन्तान् पक्षिणो ब्रूमस्  
ते नो मुञ्चन्त्व् अंहसः ॥  

#### १०
भवाशर्वाव् इदं ब्रूम  
उग्रः पशुपतिश् च यः ।  
इषूर् या एषां विद्मस्  
ते नो मुञ्चन्त्व् अंहसः ॥  

### ०१४

#### ०१
यज्ञं ब्रूमो यजमानम्  
ऋचः सामानि भेषजा ।  
यजूंषि होत्रान् ब्रूमस्  
ते नो मुञ्चन्त्व् अंहसः ॥  

#### ०२
ऋतून् ब्रूम ऋतुपतीन्  
आर्तवाꣳ उत हायनान् ।  
समाः संवत्सरान् मासस्  
ते नो (…) ॥ +++(see 1d)+++  

#### ०३
दिवं ब्रूमो नक्षत्राणि  
भूमिं यक्षाणि पर्वतान् ।  
समुद्रा नद्यो वेशन्तास्  
ते (…) ॥ +++(see 1d)+++  

#### ०४
सप्त ऋषीन् वा इदं ब्रूमो  
ऽपो देवीः प्रजापतिम् ।  
पितॄन् यमश्रेष्ठान् ब्रूमस्  
ते (…) ॥ +++(see 1d)+++  

#### ०५
विश्वान् देवान् इदं ब्रूमः  
सत्यसन्धान् ऋतावृधः ।  
विश्वाभिः पत्नीभिः साकं  
ते (…) ॥ +++(see 1d)+++  

#### ०६
आदित्या रुद्रा वसवो  
देवा दैवा अथर्वणः ।  
अङ्गिरसो मनीषिणस्  
ते (…) ॥ +++(see 1d)+++  

#### ०७
ये देवा दिविषदो  
ऽन्तरिक्षसदश् च ये ।  
पृथिव्यां शक्रा ये श्रितास्  
ते (…) ॥ +++(see 1d)+++  

#### ०८
एत देवा दक्षिणतः  
पश्वात् प्राञ्च उद् एतन  
पुरस्ताच् छक्रा उत्तराद्  
विश्वे देवाः समेत्य  
ते (…) ॥ +++(see 1d)+++  

#### ०९
अरायान् ब्रूमो रक्षांसि  
सर्पान् पुण्यजनान् उत ।  
मृत्यून् एकशतं ब्रूमस्  
ते नो मुञ्चन्त्व् अंहसः ॥  

#### १०
या देवीः पञ्च प्रदिशो  
ये देवा द्वादशर्तवः । +++(Bhatt. -daśarttavaḥ)+++  
संवत्सरस्य ये दंष्ट्रास्  
ते नः सन्तु सदा शिवाः ॥  

#### ११
भूतं ब्रूमो भूतपतिं  
भूतानाम् उत यस् पतिः ।  
भूतानि सर्वा ब्रूमस्  
ते नो मुञ्चन्त्व् अंहसः ॥  



### ०१५

#### ०१
यावद् द्यौर् यावत् पृथिवी  
यावत् पर्येति सूर्यः ।  
तावत् त्वम् उग्र ओषधे  
परि पाह्य् अरुन्धति ॥  

#### ०२
अरिष्टस् त्वा खनत्य्  
अरिष्टाय खनामि त्वा ।  
द्विपाच् चतुष्पाद् अस्माकं  
सर्वम् अस्त्व् अनातुरम् ॥  

#### ०३
देवानाम् असि स्वसा  
मरुताम् असि सञ्चरी ।  
यं जीवम् अश्नुषे त्वं  
न स रिष्याति पूरुषः ॥  

#### ०४
अरुन्धती नामासि  
तृतीयस्याम् इतो दिवि ।  
तत्रामृतस्य रोहणं  
तेन त्वाच्छावदामसि ॥  

#### ०५
शं त आपो हृद्याः  
शं ते कुलिज्या उत ।  
शं वातः शं बृहस्पतिः  
शं ते तपतु सूर्यः ॥  

#### ०६
शं त इन्द्राग्नी भवतां  
शं रात्री प्रति धीयताम् ।  
शं ते पृथिव्यां वीरुधः  
शम् उ ते सन्त्व् ओषधीः ॥  

#### ०७
बह्वीषु हि त्वाम् अविदम्  
ओषधीं वीर्यवतीम् ।  
अरुन्धति त्वाम् आहार्षम्  
इतो मा पारयान् इति ॥  

#### ०८
अभिप्रेप्सेव जीवन्तम्  
अभि दस्येद् अरुन्धती ।  
एषा दविद्द्य भेषजी  
देवी वातीकृतस्य च ॥  

#### ०९
अनु षिञ्च नस् तत् कुर्व्  
अगदो वै भविष्यति ।  
वातीकृतस्य भेषज्य्  
आगन् देव्य् अरुन्धती ॥  

#### १०
मा बिभेर् न मरिष्यस्य्  
अगदो वै भविष्यसि ।  
वातीकृतस्य भेषज्य्  
आगन् देव्य् अरुन्धती ॥  

### ०१६

#### ०१
अरुन्धत्यः सं वदन्ते  
गावः प्रव्राजिनीर् इव ।  
यम् आतुरम् अभिगच्छ-  
-अमावतं कृणु मावतम् ॥  

#### ०२
इमं मे त्वं जरामृत्युं  
पुरुषं कृण्व् ओषधे ।  
राज्ञी हि सर्वासाम् अस्य्  
ओषधीनाम् अरुन्धती ॥  

#### ०३
त्रायमाणा ह्य् असि  
जीवला वीर्यावती ।  
अरुन्धति त्वाम् आहार्षम्  
इतो मा पारयान् इति ॥  

#### ०४
दिग्धेन च विद्धस्य-  
-अघस्याघविषा च या ।  
अरुन्धति त्वं तस्यासि  
विषस्य विषदूषणी ॥  

#### ०५
आहेयेन च दष्टस्य-  
-अघस्य (…) ॥ +++(see 4bcd)+++  

#### ०६
वातीकारेण च क्षिप्तस्य-  
-अघस्य (…) ॥ +++(see 4bcd)+++  

#### ०७
भवेन च (…) । +++(see 6a)+++  
(…) ॥ +++(see 4bcd)+++  

#### ०८
शर्वेण च (…) । +++(see 6a)+++  
(…) ॥ +++(see 4bcd)+++  

#### ०९
रुद्रेण च (…) । +++(see 6a)+++  
(…) ॥ +++(see 4bcd)+++  

#### १०
पशुपतिना च क्षिप्तस्य  
(…) ॥ +++(see 4bcd)+++  

### ०१७

#### ०१
उग्रेण च देवेन च क्षिप्तस्य  
(…) ॥ +++(see 15.16.4bcd)+++  

#### ०२
महादेवेन च क्षिप्तस्य  
(…) ॥ +++(see 15.16.4bcd)+++  

#### ०३
ईशानेन च क्षिप्तस्य-  
-अघस्याघविषा च या ।  
अरुन्धति (…) ॥ +++(see 15.16.4cd)+++  

#### ०४
यत् पृथिव्यां विषं  
वीरुत्स्व् अधि यद् विषम् ।  
(…) ॥ +++(see 15.16.4cd)+++  

#### ०५
यद् ओषधीभ्यः संभरन्ति  
ब्रह्माणो मेनये विषम् ।  
(…) ॥ +++(see 15.16.4cd)+++  

#### ०६
यद् ब्राह्मणाः संभरन्ति  
तृष्टमाशीविषं विषम् ।  
(…) ॥ +++(see 15.16.4cd)+++  

#### ०७
यः क्षिप्तो मृत्युना यस्मैर्  
यो दष्टस् तृष्टदंश्मभिः ।  
अरुन्धति त्वं तस्यासि  
विषस्य विषदूषणी ॥  

#### ०८
सं जिहीष्वामुक्था यक्ष्माद्  
आरुक्षो लोकम् उत्तमम् ।  
अपा जीवसि पात्रेण-  
-अधि जीवपुरा इहि ॥  

### ०१८

#### ०१
अप्सरसो वि वो यकृद्  
वि वो भिनद्मि मेहनम् ।  
वि चण्डालं व्य् अर्जुनं  
वि ववृत्रं भिनद्मि वः ॥  

#### ०२
विश्वजन्याः पाञ्चजन्या  
महारुक्माः शिखण्डिनीः ।  
सर्वा इन्द्रस्य वज्रेण  
हता बुद्बुदयातवः ॥  

#### ०३
अन्धाचीम् असिताचीम्  
उलूखलस्य बुध्नेन ।  
अवैतं वत्सपं जहि ॥  

#### ०४
दूराद् एनाः प्रत्य् आ पश्यम्  
आपतन्तीर् अथो दिवः ।  
देवानां हव्यमोहनीर्  
इन्द्रो अप्सरसो हनत् ॥  

#### ०५
आ हता अप ता इतः  
खलाद् इव यातुधान्यः ।  
अमुं गच्छत पूरुषं  
समुद्रम् अप गच्छति ॥  

#### ०६
दिवं गच्छन्तु दिव्याः  
सरो गच्छन्तु सारसीः ।  
उलुङ्गुलस्य यो गुहस्  
तद् उ गच्छन्त्व् आसुरीः ॥  

#### ०७
आस्कन्दिके विस्कन्दिके  
पराचीर् अप नृत्यन्तु । +++(Bhatt. nṛtyatu)+++  
सारङ्गेण शुना सह ॥  

#### ०८
यः सारङ्गो हिरण्यदन्  
श्वा दिव्यः परिप्लवः ।  
तस्याहं नाम जग्रभ-  
-अस्मा अरिष्टतातये ॥  

#### ०९
अद्यां ते विरणी  
पराचीर् अप नृत्यत ।  
शृणामि घोरा वः पृष्टी  
ब्रह्मणा कीकसा उत ॥  

#### १०
एकत्रिंशद् अश्ववतीश्  
चतस्र उत गुङ्गुवः ।  
शिवा दश शृता दश  
केशिनीः पञ्चविंशतिः ।  
इदम् उलुङ्गुलुकाभ्यो  
अप्सराभ्यो ऽकरं नमः ॥  

### ०१९

#### ०१
याः प्रेङ्खे प्रेङ्खयन्ते  
सन्ताने मालवा इव ।  
(…) ॥ +++(see 15.18.10ef)+++  

#### ०२
याः पुरस्ताद् आचरन्ति  
साकं सूर्यस्य रश्मिभिः ।  
(…) ॥ +++(see 15.18.10ef)+++  

#### ०३
या अधराद् आचरन्त्य्  
अनसा छदिसा सह ।  
(…) ॥ +++(see 15.18.10ef)+++  

#### ०४
याः पश्चाद् आचरन्त्य्  
अन्धेन तमसा सह ।  
(…) ॥ +++(see 15.18.10ef)+++  

#### ०५
या उत्तराद् आचरन्ति  
वर्षेण विद्युता सह ।  
(…) ॥ +++(see 15.18.10ef)+++  

#### ०६
या अधस्ताद् उद्वीक्षन्ते  
साच्य् अक्षि करिक्रतीः  
(…) ॥ +++(see 15.18.10ef)+++  

#### ०७
या उपरिष्टाद् अवेक्षन्ते  
नीले व्यक्तानि बिभ्रतीः ।  
(…) ॥ +++(see 15.18.10ef)+++  

#### ०८
या अन्तरिक्ष ईरयन्ति  
वातेन रेष्मणा सह ।  
(…) ॥ +++(see 15.18.10ef)+++  

#### ०९
या नदीर् इति चतस्रः ॥ +++(PS 7.13.11-14 are repeated with a different refrain (= 15.18.10ef))+++  

#### १०
(…) ॥ +++(PS 7.13.12 is repeated with a different refrain (= 15.18.10ef))+++  

#### ११
(…) ॥ +++(PS 7.13.13 is repeated with a different refrain (= 15.18.10ef))+++  

#### १२
(…) ॥ +++(PS 7.13.14 is repeated with a different refrain (= 15.18.10ef))+++  



### ०२०

#### ०१
त्वज् जाता रुद्र शन्तमा त्वं हि नो  
बभुर्या इराय भेषजेभिः । +++(Bhatt. om. irāya)+++  
वि यक्ष्मान् यावयास्मद् व्य् अंहो +++(Bhatt. vyakṣmāṃ)+++  
व्य् अमीवाश् चातयास्मद् विषूचीः ॥  

#### ०२
त्वं देवानाम् असि रुद्र श्रेष्ठस्  
तवस् तवसाम् उग्रबाहो ।  
हृणीयसा मनसा मोदमान  
आ बभूविथ रुद्रस्य सूनोः ॥  

#### ०३
त्वं हि नो वीराꣳ ईरय भेषजेभिर्  
उरुं नो भवन्त मघवो मरुत्वन् । +++(Bhatt. marutvaṃ ।)+++  
करा नः पारम् अंहसः स्वस्ति  
विश्वा अभीतीर् अप सेधास्मत् ॥  

#### ०४
त्वं हि नो वृषभ चक्षिमेष्ठा  
अस्मै रुद्रायोग्राय मीढुषे ।  
क्षयद्वीराय प्र भरामहे मतिं  
यथा नः शम् असो द्विपदे शं चतुष्पदे ॥  

#### ०५
क्व तेषु रुद्र हस्तो  
मृडयाको जलाषः ।  
अपभर्ता रपसो दैव्यस्य ॥  

#### ०६
प्र यक्ष्मः प्र निरृतिर् एत्व् अस्मत्  
सेनेव सृष्टा प्रचताम् अमीवा ।  
आराध्वं सना वृजना जहीत ॥ +++(Bhatt. ārāddhat, jahītii; see Lelli)+++  

#### ०७
अर्हन् धनुर् हितं बिभर्ष्य्  
अर्हन् निष्कं रजन्तं विश्वरूपम् ।  
अर्हन्न् इदं दयसे विश्वम् एजन्  
न ते दूरं न परिष्ठास्ति ते भव  
सद्यः सर्वान् परि पश्यसि भूमिम् ॥  

#### ०८
नमस् ते अस्तु विद्युते  
नमस् ते स्तनयित्नवे ।  
नमस् ते अस्त्व् अश्मने  
येन प्रदिशम् अस्यसि ॥  

#### ०९
मा देवानाम् उग्र राजन्न्  
अस्माकं पुरुषा रिषन् ।  
रक्षांस्य् अस्मद् यक्ष्मांश् च  
नाशयामसि ब्रह्मणा ॥  

#### १०
ब्रह्मणेतो नाशयामो  
यत् किं चाङ्गेष्व् आमयत् ।  
शल्यान् यक्ष्मस्याथो रोपीस् +++(Bhatt. śalyāṃ)+++  
ता इतो वि नयामसि ॥  

### ०२१

#### ०१
नयामि वां पशुपती  
घृतेनाज्येन वर्धयन् ।  
यं द्विष्मो यश् च नो द्वेष्टि  
तस्य वेशः करिष्यथः ॥  

#### ०२
अधि ब्रूतं पशुपती  
द्विपदे मे चतुष्पदे ।  
प्रसूतौ यत्र जघ्नतुस्  
ततो मे मातरं रिषत् ॥  

#### ०३
या वां रुद्रः शिवा तनू  
या वां सन्ति रोगणाः ।  
या वाम् आयुष्मतीस् तनूस्  
ताभिर् नो मृडतं युवम् ॥  

#### ०४
न प्र मिनन्ति व्रतिनो व्रतानि  
सत्यं जिन्वन्तो विदथा वदन्तः ।  
यस्येमे रोदसी उभे  
संयुक्ते मनसा हृदा ॥  

#### ०५
स प्रजानां प्रजापतिः  
साधु रक्षति वर्षति ।  
स वेद रत्नभेषजं  
देवेभ्यस् पर्य् आभृतं  
तेन नो मृडतं युवम् ।  
जीवातवे न मर्तवे  
ऽथो अरिष्टतातये ॥  

#### ०६
सगुणास आसते  
संयुक्ता बलाय कम् ।  
तेषां यद् इन्द्रियं वृह  
चति रोचति रोचना ॥  

#### ०७
ये ते रोचने बृहती  
अन्तरिक्षे अथो दिवः ।  
ताभ्याम् उप प्र याहि नः  
सर्ववीराꣳ अरिष्यतः ॥  

#### ०८
सर्ववीरा अरिष्यन्तो  
रोचने अधि तस्थिम ।  
यथा नस् तृष्णमद् वसु  
दिवि क्षिपद्भ्यो अप्सु या ॥  

### ०२२

#### ०१
इन्द्राग्नी हुवे प्रथमौ  
ह्वयामि मरुतः शिवान् । +++(Bhatt. śivāṃ)+++  
ह्वयामि विश्वान् देवान् +++(Bhatt. viśvāṃ)+++  
इमं होमम् अवन्तु मे ॥  

#### ०२
त्वं प्रथमो अमृतत्वम्  
अग्ने देवो देवत्वं प्रथमो जिगेथ ।  
तव दिवि हृदयं सं बभूव  
स नः शिवा आपो जातवेदो नि यच्छ ॥  

#### ०३
अग्नाव् अग्निश् (चरति प्रविष्ट  
ऋषीणां पुत्रो अधिराज एषः ।  
तस्मै जुहोमि हविषा घृतेन  
मा देवानां यूयवद् भागधेयम्) ॥  

#### ०४
ये देवा दिवि ष्ठ ये पृथिव्यां  
जातवेदो य उराव् अन्तरिक्षे ।  
ये गिरिषु पर्वतेष्व् अप्स्व् अन्तस्  
ते देवा अशनिं यावयाथ ॥  

#### ०५
मित्रं दिग्भिः कृणुष्व जातवेद  
आशाभिर् मित्रम् अधिपा विपश्चित् ।  
मा नो हिंसीर् दिव्येनाग्निना  
सस्यां येन यन्ति मरुत स्पर्धमानाः ॥  

#### ०६
विद्योतमान स्तनयन्  
वृषेवैषि कनिक्रदत् ।  
भीमः पर्जन्य ते रथः  
स उ नः शर्म यच्छतु ॥  

#### ०७
ये विद्युतम् अशनिम् आ तन्वन्ति  
मरुतः सलिलाद् अधि ।  
कृष्यै नो विश्ववाराया  
अवधन्वा नि तन्वताम् ॥  

#### ०८
यो विद्युतम् अशनिम् आतंत्य्  
अन्तरिक्षाद् उत वाताद् दिवश् च ।  
तेभ्यो मरुद्भ्यो नमो ऽस्त्व् ओजसे ॥  

#### ०९
ता यन्तु स्वरंकृताः  
स्योनाः शिवतमाः पथा ।  
मा न इन्द्र यवं वधीर्  
मित्रमेनेन कृण्महे ॥  

#### १०
दर्भो अग्र ओषधीनां  
शतकाण्डो अजायत ।  
स देवैः प्रहितो ऽयम् आगन्  
स्वस्तये वृषा मरुद्भिः सह संविदानः ॥  

### ०२३

#### ०१
वृषाक्षस्यासुरस्य मेनिर् असि  
तां त्वया तथा वेद कर्णस्य  
कौविदस्येवमाशा ।  
तां माभ्य् अव गा द्वादशाह्नानि वि रक्षे ॥  

#### ०२
असिर् मे तिग्मस्यायस  
इन्द्राग्निभ्यां सुसंशितः ।  
तेन सेधाम् इद् आदुनिं  
कृषिं मे माव गाद् इति  
सस्यं मे मा वधीद् इति ॥  

#### ०३
मरुतः परि वृङ्धि नो  
दिवः क्षुद्रेभिर् अश्मभिः । +++(Bhatt. aśmibhiḥ)+++  
उदुम्बरस्य शाखया विचक्षुषा-  
-अशनिं यावयामसि ॥  

#### ०४
मरुतो मृडयात नो  
दिवः शुक्रेभिर् अश्मभिः । +++(Bhatt. aśmibhiḥ)+++  
उदुम्बरस्य शाखया विचक्षुषा-  
-अशणिं यावयामसि ॥  

#### ०५
वर्ताद् वर्तम् आ क्राम  
पर्वताद् अधि पर्वतम् ।  
गिरौ प्रतिशृता सती  
वृक्षान् भङ्धि मा यवम् ॥  

#### ०६
अदाम्ना त्वा सन्ध्यामि  
यावण्या परिभूर्ण्या ।  
सानौ प्रतिशृता सती  
तृणं भङ्धि मा यवम् ॥  

#### ०७
उशती नामासि सलिन्दा नाम ।  
अन्याम् आसां गच्छ यं द्विष्मस् तं गच्छ ॥  

#### ०८
पराचीम् अनु संवतं  
पराचीम् अनु संविदं  
पराच्य् अनु नि द्रव ।  
इतस् त्वा नाशयामसि  
ब्रह्मणा वीर्यावता ॥  

#### ०९
वार् भवोदकं भव-  
-उदकस्योदकं भव ।  
क्षुद्रात् क्षोदीयसी भूत्वा-  
-अथेह्य् अधमं तमः ॥  

#### १०
स्योना भव शिवा भव  
शिवाच् छिवतरा भव ।  
फेनान् मृदीयसी भूत्वा-  
-इदं शस्यम् उपा चर ॥  

#### ११
नमस् ते अस्तु विद्युते स्तनयित्नवे ।  
नमस् ते अग्ने दूरे हेते कृण्मो  
मा नो हिंसीर् द्विपदो मा चतुष्पदः ॥  

#### १२
प्रति त्वा सहसासहः  
सहसा प्रति रुध्मसि ।  
ऐन्द्रम् इदं सहो महद्  
भूम्यास् तवं दिवि श्रितम् ।  
अफालकृष्टम् आ क्रम  
मा न इन्द्र यवं वधीः ॥  

#### १३
याः समुद्राद् उच्चरन्त्य्  
उत्सेभ्यो या नदीभ्यः ।  
अत्यन्तः सर्पो वैद्युतो  
ऽशनिं यावयाद् इतः ॥ 

## १६

### ००१

#### ०१
अन्तकाय मृत्यवे नम इह-  
-अयम् अस्तु पुरुषः सहासुना ।  
सूर्यस्य भागे अमृतस्य लोके  
प्राणा अपाना इह ते रमन्ताम् ॥  

#### ०२
उद् एनं भगो अग्रभीद्  
उद् एनं सोमो अंशुमान् ।  
उद् एनं मरुतो देवा  
उद् इन्द्राग्नी स्वस्तये ॥  

#### ०३
इह ते ऽसुर् इह प्राण +++(Bhatt. tesur)+++  
इहायुर् इह ते मनः ।  
उत् त्वा निरृत्याः पाशेभ्यो  
दैव्या वाचा भरामसि ॥  

#### ०४
उत् क्रामातो माव पत्था  
मृत्योः पड्वीशम् अवमुञ्चमानः ।  
मा च्छित्था अस्माल् लोकाद्  
अग्नेः सूर्यस्य संदृशः ॥  

#### ०५
तुभ्यं वातः पवतां मातरिश्वा  
तुभ्यं वर्षन्त्व् अमृतान्य् आपः ।  
सूर्यस् ते तन्वे शं तपात्  
त्वां मृत्युर् दयतां मा प्र मेष्ठाः ॥  

#### ०६
उद्यानं ते पुरुष नावयानं  
जीवातं ते दक्षतातिं कृणोतु ।  
आ हि रोहेमम् अमृतं सुखं रथम्  
अथ जिर्विर् विदथम् आ वदासि ॥  

#### ०७
मा ते मनस् तत्र गान् मा तिरो भून्  
मा जीवेभ्यः प्र मदो मानु गाः पितॄन् ।  
विश्वे देवा अभि रक्षन्तु त्वेह ॥  

#### ०८
मा गतानाम् आ दीधीथा  
ये नयन्ति परावतम् ।  
उद् आ रोह तमसो ज्योतिर् एह्य् +++(Bhatt. ehm)+++  
आ ते हस्तं रभामहे  

#### ०९
श्यामश् च त्वा शबलश् च प्रेषितौ  
यमस्य यौ पथिरक्षी श्वानौ ।  
अर्वाङ् एहि मा वि दीध्यो  
माति तिष्ठः पराङ्मनाः ॥  

#### १०
मैतं पन्थाम् अनु गा भीम एष  
येन पूर्वं नयथ तं ब्रवीमि ।  
तम एतत् पुरुष मा प्र पत्था  
भयं परस्ताद् अभयं ते अर्वाक् ॥  

### ००२

#### ०१
रक्षन्तु त्वाग्नयो ये अप्स्व् अन्ता  
रक्षतु त्वा मनुष्या यम् इन्धते ।  
वैश्वानरो रक्षतु जातवेदा  
दिव्यस् त्वा मा प्र धाग् विद्युता सह ॥  

#### ०२
रक्षतु त्वा पृथिवी रक्षतु द्यौस्  
सूर्यश् च त्वा रक्षतां चन्द्रमाश् च ।  
मा त्वा क्रव्याद् अभि मंस्त-  
-आरात् संकसुकाच् चर ॥  

#### ०३
अन्तरिक्षं रक्षतु देवहेत्या  
बोधश् च त्वा प्रतीबोधश् च रक्षताम् ।  
अस्वप्नश् च त्वानवद्राणश् च रक्षतां  
गोपायंश् च त्वा रक्षतां जागृविश् च ॥  

#### ०४
ते त्वा रक्षन्तु ते त्वा गोपायन्तु ते त्वांहसस् पान्तु ।  
तेभ्यो नमस् तेभ्यः स्वाहा ॥  

#### ०५
जीवेभ्यस् त्वा समुदे वायुर् इन्द्रो  
धाता दधातु सविता त्रायमाणः ।  
मा त्वा प्राणो बलं हासीद्  
असुं ते ऽनु ह्वयामसि ॥ +++(Bhatt. tenu)+++  

#### ०६
मा त्वा जम्भः संहनुर् मा तमो विदन् +++(Bhatt. vidaṃ)+++  
मा जिह्वा बर्हिः प्रमयुः कथा स्याः । +++(Bhatt. varhiḥ)+++  
उत् त्वादित्या वसवो भरन्तु-  
-उद् इन्द्राग्नी स्वस्तये ॥  

#### ०७
अयं देवा इहैवास्त्व्  
अयं मामुत्र गाद् इतः ।  
इमं सहस्रवीर्येण  
मृत्योर् उत् पारयामसि ॥  

#### ०८
उत् त्वा मृत्योर् अपीपरं  
सं धमन्तु वयोधसः । +++(Bhatt. dhamanta)+++  
मा त्वा व्यस्तकेश्यो  
मा त्वाघरुदो रुदन् ॥  

#### ०९
आहार्षं त्वाविदं त्वा  
पुनर् आगाः पुनर्णवः ।  
सर्वाङ्ग सर्वं ते चक्षुः  
सर्वम् आयुश् च ते ऽविदम् ॥ +++(Bhatt. tevidan)+++  

#### १०
उत् त्वा द्यौर् उत् पृथिव्य्  
उत् प्रजापतिर् अग्रभीत् ।  
उत् त्वा मृत्योर् ओषधयः ।  
सोमराज्ञीर् अपीपरन् ॥  

#### ११
यावत् ते ज्योतिर् अभूद्  
अप त्वत् तमो अक्रमीत् ।  
अप त्वन् मृत्युं निरृतिम् +++(Bhatt. tvaṃ)+++  
अप यक्ष्मं नि दध्मसि ॥  

### ००३

#### ०१
आ रभस्वेमाम् अमृतस्य श्नुष्टिम्  
अच्छिद्यमाना जरदष्टिर् अस्तु ते ।  
असुं त आयुः पुनर् आ भरामि  
रजस् तमो मोप गा मा प्र मेष्ठाः ॥  

#### ०२
जीवतां ज्योतिर् अभ्य् एहि लोकम्  
आ त्वा हरामि शतशारदाय ।  
द्राघीय आयुः प्रतरं ते कृणोम्य्  
अव मुञ्चन्तु मृत्युपाशा अशस्तीः ॥ +++(Bhatt. mṛtyapāśā)+++  

#### ०३
वातात् ते प्राणम् अविदं  
सूर्याच् चक्षुर् अहं परि ।  
यत् ते मनस् त्वयि तद् धारयामि  
सं वित्स्वाङ्गैर् वद जिह्वयालपन् ॥  

#### ०४
प्राणेन त्वां द्विपदां चतुष्पदाम्  
अग्निम् इव जातम् अभि सं धमामि ।  
नमस् ते मृत्यो चक्षुषे  
नमः प्राणाय ते ऽकरम् ॥ +++(Bhatt. tekaram)+++  

#### ०५
अयं जीवतु मा मृत-  
-इमं सम् ईरयामसि ।  
कृणोम्य् अस्मै भेषजं  
मृत्यो मा पुरुषं वधीः ॥  

#### ०६
जीवलां नघारिषां  
जीवन्तीम् ओषधीम् अहम् ।  
त्रायमाणां सहमानां  
सहस्वतीम् अरुन्धतीम्  
इह हुवे ऽस्मा अरिष्टतातये ॥ +++(Bhatt. huvesmā)+++  

#### ०७
अधि ब्रूहि मा रभथाः सृजेमं  
तवैव सन्त् सर्वहाया इहास्तु ।  
भवाशर्वौ मृडतं शर्म यच्छतम्  
अपसिध्य दुरितं धत्तम् आयुः ॥  

#### ०८
देवानां हेतिः परि त्वा वृणक्तु  
पारयामि रजस उत् त्वा मृत्योर् अपीपरम् । +++(Bhatt. u(t) tvā)+++  
आराद् अग्निं क्रव्यादं निरूहन् +++(Bhatt. niruhaṃ)+++  
जिवातवे ते परिधिं दधामि ॥  

#### ०९
अस्मै मृत्यो अधि ब्रूहि-  
-इमं दयस्वोद् इतो ऽयम् एतु । +++(Bhatt. itoyam)+++  
अरिष्टः सर्वाङ्गः सुश्रुज् जरसा  
शतहायनात्मना भुजम् अश्नवत् ॥ +++(corr. śatahāyana ātmanā?)+++  

#### १०
यत् ते नियानं रजसं  
मृत्यो अनवधरिष्यम् ।  
पथ इमं तस्माद् रक्षन्तो  
ब्रह्मास्मै वर्म कृण्मसि ॥  

### ००४

#### ०१
कृणोमि ते प्राणापानौ  
जरां मृत्युं कृणुतां दीर्घम् आयुः स्वस्ति ।  
वैवस्वतेन प्रहितान् यमदूतांश्  
चरत आराद् अप सेधामि सर्वान् ॥  

#### ०२
आराद् अरातिं निरृतिं  
परो ग्राहिं क्रव्यादः पिशचान् ।  
रक्षो यत् सर्वं दुर्भूतं  
तत् तम इवाप हन्मसि ॥  

#### ०३
अग्नेष् टे प्राणम् अमृताद्  
आयुष्मतो मनवे जातवेदसः । +++(corr. vanve)+++  
यथा न रिष्या अमृतः सजूर् असस्  
तत् ते कृणोमि तद् उ ते सम् ऋध्यताम् ॥  

#### ०४
शिवे ते स्तां द्यावापृथिवी  
असन्तापे अधिश्रियौ ।  
शं ते सूर्य आ तपति +++(Bhatt. sūryā)+++  
शं वातो वातु ते हृदे ।  
शिवा अभि क्षरन्तु त्वा-  
-आपो दिव्याः पयस्वतीः  
शिवास् ते सन्त्व् ओषधीः ॥  

#### ०५
उत् त्वाहार्षम् अधरस्याद्  
उत्तरां पृथिवीम् अभि ।  
तत्र त्वादित्यौ रक्षतां  
सूर्याश् चन्द्रमसा उभा ॥  

#### ०६
यत् ते वासः परिधानं  
यां नीविं कृणुषे त्वम् ।  
शिवं ते तन्वे तत् कृण्मः  
संस्पर्शे ऽध्रूक्ष्णम् अस्तु ते ॥ +++(Bhatt. dhrūkṣṇam)+++  

#### ०७
यत् क्षुरेण मर्चयता सुतेजसा  
वप्ता वपसि केशश्मस्रु ।  
शुम्भं मुखं मैनम् आयुः प्र मोषीः ॥  

#### ०८
शिवौ ते स्तां व्रीहियवाव्  
अबलासाव् अदोमधौ ।  
एतौ यक्ष्मं वि बाधेते  
एतौ मुञ्चतो अंहसः ॥  

#### ०९
यद् अश्नासि यत् पिबसि  
धान्यं कृष्याः पयः ।  
आद्यं यद् अनाद्यं  
सर्वं ते अन्नम् अविषं कृणोमि ॥  

#### १०
अह्ने च त्वा रात्रये च-  
-उभाभ्यां परि दध्मसि ।  
अरायेभ्यो जिघत्सुभ्य  
इमं नः परि रक्षत ॥  

### ००५

#### ०१
शतं ते ऽयुतं हायना +++(Bhatt. teyutam)+++  
द्वे युगे त्रीणि चत्वारि सन्तु ।  
इन्द्राग्नी विश्वे देवा  
अनु मन्यन्ताम् अहृणीयमानाः ॥  

#### ०२
शरदे त्वा हेमन्ताय वसन्ताय  
ग्रिष्माय परि दध्मसि ।  
वर्षाणि तुभ्यं स्योनानि  
येषु वर्धन्त ओषधीः ॥  

#### ०३
मृत्युर् ईशे द्विपदां  
मृत्युर् ईशे चतुष्पदाम् ।  
तस्मात् त्वा मृत्योर् गोपतेर्  
उद् धरामि स मा मृथाः ॥  

#### ०४
सो ऽरिष्ट न मरिष्यसि +++(Bhatt. soriṣṭa)+++  
न मरिष्यसि मा बिभेः ।  
न वै तत्र प्र मीयन्ते  
नो यन्त्य् अधरं रजः ॥  

#### ०५
सर्वो वै तत्र जीवति  
गौर् अश्वः पुरुषः पशुः ।  
यत्रेदं ब्रह्म क्रियते +++(Bhatt. krīyate)+++  
परिधिर् जीवनाय कम् ॥  

#### ०६
परि त्वा पातु समानेभ्यो  
ऽभिचारात् सबन्धुभ्यः ।  
अमम्रिर् भवामृतो ऽतिजीवो +++(thus with ŚS; Bhatt. yamaṃmir, tajīvo)+++  
मा ते हासिषुर् असवः शरीरम् ॥  

#### ०७
विश्वे त्वा देवा अमृतेन बिभ्रत्व्  
अधिवक्ता पशुपतिष् टे अस्तु ।  
अनामयत् सविता ते कृणोत्व्  
आ त्वा प्राणो विशतु जीवनाय ॥  

#### ०८
ये मृत्यव एकशतं  
या नाष्ट्रातिजीव्या ।  
मुञ्चन्तु तस्मात् त्वा देवा  
अग्नेर् वैश्वानराद् अधि ॥  



### ००६

#### ०१
रक्षोहणं वाजिनम् आ जिघर्मि  
मित्रं प्रथिष्ठम् उप यामि शर्म ।  
शिशानो अग्निः क्रतुभिः समिद्धः  
स नो दिवा स रिषः पातु नक्तम् ॥  

#### ०२
अयोदंष्ट्रान् अर्चिषा वावृधानान्  
उप स्पृश जातवेदः समिद्धः ।  
आ जिह्वया मूरदेवान् रभस्व  
क्रव्यादो वृष्ट्वापि धत्स्वासन् ॥  

#### ०३
उभोभयाविन्न् उप देहि दंष्ट्रा  
हिंस्रः शिशानो ऽवरं परं च । +++(Bhatt. śiśānovaraṃ)+++  
उतान्तरिक्षे परि याह्य् अग्ने  
जम्भैः सं धेह्य् अभि यातुधानान् ॥  

#### ०४
अग्ने त्वचं यातुधानस्य भिन्धि  
हिंस्राशनिर् हरसा हन्त्व् एनम् ।  
प्र पर्वाणि जातवेदः शृणीहि  
क्रव्यात् क्रविष्णुर् वि चिनोत्य् एनम् ॥  

#### ०५
यज्ञैर् इषूः संनममानो अग्ने  
वाचा शल्याꣳ अशनिभिर् दिहानः ।  
ताभिर् विध्य हृदये यातुधानान्  
प्रतीचो बाहून् प्रति भङ्ध्य् एषाम् ॥  

#### ०६
यत्रेदानीं पश्यसि जातवेदस्  
तिष्ठन्तम् अग्न उत वा चरन्तम् ।  
उतान्तरिक्षे पतन्तं यातुधानं  
तमसा विध्य सर्वा शिशानः ॥  

#### ०७
उतारब्धाच् छृणीहि जातवेद  
उतारेभाणाद् ऋष्टिभिर् यातुधानात् ।  
अग्ने पूर्वो नि जहि शोशुचान  
आमादः क्ष्विङ्कास् तम् अदन्त्व् एनीः ॥  

#### ०८
इह प्र ब्रूहि यतमः सो अग्ने  
यो यातुधानो य इदं शृणोति ।  
तम् आ रभस्व समिधा यविष्ठ  
नृचक्षसश् चक्षुषे रन्धयैतम् ॥  

#### ०९
तीक्ष्णेनाग्ने चक्षुषा रक्ष यज्ञं  
प्राञ्चं वसुभ्यः प्र णय प्रचेतः ।  
हिंस्रं रक्षांस्य् अभि शोशुचानं  
मा त्वा दभन् यातुधाना नृचक्षः ॥  

#### १०
नृचक्षा रक्षः प्रति पश्य विक्षु  
तस्य त्रीणि प्रति शृणीह्य् अग्रा ।  
तस्याग्ने पृष्टीर् हरसा शृणीहि  
त्रेधा मूलं यातुधानस्य वृश्च ॥  

### ००७

#### ०१
त्रिर् यातुधानः प्रसितिं त एत्व्  
ऋतं यो अग्ने अनृतेन हन्ति ।  
तम् अर्चिषा स्फूर्जयञ् जातवेदः  
समक्षम् एनं गृणते नि वृङ्धि ॥  

#### ०२
यद् अग्ने अद्य मिथुना शपातो  
यद् वाचस् तृष्टं जनयन्त रेभाः ।  
मन्योर् मनसः शरव्या जायते  
या तया विध्य हृदये यातुधानान् ॥  

#### ०३
परा शृणीहि तपसा यातुधानान्  
पराग्ने रक्षो हरसा शृणीहि ।  
परार्चिषा मूरदेवाञ् छृणीहि  
परासुतृपः शोशुचतः शृणीहि ॥  

#### ०४
पराद्य देवा वृजिनं शृणन्तु  
प्रत्यग् एनं शपथा यन्तु सृष्टाः ।  
वाचास्तेनं शरव ऋच्छन्तु मर्मन्  
विश्वयैतु प्रसितिं यातुधानः ॥  

#### ०५
सनाद् अग्ने मृणसि यातुधानान्  
न त्वा रक्षांसि पृतनासु जिग्युः ।  
अनु दह सहमूरान् क्रव्यादो  
मा ते हेत्या मुक्षत दैव्यायाः ॥  

#### ०६
यः पौरुषेयेण क्रविषा समङ्क्ते  
यो अश्व्येन पशुना यातुधानः ।  
यो अघ्न्याया भरति क्षीरम् अग्ने  
तेषां शीर्षाणि हरसापि वृश्च ॥  

#### ०७
संवत्सरीणं पय उस्रियायास्  
तस्य मासीद् यातुधानो नृचक्षः । +++(corr. māśīd)+++  
पीयूषम् अग्ने यतमस् तितृप्सात्  
तं प्रत्यञ्चम् अर्चिषा विध्य मर्मन् ॥  

#### ०८
विषं गवां यातुधानाः पिबन्त्व्  
आ वृश्चन्ताम् अदितये दुरेवाः ।  
परैणान् देवः सविता ददातु +++(Bhatt. paraiṇāṃ)+++  
परा भागम् ओषधीनां जयन्ताम् ॥  

#### ०९
त्वं नो अग्ने अधराद् उदक्तस्  
त्वं पश्चाद् उत रक्षा पुरस्तात् ।  
प्रति त्ये ते अजरासस् तपिष्ठा +++(Bhatt. te te)+++  
अघशंसं शोशुचतो दहन्तु ॥  

#### १०
पश्चात् पुरस्ताद् अधराद् उदक्तः  
कविः काव्येन परि पाह्य् अग्ने ।  
सखा सखायम् अजरो जरिम्णे  
अग्ने मर्त्याꣳ अमर्त्यस् त्वं नः ॥ +++(Bhatt. gne)+++  

### ००८

#### ०१
तद् अग्ने चक्षुः प्रति धेहि  
रेभे शफारुजं येन पश्यसि यातुधानम् ।  
अथर्ववज् ज्योतिषा दैव्येन [भत्त्। अथर्वव(ज्)  
सत्यं धूर्वन्तम् अचितं न्य् ओष ॥ +++(Bhatt. oṣaḥ)+++  

#### ०२
परि त्वाग्ने पुरं वयं  
विप्रं सहस्य धीमहि ।  
धृषद्वर्णं दिवेदिवे  
हन्तारं भङ्गुरावताम् ॥  

#### ०३
वि ज्योतिषा बृहता भात्य् अग्निर्  
आविर् विश्वानि कृणुते महित्वा ।  
प्रादेवीर् मायाः सहते दुरेवाः  
शिशीते शृङ्गे रक्षसे विनिक्षे ॥  

#### ०४
अग्नी रक्षांसि सेधति  
शुक्रशोचिर् अमर्त्यः ।  
शुचिः पावक ईड्यः ॥  

#### ०५
अग्ने रक्षा णो अंहसः  
प्रति ष्म देव रीषतः ।  
तपिष्ठैर् अजरो दह ॥  

#### ०६
ये ते शृङ्गे अजरे जातवेदस्  
तिग्मशोची ब्रह्मसंशिते ।  
ताभ्यां दुर्हार्दम् अभिदासन्तं किमीदिनं  
प्रत्यञ्चं यातुधानं जातवेदो वि निक्ष्व ॥  

#### ०७
विषेण भङ्गुरावतः  
सम् इन्द्र रक्षसो दह ।  
अग्ने शुक्रेण शोचिषा  
तपुरग्रेभिर् अर्चिभिः ॥  

#### ०८
प्रत्य् अग्ने मिथुना दह  
यातुधाना किमीदिना ।  
सं त्वा शिशामि जागृह्य्  
अदब्धं विप्र मन्मभिः ॥  

#### ०९
प्रत्य् अग्ने हरसा हरः  
शृणीहि विश्वतः प्रति ।  
यातुधानस्य रक्षसो  
बलं वि रुज वीर्यम् ॥  

#### १०
सादान्वेयं प्र मृण रक्ष इन्द्र +++(Bhatt. sādānveyāḥ)+++  
यातुधानक्षयणैर् मूरैः ।  
एताव् अग्ने मिथुना यातुधाना  
विष्वञ्चौ म्रुक्तौ हरसा शयाताम् ॥ +++(Bhatt. uktau)+++  

#### ११
बृहस्पतिर् नः परि पातु पश्चाद्  
उतोत्तरस्माद् अधराद् अघायोः ।  
इन्द्रः पुरस्ताद् उत मध्यतो नः  
सखा सखिभ्यो वरीयः कृणोतु ॥  

### ००९

#### ०१
इन्द्रासोमा तपतं रक्ष उब्जतं  
न्य् अर्पयतं वृषणा तमोवृधः ।  
परा शृणीहि तम् अचितो न्य् ओषतं  
हतं नुदेथां नि शिशीतम् अत्रिणः ॥ +++(Bhatt. atriṇaḥ+)+++  

#### ०२
इन्द्रासोमा सम् अघशंसम् अभ्य् अघं  
तपुर् ययस्तु चरुर् अग्निवाꣳ इव ।  
ब्रह्मद्विषे क्रव्यादे घोरचक्षसे  
द्वेषो धत्तम् अनवायं किमीदिने ॥  

#### ०३
इन्द्रासोमा दुष्कृतो वव्रे अन्तर्  
अनारम्भणे तमसि प्र विध्यतम् ।  
यथैषां नातः पुनर् एकश् चनोदयत्  
तद् वाम् अस्तु सहसे मन्युमच् छवः ॥  

#### ०४
इन्द्रासोमा वर्तयतं दिवस् पर्य्  
अग्नितप्तेभिर् युवम् अश्महन्मभिः ।  
तपुर्वधेभिर् अजरेभिर् अत्रिणो  
नि पर्शाने विध्यतं यन्तु निस्वरम् ॥  

#### ०५
इन्द्रासोमा प्र हरतं दिवो वधं  
सं पृथिव्या अघशंसाय तर्हणम् ।  
उत् तक्षतं स्वर्यं पर्वतेभ्यो  
येन रक्षो ववृधानं निजूर्वथः ॥  

#### ०६
इन्द्रासोमा परि वां भूतु विश्वत  
इयं मतिः कक्ष्याश्वेव वाजिना ।  
यां वां होत्रां परि हिणोमि मेधया-  
-इमा ब्रह्माणि नृपतीव जिन्वतम् ॥  

#### ०७
प्रति स्मरेथां तुजयद्भिर् एवैर्  
हतं द्रुहो रक्षसो भङ्गुरावतः ।  
इन्द्रासोमा दुष्कृते मा सुगं भूद्  
यो मा कदा चिद् अभिदासति द्रुहुः ॥  

#### ०८
यो मा पाकेन मनसा चरन्तम्  
अभिचष्टे अनृतेभिर् वचोभिः ।  
आप इव काशिना संगृभीता  
असन्न् अस्त्व् असत इन्द्र वक्ता ॥ +++(Bhatt. astāsata)+++  

#### ०९
ये पाकशंसं विहरन्त एवैर्  
ये वा भद्रं दूषयन्ति स्वधाभिः ।  
अहये वा तान् प्रददातु सोम  
आ वा दधातु निरृतेर् उपस्थे ॥  

#### १०
यो नो रसं दिप्सति पित्वो अग्ने  
यो अश्वानां यो गवां यस् तनूनाम् ।  
रिपु स्तेन स्तेयकृद् दभ्रम् एतु +++(Bhatt. abhram)+++  
नि ष हीयतां तन्वा तना च ॥  

### ०१०

#### ०१
परः सो अस्तु तन्वा तना च  
तिस्रः पृथिवीर् अधो अस्तु विश्वाः ।  
प्रति शुष्यति यशो अस्य देवा  
यो मा दिवा दिप्सति यश् च नक्तम् ॥  

#### ०२
सुविज्ञानं चिकितुषे जनाय  
सच् चासच् च वचसी पस्पृशाते ।  
तयोर् यत् सत्यं यतरद् ऋजीयस्  
तद् इत् सोमो ऽवति हन्त्य् आसत् ॥  

#### ०३
न वा उ सोमो वृजिनं हिनोति  
न क्षत्रियं मिथुया धारयन्तम् ।  
हन्ति रक्षो हन्त्य् आसद् वदन्तम्  
उभाव् इन्द्रस्य प्रसितौ शयाते ॥  

#### ०४
यदि वाहम् अनृतदेवो अस्मि  
मोघं वा देवाꣳ अप्यूहे अग्ने ।  
किम् अस्मभ्यं जातवेदो हृणीषे  
द्रोघवाचस् ते निरृथं सचन्ताम् ॥  

#### ०५
अद्या मुरीय यदि यातुधानो अस्मि  
यदि वायुस् ततप पूरुषस्य । +++(Bhatt. tadapa)+++  
अधा स वीरैर् दशभिर् वि यूया  
यो मा मोघं यातुधानेत्य् अह ॥  

#### ०६
यो मायातुं यातुधानेत्य् आह  
यो मा रक्षाः शुचिर् अस्मीत्य् आह ।  
इन्द्रस् तं हन्तु महता वधेन  
विश्वस्य जन्तोर् अधमस् पदीष्ट ॥  

#### ०७
प्र या जिगाति खर्गलेव नक्तम्  
अप द्रुहुस् तन्वं गूहमाना ।  
वव्राꣳ अनन्ताꣳ अव सा पदीष्ट  
ग्रावाणो घ्नन्तु रक्षस उपब्दैः ॥  

#### ०८
वि तिष्ठध्वं मरुतो विक्ष्व् इच्छत +++(Bhatt. vikṣvītsata)+++  
गृभायत रक्षसः सं पिनष्टन ।  
वयो ये भूत्वा पतयन्ति नक्तभिर्  
ये वा रिपो दधिरे देवे अध्वरे ॥  

#### ०९
एत उ त्ये पतयन्ति श्वयातव  
इन्द्रं दिप्सन्ति दिप्सवो ऽदाभ्यम् । +++(Bhatt. dipsavodābhyam)+++  
शिशीते शक्रः पिशुनेभ्यो वधं  
नूनं सृजद् अशनिं यातुमद्भ्यः ॥  

#### १०
प्र वर्तय दिवो अश्मानम्  
इन्द्र सोमशितं मघवन् सं शिशाधि ।  
प्राक्तो अपाक्तो अधराद् उदक्तो  
अभि जहि रक्षसः पर्वतेन ॥ +++(Bhatt. 'bhi)+++  

### ०११

#### ०१
इन्द्रो यातूनाम् अभवत् पराशरो  
हविर्मथीनाम् अभ्य् आविवासताम् ।  
अभीद् उ शक्रः परशुर्  
यथा वनं पात्रेव  
भिन्दन्त् सत एति रक्षसः ॥  

#### ०२
उलूकयातुं शुशुलूकयातुं  
जहि श्वयातुम् उत कोकयातुम् ।  
सुपर्णयातुम् उत गृध्रयातुं  
दृषदेव प्र मृण रक्ष इन्द्र ॥  

#### ०३
मा नो रक्षो अभि नड् यातुमावताम्  
अपोच्छतं मिथुना या किमीदिना ।  
पृथिवी नः पार्थिवात् पात्व् अंहसो  
अन्तरिक्षं दिव्यात् पात्व् अस्मान् ॥  

#### ०४
इन्द्र जहि पुमांसं यातुधानम्  
उत स्त्रियं मायया शाशदानाम् । +++(Bhatt. śāsadānām)+++  
विग्रीवासो मूरदेवा रुदन्तु  
मा ते दृशन् सूर्यम् उच्चरन्तम् ॥  

#### ०५
प्रति चक्ष्व वि चक्ष्व-  
-इन्द्रश् च सोम जागृतम् ।  
रक्षोभ्यो वधम् अस्यतम्  
अशनिं यातुमद्भ्यः ॥  



### ०१२

#### ०१
या बभ्रवो याश् च शुक्रा  
रोहिणीर् उत पृश्नयः ।  
असिक्नीः कृष्णा ओषधीः  
सर्वा अच्छा वदामसि ॥  

#### ०२
त्रायन्ताम् इमं पुरुषं  
यक्ष्माद् देवेषिताद् अधि ।  
यासां द्यौष् पिता पृथिवी माता  
समुद्रो मूलं वीरुधां बभूव ॥  

#### ०३
आपो ऽग्रं दिव्या ओषधयस् ।  
तास् ते यक्ष्मम् एनस्यम्  
अङ्गादङ्गाद् अनीनशन् ॥ +++(Bhatt. anīnaśaṃ)+++  

#### ०४
प्रस्तृणती स्तम्बिनीर् एकशृङ्गाः  
प्रतन्वतीर् ओषधीर् आ वदामि ।  
अंशुमतीः काण्डिनीर् या विशाखा  
ह्वयामि ते वीरुधो वैश्वदेवीर्  
उग्राः पुरुषजीवनीः ॥  

#### ०५
यद् वः सहः सहमाना  
वीर्यं यच् च वो बलम् ।  
तेनेमम् अस्माद् यक्ष्मात्  
पुरुषं मुञ्चन्तौषधीः ॥  

#### ०६
जीवलां नघारिषां  
जीवन्तीम् ओषधीम् उत ।  
अरुन्धतीम् उन्नयन्तीं  
पुष्पां मधुमतीं हुवे ॥  

#### ०७
इहा यन्तु प्रचेतसो  
मेदिनीर् वचसो मम ।  
यथेमं पारयामसि  
पुरुषं दुरिताद् अधि ॥  

#### ०८
अग्नेर् घासो अपां गर्भो  
या रोहन्ति पुनर्णवाः । +++(Bhatt. punarnavāḥ)+++  
ध्रुवाः सहस्रनाम्नीर्  
भेषजीः सन्त्व् आभृताः ॥  

#### ०९
अवकोल्वा उदकात्मान ओषधयः ।  
व्यजृषन्ती दुरितं तीक्ष्णशृङ्ग्यः ॥  

#### १०
उन्मुञ्चन्तीर् विवरुणा  
उग्रा या विषदूषनीर्  
अथो बलासनाशनीः ।  
रक्षोनाशनीः कृत्यादूषणीश् च  
यास् ता इहा यन्त्व् ओषधीः ॥  

### ०१३

#### ०१
शिवास् ते सन्त्व् ओषधीर् अपक्रीताः  
सहीयसीर् वीरुधो या अभिष्टुताः ।  
अपां सरस्वतीं ज्येष्ठां त्रायन्ताम्  
अस्माकं गाम् अश्वं पुरुषं पशुम् ॥  

#### ०२
मधुमन् मूलं मधुमद् अग्रम् आसां  
मधुमन् मध्यं वीरुधां बभूव ।  
मधुमत् पर्णं मधुमत् पुष्पम् आसां  
मधोः संभूता अमृतस्य भक्षो  
घृतम् अन्नं दुह्रते गोपुरोगवम् ॥  

#### ०३
यावतीः कीयतीश् चेमाः  
पृथिव्याम् अध्य् ओषधीः ।  
ता नः सहस्रपर्ण्यो  
मृत्योर् मुञ्चन्त्व् अंहसः ॥  

#### ०४
वैयाघ्रो मणिर् वीरुधां  
त्रायमाणो ऽभिशस्तिपाः । +++(Bhatt. trāyamāṇobhiśastipāḥ+)+++  
अमीवाः सर्वा रक्षांस्य्  
अप हन्त्व् अधि दूरम् अस्मत् ॥  

#### ०५
सिंहस्येव स्तनथोर् ओषधीनाम्  
अग्नेर् इव विजन्त आभृताभ्यः ।  
गवां यक्ष्मः पुरुषाणां वीरुद्भिर्  
अतिनुत्तो नाव्या एतु स्रोत्याः ॥ +++(Bhatt. atinukto … eta)+++  

#### ०६
मुमुचाना ओषधयो  
अग्नेर् वैश्वानराद् अधि ।  
भूमिं संतन्वतीर् इत  
यासां राजा वनस्पतिः ॥  

#### ०७
याश् चाहं वेद वीरुधो  
याश् च पश्यामि चक्षुषा ।  
अज्ञाता जानीमश् च या  
यासु विद्मसि संभृतम् ।  
सर्वाः समग्रा ओषधीर्  
बोधन्तु वचसो मम ॥  

#### ०८
या रोहन्त्य् आङ्गिरसीः  
पर्वतेषु समेषु च  
वीरुधो विश्वभेषजीः ।  
ता नो मयस्वतीः शिवा  
ओषधीः सन्तु शं हृदे ॥  

#### ०९
अश्वत्थो दर्भो वीरुधां  
सोमो राजामृतं हविः ।  
व्रीहिर् यवश् च भेषजौ  
दिवस् पुत्राव् अमर्त्यौ ॥  

#### १०
उज् जीहीध्वे स्तनयत्य्  
अभिक्रन्दन्त्य् ओषधीः ।  
यदा वः पृश्निमातरः  
पर्जन्यो रेतसावति ॥  

### ०१४

#### ०१
तस्यामृतस्येमं बलं  
पुरुषं पारयामसि ।  
अथो कृणोमि भेषजं  
यथासच् छतहायनः ॥  

#### ०२
वराहो वेद वीरुधं  
नकुलो वेद भेषजीः ।  
गन्धर्वाः सर्पा या विदुस्  
ता इहा यन्त्व् ओषधीः ॥  

#### ०३
याः सुपर्णा आङ्गिरसीर्  
दिव्या या रघटो विदुः ।  
वयांसि हंसा या विदुर्  
याश् च सर्वे पतत्रिणः ।  
मृगा या विदुर् ओषधीस्  
ता अस्मा अवसे हुवे ॥  

#### ०४
यावतीनाम् ओषधीनां  
गावः प्राश्नन्त्य् अघ्न्या  
यावतीनाम् अजावयः ।  
तावतीर् विश्वभेषजीर्  
आ भरामि त्वाम् अभि ॥  

#### ०५
यावतीषु मनुष्या  
भेषजं भिषजो विदुः ।  
तावतीस् तुभ्यम् आभृताः  
शर्म यच्छन्त्व् ओषधीः ॥  

#### ०६
पुष्पवतीः प्रसूमतीः  
फलिनीर् अफला उत ।  
संमातर इव दुह्राम्  
अस्मा अरिष्टतातये ॥  

#### ०७
उत् त्वाहार्षं पञ्चशलाद्  
उत् त्वा दशशलाद् उत ।  
उत् त्वा यमस्य पड्वीशाद्  
ओषधीभिर् अपीपरम् ॥  

### ०१५

#### ०१
इन्द्रस्य प्रथमो रथो  
देवानाम् अपरो रथो  
वरुणस्य तृतीय इत् ।  
अहीनाम् अपमा रथ  
स्थाणुम् आरद् अथा रिषत् ॥  

#### ०२
दर्भः शोचिस् तरूणकम्  
अश्वस्य वारः पुरुषस्य वारः ।  
रथस्य बन्धुरम् +++(Bhatt. bandhur mahīnām)+++  
अहीनाम् अरसं विषं वार् इद् उग्रम् ॥  

#### ०३
अव श्वेत पदा जहि  
पूर्वेण चापरेण च ।  
उदप्लुतम् इव दार्व्  
अहीनाम् अरसं विषं वार् इद् उग्रम् ॥  

#### ०४
अरंघसो निमज्य-  
-उन्मज्य पुनर् अब्रवीत् ।  
उदप्लुतम् इव दार्व्  
अहीनाम् अरसं विषं वार् इद् उग्रम् ॥  

#### ०५
पैद्वो हन्ति कषर्णीलं  
पैद्वः श्वित्रम् उतासितम् । +++(Bhatt. paidvaścitramupāsitam)+++  
पैद्वो रथर्व्याः शिरः +++(Bhatt. rathavrayāḥ)+++  
सं बिभेद पृदाक्वाः ॥ +++(Bhatt. pradākvāḥ)+++  

#### ०६
पैद्व प्रेहि प्रथमो  
अनु त्वा वयम् एमसि । +++(Bhatt. prathamonu)+++  
अहीन् व्य् अस्यतात् पथो +++(Bhatt. ahīnaviśvadāt)+++  
येन स्मा वयम् एमसि ॥  

#### ०७
इदं पैद्वो अजायत-  
-इदम् अस्य परायणम् ।  
इमान्य् अर्वतः पदा-  
-अहिघ्न्यो वाजिनीवतः ॥  

#### ०८
संयतं न वि ष्परद्  
व्यात्तं न सं यमत् ।  
अस्मिन् क्षेत्रे द्वाव् अही  
स्त्री च पुमांश् च ता उभा अरसा ॥  

#### ०९
अरसास इहाहयो  
ये अन्ति ये च दूरके ।  
घनेन हन्मि वृश्चिकम्  
अहिं दण्डेनागतम् ॥  

#### १०
अघाश्वस्येदं भेषजम्  
उभयोः स्वजस्य च । +++(Bhatt. sajasya)+++  
इन्द्रो मह्यम् अघायन्तम्  
अहिं पैद्वो अरुन्धयत् ॥  

### ०१६

#### ०१
पैद्वस्य मन्महे वयं  
स्थिरस्य स्थिरधाम्नः ।  
इमे पश्चात् पृदाकवः +++(Bhatt. pradākavaḥ)+++  
प्रदीध्यत आसते ॥ +++(Bhatt. pratīdhyata)+++  

#### ०२
नष्टासवो नष्टविषा  
हता इन्द्रेण वज्रिणा ।  
जघानेन्द्रो जघ्निमा वयम् ॥  

#### ०३
हतास् तिरश्चिराजयो  
निपिष्टासः पृदाकवः ।  
दर्विं करिक्रतं श्वित्रं +++(Bhatt. ścitraṃ)+++  
दर्भेष्व् असितं जहि ॥  

#### ०४
कैरातिका कुमारिका  
सखा खनति भेषजम् ।  
हिरण्ययीभिर् अभ्रिभिर्  
गिरीणाम् उप सानुषु ॥  

#### ०५
आयम् अगन् युवा भिषक्  
पृश्निहापराजितः ।  
स वै स्वजस्य जम्भन  
उभयोर् वृश्चिकस्य च ॥  

#### ०६
इन्द्रो मे ऽहीन् अजम्भयन् +++(Bhatt. mehīn)+++  
मित्रश् च वरुणश् च ।  
वातापर्जन्योभा ॥  

#### ०७
पैद्वो मे ऽहीन् अजम्भयत् +++(Bhatt. mehīn)+++  
पृदाकूंश् च पृदाक्वः । +++(Bhatt. pradākūṃś ca pradākvaḥ)+++  
स्वजान् तिरश्चिराजीन्  
कसर्णीलान् दशोनशीन् ॥ +++(Bhatt. kaśarṇīlān daśodaśīn)+++  

#### ०८
इन्द्रो जघान प्रथमो  
जनितारम् अहे तव ।  
तेषां वस् तृह्यमाणानां  
कः स्वित् तेषाम् असद् रसः ॥ +++(Bhatt. kasyuteṣām)+++  

#### ०९
सं हि शीर्षाण्य् अग्रभं  
पौञ्जिष्ट इव कर्वरम् । +++(Bhatt. pauñjaṣṭa)+++  
सिन्धोर् मध्यं परेत्य  
व्य् अनिजम् अहेर् विषम् ॥  

#### १०
अहीनां सर्वेषां विषं  
परा वहन्तु सिन्धवः ।  
हतास् तिरश्चिराजयो  
निपिष्टासः पृदाकवः ॥ +++(Bhatt. pradākavaḥ)+++  

### ०१७

#### ०१
ओषधीनाम् अहं वृण  
उर्वरीर् इव साधुया ।  
नयाम्य् अर्वतीर् इव-  
-अहे निर् ऐतु ते विषम् ॥  

#### ०२
यद् अग्नौ सूर्ये विषं  
पृथिव्याम् ओषधीषु यत् ।  
कान्दाविषं कनिक्लकं +++(Bhatt. kaniklaka)+++  
निर् ऐत्व् ऐतु ते वहिः ॥  

#### ०३
अङ्गादङ्गात् प्र च्यावय  
हृदयं परि वर्जय ।  
अधा विषस्य यत् तेजो  
अवाचीनं तद् एतु ते ॥  

#### ०४
अग्ने त्रायस्व विमदं नयेमं  
पुनर् धेहि जीवसे जातवेदः ।  
मा ते हेडांसि दुरिताव गन्म  
माहिर् वधीद् विषतः पुरुषं नः ॥ +++(Bhatt. viṣitaḥ)+++  

#### ०५
ये अग्निजा ओषधिजा अहीनां  
ये अभ्रजा विद्युत आ बभूवुः ।  
तेषां जातानि बहुधा बहूनि +++(Bhatt. vahudhā)+++  
तेभ्यः सर्पेभ्यो नमसा विधेम ॥ +++(Bhatt. sarvebhyo)+++  

#### ०६
तौदी नामासि कन्या  
घृताची नाम वा असि ।  
अधस्पदेन ते पदोर्  
आ ददे विषदूषणम् ॥  

#### ०७
आरे अभूद् विषम् अरौद्  
विषे विषम् अप्राग् अपि ।  
अग्निर् अहेर् निर् अधाग् विषं सोमो निर् अणयीत् । +++(Bhatt. aṇait)+++  
दंष्टारम् अन्व् अगाद् विषम् अहिर् अमृत ॥ +++(Bhatt. daṃṣṭrāramanagād)+++  



### ०१८

#### ०१
कुतस् तौ जातौ कतमः सो अर्धः  
कस्माल् लोकात् कतरस्याः पृथिव्याः ।  
वत्सौ विराजः सलिलाद् उदैतां  
तौ त्वा पृच्छामि कतरेण दुग्धा ॥ +++(Bhatt. taṃ tvā, drugdhā)+++  

#### ०२
यो ऽक्रन्दयत् सलिलं महित्वा +++(Bhatt. yokrandayat)+++  
योनिं कृत्वा त्रिभुजं शयानम् । +++(Bhatt. śayānā)+++  
वत्सः कामदुघो विराजो  
गुहा चक्रे तन्वः पराचीः ॥  

#### ०३
यानि चत्वारि बृहन्ति  
येषां चतुर्थं वियुनक्ति वाचम् ।  
ब्रह्मैनद् विद्यात् तपसा विपश्चिद्  
यस्मिन्न् एकं युज्यते यस्मिन्न् एकम् ॥  

#### ०४
बृहतः परि सामानि  
षष्ठात् पञ्चाधि निर्मिता ।  
बृहद् बृहत्या निर्मितं  
कुतो ऽधि बृहती मिता ॥ +++(Bhatt. kutodhi)+++  

#### ०५
बृहती परि मात्राया  
मातुर् मात्राधि निर्मिता ।  
माया हि जज्ञे मायाया  
मायाया मातली परि ॥  

#### ०६
वैश्वानरस्य प्रतिमोपरि द्यौर्  
यावद् रोदसी विबबाधे अग्निः ।  
ततः षष्ठाद् आमुतो यन्ति स्तोमा  
उद् इतो यन्त्य् अभि षष्ठम् अह्नः ॥  

#### ०७
षट् ट्वा पृच्छाम ऋषयः कश्यपेदं  
त्वं हि युक्तं युयुक्षे योग्यं च ।  
विराजम् आहुर् ब्रह्मणः पितरं  
तां नो वि धेह्य् ऋतुथा सखिभ्यः ॥ +++(Bhatt. ṛtathā)+++  

#### ०८
यां प्रच्युताम् अनु यज्ञाः प्रच्युवन्त  
उपतिष्ठन्त उपतिष्ठमानाम् ।  
तस्या व्रजे प्रसवे यक्षम् एजति  
सा विराड् ऋषयः परमे व्योमन् ॥  

#### ०९
अप्राणैति प्राणेन प्राणतीनां  
विराट् स्वराजम् अभ्य् एति पश्चात् ।  
विश्वं मृशन्तीम् अभिरूपां विराजं +++(Bhatt. mṛṣantīm)+++  
पश्यन्ति त्वे न त्वे पश्यन्त्य् एनाम् ॥  

#### १०
को विराजो मिथुनत्वं प्र वेद  
क ऋतून् क उ कल्पम् अस्याः ।  
क्रमान् को अस्या बहुधा विदुग्धान्  
को अस्या धाम कतिधा व्युष्टीः ॥  

### ०१९

#### ०१
इयम् एव सा या प्रथमा व्यौच्छत्  
साप्स्व् अन्तश् चरति प्रविष्टा ।  
वधूर् जिगाय नवगज् जनित्री  
महान्तो अस्यां महिमानो अन्तः ॥  

#### ०२
छन्दःपक्षे उषसा पेपिशाने  
समानीं योनिम् अनु सं चरेते ।  
सूर्यपत्नी सं चरतः प्रजानती  
केतुमती अजरे भूरिरेतसा ॥  

#### ०३
ऋतस्य पन्थाम् अनु तिस्र आगुस्  
त्रयो घर्मा अनु रेत आगुः ।  
प्रजाम् एका जिन्वत्य् ऊर्जम् एका  
राष्ट्रम् एका रक्षति देवयूनाम् ॥  

#### ०४
अग्नीष्टोमम् अदधुर् या तुरीयासीद्  
यज्ञस्य पक्षाम् ऋषयः कल्पयन्तः ।  
गायत्रीं त्रिष्टुभं जगतीम् अनुष्टुभं  
बृहदर्कीं यजमानाय स्वर् आभरन्तः ॥  

#### ०५
पञ्च व्युष्टीर् अनु पञ्च दोहा  
गां पञ्चनाम्नीम् ऋतवो ऽनु पञ्च । +++(Bhatt. ṛtavonu)+++  
पञ्च दिशः पञ्चदशेन क्ल्̥प्तास्  
ता एकमूर्ध्नीर् अभि लोकम् एकम् ॥  

#### ०६
षड् जाता भूता प्रथमज र्तस्य  
षड् उ सामानि षडहं वहन्ति ।  
षड्योगं सीरम् अनु सामसाम  
षड् आहुर् द्यावापृथिवी षड् उर्वीः ॥ +++(urvīḥ with ŚS; Bhatt. ūrvī)+++  

#### ०७
षड् आहुः शीतान् षड् उ मास उष्णान् +++(Bhatt. śītāṃ … uṣṇāṃ)+++  
ऋतून् नो ब्रूत यतमो ऽतिरिक्तः । +++(Bhatt. ṛtuṃ … yatamotiriktaḥ)+++  
सप्त सुपर्णाः कवयो नि षेदुः  
सप्त छन्दांस्य् अनु सप्त दीक्षाः ॥  

#### ०८
सप्त होमाः समिधो ह सप्त  
मधूनि सप्तर्तवो नु सप्त ।  
सप्ताज्यानि परि भूतम् आयन्  
सप्त होतार ऋतुथा यजन्ति  
ताः सप्तगृध्रा इति शुश्रवाहम् ॥  

#### ०९
अष्टौ धामानि प्रथमज र्तस्य-  
-अष्टेन्द्रर्त्विजो दैव्या ये ।  
अष्टयोनिर् अदितिर् अष्टपुत्रा  
अष्टमीं रात्रिम् अभि हव्यम् एति ॥  

#### १०
इत्थं श्रेयो मन्यमानेदम् आगां  
युष्माकं सख्ये अहम् अस्मि शेवा । +++(Bhatt. sevā)+++  
समानजन्मा क्रतुर् अस्तु वः शिवः  
स नः सर्वाः सं चरति प्रजानन् ॥  

### ०२०

#### ०१
केवलीन्द्राय दुदुहे हि गृष्टिर्  
वशं पीयूषं प्रथमं दुहाना ।  
अथातर्पयच् चतुरश् चतुर्धा  
देवान् मनुष्याꣳ असुरान् उतर्षीन् ॥  

#### ०२
अष्टेन्द्रस्य षड् यमस्य  
ऋषीणां सप्त सप्तधा ।  
अपो मनुष्यान् ओषधीस्  
तान् उ पञ्चानु सेचिरे ॥  

#### ०३
को नु गौः क एकर्षिः  
किम् उ साम का आशिषः ।  
यक्ष्मं पृथिव्याम् एकवृद्  
एकर्तुः कतमो नु सः ॥  

#### ०४
एको गौर् एक एकर्षिर्  
एकं सामैकधाशिषः ।  
यक्ष्मं पृथिव्याम् एकवृद्  
एकर्तुर् नाति रिच्यते ॥  

### ०२१

#### ०१
प्राणाय नमो  
यस्य सर्वम् इदं वशे ।  
यो भूतः सर्वस्येश्वरो  
यस्मिन् सर्वं प्रतिष्ठितम् ॥  

#### ०२
नमस् ते प्राण क्रन्दाय  
नमस् ते स्तनयित्नवे ।  
नमस् ते अस्तु विद्युते  
नमस् ते प्राण वर्षते ॥  

#### ०३
यत् प्राण ऋताव् आगते  
अभिक्रन्दत्य् ओषधीः ।  
प्र वीयन्ते गर्भं दधते  
अथो बह्वीर् वि जायन्ते ॥  

#### ०४
यत् प्राण स्तनयित्नुना-  
-अभिक्रन्दत्य् ओषधीः ।  
सर्वं तदा प्र मोदते  
यद् उ किं च भूम्याम् अधि ॥  

#### ०५
यदा प्राणो अभ्यक्रन्दीद्  
वर्षेण स्तनयित्नुना ।  
पशवस् तत् प्र मोदन्ते  
महो वै नो भविष्यति ॥  

#### ०६
अभिवृष्टा ओषधयः  
प्राणेन सम् अवादिरन् ।  
आयुर् वै नः प्रातीतरत्  
सर्वा नः सुरभीर् अकः ॥  

#### ०७
नमस् ते प्राण प्राणते  
नमो अस्त्व् अपानते ।  
प्रतीचीनाय ते नमः  
पराचीनाय ते नमः  
सर्वस्मै त इदं नमः ॥  

#### ०८
नमस् ते अस्त्व् आयते  
नमो अस्तु परायते ।  
नमस् ते प्राण तिष्ठत  
आसीनायोत ते नमः ॥  

#### ०९
या ते प्राण प्रिया तनू  
या वा ते प्राण प्रेयसी ।  
अथो यद् भेषजं तव  
तस्य नो धेहि जीवसे ॥  

#### १०
प्राणः प्रजा अनु वस्ते +++(Bhatt. anu paste, Barret anūpāste)+++  
पिता पुत्रम् इव प्रियम् ।  
प्राणो ह सर्वस्येश्वरो +++(Bhatt. prāṇe)+++  
यच् च प्राणति यच् च न ॥  

### ०२२

#### ०१
प्राणो मृत्युः प्राणो अमृतं +++(Bhatt. prāṇomṛtaṃ)+++  
प्राणं देवा उपासते ।  
प्राणो ह सत्यवादिनम्  
उत्तमे लोक आ दधत् ॥  

#### ०२
प्राणो विराट् प्राणो देष्ट्री  
प्राणं सर्वा उपासते ।  
प्राणो ऽग्निश् चन्द्रमाः सूर्यः +++(Bhatt. agniś)+++  
प्राणम् आहुः प्रजापतिम् ॥  

#### ०३
प्राणापानौ व्रीहयवाव्  
अनड्वान् प्राण उच्यते ।  
यवे ह प्राण आहितो  
अपानो व्रीहिर् उच्यते ॥ +++(Bhatt. āhitopāno)+++  

#### ०४
अपानति प्राणति  
पुरुषो गर्भे अन्तः ।  
यदा त्वं प्राण जिन्वस्य्  
अथ स जायते त्वत् ॥  

#### ०५
प्राणम् आहुर् मातरिश्वानं  
वातो ह प्राण उच्यते ।  
प्राणे ह भूतं भव्यं च  
प्राणे सर्वं समाहितम् ॥  

#### ०६
आथर्वणीर् आङ्गिरसीर्  
दैवीर् मनुष्यजाश् च याः । +++(Bhatt. devīr)+++  
सर्वाः प्र मोदन्त ओषधीर्  
यदा त्वं प्राण जिन्वसि ॥  

#### ०७
यदा प्राणो अभ्यवर्षीद्  
वर्षेण पृथिवीं महीम् ।  
ओषधयः प्र मोदन्ते  
अथो याः काश् च वीरुधः ॥ +++(Bhatt. modantetho)+++  

#### ०८
यस् ते प्राणेदं वेद  
यस्मिंश् चासि प्रतिष्ठितः ।  
सर्वे अस्मै बलिं हरान् +++(Bhatt. valiṃ)+++  
अमुष्मिंल् लोक उत्तमे ॥  

#### ०९
यथा प्राण बलिहृतस् +++(Bhatt. valihṛtas)+++  
तुभ्यं सर्वाः प्रजा इमाः ।  
एवा तस्मै बलिं हरान् +++(Bhatt. valiṃ)+++  
यस् त्वा शुश्राव शुश्रुवुः ॥  

#### १०
अन्तर्गर्भश् चरति देवतास्व्  
आभूतो भूतः स उ जायते पुनः ।  
स भूतं भव्यं भुवनं भविष्यत्  
पिता पुत्रं प्र विवेशा शचीभिः ॥  

### ०२३

#### ०१
एकं पदं नोत् खिदति  
सलिलाद् धंस उत्पतन् । +++(Bhatt. utpataṃ)+++  
यद् अङ्ग स तम् उत्खिदेन्  
नैवाद्य न श्वो  
न रात्री नाहः स्यान् +++(Bhatt. utkhidenvaivādya na śce rātrī nāha)+++  
न प्रज्ञायैति किं चन ॥  

#### ०२
अष्टाचक्रं वर्तत एकनेमि  
सहस्राक्षरं प्र पुरो नि पश्चात् ।  
अर्धेनेदं परि बभूव विश्वं  
यद् अस्यार्धं कतमः स केतुः ॥  

#### ०३
यो अस्य विश्वजन्मन  
ईशे सर्वस्य चेष्टतः ।  
अन्येषु क्षिप्रधन्वने  
तस्मै प्राण नमो ऽस्तु ते ॥ +++(Bhatt. namostu)+++  

#### ०४
यो अस्य सर्वजन्मन  
ईशे विश्वस्य चेष्टतः ।  
अतन्द्रो ब्रह्मणा धीरः  
प्राणो माम् अभि रक्षतु ॥  

#### ०५
ऊर्ध्वः सुप्तेषु जागार  
ननु तीर्यङ् नि पद्यते ।  
न सुप्तम् अस्य सुप्तेष्व्  
अनु शुश्राव कश् चन ॥ +++(Bhatt. suśrāva)+++  

#### ०६
प्राण मा मत् पर्यावृतो +++(Bhatt. māvat)+++  
न मद् अन्यो भविष्यसि । +++(Bhatt. vadanyo)+++  
अपां गर्भम् इव जीवसे  
प्राण बध्नामि त्वा मयि ॥  



### ०२४

#### ०१
साहस्रस् त्वेष ऋषभः पयस्वान्  
विश्वा रूपाणि वक्षणासु बिभ्रत् ।  
भद्रं दात्रे यजमानाय शिक्षन्  
बार्हस्पत्य उस्रियस् तन्तुम् आतान् ॥ +++(Bhatt. ātāṃ)+++  

#### ०२
अपां यो अग्रे प्रतिमा बभूव  
प्रभूः सर्वस्मै पृथिवीव देवी । +++(Bhatt. pṛthivī ca)+++  
पिता वत्सानां पतिर् अघ्न्यानां  
साहस्रे पोषे अपि नः कृणोतु ॥  

#### ०३
पुमान् अन्तर्वान् स्थविरः पयस्वान् +++(Bhatt. antarvāṃ)+++  
वसोः कबन्धम् ऋषभो बिभर्ति ।  
तम् इन्द्राय पथिभिर् देवयानैर्  
हुतम् अग्निर् वहतु जातवेदाः ॥  

#### ०४
देवानां भाग उपनाह एषो  
अपां रस ओषधीनां घृतस्य । +++(Bhatt. eṣopāṃ)+++  
सोमस्य द्रप्सम् अवृणीत शक्रो  
बृहन्न् अद्रिर् अभवद् यच् छरीरम् ॥ +++(Bhatt. abhir)+++  

#### ०५
पिता वत्सानां पतिर् अघ्न्यानाम्  
अथो पिता महतां गर्गराणाम् ।  
वत्सो जरायुः प्रतिधुक् पीयूष  
आमिक्षा घृतं तद् व् अस्य रेतः ॥  

#### ०६
सोमस्य पूर्णं कलशं बिभर्षि  
त्वष्टा रूपाणां जनिता पशूनाम् ।  
शिवास् ते सन्तु प्रजन्व इमा  
न्य् अस्मभ्यं स्वधिते यच्छ या अमूः ॥  

#### ०७
इन्द्रस्यौजो वरुणस्य बाहू  
अश्विनोर् अंसौ मरुताम् इयं ककुत् ।  
बृहस्पतिसंभृतम् एतम् आहुर्  
ये धीरासः कवयो ये मनीषिणः ॥  

#### ०८
आज्यं बिभर्ति घृतम् अस्य रेतः  
साहस्रः पोषस् तम् उ यज्ञम् आहुः ।  
इन्द्रस्य रूपम् ऋषभो वसानः  
सो अस्मां देवाः शिव ऐतु दत्तः ॥  

#### ०९
दैवीर् विशः पयस्वान् आ तनोषि  
त्वाम् इन्द्रं त्वां सरस्वन्तम् आहुः ।  
सहस्रं स एकमुखा ददाति  
यो ब्राह्मण ऋषभम् आ जुहोति ॥  

#### १०
बृहस्पतिः सविता ते मनो दधौ  
त्वष्टुर् वायोः पर्य् आत्मा त आभृतः ।  
अन्तरिक्षे मनसा त्वा जुहोमि  
बर्हिष् टे द्यावापृथिवी अभूताम् ॥  

### ०२५

#### ०१
य इन्द्र इव देवेष्व्  
एति गोषु विवावदत् ।  
तस्य ऋषभस्याङ्गानि  
ब्रह्मा सं स्तौतु भद्रया ॥  

#### ०२
पार्श्वे आस्ताम् अनुमत्या  
भगस्यास्ताम् अनूवृजौ । +++(Bhatt. anuvṛjau)+++  
अष्ठीवन्ताव् अब्रवीन् मित्रो  
ममैतौ केवलाव् इति ॥ +++(Bhatt. mamaito)+++  

#### ०३
भसद् आसीद् आदित्यानां  
श्रोणी आस्तां बृहस्पतेः ।  
पुच्छं वातस्य देवस्य  
तेन धूनोत्य् ओषधीः ॥  

#### ०४
क्रोड आसीज् जामिशंसस्य +++(Bhatt. āsīrjāmisaṃsasya)+++  
सोमस्य कलशो धृतः । +++(Bhatt. dṛtaḥ)+++  
उत्थातुर् अब्रुवन् पदो  
यद् ऋषभं व्यकल्पयन् ॥  

#### ०५
गुदा आसन् सिनीवाल्याः  
सूर्यायास् त्वचम् अब्रुवन् ।  
देवाः संगत्य यत् सर्व  
ऋषभं व्यकल्पयन् ॥  

#### ०६
ते कुष्ठिकाः सरमायै +++(Bhatt. svaramāyai)+++  
कूर्मेभ्यो अदधुः शफान् । +++(Bhatt. śaphāṃ)+++  
ऊबध्यम् अस्य कीटेभ्यश्  
श्ववर्तेभ्यो अधारयन् ॥ +++(Bhatt. śaparttebhyo)+++  

#### ०७
शृङ्गाभ्यां रक्ष ऋषत्य्  
अरातिं हन्ति चक्षुषा ।  
शृणोति भद्रं कर्णाभ्यां  
गवां यः पतिर् अघ्न्यः ॥  

#### ०८
शतयाजं स यजते +++(Bhatt. śatayātaṃ sejate)+++  
नैनं दुन्वन्त्य् अग्नयः । +++(Bhatt. nṛṇvanty)+++  
जिन्वन्ति सर्वे तं देवा  
यो ब्राह्मण ऋषभम् आ जुहोति ॥  

#### ०९
ब्राह्मणाय वृषभं दत्त्वा +++(Bhatt. brāhmaṇa ṛṣabhaṃ)+++  
वरीयः कृणुते मनः ।  
पुष्टिं सो अघ्न्यानां  
स्वे गोष्ठे वि पश्यतु ॥ +++(Bhatt. aghnyānāsme)+++  

#### १०
गावः सन्तु प्रजाः सन्त्व्  
अथो अस्तु तनूबलम् ।  
सर्वं तद् अनु मन्यन्तां  
देवा ऋषभदायिने ॥  

### ०२६

#### ०१
अयं पिपान इन्द्रियं  
रयिं बिभर्ति चेतनीम् । +++(Bhatt. retanīm)+++  
अयं धेनुं सुदुघां नित्यवत्सां  
वशं दुहे विपश्चितं पुरो दिवः ॥  

#### ०२
पिशङ्गरूपो नभसो वयोधा  
ऐन्द्रः शुष्मो विश्वरूपो न आगन् ।  
प्रजाम् अस्मभ्यं दधद् रयिं च  
रायस्पोषम् उपसत्वा सदेम ॥  

#### ०३
एतं वो युवानं परि दध्मो अत्र  
तेन क्रीडन्तीश् चरत वशाꣳ अनु ।  
मा नो हिंसिष्ट जनुषा सुभागा  
रायश् च पोषैर् अभि नः सचध्वम् ॥  

#### ०४
उपेहोपपर्चनो  
ऽस्मिन् गोष्ठ उप पृञ्चतु ।  
उप ऋषभस्य यद् रेत  
उपेन्द्र तव वीर्यम् ॥  

### ०२७

#### ०१
अयं प्रतिसरो मणिर्  
वीरो वीराय बध्यते ।  
वीर्यावान्त् सपत्नहा शूरवीरः  
परिपाणः सुमङ्गलः ॥  

#### ०२
अयं मणिः सपत्नहा सुवीरः  
सहस्वान् वाजी सहमान उग्रः ।  
प्रत्यक् कृत्या दूषयन्न् एतु वीरः ॥  

#### ०३
अनेनेन्द्रो मणिना वृत्रम् अहन्न्  
अनेनासुरान् पराभावयन् मनीषी ।  
अनेन द्यावापृथिवी उभे अजयद्  
अनेनाजयत् प्रदिशश् चतस्रः ॥  

#### ०४
अयं स्राक्त्यो मणिः  
प्रतीवर्तः प्रतिसरः ।  
ओजस्वान् विमृधो मणिः  
सो अस्मान् पातु विश्वतः ॥  

#### ०५
तद् अग्निर् आह तद् उ सोम आह  
बृहस्पतिः सविता तद् इन्द्रः ।  
ते ते देवाः पुरोहिताः प्रतीचीः  
कृत्याः प्रतिसरैर् अजन्तु ॥ +++(Bhatt. pratisarau rujantu)+++  

#### ०६
अन्तर् दधे द्यावापृथिवी  
उताहर् उत सूर्यम् ।  
उतेमं ब्रह्मणस्पतिं  
ते ते देवाः पुरोहिताः प्रतीचीः  
कृत्याः प्रतिसरैर् अजन्तु ॥ +++(Bhatt. pratisarau rujantu)+++  

#### ०७
ये स्राक्त्यं मणिं  
जना वर्माणि कृण्वते ।  
सूर्यो दिवम् इवारुह्य  
वि कृत्या बाधते वशी ॥  

#### ०८
स्राक्त्येन मणिन  
ऋषिणेव मनीषिणा ।  
अजैषं सर्वाः पृतना  
वि मृधो हन्मि रक्षसः ॥  

#### ०९
याः कृत्या आङ्गिरसीर्  
याः कृत्या आसुरीर् उत ।  
कृत्या याः स्वयंकृता  
या उ चान्येभिर् आभृताः ।  
उभयीस् ताः परा यन्तु  
परावतं नवतिं नाव्या अति ॥ +++(Bhatt. nāvyāyati)+++  

#### १०
अस्मै मणिं वर्म बध्नन्तु देवा  
इन्द्रो विष्णुः सविता रुद्रो अग्निः ।  
प्रजापतिः परमेष्ठी विराड्  
वैश्वानर ऋषयश् च सर्वे ॥  

### ०२८

#### ०१
उत्तमो अस्य् ओषधीनाम्  
अनड्वान् जगताम् इव  
व्याघ्रः श्वपदाम् इव ।  
यम् ऐच्छामावदाम तं  
प्रतिस्पाशनम् अब्रुवन् ॥  

#### ०२
स इद् व्याघ्रो भवत्य्  
अथो सिंहो अथो वृषा  
सर्वा दिशो वि राजति +++(Bhatt. omits this pāda)+++  
यो बिभर्तीमं मणिम् ॥  

#### ०३
नैनं घ्नन्त्य् अप्सरसो  
न गन्धर्वा न मर्त्याः ।  
सर्वा दिशो वि राजाति  
यो बिभर्तीमं मणिम् ॥  

#### ०४
कश्यपस् त्वाम् असृजत  
कश्यपस् त्वां समैरयत् ।  
अबिभस् त्वेन्द्रो मानुषे +++(Bhatt. abhivas)+++  
बिभ्रत् संश्रेषिणे ऽजयत् ॥ +++(Bhatt. sāśreśraṇejayat)+++  

#### ०५
मणिं सपत्नजम्भनं  
वर्म देवा अबध्नत ।  
यस् त्वा कृत्याभिर्  
यस् त्वा दीक्षाभिर्  
यस् त्वा यज्ञैर् जिघांसति ।  
प्रत्यक् त्वम् इन्द्र तं जहि +++(Bhatt. tamindra)+++  
वज्रेण शतपर्वणा ॥  

#### ०६
अयम् इद् वै प्रतीवर्तः +++(Bhatt. vaiḥ)+++  
सहस्वान् सञ्जयो मणिः ।  
प्रजां धनं च रक्षतु  
परिपाणः सुमङ्गलः ॥  

#### ०७
असपत्नं नो अधराद्  
असपत्नं न उत्तरात् ।  
इन्द्रासपत्नं नः पश्चाज्  
ज्योतिः शूर पुरस् कृधि ॥ +++(Bhatt. jyotiṣpuraḥ puras)+++  

#### ०८
ऐन्द्राग्नं वर्म बहुलं यद् उग्रं  
विश्वे देवा नाति विध्यन्ति सर्वे ।  
तत् ते तन्वं त्रायतां सर्वतो  
बृहद् आयुष्मान् जरदष्टिर् यथासत् ॥  

#### ०९
आ त्वारुक्षद् देवमणिर्  
मह्या अरिष्टतातये ।  
इमं मेथिम् अभिसंविशध्वं  
तनूपानं त्रिवरूथम् ओजसे ॥  

#### १०
अस्मिन्न् इन्द्रो नि दधातु नृम्णम्  
इमं देवासो अभिसंविशध्वम् ।  
दीर्घायुत्वाय शतशारदाय-  
-आयुष्मान् जरदष्टिर् यथासत् ॥  

#### ११
इन्द्रो बध्नातु ते मणिं जिगीवाꣳ  
अपराजितः सोमपा अभयङ्करो वृषा ।  
स त्वा रक्षतु सर्वदा  
दिवा नक्तं च विश्वतः ॥  



### ०२९

#### ०१
इन्द्रो मन्थतु मन्थिता  
शक्रः शूरः पुरन्दरः ।  
यथा हनाम सेनाम्  
अमित्राणां सहस्रशः ॥  

#### ०२
पूतिरज्जुर् उपध्मानी +++(Bhatt. ubadhnānī)+++  
पूतिं सेनां कृणोत्व् अमूम् । +++(Bhatt. amuṃ)+++  
अग्निं धूमं परादृश्य  
हृत्स्व् आ दधतां भयम् ॥  

#### ०३
परुषान् अमून् परुषाह्वः कृणोतु  
हन्त्य् एनान् वधको वधैः ।  
क्षिप्रं शर इव भज्यन्तां  
बृहज्जालेन संजिताः ॥  

#### ०४
अमून् अश्वत्थ नि शृणीहि  
खादामून् खदिराजिरम् ।  
ताजद्भङ्ग इव भज्यन्तां  
बृहज्जालेन संजिताः ॥  

#### ०५
अन्तरिक्षं जालम् आसीज्  
जालदण्डा दिशो महीः ।  
तेनाभिदाय सेनाम्  
इन्द्रो दस्यून् अपावपत् ॥ +++(Bhatt. upāvapat)+++  

#### ०६
बृहत् ते जालं बृहत इन्द्र शूर +++(Bhatt. bṛha te … śūraḥ)+++  
सहस्रार्घस्य शतवीर्यस्य ।  
तेना न्य् उब्ज मघवन्न् अमित्रान् +++(Bhatt. amitrā)+++  
शश्वतीभ्यः समाभ्यः ॥  

#### ०७
बृहत् ते जालं बृहतश् +++(Bhatt. bṛhadda)+++  
शक्रस्य वाजिनीवतः ।  
तेना शतं सहस्रम् अयुतं जघान-  
-इन्द्रो दस्यूनाम् अभिधाय सेनाम् ॥  

#### ०८
अयं लोको जालम् आसीच्  
छक्रस्य महतो महान् ।  
तेनाहम् इन्द्रजालेन  
तमसामून् अभि दधामि सर्वान् ॥  

#### ०९
सेदिर् उग्रावर्तिर्  
आर्तिश् चानपवाचना ।  
श्रमस् तन्द्रीश् च मोहश् च  
तैर् अमून् अभि दधामि सर्वान् ॥ +++(Bhatt. tainamūn)+++  

#### १०
मृत्यवे अमून् प्र यच्छामि +++(Bhatt. mṛtyavemūṃ)+++  
मृत्युपाशैर् अमी सिताः । +++(Bhatt. śitāḥ)+++  
मृत्योर् ये अघला दूतास् +++(Bhatt. aghalā)+++  
तेभ्य एनान् प्रति नयामि बद्ध्वा ॥ +++(Bhatt. baddhān)+++  

### ०३०

#### ०१
मृत्युदूता अमून् नयत  
यमदूता अपोम्भत ।  
परः सहस्रा हन्यन्तां  
तृणेढ्व् एनान् मत्यं भवस्य ॥ +++(Bhatt. martyaṃ bhavaśca)+++  

#### ०२
साध्या एकं जालदण्डम्  
उद्यत्य यन्त्य् ओजसा ।  
रुद्रा द्वितीयं वसवस् तृतीयम्  
आदित्यैर् एक उद्यतः ॥  

#### ०३
विश्वे देवा उपरिष्टाद्  
उब्जन्तो यन्त्व् ओजसा ।  
मध्येन घ्नन्तो यन्तु  
सेनाम् अङ्गिरसो वधैः ॥  

#### ०४
वनस्पतीन् वानस्पत्यान्  
ओषधीर् उत वीरुधः ।  
द्विपाच् चतुष्पाद् इष्णामि  
यथा सेनाम् अमूं हनत् ॥  

#### ०५
गन्धर्वाप्सरसो देवान्  
सर्पान् पुण्यजनान् पितॄन् ।  
दृष्टान् अदृष्टान् इष्णामि +++(Bhatt. dṛṣṭāṃ)+++  
यथा सेनाम् अमूं हनत् ॥  

#### ०६
मृत्युपाशा इमे युक्ता  
यान् आक्रम्य न मुच्यसे ।  
अमुष्या हन्तु सेनाया  
इदं कूटं सहस्रशः ॥ +++(Bhatt. sahasrahaṃ)+++  

#### ०७
घर्मः समिद्धो अग्निना-  
-अयं होमः सहस्रहा ।  
भवश् च पृश्निबाहुः  
शर्व सेनाम् अमूं हतम् ॥ +++(Bhatt. sarva)+++  

#### ०८
मृत्योर् ओषम् आ पद्यन्तां +++(Bhatt. mṛtyorāsam)+++  
क्षुधं सेदिं वधं भयम् । +++(Bhatt. sedhiṃ)+++  
इन्द्रश् चाक्षुजालाभ्यां  
शर्व सेनाम् अमूं हतम् ॥ +++(Bhatt. sarva)+++  

#### ०९
पराजिताः प्र त्रसतामित्रा  
जिता धावत ब्रह्मणा ।  
बृहस्पतिप्रणुत्तानां  
मामीषां मोचि कश् चन ॥  

#### १०
अव पद्यन्ताम् एषाम् आयुधानि  
मा शकन् प्रतिधाम् इषुम् । +++(Bhatt. śakaṃ)+++  
अथैषां बहु बिभ्यताम्  
इषवो घ्नन्तु मर्मणि ॥  

#### ११
सम् एनान् क्रोशतां द्यावापृथिवी उभे  
सम् अन्तरिक्षं सह देवताभिः ।  
मा ज्ञातारं मा प्रतिष्ठां विदन्त +++(Bhatt. pratiṣṭhāmidanta)+++  
मिथो ऽपिघ्नाना उप यन्तु मृत्युम् ॥ +++(read vighnānā or 'bhighnānā?)+++  

### ०३१

#### ०१
दिशश् चतस्रो ऽश्वतर्यो देवरथस्य पुरोडाशाः +++(Bhatt. catasrośvataryo)+++  
शफा अन्तरिक्षम् उद्धिः ॥ +++(Bhatt. udbhiḥ)+++  

#### ०२
द्यावापृथिवी पक्षसी ऋतवो ऽभीशवो +++(Bhatt. ṛtavobhīśavo)+++  
वाक् परिरथ्यम् ॥ +++(Bhatt. parirukthiyam)+++  

#### ०३
अहोरात्रे चक्रे मासा अराः +++(Bhatt. māsārā, but note crit. app.)+++  
संवत्सरो अधिष्ठानम् ॥  

#### ०४
विराड् ईषाग्नी रथमुखम्  
इन्द्रः सव्यष्ठाश् चन्द्रमाः सारथिः ॥  

#### ०५
इतो जयेतो वि जयस्व  
जय सं जय स्वाहा ॥  

### ०३२

#### ०१
दिवस् पृथिव्या अन्तरिक्षात् समुद्राद्  
अग्नेर् वातान् मधुकशा हि जज्ञे ।  
तां चायित्वामृतं वसानां  
हृद्भिः प्रजाः प्रति नन्दन्ति सर्वाः ॥ +++(Bhatt. ṛgbhiḥ)+++  

#### ०२
पश्यन्त्य् अस्याश् चरितं पृथिव्यां  
पृथङ् नरो बहुधा मीमांसमानाः ।  
अग्नेर् वातान् मधुकशा हि जज्ञे  
मरुताम् उग्रा नप्तिः ॥  

#### ०३
महद् विश्वरूपं पयो अस्याः  
समुद्रस्योत त्वा रेत आहुः ।  
यत ऐति मधुकशा रराणा  
तत् प्राणस् तद् अमृतं निविष्टम् ॥  

#### ०४
मातादित्यानां दुहिता वसूनां  
प्राणः प्रजानाम् अमृतस्य नाभिः ।  
हिरण्यवर्णा मधुकशा घृताची  
महद् भर्गश् चरति मर्त्येषु ॥  

#### ०५
मधोः कशाम् अजनयन्त देवास्  
तस्या गर्भो अभवद् विश्वरूपम् ।  
तं जातं तरुणं पिपर्ति माता  
स जातो विश्वा भुवनाभि वस्ते ॥  

#### ०६
कस् तौ प्र वेद क उ तौ न आह  
याव् अस्या स्तनौ सहस्रधाराव् अक्षितौ ।  
ऊर्जं दुहाते अनपस्फुरन्तौ ॥  

#### ०७
कस् तं प्र वेद क उ तं चिकेत  
यो अस्या हृदः कलशः सोमधानो अक्षितः ।  
ब्रह्मा सुमेधाः सो अस्मिन् मदेत ॥  

#### ०८
हिङ्करिक्रती बृहती वयोधा  
उच्चैर्घोषाभि याति या व्रता ।  
त्रीन् घर्मान् अभि वावशाना  
मिमाति मायुं पयते पयोभिः ॥  

#### ०९
याम् आपीनाम् उप सीदन्त्य् आपो  
यां शक्वरा वृषभा यां स्वराजः ।  
ते वर्षन्ति ते वर्षयन्ति +++(Bhatt. te varṣanti te varṣanti)+++  
तद् विदे कामम् ऊर्जम् आपः ॥  

#### १०
स्तनयित्नुस् ते वाक् प्रजापते  
वृषा शुष्मं क्षिपसि भूम्याम् अधि ।  
अग्नेर् वातान् मधुकशा हि जज्ञे  
मरुताम् उग्रा नप्तिः ॥  

### ०३३

#### ०१
यथा सोमः प्रातःसवने  
अश्विनोर् भवति प्रियः ।  
एवा मे अश्विना वर्च  
आत्मनि ध्रियताम् ॥  

#### ०२
यथा सोमो द्वितीयसवन  
इन्द्राग्न्योर् भवति प्रियः ।  
एवा म इन्द्राग्नी वर्चः (…) ॥  

#### ०३
यथा सोमस् तृतीयसवन  
ऋभूणां भवति प्रियः ।  
एवा म ऋभवो वर्च  
आत्मनि ध्रियताम् ॥  

#### ०४
मधु जनिषीय  
मधु मंसिषीय ।  
पयस्वान् अग्न आगमं  
तं मा सं सृज वर्चसा ॥  

#### ०५
सं माग्ने वर्चसा सृज  
सं प्रजया सम् आयुषा ।  
विद्युर् मे अस्य देवा  
इन्द्रो विद्यात् सह ऋषिभिः ॥  

#### ०६
यद् गिरिष्व् इति पाञ्चर्चिकी ॥  

#### ०७
यथा मधु मधुकृतः  
संभरन्ति मधाव् अधि ।  
एवा मे अश्विना बलम्  
ओजश् च ध्रियताम् ॥  

#### ०८
यथा मक्षा इदं मधु  
न्यञ्जन्ति क्षणाव् अधि ।  
एवा मे अश्विना वर्चस्  
तेजश् च ध्रियताम् ॥  

#### ०९
अश्विना सारघेण मा  
मधुनाङ्क्तं शुभस्पती । +++(Bhatt. madhumāṅgaṃ, emend. madhu māṅtaṃ)+++  
यथा वर्चस्वतीं वाचम्  
आ वदानि जनाꣳ अनु ॥  

#### १०
वृषा शुष्मं क्षिपसि भूम्यां दिवो  
मधोः कशया पृथिवीम् अनक्षि । +++(Bhatt. kaśāyā)+++  
तां जातां पशव उप जीवन्ति सर्वे  
तेनो सेषम् ऊर्जं पिपर्ति ॥ +++(Bhatt. śeṣam)+++  

### ०३४

#### ०१
पृथिवी दण्डो अन्तरिक्षं गर्भो  
द्यौः कशा विद्युत् प्रकशः ।  
मधोः कशासि घृताची हिरण्ययो बिन्दुः ॥  

#### ०२
उर्व्य् असि प्रभ्व्य् अस्य्  
अम्भो ऽसि नभो ऽसि महो ऽसि ।  
अम्भो मा कृणु नभो मां कृणु महो मा कृणु ॥  

#### ०३
समुद्रो ऽस्य् अक्षितो अपरिमितः +++(Bhatt. aparimitā)+++  
सहस्रसनिः सहस्रं मा गच्छतु ।  
यो वै मधुकशायाः सप्त मधूनि वेद सप्त मधुमतीन् ॥  

#### ०४
मधुमन्तं लोकं जयति  
मध्व् अस्याहार्यं भवति ।  
यद् वीध्रे स्तनयति  
प्रजापतिर् एव तत् प्रजाभ्यः प्रादुर् भवति ॥  

#### ०५
तस्मात् प्राचीनोपवीतस् तिष्ठेत्  
प्रजापते ऽनु मा बुध्यस्वेति ।  
अन्व् एनं प्रजापतिर् अनु प्रजा बुध्यन्ते य एवं वेद ॥  



### ०३५

#### ०१
यां कल्पयन्ति वहतौ  
वधूम् इव विश्वरूपां  
हस्तकृतां चिकित्सवः ।  
साराद् एत्व् अप नुदाम एनान् ॥  

#### ०२
शीर्षण्वतीं पयस्वतीं  
कर्णिनीं कृतां कृत्याकृता  
संभृतां विश्वरूपाम् ।  
प्रत्यक् प्रति प्र हिण्मसि  
यश् चकार तम् ऋच्छतु ॥  

#### ०३
शूद्रकृता राजकृता  
स्त्रीकृता ब्रह्मभिः कृता ।  
जाया पत्या नुत्तेव  
कर्तारं बन्धुम् ऋच्छतु ॥  

#### ०४
अनयाहम् ओषध्येत्य् एका ॥  

#### ०५
कृत्याः सन्तु कृत्याकृते  
शपथाः शपथीव्ने ।  
प्रत्यक् प्रति प्र हिण्मसि  
यश् चकार तम् ऋच्छतु ॥  

#### ०६
प्रतीचीन आङ्गिरसो  
ऽध्यक्षो नः पुरोहितः ।  
प्रतीचीः कृत्या आकृत्य-  
-अमुं कृत्याकृतं जहि ॥  

#### ०७
यस् त्वोवाच परेहीति  
प्रतिकूलम् उदाय्यम् ।  
तं कृत्ये ऽभि नि वर्तस्व  
मास्मान् इच्छो अनागसः ॥  

#### ०८
यस् ते परूंषि संदधौ  
रथस्येव विभुर् धिया । +++(read rathasyeva rbhur dhiyā?)+++  
तं गच्छ तत्र ते +ऽयनम्  
अज्ञातस् ते ऽयं जनः ॥ +++(Bhatt. teyaṃ)+++  

#### ०९
ये त्वा कृत्या आलेभिरे +++(Bhatt. yas tvā kṛtyālebhire)+++  
विद्वला अभिचारिणः ।  
विद्मेदं कृत्यादूषणं  
प्रतिवर्त्म पुनःसरं  
तेन त्वा स्नपयामसि ॥  

#### १०
यद् दुर्भगां प्रस्नपितां +++(Bhatt. praśnapitā)+++  
मृतवत्साम् उपेयिम ।  
अपैतु सर्वं मत् पापं  
द्रविणं मोप तिष्ठतु ॥  

### ०३६

#### ०१
यत् ते पितृभ्यो ददतो  
यज्ञे वा नाम जगृहुः ।  
संदेश्यात् सर्वस्मात् पापाद्  
इमा मुञ्चन्तु त्वौषधीः ॥  

#### ०२
देवैनसात् पित्र्यान् नामग्राहात्  
संदेश्याद् अभिनिष्कृतात् ।  
मुञ्चन्तु त्वा वीरुधो वीर्येण  
ब्रह्मण ऋग्भिः पयस ऋषीणाम् ॥  

#### ०३
यथा वातश् च्यावयति भूम्या  
रेणुम् अन्तरिक्षाच् चाभ्रम् ।  
एवास्मत् सर्वं दुर्भूतं  
ब्रह्मनुत्तम् अपायति ॥ +++(Bhatt. brahmanuktamupāyati)+++  

#### ०४
अप क्राम नानदती  
विनद्धा गर्दभीव ।  
कर्तॄन् नक्षस्वेतो नुत्ता +++(Bhatt. ṛcchasveto)+++  
ब्रह्मणा वीर्यावता ॥  

#### ०५
अयं पन्थापि नयामि त्वा कृत्ये  
प्रहितां प्रति त्वा प्र हिण्मः ।  
तेनाभि याहि भुञ्जत्य् अनस्वतीव  
वाहिनी विश्वरूपा कुरूटिनी ॥  

#### ०६
पराक् ते ज्योतिर् अपथं ते अर्वाग्  
अन्यत्रास्मद् अयना कृणुष्व ।  
परेणेहि नवतिं नाव्या अति  
दुर्गा स्रोत्या मा क्षनिष्ठाः परेहि ॥  

#### ०७
वात इव वृक्षं नि मृणीहि पादय  
मा गाम् अश्वं पुरुषम् उच् छिष एषाम् ।  
कर्तॄन् निवृत्येतः कृत्ये  
अप्रजास्त्वाय बोधय ॥ +++(Bhatt. kṛtyeprajāstvāya)+++  

#### ०८
यां ते चक्रुर् बर्हिषि यां श्मशाने  
कृत्यां क्षेत्रे वलगं वा निचख्नुः ।  
अग्नौ वा त्वा गार्हपत्ये ऽभिचेरुः +++(Bhatt. vāktvā gārhapatyebhiceruḥ)+++  
पाकं सन्तं धीरतरा अनागसं  
तद् इतो नाशयामसि ॥  

#### ०९
उपाहृतम् अनुबुद्धं निखातं  
वैरं त्सार्य् अन्व् अविदाम कर्तॄन् । +++(Bhatt. tsāryaṃnavidāma)+++  
तद् एतु यत आगतं तत्राश्व इव  
वर्ततां हन्तु कृत्याकृतः प्रजाम् ॥  

#### १०
स्वायसा असयः सन्ति नो गृहे +++(Bhatt. svāyasāsayaḥ)+++  
विद्म ते कृत्ये यतिधा परूंषि ॥  

### ०३७

#### ०१
उत् तिष्ठैव परेहीतो  
अज्ञाते किम् इहेच्छसि । +++(Bhatt. parehītojñāte)+++  
ग्रीवास् ते कृत्ये पादौ च-  
-अपि कर्त्स्यामि निर् द्रव ॥  

#### ०२
इन्द्राग्नी अस्मान् रक्षतां  
यौ प्रजानां प्रजापती ।  
सोमो राजाधिपा मृडिता च-  
-ऋतस्य नः पतयो मृडयन्तु ॥  

#### ०३
भवाशर्वाव् अस्यतां पापकृत्वने  
कृत्याकृते दुष्कृते  
विद्युतं देवहेतिम् ॥  

#### ०४
यद्य् एयथ द्विपदी चतुष्पदी  
कृत्याकृता संभृता विश्वरूपा ।  
सेतो ऽष्टापदी भूत्वा +++(Bhatt. svedoṣṭāpadī)+++  
पुनः परेहि दुच्छुने ॥  

#### ०५
अभ्यक्ताक्ता स्वरंकृता  
सर्वं भरन्ती दुरितं परेहि ।  
जानीहि कृत्ये कर्तारं  
दुहितेव पितरं स्वम् ॥  

#### ०६
परेहि कृत्ये मा तिष्ठो  
विद्धस्येव पदं नय ।  
मृगः स मृगयुस् त्वं +++(Bhatt. mṛgasya … taṃ)+++  
न त्वा निकर्तुम् अर्हति ॥  

#### ०७
मर्त्यो मृत्युः स्वयंकृतं  
यं चकाराचित्त्या । +++(Bhatt. cityā)+++  
हस्ताभ्याम् आत्मने वधम् ॥  

#### ०८
उत हन्ति पूर्वासिनं  
प्रत्यादायापर इष्वा । +++(Bhatt. pratyādāyāvarhiṣvā)+++  
उतो पूर्वस्य निघ्नतो  
वि हन्त्य् अपरः प्रति ॥ +++(Bhatt. avaraḥ)+++  

#### ०९
एतद् धि शृणु मे वचो  
अथेहि यत एयथ । +++(Bhatt. vacothehi yateyatha)+++  
यस् त्वा चकार तं पुनः ॥  

#### १०
अनागोहत्यं वै भीमं कृत्ये  
मा नो गाम् अश्वं पुरुषं वधीः ॥  

### ०३८

#### ०१
यत्रयत्रासि निहिता  
ततस् त्वोत्थापयामसि ।  
पर्णाल् लघीयसी भव ॥  

#### ०२
यदि स्थ तमसावृता +++(Bhatt. tamasābhṛtā)+++  
जालेनाभिहिता यूयम् । +++(Bhatt. jālenābhihatā)+++  
सर्वाः संलुप्येतः कृत्याः +++(Bhatt. kṛtyā)+++  
पुनः कर्त्रे प्र हिण्मसि ॥ +++(Bhatt. kṛtye)+++  

#### ०३
कृत्याकृतं मूलकृतम्  
अभिनिष्कारिणः प्रजाम् ।  
मृणीहि कृत्ये मोच् छिषो  
अमुं कृत्याकृतं जहि ॥ +++(Bhatt. chiṣomuṃ)+++  

#### ०४
यथा सूर्यस् तमसो मुच्यते परि  
रात्रिं जहात्य् उषसश् च केतून् ।  
एवाहं सर्वं दुर्भूतं  
हस्तीव रजो दुरितं जहामि ॥  

### ०३९

#### ०१
उपमितः प्रतिमितो  
ऽथो परिमितश् च याः ।  
शालाया विश्ववाराया  
नद्धानि वि चृतामसि ॥  

#### ०२
यत् ते नद्धं विश्ववारे  
पाशो ग्रन्थिश् च यः कृतः ।  
बृहस्पतिर् इवाहं बलं  
वाचा वि स्रंसयामि तत् ॥  

#### ०३
आ ययाम सं बबर्ह +++(Bhatt. yāma saṃ vavṛha)+++  
ग्रन्थिं चकार ते दृढम् ।  
परूंषि विद्वां शस्तेव-  
-इन्द्रेण वि चृतामसि ॥  

#### ०४
संदंशानां पलदानां  
परिष्वञ्जल्यस्य च । +++(Bhatt. paruṣyaṃjalyasya)+++  
सर्वा मानस्य पत्न्या ते  
नद्धानि वि चृतामसि ॥  

#### ०५
वंशानां ते नहनानि  
प्राणाहस्य तृणस्य च ।  
पक्षाणां विश्ववारे ते  
नद्धानि वि चृतामसि ॥  

#### ०६
यानि ते अन्तः शिक्यान्य्  
आबेधू रण्याय कम् ।  
प्र ते तानि वि चृतामसि +++(Bhatt. cetāni)+++  
शिवा मानस्य पत्नि न  
उद्धिता तन्वे भव ॥  

#### ०७
हविर्धानम् अग्निशालं  
पत्नीनां सदनं सदः ।  
सदो देवानाम् असि देवि शाले ॥  

#### ०८
अक्षुम् ओपशं विततं  
सहस्राक्षं विषूवति ।  
अपिनद्धम् अभिहितं  
ब्रह्मणा वि चृतामसि ॥  

#### ०९
यश् च त्वा प्रति गृह्णाति  
येन चासि मिता त्वम् ।  
उभौ मानस्य पत्नि तौ  
जीवतां जरदष्टी ॥  

#### १०
अमुत्रैनम् आ गच्छताद् +++(Bhatt. gacchatāṃ)+++  
दृढा नद्धा परिष्कृता ।  
तस्यास् ते वि चृतामस्य्  
अङ्गमङ्गं परुष्परुः ॥  

### ०४०

#### ०१
अग्निम् अन्तश् छादयसि  
पुरुषान् पशुभिः सह ।  
विजावति प्रजावति  
वि ते पाशांश् चृतामसि ॥  

#### ०२
ऊर्जस्वती घृतवती  
पृथिव्यां निमिता मिता ।  
विश्वान्नं बिभ्रती शाला  
मा हिंसीः प्रतिगृह्णतः ॥  

#### ०३
यस् त्वा पूर्वो निमिमाय  
संजभार वनस्पतीन् ।  
प्रजायै चक्रे त्वा शाले  
परमेष्ठी प्रजापतिः ॥  

#### ०४
नमस् तस्मै नमो दात्रे  
शालापतये च कृण्मसि ।  
नमो ऽग्नये प्रचरते +++(Bhatt. namognaye)+++  
पुरुषाय च ते नमः ॥  

#### ०५
गोभ्यो अश्वेभ्यो नमो  
यच् छालायां विजायते ।  
अन्तरा द्यां च पृथिवीं च यद् व्यचस्  
तेन शालां प्रति गृह्णामि त इमाम् ॥  

#### ०६
यद् अन्तरिक्षं रजसो विमानं  
तत् कृण्व उदरं शेवधिभ्यः ।  
यच् छालां प्रति गृणामि तस्मै ॥  

#### ०७
तृणैर् आवृता पलदान् वसाना  
रात्रीव शाला जगतो निवेशनी ।  
मिता पृथिव्यां तिष्ठति  
हस्तिनीव पद्वती ॥  

#### ०८
या द्विपक्षा चतुष्पक्षा  
षट्पक्षा या निमीयते ।  
अष्टापक्षां दशपक्षां  
शालां मानस्य पत्नीम्  
अग्निर् गर्भ इवा शये ॥  

#### ०९
इटस्य ते वि चृताम्य्  
अपिनद्धम् अपोर्णुवन् । +++(Bhatt. aporṇuvaṃ)+++  
वरुणेन समुब्जितां  
मित्रः प्रातर् व्य् उब्जतु ॥  

#### १०
कुलाये ऽधि कुलायां +++(Bhatt. kulāyedhi)+++  
कोशे कोशः समुब्जितः ।  
तत्र मर्तो वि जायते  
यस्माद् विश्वं प्रजायते ॥  

### ०४१

#### ०१
चतुःस्रक्तिं परिचक्रां  
कविभिर् निमितां मिताम् ।  
इन्द्राग्नी रक्षतः शालाम्  
अमृतौ सोम्यं सदः ॥ +++(Bhatt. saumyau ṣadaḥ)+++  

#### ०२
मा नः पाशान् प्रति मुचो  
गुरुर् भारो लघुर् भव ।  
वधूम् इव त्वा शाले  
यत्रकामं भरामसि ॥  

#### ०३
इमा आपः प्र हराम्य्  
अयक्ष्मा यक्ष्मनाशनीः ।  
गृहान् अभि प्र सीदाम्य्  
अमृतेन सहाग्निना ॥  

#### ०४
प्रतीचीं त्वा प्रतीचीनः  
शाले प्रैम्य् अहिंसतीम् ।  
अग्निर् ह्य् अन्तर् आपश् च-  
-ऋतस्य प्रथमोभा ॥  

#### ०५
स्वाहा देवेभ्यः स्वाह्येभ्यः  
प्राच्या दिशः शालाया नमो महिम्ने ॥  

#### ०६
स्वाहा देवेभ्यः स्वाह्येभ्यो  
दक्षिणस्या दिशः शालाया नमो महिम्ने ॥  

#### ०७
स्वाहा देवेभ्यः स्वाह्येभ्यः  
प्रतीच्या दिशः शालाया नमो महिम्ने ॥  

#### ०८
स्वाहा देवेभ्यः स्वाह्येभ्य  
उदीच्या दिशः शालाया नमो महिम्ने ॥  

#### ०९
स्वाहा देवेभ्यः स्वाह्येभ्यो  
ध्रुवाया दिशः शालाया नमो महिम्ने ॥  

#### १०
स्वाहा देवेभ्यः स्वाह्येभ्य  
ऊर्ध्वाया दिशः शालाया नमो महिम्ने ॥  

#### ११
स्वाहा देवेभ्यः स्वाह्येभ्यो  
दिशोदिशः शालाया नमो महिम्ने ॥  



### ०४२

#### ०१
अरातीयोर् भ्रातृव्यस्य  
दुर्हार्दो द्विषतः शिरः ।  
प्र वृश्चामीदम् ओजसा ॥  

#### ०२
वर्म मह्यम् अयं मणिः  
फालाज् जातः करिष्यति ।  
तृप्तो मन्थेन मागमद्  
रसेन सह वर्चसा ॥  

#### ०३
यत् त्वा शिक्वः परावधीत्  
तक्षा हस्तेन वास्या । +++(Bhatt. vāsyāḥ)+++  
आपस् त्वा तस्माज् जीवलाः  
पुनन्तु शुचयः शुचिम् ॥  

#### ०४
हिरण्यस्रग् अयं मणिर्  
दुहानो वस्व् अक्षितम् ।  
श्रद्धां यज्ञं महो दधद्  
गृहे वसतु नो ऽतिथिः ॥ [भत्त्। नोतिथिः  

#### ०५
तस्मै घृतं सुरां मध्व्  
अन्नम् अन्नं क्षदामहे । +++(Bhatt. kṣudhāmahe)+++  
स नः पितेव पुत्रेभ्यः  
श्रेयःश्रेयश् चिकित्सतु  
देवेभ्यो मणिर् एत्य ॥  

#### ०६
यम् अबध्नाद् बृहस्पतिर्  
मणिं फालं घृतश्चुतम्  
उग्रं खदिरम् ओजसे ।  
तेन त्वं द्विषतो जहि ॥  

#### ०७
तम् अग्निः प्रत्य् अमुञ्चत-  
-आज्याय रसाय कं  
सो अस्मा आज्यं दुहे ।  
भूयोभूयः श्वःश्वस्  
तेन त्वं द्विषतो जहि ॥  

#### ०८
यम् अबध्नाद् बृहस्पतिर्  
मणिं फालं घृतश्चुतम्  
उग्रं खदिरम् ओजसे ।  
तेन त्वं द्विषतो (…) ॥ +++(see 7e)+++  

#### ०९
तम् इन्द्रः प्रत्य् अमुञ्चत-  
-ओजसे वीर्याय कं  
सो अस्मै बलम् इद् दुहे ।  
(…) ॥  

#### १०
तं सूर्यः प्रत्य् अमुञ्चत  
तेनेमा अजयद् दिशः  
सो अस्मै वर्च इद् दुहे ।  
(…) ॥  

### ०४३

#### ०१
तं सोमः प्रत्य् अमुञ्चत  
द्रविणाय रसाय कम् ।  
सो अस्मै मह इद् दुहे  
(…) ॥  

#### ०२
तं बिभ्रच् चन्द्रमा मणिम्  
असुराणां पुरो ऽजयद् +++(Bhatt. purojayad)+++  
दानवानां हिरण्ययीः  
सो अस्मै तेज इद् दुहे  
(…) ॥  

#### ०३
तं राजा वरुणो मणिं  
प्रत्य् अमुञ्चत शंभुवं  
सो अस्मै राज्यं दुहे  
(…) ॥  

#### ०४
तं त्वष्टा प्रत्य् अमुञ्चत  
प्रजाभ्यो वीर्याय कं  
सो अस्मै रूपम् इद् दुहे  
(…) ॥  

#### ०५
तं बिभ्रत् सविता मणिं  
तेनेदम् अजयत् स्वः  
सो अस्मै सूनृतां दुहे  
(…) ॥  

#### ०६
तम् आपो बिभ्रतीर् मणिं  
सदा धावन्त्य् अक्षिताः  
स आभ्यो अमृतं दुहे  
(…) ॥  

#### ०७
तेनेमां मणिना कृषिम्  
अश्विनाव् अभि रक्षतः  
स भिषग्भ्यां पयो दुहे  
(…) ॥  

#### ०८
यम् अबध्नाद् बृहस्पतिर्  
वाताय मणिम् आशवे +++(Bhatt. maṇināśave)+++  
सो अस्मै वाचम् इद् दुहे  
(…) ॥  

#### ०९
तं देवा बिभ्रतो मणिं  
सर्वाꣳल् लोकान् युधाजयन् +++(Bhatt. sarvāṃ)+++  
स एभ्यो जितम् इद् दुहे  
(…) ॥  

#### १०
तम् इमं देवता मणिं  
तुभ्यं दधतु भर्तवे  
स उ ते भूतिम् इद् दुहाम् ।  
भूयोभूयः श्वःश्वस्  
तेन त्वं द्विषतो जहि ॥  

### ०४४

#### ०१
अन्तर्देशा अबध्नत  
प्रदिशस् तम् अबध्नत ।  
प्रजापतिसृष्टो मणिर्  
द्विषतो मे अधराꣳ अकः ॥  

#### ०२
ऋतवस् तम् अबध्नत-  
-आर्तवास् तम् अबध्नत ।  
संवत्सरस् तं बद्ध्वा  
सर्वं भूतं वि राजति ॥  

#### ०३
अथर्वाणो अबध्नत-  
-आथर्वाणा अबध्नत ।  
अङ्गिरसस् तं बद्ध्वा +++(Bhatt. vaddhvā)+++  
दस्यूनां बिबिधुः पुरः ॥ +++(Bhatt. vividhuḥ)+++  

#### ०४
तं धाता प्रत्य् अमुञ्चत  
स भूतान्य् अकल्पयत् ।  
तेन त्वं द्विषतो जहि ॥  

#### ०५
यम् अबध्नाद् बृहस्पतिर्  
देवेभ्यो असुरक्षितिम् ।  
स त्वायं मणिर् आगमत्  
सह गोभिर् अजाविभिर्  
अन्नेन प्रजया सह ॥  

#### ०६
(…) । +++(see 5ab)+++  
(…) आगमन् +++(see 5c; Bhatt. agaman)+++  
मधोर् घृतस्य धारया  
किलालेन श्रिया सह ॥  

#### ०७
यम् अबध्नाद् बृहस्पतिर्  
देवेभ्यो असुरक्षितिम् ।  
स त्वायं मणिर् आगमद्  
ओजसा तेजसा सहसा भूत्या  
द्रविणेन श्रिया सह ॥  

#### ०८
यस्य लोका इमे त्रयः  
पयो दुग्धम् उपासते ।  
स त्वायम् अभि रक्षतु  
मणिः श्रैष्ठ्याय मूर्धतः ॥  

#### ०९
स त्वायं शतदक्षिणो  
मणिः श्रैष्ठ्याय जिन्वतु । +++(Bhatt. maṇi(ḥ))+++  
यं देवाः पितरो मनुष्या  
उपजीवन्ति सर्वदा ॥  

#### १०
यस्मै त्वा यज्ञवर्धन  
मणे प्रत्यमुचं शिवम् ।  
तं त्वं शतदक्षिण  
मणे श्रैष्ठ्याय जिन्वतात् ॥  

### ०४५

#### ०१
असपत्नः सपत्नहा  
सपत्नान् मे अधराꣳ अकः ।  
उत्तरं द्विषतस् त्वा  
मणिः कृणोतु देवजाः ॥  

#### ०२
मणिं सहस्रवीर्यं  
ब्रह्मणा तेजसा सह  
प्रति मुञ्चामि ते शिवम् ।  
स त्वायम् अभि रोहतु  
देवैः फालमणिः सह ॥  

#### ०३
यथा बीजम् उर्वरायां  
कृष्टे फालेन रोहति ।  
एवास्मिन् प्रजा पशवो  
अन्नमन्नं वि रोहतु ॥  

#### ०४
एतम् इध्मं समाभृतं जुषाणो  
अग्ने प्रति हर्य होमम् ।  
तस्मिन् विदेम सुमतिं स्वस्ति  
चक्षुः प्राणं प्रजां पशून्  
जातवेदसि ब्रह्मणा ॥  

### ०४६

#### ०१
क्षा चासि क्षमा चासि  
तस्यास् ते भूतं च सुभूतं चेति मुखे ।  
ताभ्यां ते विधेयं ताभ्यां ते नमस्  
ताभ्यां नो मृड ताभ्यां नो ऽधि ब्रूहि ताभ्यां नो ऽभि जिघ्र ।  
मातेव पुत्रं पितेव सूनुम्  
अयं ते अस्मि तं मा मुमुग्धि ग्राह्या +++(Bhatt. tanmā)+++  
बन्धेभ्यो विमदं नयेमम् ॥  

#### ०२
भूमिश् चासि भूतिश् चासि  
तस्यास् ते भुवनं च सुभूतिश् च (…) ॥  

#### ०३
पृथ्वी चासि पृथिवी चासि  
तस्यास् ते भविष्यच् चाभविष्यच् च (…) ॥  

#### ०४
क्षेम्या चासि क्षितिश् चासि  
तस्यास् ते कं च नाकं च (…) ॥  

#### ०५
दृढा चासि शिथिरा चासि  
तस्यास् ते स्वश् च स्वर्गश् च (…) ॥  

#### ०६
अमितिश् चासि निरृतिश् चासि  
तस्यास् ते मित्रं च मैत्रं च (…) ॥  

#### ०७
शितिपृष्ठा चासि विधून्वाना चासि  
तस्यास् ते विन्दच् च विन्दमानं च (…) ॥ +++(Bhatt. vindaṃ)+++  

#### ०८
सुहिता चासि सुहितिश् चासि  
तस्यास् ते वित्तिश् च सुवित्तिश् च (…) ॥  

#### ०९
वप्सा चासि वप्सती चासि  
तस्यास् ते सुवच् च प्रसुवच् च (…) ॥  

#### १०
अप्सराश् चासि सदान्वा चासि +++(Bhatt. psāruś … sadānvānā)+++  
तस्यास् ते स्वं च स्वावं च (…) ॥  

### ०४७

#### ०१
पृश्निश् चासि पृषती चासि  
तस्यास् ते यच्छच् च प्रयच्छच् च (…) ॥  

#### ०२
विश्वभृच् चासि विश्वरूपा चासि  
तस्यास् ते ददच् च प्रददच् च (…) ॥  

#### ०३
गिरन्ती चासि गरर्गृच् चासि  
तस्यास् ते वृन्दं च संवृन्दानं च (…) ॥  

#### ०४
गुर्वी चासि गुरुभृच् चासि  
तस्यास् ते दोहश् च दुहानं च (…) ॥  

#### ०५
दितिश् चास्य् अदितिश् चासि  
तस्यास् ते पयश् च पयस्वच् च (…) ॥  

#### ०६
जूर्णा चासि जरन्ती चासि  
तस्यास् ते दक्षश् च दक्षमाणं च (…) ॥  

#### ०७
प्रतिष्ठा चासि प्रतिष्ठती चासि  
तस्यास् त ओजश् च तेजश् च (…) ॥  

#### ०८
लोकिनी चासि लोककृच् चासि  
तस्यास् ते श्रवश् च स्रवस्युश् च (…) ॥  

#### ०९
उर्वी चासि प्रभवी चासि +++(Bhatt. suggests to emend prabharvī)+++  
तस्यास् ते कुर्वच् च संस्कुर्वाणं च (…) ॥  

#### १०
नीची चास्य् उत्ताना चासि  
तस्यास् ते रोहच् च विरोहच् च (…) ॥  

### ०४८

#### ०१
रोहिणी चासि सुरोहिणी चासि  
तस्यास् ते ऽन्नं चान्नाद्यं च (…) ॥  

#### ०२
सरा चासि सरस्वती चासि  
तस्यास् ते ब्रह्म च क्षत्रं च (…) ॥  

#### ०३
वसुभृच् चासि वसुमती चासि  
तस्यास् ते सूनृता चेरा च (…) ॥  

#### ०४
महश् चासि महस्वती चासि  
तस्यास् ते कामश् च तृप्तिश् च (…) ॥  

#### ०५
सर्वा चासि सर्वं च त इदं  
तस्यास् ते विश्वं च विश्वे च देवा इति मुखे ।  
ताभ्यां ते विधेयं ताभ्यां ते नमस्  
ताभ्यां नो मृड ताभ्यां नो ऽधि ब्रूहि ताभ्यां नो ऽभि जिघ्र ।  
मातेव पुत्रं पितेव सूनुम्  
अयं ते अस्मि तं मा मुमुग्धि ग्राह्या  
बन्धेभ्यो विमदन् नयेमम् ॥  



### ०४९

#### ०१
यद् देवा देवहेडनं  
देवासश् चकृमा वयम् ।  
आदित्यास् तस्मान् नो यूयम्  
ऋतस्यर्तेन मुञ्चत ॥  

#### ०२
ऋतस्यार्तेनादित्या  
यजत्रा मुञ्चतेह नः ।  
यज्ञं यद् यज्ञवाहसः  
शिक्षन्त उपारिम ॥  

#### ०३
मेदस्वता यजमानाः  
स्रुचाज्येन जुह्वतः ।  
अकामा विश्वे वो देवाः  
शिक्षन्तो नोप शेकिम ॥  

#### ०४
यद् विद्वांसो यद् अविद्वांस  
एनांसि चकृमा वयम् । [भत्त्। एनाय  
तस्मान् न इह मुञ्चत  
विश्वे देवाः सजोषसः ॥  

#### ०५
यदि जाग्रद् यदि स्वपन्न्  
एन एनस्यो ऽकरम् । +++(Bhatt. svapannayanenasyokaram)+++  
भूतं मा तस्माद् भव्यं च  
द्रुपदाद् इव मुञ्चताम् ॥  

#### ०६
द्रुपदाद् इव मुमुचानः  
स्विन्नः स्नात्वा मलाद् इव ।  
पूतं पवित्रेणाज्यं  
विश्वान् मुञ्चन्तु मैनसः ॥  

#### ०७
यद् यामं चक्रुर् निखनन्तो अग्रे  
कार्षीवणा न विदो न विद्यया ।  
वैवस्वते राजनि तज् जुहोम्य् +++(Bhatt. taṃ)+++  
अधा यज्ञियं मधुमन् नो अस्तु ॥ +++(Bhatt. yajñaṃ)+++  

#### ०८
वैवस्वतः कृणवद् भेषजानि  
मधुभागो मधुना सं सृजाति ।  
मातुर् यद् एन इषितं न आगन्  
यद् वा पितापराद्धो जिहीडे ॥  

#### ०९
यदीदं मातुर् यदि वा पितुर् नो  
भ्रातुः पुत्राद् रेषत एन आगन् । +++(Bhatt. retasa)+++  
यावन्तो अस्याः पितरः सचन्ते  
तेषां सर्वेषां शिवो अस्तु मन्युः ॥  

#### १०
अपमित्यम् अप्रतीतं यद् अस्मि  
यमस्य येन बलिना चरामि ।  
इदं तद् अग्ने अनृणो भवामि  
जीवन्न् एनः प्रति ददामि सर्वम् ॥ +++(Bhatt. ena(ḥ))+++  

### ०५०

#### ०१
इहैव सन्तः प्रति दध्म एतज्  
जीवा जीवेभ्यो नि हराम एनत् ।  
अपमित्य धान्यं यज् जघास-  
-अग्निर् मा तस्माद् अनृणं कृणोतु ॥  

#### ०२
अनृणा अस्मिन्न् अनृणाः परस्मिन्  
तृतीये नाके अनृणाः स्याम ।  
ये देवयाना उत पितृयाणाः  
सर्वान् पथो अनृणाः क्षयेम ॥  

#### ०३
यद् धस्ताभ्यां चकृमा किल्बिषम्  
अक्षम् अक्तुम् उपलिप्समानाः ।  
उग्रंपश्ये उग्रजितौ तद् अद्य-  
-अप्सरसाम् अनु दत्ताम् ऋणं नः ॥  

#### ०४
उग्रंपश्ये राष्ट्रभृतः किल्बिषं  
यद् अक्षवृत्तम् अनु दत्तं नस् तत् ।  
ऋणान् नो न ऋणम् एर्त्समानो +++(Bhatt. ṛṇān no narṇāyurecchamāno)+++  
यमस्य लोके अधिरज्जुर् आयत् ॥ +++(Bhatt. adhijarāyat)+++  

#### ०५
यस्मा ऋणं यस्य जायाम् उपैमि  
यं याचमानो अभ्यैमि देवाः ।  
ते वाचं वादिषुर् मोत्तरां +++(Bhatt. pābhiṣur; proposes pāviṣur)+++  
मद् देवपत्नी अप्सरसाव् अधीतम् ॥ +++(Bhatt. madhyevapatnī)+++  

#### ०६
यद् अदीव्यन्न् अहम् ऋणं कृणोम्य्  
अदास्यन्न् अग्न उत संगृणामि ।  
वैश्वानरो अधिपा नो वसिष्ठ  
उद् इन् नयाति सुकृतस्य लोकम् ॥  

#### ०७
वैश्वानरः पावया नः पवित्रैर्  
यत् संगरम् अभिधावाम्य् आशाम् ।  
अनाजानन् मनसा याचमानो  
यत् तत्रैनो अप तत् सुवामि ॥  

#### ०८
वैश्वानराय प्रति वेदयाम एतद्  
यद् गृणं संगरो देवतासु ।  
स एतान् पाशान् विचृतं प्र वेद-  
-अथ पक्वेन सह सं भवेम ॥  

#### ०९
यद् अन्तरिक्षं पृथिवीम् उत द्यां  
यन् मातरं पितरं वा जिहिंसिम । +++(Bhatt. proposes jihiṃsa)+++  
अग्निर् मा तस्माद् एनसो  
गार्हपत्यः प्र मुञ्चतु ॥  

#### १०
भूमिर् मातादितिर् नो जनित्रं  
भ्रातान्तरिक्षम् अभिशस्त्या नः ।  
द्यौर् नः पिता पित्र्याच् छं भवाति +++(Bhatt. pitryāt saṃ)+++  
जामिम् ऋत्वा माव पत्सि लोकात् ॥  

### ०५१

#### ०१
यत्रा सुहार्दः सुकृतो मदन्ति  
विहाय रोगं तन्वः स्वायाः ।  
अश्लोणा अङ्गैर् अह्रुताः स्वर्गे +++(Bhatt. aśloṇāṅgairahṛtāḥ+)+++  
अत्रा पश्येम पितरौ च पुत्रान् ॥ +++(Bhatt. 'trā)+++  

#### ०२
विषाणा पाशाꣳ अधि वि ष्यतु त्वद् +++(Bhatt. tvata)+++  
य उत्तमा अधमा वारुणा ये ।  
यद् दारुणा बध्यसे यच् च रज्ज्वा  
यद् भूम्यां बध्यसे यच् च वाचा ॥  

#### ०३
उदगातां भगवती  
विचृतौ नाम तारके ।  
प्रेहामृतस्य यच्छतां  
प्र यद् बद्धकमोचनम् ॥ +++(Bhatt. vaddhakamocanam)+++  

#### ०४
वि जिहीष्व लोकं कृणु  
बद्धान् मुञ्चासि बद्धकम् । +++(Bhatt. pathā)+++  
योन्या इव प्रच्युतो गर्भः  
पथः सर्वाꣳ अनु क्षया ॥  

#### ०५
तं प्रजानन् प्रति गृह्णातु विद्वान्  
प्रजापतिः प्रथमजा ऋतस्य ।  
अस्माभिर् दत्तं जरसः परस्ताद्  
अच्छिन्नं तन्तुम् अनु सं चरेम ॥  

#### ०६
ततं तन्तुम् अन्व् एके चरन्ति  
येषां दत्तम् अयनं पित्र्येण ।  
अबन्ध्व् एके ददतः प्र यच्छान्  
दातुं चेच् छिक्षान् स स्वर्ग एषाम् ॥  

#### ०७
अन्वारभेथाम् अनुसंरभेथाम्  
एतं लोकं श्रद्दधानाः सचन्ते ।  
यद् वां पूर्तं प्रविष्टम् अग्नौ  
तस्य गुप्तये दम्पती सं श्रयेथाम् ॥  

#### ०८
देवाः पितरः पितरो देवा ।  
यो ऽस्मि सो ऽस्मि सो ऽयम् अस्मि ॥  

#### ०९
स पचामि स यजामि स यजते ऽस्य ।  
शं म इष्टम् अस्तु शुनं शान्तं +++(Bhatt. śvamaya iṣṭam; the emend. is also Bhatt.'s)+++  
शिवं कृतं तस्मान् मा यवम् ॥  

#### १०
नाके राजन् प्रति तिष्ठ  
तत्रैतत् प्रति तिष्ठतु ।  
विद्धि पूर्तस्य नो राजन्  
स देव सुमना भव ॥  

### ०५२

#### ०१
अपास्माद् ब्राह्मणीसन्धाम्  
अपधारान् नि दध्मसि ।  
इन्द्राग्नी नः सवेदसाव्  
अर्णवाद् अधि मुञ्चताम् ॥  

#### ०२
नमस् ते ब्राह्मणीसन्धे  
परेहि यत एयथ  
यो ऽस्मान् द्वेष्टि यं च वयं द्विष्मस्  
तं ते प्र सुवामि तम् अधि प्र सूताः ॥ +++(Bhatt. prasūtā)+++  

#### ०३
अपारं त्वाहुर् अर्णवम्  
अनिनायां न ये विदुः । +++(Bhatt. anināyāṃ; read aniryājyaṃ?)+++  
यस् ते वेदोदरम् आस्यं  
महत् साक्षाद् वेद मुखं  
तव नियाजं तव ते विदुः ॥  

#### ०४
इन्द्रेण क्ल्̥प्ता योनिर्  
नरको अस्याः कुलायम् ।  
महान् समुद्रो रजसो विमानः  
स्वर्गे लोके अपि नः कृणोतु ॥  

### ०५३

#### ०१
तस्यौदनस्य बृहस्पतिः शिरो ब्रह्म मुखं  
सूर्याचन्द्रमसाव् अक्ष्यौ बृहद्रथन्तरे श्रोत्रे ।  
अग्निर् आस्यं विद्युज् जिह्वा  
मरुतो दन्ताः पवमानः प्राणः ॥  

#### ०२
ओषधयो लोमानि वनस्पतयः केशाः  
समुद्रो मूत्रम् अश्विना प्रपदे ।  
चरुं पञ्चबिलम् उखं घर्मम् अभीन्धे ॥  

#### ०३
चक्षुर् मुसलं काम उलूखलं  
दितिः शूर्पम् अदितिः शूर्पग्राही वातो अपाविनक् । +++(Bhatt. apāvinat)+++  
गावस् तण्डुला अश्वाः कणा मशकास् तुषाः  
कब्रु फलीकरणाः श्यामम् अयो लोहितम् अयो ऽस्य मांसम् ॥  

#### ०४
त्रपु भस्मार्जुनम् अस्थीनि +++(Bhatt. tripu)+++  
हरितं वर्णः पुष्कलं गन्धः ।  
खलः पात्रम् उष्टारौ बाहू स्फ्याव् अंसौ  
गुदा वरत्रा ईषानूक्यं युगानि जत्रवः ॥  

#### ०५
ऋतं हस्ताभिषेचनं कुल्योपसेचनम्  
आर्तवाः पक्तारो अग्निः प्राशीता ब्राह्मणः प्रतिग्रहीता ॥  

### ०५४

#### ०१
तस्यौदनस्य भूमिः कुम्भी द्यौर् अपिधानं  
शिरो ऽभ्रम् ऊष्मा नीहारो बृहद् आयवनं रथन्तरं दर्विः ।  
दिशः पार्श्वे सीताः पर्शवः सिकता ऊबध्यं +++(Bhatt. siktā ubhadyaṃ)+++  
पललम् उपस्तरणम् अहोरात्रे विक्रमणे ओदनस्य ॥  

#### ०२
वर्षं प्रोक्षणं मरुतः पर्यैन्धत किष्करवः परिधयः ।  
ऋचा कुम्भ्य् अधिधीयत आर्त्विज्येन प्रेष्यते ब्रह्मणा प्रति गृह्यते ॥ +++(Bhatt. adhidhīhitārtvijyena; the emendation is based on Bhatt.'s proposal)+++  

#### ०३
य एतस्यौदनस्यैवं महिमानं विद्यात् ।  
नाल्प इति ब्रूयान् नानुपसेचन इति नेदं च किं चेति ॥  

#### ०४
यावद् दाताभिमनस्येत्  
तं नातिवदेत् ।  
ओदनेन यज्ञवचः  
सर्वे लोकाः समाप्याः ॥  

#### ०५
यस्मिन् समुद्रो द्यौर् भूमिस्  
त्रयो ऽवरपरं श्रिताः ॥  

### ०५५

#### ०१
ब्रह्मवादिनो वदन्ति  
प्रत्यञ्चम् ओदनं प्राशीः पराञ्चां +++(Bhatt. parāñcā)+++  
त्वम् ओदनं प्राशीस् त्वाम् ओदना इति ।  
कस्यैनं शीर्ष्णा प्राशीः ॥  

#### ०२
(…) । +++(see 1abc)+++  
कस्यैनं मुखेन प्राशीः ॥  

#### ०३
(…) । +++(see 1abc)+++  
कस्यैनम् अक्षीभ्यां प्राशीः ॥  

#### ०४
(…) । +++(see 1abc)+++  
कस्यैनं श्रोत्राभ्यां प्राशीः ॥  

#### ०५
(…) । +++(see 1abc)+++  
कस्यैनम् आस्येन प्राशीः ॥  

#### ०६
(…) । +++(see 1abc)+++  
कस्यैनं जिह्वया प्राशीः ॥  

#### ०७
(…) । +++(see 1abc)+++  
कस्यैनं दन्तैः प्राशीः ॥  

#### ०८
(…) । +++(see 1abc)+++  
कस्यैनं प्राणैः प्राशीः ॥  

#### ०९
(…) । +++(see 1abc)+++  
कस्यैनम् उरसा प्राशीः ॥  

#### १०
(…) । +++(see 1abc)+++  
कस्यैनं व्यचसा प्राशीः ॥  

#### ११
(…) । +++(see 1abc)+++  
कस्यैनं पृष्ठेन प्राशीः ॥  

#### १२
(…) । +++(see 1abc)+++  
कस्यैनम् उदरेण प्राशीः ॥  

#### १३
(…) । +++(see 1abc)+++  
कस्यैनं वस्तिना प्राशीः ॥  

#### १४
(…) । +++(see 1abc)+++  
कस्यैनम् ऊरुभ्यां प्राशीः ॥  

#### १५
(…) । +++(see 1abc)+++  
कस्यैनम् अष्ठीवद्भ्यां प्राशीः ॥  

#### १६
(…) । +++(see 1abc)+++  
कस्यैनं पद्भ्यां प्राशीः ॥  

#### १७
(…) । +++(see 1abc)+++  
कस्याम् एनं प्रतिष्ठायां प्राशीः ॥  

#### १८
ब्रह्मवादिनो वदन्ति  
प्रत्यञ्चम् ओदनं प्राशीः पराञ्चां +++(Bhatt. parāñcā)+++  
त्वम् ओदनं प्राशीस् त्वाम् ओदना इति ।  
कस्यैनं हस्ताभ्यां प्राशीः ॥  

### ०५६

#### ०१
ततश् चैनम् अन्येन शीर्ष्णा प्राशीर्  
येनैतम् अग्रे प्राश्नन् ।  
शिरस् ते वि पतिष्यतीत्य् एनम् आह ॥  

#### ०२
ततश् चैनम् अन्येन मुखेन प्राशीर्  
येनैतम् अग्रे प्राश्नन् ।  
शिरस् ते वि ह्वरिष्यतीत्य् एनम् आह ॥  

#### ०३
ततश् चैनम् अन्याभ्याम् अक्षीभ्यां प्राशीर्  
याभ्याम् एतम् अग्रे प्राश्नन् ।  
अन्धो भविष्यसीत्य् एनम् आह ॥  

#### ०४
ततश् चैनम् अन्याभ्यां श्रोत्राभ्यां प्राशीर्  
याभ्याम् एतम् अग्रे प्राश्नन् ।  
बधिरो भविष्यसीत्य् एनम् आह ॥  

#### ०५
ततश् चैनम् अन्येनास्येन प्राशीर्  
येनैतम् अग्रे प्राश्नन् ।  
वाक् ते ऽप क्रमिष्यतीत्य् एनम् आह ॥  

#### ०६
ततश् चैनम् अन्यया जिह्वया प्राशीर्  
येनैतम् अग्रे प्राश्नन् ।  
जिह्वा ते पूर्वा मरिष्यतीत्य् एनम् आह ॥  

#### ०७
ततश् चैनम् अन्यैर् दन्तैः प्राशीर्  
यैर् एतम् अग्रे प्राश्नन् ।  
दन्तास् ते शत्स्यन्तीत्य् एनम् आह ॥  

#### ०८
ततश् चैनम् अन्यैः प्राणैः प्राशीर्  
यैर् एतम् अग्रे प्राश्नन् ।  
प्राणस् त्वा हास्यतीत्य् एनम् आह ॥  

#### ०९
ततश् चैनम् अन्येनोरसा प्राशीर्  
येनैतम् अग्रे प्राश्नन् ।  
कृष्या न रात्स्यसीत्य् एनम् आह ॥  

#### १०
ततश् चैनम् अन्येन व्यचसा प्राशीर्  
येनैतम् अग्रे प्राश्नन् ।  
राजयक्ष्मस् त्वा हनिष्यतीत्य् एनम् आह ॥  

#### ११
ततश् चैनम् अन्येन पृष्ठेन प्राशीर्  
येनैतम् अग्रे प्राश्नन् ।  
विद्युत् त्वा हनिष्यतीत्य् एनम् आह ॥  

#### १२
ततश् चैनम् अन्येनोदरेण प्राशीर्  
येनैतम् अग्रे प्राश्नन्  
वरुणस् त्वा हनिष्यतीत्य् एनम् आह ॥  

#### १३
ततश् चैनम् अन्येन वस्तिना प्राशीर्  
येनैतम् अग्रे प्राश्नन् ।  
अप्सु मरिष्यसीत्य् एनम् आह ॥  

#### १४
ततश् चैनम् अन्याभ्याम् ऊरुभ्यां प्राशीर्  
याभ्याम् एतम् अग्रे प्राश्नन् ।  
ऊरू ते ऽव पत्स्येते इत्य् एनम् आह ॥ +++(Bhatt. patvete)+++  

#### १५
ततश् चैनम् अन्याभ्याम् अष्ठीवद्भ्यां प्राशीर्  
याभ्याम् एतम् अग्रे प्राश्नन् । +++(Bhatt. (error?) yenaitam)+++  
स्रामो भविष्यसीत्य् एनम् आह ॥  

#### १६
ततश् चैनम् अन्याभ्यां पद्भ्यां प्राशीर्  
याभ्याम् एतम् अग्रे प्राश्नन् ।  
सर्पस् त्वा हनिष्यतीत्य् एनम् आह ॥  

#### १७
ततश् चैनम् अन्यस्यां प्रतिष्ठयां प्राशीर्  
यस्याम् एतम् अग्रे प्राश्नन् ।  
अप्रतिष्ठानो भविष्यसीत्य् एनम् आह ॥  

#### १८
ततश् चैनम् अन्याभ्यां हस्ताभ्यां प्राशीर्  
याभ्याम् एतम् अग्रे प्राश्नन् ।  
ब्राह्मणं हनिष्यसीत्य् एनम् आह ॥  

### ०५७

#### ०१
तम् अहं न प्रत्यञ्चं न पराञ्चं  
नाहम् ओदनं न माम् ओदनः ।  
ओदन एवौदनं प्राशीद् बृहस्पतिना शीर्ष्णा ॥  

#### ०२
(…) +++(see 1abc)+++  
(…) प्राशीद् ब्रह्मणा मुखेन ॥  

#### ०३
(…) +++(see 1abc)+++  
(…) प्राशीत् सूर्याचन्द्रमसाभ्याम् अक्षीभ्याम् ॥  

#### ०४
(…) +++(see 1abc)+++  
(…) प्राशीद् बृहद्रथन्तराभ्यां श्रोत्राभ्याम् ॥  

#### ०५
(…) +++(see 1abc)+++  
(…) प्राशीद् अग्नेर् आस्येन ॥  

#### ०६
(…) +++(see 1abc)+++  
(…) प्राशीद् विद्युता जिह्वया ॥  

#### ०७
(…) +++(see 1abc)+++  
(…) प्राशीन् मरुद्भिर् दन्तैः ॥  

#### ०८
(…) +++(see 1abc)+++  
(…) प्राशीत् सप्तऋषिभिः प्राणैः ॥  

#### ०९
(…) +++(see 1abc)+++  
(…) प्राशीत् पृथिव्योरसा ॥  

#### १०
(…) +++(see 1abc)+++  
(…) प्राशीद् अन्तरिक्षेण व्यचसा ॥  

#### ११
(…) +++(see 1abc)+++  
(…) प्राशीद् दिवा पृष्ठेन ॥  

#### १२
(…) +++(see 1abc)+++  
(…) प्राशीद् वरुणस्योदरेण ॥  

#### १३
(…) +++(see 1abc)+++  
(…) प्राशीत् समुद्रेण वस्तिना ॥  

#### १४
(…) +++(see 1abc)+++  
(…) प्राशीन् मित्रावरुणयोर् ऊरुभ्याम् ॥  

#### १५
(…) +++(see 1abc)+++  
(…) प्राशीद् ऋतस्याष्ठीवद्भ्याम् ॥  

#### १६
(…) +++(see 1abc)+++  
(…) प्राशीत् सवितुः पद्भ्याम् ॥  

#### १७
(…) +++(see 1abc)+++  
(…) प्राशीद् अस्यां प्रतिष्ठायां प्राशीत् ॥  

#### १८
तम् अहं न प्रत्यञ्चं न पराञ्चं  
नाहम् ओदनं न माम् ओदनः ।  
ओदन एवौदनं प्राशीत् सत्यस्य हस्ताभ्याम् ॥  

#### १९
त एनं प्राशिषुस् त एनम् आरूरुहन् त एनम् अजीगमन् । +++(ārūruhan emend. Bhatt.)+++  
एतस्माद् वै लोका लोकांस् त्रयस्त्रिंशतं प्रजापतिर् निर्मिमीत ॥ +++(Bhatt. nimimīta; the emendation is his)+++  

#### २०
तस्य गुप्तये यज्ञान् असृजन्त देवाः ।  
ये त्रयस्त्रिंशत् प्रजापतिसृष्टाः पुण्यलोकाः ।  
ते ऽस्य सर्वे ऽभिजिता अवरुद्धा भवन्ति य एवं वेद ॥  

### ०५८

#### ०१
एष वा ओदनः सर्वाङ्गः सर्वात्मा सर्वपरुः सर्वपात् सर्वपृष्ठः ।  
सर्वाङ्गः सर्वात्मा सर्वपरुः सर्वपात् सर्वपृष्ठो भवति य एवं वेद ॥  

#### ०२
य एवं विदुष उपद्रष्टा भवत्य् उपद्रष्टा प्राणं रुणद्धि ।  
न च प्राणं रुणद्ध्य् अथ सर्वस्वं जीयते ॥ +++(Bhatt. aca)+++  

#### ०३
न च सर्वस्वं जीयते ऽथैनम् आहाप्रतिष्ठानो ऽनायतनो मरिष्यसीति ।  
अप्रतिष्ठान एवानायतनो म्रियते य एवं विदुष उपद्रष्टा भवति ॥  



### ०५९

#### ०१
केन पार्ष्णी आभृते पूरुषस्य  
केन मांसं संभृतं केन गुल्फौ ।  
केनाङ्गुलीः पेशिनीः केन खानि  
केनोच्छृङ्खौ मध्यतः कः प्रतिष्ठाः ॥  

#### ०२
कस्मान् नु गुल्फाव् अधराव् अकृण्वन्न्  
अष्ठीवन्ता उत्तरौ पूरुषस्य ।  
निरृत्य जङ्घे नि दधुः क्व स्विज् +++(Bhatt. nirhṛtya)+++  
जानुनोः सन्धी क इमौ जजान ॥  

#### ०३
चतुष्टयं युज्यते संहितान्तं  
जानुभ्याम् ऊर्ध्वं शिथिरं कबन्धम् ।  
श्रोणी यद् ऊरु क उ तज् जजान +++(Bhatt. uru)+++  
याभ्यां कुसिन्धं सुधृतं बभूव ॥  

#### ०४
कति देवाः कतमे त आसन्  
य उरश् चिक्युर् अग्रियं पूरुषस्य ।  
कति स्तनौ नि दधुः कः कफोडौ  
कति स्कन्धान् कति पृष्टीर् अचिन्वन् ॥  

#### ०५
को अस्य बाहू सम् अभरद्  
वीर्यं कृणवाद् इति ।  
अंसौ को अस्य तद् देवः  
कुसिन्ध आ दधाद् अधि ॥ +++(Bhatt. kasindha)+++  

#### ०६
मस्तिष्कम् अस्य यतमो ललाटं  
कृकाटिकां प्रथमो यः कपालम् ।  
चित्वा चित्यं पुरुषस्य हन्वोर् +++(Bhatt. hanor)+++  
दिवं रुरोह कतमः स देवः ॥  

#### ०७
कः सप्त खानि वि ततर्द शीर्ष्णि +++(Bhatt. śīrṣāṇi)+++  
कर्णाव् इमाव् अक्षणी नासिके मुखम् ।  
येषां पुरुत्रा विजयस्य मह्मनि +++(Bhatt. madmani)+++  
चतुष्पादो द्विपादो यन्ति यामम् ॥  

#### ०८
हन्वोर् हि जिह्वाम् अदधात् पुरूचीम्  
अधा महीम् अधि शिश्राय वाचम् ।  
स आ वरीवर्ति महिना व्योमन्न्  
अपो वसानः क उ चित् प्र वेद ॥  

#### ०९
मूर्धानम् अस्य संसीव्य-  
-अथर्वा हृदयं च यत् ।  
मस्तिष्काद् ऊर्ध्वं प्रैरयत्  
पवमानो ऽधि शीर्ष्णः ॥  

#### १०
तद् वा अथर्वणः शिरो  
देवकोशः समुब्जितः ।  
तत् प्राणो अभि रक्षतु  
श्रियम् अन्नम् अथो मनः ॥  

### ०६०

#### ०१
प्रियाप्रियाणि बहुला  
स्वप्नं संबाधतन्द्र्यः ।  
आनन्दम् उग्रो नन्दांश् च  
तान् उद् वहति पूरुषः ॥  

#### ०२
आर्तिर् अवर्तिर् निरृतिः +++(Bhatt. avarti)+++  
कुतो नु पुरुषे ऽमतिः ।  
राद्धिः समृद्धिर् अव्यृद्धिर् +++(Bhatt. advṛddhir)+++  
मतिर् उदितयः कुतः ॥  

#### ०३
को अस्मिन्न् आपो अदधाद् विषूवृतः  
पुरूच्युतः सिन्धुसृत्याय जाताः ।  
तीव्रारुणा लोहिनीस् ताम्रधूम्रा  
ऊर्ध्वा अवाचीः पुरुषे तिरश्चीः ॥  

#### ०४
को अस्मिन् प्राणम् अदधात्  
को अपानं व्यानम् उ ।  
समानम् अस्मिन् को देवो  
ऽधि शिश्राय पूरुषे ॥  

#### ०५
को अस्मिन् रूपम् अदधात्  
को मह्मानं च नाम च ।  
गातुं को अस्मिन् कः केतुं  
कश् चरित्राणि पूरुषे ॥  

#### ०६
को अस्मिन् रेतो अदधात्  
तन्तुर् आ तायताम् इति ।  
मेधां को अस्मिन्न् अध्य् औहत्  
को बाणं को नृतो दधौ ॥  

#### ०७
को वाससा पर्य् अदधात्  
को अस्यायुर् अकल्पयत् ।  
बलं को अस्मै प्रायच्छत्  
को अस्याकल्पयज् जवम् ॥  

#### ०८
को अस्मिन् यज्ञम् अदधाद्  
एको अग्रे अधि पूरुषे ।  
को अस्मिन् सत्यं को ऽनृतं  
को मृत्युं को ऽमृतं दधौ  

#### ०९
केनापो अन्व् अतनुत  
केनाहर् अकृणोद् रुचे ।  
उषसं केनान्वैन्ध  
केन सायंभवं ददे ॥  

#### १०
केनेमां भूमिम् और्णोत्  
केन पर्य् अभवद् दिवम् ।  
केनाभि मह्ना पर्वतान्  
केन कर्माणि पूरुषः ॥  

### ०६१

#### ०१
केन देवाꣳ अनु क्षियति +++(Bhatt. kṣati)+++  
केन दैवीर् अजनयद् दिशः ।  
केनेदम् अन्यन् नक्षत्रं +++(Bhatt. anyaṃ)+++  
केन सत् क्षत्रम् उच्यते ॥  

#### ०२
केन पर्जन्यम् आप्नोति  
केन सोमं विचक्षणम् ।  
केनेमम् अग्निं पुरुषः  
केन संवत्सरं ममे ॥  

#### ०३
केनेयं भूमिर् निहिता  
केन द्यौर् उत्तरा हिता ।  
केनेदम् ऊर्ध्वं तिर्यक् च-  
-अन्तरिक्षं व्यचो हितम् ॥  

#### ०४
ब्रह्मणा भूमिर् निहिता  
ब्रह्म द्याम् उत्तरां दधौ ।  
ब्रह्मेदम् ऊर्ध्वं तिर्यक् च-  
-अन्तरिक्षं व्यचो हितम् ॥  

#### ०५
केन श्रोत्रियम् आप्नोति  
केनेमं परमेष्ठिनम् ।  
केन यज्ञश् च श्रद्धा च  
केनास्मिन् निहितं मनः ॥  

#### ०६
ब्रह्म श्रोत्रियम् आप्नोति  
ब्रह्मेमं परमेष्ठिनम् ।  
ब्रह्म यज्ञश् च श्रद्धा च  
ब्रह्मास्मिन् निहितं मनः ॥  

#### ०७
क इदम् अस्थ्य् असृजत  
क इदं मांसं सम् अभरत् ।  
क इमां त्वचं च लोम च  
क इदं रूपं सम् ऐरयत् ॥  

#### ०८
ब्रह्मास्थ्य् असृजत  
ब्रह्म मांसं सम् अभरत् ।  
ब्रह्म त्वचं च लोम च  
ब्रह्म रूपं सम् ऐरयत् ॥  

#### ०९
क इदं चक्षुर् असृजत  
कः प्राणं खेष्व् आवयत् । +++(Bhatt. āmayat)+++  
क इदं मनश् च वाचं च  
क इमां सम् अभरत् पुरम् ॥  

#### १०
ब्रह्म चक्षुर् असृजत  
ब्रह्म खे प्राणम् आवयत् ।  
ब्रह्म मनश् च वाचं च  
ब्रह्म सम् अभरत् पुरम् ॥  

### ०६२

#### ०१
नैनं चक्षुर् जहाति  
न प्राणो जरसः पुरः ।  
पुरं यो ब्रह्मणो वेद  
यस्मात् पुरुष उच्यते ॥  

#### ०२
यो वै तां ब्रह्मणो वेद-  
-अमृतेनावृतां पुरम् । +++(Bhatt. āmṛtāṃ)+++  
तस्मै ब्रह्म च ब्राह्म्याश् च-  
-आयुष् प्राणं प्रजां ददुः ॥  

#### ०३
अष्टाचक्रा नवद्वारा  
देवाणां पूर् अयोध्या ।  
तस्यां हिरण्ययः कोशः  
स्वर्गो ज्योतिषावृतः ॥  

#### ०४
तस्मिन् हिरण्यये कोशे  
त्र्यरे त्रिप्रतिष्ठिते । +++(Bhatt. triyare)+++  
तस्मिन् यद् अन्तर् आत्मन्वत्  
तद् वै ब्रह्मविदो विदुः ॥  

#### ०५
प्रभ्राजमानां हरिणीं  
यशसा संपरीवृताम् ।  
पुरं हिरण्मयीं ब्रह्मा  
विवेशापराजिताम् ॥  

### ०६३

#### ०१
अयं ते वरणो मणिः +++(Bhatt. varuṇo)+++  
सपत्नक्षयणः कृतः ।  
तेना रभस्व त्वं शत्रून्  
प्र मृणीहि दुरस्यतः ॥  

#### ०२
ऐनाञ् छृणीहि प्र मृणा रभस्व  
मणिस् ते अस्तु पुरएता पुरस्तात् ।  
अवारयन्त वरणेन देवा +++(Bhatt. varuṇena)+++  
अभ्याचारम् असुराणां श्वःश्वः ॥ +++(Bhatt. svaryat)+++  

#### ०३
आ त्वारक्षद् वरणो विश्वभेषजः +++(Bhatt. varuṇo)+++  
सहस्राक्षो हरितो हिरण्ययः ।  
यस् ते शत्रून् अधरान् पातयासि  
पूर्वस् तान् दभ्नुहि य उ त्वा द्विषन्ति ॥  

#### ०४
अयं ते कृत्यां विततां  
पौरुषेयम् अयं वधम् ।  
अयं ते सर्वं पाप्मानं  
वरणो वारयिष्यते ॥ +++(Bhatt. varuṇo)+++  

#### ०५
वरणो वारयाता +++(Bhatt. varuṇo)+++  
इदं देवो वनस्पतिः ।  
यक्ष्मः प्रविष्टो यो ऽस्मिन्  
तम् उ देवा अवीवरन् ॥  

#### ०६
स्वप्नं सुप्त्वा यदि पश्यासि पापं  
मृगः सृतिं यति धावाद् अजुष्टाम् । +++(Bhatt. śṛti … dhāyāyaduṣṭam)+++  
परिक्षवाच् छकुनेः पापवादाद्  
अयं मणिर् वरणो वारयातै ॥ +++(Bhatt. varuṇo)+++  

#### ०७
अरात्या मा निरृत्या  
अभिचाराद् अथो भयात् ।  
मृत्योर् ओजीयसो वधात्  
त्वं वरण वारय ॥ +++(Bhatt. varuṇa)+++  

#### ०८
वरणेन प्रव्यथिता +++(Bhatt. varuṇena)+++  
भ्रातृव्या मे सबन्धवः ।  
असूर्तं रजो ऽप्य् अगुस् +++(Bhatt. asūrtāṃ)+++  
ते यन्त्व् अधमं तमः ॥  

#### ०९
यन् मे माता यन् मे पिता भ्रातरो  
यच् च मे स्वा यद् एनश् चकृमा वयम् ।  
तस्मान् नो वारयिष्यते  
ऽयं देवो वनस्पतिः ॥  

#### १०
अरिष्टो ऽहम् अरिष्टगुर्  
आयुष्मान् सर्वपूरुषः ।  
तं मायं वरणो मणिः +++(Bhatt. varuṇo)+++  
परि पातु दिशोदिशः ॥  

### ०६४

#### ०१
अयं मे वरण उरसि +++(Bhatt. varuṇa)+++  
राजा देवो वनस्पतिः ।  
स मे क्षत्रं च राष्ट्रं च  
पशून् ओजश् च मे दधत् ॥  

#### ०२
इमं बिभर्मि वरणम् +++(Bhatt. varuṇaṃ)+++  
आयुष्माञ् छतशारदः । +++(āyuṣmāṃ)+++  
स मे शत्रून् वि बाधताम्  
इन्द्रो दस्यून् इवासुरान् ॥  

#### ०३
यथा वातो वनस्पतीन्  
जीर्णान् भनक्त्य् ओजसा ।  
एवा सपत्नांस् त्वं भङ्धि  
पूर्वाञ् जातान् उतापरान् +++(Bhatt. pūrvāṃ)+++  
वरणस् त्वाभि रक्षतु ॥ +++(Bhatt. varuṇas)+++  

#### ०४
यथा वातेन प्रक्षीणा  
वृक्षाः शेरे न्यर्पिताः ।  
(एवा सपत्नांस्) त्वं सर्वान्  
प्र क्षिणीहि न्यर्पय  
पूर्वाञ् जातान् उतापरान्  
वरणस् (त्वाभि रक्षतु) ॥ +++(Bhatt. varuṇas)+++  

#### ०५
यथा वातश् चाग्निश् च  
सर्वान् प्सातो वनस्पतीन् ।  
एवा सपत्नांस् त्वं प्साहि  
पूर्वाञ् जातान् उतापरान्  
वरणस् त्वाभि रक्षतु ॥ +++(Bhatt. varuṇas)+++  

#### ०६
तांस् त्वं प्र छिन्धि वरण +++(Bhatt. varuṇa)+++  
पुरा दिष्टात् पुरायुषः ।  
य इमं पशुषु दिप्सन्ति  
ये चास्य राष्ट्रदिप्सवः ॥  

#### ०७
यथा सूर्यो अतिभाति  
यथास्मिन् तेज आहितम् ।  
एवा सपत्नांस् त्वं सर्वान्  
अति भाहि श्वःश्वो  
वरणस् त्वाभि रक्षतु ॥ +++(Bhatt. varuṇas)+++  

#### ०८
यथा यशः पृथिव्यां  
यथास्मिञ् जातवेदसि ।  
एवा मे वरणो मणिः +++(Bhatt. varuṇo)+++  
कीर्तिं भूतिं नि यच्छतु  
तेजसा मा सम् उक्षतु  
यशसा सम् अनक्तु माम् ॥  

#### ०९
यथा यशो अग्निहोत्रे  
वषट्कारे यथा यशः ।  
(…) ॥ +++(see 8cdef)+++  

#### १०
यथा यशः सोमपीथे  
मधुपर्के यथा यशः ।  
(…) ॥ +++(see 8cdef)+++  

### ०६५

#### ०१
यथा यशः कन्यायां  
यथास्मिन् संभृते रथे ।  
(…) ॥ +++(see 16.64.8cdef)+++  

#### ०२
यथा यशश् चन्द्रमस्य्  
आदित्ये च नृचक्षसि ।  
(…) ॥ +++(see 16.64.8cdef)+++  

#### ०३
यथा यशः प्रजापतौ  
यथास्मिन् परमेष्ठिनि ।  
(…) ॥ +++(see 16.64.8cdef)+++  

#### ०४
यथा देवेष्व् अमृतं  
यथैषु सत्यम् आहितम् ।  
एवा मे वरणो मणिः +++(Bhatt. varuṇo)+++  
कीर्तिं भूतिं नि यच्छतु  
तेजसा मा सम् उक्षतु  
यशसा सम् अनक्तु माम् ॥  



### ०६६

#### ०१
अस्य वामस्य पलितस्य होतुस्  
तस्य भ्राता मध्यमो अस्त्य् अश्नः ।  
तृतीयो भ्राता घृतपृष्ठो अस्य-  
-अत्रापश्यं विश्पतिं सप्तपुत्रम् ॥  

#### ०२
सप्त युञ्जन्ति रथम् एकचक्रम्  
एको अश्वो वहति सप्तनामा ।  
त्रिनाभि चक्रम् अजरम् अनर्वं  
यस्मिन्न् इमा विश्वा भुवनानि तस्थुः ॥  

#### ०३
इमा रथम् अधि ये सप्त तस्थुः  
सप्तचक्रं सप्त वहन्त्य् अश्वाः ।  
सप्त स्वासरो अभि सं नवन्त  
यत्र गवां निहिता सप्त नामा ॥  

#### ०४
को ददर्श प्रथमं जायमानम्  
अस्थन्वन्तं यद् अनस्था बिभर्ति ।  
भूम्या असुर् असृग् आत्मा क्व स्वित्  
को विद्वांसम् उप गात् प्रष्टुम् एतत् ॥  

#### ०५
पाकः पृच्छामि मनसाविजानन्  
देवानाम् एना निहिता पदानि ।  
वत्से बष्कये ऽधि सप्त तन्तून्  
वि तत्निरे कवय ओतवा उ ॥  

#### ०६
अचिकित्वांश् चिकितुषश् चिद् अत्र  
कवीन् पृच्छामि विद्मने न विद्वान् ।  
वि यस् तस्तम्भ षड् इमा रजांस्य्  
अजस्य रूपे किम् अपि स्विद् एकम् ॥  

#### ०७
इह ब्रवीतु य ईम् अङ्ग वेद-  
-अस्य वामस्य निहितं पदं वेः ।  
शीर्ष्णः क्षीरं दुह्रते गावो अस्य  
वव्रिं वसाना उदकं पदापुः ॥  

#### ०८
माता पितरम् ऋत आ बभाज  
धीत्य् अग्रे मनसा सं हि जग्मे ।  
सा बीभत्सुर् गर्भरसा निविद्धा  
नमस्वन्त इद् उपवाकम् ईयुः ॥  

#### ०९
युक्ता मातासीद् धुरि दक्षिणाया  
अतिष्ठद् गर्भो वृजनीष्व् अन्तः ।  
अमीमेद् वत्सो अनु गाम् अपश्यद्  
विश्वरूप्यं त्रिषु योजनेषु ॥  

#### १०
तिस्रो मातॄस् त्रीन् पितॄन् बिभ्रद् एक  
ऊर्ध्वस् तस्थौ नेम् अव ग्लापयन्ति ।  
मन्त्रयन्ते दिवो अमुष्य पृष्ठे  
विश्वविदं वाचम् अविश्वमिन्वाम् ॥  

### ०६७

#### ०१
द्वादशारं नहि तज् जराय  
वर्वर्ति चक्रं परि द्याम् ऋतस्य ।  
आ पुत्रा अग्ने मिथुनासो अत्र  
सप्त शतानि विंशतिश् च तस्थुः ॥  

#### ०२
पञ्चपादं पितरं द्वादशाकृतिं  
दिव आहुः परे अर्धे पुरीषिणम् ।  
अथेमे अन्य उपरि विचक्षणं  
सप्तचक्रे षडर आहुर् अर्पितम् ॥  

#### ०३
पञ्चारे चक्रे परिवर्तमाने  
तस्मिन्न् आ तस्थुर् भुवनानि विश्वा ।  
तस्य नाक्षस् तप्यते भूरिभारः  
सनाद् एव न छिद्यते सनाभिः ॥  

#### ०४
सनेमि चक्रम् अजरं वि वावृत  
उत्तानायां दश युक्ता वहन्ति ।  
सूर्यस्य चक्षू रजसैत्य् आवृतं  
यस्मिन्न् आ विश्वा भुवनान्य् आर्पिता ॥  

#### ०५
साकंजानां सप्तथम् आहुर् एकजं  
षड् इद् यमा ऋषयो देवजा इति ।  
तेषाम् इष्टानि विहितानि धामशः  
स्थात्रे रेजन्ते विकृतानि रूपशः ॥  

#### ०६
स्त्रियः सतीस् ताꣳ उ मे पुंस आहुः  
पश्यद् अक्षण्वान् न वि चेतद् अन्धः । +++(Bhatt. akṣanvāṃ)+++  
कविर् यः पुत्रः स ईम् आ चिकेत  
यस् ता विजानात् स पितुष् पितासत् ॥  

#### ०७
अवः परेण पर एनावरेण  
पदा वत्सं बिभ्रती गौर् उद् अस्थात् ।  
सा कद्रीची कं स्विद् अर्धं परागात्  
सा क्व स्वित् सूते नहि यूथे अस्मिन् ॥  

#### ०८
अवः परेण पितरं यो अस्य-  
-अनुवेद पर एनावरेण ।  
कवीयमानः क इह प्र वोचद् देवं  
मनः कुतो अधि प्रजातम् ॥  

#### ०९
ये अर्वाञ्चस् ताꣳ उ पराच आहुर्  
ये पराञ्चस् ताꣳ उ अर्वाच आहुः ।  
इन्द्रश् च या चक्रथुः सोम तानि  
धुरा नि युक्ता रजसो वहन्ति ॥  

#### १०
द्वा सुपर्णा सयुजा सखाया  
समानं वृक्षं परि षस्वजाते ।  
तयोर् अन्यः पिप्पलं स्वाद्व् अत्त्य्  
अनश्नन्न् अन्यो अभि चाकशीति ॥  

#### ११
यस्मिन् वृक्षे मध्वदः सुपर्णा  
निविशन्ते सुवते चाधि विश्वे ।  
तस्येद् आहुः पिप्पलं स्वाद्व् अग्रे  
तन् नोन् नशद् यः पितरं न वेद ॥  

#### १२
यत्रा सुपर्णा अमृतस्य भक्षम्  
अनिमेषं विदथाभिस्वरन्ति ।  
इनो विश्वस्य भुवनस्य गोपाः  
स मा धीरः पाकम् अत्रा विवेश ॥  

### ०६८

#### ०१
यद् गायत्रे अधि गायत्रम् आहितं  
त्रैष्टुभाद् वा त्रैष्टुभं निरतक्षत ।  
यद् वा जगज् जगत्य् आहितं पदं  
य इत् तद् विदुस् ते अमृतत्वम् आनशुः ॥  

#### ०२
गायत्रेण प्रति मिमीते अर्कम्  
अर्केण साम त्रैष्टुभेन वाकम् ।  
वाकेन वाकं द्विपदा चतुष्पदा-  
-अक्षरेण मिमते सप्त वाणीः ॥  

#### ०३
जगता सिन्धुं दिव्य् अस्कभायद्  
रथन्तरे सूर्यं पर्य् अपश्यत् ।  
गायत्रस्य समिधस् तिस्र आहुस्  
ततो मह्ना प्र रिरिचे महित्वा ॥  

#### ०४
उप ह्वये सुदुघां धेनुम् एतां  
सुहस्तो गोधुग् उत दोहद् एनाम् ।  
श्रेष्ठं सवं सविता साविषन्  
नो ऽभीद्धो घर्मस् तद् उ षु प्र वोचम् ॥  

#### ०५
हिंकृण्वती वसुपत्नी वसूनां  
वत्सम् इच्छन्ती मनसाभ्य् आगात् ।  
दुहाम् अश्विभ्यां पयो अघ्न्येयं  
सा वर्धतां महते सौभगाय ॥  

#### ०६
गौर् अमीमेद् अभि वत्सं मिषन्तं  
मूर्धानं हिङ्ङ् अकृणोन् मातवा उ ।  
सृक्वाणं घर्मम् अभि वावशाना  
मिमाति मायुं पयते पयोभिः ॥  

#### ०७
अयं स शिङ्क्ते येन गौर् अभीवृता  
मिमाति मायुं ध्वसनाव् अधि श्रिता ।  
सा चित्तिभिर् नि चकार मर्त्यं  
विद्युद् भवन्ती प्रति वव्रिम् औहत ॥  

#### ०८
विद्युद् दद्राणां सलिलस्य पृष्ठे  
युवानं सन्तं पलितो जगार ।  
देवस्य पश्य काव्यं महित्वाद्या  
ममार स ह्यः सम् आन ॥  

#### ०९
अनच् छये तुरगातु जीवम् +++(Bhatt. anacchraye)+++  
एजद् ध्रुवं मध्य आ पस्त्यानाम् ।  
जीवो मृतस्य चरति स्वधाभिर्  
अमर्त्यो मर्त्येना सयोनिः ॥  

#### १०
अपश्यं गोपाम् अनिपद्यमानम्  
आ च परा च पथिभिश् चरन्तम् ।  
स सध्रीचीः स विषूचीर् वसान  
आ वरीवर्ति भुवनेष्व् अन्तः ॥  

### ०६९

#### ०१
य ईं चकार न सो अस्य वेद  
य ईं ददर्श हिरुग् इन् न तस्मात् ।  
स मातुर् योना परिवीतो अन्तर्  
बहुप्रजा निरृतिम् आ विवेश ॥  

#### ०२
द्यौर् नः पिता जनिता नाभिर् अत्र  
बन्धुर् नो माता पृथिवी महीयम् ।  
उत्तानयोश् चम्वोर् योनिर् अन्तर्  
अत्रा पिता दुहितुर् गर्भम् आधात् ॥  

#### ०३
पृच्छामि त्वा परम् अन्तं पृथिव्याः  
पृच्छामि त्वा भुवनस्य नाभिम् ।  
पृच्छामि त्वा वृष्णो अश्वस्य रेतो  
वाचः पृच्छामि परमं व्योम ॥  

#### ०४
इयं वेदिः परो अन्तः पृथिव्या  
अयं यज्ञो भुवनस्य नाभिः ।  
अयं सोमो वृष्णो अश्वस्य रेतो  
ब्रह्मायां वाचः परमं व्योम ॥  

#### ०५
सप्तार्धगर्भा भुवनस्य रेतो  
विष्णोस् तिष्ठन्ति प्रदिशो विधर्मणि ।  
ते धीतिभिर् मनसा ते विपश्चितः  
परिभुवः परि भवन्ति विश्वतः ॥  

#### ०६
न वि जानामि यद् इवेदम् अस्मि  
निण्यः सन्नद्धो मनसा चरामि ।  
यदा मागन् प्रथमजा ऋतस्य-  
-आद् इद् वाचो अश्नुवे भागम् अस्याः ॥  

#### ०७
अपाङ् प्राङ् एति स्वधया गृभीतो  
ऽमर्त्यो मर्त्येना सयोनिः ।  
ता शश्वन्ता विषूचीना वियन्ता  
न्य् अन्यं चिक्युर् न चि चिक्युर् अन्यम् ॥  

#### ०८
ऋचो अक्षरे परमे व्योमन्  
यस्मिन् देवा अधि विश्वे निषेदुः ।  
यस् तन् न वेद किम् ऋचा करिष्यति  
य इत् तद् विदुस् त इमे सम् आसते ॥  

#### ०९
ऋचः पदं मात्रया कल्पयन्तो  
ऽर्धर्चेन चाक्ल्̥पुर् विश्वम् एजत् ।  
त्रिपाद् ब्रह्म पुरुरूपं वि चष्टे  
तेन जीवन्ति प्रदिशश् चतस्रः ॥  

#### १०
सूयवसाद् भगवती हि भूया  
अथो वयं भगवन्तः स्याम ।  
अद्धि तृणम् अघ्न्ये विश्वदानीं  
पिब शुद्धम् उदकम् आचरन्ती ॥  

#### ११
गौरीर् मिमाय सलिलानि तक्षत्य्  
एकपदी द्विपदी सा चतुष्पदी ।  
अष्टापदी नवपदी बभूवुषी  
सहस्राक्षरा भुवनस्य पङ्क्तिस्  
तस्याः समुद्रा अधि वि क्षरन्ति ॥  

#### १२
अथापाद् एति प्रथमा पद्वतीनां  
कस् तद् वां मित्रावरुणा चिकेत ।  
गर्भो भारं भरत्य् आ चिद् अस्य  
ऋतं पिपर्त्य् अनृतं नि पाति ॥  

#### १३
कृष्णं नियानं हरयः सुपर्णा  
अपो वसाना दिवम् उत् पतन्ति ।  
ता आववृत्रन्त् सदनाद् ऋतस्य-  
-आद् इद् घृतेन पृथिवीं व्य् ऊदुः ॥+++(Bhatt. aduḥ)+++  



### ०७०

#### ०१
द्यौर् जवेना पृथिवी वरिम्णान्तरिक्षं महित्वापो भूम्ना ।  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्यां  
प्रसूतो ब्राह्मणेभ्यो निर् वपामि ॥  

#### ०२
ऋषिभ्यस् त्वा र्षेयेभ्यस् त्वा (निर् वपामि) ॥  

#### ०३
जुष्टतमं वह्नितमं पप्रितमं सस्नितमम्  
ऊर्जो भागम् अक्षितम् अक्षितये निर् वपामि ॥  

#### ०४
वसवस् त्वा गायत्रेण छन्दसा निर् वपन्तु ॥  

#### ०५
रुद्रास् त्वा त्रैष्टुभेन छन्दसा निर् वपन्तु ॥  

#### ०६
आदित्यास् त्वा जागतेन छन्दसा निर् वपन्तु ॥  

#### ०७
इदम् अभिराव्णाम्  
इदम् अभिगत्वराणाम्  
इदम् अभिमन्यूनाम् ॥  

#### ०८
यथा कूपः शतखाः सहस्रखा नोपदस्यति ।  
एवेदं मोप दसत् तीर्थम् अश्विनोर् इव ॥  

#### ०९
यो नो द्वेषन् मनसा यश् च वाचा  
दैव्ये लोक उत मानुषे यः ।  
ग्राव्णा हन्तु महता तस्य सर्वम्  
इन्द्रो देवो मघवाञ् छचीपतिः ॥ +++(Bhatt. śacīpatiḥ)+++  

#### १०
वीरुत्सु वस्त्रं परिजायैतद्  
ऊर्जा सोम पुनर् आ विशेह नः ।  
दृंहस्व बाह्वो अम्ब धृष्व मा रिषो  
अग्निश् चैतत् सनिष्यथ ॥  

#### ११
देवीर् आप ऊर्जो भागाय वो ऽक्षिता  
अक्षितय आ सिञ्चामि ॥  

### ०७१

#### ०१
अक्रव्यादा तन्वा जातवेदो  
या ते स्वर्गा तपसा सयोनिः ।  
तयौदनम् अभिश्राम्यैतं  
तया नो अग्ने महि शर्म यच्छ ॥  

#### ०२
सोमस्यांशुभिर् यतम् अद्ध्वम् +++(Bhatt. yata madhyam)+++  
अदित्याः पृष्ठे सीदत ।  
ये त ओदन देवयाने लोके विदुः  
पात्रं दारुमयं मनुष्याः ।  
तेषाम् एधि पात्रमात्रः स्वर्गः  
पृथिवीं विद्म तव पात्रम् ॥  

#### ०३
एतास् त्वौदनोप यन्त्व् आपो  
घृतश्चुतः पयसा वर्धयन्तीः ।  
स्तभ्नासि स्वः पृथिवीम् उत द्याम्  
उतान्तरिक्षं स्वधया पूरयासि ॥  

#### ०४
यावन्तास् तण्डुलास् त र्तस्य विष्ठास् +++(Bhatt. proposes to emend stha ṛtasya)+++  
तावन्तो यज्ञास् त र्तस्य दोहाः । +++(Bhatt. proposes to emend stha ṛtasya)+++  
तावती स्वधा घृतपृष्ठो मे अस्तु-  
-ऊर्जं दुहां मधुपृचं व्योमन् ॥  

#### ०५
यम् ओदनं पचामि श्रद्दधानः  
पात्रीपूरं घृतपृष्ठं जुषाणः ।  
स मे मा क्षेष्ट सदम् अश्यमानो +++(Bhatt. me māṃ kṣeṣṭha sadamiṣyamāṇo)+++  
यमस्य लोके परमे व्योमन् ॥  

#### ०६
ओदनः पात्रेण सह दक्षिणया  
ब्राह्मणेभ्यो दत्तो अमृतत्वे दधाति ।  
सूर्यस्य ध्राजीर् अनु रश्मीन् आगन् +++(Bhatt. raśmīna āgan)+++  
दिवस् पृष्ठान् शकुन इव रोहन् ॥  

#### ०७
सं प्राणेन प्राणभृतं सृजामि  
सं वीर्येण पयसाशिषा च ।  
आस्तावं गच्छ सुकृतां यत्र लोकं  
ते त्वा प्राश्नन्तु दक्षिणतो निषद्य ॥  

#### ०८
अग्निष्टोमेन सरथं हि याह्य्  
अथोक्तम् अतिरात्रं च गच्छ । +++(read athoktham?)+++  
द्विरात्रमात्रस् त्र्यहं व्य् अश्नुह्य्  
अथा रोह चतूरात्रं रथम् इव ॥  

#### ०९
चतूरात्रेण कल्पमानो हि याह्य्  
अथ सप्तरात्रं दशरात्रं च गच्छ ।  
द्वादशाहं परिभूय विश्वत  
एकविंशत्या वि मृधो नुदस्व ॥  

#### १०
एकविंशत्या वि मृधो हि याह्य्  
अथैकचत्वारिंशतोप याह्य् एकम् ।  
त्रयस्त्रिंशतामृतो भूत्वा  
त्रिमास्यम् ओदनान्व् आरभस्व ॥  

### ०७२

#### ०१
इदावत्सरं च परिवत्सरं च  
ब्रध्नस्य विष्टपि परमे व्योमन् ।  
नाकेन नाकम् अभि सं भवौदन ॥  

#### ०२
साध्या नयन्तु मुखतो ममैतम्  
आदित्या रुद्रा वसवः सचेतसः ।  
विश्वे देवा ऋतुभिः संविदाना  
इमं रक्षन्तु सदम् अप्रमादम् ॥  

#### ०३
इदावत्सरं च परिवत्सरं च  
संवत्सरम् अहोरात्राणि मासः ।  
सूर्यस्याग्नेश् चन्द्रमसो ऽनुभूतिं +++(Bhatt. 'nubhūtaṃ)+++  
वातस्याभूतिम् अन्व् आभवौदन ॥  

#### ०४
यम् ईडते पितरो यं च देवाः  
पुरोहितं तपसा ब्रह्मणा च ।  
स्वधाम् ऊर्जम् अक्षितिम् आ जुहोमि  
वाते देवे पवमाने बृहस्पतौ ॥  

#### ०५
चतुर्धेत्य् ओदनः कल्पमान  
ऊर्जा देवान् स्वधा पितॄन् ।  
शरीरं मनुष्यान् आशितंभवो ब्राह्मणान्  
सो ऽस्माकम् अस्तु परमे व्योमन् ॥  

#### ०६
अयं पन्था ओदन देवयानो  
अनारुद्धो मृत्युना तेन याहि ।  
अदब्धः स्वतो निहितः सुकृद्भिर् +++(Bhatt. sukṛtibhir)+++  
ब्रह्मणा शिष्टः प्रशिषा यमस्य  
सो (ऽस्माकम् अस्तु परमे व्योमन्) ॥  

#### ०७
यत्र ते गृहा ओदन तत् परेहि  
यत्रापां तद् उ गच्छन्त्व् आपः ।  
यत्र योनिम् ओदनं ब्राह्मणा विदुः  
सो अस्माकम् अस्तु परमे व्योमन् ॥  

#### ०८
हुतं ते वाचि हुतम् अस्तु चक्षुषि  
हुतं विज्ञाने हुतम् अस्तु ते बले ।  
श्रोत्रे प्राणे ते हुतं प्रजामृतत्वे ते  
हुतं कामे च हुतम् अस्तु ते ॥  

#### ०९
यद् वाग्नेयो यदि वास्यैन्द्रो  
यदि मारुतो यदि वैश्वदेवः ।  
यस् ते अग्निर् नृमणा नाम हृद्यस्  
तस्मिन्न् एष सुहुतो अस्त्व् ओदनः  
सो अस्माकम् अस्तु परमे व्योमन् ॥  

#### १०
य आविवेश नृमणा मनुष्याꣳ  
अग्नीनाम् अग्निः प्रथमो वयोधाः ।  
तस्मिन्न् एषः (…) ॥  

### ०७३

#### ०१
या ते तनूर् अपचक्राम मृत्योर्  
देवानां सख्यम् अभि जीवलोकम् ।  
अप्सुचरा गह्वरेष्ठा महित्वा  
तस्याम् एषः सुहुतो अस्त्व् ओदनः  
सो अस्माकम् अस्तु परमे व्योमन् ॥  

#### ०२
अहेडमानाभ्य् एहि नो गृहं  
संकाशं भद्रे सुमना अघोराः ।  
प्रति त्वा वर्षवृद्धम् एतु ॥  

#### ०३
एषा नः स्वधा नवगज् जनित्र्य्  
अमृतेष्व् अमृताहुताभूत् ।  
तान् नो गोपाय सदम् अप्रमादम्  
आस्माकम् ऐतोर् अनु रक्ष जागृहि ॥  

#### ०४
ये नो निधिम् अभिदासन्त्य् एतं  
प्रवाहं प्रोढं यमराज्ये ।  
राजा तेषां वरुण इन्द्रियाण्य्  
अभि तिष्ट्ःअतु हरसा दैव्येन ।  
एतं सधस्थाः परि वो ददाम्य्  
अनुख्याता यज्ञपतिर् यद् आयत् ॥  

#### ०५
य आखिदन्ति विखिदन्ति दत्तं  
वि गृह्णते दक्षिणा नीयमानाः ।  
तान् इन्द्रो देवो मघवाञ् छचीपतिर् +++(Bhatt. śacīpatir)+++  
अग्निमेदी प्रदहन्न् एतु शक्रः ।  
बृहस्पतिर् वरुणः सोम इन्द्रो  
ममैव दत्तं केवलं कृण्वन्तु ॥  

### ०७४

#### ०१
शीर्षक्तिं शीर्षामयं  
कर्णशूलं तृतीयकम् ।  
सर्वं शीर्षण्यं ते रोगं  
बहिर् निर्मन्त्रयामहे ॥  

#### ०२
कर्णाभ्यां ते कङ्कूषेभ्यः +++(Bhatt. kaṅkuśebhyaḥ)+++  
शुक्तिवल्गं विलोहितम् ।  
(…) ॥ +++(see 1cd)+++  

#### ०३
यः कृणोति प्रमोतम् +++(Bhatt. pramodam)+++  
अन्धं कृणोति पूरुषम् ।  
(…) ॥ +++(see 1cd)+++  

#### ०४
यस्य हेतोः प्रच्यवते  
यक्ष्मो नासत आस्यतः ।  
(…) ॥ +++(see 1cd)+++  

#### ०५
शीर्षरोगम् अङ्गरोगं  
विश्वाङ्गीनं विसल्पकम् ।  
सर्वं शीर्षण्यं ते रोगं  
बहिर् निर्मन्त्रयमहे ॥  

#### ०६
यस्य भीमः प्रतीकाश  
उद्वेपयति पूरुषम् ।  
तक्मानं शीतं रूरं च  
तं ते निर् मन्त्रयामहे ॥  

#### ०७
य ऊरू अनुसर्पत्य्  
अथो ये ऽनु गवीनिके । +++(Bhatt. eti gavīnike)+++  
बलासम् अन्तर् अङ्गेभ्यो  
बहिर् निर्मन्त्रयामहे ॥  

#### ०८
यदि कामाद् अपकामाद् +++(Bhatt. yadīkāmātavakāmād)+++  
धृदयाज् जायते परि ।  
हृदो बलासम् अङ्गेभ्यो  
बहिर् निर्मन्त्रयामहे ॥  

#### ०९
हरिमाणं ते अङ्गेभ्यो  
यक्ष्मोधाम् अन्तरात्मनः ।  
यक्ष्मं ते सर्वम् अङ्गेभ्यो  
बहिर् निर्मन्त्रयामहे ॥  

#### १०
आसो बलासो भवतु  
मूत्रं भवत्व् आमयत् ।  
यक्ष्माणां सर्वेषां विषं  
निर् अवोचम् अहं त्वत् ॥  

### ०७५

#### ०१
बहिर् बिलं निर् द्रवतु  
कहावाहं तवोदरात् ।  
यक्ष्माणां सर्वेषां विषं  
निर् अवोचम् अहं त्वत् ॥  

#### ०२
उदरात् ते परि क्लोम्नो  
नाभ्या हृदयाद् अधि ।  
यक्ष्मोधाम् अन्तरात्मनो  
बहिर् निर् मन्त्रयामहे ॥  

#### ०३
याः सीमानं विरुजन्ति  
मूर्धानं प्रत्यर्षणीः ।  
अहिंसन्तीर् अनामया  
निर् द्रवन्ति बहिर् बिलम् ॥  

#### ०४
या हृदयम् उपसर्पन्त्य्  
अनुतन्वन्ति कीकसाः ।  
(…) ॥ +++(see 3cd)+++  

#### ०५
याः पार्श्वे उपर्षन्त्य्  
अनुनिक्षन्ति पृष्टीः ।  
(…) ॥ +++(see 3cd)+++  

#### ०६
यास् तिरश्चीर् उपर्षन्त्य्  
अर्षणीर् वक्षणाभ्यः ।  
(…) ॥ +++(see 3cd)+++  

#### ०७
या गुदा अनुसर्पन्त्य्  
आन्त्राणि योपयन्ति च ।  
(…) ॥ +++(see 3cd)+++  

#### ०८
या मज्ज्ञो अनुसर्पन्ति  
परूंषि विरुजन्ति च ।  
अहिंसन्तीर् अनामया  
निर् द्रवन्ति बहिर् बिलम् ॥  

#### ०९
ये अङ्गानि मदयन्ति  
यक्ष्मासो रोपणासः ।  
यक्ष्माणां सर्वेषां विषं  
निर् अवोचम् अहं त्वत् ॥  

#### १०
विसल्पकस्य विद्रधस्य  
वातीकारस्य वालजेः ।  
यक्ष्माणां सर्वेषां विषं  
निर् अवोचम् अहं त्वत् ॥  

#### ११
पादाभ्यां ते कुल्फाभ्यां  
जङ्गाभ्यां जानुभ्याम् ऊरुभ्यां  
श्रोणिभ्यां परि भंससः ।  
अनूक्याद् अर्षणीर् उष्णिहाभ्यो  
ग्रीवाभ्यः स्कन्धेभ्यश्  
शीर्ष्णो रोगम् अनीनशम् ॥  

#### १२
सं ते शीर्ष्णः कपालानि  
हृदयस्य च यो विदुः ।  
उद्यन् सूर्य आदित्यो  
ऽङ्गरोगम् अनीनशत् ॥  



### ०७६

#### ०१
सपत्नहनम् ऋषभं घृतेन  
कामं शिक्षामि हविषाज्येन ।  
नीचैः सपत्नान् मम पादय  
त्वम् अभिष्टुतो महता वीर्येण ॥  

#### ०२
यन् मे मनसो न प्रियं न चक्षुषो  
यन् मे हृदये नाभिनन्दति ।  
तद् दुष्वप्न्यं प्रति मुञ्चामि सपत्ने  
कामं तुष्टुवान् उद् अहं भिदेयम् ॥  

#### ०३
दुष्वप्न्यं काम दुरितं च काम-  
-अप्रजस्ताम् अस्वकृताम् अवर्तिम् । +++(Bhatt. kāmāprayastām)+++  
उग्र ईशानः प्रति मुञ्च तस्मिन्  
यो अस्मभ्यम् अंहूरणा चिकित्सात् ॥ +++(Bhatt. aṃhuraṇā)+++  

#### ०४
सा ते काम दुहिता धेनुर् उच्यते  
याम् आहुर् वाचं कवयो विराजम् ।  
तया सपत्नान् परि वृङ्धि ये मम  
पर्य् एनान् प्राणः प्रजाः पशवो जीवनं वृणक्तु ॥  

#### ०५
कामस्येन्द्रस्य वरुणस्य राज्ञो  
विष्णोर् बलेन सवितुः सवेन ।  
अग्नेर् होत्रेण प्र णुद सपत्नान्  
शम्बीव नावम् उदकेषु धीरः ॥ +++(Bhatt. chambīva)+++  

#### ०६
अध्यक्षो वाजी मम काम उग्रः  
कृणोतु मह्यम् असपत्नम् एव ।  
विश्वे देवा मम नाथं भवन्तु  
सर्वे देवा हवम् आ यन्तु म इमम् ॥  

#### ०७
इदम् आज्यं घृतवज् जुषाणाः  
कामज्येष्ठा इह मादयन्ताम् ।  
कृण्वन्तु मह्यम् असपत्नम् एव ॥  

#### ०८
इन्द्राग्नी काम सरथं हि भूत्वा  
नीचैः सपत्नान् मम पादयाथ ।  
तेषां पन्नानाम् अधमा तमांस्य्  
अग्ने वास्तून्य् अनुनिर्दहा त्वम् ॥ +++(Bhatt. vastūni nirdahā)+++  

#### ०९
जहि त्वं काम मम ये सपत्ना  
अन्धा तमांस्य् अव पादयैनान् । +++(Bhatt. sapatnāndhā tamāsyava pādayaināṃ)+++  
अनिन्द्रिया अरसाः सन्तु सर्वे  
यथा न जिवात् कतमच् चनैषाम् ॥  

#### १०
अवधीत् कामो मम ये सपत्ना  
उरुं लोकम् अकरन् मह्यम् एधतुम् ।  
मह्यं नमन्तां प्रदिशश् चतस्रो  
मह्यं षड् उर्वीर् घृतम् आ वहन्तु ॥ +++(Bhatt. urvī)+++  

### ०७७

#### ०१
यत् ते काम शर्म त्रिवरूथम् उद्भिद् +++(Bhatt. udbhir)+++  
ब्रह्म वर्म विततम् अनतिव्याध्यं कृतम् ।  
तेन सपत्नान् परि वृङ्धि ये मम  
पर्य् एनान् प्राणः प्रजाः पशवो जीवनं वृणक्तु ॥  

#### ०२
अधराञ्चः प्र प्लवन्तां  
छिन्ना नौर् इव बन्धनात् ।  
न सायकप्रणुत्तानां  
पुनर् अस्ति निवर्तनम् ॥  

#### ०३
अग्निर् यव इन्द्रो यवः सोमो यवः ।  
यवयावानो देव यावयन्त्व् अमुम्  
आमुष्यायणम् अमुष्याः पुत्रं  
जीवलोकान् मृतलोकं गतासुम् ॥  

#### ०४
असर्ववीरश् चरति प्रणुत्तो  
मित्राणां द्वेष्यः परिवर्ग्यः स्वानाम् । +++(Bhatt. pariviṣyaḥ)+++  
उत पृथिव्याम् अव स्यन्ति विद्युत  
उग्रो देवः प्र मृणत् सपत्नान् ॥ +++(Bhatt. pramṛṇan)+++  

#### ०५
च्युता चेयं बृहत्य् अच्युता च  
विद्युद् बिभर्ति स्तनयित्नूंश् च सर्वान् । +++(Bhatt. bhavanti stanayitnuṃś)+++  
तेषाम् आदित्यो द्रविणेन तेजसा-  
-उद्यन् सपत्नान् नुदतां मे सहस्वान् ॥  

#### ०६
यथा देवा असुरान् प्राणुदन्त येन- +++(Bhatt. prāṇadanta)+++  
-इन्द्रो दस्यून् अधमं तमो बबाधे । +++(Bhatt. tamopavādhe)+++  
तथा त्वं काम मम ये सपत्नास् +++(Bhatt. sapatnāṃs)+++  
तान् अस्माल् लोकात् प्र णुदस्व सर्वान् ॥  

#### ०७
येन देवा असुरान् प्राणुदन्त विश्वहा  
येनेन्द्रो दस्यून् अधमं तमो बबाधे । +++(Bhatt. tamopavādhe)+++  
तेन त्वं काम मम ये सपत्नास्  
तान् अस्माल् लोकात् प्र णुदस्व दूरम् ॥  

#### ०८
कामो जज्ञे प्रथमो नान्यत् पुरा  
नैनं देवा आपुः पितरो नोत मर्त्याः ।  
ततस् त्वम् असि ज्यायान् विश्वहा महांस् +++(Bhatt. jyāyāṃ)+++  
तस्मै ते काम नाम इत् कृणोमि ॥  

#### ०९
न वै वातश् चन कामम् आप  
नाग्निः सूर्यो नोत चन्द्रमाः ।  
(…) ॥ +++(see 8cd)+++  

#### १०
न वा आपश् चन कामम् आपुर्  
नाहोरात्राणि विहितानि यन्ति ।  
(…) ॥ ॥ +++(see 8cd)+++  

### ०७८

#### ०१
न वै पुण्यजनाश् चन कामम् आपुर्  
न गन्धर्वाप्सरसो न सर्पाः ।  
ततस् त्वम् असि ज्यायान् विश्वहा महांस् +++(Bhatt. jyāyāṃ)+++  
तस्मै ते काम नम इत् कृणोमि ॥  

#### ०२
यावती द्यावापृथिवी वरिम्णा  
यावद् आपः सिष्यदुर् यावद् अग्निः । +++(Bhatt. śiṣyadur)+++  
ततस् त्वम् असि ज्यायान् विश्वहा महांस् +++(Bhatt. jyāyāṃ)+++  
तस्मै ते काम नम इत् कृणोमि ॥  

#### ०३
यावतीर् दिशः प्रदिशो विषूचीर्  
यावतीर् आशा अभिचक्षणा दिवः ।  
ततस् त्वम् असि ज्यायान् विश्वहा महांस् +++(Bhatt. jyāyāṃ)+++  
तस्मै ते काम नम इत् कृणोमि ॥  

#### ०४
यावतीर् भृङ्गा जत्वः कुरूरवो  
यावतीर् वघा वृक्षसर्प्यः ।  
ततस् त्वम् असि ज्यायान् विश्वहा महांस् +++(Bhatt. jyāyāṃ)+++  
तस्मै ते काम नम इत् कृणोमि ॥  

#### ०५
यास् ते शिवास् तण्वस् काम भद्रा  
याभिः सत्यं भवति यद् वृणीते ।  
ताभिष् ट्वम् अस्मान् उप सं विशस्व- +++(Bhatt. ṭam)+++  
-अन्यत्र पापीर् अप वेशया धियः ॥  

### ०७९

#### ०१
यौ ते मातोन्ममार्ज  
जातायाः पतिवेदनौ ।  
दुर्णामा तत्र मा गृधद्  
अलिंश उत वत्सपः ॥  

#### ०२
पलालानुपलालौ शर्कुं  
कोकं मलिम्रुचं पलीजकम् । +++(Bhatt. malimṛcaṃ)+++  
आश्लेषं वव्रिवाससम्  
ऋक्षग्रीवं प्रमीलिनं  
मुष्कयोर् अप हन्मसि ॥  

#### ०३
मा सं वृतो मोप सृप  
ऊरू माव सृपो ऽन्तरा ।  
कृणोम्य् अस्यै भेषजं  
बजं दुर्णामचातनम् ॥  

#### ०४
दुर्णामा च सुनामा च-  
-उभौ संवृतम् इच्छतः । +++(Bhatt. icchata(ḥ))+++  
अरायम् अप हन्मसि  
सुनामा स्त्रैणम् इच्छताम् ॥  

#### ०५
यः कृष्णः केश्य् असुर  
स्तम्बजा उत तण्डिकः ।  
अरायान् अस्या भंससो  
मुष्कयोर् अप हन्मसि ॥  

#### ०६
अनुजिघ्रं प्रमृशन्तं  
क्रव्यादम् उत रेरिहम् ।  
अरायं श्वकिष्किणं +++(Bhatt. chvakiṣkiṇaṃ)+++  
बजः पिङ्गो अनीनशत् ॥  

#### ०७
यस् त्वा सुप्तां त्सरति +++(Bhatt. carati)+++  
यश् च दिप्सति जाग्रतीम् । +++(Bhatt. jāgratīḥ)+++  
छायाम् इव प्र तान् सूर्यः +++(Bhatt. tāṃ)+++  
परिक्रामम् अनीनशत् ॥  

#### ०८
यस् त्वा सुप्तां निपद्यते  
भ्राता भूत्वा पितेव च ।  
बजस् त्वं सहताम् इतः  
क्लीबरूपं तिरीटिनम् ॥  

#### ०९
यः कृणोत्य् अवतोकां  
मृतवत्साम् इमां स्त्रियम् ।  
तम् ओषधे त्वं नाशय-  
-अस्याः कमलम् अञ्जिवम् ॥  

#### १०
ये शालाः परिनृत्यन्ति  
सायं गर्दभनादिनः  
कुसूला ये च कुक्षिलाः  
ककुभाः सरमाः सुमाः ।  
तान् ओषधे त्वं गन्धेन  
विषूचीनान् वि नाशय ॥  

### ०८०

#### ०१
ये कुकुन्धाः कुकूरभाः  
कृत्तीर् दूर्शानि बिभ्रति । +++(Bhatt. kṛtyair duruśāni)+++  
क्लीबा इव प्रनृत्यन्तो  
घोषां ये कुर्वते वने  
तान् इतो नाशयामसि ॥  

#### ०२
येषां पश्चात् प्रपदे  
पुरः पार्ष्णी पुरो मुखम् ।  
खलजाः शकधूमजा  
उरुण्डा ये च मट्मटाः  
कुम्भमुष्का अयाशवः ।  
तान् अस्या ब्रह्मणस्पते  
प्रतीबोधेन नाशय ॥  

#### ०३
ये सूर्यं न तितिक्षन्त +++(thus ŚS; Bhatt. nititikṣanti (not -kṣanty))+++  
आतपन्तम् अमुं दिवः ।  
अरायान् बस्तवासिनो  
दुर्गन्धींल् लोहितास्यान् +++(Bhatt. durgandhīlohitāsyāṃ)+++  
मककान् नाशयामसि ॥ +++(Bhatt. vakakāṃ)+++  

#### ०४
ये सूर्यात् परिसर्पन्ति  
स्नुषेव श्वशुराद् अधि ।  
बजश् च तेषां पिङ्गश् च  
हृदये ऽधि नि विध्यताम् ॥  

#### ०५
य आत्मानम् अतिमात्रम्  
अंश आधाय बिभ्रति । +++(Bhatt. aṃsādāya)+++  
स्त्रीणां श्रोणिप्रतोदिन  
इन्द्र रक्षांसि नाशय ॥  

#### ०६
ये पूर्वे वध्वो यन्ति  
हस्ते शृङ्गाणि बिभ्रतः ।  
आपाकेस्थान् प्रहासिन +++(Bhatt. āpākestāṃ prahāsima)+++  
स्तम्बे ये कुर्वते ज्योतिस्  
तान् इतो नाशयामसि ॥  

#### ०७
पर्यस्ताक्षाः प्रचङ्कशा  
स्त्रैणाः सन्तु पण्डगाः ।  
अव भेषज पातय  
य इमां संविवृत्सत्य्  
अपतिः स्वपतीं स्त्रियम् ॥ +++(Bhatt. apati)+++  

#### ०८
उद्धर्षिणं मुनिकेशं  
जम्भयन्तं मरीमृशम् ।  
उपेषन्तम् उदुम्बलं +++(Bhatt. upeśantam)+++  
तुण्डेनम् उत शालुडम् ।  
पदा प्र विध्य पार्ष्ण्या +++(Bhatt. pravudhya)+++  
स्थालीं गौर् इव स्यन्दना ॥  

#### ०९
यस् ते गर्भं प्रतिमृशाज्  
जातं वा मारयाति ते ।  
पिङ्गस् तम् उग्रधन्वा  
कृणोतु हृदयाविधम् ॥  

#### १०
ये अम्नो जातान् मारयन्ति +++(Bhatt. amlo)+++  
सूतिका अनुशेरते ।  
स्त्रीभागान् पिङ्गो गन्धर्वान्  
अभ्रं वात इवाजतु ॥  

### ०८१

#### ०१
परिशिष्टं धारयतं  
यद् धितं माव पादि तत् ।  
गर्भं त उग्रौ रक्षतां  
भेषजौ नीविभार्यौ ॥  

#### ०२
परिपाणं पुरुषाणां  
रक्षसाम् असि चातनम् ।  
अरायान् सर्वान् दुर्णाम्नो यातुधानान्  
विषूचीनान् वि नाशय ॥  

#### ०३
पवीनसात् तङ्गल्वाच्  
छायकाद् उत नग्नकात् ।  
प्रजायै पत्ये त्वा पिङ्गः  
परि पातु किमीदिनः ॥  

#### ०४
द्व्यास्याश् चतुरक्षाः  
पञ्चपादाद् अनङ्गुलेः ।  
वृन्दाद् अभि प्रसर्पतः  
परि पाहि वरीवृतात् ॥  

#### ०५
य आमं मांसम् अदन्ति  
पौरुषेयं च ये क्रविर् +++(Bhatt. krimir)+++  
गर्भान् खादन्ति केशवाः ।  
अरायान् अस्या भंससो  
मुष्कयोर् अप हन्मसि ॥  

#### ०६
पिङ्ग रक्ष जायमानं  
पुमांसं मा स्त्रियं क्रन् ।  
आण्डादो गर्भं मा दभन्  
बाधस्वेतः किमीदिनः ॥  

#### ०७
अप्रजास्त्वं मार्तवत्सम्  
आद् रोदम् अघम् आवयम् । +++(Bhatt. aghav)+++  
वृक्षाद् इव स्रजं कृत्वा-  
-अप्रिये प्रति मुञ्च तत् ॥  

#### ०८
पिङ्ग जहि यातुधानान्  
दुर्गन्धींल् लोहितास्यान् ।  
त्वया प्रणुत्ताः क्रव्यादो  
विष्वञ्चो यन्तु निर्हताः ॥  



### ०८२

#### ०१
उच्छिष्टे नामरूपाण्य्  
उच्छिष्टे लोक आहितः ।  
उच्छिष्ट इन्द्रश् चाग्निश् च  
विश्वम् अन्तः समाहितम् ॥  

#### ०२
उच्छिष्टे द्यावापृथिवी  
विश्वं भूतं समाहितम् ।  
आपः समुद्र उच्छिष्टे  
चन्द्रमा वात आहितः ॥  

#### ०३
सन्न् उच्छिष्टे ऽसंश् चोभौ  
मृत्युर् वाजः प्रजापतिः ।  
लौक्या उच्छिष्ट आयत्ता +++(Bhatt. ucchiṣṭā)+++  
व्रश् च द्रश् चापि श्रीर् मयि ॥ +++(Bhatt. vṛś)+++  

#### ०४
दृढो दृंह स्थिरो न्यो  
ब्रह्म विश्वसृजो दश ।  
नाभिम् इव सर्वतश् चक्रम्  
उच्छिष्टे देवता हिता ॥  

#### ०५
ऋक् साम यजुर् उच्छिष्ट  
उद्गीथः प्रस्तुतं स्थितम् ।  
हिङ्कार उच्छिष्टे स्वरः +++(Bhatt. śvaraḥ)+++  
साम्नो मेडिश् च तन् मयि ॥ +++(Bhatt. meḍhiś)+++  

#### ०६
ऐन्द्राग्नं पावमानं  
महानाम्नीर् महाव्रतम् ।  
उच्छिष्टे यज्ञस्याङ्गान्य्  
अन्तर् गर्भ इव मातरि ॥  

#### ०७
राजसूयं वाजपेयम्  
अग्निष्टोमस् तदध्वरः ।  
अर्काश्वमेधा उच्छिष्टे  
जीवबर्हिर् मदिन्तमः ॥  

#### ०८
अग्न्याधेयम् अथो दीक्षा  
कामप्रश् छन्दसा सह ।  
उत्सन्ना यज्ञाः सत्त्राण्य्  
उच्छिष्टे ऽधि समाहिताः ॥  

#### ०९
अग्निहोत्रं च श्रद्धा च  
वषट्कारो व्रतं तपः ।  
दक्षिणेष्टं पूर्तं च-  
-उच्छिष्टे ऽधि समाहिताः ॥  

#### १०
एकरात्रस् त्रिरात्रश् च  
सद्यःक्रीः प्रक्रीर् उक्थ्यः ।  
ओतं निहितम् उच्छिष्टे  
यज्ञस्याणूनि विद्यया ॥  

### ०८३

#### ०१
चतूरात्रः पञ्चरात्रः  
षड्रात्रश् चोभयः सह ।  
षोडशी सप्तरात्रश् च-  
-उच्छिष्टाज् जज्ञिरे सर्वे  
ये यज्ञा अमृते हिताः ॥  

#### ०२
प्रतिहारो निधनं  
विश्वजिच् चाभिजिच् च यः ।  
साह्नातिरात्रा उच्छिष्टे  
द्वादशाहो ऽपि तन् मयि ॥  

#### ०३
सूनृता संनतिः क्षेमः +++(Bhatt. saṃnati(ḥ))+++  
स्वधोर्जामृतं सहः । +++(Bhatt. saha)+++  
उच्छिष्टे सर्वे प्रत्यञ्चः  
कामाः कामेन तृप्यन्तु ॥  

#### ०४
नव भूमीः समुद्राश् च-  
-उच्छिष्टे ऽधि श्रिता दिवः ।  
आ सूर्यो भात्य् उच्छिष्टे  
अहोरात्रे च तन् मयि ॥  

#### ०५
उपहव्यं विषूवन्तं  
ये च यज्ञा गुहा हिताः ।  
बिभर्ति भर्ता विश्वस्य-  
-उच्छिष्टो जनितुः पिता ॥  

#### ०६
पिता जनितुर् उच्छिष्टो  
असोः पौत्रः पितामहः ।  
स ख्येति विश्वस्येशानो  
वृषा भूम्याम् अतिघ्न्यः ॥  

#### ०७
ऋतं सत्यं तपो दीक्षा +++(Bhatt. dīkṣāḥ)+++  
श्रमो धर्मश् च कर्म च ।  
भूतं भविष्यद् उच्छिष्टे  
वीर्यं लक्ष्मीर् बलं बले ॥  

#### ०८
समृद्धिर् ओज आकुतिः  
क्षत्रं राष्ट्रं षड् उर्व्यः ।  
संवत्सरो ऽध्य् उच्छिष्ट  
इडा प्रैषा ग्रहा हविः ॥  

#### ०९
चतुर्होतार आप्रियश्  
चतुर्मास्यानि निविदः ।  
उच्छिष्टे यज्ञा होत्राश् च  
पशुबन्धास् तद् इष्टयः ॥  

#### १०
अर्धमासाश् च मासाश् च-  
-आर्तव ऋतुभिः सह ।  
उच्छिष्टे घोषिणीर् आपः  
स्तनयित्नुः श्रुतिर् मही ॥ +++(Bhatt. ścyutir)+++  

### ०८४

#### ०१
शर्कराः सिकता अश्मान +++(Bhatt. sikatāśmāna)+++  
ओषधयो वीरुधस् तृणा ।  
अभ्राणि विद्युतो वर्षम्  
उच्छिष्टे संश्रिता श्रिता ॥  

#### ०२
राद्धिः प्राप्तिर् व्याप्तिः  
समाप्तिर् मह एधतुः ।  
अत्याप्तिर् उच्छिष्टे भूतिर्  
आहिता निहिता हिता ॥  

#### ०३
यच् च प्राणति प्राणेन  
यच् च पश्यति चक्षुषा ।  
उच्छिष्टाज् जज्ञिरे सर्वे  
दिवि देवा दिविश्रितः ॥  

#### ०४
प्राणापानौ चक्षुः श्रोत्रम्  
अक्षितिश् च क्षितिश् च या ।  
(…) ॥ +++(see 3cd)+++  

#### ०५
देवाः पितरो मनुष्या  
गन्धर्वापसरश् च ये ।  
(…) ॥ +++(see 3cd)+++  

#### ०६
ऋचः सामानि छन्दांसि  
पुराणं यजुषा सह ।  
(…) ॥ +++(see 3cd)+++  

#### ०७
अथर्वाङ्गिरसो ब्रह्म  
सर्पपुण्यजनाश् च ये ।  
(…) ॥ +++(see 3cd)+++  

#### ०८
आनन्दाश् च प्रमोदाश् च-  
-अभीमोदमुदश् च ये ।  
उच्छिष्टाज् जज्ञिरे सर्वे  
दिवि देवा दिविश्रितः ॥  

### ०८५

#### ०१
यन् मन्युर् जायाम् आवहत्  
संकल्पस्य गृहाद् अधि ।  
क आसञ् जन्याः के वराः +++(Bhatt. āsaṃ)+++  
क उ ज्येष्ठवरो ऽभवत् ॥  

#### ०२
तपश् चैवास्तां कर्म च-  
-अन्तर् महत्य् अर्णवे ।  
त आसन् जन्यास् ते वराः +++(Bhatt. āsaṃ)+++  
स उ ज्येष्ठवरो ऽभवत् ॥  

#### ०३
दश साकम् अजायन्त  
देवा देवेभ्यः परः ।  
यो वै तां विद्यान् नामथा  
स वा अद्य महद् वदेत् ॥  

#### ०४
प्राणापाणौ चक्षुः श्रोत्रम्  
अक्षितिश् च क्षितिश् च या ।  
व्यानोदानो वाङ् मनस् ते  
वा आकूतिम् आ वहन् ॥  

#### ०५
अजाता आसन्न् ऋतवो  
ऽथो धाता बृहस्पतिः ।  
इन्द्राग्नी अश्विना तर्हि  
कं ते ज्येष्ठम् उपासत ॥ +++(Bhatt. tante, but with two proposals for emend.)+++  

#### ०६
तपश् चैवास्तां कर्म च-  
-अन्तर् महत्य् अर्णवे ।  
तपो ह जज्ञे कर्मणस्  
तं ते ज्येष्ठम् उपासत ॥  

#### ०७
कुत इन्द्रः कुतः सोमः  
कुतो अग्निर् अजायत ।  
कुतस् त्वष्टा सम् अभवद्  
धाता सम् अभवत् कुतः ॥  

#### ०८
इन्द्राद् इन्द्रः सोमात् सोमो  
अग्नेर् अग्निर् अजायत ।  
त्वष्टा ह जज्ञे त्वष्टुर्  
धाता धातुर् अजायत ॥  

#### ०९
ये त आसन् दश जाता +++(Bhatt. āsaṃ)+++  
देवा देवेभ्यः परः ।  
पुत्रेभ्यो लोकं दत्त्वा  
कस्मिन् ते लोक आसते ॥  

#### १०
येतो भूमिः पुर्वासीद्  
याम् अद्धातय इद् विदुः ।  
के तस्यां देवा आसते  
कस्मिन्न् उ साधिश्रिता ॥ +++(Bhatt. kasmin sādhiśritā+)+++  

### ०८६

#### ०१
कुतः केशान् कुतः स्नाव  
कुतो अस्थीन्य् आभरत् ।  
अङ्गा पर्वाणि मज्जानं  
को मांसं कुत आभरत् ॥  

#### ०२
यदा केशान् अस्थि स्नाव  
मांसं मज्जानम् आभरत् । +++(Bhatt. māsaṃ, misprint)+++  
शरीरं कृत्वा पादवत्  
कं लोकम् अनु प्राविशत् ॥ +++(Bhatt. taṃ)+++  

#### ०३
संसिचो नाम ते देवा  
ये संभारैः समभरन् ।  
सर्वं संसिच्य मर्त्यं  
देवाः पुरुषम् आविशन् ॥  

#### ०४
शिरो हस्ताव् अथो बाहू +++(Bhatt. hastād)+++  
जिह्वां ग्रीवाश् च कीकसाः ।  
पृष्टीर् बर्जह्ये पार्श्वे  
कस् तत् सम् अदधाद् ऋषिः ॥  

#### ०५
ऊरू पादाव् अष्ठीवन्तौ  
श्रोणी हस्ताव् अथो मुखम् ।  
त्वचा प्रावृत्य तत् सर्वं  
संधा सम् अदधान् मही ॥  

#### ०६
यत् तच् छरीरम् अपयत्  
संधया संहितं महत् ।  
येनेदम् अद्य रोचते  
को अस्मिन् वर्णम् आभरत् ॥  

#### ०७
सर्वे देवा उपाशिक्षन्  
तद् उ जानाद् वधूः सती ।  
ईशा वशस्य या जाया  
सास्मिन् वर्णम् आभरत् ॥  

#### ०८
यदा त्वष्टा व्यतृणत्  
पिता त्वष्टुर् य उत्तरः ।  
गृहं कृत्वा मर्त्यं  
देवाः पुरुषम् आविशन् ॥  

#### ०९
स्वप्नो वै तन्द्रीर् निरृतिः  
पाप्मानो नाम देवताः ।  
जरा खालित्यं पालित्यं  
शरीरम् अनु प्राविशन् ॥  

#### १०
स्तेयं दुष्कृतं वृजिनं  
सत्यं यज्ञो यशो महः ।  
बलं च क्षत्रम् ओजश् च  
शरीरम् अनु प्राविशन् ॥  

### ०८७

#### ०१
भूतिश् च वा अभूतिश् च +++(Bhatt. vābhūtiś)+++  
रातयो ऽरातयश् च याः ।  
क्षुधश् च सर्वास् तृष्णाश् च  
शरीरम् अनु प्राविशन् ॥  

#### ०२
निन्द्याश् च वा अनिन्द्याश् च +++(Bhatt. vānindyāś)+++  
यश् च हन्तेति नेति च ।  
शरीरं श्रद्धा दक्षिणा-  
-अश्रद्धा चानु प्राविशन् ॥  

#### ०३
विद्याश् च वा अविद्याश् च +++(Bhatt. vāvidyāś)+++  
यच् चान्यद् उपदेश्यम् ।  
शरीरं ब्रह्म प्राविशद्  
ऋचः सामाथो यजुः ॥  

#### ०४
आनन्दा नन्दाः प्रमुदो  
ऽभीमोदमुदश् च ये ।  
हसो नरिष्टा नृत्तानि  
शरीरम् अनु प्राविशन् ॥  

#### ०५
आलापाश् च प्रलापाश् च-  
-अभीलापलपश् च ये ।  
शरीरं सर्वे प्राविशन्न्  
आयुजः प्रयुजो युजः ॥  

#### ०६
प्राणापानौ चक्षुः श्रोत्रम्  
अक्षितिश् च क्षितिश् च या ।  
व्यानोदानौ वाङ् मनः  
शरीरेन त ईयन्ते ॥  

#### ०७
आशिषश् च प्रशिषश् च  
संशिषो विशिषश् च याः ।  
चित्तानि सर्वे संकल्पाः  
शरीरम् अनु प्राविशन् ॥  

#### ०८
त्वराश् च वै धृतयश् च-  
-ईडाशीः सूनृतेरा । +++(Bhatt. cerāḥ śrīḥ)+++  
शरीरं सर्वे प्राविशन्न्  
ऋतरीर्ष्यायुधो मृधः ॥  

#### ०९
आस्नेयीश् च वास्तेयीश् च  
त्वरणाः कृपणाश् च याः ।  
गुह्याः शुक्रिया या स्थूला  
बीभत्सुर् असाधयन् ॥ +++(Bhatt. bibhatsur)+++  

#### १०
अस्थि कृत्वा समिधं  
तद् अष्टापो असादयन् ।  
रेतः कृत्वाज्यं  
देवाः पुरुषम् आविशन् ॥  

### ०८८

#### ०१
या आपो याश् च देवता  
या विराड् ब्रह्मणा सह ।  
शरीरं ब्रह्म प्राविशच्  
छरीरे ऽधि प्रजापतिः ॥  

#### ०२
सूर्यश् चक्षुर् वातः प्राणं  
पुरुषस्य वि भेजिरे ।  
अथास्येतरम् आत्मानं  
देवाः प्रायच्छन्न् अग्नये ॥  

#### ०३
तस्माद् वै विद्वान् पुरुषम्  
इदं ब्रह्मेति मन्यते ।  
सर्वा ह्य् अस्मिन् देवताः  
शरीरे ऽधि समाहिताः ॥  

#### ०४
यदैभ्य स्थानम् अङ्गेषु  
पिता लोकाꣳ अकल्पयत् ।  
शरीरं सर्वा देवता  
यथाङ्गम् अनु प्राविशन् ॥  

#### ०५
अङ्गमङ्गं शरीरस्य  
सर्वे देवा अनु प्राविशन् ।  
पिता ह्य् एभ्यः प्रायच्छत्  
तं लोकम् अपराजितम् ॥  

#### ०६
तं लोकम् अपराजितं  
सर्वे देवा अनु प्राविशन् ।  
प्रजापतिर् यम् आभरच्  
छरीरं बहुधा हितम् ॥  



### ०८९

#### ०१
अग्ने जायस्वादितिर् नाथितेयं  
ब्रह्मौदनं पचति पुत्रकामा ।  
सप्तऋषयो भूतकृतस् ते त्वा  
मन्थन्तु प्रजया सहेह ॥ +++(Bhatt. saha ॥)+++  

#### ०२
कृणुत धूमं वृषणः सखायो  
ऽद्रोघाविता वाचम् अच्छ ।  
अयम् अग्निः पृतनाषाट् सुवीरो  
येन देवा असहन्त शत्रून् ॥  

#### ०३
अग्ने ऽजनिष्ठा महते वीर्याय  
ब्रह्मौदनाय पक्तवे जातवेदः ।  
सप्तर्षयो भूतकृतस्  
ते त्वाजीजनन्न् अस्मै  
रयिं सर्ववीरं नि यच्छ ॥  

#### ०४
समिद्धो अग्ने समिधा समिध्यसे  
विश्वान् देवान् यज्ञियाꣳ एह वक्षः ।  
तेभ्यो हव्यं श्रपयञ् जातवेदः +++(Bhatt. śrapayaṃ)+++  
स्वर्गं लोकम् अधि रोहयैनम् ॥  

#### ०५
त्रेधा भागो निहितो जातवेदो  
यः पुरो वो देवानां  
पितॄणाम् उत मर्त्यानाम् ।  
अंशां जानीध्वं वि भजामि  
तं वो यो देवानां सा इमं पारयाति ॥  

#### ०६
अग्ने सहस्वान् अभिभूर् अभीद् असि  
नीचो न्युब्ज द्विषतः सपत्नान् ।  
इयं मात्रा मीयमाना मिता च  
सजातांस् ते बलिहृतः कृणोतु ॥ +++(Bhatt. balihutaḥ)+++  

#### ०७
साकं सजातैः पयसा सहैध्य् +++(Bhatt. sahedy)+++  
उद् उब्जैनं महते वीर्याय ।  
ऊर्ध्वो नाकस्याधि रोह विष्टपः  
स्वर्गो लोक इति यं वदन्ति ॥  

#### ०८
इयं मही प्रति गृह्णातु चर्म  
पृथिवी देवी सुमनस्यमाना ।  
अधि गच्छेम सुकृताम् उलोकम् ॥  

#### ०९
एतौ ग्रावाणौ सयुजा  
युङ्धि चर्मणि निर् भिन्ध्य्  
अंशून् यजमानाय साधु ।  
अवघ्नती नि जहि ये पृतन्यव  
ऊर्ध्वां प्रजाम् उद्धरन्त्य् उद् ऊह ॥ +++(Bhatt. uha)+++  

#### १०
गृहाण ग्रावाणौ सुकृता वीर हस्त  
आ ते देवा यज्ञिया यज्ञम् अगुः ।  
त्रयो वरा यतमांस् त्वं वृणीषे +++(Bhatt. yatamāstyaṃ)+++  
तास् ते समृद्धीर् इह राधायामि ॥  

### ०९०

#### ०१
उपश्वसे द्रुवये सीदता यूयं +++(Bhatt. druvaye)+++  
वि विच्यध्वं यज्ञियासस् तुषैः ।  
श्रिया समानान् अति सर्वान्त् स्याम- +++(Bhatt. sarvāṃ)+++  
-अधस्पदं द्विषतस् पादयेम ॥  

#### ०२
इयं ते धीतिर् इदम् उ ते जनित्रं  
गृह्णातु त्वाम् अदितिः शूरपुत्रा ।  
परा पुनीहि य इमां पृतन्यवो  
अस्मै रयिं सर्ववीरं नि यच्छ ॥  

#### ०३
परेहि नारि पुनर् एहि क्षिप्रम्  
अपां त्वा गोष्ठो अध्य् अरुक्षद् भराय ।  
तासां गृह्णीताद् यतमा यज्ञिया  
असन् विभाज्य धीरीतरा जिहीतात् ॥  

#### ०४
एमा अगुर् योषितः शुम्भमाना  
उत् तिष्ठ नारि तवसं रभस्व । +++(Bhatt. tapataṃ)+++  
सुपत्नी पत्या प्रजावत्या त्वा- +++(Bhatt. prajāvatyā)+++  
-अगन् यज्ञः प्रति कुम्भं गृभाय ॥ +++(Bhatt. tvākaṃ)+++  

#### ०५
ऊर्जो भागो निहितो यः पुरा व +++(Bhatt. vo)+++  
ऋषिप्रशिष्टाप आ हरैताः ।  
अयं यज्ञो नाथविद् गातुवित् प्रजाविद्  
उग्रः पशुमद् वीरविद् वो अस्तु ॥ +++(Bhatt. paśuvad)+++  

#### ०६
अग्ने चरुर् यज्ञियस् त्वाध्य् अरुक्षच्  
छुचिस् तपिष्ठस् तपसा तपैनम् ।  
आर्षेया दैवा अभिसंगत्य भागम्  
इमं तपिष्ठा ऋतुभिस् तपन्तु ॥  

#### ०७
शुद्धा आपो योषितो यज्ञिया इमा +++(Bhatt. yakṣiyā, misprint?)+++  
आपश् चरुम् इव सर्पन्तु शुभ्राः ।  
ददत् प्रजा बहुलान् पशून् मे  
पक्तौदनस्य सुकृताम् एतु लोकम् ॥  

#### ०८
ब्रह्मणा शुद्धा उत पूता घृतेन  
सोमस्यांशवस् तण्डुला यज्ञिया इमे ।  
अपः प्र विशतु प्रति गृह्णातु वश्  
चरुर् इमं पक्त्वा सुकृताम् एतु लोकम् ॥ +++(Bhatt. paktā)+++  

#### ०९
अभ्यावर्तस्व प्रजया सहैनां  
प्रत्यङ् एनं देवताभिः सहैधि ।  
स्वर्गं लोकम् अभि सं वहैनम्  
आदित्यो देवः परमं व्योम ॥  

#### १०
उरुः प्रथस्व महता महिम्ना  
सहस्रपृष्ठः सुकृतस्य लोके ।  
पितामहाः पितरः प्रजोपज-  
-अहं पक्त्वा पञ्चदशस् ते अस्मि ॥  

### ०९१

#### ०१
सहस्रपृष्ठः शतधारो अक्षितो  
ब्रह्मौदनो देवयानः स्वर्गः ।  
अमूंस् त आ दधामि प्रजया रेषय-  
-एनं बलिहाराय मृडतां मह्यम् एव ॥ +++(Bhatt. resahainaṃ … kṛṇutāṃ)+++  

#### ०२
उद् एहि वेदिं प्रजया वर्धयैनं  
नुदस्व रक्षः प्रतरं धेह्य् एनम् ।  
श्रिया समानान् अति सर्वान्त् स्याम- +++(Bhatt. sarvāṃ)+++  
-अधस्पदं द्विषतः पादयेम ॥  

#### ०३
ऋतेन तष्टा मनसा हितेयं +++(Bhatt. tiṣṭhā)+++  
ब्रह्मौदनस्य निहिता वेदिर् अग्रे ।  
अंशध्रीं शुद्धाम् उप धेहि नारि +++(Bhatt. aśadhrīṃ, misprint?)+++  
तत्रौदनं सादय दैवानाम् ॥  

#### ०४
अदितेर् हस्तां स्रुचम् एतां द्वितीयां  
सप्तर्षयो भूतकृतो याम् अकृण्वन् ।  
सा गात्राणि विदुष्य् ओदनस्य  
दर्विर् वेद्याम् अध्य् एनं चिनोतु ॥ +++(Bhatt. enañ)+++  

#### ०५
शृतं त्वा हविर् उप सीदन्तु दैवा  
निसृप्याग्ने पुनर् एनं प्र सीद +++(Bhatt. sarpya)+++  
सोमेन पूतो जठरे सीद ब्रह्मणाम्  
आर्षेयास् ते मा रिषन् प्राशितारः ॥  

#### ०६
सोम राजन् संज्ञानम् आ वपैभ्यः  
सुब्राह्मणा यतमे त्वोपसीदान् ।  
ऋषीन् आर्षेयांस् तपसो ऽधि जातान् +++(Bhatt. jātāṃ)+++  
ब्रह्मौदने सुहवा जोहवीमि ॥  

#### ०७
इमा आपो मधुमतीर् घृतश्च्युतो  
ब्रह्मणां हस्तेषु प्र पृथक् सादयामि ।  
यत्काम इदम् अभिषिञ्चामि वो ऽहम्  
इन्द्रो मरुत्वांस् तद् अदाद् इदं मे ॥  

#### ०८
इदं मे ज्योतिर् अमृतं हिरण्यं  
पक्वं क्षेत्रात् कामदुघा म एषा ।  
इदं धनं नि दधे ब्राह्मणेषु  
कृण्वे पन्थां पितृषु यः स्वर्गः ॥  

#### ०९
अग्नौ तुषाꣳ आ वप जातवेदसि  
परः कम्बूकान् उप मृढ्य् एतान् । +++(Bhatt. apa … etāṃ)+++  
एतं शुश्रुम गृहराजस्य भागम्  
अथो विद्म निरृतेर् भागधेयम् ॥  

#### १०
श्राम्यतः पचत एधि सुन्वतः  
स्वर्गं लोकम् अधि रोहयैनम् ।  
येन रोहात् परम् आपद्य यद् वयः ॥  

### ०९२

#### ०१
बभ्रेर् अध्वर्यो मुखम् एतद् वि मृड्ढ्य् +++(Bhatt. mṛḍhy)+++  
आज्याय लोकं कृणुहि प्रजानन् ।  
घृतेन गात्रानु सर्वा वि मृड्ढि +++(Bhatt. mṛḍhi)+++  
कृण्वे पन्थां पितृषु यः स्वर्गः ॥  

#### ०२
बभ्रे रक्षः समदम् आ वपैभ्यो +++(Bhatt. rakṣasva)+++  
ब्राह्मणा यतमे त्वोपसीदान् ।  
पुरीषिणः प्रथमानाः पुरस्ताद्  
आर्षेयास् ते मा रिषन् प्राशितारः ॥  

#### ०३
आर्षेयेषु नि दध ओदन त्वा  
नानार्षेयाणाम् अप्य् अस्त्य् अत्र । +++(Bhatt. nānāṛṣeyāṇām)+++  
अग्निर् मे गोप्ता मरुतश् च सर्वे  
विश्वे देवा अभि रक्षन्तु पक्वम् ॥  

#### ०४
यज्ञं दुहानं सदम् इत् प्रपीनं  
पुमांसं धेनुं सदनं रयीणाम् ।  
प्रजामृतत्वम् उत दीर्घम् आयू +++(Bhatt. āyu)+++  
रायश् च पोषम् उप त्वा सदेम ॥  

#### ०५
वृषभो ऽसि स्वर्ग ऋषीन् आर्षेयान् गच्छ ।  
सुकृतां लोके सीद तन् नौ संकृतम् ॥  

#### ०६
सम् आ चिनुष्वानुसंप्रेह्य्  
अग्ने पथः कल्पय देवयानान् ।  
एभिः सुकृतैर् अनु प्र ज्ञेष्म यज्ञे  
नाके तिष्ठन्तम् अधि सप्तरश्मौ ॥  

#### ०७
येन देवा ज्योतिषा द्याम् उदायन्  
ब्रह्मौदनं पक्त्वा सुकृतस्य लोकम् ।  
तं त्वा पचामि ज्योतिषां ज्योतिर् उत्तमं  
स नस् तं धेहि सुकृताम् उलोके ॥  

### ०९३

#### ०१
प्राच्यै त्वा दिशे निर् वपामि  
शतधारम् अपक्षुधम् ।  
स पक्तारं वह सुकृतां यत्र लोको  
यत्र ऋषयः प्रथमजाः पुराणाः ॥  

#### ०२
दक्षिणायै त्वा (…) ॥  

#### ०३
प्रतीच्यै त्वा (…) ॥  

#### ०४
उदीच्यै त्वा (…) ॥  

#### ०५
ध्रुवायै त्वा (…) ॥  

#### ०६
ऊर्ध्वायै त्वा (…) ॥  

#### ०७
दिवे त्वा (…) ॥  

#### ०८
अन्तरिक्षाय त्वा (…) ॥  

#### ०९
पृथिव्यै त्वा (…) ॥  

#### १०
पशुभ्यस् त्वा (…) ॥  

### ०९४


#### ०१
मनुष्येभ्यस् त्वा (…) ॥  
#### ०२
पितृभ्यस् त्वा (…) ॥  
#### ०३
ऋषिभ्यस् त्वा (…) ॥  
#### ०४
आर्षेयेभ्यस् त्वा (…) ॥  
#### ०५
अङ्गिरोभ्यस् त्वा (…) ॥  
#### ०६
आङ्गिरसेभ्यस् त्वा (…) ॥  
#### ०७
अथर्वभ्यस् त्वा (…) ॥  
#### ०८
आथर्वणेभ्यस् त्वा (…) ॥  
#### ०९
वनस्पतिभ्यस् त्वा (…) ॥  
#### १०
वानस्पत्येभ्यस् त्वा (…) ॥  

### ०९५


#### ०१
वीरुद्भ्यस् त्वा (…) ॥  
#### ०२
ओषधीभ्यस् त्वा (…) ॥  
#### ०३
ऋतुभ्यस् त्वा (…) ॥  
#### ०४
आर्तवेभ्यस् त्वा (…) ॥  
#### ०५
लोकेभ्यस् त्वा (…) ॥  
#### ०६
लौक्येभ्यस् त्वा (…) ॥  
#### ०७
लोकानां त्वाध्यक्षेभ्यः (…) ॥  
#### ०८
देवेभ्यस् त्वा (…) ॥  
#### ०९
दैव्येभ्यस् त्वा (…) ॥  

#### १०
सर्वाभ्यस् त्वा देवताभ्यो निर् वपामि  
शतधारम् अपक्षुधम् ।  
स पक्तारं वह सुकृतां यत्र लोको  
यत्र ऋषयः प्रथमजाः पुराणाः ॥  

### ०९६

#### ०१
पुमान् पुंसो अधि तिष्ठ चर्म  
न ते शिष्णं प्र दहाज् जातवेदाः ।  
भवात् ते स्त्रैणम् अप्य् अप्सरासु ॥  

#### ०२
महती द्यावापृथिवी  
अन्तरिक्षम् इदं महत् ।  
महान् महिम्ना सर्वाङ्ग  
यस् त्वा पचत्य् ओदन ॥  

#### ०३
सप्तैनं सूर्या अभितः +++(Bhatt. sūryāvitaḥ)+++  
सप्त पुष्करिणीर् उत ।  
सप्तो सहस्रं गन्धर्वा  
यस् त्वा पचत्य् ओदन ॥  

#### ०४
धातैषाम् उद्गातासीद्  
देवा होतार ऋत्विजः ।  
सर्वाङ्गं यत्रौदनं  
सत्येनाग्रे समैरयन् ॥  

#### ०५
सप्त ऋषयो भूतकृत  
ऋषयः साध्याश् च ये ।  
ते वै सर्वाङ्गम् ओदनं  
श्रद्धयाग्रे सम् ऐरयन् ॥  

#### ०६
यः सर्वाङ्गं पचति  
ब्राह्मणं च न हिंसति ।  
तस्मै ज्योतिष्मन्तं लोकं  
यमो राजाभि रक्षति ॥  

#### ०७
तं सर्वाङ्गं घृतपृष्ठं  
द्युमात्रं देवसंहितम् । +++(Bhatt. dyaumātraṃ)+++  
नि धत्स्वामुत्र शेवधिं  
तं ते ब्रह्माभि रक्षतु ॥  

#### ०८
तस्यौदनस्योदरम् अन्तरिक्षं  
द्यौः पृष्ठं दिशः पार्श्वे ।  
सूर्याचन्द्रमसाव् अक्ष्याव् +++(Bhatt. akṣāv)+++  
ऋतवो दन्ताः पवमानः प्राणो अङ्गिरसो रूपम् ॥  



### ०९७

#### ०१
आ नयैतम् आ रभस्व सुकृतां +++(Bhatt. nayaitum)+++  
लोकम् अपि गच्छतु प्रजानन् ।  
तीर्त्वा तमांसि बहुधा विपश्यन्न्  
अजो नाकम् आ क्रमतां तृतीयम् ॥  

#### ०२
प्र पदो नेनिग्धि दुश्चरितं यच् चचार  
शुद्धैः शफैर् आ क्रमतां प्रजानन् ।  
ज्योतिष्मन्तं सुकृतां लोकम् ईप्सन्  
तृतीये नाके अधि वि क्रमस्व ॥  

#### ०३
अनु छ्य श्यामेन त्वचम् एतां विशस्तर् +++(Bhatt. anu psāmena … viśastad)+++  
यथापर्व् असिना माति मंस्थाः ।  
माभि द्रुहः परुशः कल्पयैनं +++(Bhatt. paruṣyaḥ)+++  
सुकृतां मध्ये अधि वि श्रयेमम् ॥  

#### ०४
भूम्यां त्वा भूमिम् अधि धेह्य् एताम्  
आ सिञ्चोदकम् अव धेह्य् एनम् ।  
पर्य् आधत्ताग्निना शमितारः  
शृतो गच्छतु सुकृतां यत्र लोकः ॥ +++(Bhatt. śṛco)+++  

#### ०५
उत् क्रामातः परि चेद् अतप्तस्  
तप्ताच् चरोर् अधि नाकं तृतीयम् । +++(Bhatt. cetutaptātaptā caror)+++  
अग्नेर् अग्निर् अधि सं बभूविथ  
ज्योतिष्मान् गच्छ सुकृतां यत्र लोकः ॥  

#### ०६
पञ्चौदनः पञ्चधा वि क्रमस्व-  
-आक्रंस्यमानः पञ्च ज्योतीꣳषि ।  
ईजानानां सुकृतां प्रेहि मध्यं  
ज्योतिष्मन्तम् अभि लोकं जयास्मै ॥  

#### ०७
अजम् एवाग्निम् अजम् इज् ज्योतिर् आहुर्  
अजं ब्रह्मणे जीयता देयम् आहुः ।  
अजस् तमांस्य् अप हन्ति दूरम्  
अस्मिंल् लोके श्रद्दधानेन दत्तः ॥ +++(Bhatt. asmilloke)+++  

#### ०८
एतद् वो ज्योतिः पितरस् तृतीयं  
पञ्चौदनं ब्रह्मणे ऽजं ददाति ।  
अजस् तमांस्य् अप हन्ति दूरं  
पञ्चौदनो ब्रह्मणे दीयमानः ॥  

#### ०९
पञ्चौदनो ब्रह्मणे दीयमानो  
ऽजो नाकम् आ क्रमतां तृतीयम् ।  
विचक्रमाणः सुकृतस्य लोके  
स ज्योतिषा तमो अप हन्ति दूरम् ॥  

#### १०
अजा क्रमस्व सुकृतां यत्र लोकः  
शरभो नु चत्तो अति दुर्गाणि नेषतः । +++(Bhatt. proposes to emend neṣaḥ)+++  
पञ्चौदनो ब्रह्मणे दीयमानो  
विश्वरूपा कामदुघास्य् एका ॥  

### ०९८

#### ०१
ज्योतिष्मन्तं सुकृतां लोकम् ईप्सन्  
पञ्चौदनं ब्रह्मणे ऽजं ददाति ।  
स व्याप्नुह्य् अभि लोकं जयास्मै  
शिवो ऽस्मभ्यं प्रतिगृहीत एधि ॥  

#### ०२
अजस् त्रिनाके त्रिदिवे त्रिपृष्ठे  
सुकृतां लोके ददिवांसं दधाति । +++(Bhatt. yadivāsaṃ)+++  
पञ्चौदनो ब्रह्मणे दीयमानः  
स दातारं तृप्त्या तर्पयासि ॥  

#### ०३
अजो ह्य् अग्नेर् अजनिष्ट शोकाद्  
विप्रो विप्रस्य सहसो वयोधाः ।  
हुतम् इष्टम् अभिपूर्तं वषट्कृतं  
तद् देवा ऋतुशः कल्पयन्तु ॥  

#### ०४
अमोतं वासो दध्याद्  
धिरण्यम् अपि दक्षिणाम् ।  
तथा लोकान् समाप्नुयाद्  
ये दिव्या ये च पार्थिवाः ॥  

#### ०५
एतास् त्वाज धारा उप यन्तु विश्वतः +++(Bhatt. tvāda, but with proposal of emend.)+++  
सोम्या देवीर् घृतपृष्ठा मधुश्चुतः ।  
स्तभान पृथिवीं दिवं सचस्व  
नाके तिष्ठास्य् अधि सप्तरश्मौ ॥  

#### ०६
पृष्ठात् पृथिव्या इति चतस्रः ॥ +++(PS 3.38.8-11 are repeated)+++  

#### ०७
(…) ॥ +++(PS 3.38.9 is repeated)+++  

#### ०८
(…) ॥ +++(PS 3.38.10 is repeated)+++  

#### ०९
(…) ॥ +++(PS 3.38.11 is repeated)+++  

#### १०
पञ्चौदनं पञ्चभिर् अङ्गुलीभिर्  
दर्व्योद् धर पञ्चधौदनम् एतम् ।  
प्राचीं दिशं दक्षिणां प्रतीचीम्  
उदीचीं ध्रुवाम् ऊर्ध्वां दिशम् आ क्रमस्व ॥  

### ०९९

#### ०१
प्राच्यां दिशि शिरो अजस्य धेहि  
दक्षिणायां दिशि दक्षिणं धेहि पार्श्वम् ।  
प्रतीच्यां दिशि भसदम् अस्य  
उदीच्यां दिश्य् उत्तरं धेहि पार्श्वम् ॥  

#### ०२
अजस्यानूकम् ऊर्ध्वायां दिशि धेहि +++(Bhatt. ajasyānukam)+++  
दिशि धेहि पाजस्यं ध्रुवायाम् ।  
अन्तरिक्षे मध्यतो मध्यम् अस्य  
पद्भिश् चतुर्भिः प्रति तिष्ठ दिक्षु ॥  

#### ०३
शृतम् अजं शृतया प्रोर्णुहि त्वचा  
सर्वैर् अङ्गैः संभृतं विश्वरूपम् ।  
स उत् तिष्ठ प्रेहि नाकम् उत्तमं  
पद्भिश् चतुर्भिः प्रति तिष्ठ दिक्षु ॥  

#### ०४
सर्वा दिशः संविदानाः सध्रीचीः  
सान्तर्देशाः प्रति गृह्णन्तु तेजसम् ।  
ते रक्षन्तु तव तुभ्यम् एतं  
ताभ्यो जुहोमि हविषा घृतेन ॥  

#### ०५
यं ब्राह्मणे निदधे यं च विक्षु +++(Bhatt. nidade … dikṣu)+++  
या विप्रुष ओदनानाम् अजस्य ।  
सर्वं तद् अग्ने सुकृतस्य लोके  
जानीतान् नः संगमने पथीनाम् ॥  

#### ०६
अजः पञ्चौदनो व्य् अक्रमत ।  
तस्योर इयम् अभवद्  
उदरम् अन्तरिक्षं द्यौः पृष्ठं दिशः पार्श्वे ॥  

#### ०७
दितिश् चादितिश् च शृङ्गे  
सत्यं च र्तं च चक्षुषी ।  
विश्वं रूपं श्रद्धा प्राणो विराट् शिरः ॥  

#### ०८
एष वा अपरिमितो यज्ञो  
यद् अजः पञ्चौदनः । +++(Bhatt. adaḥ, with proposal of emend. ad 16.100.3b)+++  
अपरिमितं लोकं जयत्य्  
अपरिमितं लोकम् अव रुन्धे  
य एवं विदुषे ऽजं पञ्चौदनं ददाति ॥  

#### ०९
नास्यास्थीनि भिन्द्यान् +++(Bhatt. bhindyāṃ)+++  
न मज्ज्ञो निर् धयेत् । +++(Bhatt. majño nirdaye)+++  
सर्वाणि समादाय-  
-इदंइदं प्र वेशयेत् ॥ +++(Bhatt. samādāyevim idaṃ pra veśaye)+++  

#### १०
इदम् इदम् अस्य रूपं  
तेनैनं सं गमयति ।  
स्वधाम् ऊर्जम् अक्षितिं महो अस्मै दुहे  
य एवं विदुषे ऽजं पञ्चौदनं ददाति ॥  

### १००

#### ०१
इन्द्राय भागं सविता कृणोत्व्  
इमं यज्ञं यज्ञपतिश् च सूरिः ।  
ये नो द्वेषन्त्य् अनु तान् रभस्व- +++(Bhatt. tā)+++  
-अरिष्टा वीरा यजमानस्य सर्वे ॥ +++(emend. Kim 2019; Bhatt. yajamānaś ca)+++  

#### ०२
पञ्च लोकाः पञ्च र्तवः ।  
पञ्चस्व् ऋतुष्व् ऋध्नोति +++(Bhatt. pañcasututuṣṭudhnoti, with this proposal of emend.)+++  
य एवं विदुषे ऽजं पञ्चौदनं ददाति ॥  

#### ०३
एष वै निदाघो यज्ञो  
यद् अजः पञ्चौदनः । +++(Bhatt. adaḥ, with this proposal of emend.)+++  
निर् अप्रियं भ्रातृव्यं दहति +++(nir with ŚS; Bhatt. narapriyaṃ)+++  
भवत्य् आत्मना परास्याप्रियो भ्रातृव्यो भवति  
(…) ॥ +++(see 2c)+++  

#### ०४
यो वा आयन्तम् इत्य् ऋतुं वेद । +++(Bhatt. ṛtaṃ, with proposal of this emend.)+++  
आयतीम् एवाप्रियस्य भ्रातृव्यस्य श्रियम् आदत्ते  
भवत्य् आत्मना (…) +++(see 3d)+++  
(…) ॥ +++(see 2c)+++  

#### ०५
(…) वै संयन्तम् इति (…) । +++(see 4a)+++  
संयतीम् एव (…) ॥ +++(see 4bcd)+++  

#### ०६
(…) वै भवन्तम् इति (…) । +++(see 4a)+++  
भवन्तीम् एव (…) ॥ +++(see 4bcd)+++  

#### ०७
(…) वा अभिभवन्तम् इति (…) । +++(see 4a)+++  
अभिभवन्तीम् एव (…) ॥ +++(see 4bcd)+++  

#### ०८
(…) वा उद्यन्तम् इति (…) । +++(see 4a)+++  
उद्यतीम् एव (…) ॥ +++(see 4bcd)+++  

#### ०९
(…) वै मूर्धानम् इति (…) । +++(see 4a)+++  
मूर्ध्नीम् एव (…) ॥ +++(see 4bcd)+++  

#### १०
यो वै सर्वम् इत्य् ऋतुं वेद ।  
सर्वाम् एवाप्रियस्य भ्रातृव्यस्य श्रियम् आदत्ते  
भवत्य् आत्मना परास्याप्रियो भ्रातृव्यो भवति  
य एवं विदुषे ऽजं पञ्चौदनं ददाति ॥  

#### ११
यावन्त्य् अस्य लोमानि  
ब्रह्मास्तृणोति वेद्याम् ।  
तावतीर् अस्य धाराः  
समुद्रस्येवाक्षिताः ॥  

#### १२
दुहां क्षीरं भवतु सर्पिर् एभ्यः  
सुरा भूत्वोप तिष्ठात् सुरापाम् ।  
मधोर् धारा मधुपेभ्यो दुहानो  
ऽजो नाके तिष्ठतु मोदमानः ॥  

### १०१

#### ०१
स्कम्भेनेमे विष्कभिते  
द्यौश् च भूमिश् च तिष्ठतः ।  
स्कम्भ इदं सर्वम् आर्पितम् एजद्  
यत् प्राणन् निमिषच् च यत् ॥ +++(Bhatt. ejat prāṇaṃ)+++  

#### ०२
एकचक्रं वर्तत एकनेमि  
सहस्राक्षरं प्र पुरो नि पश्चात् ।  
अर्धेनेदं परि बभूव विश्वं  
यद् अस्यार्धं कतमः स केतुः ॥  

#### ०३
पञ्चवाहि वहत्य् अग्रम् अस्य  
पृष्टयो युक्ता अनुसंवहन्ति ।  
अयातम् अस्य ददृशे न यातं  
परं नेदीयो ऽवरं दवीयः ॥  

#### ०४
इदं सवितर् वि जानीहि +++(Bhatt. savitur)+++  
षड् यमा एक एकजः ।  
तस्मिन् हापित्वम् इच्छन्ते  
य एषाम् एक एकजः ॥  

#### ०५
तिर्यग्बिलश् चमस ऊर्ध्वबुध्नो  
यस्मिन् यशो निहितं विश्वरूपम् ।  
अत्रासत ऋषयः सप्त साकं  
ये अस्य गोपा महतो बभूवुः ॥  

#### ०६
तिस्रो ह प्रजा अत्यायम् आयन्  
न्य् अन्या अर्कम् अभितो +ऽविशन्त । +++(Bhatt. viśantu)+++  
बृहन् ह तस्थौ रजसो विमानो  
हरितो हरिणीर् आ विवेश ॥  

#### ०७
द्वादश प्रधयश् चक्रम् एकं  
त्रीणि नभ्यानि क उ तच् चिकेत । +++(Bhatt. naddhāni)+++  
तत्राहतास् त्रीणि शतानि शङ्कवः  
षष्टिश् च खीला अविचाचला ये ॥  

#### ०८
अनन्तं विततं पुरुत्रा अनन्तम्  
अन्तवच् चा समक्ते ।  
ते नाकपालश् चरति प्रजानन्  
विद्वान् भूतं यद् उ भव्यम् अस्य ॥  

#### ०९
आविः सन् निहितं गुहा  
जरन् नाम महत् पदम् । +++(Bhatt. caran)+++  
तत्रैदं सर्वम् आर्पितम्  
एजत् प्राणन् निमिषच् च यत् ॥ +++(Bhatt. prāṇaṃ)+++  

#### १०
ऊर्ध्वं भरन्तम् उदकं  
कुम्भेनेवोदहार्यम् ।  
पश्यन्ति सर्वे चक्षुषा  
न सर्वे मनसा विदुः ॥  

### १०२

#### ०१
ऊनात् पूर्णम् उद् अचति  
पूर्णाद् ऊनम् उद् अच्यते ।  
कविष् टद् ब्रह्मा वेद  
यतस् तत् परिषिच्यते ॥  

#### ०२
प्रजापतिश् चरति गर्भे अन्तर्  
अदृश्यमानो बहुधा प्र जायते ।  
अर्धेन विश्वं भुवनं जजान  
यद् अस्यार्धं किम् उ तज् जजान ॥  

#### ०३
यद् एजति चरति यच् च तिष्ठत्य्  
अप्राणत् प्राणन् निमिषच् च तिष्ठत् । +++(Bhatt. aprāṇaprāṇaṃ … ceṣṭata, with proposal for emend.)+++  
तद् दाधार पृथिवीं विश्वरूपं  
तत् संभूय भवत्य् एकम् एव ॥  

#### ०४
या पुरस्ताद् युज्यते योत पश्चाद् +++(Bhatt. yāḥ)+++  
या विश्वतो युज्यते योत सर्वतः ।  
यया यज्ञस् तायते प्राङ्  
तां त्वा पृच्छामि कतमा नु सर्चाम् ॥  

#### ०५
यतः सूर्य उदेत्य्  
अस्तं यत्र च गच्छति ।  
तद् एव मन्ये ऽहं ज्येष्ठं  
ततो नाप्य् एति किं चन ॥  

#### ०६
सत्येनोर्ध्वस् तपति ब्रह्मणा-  
-अर्वाङ् वि पश्यति ।  
प्राणेन तिर्यङ् प्राणति  
यस्मिन् ज्येष्ठम् अधि श्रितम् ॥ +++(Bhatt. yasmiṃ)+++  

#### ०७
यो वै ते विद्याद् अरणी  
याभ्यां निर्मथ्यते वसु ।  
स विद्वान् ज्येष्ठं मन्येत +++(Bhatt. vidyāṃ)+++  
स विद्याद् ब्राह्मणं महत् ॥  

#### ०८
अपाद् अग्रे सम् अभवत्  
सो अग्रे स्वर् आभरत् ।  
चतुष्पाद् भूत्वा भोग्यः  
सर्वम् आदत्त भोजनम् ॥  

#### ०९
भोग्यो भवद्  
अथो अन्नम् अदद् बहु ।  
यो देवम् उत्तरावन्तम्  
उपासातै सनातनम् ॥  

#### १०
सनातनम् एनम् आहुर्  
उताद्यासत् पुनर् नवः ।  
अहोरात्रे प्र जायेते  
अन्यो अन्यस्य रूपयोः ॥  

### १०३

#### ०१
शतं सहस्रम् अयुतं न्यर्बुदम्  
असंख्येयं स्वम् अस्मिन् निविष्टम् ।  
तद् अस्य घ्नन्त्य् अभिपश्यत एव  
तस्माद् देवो रोचते स एतत् ॥  

#### ०२
आराग्रमात्रं ददृश  
उतैकं नैव दृश्यते ।  
ततः परिष्वजीयसी  
देवता सा मम प्रिया ॥  

#### ०३
इयं कल्याण्य् अजरा  
मर्त्यस्यामृता गृहे ।  
यस्मै कृता शये स  
यश् चकार तदार सः ॥  

#### ०४
त्वं स्त्री त्वं पुमान् असि  
त्वं कुमार्य् उत वा कुमारः ।  
त्वं जीर्णो दण्डेन वञ्चसि +++(Bhatt. bhajjāsi)+++  
त्वं जातो भवसि विश्वतोमुखः ॥  

#### ०५
उतैष ज्येष्ठ उत वा कनिष्ठ  
उतैष भ्रातोत वा पितैषः ।  
एको देवो मनसि प्रविष्टः  
प्रथमो जातः स उ गर्भे अन्तः ॥  

#### ०६
अनेजत्य् एजति सर्वम् अस्मिन्  
विश्वा भूतानि पर्याभृतस्य ।  
स पुमान् पुंसो जनयन्न् ऋतेन  
सर्वान् अन्तान् गच्छतु तिष्ठन्न् एव ॥  

#### ०७
मध्ये दिवो निहितः पृश्निरश्मा  
वि चक्रमाणौ रजसस्फात्यन्तौ ।  
स विश्वाभिर् अभि चष्टे शचीभिर्  
अन्तरा पूर्वम् अपरं च केतुम् ॥  

#### ०८
ये अर्वाग् उत वा पुराणे  
वेदं विद्वांसम् अभितो वदन्ति ।  
आदित्यम् एव ते परि वदन्ति सर्वे  
अग्निं द्वितीयं त्रिवृतं च हंसम् ॥  

#### ०९
एकाम् ऋचं सम् इन्धते  
द्वादशभिर् अग्निभिः ।  
तस्याम् आपस् तस्यां गावस्  
तस्याम् ओषधयः श्रिताः ॥  

#### १०
सप्त सुपर्णा उप धमन्त बाणम्  
अनुष्टुभा संभृतं वायुम् एतम् ।  
तम् आततं विततं तन्तुम् आततं  
मनः पुनातु सलिलस्य पृष्ठे ॥  

#### ११
सप्त ऋषयः प्रतिहिताः शरीरे  
सप्त रक्षन्ति सदम् अप्रमादम् ।  
सप्तापः स्वपतो लोकम् ईयुस्  
तत्र जागृतो अस्वप्नजौ सत्रसदौ च देवौ ॥  



### १०४

#### ०१
भवाशर्वौ मृडतं माभि यातं  
भूतपती पशुपती नमो वाम् ।  
प्रतिहितम् आयतां मा वि स्राष्टं  
मा नो हिंसिष्टं द्विपदो मा चतुष्पदः ॥  

#### ०२
शुने क्रोष्ट्रे मा शरीराणि कर्तम् +++(Bhatt. karttum)+++  
अलिक्लवेभ्यो गृध्रेभ्यो  
ये च कृष्णा अविष्यवः ।  
मक्षिकाः पशुपते  
वयांसि ते विघसे मा विदन्त ॥ +++(ŚS vidanta; Bhatt. viyanta)+++  

#### ०३
क्रन्दाय ते प्राणाय ते  
याश् च ते भव रोपयः ।  
नमस् ते रुद्र कृण्मः  
सहस्राक्षामर्त्य ॥  

#### ०४
पुरस्तात् ते नमः कृण्म  
उत्तराद् अधराद् उत ।  
अभीवर्गाद् दिवस् पर्य् +++(Bhatt. abhīvargā)+++  
अन्तरिक्षाय ते नमः ॥  

#### ०५
मुखाय ते पशुपते  
यानि चक्षूंषि ते भव ।  
त्वचे रूपाय संदृशे  
प्रतीचीनाय ते नमः ॥  

#### ०६
अङ्गेभ्य उदराय  
जिह्वाया आस्याय च ।  
दद्भ्यो गन्धाय ते नमः ॥  

#### ०७
अस्त्रा नीलशिखण्डेन  
सहस्राक्षेण वाजिना ।  
रुद्रेणाध्वगघातिना +++(Bhatt. -kaghātinā)+++  
तेन मा सम् अरामहि ॥  

#### ०८
स नो भवः परि वृणक्तु विश्वत  
आप इवाग्निः परि वृणक्तु नो भवः ।  
मा नो अभि मंस्त नमो अस्त्व् अस्मै ॥  

#### ०९
चतुर् नमो अष्टकृत्वो भवाय  
दश कृत्वः पशुपते नमस् ते ।  
तवेमे पञ्च पशवो विभक्ता  
गावो अश्वाः पुरुषा आद् अजावयः ॥  

#### १०
तव चतस्रः प्रदिशस् तव द्यौस्  
तवेदम् उग्रोर्व् अन्तरिक्षम् ।  
तवेदं सर्वम् आत्मन्वद्  
यद् एजद् अधि भूम्याम् ॥  

### १०५

#### ०१
उरुः कोशो वसुधानस् तवायं  
यस्मिन्न् इमा विश्वा भूतान्य् अन्तः ।  
स नो मृड पशुपते नमस् ते  
परः क्रोष्टारो अभिभाः श्वानः ।  
परो यन्त्व् अघरुदो विकेश्यः ॥  

#### ०२
धनुर् बिभर्षि हरितं हिरण्ययं  
सहस्रघ्नि शतवधं शिखण्डिन् । +++(thus ŚS; Bhatt. śikhaṇḍinam+)+++  
रुद्रस्येषुश् चरति देवहेतिस्  
तस्मै नमो यतमस्यां दिशीतः ॥ +++(Bhatt. yatamasyān)+++  

#### ०३
यो ऽभियातो निलयते  
त्वाम् उग्र निचिकीर्षति ।  
पश्चाद् अनुप्रयुङ्क्षे  
तं विद्धस्य पदनीर् इव ॥ +++(Bhatt. patanīr)+++  

#### ०४
भवारुद्रौ सयुजा संविदानाव्  
उभा उग्रौ चरतो वीर्याय ।  
तयोर् भूमिर् अन्तरिक्षं स्वर् द्यौस्  
ताभ्यां नमो भवमत्याय कृण्मः ॥  

#### ०५
नमस् ते अस्त्व् आयते  
नमो अस्तु परायते ।  
नमस् ते रुद्र तिष्ठत  
आसीनायोत ते नमः ॥  

#### ०६
नमः सायं नमः प्रातर्  
नमो रात्र्या नमो दिवा ।  
भवाय च शर्वाय च-  
-उभाभ्याम् अकरं नमः ॥  

#### ०७
सहस्राक्षम् अतिपश्यं पुरस्ताद्  
रुद्रम् अस्यन्तं बहुधा विपश्चितम् ।  
मोपाराम जिह्वयेयमानम् ॥  

#### ०८
श्यावास्वां कृष्णम् असितं मृणन्तं +++(Bhatt. gṛṇantaṃ)+++  
भीमं रथं केशिनः पादयन्तम् ।  
पूर्वे प्रतीमो नमो अस्त्व् अस्मै ॥ +++(Bhatt. pratīvo)+++  

#### ०९
मा नो ऽभि स्रा मत्यं देवहेतिं +++(Bhatt. devahatiṃ)+++  
मा नः क्रुधः पशुपते नमस् ते ।  
अन्यत्रास्मद् दिव्यां शाखां वि धूनु ॥  

#### १०
मा नो हिंसीर् अधि ब्रूहि  
परि णो वृङ्धि मा क्रुध । +++(Bhatt. kṣudhaḥ)+++  
मा त्वया सम् अरामहि ॥  

### १०६

#### ०१
मा नो अश्वेषु गोषु पुरुषेषु  
मा गृधो नो अजाविषु ।  
अन्यत्रोग्र वि वर्तय  
पियारूणां प्रजां जहि ॥ +++(Bhatt. priyārūṇāṃ)+++  

#### ०२
यस्य तक्मा कासिका हेतिर् एका-  
-अश्वस्येव वृषणः क्रन्द एति । +++(Bhatt. krandaheti)+++  
अभिपूर्वं निर्णयते  
नमो अस्त्व् अस्मै ॥  

#### ०३
यस् तिष्ठति विष्टभितो अन्तरिक्षे  
ऽयज्वनः प्रमृणन् देवपीयून् । +++(Bhatt. pramṛṇaṃ)+++  
तस्मै नमो दशभिः शक्वरीभिः ॥  

#### ०४
तुभ्यम् आरण्याः पशवो  
मृगा वने हितास् तुभ्यं  
वयांसि शकुनाः पतत्रिणः ।  
तव यक्ष्मं पशुपते अप्स्व् अन्तस्  
तुभ्यं क्षरन्ति दिव्या आपो वृधे ॥  

#### ०५
शिंशुमारा अजगराः  
पुलीकया जषा मत्स्या +++(Bhatt. jagā)+++  
रजसा येभ्यो अस्यसि ।  
न ते दूरं न परिष्ठ-  
-अस्ति ते भव सद्यः  
सर्वां परि पश्यसि भूमिम् ॥ +++(Bhatt. sarvān)+++  

#### ०६
पूर्वस्माद् धंस्य् उत्तरस्मिन् समुद्रे  
मा नो रुद्र तक्मना न विषेण ।  
मा नः सं स्रा दिव्येनाग्निना-  
-अन्यत्रास्मद् विद्युतां पातयैताम् ॥  

#### ०७
भवो दिवो भव ईशे पृथिव्या  
भव आ पप्र उर्व् अन्तरिक्षम् ।  
तस्य न प्रापद् दुच्छुना का चनेह ॥ +++(Bhatt. prāpata)+++  

#### ०८
भव राजन् यजमानाय मृड  
पशूनां हि पशुपतिर् बभूथ । +++(Bhatt. babhūvitha)+++  
यः श्रद्दधाति सन्ति देवा इति  
चतुष्पदे द्विपदे अस्य मृड ॥  

#### ०९
मा नो महान्तम् उत मा नो अर्भकं  
मा नः क्षियन्तम् उत मा नो अक्षितः ।  
मा नो हिंसीः पितरं मोत मातरं  
स्वां तन्वं रुद्र मा रीरिषो नः ॥ +++(Bhatt. tanuṃ)+++  

#### १०
रुद्रस्यैलबकारेभ्यो  
ऽसंसूक्तगिरेभ्यः ।  
इदं महास्येभ्यः श्वभ्यो अकरं नमः ॥  

#### ११
नमस् ते घोषिणीभ्यो  
नमस् ते केशिनीभ्यः ।  
नमः संयतीभ्यो  
नमो नमस्वतीभ्यः ॥  

### १०७

#### ०१
नमस् ते जायमानायै  
जाताया उत ते नमः ।  
बालेभ्यः शफेभ्यो  
रूपायाघ्न्ये ते नमः ॥  

#### ०२
यो विद्यात् सप्त प्रवतः  
सप्त विद्यात् परावतः ।  
शिरो यज्ञस्य यो विद्यात्  
स वशां प्रति गृह्णीयात् ॥  

#### ०३
वेदाहं सप्त प्रवतः  
सप्त वेद परावतः ।  
शिरो यज्ञस्याहं वेद  
सोमं चास्यां विचक्षणम् ॥  

#### ०४
यया द्यौर् यया पृथिवी  
ययापो गुपिता इमाः ।  
वशां सहस्रधारां  
ब्रह्मणाच्छा वदामसि ॥  

#### ०५
शतं वत्साः शतं दोग्धारः  
शतं गोप्तारो अधि पृष्ठे अस्याः ।  
ये देवास् तस्यां प्राणन्ति  
ते वशां विदुर् एकधा ॥  

#### ०६
यज्ञपदीराक्षीरा  
स्वधाप्राणा महीलुका ।  
वशा पर्जन्यपत्नी  
देवाꣳ अप्येति ब्रह्मणा ॥  

#### ०७
अनु त्वाग्निः प्राविशद्  
अनु सोमो वशे त्वा ।  
ऊधस् ते भद्रे पर्जन्यो  
विद्युतस् ते स्तना वशे ॥  

#### ०८
अपस् त्वं धुक्षे प्रथमा  
उर्वरा अपरा वशे ।  
तृतीयं राष्ट्रं धुक्षे  
अन्नं क्षीरं वशे त्वम् ॥  

#### ०९
यद् आदित्यैर् हूयमाना-  
-उपतिष्ठ ऋतावरि ।  
इन्द्रः सहस्रं पात्रैः  
सोमं त्वापाययद् वशे ॥ +++(Bhatt. tvāpāyad)+++  

#### १०
यद् अनूचीन्द्रम् ऐर् +++(Bhatt. ayirāṭ)+++  
आत् त्व ऋषभो ऽह्वयत् ।  
तस्मात् ते वृत्रहा पयः  
क्षीरं क्रुद्धो ऽभरद् वशे ॥  

### १०८

#### ०१
यत् ते क्रुद्धो धनपतिः  
क्षीरं ते अभरद् वशे ।  
इदं तद् अद्य नाकस्  
त्रिषु पात्रेषु रक्षति ॥  

#### ०२
त्रिषु पात्रेषु तं सोमम्  
आ देव्य् अभरद् वशा ।  
अथर्वा यत्र दीक्षितो  
बर्हिष्य् आस्त हिरण्यये ॥  

#### ०३
सं हि सोमेनागत  
सम् उ सर्वेण पद्वता ।  
वशा समुद्रे प्रानर्तीद्  
ऋचः सामानि बिभ्रती ॥  

#### ०४
सं हि सूर्येणागत  
सम् उ सर्वेण चक्षुषा ।  
वशा समुद्रम् अत्य् अष्ठाद्  
गन्धर्वैः कलिभिः सह ॥  

#### ०५
सं हि वातेनागत  
सम् उ सर्वैः पतत्रिभिः ।  
वशा समुद्रम् अत्य् अख्यद्  
भद्रा ज्योतींषि बिभ्रती ॥  

#### ०६
तद् भद्राः सम् अगच्छन्त  
वशा देष्ट्र्य् अथो स्वधा ।  
अथर्वा यत्र दीक्षितो  
बर्हिष्य् आस्त हिरण्यये ॥  

#### ०७
अभीवृता हिरण्येन  
यद् अतिष्ठ ऋतावरि ।  
अश्वः समुद्रो भूत्वा-  
-अध्य् अस्कन्दद् वशे त्वा ॥  

#### ०८
वशा माता राजन्यस्य  
वशा माता स्वधे तव ।  
वशाया जज्ञ आयुधं +++(Bhatt. yajña)+++  
ततश् चित्तम् अजायत ॥  

#### ०९
ऊर्ध्वो बिन्दुर् उद् अचरद्  
ब्रह्मणः ककुदाद् अधि ।  
ततस् त्वं जज्ञिषे वशे  
ततो होता अजायत ॥  

#### १०
आस्नस् ते गाथा भवन्तु-  
-उष्णिहाभ्यो बलं तव ।  
पाजस्याज् जज्ञे ते यज्ञ  
स्तनेभ्यो रश्मयो वशे ॥  

### १०९

#### ०१
ईर्माभ्याम् अयनं जातं  
सक्थिभ्यां च वशे तव । +++(Bhatt. śaktibhyāṃ)+++  
आन्त्रेभ्यो अत्रा जज्ञिर  
उदराद् अधि वीरुधः ॥  

#### ०२
यद् उदरं वरुणस्य-  
-अनु प्राविशथा वशे । +++(Bhatt. prāviśatā)+++  
ततस् त्वा ब्रह्मोदह्वयत्  
स हि नेत्रम् अवेत् तव ॥  

#### ०३
सर्वे गर्भाद् अवेपन्त  
जायमानाद् असूस्वः । +++(Bhatt. asusvaḥ)+++  
ससूव हि ताम् आहुर् वशेति +++(Bhatt. sasuva)+++  
ब्रह्मणा क्ल्̥प्त उत बन्धुर् अस्याः ॥  

#### ०४
युध एकः सं सृजति  
यो अस्या एक इद् वशी ।  
तरांसि यज्ञा अभवन्  
तरसां चक्षुर् अभवद् वशा ॥  

#### ०५
वशा सूर्यं प्रत्य् अगृह्णाद्  
वशा यज्ञम् अधारयत् ।  
वशायाम् अन्तर् आविशद्  
ओदनो ब्रह्मणा सह ॥  

#### ०६
वशाम् एवाहुर् अमृतं  
वशां मृत्युम् उपासते ।  
वशेदं सर्वम् अभवद् देवा +++(Bhatt. vasedaṃ)+++  
मनुष्या असुराः पितर ऋषयः ॥  

#### ०७
य एवं विद्यात् स वशां प्रति गृह्णीयात् ।  
तथा हि यज्ञः सर्वपाद्  
दुहे दात्रे अनपस्फुरन् ॥ +++(Bhatt. anvasphuraṃ)+++  

#### ०८
तिस्रो जिह्वा वरुणस्य-  
-अन्तर् दिद्यत्य् आसनि ।  
तासां या मध्ये राजति  
स वशा दुष्प्रतिग्रहा ॥  

#### ०९
चतुर्धा रेतो अभवद् वशाया  
अपस् तुरीयम् अमृतं तुरीयं  
यज्ञस् तुरीयं पशवस् तुरीयम् ।  
य एवं विद्यात् स वशां प्रति गृह्णीयात् ॥  

#### १०
वशा द्यौर् वशा पृथिवी  
वशा विष्णुः प्रजापतिः ।  
वशाया दुग्धम् अपिबन्  
साध्या वसवश् च ये ॥  

### ११०

#### ०१
वशाया दुग्धं पीत्वा  
साध्या वसवश् च ये ।  
अमी ब्रध्नस्य विष्टपि  
पयो अस्या उपासते ॥  

#### ०२
सोमम् एनाम् एके दुह्रे  
घृतम् एक उपासते ।  
य एवं विदुषे वशां ददुस्  
ते गतास् त्रिदिवं दिवः ॥  

#### ०३
वशां दत्त्वा ब्राह्मणेभ्यः +++(Bhatt. da(t)tvā)+++  
सर्वांल् लोकान् सम् अश्नुते । +++(Bhatt. sarvāllokān)+++  
ऋतं ह्य् अस्याम् आहितम्  
अपि ब्रह्माथो तपः ॥  

#### ०४
वशां देवा उप जीवन्ति  
वशां मनुष्या उत ।  
वशेदं सर्वम् अभवद्  
यावत् सूर्यो विपश्यति ॥  



### १११


#### ०१
यो वा एकं ब्रह्मानुष्ठ्या विद्यात् स वा अद्य महद् वदेत् ॥  

#### ०२
परूंषि यस्य संभारा  
ऋचो यस्यानूक्यम् ॥  

#### ०३
छन्दांसि यस्य लोमानि  
परिस्तरणम् इद् धविर्  
यजुर् हृदयम् उच्यते ॥  

#### ०४
यद् अतिथिपतिर् अतिथीन् प्रतिपश्यति देवयजनं प्रेक्षते ॥  

#### ०५
यद् अभिवदति दीक्षाम् उपैति  
यद् उदकं याचत्य् अपः प्र णयति ।  
या यज्ञा अपः प्रणीयन्ते ता एव ताः ॥  

#### ०६
यत् तर्पणम् आहरन्ति यो ऽग्नीषोमीयः पशुर् बध्यते स एव सः ॥  

#### ०७
यत् खातम् आहरन्ति पुरोडाशा एव तौ  
यद् आवसथान् कल्पयन्ति सदोहविर्धानान्य् एव तत् कल्पयन्ति ॥  

#### ०८
यद् उपस्तृणन्ति बर्हिर् एव तत् ॥  

#### ०९
यत् कशिपूपबर्हणान्य् आहरन्ति परिधय एव ते ।  
यद् उपरिशयनम् आहरन्ति स्वर्गम् एव तेन लोकम् अव रुन्धे ॥  

#### १०
यद् अभ्यञ्जनम् आहरन्त्य् आज्यम् एव तत् ।  
यद् अशनकृतं ह्वयन्ति हविष्कृतम् एव तद् उ ह्वयन्ति ।  
यद् व्रीहयो यद् यवा निरुप्यन्ते अंशव एव ते न्य् उप्यन्ते ॥  

### ११२

#### ०१
उलूखलं मुसलं ग्रावाणौ +++(Bhatt. ulūkhalamusalaṃ)+++  
शूर्पं पवित्रं तूषा ऋजीषः ।  
स्रुग् दर्विर् मेक्षणम् आयवनम्  
आपो ऽभिषवणी यद् द्रोणकलशः कुम्भी ॥ +++(Bhatt. āpobhiṣavaṇī droṇakalaśaḥ)+++  

#### ०२
इदम् एव कृष्णाजिनं वायव्यानि पात्राणि ।  
यजमानं ब्राह्मणं वा एतद् अतिथिपतिः कृणुते +++(Bhatt. yajamānabrāhmaṇaṃ)+++  
यद् आहार्याण्य् अवेक्षत इदं भूया इदाम् इति ॥  

#### ०३
यद् आह भूय उद्धरेति प्रजां चैव तेन पशूंश् च वर्धयते  
प्राणम् एव तेन वर्षीयांसं कृणुते ।  
यत् संपृच्छति कामम् एव तेनाव रुन्धे  
कामं हि पृष्टो याचति ॥  

#### ०४
यद् उदकम् अभिषिञ्चत्य् अप एव तेनाव रुन्धे ।  
यद् उपहरति हवींष्य् आ सादयति ॥  

#### ०५
तेषाम् आसन्नानाम् अतिथिर् आत्मनि जुहोति ।  
स्रुक्कारेण वषत्कारेण स्रुचा हस्तेन प्राणे यूपे ॥  

### ११३

#### ०१
तस्मान् न द्विषन्न् अद्यान्  
न द्विषतो ऽन्नम् अद्यान्  
न मीमांसितस्य न मीमांस्यमानस्य ॥  

#### ०२
सर्वो वा एषो जग्धपाप्मा  
यस्यान्नम् अश्नन्ति ॥  

#### ०३
सर्व उ एषो ऽजग्धपाप्मा  
यस्यान्नं नाश्नन्ति ॥  

#### ०४
प्रजापतेर् वा एष विक्रान्तम् अनुविक्रमे य उपहरन्ति ॥  

#### ०५
प्रजापत्यो वा एतस्यैव यज्ञो विततो य उपहरति ॥  

#### ०६
सर्वदा वा एष सुतसोमो युक्तग्रावार्द्रपवित्र  
आहृतयज्ञक्रतुर् वितताधवरो य उपहरति ॥  

#### ०७
यो ऽतिथीनां स आहवनीयो  
यो ऽन्नकरणः स दक्षिणाग्निर्  
यो वेश्मनि स गार्हपत्यः ॥  

#### ०८
इष्टं च वा एष पूर्तं चाश्नाति  
यः पूर्वो ऽतिथेर् अश्नाति ॥  

#### ०९
प्रजां च वा एष पशूंश् चाश्नाति  
(…) ॥ +++(see 8b)+++  

#### १०
ऊर्जं च वा एष पयश् च गृहाणाम् अश्नाति  
यः पूर्वो ऽतिथेर् अश्नाति ॥  

#### ११
एष वा अतिथिर् यच् छ्रोत्रियः ॥  

#### १२
तस्मात् पूर्वो नाश्नीयाद् अशितावत्य् अश्नीयात् तद् व्रतम् ॥  

#### १३
यज्ञस्याविच्छेदाय यज्ञस्य गुप्तये यज्ञस्य सात्मत्वाय ॥  

### ११४

#### ०१
यत् क्षीरम् उपसिच्योपहरति  
यावद् अग्निष्टोमेअ समृद्धेनेष्ट्वावरुन्धे तावद् एनेनाव रुन्धे ॥  

#### ०२
यत् सर्पिर् उपसिच्योपहरति  
यावत् साह्नेन समृद्धेन (…) ॥  

#### ०३
यन् मधूपसिच्योपहरति  
यावद् अतिरात्रेण समृद्धेन (…) ॥  

#### ०४
यन् मांसम् उपसिच्योपहरति  
यावद् द्वादशाह्नेन समृद्धेनेष्ट्वावरुन्धे तावद् एनेनाव रुन्धे ॥  

#### ०५
यद् उदकम् उपसिच्योपहरति  
प्रजानां प्रजननाय ज्योग् जीवति सर्वम् आयुर् एति न पुनर् आ जरसः प्रमीयते य एवं वेद ॥  

### ११५

#### ०१
तस्मै वात उषा हिङ् कृणोति  
सविता भूत्या प्र स्तौति  
बृहस्पतिर् ऊर्जयोद्गायति त्वष्टा पुष्ट्या प्रति हरति विश्वे देवा निधनम् ।  
निधनं भूत्याः प्रजायाः पशूनां भवति य एवं वेद ॥  

#### ०२
तस्मा उद्यन्त् सूर्यो हिङ्कृणोति  
संगवः प्र स्तौति  
मध्यन्दिन उद्गायत्य् अपराह्णः प्रति हरत्य् अस्तंयन् निधनम् ।  
(…) ॥ +++(see 1d)+++  

#### ०३
तस्मा अभ्रो भवन् हिङ् कृणोति  
विद्योतमानः प्र स्तौति  
स्तनयन्न् उद्गायति वर्षन् प्रति हरत्य् उद्गृह्णन् निधनम् । +++(Bhatt. varṣaṃ … udgṛhṇaṃ)+++  
(…) ॥ +++(see 1d)+++  

#### ०४
अतिथीन् प्रति पश्यति हिङ् कृणोत्य्  
अभि वदति प्र स्तौत्य्  
उदकं याचत्य् उद्गायत्य् उप हरति प्रति हरत्य् उच्छिष्टं निधनम् ।  
निधनं भूत्याः प्रजायाः पशूनां भवति य एवं वेद ॥  

### ११६

#### ०१
एते वै प्रियाश् चाप्रियाश् च र्त्विजः  
स्वर्गं लोकं गमयन्ति यद् अतिथयः ॥  

#### ०२
यत् क्षत्तारं ह्वयत्य् आ श्रावयति  
यत् प्रतिशृणोति प्रत्य् आ श्रावयति ॥  

#### ०३
यत् परिवेष्टार आवसथान् प्रपद्यन्ते +++(Bhatt. āvasathāṃ)+++  
चमसाध्वर्यव एव ते  
तेषां नैकश् चनाहोता ॥  

#### ०४
यत् प्रातर् उपहरति  
प्रातःसवनम् एव तत् ॥  

#### ०५
यद् दीवोपहरति  
माध्यंदिनम् एव तत् सवनम् ॥  

#### ०६
यत् सायम् उपहरति  
तृतीयसवनम् एव तत् ॥  

#### ०७
यद् अतिथिपतिर् अतिथीन् परिविष्यासनं याचते +++(Bhatt. pariviśyāsanaṃ)+++  
अवभृथम् एव तद् उपावैति ॥ +++(Bhatt. upāvayati)+++  

#### ०८
यत् सभागयति दक्षिणाम् एव तत् सभागयति  
यद् अनुतिष्ठत्य् उदवस्यत्य् एव तत् ॥  

### ११७

#### ०१
स उपहूतः पृथिव्यां भक्षयत्य् +++(Bhatt. makṣayaty)+++  
उपहूतस् तस्मिन् यत् पृथिव्यां विश्वरूपम् ।  
पृथिव्यां तपति पृथिव्याम् आ भाति  
स्वर्गलोको भवति य एवं वेद ॥  

#### ०२
स उपहूतो अन्तरिक्षे भक्षयत्य्  
उपहूतस् तस्मिन् यद् अन्तरिक्षे विश्वरूपम् ।  
अन्तरिक्षे तपत्य् अन्तरिक्ष आ भाति  
(…) ॥ +++(see 1d)+++  

#### ०३
स उपहूतो दिवि भक्षयत्य्  
उपहूतस् तस्मिन् यद् दिवि विश्वरूपम् ।  
दिवि तपति दिव्य् आ भाति  
(…) ॥ +++(see 1d)+++  

#### ०४
स उपहूतो देवेषु भक्षयत्य्  
उपहूतस् तस्मिन् यद् देवेषु विश्वरूपम् ।  
देवेषु तपति देवेष्व् आ भाति  
(…) ॥ +++(see 1d)+++  

#### ०५
स उपहूतो लोकेषु भक्षयत्य्  
उपहूतस् तस्मिन् यल् लोकेषु विश्वरूपम् ।  
लोकेषु तपति लोकेष्व् आ भाति  
स्वर्गलोको भवति य एवं वेद ॥  

### ११८

#### ०१
यत् प्राङ् आसीनो विर्वपति  
यज्ञाय च देवेभ्यश् चा वृश्चते ॥  

#### ०२
यद् दक्षिणासीनो निर्वपति  
यमाय च पितृभ्यश् चा वृश्चते ॥  

#### ०३
यत् प्रत्यङ् आसीनो निर्वपति  
वरुणायाप्सुषद आ वृश्चते ॥ +++(Bhatt. varuṇāyāpsuṣade cā vṛścate)+++  

#### ०४
यद् उदङ् आसीनो निर्वपति  
सोमाय च राज्ञे सप्तऋषिभ्यश् चावृश्चते ॥ +++(Bhatt. sapaṛṣibhyaś)+++  

#### ०५
यद् उपस्थं कृत्वासीनो निर्वपति  
वायवे चान्तरिक्षाय चा वृश्चते ॥  

#### ०६
यद् ऊर्ध्वस् तिष्ठन् निर्वपति  
दिवे चादित्याय चावृश्चते ॥  

### ११९

#### ०१
यं कामयेत पापीयान् आत्मना प्रजया पशुभिर् गृहैर् धनेन स्याद् इति ।  
तस्यैवं निर् वपेत्  
तस्यैवं निरुप्यैवम् एवानु निर्वपेत् ।  
तदैव स पापीयान् आत्मना पशुभिर् गृहैर् धनेन भवति-  
इदमिदं कुर्यात् सा प्रायश्चीतिः ॥  

#### ०२
यं कामयेत न वसीयान् न श्रेयान् आत्मना प्रजया पशुभिर् गृहैर् धनेन स्याद् इति ।  
तस्यैवं निर् वपेत्  
तस्यैवं निरुपयैवम् एवानु निर्वपेत् ।  
तदैव स न वसीयान् न श्रेयान् आत्मना प्रजया पशुभिर् गृहैर् धनेन भवति-  
इदमिदं कुर्यात् स प्रायश्चित्तिः ॥  

#### ०३
यं कामयेत वसीयाञ् छ्रेयान् आत्मना प्रजया पशुभिर् गृहैर् धनेन स्याद् इति ।  
तस्यैवं निर् वपेत्  
तस्यैवं निरुप्यैवम् एवानु निर्वपेत् ।  
तदैव स वसीयाञ् छ्रेयान् आत्मना प्रजया पशुभिर् गृहैर् धनेन भवति-  
इदमिदं कुर्यात् सा प्रायश्चित्तिः ॥  

### १२०

#### ०१
यद् अवहन्यमानस्य तण्डुल स्कन्दति  
समांसमामस्य वरः प्रमायुको भवति ॥  

#### ०२
यद् अयस्ता भवति  
पितृदेवत्यं करोति ॥  

#### ०३
यद् विष्यन्दते  
गृहाणां च पशूनां च पयो वि ष्यन्दते ॥  

#### ०४
यद् अपसिञ्चति  
गृहाणां च पशूनां च पयो ऽप सिञ्चति ॥  

#### ०५
यद् आयवनी शीर्यते  
गृहपतिर् म्रियते ॥  

#### ०६
यद् दर्विः शीर्यते  
गृहपत्नी म्रियते ॥  

#### ०७
यत् कुम्भी विकसति  
सर्वज्यानिर् दाता च प्रतिगृहीता च जीयेते ॥  

### १२१

#### ०१
यत् प्राञ्चम् उद्वर्तयति  
यज्ञाय च देवेभ्यश् चा वृश्चते ॥  

#### ०२
यद् दक्षिणाञ्चम् उद्वर्तयति  
यमाय च पितृभ्यश् चा वृश्चते ॥  

#### ०३
यत् प्रत्यञ्चम् उद्वर्तयति  
वरुणायाप्सुषद आ वृश्चते ॥ +++(Bhatt. varuṇāyāpsuṣade cā)+++  

#### ०४
यद् उदञ्चम् उद्वर्तयति  
सोमाय च राज्ञे सप्तऋषिभ्यश् चा वृश्चते ॥  

#### ०५
यद् अनुवृत्तम् उद्धरति  
दिशोदिश एवैनं भयम् आ गच्छति ॥  

### १२२

#### ०१
यत् प्राचीनं बर्हि स्तृणाति  
यज्ञाय च देवेभ्यश् चा वृश्चते ॥  

#### ०२
यद् दक्षिणाचीनं बर्हि स्तृणाति  
यमाय च पितृभ्यश् चा वृश्चते ॥  

#### ०३
यत् प्रतीचीनं बर्हि स्तृणात्य्  
अकृतपूर्वं करोति ॥  

#### ०४
यद् उदीचीनं बर्हि स्तृणाति  
सोमाय च राज्ञे सप्तऋषिभ्यश् चा वृश्चते ॥  

### १२३

#### ०१
यत् पुरस्तात् पात्रस्य त्सरुं करोत्य्  
अर्शः प्रतिग्रहीतुर् मुखे जायते ॥  

#### ०२
यद् दक्षिणतः पात्रस्य त्सरुं करोति  
यमाय च पितृभ्यश् चा वृश्चते ॥  

#### ०३
यत् पश्चात् पात्रस्य त्सरुं करोति  
प्रतीची प्रतिग्रहीतारं शरव्य र्च्छति ॥  

#### ०४
यद् उत्तरतः पात्रस्य त्सरुं करोति  
सोमाय च राज्ञे सप्तऋषिभ्यश् चा वृश्चते ॥  

### १२४

#### ०१
यच् छुक्रो भवत्य्  
आदित्यानाम् एव प्रियं धामोपैति ।  
स यः शुक्रं प्राश्नीयाद्  
आदित्यानां त्वा प्रियेण धाम्ना प्राश्नामीत्य् एनं प्राश्नीयात् ।  
ततश् चैनम् अन्येन धाम्ना प्राश्नात्य्  
आदित्येभ्यश् चा वृश्चते ॥  

#### ०२
यत् फलीकृतो भवति  
विश्वेषाम् एव देवानां प्रियं (…) । +++(see 1b)+++  
स यः फलीकृतं प्राश्नीयाद्  
विश्वेषां त्वा देवानां प्रियेण धाम्ना (…) । +++(see 1d)+++  
(…) प्राश्नाति +++(see 1e)+++  
विश्वेभ्यो देवेभ्यश् चा वृश्चते ॥ +++(Bhatt. devebhya ā)+++  

#### ०३
यद् अफलीकृतो भवति  
मरुताम् एव प्रियं (…) । +++(see 1b)+++  
स यो ऽफलीकृतं प्राश्नीयान्  
मरुतां त्वा प्रियेण (…) ।  
(…) प्राश्नाति +++(see 1e)+++  
मरुद्भ्यश् चा वृश्चते ॥ +++(Bhatt. marudbhya ā)+++  

#### ०४
यद् अवक्षामो भवत्य्  
अग्नेर् एव (…) । +++(see 1b)+++  
स यो ऽवक्षामं प्राश्नीयाद्  
अग्नेस् त्वा प्रियेण (…) । +++(see 1d)+++  
(…) प्राश्नात्य् +++(see 1e)+++  
अग्नये चा वृश्चते ॥ +++(Bhatt. agnaya ā)+++  

#### ०५
यद् अनवक्षामो भवति  
मित्रावरुणयोर् एव (…) । +++(see 1b)+++  
स यो ऽनवक्षामं प्राश्नीयान्  
मित्रावरुणयोस् त्वा प्रियेण (…) । +++(see 1d)+++  
(…) प्राश्नाति +++(see 1e)+++  
मित्रावरुणाभ्यां चा वृश्चते ॥ +++(Bhatt. mitrāvaruṇābhyām ā)+++  

#### ०६
यद् अक्लिन्नो भवति-  
-इन्द्रस्यैव (…) । +++(see 1b)+++  
स यो ऽक्लिन्नं प्राश्नीयाद्  
इन्द्रस्य त्वा (…) । +++(see 1d)+++  
(…) प्राश्नाति- +++(see 1e)+++  
-इन्द्राय चा वृश्चते ॥ +++(Bhatt. -indrāyā)+++  

#### ०७
यत् क्लिन्नो भवति  
पितॄणाम् एव (…) । +++(see 1b)+++  
स यः क्लिन्नं प्राश्नीयात्  
पितॄणां त्वा (…) । +++(see 1d)+++  
(…) प्राश्नाति +++(see 1e)+++  
पितृभ्यश् चा वृश्चते ॥ +++(Bhatt. pitṛbhya ā)+++  

#### ०८
यत् क्षुद्रो भवत्य्  
अपाम् एव (…) । +++(see 1b)+++  
स यः क्षुद्रं प्राश्नीयाद्  
अपां त्वा प्रियेण (…) । +++(see 1d)+++  
(…) प्राश्नात्य् +++(see 1e)+++  
अद्भ्यश् चा वृश्चते ॥ +++(Bhatt. adbhya cā)+++  

#### ०९
यच् छिथिरो भवति  
दिशाम् एव (…) । +++(see 1b)+++  
स यः शिथिरं प्राश्नीयाद्  
दिशां त्वा (…) । [सेए १द्  
(…) प्राश्नाति +++(see 1e)+++  
दिग्भ्यश् चा वृश्चते ॥ +++(Bhatt. digbhya ā)+++  

#### १०
यद् गुलन्ती भवति  
प्रजापतेर् एव (…) । +++(see 1b)+++  
स यो गुलन्तिनं प्राश्नीयात्  
प्रजापतेष् ट्वा (…) । +++(see 1d)+++  
(…) प्राश्नाति +++(see 1e)+++  
प्रजापतये चा वृश्चते ॥ +++(Bhatt. prajāpataya ā)+++  

#### ११
यच् छुष्को भवत्य्  
ऊर्ध्वनभस एव प्रियं धामोपैति ।  
स यः शुष्कं प्राश्नीयाद्  
ऊर्ध्वनभसस् त्वा प्रियेण धाम्ना प्राश्नामीत्य् एनं प्राश्नीयात् ।  
ततश् चैनम् अन्येन धाम्ना प्राश्नात्य्  
ऊर्ध्वनभसे चा वृश्चते ॥ +++(Bhatt. ūrdhvanabhasa ā)+++  

### १२५

#### ०१
यत् क्षीरम् उपसिच्य प्रथमं प्राश्नाति किलासः  
प्रतिग्रहीता भवति ॥  

#### ०२
यत् सर्पिर् उपसिच्य प्रथमं प्राश्नाति सर्पः  
प्रतिग्रहीतारं हन्ति ॥  

#### ०३
यन् मधूपसिच्य प्रथमं प्राश्नाति महादेवः  
प्रतिग्रहीतारं हन्ति ॥  

#### ०४
यन् मांसम् उपसिच्य प्रथमं प्राश्नातीशानः  
प्रतिग्रहीतारं हन्ति ॥  

#### ०५
यद् उदकम् उपसिच्य प्रथमं प्राश्नाति तत् समृद्धम् ।  
ज्योग् जीवति सर्वम् आयुर् एति न पुरा जरसः प्रमीयते य एवं वेद ॥  

### १२६

#### ०१
यत् प्राशिष्यन् पुरस्ताद् अतिमृशति ।  
प्राङ् प्रतिग्रहीतुः प्राणः प्र क्रामति  
तत एवोत्थाय प्र व्रजति  
शिरस् तस्य रुजतीति द्वादशीन् नाति जीवत्य्  
एवं चैनं प्राश्नन्तम् उपद्रष्टा गृह्णाति ॥  

#### ०२
यत् प्राशिष्यन् दक्षिणतः प्रमृशति ।  
दक्षिणा प्रतिग्रहीतुः (…) ॥ +++(see stanza 1)+++  

#### ०३
यत् प्राशिष्यन्न् उत्तरतः परिमृशत्य्  
उदङ् प्रतिग्रहीतुः प्राणः प्र क्रामति  
तत एवोत्थाय प्र व्रजति  
शिरस् तस्य रुजतीति द्वादशीन् नाति जीवत्य्  
एवं चैनं प्राश्नन्तम् उपद्रष्टा गृह्णाति ॥  

#### ०४
यत् प्राशिष्यन् पश्चात् प्राञ्चम् अभिमृशति ।  
शर्मणा चैवैनं तद् वर्मणा चाभि मृशति  
शर्म चैवास्मै वर्म च भवति  
जयत्य् ओदनम् ओदनलोको भवति य एवं वेद ॥  



### १२७

#### ०१
इन्द्रस्यौज स्थेन्द्रस्य सह स्थेन्द्रस्य बलं स्थ-  
-इन्द्रस्य नृम्णं स्थेन्द्रस्य शुक्रं स्थेन्द्रस्य वीर्यं स्थ ।  
जिष्णवे योगायेन्द्रयोगैर् वो युनज्मि  
जिष्णवे योगाय विश्वानि मा रूपाण्य् उप तिष्ठन्तु  
युक्ता म आप स्थ ॥ +++(Bhatt. māpa)+++  

#### ०२
(…) +++(see 1ab)+++  
(…) योगाय क्षत्रयोगैर् वः (…) ॥ +++(see 1cde)+++  

#### ०३
(…) +++(see 1ab)+++  
(…) योगाय ब्रह्मयोगैर् वः (…) ॥ +++(see 1cde)+++  

#### ०४
(…) +++(see 1ab)+++  
(…) योगायान्नयोगैर् वः (…) ॥ +++(see 1cde)+++  

#### ०५
इन्द्रस्यौज स्थेन्द्रस्य सह स्थेन्द्रस्य बलं स्थ-  
-इन्द्रस्य नृम्णं स्थेन्द्रस्य शुक्रं स्थेन्द्रस्य वीर्यं स्थ ।  
जिष्णवे योगायापां योगैर् वो युनज्मि  
जिष्णवे योगाय विश्वानि मा रूपाण्य् उप तिष्ठन्तु  
युक्ता म आप स्थ ॥ +++(Bhatt. Māpa)+++  

### १२८

#### ०१
अग्नेर् भाग स्थ ।  
अपां शुक्रं देवीर् आपो वर्चो अस्मासु धत्त ।  
प्रजापतेर् वो धाम्नास्मै लोकाय सादये ॥  

#### ०२
इन्द्रस्य भाग स्थ ।  
(…) ॥ +++(see 1bc)+++  

#### ०३
सोमस्य भाग स्थ ।  
(…) ॥ +++(see 1bc)+++  

#### ०४
वरुणस्य भाग स्थ ।  
(…) ॥ +++(see 1bc)+++  

#### ०५
यमस्य भाग स्थ ।  
(…) ॥ +++(see 1bc)+++  

#### ०६
पितॄणां भाग स्थ ।  
(…) ॥ +++(see 1bc)+++  

#### ०७
बृहस्पतेर् भाग स्थ ।  
(…) ॥ +++(see 1bc)+++  

#### ०८
प्रजापतेर् भाग स्थ ।  
(…) ॥ +++(see 1bc)+++  

#### ०९
देवस्य सवितुर् भाग स्थ ।  
अपां शुक्रं देवीर् आपो वर्चो अस्मासु धत्त ।  
प्रजापतेर् वो धाम्नास्मै लोकाय सादये ॥ +++(Bhatt. sādhaye)+++  

### १२९

#### ०१
यो व आपो अपां भागो ऽप्स्व् अन्तर् यजुष्यो देवयजनः । +++(Bhatt. om. 'psv antar)+++  
इदं तम् अति सृजामि तं माभ्य् अव निक्षि ।  
तेन तम् अभ्य् अति सृजामि  
यो ऽस्मान् द्वेष्टि यं वयं द्विष्मः ।  
तं वधेयं तं स्तृषीयानेन ब्रह्मणानेन कर्मणानया मेन्या ॥ +++(Bhatt. stviṣīyānena)+++  

#### ०२
(…) अपाम् ऊर्मिर् अप्स्व् अन्तर् यजुष्यः (…) ॥ +++(see stanza 1; Bhatt. mūrmuryajuṣyo)+++  

#### ०३
(…) अपां वेगः (…) ॥ +++(see stanza 1)+++  

#### ०४
(…) अपां बिन्दुः (…) ॥ +++(see stanza 1)+++  

#### ०५
(…) अपां गर्भः (…) ॥ +++(see stanza 1)+++  

#### ०६
(…) अपां वत्सः (…) ॥ +++(see stanza 1)+++  

#### ०७
(…) अपां वृषभः (…) ॥ +++(see stanza 1)+++  

#### ०८
(…) अपाम् अश्मा पृश्निर् दिव्यो ऽप्स्व् अन्तर् यजुष्यः (…) ॥ +++(see stanza 1)+++  

#### ०९
यो व आपो अपां हिरण्यगर्भो ऽप्स्व् अन्तर् यजुष्यो देवयजनः । +++(Bhatt. om. apāṃ)+++  
इदं तम् अति सृजामि तं माभ्य् अव निक्षि ।  
तेन तम् (…) ॥ +++(see 1cde)+++  

#### १०
ये व आपो अपाम् अग्नयो ऽप्स्व् अन्तर् यजुष्या देवयजनाः । +++(Bhatt. yo)+++  
इदं तान् अति सृजामि तान् माभ्य् अव निक्षि ।  
तैस् तम् अभ्य् अति सृजामि  
यो ऽस्मान् द्वेष्टि यं वयं द्विष्मः ।  
तं वधेयं तं स्त्विषीयानेन ब्रह्मणानेन कर्मणानया मेन्या ॥  

### १३०

#### ०१
यद् अर्वाचीनम् ऐकहायनाद्  
अनृतं किं चोदिम ।  
आपो मा तस्माद् एनसो  
दुरितात् पान्तु विश्वतः ॥  

#### ०२
अरिप्रा आपो अप रिप्रम् अस्मत् ।  
प्रास्मद् एनो दुरितं सुप्रतीकाः  
प्र दुष्वप्न्यं प्र मलं वहन्तु ॥  

#### ०३
समुद्रं वो ऽप सृजामि  
स्वां योनिम् अपीतन । +++(Bhatt. apīhi)+++  
अरिष्टाः सर्वहायसो  
मा च नः किं चनाममत् ॥  

### १३१

#### ०१
विष्णोः क्रमो ऽसि सपत्नहा  
पृथिवीसंशितो ऽग्नितेजाः ।  
पृथिवीम् अनु वि क्रमे ऽहं  
पृथिव्यास् तं निर् भजामो  
यो ऽस्मान् द्वेष्टि यं वयं द्विष्मः ।  
पूर्वजान् सपत्नान् अवैनान् बाधे अत्य् एनान् क्रमाम्य्  
अपाङ् अपनुत्तः सपत्नः ॥  

#### ०२
विष्णोः क्रमो ऽसि सपत्नहा-  
-अन्तरिक्षसंशितो वायुतेजाः ।  
अन्तरिक्षम् अनु वि क्रमे ऽहम्  
अन्तरिक्षात् तं निर् भजामो  
यो ऽस्मान् द्वेष्टि यं वयं द्विष्मः ।  
सहजान् सपत्नान् (…) ॥ +++(see 1fg)+++  

#### ०३
विष्णोः क्रमो ऽसि सपत्नहा  
द्युसंशितः सूर्यतेजाः ।  
दिवम् अनु वि क्रमे ऽहं  
दिवस् तं निर् भजामो  
यो ऽस्मान् द्वेष्टि यं वयं द्विष्मः ।  
अपरजान् सपत्नान् (…) ॥ +++(see 1fg)+++  

#### ०४
(…) सपत्नहा +++(see 1a)+++  
दिक्संशितो वाततेजाः ।  
दिशो अनु वि क्रमे ऽहं  
दिग्भ्यस् तम् (…) ॥ +++(see 1defg)+++  

#### ०५
(…) सपत्नहा- +++(see 1a)+++  
-आशासंसितो मनस्तेजाः ।  
आशा अनु वि क्रमे ऽहम्  
आशाभ्यस् तम् (…) ॥ +++(see 1defg)+++  

#### ०६
(…) सपत्नहा- +++(see 1a)+++  
-अप्संसितो वरुणतेजाः ।  
अपो अनु वि क्रमे ऽहम्  
अद्भ्यस् तम् (…) ॥ +++(see 1defg)+++  

#### ०७
(…) सपत्नहा +++(see 1a)+++  
ऋक्संशितः सामतेजाः ।  
ऋचो अनु वि क्रमे ऽहं  
ऋग्भ्यस् तम् (…) ॥ +++(see 1defg)+++  

#### ०८
(…) सपत्नहा +++(see 1a)+++  
यज्ञसंशितो ब्रह्मतेजाः ।  
यज्ञम् अनु वि क्रमे ऽहं  
यज्ञात् तम् (…) ॥ +++(see 1defg)+++  

#### ०९
(…) सपत्नहा- +++(see 1a)+++  
-ओषधीसंशितः सोमतेजाः ।  
ओषधीर् अनु वि क्रमे ऽहम्  
ओषधीभ्यस् तम् (…) ॥ +++(see 1defg)+++  

#### १०
(…) सपत्नहा +++(see 1a)+++  
कृषिसंशितः पुरुषतेजाः ।  
कृषिम् अनु वि क्रमे ऽहं  
कृष्यास् तम् (…) ॥ +++(see 1defg)+++  

#### ११
विष्णोः क्रमो ऽसि सपत्नहा  
प्राणसंशितो ऽन्नतेजाः ।  
प्राणम् अनु वि क्रमे ऽहं  
प्राणात् तं निर्भजामो  
यो ऽस्मान् द्वेष्टि यं वयं द्विष्मः ॥  

### १३२

#### ०१
अगमं स्वर् अगमं ज्योतिर्  
अभ्य् अष्ठां विश्वाः पृतना अरातीः ।  
यो +ऽस्मान् द्वेष्टि यं वयं द्विष्मस्  
तस्येदं प्राणम् आयुर् नि वेष्टयामि-  
-इदम् एनम् अधमं तमो गमयामि ॥  

#### ०२
सूर्यस्यावृतम् अन्व् आवर्ते दक्षिणाम् अन्व् आवृतम् ।  
दिशो ज्योतिष्मतीर् अभि पर्यावर्ते  
सप्त ऋषीन् अभि पर्यावर्ते  
ब्रह्माभि पर्यावर्ते  
ब्राह्मणान् अभि पर्यावर्ते ।  
ते मे द्रविणं यच्छन्तु  
ते मे ब्राह्मणवर्चसम् ॥  

#### ०३
यत् ते ऽन्नं भुवस्पत  
आक्षियति पृथिवीम् अनु । +++(Bhatt. ākṣayatu)+++  
तस्य नस् त्वं भुवस्पते  
संप्रयच्छ प्रजापते ।  
यं वयं मृगयामहे  
तं वधै स्तृणवामहि ॥  

#### ०४
व्यात्ते परमेष्ठिनो  
ब्रह्मणापीपदाम तम् । +++(Bhatt. brahmaṇāpīpadāmṛ)+++  
वैश्वानरस्य दंष्ट्राभ्यां  
मृत्युस् तं समधाद् अभि ॥ +++(Bhatt. ibhiḥ)+++  

#### ०५
इयं तं प्सात्व् आहुतिः  
समिद् देवी सहीयसी ।  
राज्ञो वरुणस्य बन्धो ऽसि  
सो *ऽमुम् आमुष्यायणम् अमुष्याः पुत्रम् अन्ने प्राणे बधान ॥ +++(Bhatt. somam)+++  

#### ०६
अपाम् अस्मै वज्रं प्र हरामि  
चतुर्भृष्टिं शीर्षभिद्याय विद्वान् ।  
सो अस्य पर्वा प्र शृणातु सर्वा  
तन् मे देवा ह्य् अनु जानन्तु विश्वे ॥ +++(Bhatt. anu mā jānantu)+++  

#### ०७
यद् अग्ने तपसा तप  
उप प्रेक्षामहे वयम् ।  
प्रियाः श्रुतस्य भूयास्म- +++(Bhatt. priyā)+++  
-आयुष्मन्तः सुमेधसः ॥  

### १३३

#### ०१
विराड् वा इदम् अग्रे ऽजायत  
तस्या जाताया अबिभेत् सर्वम् ।  
इयम् एवेदं भविष्यति न वयम् इति ॥  

#### ०२
सोद् अक्रामत् सा दक्षिणाग्नौ न्य् अक्रामत् ।  
यज्ञर्तो वासतेयो भवति य एवं वेद ॥  

#### ०३
(…) सा गार्हपत्ये न्य् अक्रामत् । +++(see 2a)+++  
गृहमेधी गृहपतिर् भवति (…) ॥ +++(see 2b)+++  

#### ०४
(…) साहवनीये न्य् अक्रामत् । +++(see 2a)+++  
यन्त्य् अस्य देवा देवहूतिं प्रियो देवानां भवति (…) ॥ +++(see 2b; Bhatt. devahetiṃ)+++  

#### ०५
(…) सा सभायां नि (…) । +++(see 2a)+++  
यन्त्य् अस्य सभां सभ्यो भवति (…) ॥ +++(see 2b)+++  

#### ०६
(…) सा समितौ नि (…) । +++(see 2a)+++  
यन्त्य् अस्य समितिं सामित्यो भवति (…) ॥ +++(see 2b)+++  

#### ०७
(…) सामन्त्रणे न्य् अक्रामत् । +++(see 2a)+++  
यन्त्य् अस्यामन्त्रणम् आमन्त्रणीयो भवति य एवं वेद ॥  

#### ०८
(…) सान्तरिक्षे चतुर्धा विक्रान्तातिष्ठत् +++(see 2a)+++  
तां देवमनुष्या अब्रुवन्न्  
इयं तद् वेद यद् उभय उपजीवेम-  
-इमाम् उप ह्वयामहा इति ताम् उपह्वायन्त ।  
ऊर्ज एहि स्वध एहि सूनृत एहीरावत्य् एहीति ।  
तस्या अग्निर् वत्स आसीद् गायत्र्य् अभिधान्य् अभ्रम् ऊधः ॥  

#### ०९
तस्या बृहच् च रथन्तरं च द्वौ स्तनाव् आस्तां  
यज्ञायज्ञियं च वामदेव्यं च द्वौ ।  
ओषधीर् वै रथन्तरं  
देवा अदुह्रन् व्यचो बृहद् +++(Bhatt. aduhraṃ)+++  
अपो वामदेव्यं यज्ञं यज्ञायज्ञियम् ॥ +++(Bhatt. yajñiyāyajñam)+++  

#### १०
एते वै विराजः कामदुघ स्तनाः ।  
कामंकामं विराजं दुहे य एवं वेद ॥  

### १३४

#### ०१
(सोद् अक्रामत्) सा वनस्पतीन् आगच्छत्  
तां वनस्पतयो ऽघ्नत  
सा संवत्सरे सम् अभवत् ।  
तस्मात् संवत्सरे वनस्पतीनां वृक्णम् अपि रोहति  
वृश्च्यन्त्य् अस्याप्रियं भ्रातृव्यं य (एवं वेद) ॥  

#### ०२
(…) सा पितॄन् आगच्छत्  
तां पितरो ऽघ्नत  
सा मासे सम् अभवत् ।  
तस्मान् मासे पितृभ्यो ददति  
स्वधावान् पितृषु भवति प्र पितृयाणं पन्थां जानाति यः (…) ॥  

#### ०३
(…) सा देवान् आगच्छत्  
तां देवा अघ्नत +++(Bhatt. ghnata)+++  
सार्धमासे सम् अभवत् ।  
तस्माद् अर्धमासे देवेभ्यो जुह्वति  
जुहोत्य् अग्निहोत्रं प्र देवयानं पन्थां जानाति यः (…) ॥  

#### ०४
(…) सा मनुष्यान् आगच्छत्  
तां मनुष्या अघ्नत +++(Bhatt. ghnata)+++  
सा सद्यः सम् अभवत् ।  
तस्माद् उभयद्युर् मनुष्या उप हरन्त्य्  
उपास्य गृहे हरन्ति यः (…) ॥  

### १३५

#### ०१
सोद् अक्रामत् सासुरान् आगच्छत्  
ताम् असुरा उपाह्वयन्त माय एहीति ।  
तस्या विरोचनः प्राह्रादुर् वत्स आसीद् अयस्पात्रं पात्रम् ।  
तां द्विमूर्धार्त्वियो ऽधोक् तां मायाम् अधोक् ।  
तां मायाम् असुरा उप जीवन्त्य्  
उपजीवनीयो भवति य एवं वेद ॥  

#### ०२
(…) सा पितॄन् आगच्छत् +++(see 1a)+++  
तां पितर उपाह्वयन्त स्वध एहीति ।  
तस्या यमो वैवस्वतो वत्स आसीद् रजतपात्रं पात्रम् ।  
ताम् अन्तको मार्तयो ऽधोक् तां स्वधाम् अधोक् ।  
तां स्वधां पितर उप (…) ॥ +++(see 1ef)+++  

#### ०३
(…) सा मनुष्यान् आगच्छत् +++(see 1a)+++  
तां मनुष्या उपाह्वयन्तेरावत्य् एहीति ।  
तस्या मनुर् वैवस्वतो वत्स आसीत् पृथिवीपात्रं पात्रम् ।  
तां पृथुर् वैन्यो ऽधोक् तां कृषिं च सस्यं चाधोक् ।  
तां कृषिं च सस्यं च मनुष्य उप (…) ॥ +++(see 1ef)+++  

#### ०४
(…) सा देवान् आगच्छत् +++(see 1a)+++  
तां देवा उपाह्वयन्तोर्ज एहीति ।  
तस्या इन्द्रो वत्स आसीद् दारुपात्रं पात्रम् ।  
तां सविताधोक् ताम् ऊर्जम् अधोक् ।  
ताम् ऊर्जं देवा उप (…) ॥ +++(see 1ef)+++  

#### ०५
(…) सा सप्त ऋषीन् आगच्छत् +++(see 1a)+++  
तां सप्त ऋषय उपाह्वयन्त ब्रह्मण्वत्य् एहीति ।  
तस्याः सोमो वत्स आसीच् छन्दःपात्रं पात्रम् ।  
तां बृहस्पतिर् आङ्गिरसो ऽधोक् तां ब्रह्म च तपश् चाधोक् ।  
तद् ब्रह्म च तपश् च सप्त ऋषय उप (…) ॥ +++(see 1ef)+++  

#### ०६
(…) सा गन्धर्वाप्सरस आगच्छत् +++(see 1a)+++  
तां गन्धर्वाप्सरस उपाह्वयन्त पुण्यगन्ध एहीति ।  
तस्याश् चित्ररथः सौर्यवर्चसो वत्स आसीत् पुष्करपर्णं पात्रम् ।  
तां वसुरुचिः सौर्यवर्चसो ऽधोक् तां पुण्यं गन्धम् अधोक् ।  
तं पुण्यं गन्धं गन्धर्वाप्सरसा उप (…) ॥ +++(see 1ef)+++  

#### ०७
(…) सा पुण्यजनान् आगच्छत् +++(see 1a)+++  
तां पुण्यजना उपाह्वयन्त तिरोध एहीति ।  
तस्याः कुबेरो वैश्रवणो वत्स आसीद् आमपात्रं पात्रम् ।  
तां रजतनाभिः काबेरको ऽधोक् तां तिरोधाम् अधोक् ।  
तां तिरोधां पुण्यजना उप (…) ॥ +++(see 1ef)+++  

#### ०८
सोद् अक्रामत् सा सर्पान् आगच्छत्  
तां सर्पा उपाह्वयन्त विषवत्य् एहीति ।  
तस्यास् तक्षको वैशालेयो वत्स आसीद् अलाबुपात्रं पात्रम् ।  
तां धृतराष्ट्र ऐरावतो ऽधोक् तां विषम् अधोक् ।  
तद् विषं सर्पा उप जीवन्त्य्  
उपजीवनीयो भवति य एवं वेद ॥  

#### ०९
तस्माद् यस्मा अलाबुनाभिषिञ्चेन् +++(Bhatt. yasmādalābunā)+++  
मनसा त्वा प्रत्याहन्मीत्य् एनं प्रत्याहन्यात् ।  
यत् प्रत्याहन्ति विषं प्रत्याहन्ति  
न च प्रत्याहन्ति विषम् अनु प्रसिच्यते ।  
विषम् अस्याप्रियं भ्रातृव्यं हन्ति य एवं वेद ॥  



### १३६

#### ०१
अघायताम् अपि नह्या मुखानि  
सपत्नेषु वज्रम् अर्पयैतम् ।  
इन्द्रेण दत्ता प्रथमा शतौदना  
भ्रातृव्यघ्नी यजमानाय गातुः ॥  

#### ०२
वेदिष् टे चर्म भवतु  
बर्हिर् लोमानि यानि ते ।  
एषा त्वा रशनाग्रहीद्  
ग्रावा त्वैषो ऽधि नृत्यतु ॥ +++(Bhatt. tveṣodhi)+++  

#### ०३
बालास् ते प्रोक्षणीः सन्तु  
जिह्वा सं मार्ष्ट्व् अघ्न्ये ।  
शुद्धा त्वं यज्ञिया भूत्वा  
दिवं प्रेहि शतौदने ॥  

#### ०४
यः शतौदनां पचति  
कामप्रेण स कल्पते । +++(Bhatt. si)+++  
प्रीता ह्य् अस्य ऋत्विजः  
सर्वे यन्ति यथायथम् ॥  

#### ०५
ये ते देवि शमितारः  
पक्तारो ये च ते जनाः ।  
एते त्वा सर्वे गोप्स्यन्ति +++(Bhatt. gopsanti)+++  
मैभ्यो भैषीः शतौदने ॥  

#### ०६
स स्वर्गम् आ रोहति  
यत्रादस् त्रिदिवं दिवः ।  
हिरण्यज्योतिषं कृत्वा  
यो ददाति शतौदनाम् ॥  

#### ०७
स तांल् लोकान् सम् आप्नोति +++(Bhatt. tāṃ)+++  
येषु देवाः समासते ।  
अपूपं नाभिं कृत्वा  
यो ददाति शतौदनाम् ॥  

#### ०८
वसवस् त्वा दक्षिणत  
उत्तरान् मरुतस् त्वा ।  
आदित्याः पश्चाद् गोप्स्यन्ति +++(Bhatt. gopsanti)+++  
सातिरात्रम् अग्निष्टोमम् अति द्रव ॥ +++(Bhatt. bhruva (drava+?))+++  

#### ०९
गन्धर्वा अप्सरसो देवि  
रुद्रा अङ्गिरसस् त्वा ।  
एते त्वा सर्वे गोप्स्यन्ति +++(Bhatt. gopsanti)+++  
सातिरात्रम् अग्निष्टोमम् अति द्रव ॥ +++(Bhatt. dravaḥ)+++  

#### १०
अन्तरिक्षं दिवं भूमिम्  
आदित्यान् मरुतो दिशः ।  
लोकान् सर्वान् आप्नोति  
यो ददाति शतौदनाम् ॥  

### १३७

#### ०१
घृतं प्रोक्षन्ती सुभगा  
देवान् देवी गमिष्यति ।  
पक्तारम् अघ्न्ये मा हिंसीर्  
दिवं प्रेहि शतौदने ॥  

#### ०२
ये पितरो दिविषदो ऽन्तरिक्षसदश् च  
ये चेमे भूम्याम् अधि ।  
तेभ्यस् त्वं धुक्ष्व सर्वदा +++(Bhatt. dhukṣa(kṣva?))+++  
क्षीरं सर्पिर् अथो मधु ॥  

#### ०३
यत् ते शिरो ये च शृङ्गे  
यौ कर्णौ यौ च ते अक्ष्यौ ।  
आमिक्षां दुह्रतां दात्रे  
क्षीरं सर्पिर् अथो मधु ॥  

#### ०४
यत् ते मुखं या जिह्वा  
ये दन्ता ये च ते हनू ।  
(…) ॥ +++(see 3cd)+++  

#### ०५
यत् ते क्लोमा यद् धृदयं  
पुरीतत् सहकण्ठिका ।  
(…) ॥ +++(see 3cd)+++  

#### ०६
यत् ते यकृद् ये मतस्ने  
आन्त्राणि याश् च ते गुदाः । +++(Bhatt. gudā)+++  
(…) ॥ +++(see 3cd)+++  

#### ०७
यस् ते प्लाशिर् यो वनिष्टुर्  
यौ कुक्षी यच् च त उदरम् ।  
(…) ॥ +++(see 3cd)+++  

#### ०८
यस् ते मज्जा यान्य् अस्थीनि  
यन् मांसं यच् च लोहितम् ।  
(…) ॥ +++(see 3cd)+++  

#### ०९
यौ ते बाहू यौ ते अंसौ  
दोषणी या च ते ककुत् ।  
(…) ॥ +++(see 3cd)+++  

#### १०
ये ते स्कन्धा या ग्रीवा +++(Bhatt. yatte)+++  
याः पृष्टीर् याश् च पर्शवः ।  
(…) ॥ +++(see 3cd)+++  

### १३८

#### ०१
यौ त ऊरू अष्ठीवन्तौ +++(Bhatt. ūru)+++  
ये श्रोणी या च ते भसत् ।  
(…) ॥ +++(see 16.137.3cd)+++  

#### ०२
यत् ते पुच्छं ये ते बाला +++(Bhatt. ye bālā)+++  
यद् ऊधो ये च ते स्तनाः ।  
(…) ॥ +++(see 16.137.3cd)+++  

#### ०३
यास् ते जङ्घा याः कुष्ठिका  
ऋत्सरा ये च ते शफाः । +++(Bhatt. hritsarā)+++  
(…) ॥ +++(see 16.137.3cd)+++  

#### ०४
यत् ते चर्म शतौदने  
यानि लोमान्य् अघ्न्ये ।  
आमिक्षां दुह्रतां दात्रे  
क्षीरं सर्पिर् अथो मधु ॥  

#### ०५
अयं ते स्तन आमिक्षाम्  
अयं सर्पिर् अयं मधु ।  
अयं ते सर्वान् कामान्  
दुहां देवि शतौदने ॥  

#### ०६
क्रोडौ ते स्तां पुरोडाशाव्  
आज्येनाभिघारितौ ।  
तौ पक्षौ देवि कृत्वा  
सा दातारं दिवं वह ॥  

#### ०७
उलूखले मुसले ये च चर्मणि  
ये वा शूर्पे तण्डुलाः कणाः ।  
यद् वा वातो मातरिश्वा ममाथ-  
-अग्निष् टद् धोता सुहुतं कृणोतु ॥  

#### ०८
अपो देवीर् मधुमतीर् घृतश्चुतो  
ब्रह्मणां हस्तेषु प्रपृथक् सादयामि ।  
यत्काम इदम् अभिषिञ्चामि वो ऽहं  
तन् नो अस्तु  
वयं स्याम पतयो रयीणाम् ॥  

### १३९

#### ०१
प्रजापतिश् च परमेष्ठी च शृङ्गे इन्द्रः शिरो  
अग्निर् ललाटं यमः कृकाटं सोमो राजा मस्तिष्कः ।  
सत्यं चक्षुर् ऋतं श्रोत्रे प्राणापानौ नासिके +++(Bhatt. cakṣu)+++  
द्यौर् उत्तरा हनुः पृथिव्य् अधरा ॥  

#### ०२
अग्निर् आस्यं विद्युज् जिह्वा  
मरुतो दन्ताः पवमानः प्राणः ।  
विश्वं वायुः कण्ठः स्वर्गो लोकः  
कृष्णद्रं विधरणी विकेश्यः ॥  

#### ०३
रेवती ग्रीवाः कृत्तिका स्कन्धा  
घर्मो वहः श्येनः क्रोडो अन्तरिक्षं पाजस्यम् ।  
मित्रश् च वरुणश् चांसौ  
त्वष्टा चार्यमा च दोषणी ॥  

#### ०४
महादेवो बाहू बृहस्पतिः ककुद् बृहतीः कीकसाः ।  
देवानां पत्नीः पृष्टय उपसदः पर्शवः ॥  

#### ०५
इन्द्राणी भसद् वातः पुच्छं पवमानो बालाः ।  
ब्रह्म च क्षत्रं च श्रोणी बलम् ऊरू  
धाता च सविता चाष्ठीवन्तौ ॥  

#### ०६
जङ्घा गन्धर्वा अप्सरसः +++(Bhatt. (a)psarasaḥ)+++  
कुष्ठिका अदितिः शफाः ।  
चेतो हृदयं यकृन् मेधा  
हरिमा पित्तं व्रतं पुरीतत् ॥  

#### ०७
क्षुत् कुक्षिर् इरा वनिष्ठुः +++(Bhatt. kṣuta)+++  
पर्वताः प्लाशिर् देवजना गुदा  
मनुष्या आन्त्राण्य् अत्रा उदरम्  
इतरजना ऊबध्यं रक्षांसि लोहितम् ।  
क्रोधो वृक्कौ मन्युर् आण्डौ प्रजा शेपः ॥  

#### ०८
समुद्रो वस्तिर् नदी सूत्री  
स्तनयित्नुर् ऊधो वर्षस्य पतय स्तनाः ।  
विश्वव्यचाश् चर्मौषधयो लोमानि नक्षत्राणि रूपम् ॥  

#### ०९
अभ्रं पीवो मज्जा निधनम् ।  
निधनं भूत्याः प्रजायाः पशूनां भवति य एवं वेद ॥  

#### १०
इन्द्रः प्राङ् तिष्ठन् दक्षिणा तिष्ठन् यमः  
प्रत्यङ् तिष्ठन् धातोदङ् तिष्ठन् सविता ।  
तृणानि प्राप्तः सोमो राजावृत्त आनन्दः । +++(Bhatt. rājāvṛtrahānandaḥ)+++  
ईक्षमानो मित्रे युज्यमानो वैश्वदेवो युक्तः प्रजापतिर् विमुक्तः सर्वम् ।  
एतद् वै गोरूपम् ।  
उपैनं रूपवन्तः पशवस् तिष्ठन्ति य एवं वेद ॥ +++(Bhatt. rūpaṃvantaḥ)+++  

### १४०

#### ०१
श्रमेण तपसा सृष्टा  
ब्रह्मणा वित्तर्ते श्रिता ।  
सत्येनावृता श्रिया प्रावृता यशसा परिवृता स्वधया  
परिहिता श्रद्धया पर्यूढा दीक्षया गुप्ता  
यज्ञे प्रतिष्ठिता लोको निधनम् ॥  

#### ०२
छन्दांसि रूपम् अङ्गिरसः  
सन्तापा ब्रह्म पदवा-  
-अयं ब्राह्मणो ऽधिपतिः ।  
ताम् आददानस्य ब्रह्मगवीं  
जिनतो ब्राह्मणं क्षत्रियस्य ।  
अप क्रामति सूनृता वीर्यं पुण्या लक्ष्मीः ॥  

### १४१


#### ०१
ओजश् च तेजश् च सहश् च बलं च ॥  
#### ०२
वाक् चेन्द्रियं च श्रीश् च धर्मश् च ॥  
#### ०३
ब्रह्म च क्षत्रं च राष्ट्रं च विशश् च ॥  
#### ०४
त्विषिश् च यशश् च वर्चश् च द्रविणं च ॥  
#### ०५
आयुश् च रूपं च नाम च कीर्तिश् च ॥  
#### ०६
पयश् च रसश् चान्नं चान्नाद्यं च ॥  
#### ०७
प्राणश् चापानश् च चक्षुश् च श्रोत्रं च ॥  
#### ०८
ऋतं च सत्यं चेष्टं च पूर्तं च प्रजा पशवश् च ॥  
#### ०९
तानि सर्वाण्य् अप क्रामन्ति क्षत्रियस्य ब्रह्मगवीम् आददानस्य ॥  

### १४२

#### ०१
सैषा भीमा ब्रह्मगव्य् अघविषा  
कृत्या कूल्बजम् आवृता +++(Bhatt. kulvajam ābhṛtā)+++  
सर्वाण्य् अस्यां क्रूराणि सर्वे च मृत्यवः  
सर्वाण्य् अस्यां घोराणि सर्वे च पुरुषवधाः ॥  

#### ०२
सा ब्रह्मज्यं ब्रह्मगव्य् आदीयमाना  
मृत्योः पड्वीश आ द्यति ।  
मेनिः शतवधा हि सा  
ब्रह्मज्यस्य क्षितिर् हि सा ॥  

#### ०३
तस्माद् वै ब्राह्मणानां गौर्  
दुराधर्षा विजानता ।  
वैश्वानर उद्वीता +++(Bhatt. udgīthā)+++  
महादेवो ऽपेक्षमाणा  
वज्रो धावन्ती +++(Bhatt. dhāvanti)+++  
हेतिः शफान् उत्खिदन्ती ॥  

#### ०४
क्षुरपविर् ईक्षमाणा  
मृत्युर् हिङ्कृण्वती ।  
वाश्यमानाभि स्फूर्जति +++(Bhatt. vāśyamānāvi)+++  
ब्रह्मगवी ब्रह्मज्यम् ॥  

### १४३

#### ०१
उग्रो देवः पुच्छं पर्यस्यन्ती  
सर्वज्यानिः कर्णौ वरीवर्जयन्ती  
राजयक्ष्मो मेहन्ती मेनिर् दुह्यमाना शीर्षक्तिर् दुग्धा ।  
सेदिर् उपतिष्ठन्ती +++(Bhatt. setadir)+++  
मिथोयोधः परामृष्टा  
शरव्या मुखे ऽपिनह्यमाने ॥  

#### ०२
ऋतिर् हन्यमाना व्यृद्धिर् हृता- +++(Bhatt. ṛtur … hitā-)+++  
-अघविषा निपतन्ती तमो निपतिता ।  
अनुगच्छन्ती प्राणान् उप दासयति ब्रह्मगवी ब्रह्मज्यस्य ॥  

### १४४

#### ०१
वैरं विकृत्यमाना  
पौत्राद्यं विभाज्यमाना  
देवहेतिर् ह्रियमाणामतिर् हिता निरृतिर् निहिता । +++(Bhatt. hrīyamāṇāmatir)+++  
पाप्माधिधीयमाना +++(Bhatt. pāpmānidhīyamānā)+++  
पारुष्यम् अवधीयमानाप्रजस्ताविहिता ॥  

#### ०२
घर्मः पर्याधीयमाना  
वैश्वानरः परिहिता  
विषं प्रयस्यन्ती तक्मा प्रयस्ता ।  
मूलबर्हणी पर्याक्रियमाणा क्षितिः पर्याकृता ॥  

#### ०३
अघं पच्यमाना पराभूतिः पक्वा ।  
सुगुध्रियमाणाशीविष उद्धृतासंज्ञा गन्धेन ॥  

#### ०४
अभूतिर् उपह्रियमाणा पराभूतिर् उपहृता ।  
शर्वः क्रुद्धः पिश्यमाना +++(Bhatt. sarvaḥ … piṣyamāṇā)+++  
शिमिदा पिशिता ॥  

#### ०५
आर्तिर् अश्यमाना वीकर्तो अशिता । +++(Bhatt. asyamānā vīkartositā)+++  
अशिता लोकाच् छिनत्ति ब्रह्मचारी ब्रह्मज्यम् अस्माच् चामुष्माच् च ॥ +++(Bhatt. asitā)+++  

### १४५

#### ०१
तस्या आहननं कृत्या मेनिर् आशसनं वलग ऊबध्यम्  
अस्वगता परिह्वृता । +++(Bhatt. pariddnutā)+++  
अग्निः क्रव्याद् भूत्वा ब्रह्मगवी ब्रह्मज्यं प्रविश्यात्ति ॥  

#### ०२
सर्वास्याङ्गानि मूलानि वृश्चति +++(Bhatt. vṛścyati)+++  
छिनत्त्य् अस्य पितृबन्धून् परा भावयति मातृबन्धून् ।  
विवाहां ज्ञातीन् सर्वान् अपि क्षापयति ब्रह्मगवी क्षत्रियस्यापुनर्दीयमाना ॥ +++(Bhatt. jñātīṃ sarvam)+++  

#### ०३
अवास्तुम् एनम् अस्वगम् अप्रजसं करोत्य् +++(Bhatt. apratisaṃ)+++  
अपरापरणो भवति क्षीयते । +++(Bhatt. aparāpariṇo)+++  
य एवं विदुषो ब्राह्मणस्य क्षत्रियो गाम् आदत्ते ॥  

#### ०४
क्षिप्रं वै तस्याहनने  
गृध्राः कुर्वत ऐलवम् ।  
(…) तस्यादहनं  
परि नृत्यन्ति केशिनीर्  
आघ्नानाः पाणिनोरसि  
कुर्वाणाः पापम् ऐलवम् ॥  

#### ०५
(…) तस्य वास्तुषु  
गङ्गणं कुर्वते वृकाः ।  
क्षिप्रं वै तस्य पृच्छन्ति  
यत् तद् आसीद् इदं नु तात् ॥  

### १४६

#### ०१
छिन्ध्य् आ छिन्धि प्र छिन्ध्य्  
अपि क्षापय क्षापय ।  
आददानम् आङ्गिरसि  
ब्रह्मज्यम् उप दासय ॥  

#### ०२
वैश्वदेवी ह्य् उच्यसे  
कृत्या कूल्बजाम् आवृता  
ओषन्ती समोषन्ती ब्रह्मणो वज्रः ॥  

#### ०३
क्षुरपविर् मृत्युर् भूत्वापिधावितः ।  
आ दत्से जिनतां वर्च  
इष्टं पूर्तं चाशिषः ॥  

#### ०४
आदाय जीतं जीताय  
लोके ऽमुष्मिन् प्र यच्छसि । +++(Bhatt. yacchati)+++  
अघ्न्ये पदवीर् भव ब्राह्मणस्याभिशस्त्या ॥ +++(Bhatt. padavī)+++  

#### ०५
मेनिः शरव्या भवाघाद् अघविषा भव ।  
अग्न्ह्ये प्र शिरो जहि ब्रह्मज्यस्य कृतागसः ॥  

#### ०६
त्वया प्रवृक्तं रजतम्  
अग्निर् दहतु दुष्कृतं  
देवपीयुम् अराधसम् । +++(Bhatt. devapīyūm)+++  
वृश्च प्र वृश्च छिन्धि प्र छिन्धि +++(Bhatt. 2x vṛścya)+++  
कृन्त प्र कृन्त पिंश प्र पिंशौष सम् ओष दह प्र दह ।  
ब्रह्मज्यं देव्य् अघ्न्य  
आ मूलाद् अनु संदह ॥  

### १४७

#### ०१
यत् ते शीर्षणि दौर्भाग्यं  
सक्तं केशेषु निहितं ललाटे ।  
अयं तद् विश्वभेषजो  
अपामार्गो ऽप लुम्पतु ॥  

#### ०२
यत् ते भ्रुवोर् दौर्भाग्यं  
कर्णयोर् अक्ष्णोर् हितम् ।  
(…) ॥ +++(see 1cd)+++  

#### ०३
(यत्) ते मुखे नासिकायां  
दौर्भाग्यं वाच्य् ओष्ठयोः ।  
(…) ॥ +++(see 1cd)+++  

#### ०४
यत् ते दत्सु दौर्भाग्यं  
जिह्वायां छुबुके हितम् ।  
(…) ॥ +++(see 1cd)+++  

#### ०५
(यत्) ते मनसि संकल्पे  
दौर्भाग्यं प्राण आहितम् ।  
(…) ॥ +++(see 1cd)+++  

#### ०६
यत् ते हन्वोर् दौर्भाग्यं  
कण्ठे क्लोमसु विष्ठितम् ।  
(…) ॥ +++(see 1cd)+++  

#### ०७
यत् ते स्कन्धेषु ग्रीवासु  
दौर्भाग्यं कीकसास्व् अनूक्ये ।  
(…) ॥ +++(see 1cd)+++  

#### ०८
यत् ते दोष्णोर् दौर्भाग्यम्  
अंसयोर् उपपक्षयोः ।  
(…) ॥ +++(see 1cd)+++  

#### ०९
यत् ते बाह्वोर् दौर्भाग्यम्  
अरत्न्योः कल्कुषीर् अनु । +++(Bhatt. kalpuṣīr)+++  
(…) ॥ +++(see 1cd)+++  

#### १०
यत् ते हस्तयोर् दौर्भाग्यं  
पाण्योर् अङ्गुलीर् अनु ।  
(…) ॥ +++(see 1cd)+++  

### १४८

#### ०१
यत् ते पृष्टिषु दौर्भाग्यं  
जघने स्फिजोर् हितम् ।  
(…) ॥ +++(see 16.147.1cd)+++  

#### ०२
यत् त उरसि दौर्भाग्यं +++(Bhatt. yat te)+++  
पार्श्वयो स्तनयोर् हितम् । +++(Bhatt. pārśvayoḥ)+++  
(…) ॥ +++(see 16.147.1cd)+++  

#### ०३
यत् ते हृदये दौर्भाग्यं  
नाभ्यां वक्षणा अनु ।  
(…) ॥ +++(see 16.147.1cd)+++  

#### ०४
यत् ते प्लीह्नि दौर्भाग्यं +++(Bhatt. pihni (⟨ plīhni?))+++  
यद् वा यकनि वृक्कयोः ।  
(…) ॥ +++(see 16.147.1cd)+++  

#### ०५
यत् ते गुदास्व् आन्त्रेषु  
दौर्भाग्यम् उदरे हितम् ।  
(…) ॥ +++(see 16.147.1cd)+++  

#### ०६
यत् ते वस्तौ दौर्भाग्यं  
वनिष्ठौ प्लाशाव् आहितम् ।  
(…) ॥ +++(see 16.147.1cd)+++  

#### ०७
यत् ते भंससि दौर्भाग्यं  
यद् वा याशुषु मुष्कयोः ।  
(…) ॥ +++(see 16.147.1cd)+++  

#### ०८
यत् ते श्रोण्योर् दौर्भाग्यम्  
अवचालूशयोर् हितम् ।  
(…) ॥ +++(see 16.147.1cd)+++  

#### ०९
यत् ते भसदि दौर्भाग्यम् +++(Bhatt. bhasati)+++  
ऊर्वोर् जानुनोर् हितम् ।  
(…) ॥ +++(see 16.147.1cd)+++  

#### १०
यत् ते जङ्घयोर् दौर्भाग्यं  
स्थूरयोः पार्ष्ण्योर् हितम् ।  
(…) ॥ +++(see 16.147.1cd)+++  

### १४९

#### ०१
यत् ते गुल्फयोर् दौर्भाग्यं  
पादयोर् अङ्गुलीर् अनु ।  
(…) ॥ +++(see 16.147.1cd)+++  

#### ०२
(यत्) ते परुषु दौर्भाग्यं  
मांसे अस्थिषु मज्जसु ।  
(…) ॥ +++(see 16.147.1cd)+++  

#### ०३
यत् ते किं च दौर्भाग्यम्  
अङ्गेअङ्गे प्रतिष्ठितं  
यद् वा लोमसु विष्ठितम् ।  
(…) ॥ +++(see 16.147.1cd)+++  

#### ०४
यत् ते अक्षेषु दौर्भाग्यं  
प्रहायाम् अधिदेवने ।  
(…) ॥ +++(see 16.147.1cd)+++  

#### ०५
यत् ते पशुषु दौर्भाग्यं  
कृष्याम् अशनेर् हितम् ।  
(…) ॥ +++(see 16.147.1cd)+++  

#### ०६
या ते लक्ष्मीर् ब्रूणहत्या-  
-अथो या ते अपुत्रता ।  
(…) ॥ +++(see 16.147.1cd)+++  

#### ०७
यत् ते दिष्टं पितृषद्यम्  
अथो या ते अपचिता ।  
(…) ॥ +++(see 16.147.1cd)+++  

#### ०८
या ते का च पापी लक्ष्मीर्  
अथो या ते अपशुता ।  
अयं तद् विश्वभेषजो  
अपामार्गो ऽप लुम्पतु ॥  

#### ०९
कण्ठदघ्नाम् अहिमार्त्तिनृणां +++(Bhatt. ⟨ mārtimṛṇāṃ?)+++  
देवेभ्यः किल्बिषं यद् बभूव ।  
इमास् तद् आपः प्र वहन्तु रिप्रं  
पुनातु मा शतधारं पवित्रम् ॥  

#### १०
स्नाहि रिप्रं शमलं च सर्वं  
कृष्णे चेले सादयित्वा पापम् ।  
हित्वावर्तिं निरृतिं मृत्युपाशान्  
सूर्यं ज्योतिर् अभ्य् एह्य् अग्निम् ॥  

#### ११
उद्यन्तो अस्मान् महतः समुद्रान्  
मुच्यमानो अंहसः पाप्मनश् च ।  
पुनर् मनः पुनर् आयुर् न आगन्  
मा मा दभन् पणयो यातुधानाः ॥  

#### १२
अव रिप्रम् अनिक्ष्मह्य्  
अशस्तिम् अध्य् आत्मनः ।  
वर्च आ धीयतां मयि  
तेज आ धीयतां मयि ।  
प्राणापानौ मा मा हासिष्टं  
सर्वम् आयुर् अशीय ॥  



### १५०


#### ०१
ब्रह्म जज्ञानम् इत्य् एका ॥  

#### ०२
ब्रह्म भ्राजद् उद् अगाद् अन्तरिक्षं  
दिवं च ब्रह्मावाधूष्टामृतेन मृत्युम् ।  
ब्रह्मोपद्रष्टा सुकृतस्य साक्षाद्  
ब्रह्मास्मद् अप हन्तु शमलं तमश् च ॥ +++(Bhatt. tapaś)+++  

#### ०३
प्रतीचीर् आयता स्तर  
वितताः पश्यामहै । +++(Bhatt. ⟨ paśyāmahai?)+++  
समुद्रे अप्सु या हिता-  
-असुराणाम् अयस्मयी ॥  

#### ०४
हरिः सुपर्णो दिवम् आरुहो ऽर्चिषा  
ये त्वा दिप्सन्ति दिवम् उत्पतन्तम् ।  
अव तां जहि हरसा जातवेदो  
ऽबिभ्यद् उग्रो ह्य् अर्चिषा  
दिवम् आ रोह सूर्य ॥  

#### ०५
अयोजाला असुरा मायिनो ऽयस्मयैः  
पाशैर् अङ्किनो ये चरन्ति ।  
तांस् ते रन्धयामि हरसे जातवेदः  
सहस्रभृष्टिः सपत्नान् प्रमृणन् याहि वज्रः ॥ +++(Bhatt. sahasrapṛṣṭhiḥ)+++  

#### ०६
देवानाम् अधिपा एति घर्म  
ऋतेन भ्राजन्न् अमृतं विचष्टे ।  
हिरण्यवर्णो नभसो देव सूर्य  
घर्मो भ्राजन् दिवो अन्तान् पर्य् एषि विद्युता ॥  

#### ०७
विद्योतन्ते विद्युतो अग्निजिह्वा  
हिरण्यवर्णा अमृता अप्स्व् अन्तः समुद्रे ।  
रुद्रस्य क्षिप्नो स्तनयित्नोर् विद्युत् तस्य +++(Bhatt. vidyu)+++  
वैश्वानारस्य हेतिः परि णो वृणक्तु ॥  

#### ०८
विद्युता भ्राजन् हृदयं यात्य् अग्निर्  
व्याघ्रा अप्सुषदो यत्र भीमाः ।  
विष्णोः क्रमै स्तनयन्न् एति रुद्रो  
नुदं छत्रून् वि मृधो बाधमानो  
ऽसपत्नाः प्रदिशो मे कृणोतु ॥  

#### ०९
अपो वसानः समैत्य् अन्तरिक्षं  
दिवं च समिद्धो अग्निर् दिव्यस् तपोधाः ।  
वैश्वानरः शमया शीतरूरे  
अपां सुपर्णो दिव एति पृष्ठे ॥  

#### १०
वैश्वानरः समुद्रं पर्य् एति शुक्रो  
घर्मो भ्राजन् तेजसा रोचमाणः ।  
नुदं छत्रून् प्रदहन् मे सपत्नान्  
आदित्यो द्याम् अध्यरुक्षद् विपश्चित् ॥  

### १५१

#### ०१
वैश्वानरः सं तपत्य् अन्तरिक्षं  
दिवं च समिद्धो अग्निर् दिव्यस् तपोजाः ।  
शिक्षन्त्व् अस्मा अभि सुन्वन्ति सोम  
ऋतेन भ्राजन्न् अमृतं वस्ते अत्की ॥  

#### ०२
रारह्येते नेलयतः  
शीतरूरे तन्वाव् अस्य भीमे ।  
रूपाण्य् एति बहुधा वसानो  
गुहा कृण्वानस् तन्वः पराचीः ॥  

#### ०३
पञ्चारे चक्रे परिवर्तमाने  
समारोहन्ति भुवनानि विश्वा ।  
तस्य नाक्षस् तप्यते भूरिभारः  
सनाद् एव न छिद्यते सनाभिः ॥  

#### ०४
पञ्चभिस् तप्तस् तपत्य् एष एतत्  
सहस्रधामानम् अनु तिष्ठन्त्य् एनम् ।  
सप्त त्वा सूर्य हरितो वहन्ति  
ब्रह्मणादित्यस् त्रिवृता मुखेन ॥  

#### ०५
वि द्योतते द्योतत आ च द्योतते  
अप्स्व् अन्तर् अमृतो घर्म उद्यन् ।  
हन्ता वृत्रस्य हरिताम् अनीकम्  
अनाधृष्टास् तन्वः सूर्यस्य ॥  

#### ०६
घर्मः पश्चाद् उत घर्मः पुरस्ताद्  
अयोदंष्ट्राय द्विषतो ऽपि दध्मः ।  
वैश्वानरः शीतरूरे वसानः  
सपत्नान् मे द्विषतो हन्तु सर्वान् ॥  

#### ०७
ऋतून् ऋतुभिः श्रपयति  
ब्रह्मणैकवीरो घर्मः  
शुचानः समिधा समिद्धः ।  
ब्रह्मा त्वा तपति ब्रह्मणा तेजसा च ॥  

#### ०८
ब्रह्म जज्ञानं प्रथमं  
समा ददे तज् जायमानं  
न बिभिदे न भिद्यते ।  
तद् अङ्गमानं पितरं व्याहति +++(Bhatt. ⟨ aṃhamānaṃ?)+++  
तस्य नाड्य आतता विततास् तता उ ताः ॥  

#### ०९
असयज्जान सत आ जभार +++(Bhatt. ⟨ asajjajāna?)+++  
य ईं जजान स इद् अस्य भर्ता ।  
प्रजापतिः प्रजाभिः संविदानस्  
त्रीणि ज्योतींषि दधते न पाकः ॥  

#### १०
प्रजापतिश् चरति गर्भे अन्तः  
स जायमानो बहुधा प्र जायते ।  
तस्य पदम् अभि पश्यन्ति वेधसस्  
तस्मिन्न् आर्पिता भुवनानि विश्वा ॥  

### १५२

#### ०१
यस्मिन् देवाः पितरो मनुष्या  
अरा नाभाव् इव श्रिताः ।  
अपां त्वा पुष्पं पृच्छामि  
यत्र तन् माययाहितम् ॥ +++(Bhatt. māyāhitam)+++  

#### ०२
यत्रापां पुष्पं निहितं  
माययातिहितं गुहा ।  
यो वै तद् विद्यात् प्रत्यक्षं  
स विद्याद् ब्राह्मणं महत् ॥  

#### ०३
मणिस् त्रिषूत्रो निहितः स्वर्विद्  
ऊर्ध्वस् तिर्यङ् विश एतु प्रजानन् ।  
स पुमान् पुंसो जनयन्न् ऋतेन  
सर्वान् अन्तान् गच्छतु सद्य एव ॥  

#### ०४
सर्वां रात्रीं सम् ओषत्व्  
आदित्यो जातवेदसा ।  
अग्नेर् अधि दिवम् आ रोहन्न्  
आयुषा सम् अनक्तु मा  
वर्चसा सं सृजाति मा ॥  

#### ०५
घर्मः साहस्रः समिधा समिद्धो  
ऽसपत्नाः प्रदिशो मे कृणोतु ।  
सपत्नान् सर्वान् मे सूर्यो  
हन्तु वैश्वानरो हरिः ॥  

#### ०६
घर्मस् तप्तः प्र दहतु +++(Bhatt. tapta(ḥ))+++  
भ्रातृव्यान् द्विषतो मम ।  
आ दत्तां छत्रून् आदित्य  
उद्यन् सूर्यः पृतन्यतः ॥  

#### ०७
वैश्वानरः प्र दहतु  
भ्रातृव्यान् द्विषतो वृषा ।  
उद्यन् मे शुक्र आदित्यो  
वि मृधो हन्तु सूर्यः ॥  

#### ०८
शुक्रं सुपर्णं हरि ब्रह्म  
भ्राजद् अजस्रं ज्योतिर् दिवम् आ ततान ।  
हरिः सुपर्णः प्रमथिष्णुर् आशुः  
सपत्नान् हन्तु महाता वधेन ॥  

#### ०९
हरिः सुपर्णः सुदिनो ऽभयंकरो  
हिरण्यवर्णो दुरुदाप आशुः ।  
सपत्नान् सर्वान् मे सूर्य  
आदित्यो हन्तु रश्मिभिः ॥  

#### १०
महान्तम् अर्थं परि सद्य एत्व्  
अहोरात्रे विदधच् छुक्र उद्यन् ।  
सपत्नान् सर्वान् मे सूर्य  
एतु वैश्वानरो दहन् ॥  

#### ११
उद्यन्न् अद्य मित्रमह इत्य् एका ॥  

#### १२
तेजस् तपांसि मुखतो बिभर्ष्य्  
आनन्दं भूतिं महसः प्रतिष्ठाम् ।  
पर्यूहमाणः श्रियम् एषि सर्वतो  
अमोघं सत्यं यश उद्यतं ते ॥  

### १५३

#### ०१
ब्रह्मचारीष्णंश् चरति रोदसी उभे  
यस्मिन् देवाः संमनसो भवन्ति ।  
स दाधार पृथिवीं द्याम् उतामूं  
स आचार्यं तपसा पिपर्तु ॥  

#### ०२
आचार्य उपनयमानो ब्रह्मचारिणं  
कृणुते गर्भम् अन्तः ।  
तं रात्रीस् तिस्र उदरे बिभर्ति  
तं जातं द्रष्टुम् अभिसंयन्ति देवाः ।  
ब्रह्मचारिणं पितरो मनुष्या देवजना  
गन्धर्वा एनम् अनु यन्ति सर्वे ॥  

#### ०३
त्रयस्त्रिंशतं त्रिशतान् षट् सहस्रान्  
सर्वान् स देवांस् तपसा पिपर्ति ।  
इयं समित् पृथिवी द्यौर् द्वितीया-  
-उतान्तरिक्षं समिधा पृणाति ।  
ब्रह्मचारी समिधा मेखलावी  
श्रमेण लोकांस् तपसा पिपर्ति ॥  

#### ०४
पूर्वो जातो ब्रह्मणो ब्रह्मचारी  
घर्मं वसानस् तपसो ऽधि तिष्ठत् ।  
तस्माज् जातं ब्राह्मणं ब्रह्म ज्येष्ठं  
देवाश् च सर्वे अमृतेन साकम् ॥  

#### ०५
ब्रह्मचारी समिधा समिद्धः  
कार्ष्णं वसानो दीक्षितो दीर्घश्मश्रुः ।  
स सद्य एति पूर्वाद् अपरं समुद्रं  
लोकान् संरभ्य मुहुर् आचरिक्रत् ॥  

#### ०६
ब्रह्मचारी जनयन् ब्रह्म-  
-अपो लोकं प्रजापतिं  
परमेष्ठिणं विराजम् ।  
गर्भो भूत्वामृतस्य योनाव्  
इन्द्रो भूत्वासुरांस् ततर्ह ॥  

#### ०७
इमां भूमीं पृथिवीं ब्रह्मचारी  
भिक्षां जभार प्रथमो दिवं च ।  
ते ब्रह्म कृत्वा समिधा उपासते  
तयोर् आर्पिता भुवनानि विश्वा ॥  

#### ०८
आचार्यस् ततक्ष नभसी उभे +++(Bhatt. tadakṣa)+++  
उर्वी गम्भीरे पृथिवीं दिवं च ।  
ते ब्रह्मचारी तपसाभि रक्षति  
तयोर् देवाः सधमादं मदन्ति ॥  

#### ०९
अर्वाग् अन्यः परो अन्यो  
गुहा निधी निहितौ ब्राह्मणस्य ।  
तौ ब्रह्मचारी तपसाभि रक्षति  
तत् केवलं कृणुते ब्रह्म विद्वान् ॥  

### १५४

#### ०१
अर्वाग् अन्यो दिवस् पृष्ठाद्  
इतो ऽन्यः पृथिव्या अग्नी +++(Bhatt. pṛthivyāgni)+++  
समेतो नभसी अन्तरेमे ।  
तयोः श्रयन्ते रश्मयो ऽधि दृढास् +++(Bhatt. tayo(ḥ))+++  
तान् आ तिष्ठति तपसा ब्रह्मचारी ॥  

#### ०२
अभिक्रन्दन्न् अरुणः शितिङ्गो +++(Bhatt. abhikrandanvaruṇaḥ)+++  
बृहच्छेपो ऽनु भूमौ जभार ।  
ब्रह्मचारी सिञ्चति  
सानौ रेतः पृथिव्यां  
तेन जीवन्ति प्रदिशश् चतस्रः ॥  

#### ०३
पर्जन्यो मृत्युर् वरुणः  
सोम ओषधयः पयः ।  
जीमूता आसन् सत्वानस्  
तैर् इदं स्वर् आभरन् ॥  

#### ०४
अग्नौ सूर्ये चन्द्रमसि  
मातरिश्वनि ब्रह्मचार्य्  
अप्सु समिधम् आ दधाति ।  
तेषाम् अर्चींषि पृथग् अभ्रे चरन्ति  
तेषाम् आज्यं पुरुषो वर्षम् अश्वः ॥  

#### ०५
अमा घृतं कृणुते केवलम्  
आचार्यो भूत्वा वरुणो  
यद्यद् ऐच्छत् प्रजापतौ ।  
तद् ब्रह्मचारी प्रायच्छत्  
स्वान् मित्रो अध्य् आत्मनः ॥  

#### ०६
आचार्यो ब्रह्मचारी  
ब्रह्मचारी प्रजापतिः ।  
प्रजापतिर् वि राजति  
विराड् इन्द्रो ऽभवद् वशी ॥  

#### ०७
ब्रह्मचर्येण तपसा  
राजा राष्ट्रं वि रक्षते ।  
आचार्यो ब्रह्मचर्येण  
ब्रह्मचारिणम् इच्छते ॥  

#### ०८
ब्रह्मचर्येण कन्या  
युवानं विन्दते पतिम् ।  
अनड्वान् ब्रह्मचर्येण-  
-अश्वो घासं जिगीर्षति ॥  

#### ०९
ब्रह्मचर्येण तपसा  
देवा मृत्युम् अपाजयन् ।  
इन्द्रो ह ब्रह्मचर्येण-  
-अमृतं स्वर् आभरत् ॥  

#### १०
ओषधयो भूता भव्यम्  
अहोरात्रे वनस्पतयः ।  
संवत्सरः सहर्तुभिस्  
ते जाता ब्रह्मचारिणः ॥  

### १५५

#### ०१
पार्थिवा दिव्याः पशव  
आरण्या ग्राम्या च ये ।  
अपक्षाः पक्षिणश् च ये  
ते जाता ब्रह्मचारिणः ॥  

#### ०२
पृथक् सर्वे प्रजापत्याः  
प्राणाꣳ आत्मसु बिभ्रति ।  
सर्वांस् तान् ब्रह्म रक्षति  
ब्रह्मचारिण्य् आभृतम् ॥ +++(Bhatt. ābhṛtāṃ)+++  

#### ०३
ब्रह्मचारी ब्रह्म भ्राजद् बिभर्ति  
तस्मिन् देवा अधि विश्वे समेताः । +++(Bhatt. sametā(ḥ))+++  
स स्नातो बभ्रुः पिङ्गलः +++(Bhatt. misprint brabhruḥ)+++  
पृथिव्यां बहु रोचते ॥  

#### ०४
देवानाम् एतत् परिषूतम् +++(Bhatt. pariṣutam)+++  
अनभ्यारूढं चरति रोचमानम् ।  
तस्मिन् सर्वे पशवस् तत्र यज्ञास्  
तस्मिन्न् अन्नं सह देवताभिः ॥ +++(Bhatt. misprint tasinnaṃ)+++  

#### ०५
प्राणापानौ जनयन्न् आद् व्यानं  
चक्षुः श्रोत्रं जनयन् ब्रह्म मेधाम् ।  
वाचं श्रेष्ठां यशो अस्मासु धेह्य् ॥  

#### ०६
अन्नं रेतो लोहितम् उदरं तानि कल्पन् । +++(Bhatt. kalpam)+++  
ब्रह्मचारी सलिलस्य पृष्ठे  
तपो ऽतिष्ठत् तप्यमानः समुद्रे ॥  



## १७

### ००१

#### ०१
सत्यं बृहद् ऋतम् उग्रं दीक्षा तपो  
ब्रह्म यज्ञः पृथिवीं धारयन्ति ।  
सा नो भूतस्य भव्यस्य पत्न्य्  
उरुं लोकं पृथिवी नः कृणोत्व्  
असंबाधं मध्यतो मानवेषु ॥  

#### ०२
यस्या उद्यतः प्रवतः समं बहु  
नानावीर्या ओषधीर् या बिभर्ति ।  
पृथिवी नः प्रथतां राध्यतां नः ॥  

#### ०३
यस्यां समुद्र उत सिन्धुर् आपो  
यस्यां देवा अनृतम् अन्वविन्दन् ।  
या बिभर्ति बहुधा प्राणम् एजत् +++(read prāṇad with K?)+++  
सा नो भूमिर् गोष्व् अश्वेष्व् अप्य् अन्ने कृणोतु ॥  

#### ०४
यस्यां पूर्वे पूर्वजना विचक्रिरे  
यस्यां देवा असुरान् अभ्यवर्तयन् ।  
यस्याम् इदं जीवति विश्वम् एजत्  
सा नो भूमिः पूर्वपेये दधातु ॥  

#### ०५
यस्यां चतस्रः प्रदिशः पृथिव्यां  
यस्याम् अन्नं कृष्टयः संबभूवुः ।  
गवाम् अश्वानां वयसश् च विष्ठा  
भगं वर्चः पृथिवी नो दधातु ॥  

#### ०६
विश्वंभरा वसुधानी प्रतिष्ठा  
हिरण्यवक्षा जगतो निवेशनीः ।  
वैश्वानरं बिभ्रती भूमिर् अग्निम्  
इन्द्रर्षभा द्रविणे नो दधातु ॥  

#### ०७
यस्याम् आपः परिचराः समानीर्  
अहोरात्रे अप्रमादं क्षरन्ति ।  
सा नो भूमिर् भूरिधारा पयो दुहाम्  
अथो उक्षतु वर्चसा ॥  

#### ०८
यां रक्षन्त्य् अस्वप्ना विश्वदानीं  
देवा भूमिं पृथिवीम् अप्रमादम् ।  
सा नो मधु प्रियं दुहाम्  
अथो उक्षतु वर्चसा ॥  

#### ०९
यार्णवे ऽधि सलिलम् अग्र आसीद्  
यां मायाभिर् अन्वचरन् मनीषिणः ।  
यस्यां हृदयं परमे व्योमन्त्  
सत्येनावृतम् अमृतं पृथिव्याः ।  
सा नो भूमिस् त्विषिं बलं राष्ट्रे दधातु मे ॥  

#### १०
याम् अश्विनाव् अमिमातां  
विष्णुर् यस्यां विचक्रमे ।  
इन्द्रो यां चक्र आत्मने  
अनमित्रां छचीपतिः ।  
सा नो भूमिर् वि सृजतां  
माता पुत्राय नः पयः ॥  

### ००२

#### ०१
गिरयस् ते पर्वता हिमवन्तो  
ऽरण्यन् ते पृथिवि स्योनम् अस्तु नः ।  
बभ्रुं कृष्णां रोहिणीं विश्वरूपां  
ध्रुवां भूमिं पृथिवीम् इन्द्रगुप्ताम्  
अजीतो ऽहतो अक्षतो अध्यष्ठां पृथिवीम् अहम् ॥ +++(Bhatt. ajītohato)+++  

#### ०२
यत् ते मध्यं पृथिवि यच् च नभ्यं  
यास् त ऊर्जस् तन्वः संबभूवुः ।  
तासु नो धेह्य् अभि नः पवस्व ॥  

#### ०३
माता भूमिः पुत्रो अहं पृथिव्याः  
पर्जन्यः पिता स उ नः पिपर्तु ॥  

#### ०४
यस्यां वेदिं परिगृह्नन्ति भूम्यां  
यस्यां यज्ञं तन्वते विश्वकर्माणः ।  
यस्यां मीयन्ते स्वरवः पृथिव्याम्  
ऊर्ध्वाः शुक्रा आहुत्याः पुरस्तात् ।  
सा नो भूमिर् वर्धयाद् वर्धमाना ॥  

#### ०५
यो नो द्वेषत् पृथिवि यत् पृतन्याद्  
यो ऽभिमन्यातै मनसा वधेन ।  
तन् नो भूमे रन्धय पूर्वकृत्वने ॥  

#### ०६
त्वज्जातास् त्वयि चरन्ति मर्त्यास्  
त्वं बिभर्षि द्विपदश् चतुष्पदः ।  
त्वयीमे पृथिवि पञ्च मानवा  
येभ्यो ज्योतिर् अमृतं मर्त्येभ्य  
उद्यन् सूर्यो रश्मिभिर् आ तनोति ॥  

#### ०७
ता नः प्रजाः सं दुह्रतां समग्रा  
वाचो मधु पृथिवी धेहि मह्यम् ॥  

#### ०८
विश्वस्वं मातरम् ओषधीनां  
ध्रुवां भूमिं पृथिवीं धर्मणा धृताम् ।  
शिवां स्योनाम् अनु चरेम विश्वहा ॥  

#### ०९
महत् सधस्थं महती बभूविथ  
महान् वेग एजथुर् वेपथुष् टे ।  
महांस् त्वेन्द्रो रक्षति वीर्येण  
सा नो भूमे प्ररोचय  
हिरण्यस्येव संदृशि ॥  

#### १०
अग्निर् भूम्याम् अग्निर् ओषधीष्व्  
अग्निम् आपो बिभ्रत्य् अग्निर् अश्मसु ।  
अग्निर् अन्तः पुरुषेषु  
गोष्व् अश्वेष्व् अग्नयः ॥  

### ००३

#### ०१
अग्निर् दिव आ तपत्य्  
अग्नेर् देवस्योर्व् अन्तरिक्षम् ।  
अग्निं मर्तास इन्धते  
हव्यवाहं घृतप्रियम् ॥  

#### ०२
अग्निवासाः पृथिव्य् असितज्ञुस्  
त्विषीमन्तं संशितं मा कृणोतु ।  
भूम्यां देवेभ्यो जुह्वति  
यज्ञं हव्यम् अरंकृतम् । +++(Bhatt. ॥)+++  
भूम्यां मनुष्या जीवन्ति  
स्वधयान्नेन मर्त्याः ।  
सा नो भूमिः प्राणम् आयुर् दधातु  
जरदष्टिं मा पृथिवी कृणोतु ॥  

#### ०३
यस् ते गन्धः पृथिवि संबभूव  
यं बिभ्रत्य् ओषधयो यम् आपः । +++(Bhatt. vibhraty)+++  
यं गन्धर्वा अप्सरसश् च भेजिरे  
यस् ते गाम् अश्वम् अर्हति ।  
तेनास्मान् सुरभीन् कृणु  
मा नो द्विक्षत कश् चन ॥  

#### ०४
यस् ते गन्धः पुष्करम् आविवेश  
यं संजभ्रुः सूर्याया विवाहे ।  
अमर्त्याः पृथिवि गन्धम् अग्रे ।  
तेनास्मान् सुरभीन् कृणु  
मा नो द्विक्षत कश् चन ॥  

#### ०५
यस् ते भूमे पुरुषेषु  
स्त्रीषु पुंसु भगो रुचिर्  
यो वधूषु वधूयुषु ।  
यो गोष्व् अश्वेषु  
यो मृगेषूत हस्तिषु ।  
कन्यायां वर्चो यद् भूमे  
तेनास्माꣳ अधि सं सृज  
मा नो द्विक्षत कश् चन ॥  

#### ०६
शिला भूमिर् अश्मा पांसुर्  
या भूमिः संभृता धृता ।  
यस्यां वृक्षा वानस्पत्या  
ध्रुवास् तिष्ठन्ति विश्वहा ।  
भूमिं हिरण्यवक्षसं  
धृताम् अच्छा वदामसि ॥  

#### ०७
उदीराणा उतासीनास्  
तिष्ठन्तः प्रक्रामन्तः ।  
पद्भ्यां दक्षिणसव्याभ्यां  
मा व्यथिष्महि भूम्याम् ॥  

#### ०८
विमृग्वरीं पृथिवीम् आ वदामि  
क्षमां भूमिं ब्रह्मणा वावृधानाम् ।  
ऊर्जं पुष्टिं बिभ्रतीम् अन्नभागं  
घृतं त्वाभि नि षीदामि भूमे ॥  

#### ०९
शुद्धा म आपस् तन्वः क्षरन्ति  
यो मे सेहुर् अप्रिये तं नि दध्मः ।  
पवित्रेण पृथिवीम् उत् पुनामि ॥  

#### १०
निधीन् बिभ्रती बहुधा गुहा वसु  
मणिं हिरण्यं पृथिवी दधातु नः ।  
वसूनि नो वसुदा रासमाना  
देवी दधातु सुमनस्यमाना ॥  

### ००४

#### ०१
यास् ते प्राचीः प्रदिशो या उदीचीर्  
यास् ते भूमे अधराद् याश् च पश्चात् ।  
स्योनास् ता मह्यं चरते भवन्तु  
मा नि पप्तं भुवने शिश्रियाणे ॥  

#### ०२
मा मा पश्चान् मा पुरस्तान् नुदिष्ठाः  
स्वस्ति भूमे मे कृणु  
वरीयो यावया वधन्  
मा विदन् परिपन्थिनः ॥  

#### ०३
यावत् ते ऽभि विपश्यामि  
भूमे सूर्येण मेदिना ।  
तावन् मे चक्षुर् मा मेष्ट-  
-उत्तराम् उत्तरां समाम् ॥  

#### ०४
यत् ते भूमे विखनाम्य्  
ओषं तद् अपि रोहतु ।  
मा ते मर्म विमृग्वरि  
मा ते हृदयम् अर्पिपम् ॥  

#### ०५
यच् छयानः पर्यावर्ते  
दक्षिणं सव्यम् अभि भूमे पार्श्वम् ।  
उत्तानास् त्वा प्रतीचीं  
पृष्ट्या यद् अभिशेमहे  
मा हिंसीस् तत्र नो भूमे  
सर्वस्य प्रतिशीवरि ॥  

#### ०६
ग्रीष्मस् ते भूमे वर्षाणि  
शरद् धेमन्तः शिशिरो वसन्तः ।  
ऋतवस् ते विहिता हायना  
अहोरात्रे पृथिवी नो दुहाताम् ॥  

#### ०७
याप सर्पं नुदमाना विमृग्वरी  
यस्याम् आसन्न् अग्नयो अप्स्व् अन्तः ।  
परा दस्यून् ददती देवपीयून्  
इन्द्रं वृणाना पृथिवी न वृत्रं  
शक्राय दध्रे वृषभाय वृष्णे ।  
स नो भूमेर् आ दिशतु यद् धनं कामयामहे ॥  

#### ०८
भगो अनु प्रयुङ्क्ताम् +++(Bhatt. °yuṃktām)+++  
इन्द्रो यातु पुरोगवः ।  
यस्यां सदोहविर्धाने  
यूपो यस्यां निमीयते ।  
ब्रह्माणो यस्याम् अर्चन्ति  
ऋग्भिः साम्ना यजुर्विदः ।  
युज्यन्ते यस्याम् ऋत्विजः  
सोमम् इन्द्राय पातवे ।  
सा नो भूमिर् दक्षिणायां  
सुशेवा यज्ञे दधातु सुमनस्यमाना ॥  

#### ०९
यस्यां पूर्वे भूतकृत  
ऋषयो गा उदानृचुः ।  
सप्त सत्रेण वेधसो  
यज्ञेन तपसा सह ।  
सा नः पशून् विश्वरूपान् दधातु  
दीर्घं म आयुः सविता कृणोतु ॥  

#### १०
यस्याम् अन्नं व्रीहियवौ  
यत्रेमाः पञ्च कृष्टयः ।  
भूम्यै पर्जन्यपत्न्यै  
नमो ऽस्तु वर्षम् एधते ॥  

### ००५

#### ०१
यस्यां गायन्ति नृत्यन्ति  
जना मर्त्या वैलवाः ।  
युज्यन्ते यस्याम् आक्रन्दो  
यस्यां वदति दुन्दुभिः ।  
सा नो भूमिः प्र णुदतां सपत्नान् +++(Bhatt. sapatnāṃ)+++  
यो नो द्वेष्ट्य् अधरं तं कृणोतु ॥  

#### ०२
यस्यां पुरो देवकृताः  
क्षेत्रे यस्यां विकुर्वते ।  
प्रजापतिः पृथिवीं विश्वगर्भाम्  
आशामाशां रण्यां नः कृणोतु ॥  

#### ०३
जनं बिभ्रती बहुधा विवाचसं  
नानाधर्माणं पृथिवी यथौकसम् ।  
सहस्रं धारा द्रविणस्य नो दुहां  
ध्रुवेव धेनुर् अनपस्फुरन्ती ॥  

#### ०४
यस् ते सर्पो वृश्चिकस् तृष्टदंश्मा  
हेमन्तजब्धो भृमलो गुहा शये ।  
क्रिमिर् इल्मं पृथिवि प्रावृषि यद् एजति  
तन् नः सर्पन् मोप सृपद् +++(Bhatt. sṛpa(d))+++  
यच् छिवं तेन नो मृड ॥  

#### ०५
ये ते पन्थानो बहुधा जनायना  
रथस्य वर्त्मन् मनसश् च यातवे ।  
येभिश् चरन्त्य् उभये भद्रपापास्  
तं पन्थां जयेमानमित्रम् अतस्करम् ॥  

#### ०६
मन्दं (⟨ मल्वं?) बिभ्रती गुरुभृद्  
भद्रपापस्य निधनं तितिक्षुः ।  
सूकरेण पृथिवी संविदाना  
वराहाय वि जिहीते मृगाय ॥  

#### ०७
ये त आरन्याः पशवो मृगा वने हिताः  
सिंहा व्याघ्राः पुरुषादश् चरन्ति ।  
उलं वृकं पृथिवि दुच्छुनाम् इत  
ऋक्षीकां रक्षो अप बधास्मत् ॥  

#### ०८
ये गन्धर्वाप्सरसो  
ये चरायाः किमीदिनः ।  
पिशाचान् सर्वा रक्षांसि  
तान् अस्मद् भूमे यावय ॥  

#### ०९
यां द्विपादः पक्षिणः संपतन्ति  
हंसाः सुपर्णाः शकुना वयांसि ।  
यस्यां वात ईयते मातरिश्वा  
रजांसि कृण्वंश् च्यावयंश् च वृक्षान् ।  
वातस्य प्रवाम् उपवाम् अनु वात्य् अर्चिर्  
यस्यां कृष्णम् अरुणं च संभृते  
अहोरात्रे विहिते भूम्याम् अधि ॥  

#### १०
वर्षेण भूमिः पृथिवी वृतावृता ।  
सा नो दधातु भद्रया  
प्रिये धामनिधामनि ॥  

### ००६

#### ०१
द्यौश् च म इदं पृथिवी च-  
-अन्तरिक्षं च मे व्यचः ।  
अग्निः सूर्य आपो मेधां  
विश्वे देवाश् च सं दधुः ॥  

#### ०२
अहम् अस्मि सहमान  
उत्तरो नाम भूम्याम् ।  
अभिसाड् अस्मि विश्वाषाड्  
आशामाशां विषासहिः ॥  

#### ०३
यद् अदो देवि प्रथमाना पुरस्ताद्  
देवैः सृष्टा व्यसर्पो महित्वम् ।  
आ त्वा सुभूतम् अविशत् तदानीम्  
अकल्पयथाः प्रदिशश् चतस्रः ॥  

#### ०४
ये ग्रामा यान्य् अरण्यानि  
याः सभा अधि भूम्याम् ।  
तेष्व् अहं देवि पृथिव्य्  
उद्यासं मधुमद् वचः ॥  

#### ०५
यद् वदानि मधुमत् तद् वदानि  
यद् ईक्षे षुतद्यः पुनन्तु मा ।  
त्विषीमान् अस्मि जूतिमान् यान् हन्मि दोधतः ॥  

#### ०६
अश्व इव रजो दुदुहे वि तं जनं  
य आक्षियन् पृथिवीम् आद् अजायत ।  
मद्रा परि भुवनस्य गोपा  
वनस्पतीनां गृभिर् ओषधीनाम् ॥  

#### ०७
शन्तिवा सुरभिः स्योना  
कीलालोध्नी पयस्वती ।  
भूमिर् नो अधि ब्रवीतु  
पृथिवी पयसा सह ॥  

#### ०८
भूमि मातर् नि धेहि मा  
भद्रया सुप्रतिष्ठितम् ।  
संविदाना दिवा त्वं  
श्रियां मा धेहि भूत्याम् ॥  

#### ०९
याम् अन्वैच्छद् धविषा विश्वकर्मा  
यस्याम् आसन्न् अग्नयो ऽप्स्व् अन्तः ।  
भुजिष्यं पात्रं निहितं गुहा-  
-आसीद् आविर् भोगैर् अभवन् मातृमद्भिः ॥  

#### १०
त्वम् अस्य् आवपनी जनानाम्  
अदितिः कामदुघा विश्वरूपा ।  
यत् त ऊनं तत् त आ पूरयाति  
प्रजापतिः प्रजाभिः संविदानः ॥  



### ००७

#### ०१
कस्मिन्न् अङ्गे तपो अस्याधि तिष्ठति  
कस्मिन्न् अङ्ग ऋतम् अस्याध्याहितम् ।  
क्व व्रतं क्व श्रद्धास्य तिष्ठति  
कस्मिन्न् अङ्गे सत्यम् अस्य प्रतिष्ठितम् ॥  

#### ०२
क्व ब्रह्म क्व तिष्ठन्त्य् आपः  
कस्मिन्न् अङ्गे दिशो अस्य प्रतिष्ठिताः ।  
कतमद् अङ्गम् अनु सं चरेते  
अहोरात्रे संविदाने समानम् ॥  

#### ०३
कस्मिन्न् अङ्गे तिष्ठति भूमिर् अस्य  
कस्मिन्न् अङ्गे तिष्ठत्य् अन्तरिक्षम् ।  
कस्मिन्न् अङ्गे तिष्ठत्य् आहिता द्यौः  
कस्मिन्न् अङ्गे तिष्ठत्य् उत्तरं दिवः ॥  

#### ०४
कस्माद् अङ्गाद् दीप्यते अग्निर् अस्य  
कस्माद् अङ्गात् पवते मातरिश्वा ।  
कस्माद् अङ्गाद् वि मिमीते ऽधि चन्द्रमाः  
स्कम्भस्य महद् विमिमानो अङ्गम् ॥  

#### ०५
क्व प्रेप्सन् दीप्यत ऊर्ध्वो अग्निः  
क्व प्रेप्सन् पवते मातरिश्वा ।  
यत्र प्रेप्सन्तीर् अभियन्त्य् आवृतः  
स्कम्भं तं ब्रूहि कतमः स्विद् एव सः ॥  

#### ०६
क्व प्रेप्सन्ती युवती विरूपे  
अहोरात्रे द्रवतः संविदाने ।  
यत्र प्रेप्सन्तीर् अभियन्त्य् आपः  
स्कम्भं (…) ॥  

#### ०७
क्वार्धमासाः क्व यन्ति मासाः  
संवत्सरेण सह संविदानाः ।  
यत्र यन्त्य् ऋतवो यत्रार्तवाः  
स्कम्भं (…) ॥  

#### ०८
यस्मिन् स्कन्धा प्रजापतिर् +++(Bhatt. emend. skabdhvā?)+++  
लोकान् सर्वाꣳ अधारयत् ।  
स्कम्भं तं ब्रूहि कतमः स्विद् एव सः ॥  

#### ०९
यत् परमम् अवमं यच् च मध्यमं  
प्रजापतिः ससृजे विश्वरूपम् ।  
कियता स्कम्भः प्र विवेश तत्र  
यन् न पार्विशत् क्व तद् बभूव ॥  

#### १०
कियता स्कम्भः प्र विवेश भूतं  
कियद् भविष्यद् अन्वाशये ऽस्य ।  
एकं यद् अङ्गम् अकृणोत् सहस्रधा  
कियता स्कम्भः प्र विवेश तत्र ॥  

### ००८

#### ०१
यत्र लोकाश् च कोशाश् च  
ब्रह्म यत्र जना विदुः ।  
असच् च यत्र सच् चान्तः  
स्कम्भं तं ब्रूहि कतमः स्विद् एव सः ॥  

#### ०२
यत्र तपः पराक्रम्य  
ऋतं धारयत्य् उत्तरम् ।  
व्रतं च यत्र श्रद्धा च  
ब्रह्मापः समाहिताः  
स्कम्भं (…) ॥  

#### ०३
यस्मिन् भूमिर् अन्तरिक्षं  
द्यौर् अस्मिन्न् अध्याहिता ।  
यत्राग्निश् चन्द्रमा सूर्यो  
वातस् तिष्ठन्त्य् आर्पिताः  
स्कम्भं (…) ॥  

#### ०४
यस्य त्रयस्त्रिंशद् देवा  
अङ्गे सर्वे समाहिताः ।  
स्कम्भं (…) ॥  

#### ०५
यत्र ऋषयो भूतकृत  
ऋचः साम यजुर् मही ।  
एकर्षिर् यस्मिन्न् आर्पिताः  
स्कम्भं (…) ॥  

#### ०६
यस्य चतस्रः प्रदिशो  
नाड्यस् तिष्ठन्ति प्रप्यसाः ।  
यज्ञो यस्मिन् पराक्रान्तः  
स्कम्भं (…) ॥  

#### ०७
यत्रामृतं च मृत्युश् च  
पुरुषश् च समाहिताः ।  
समुद्रो यस्य नाड्यः  
स्कम्भं तं ब्रूहि कतमः स्विद् एव सः ॥  

#### ०८
ये पुरुषे ब्रह्म विदुस्  
ते स्कम्भम् अनु सं विदुः ।  
यो वेद परमेष्ठिनं  
यश् च वेद प्रजापतिम् ।  
ज्येष्ठं ये ब्राह्मणं विदुस्  
ते स्कम्भम् अनु सं विदुः ॥  

#### ०९
यस्य शिरो वैश्वानरश्  
चक्षुर् अङ्गिरसो ऽभवन् । +++(Bhatt. cacakṣur, misprint?; aṅgirasobhavaṃ)+++  
अङ्गानि यस्य यातवः  
स्कम्भं तं ब्रूहि कतमः स्विद् एव सः ॥ +++(Bhatt. katama(ḥ))+++  

#### १०
यस्य ब्रह्म मुखम् आहुर्  
जिह्वां मधुकशाम् उत ।  
विराजं यस्योध आहुः  
स्कम्भं (…) ॥  

### ००९

#### ०१
यस्माद् ऋचो अपातक्षं  
यजुर् यस्माद् अपाकषन् । +++(Bhatt. apākaṣaṃ)+++  
छन्दांसि यस्य लोमानि  
स्कम्भं तं ब्रूहि कतमः स्विद् एव सः ॥  

#### ०२
असच्छाखां प्रतिष्ठन्तीं  
परमम् इव जना विदुः ।  
उतो सन् मन्यन्ते ऽवरे  
ये ऽस्य शाखाम् उपासते  

#### ०३
यत्रादित्याश् च रुद्राश् च  
वसवश् च समाहिताः ।  
स्कम्भं तं ब्रूहि कतमः स्विद् एव सः ॥  

#### ०४
यस्य त्रयस्त्रिंशद् देवा +++(Bhatt. trayaṃstriṃśad)+++  
निधिं रक्षन्ति सर्वदा ।  
निधिं तम् अद्य को वेद  
यं देवा अभिरक्षत ॥  

#### ०५
यत्र देवा ब्रह्मविदो  
ब्रह्म ज्येष्ठम् उपासते ।  
यो वै त ब्राह्मणो वेद  
तं वै ब्रह्मविदो विदुः ॥  

#### ०६
बृहन्तो नाम ते देवा  
असतस् परि जज्ञिरे ।  
एकं तद् अङ्गं स्कम्भस्य-  
-असद् आहुः परो जनाः ॥  

#### ०७
यत्र स्कम्भः प्रजनयन्  
पुराणं व्यवर्तयत् ।  
एकं तद् अङ्गं स्कम्भस्य  
पुराणम् अनु सं विदुः ॥  

#### ०८
यत्र त्रयस्त्रिंशद् देवा  
अङ्गा गात्राणि भेजिरे ।  
तान् वै त्रयस्त्रिंशद् देवान्  
एके ब्रह्मविदो विदुः ॥  

#### ०९
हिरण्यगर्भं परमम्  
अनत्युद्यं जना विदुः ।  
स्कम्भस् तद् अग्रे प्रासिञ्चद्  
धिरण्यं लोके अन्तरा ॥  

#### १०
स्कम्भे लोकाः स्कम्भे तपः  
स्कम्भे ऽध्य् ऋतम् आहितम् ।  
स्कम्भं त्वा विद्म प्रत्यक्षम्  
इन्द्रे सर्वं समाहितम् ॥  

### ०१०

#### ०१
इन्द्रे लोका इन्द्रे तप  
इन्द्रे ऽध्य् ऋतम् आहितम् ।  
इन्द्रं त्वा विद्म प्रत्यक्षं  
स्कम्भे सर्वं समाहितम् ॥  

#### ०२
नाम नाम्ना जोहवीमि  
पुरा सूर्यात् पुरोषसः ।  
यद् अदः प्रथमं संबभूव  
सह तत् स्वराज्यं जगाम  
यस्मान् न परम् अस्ति भूतम् ॥  

#### ०३
यस्य भूमिः प्रमान्तरिक्षम् उतोदरम् ।  
दिवं यश् चक्रे मूर्धानं  
तस्मै ज्येष्ठाय ब्रह्मणे नमः ॥  

#### ०४
यस्य सूर्यश् चक्षुश्  
चन्द्रमाश् च पुनर् नवः ।  
अग्निं यश् चक्र आस्यं  
तस्मै ज्येष्ठाय ब्रह्मणे नमः ॥  

#### ०५
यस्य वातः प्राणापानौ  
चक्षुर् अङ्गिरसो ऽभुवन् । +++(Bhatt. bhuvaṃ)+++  
दिशो यश् चक्रे प्रज्ञानीस्  
तस्मै ज्येष्ठाय ब्रह्मणे नमः ॥  

#### ०६
यः श्रमात् तपसो जातो  
लोकान् सर्वान् समानशे ।  
सोमं यश् चक्रे केवलं  
तस्मै ज्येष्ठाय ब्रह्मणे नमः ॥  

#### ०७
स्कम्भो दाधार पृथिवीं द्याम् उतामूं  
स्कम्भो दाधारोर्व् अन्तरिक्षम् ।  
स्कम्भो दाधार प्रदिशः षड् उर्वीः  
स्कम्भ इदं विश्वं भुवनम् आ विवेश ॥  

#### ०८
कथं वातो नेलयति  
कथं न रमते मनः ।  
किम् आपः सत्यं प्रेप्सन्तीः  
प्र चङ्क्रमीति सर्वदा ॥ +++(Bhatt. caṃkramiti, emend. caṃkramati)+++  

#### ०९
महद् यक्षं भुवनस्य मध्ये  
तपसि क्रान्तं सलिलस्य पृष्ठे ।  
तस्मिं छ्रयन्ते य उ के च देवा  
वृक्षस्य स्कम्भं परित इव शाखाः ॥  

#### १०
यस्मै हस्ताभ्यां पादाभ्यां  
वाचा श्रोत्रेण चक्षुषा ।  
यस्मै देवा सदा बलिं  
प्रयच्छन्ति विमिते ऽमितं  
स्कम्भं तं ब्रूहि कतमः स्विद् एव सः ॥  

### ०११

#### ०१
अप तस्य तमो हतं  
व्यावृत्तः स पाप्मना ।  
सर्वाणि तस्मिन् ज्योतींषि  
यानि त्रीणि प्रजापतौ ॥  

#### ०२
यो वेतसं हिरण्ययं  
तिष्ठन्तं सलिले वेद ।  
स वै गुह्यः प्रजापतिः ॥  

#### ०३
न प्रजापतिम् अत्य् एति  
नात्य् एति परमेष्ठिनम् ।  
उतोत तत्र नो वृत  
यज् ज्येष्ठं परो अत्ययत् ॥  

#### ०४
अस्ति वै तत् परो भूमेर्  
अस्ति वै तत् परो दिवः ।  
लोका वै तस्मिन् संप्रोता  
यस्मिन्न् ओताः प्रजा इमाः ॥  



### ०१२

#### ०१
अन्तःपात्रे रेरिहति  
दूर्शे दुर्निहितैषिणि । +++(Selva 2019, 56; Bhatt. duḥśe durni°)+++  
उरुण्डे अभिचङ्क्रमे  
वक्मके बस्तवासिनि  
सर्वासां भण्वा वः साकं  
नामधेयानि विद्मसि ।  
यति जातानि वस् तति +++(emend. Bhatt.)+++  
नश्यतेतः सदान्वाः ॥  

#### ०२
कर्णा दृषद्रथामहम्  
उरुकीं केशिनीं क्रकुम् ।  
खडुरीम् अम्बरीष्यं  
नाशयामः सदान्वाः ॥ प्रपाठक ॥  

#### ०३
पण्डुगिरां फालदतीम्  
असंसूक्तनिगारिणीम् ।  
असाताः सर्वा वो ब्रूमो  
नश्यतेतः सदान्वाः ॥  

#### ०४
याः शयानं जम्भयन्ति  
नक्तम् इच्छन्त्य् आतुरम् ।  
अथो जनस्य सुप्तस्य  
मुखा हस्तात् प्र रिहन्ति +++(Bhatt. ruhanti)+++  
दत्सु दत्कवनोचितास्  
ता इतो नाशयामसि ॥  

#### ०५
आपतन्तीर् विक्षिणाना  
वस्तगन्धाः सदान्वाः ।  
भण्वा (अ)सिना तोत्स्यामि  
तीक्ष्णशृङ्ग इवर्षभः ॥  

#### ०६
सदान्वाः सादान्वेयां  
स्त्रीपुंसाꣳ उभयान् सह ।  
सहे सहस्वान् सहसा  
वि मृधो हन्मि रक्षसः ॥ +++(Bhatt. vimṛdho)+++  

#### ०७
चतुर्दंष्ट्रान् कुम्भमुष्कान्  
दीर्घकेशाꣳ असृन्मुखान् ।  
अलाबुगन्धीन् उन्दुरान्  
दुर्णाम्नो नाशयामसि ॥  

#### ०८
स्तम्बे जाता अधि बाले  
रोदाकाꣳ रुदतीं त्वत् ।  
दुर्णाम्नीः सर्वाः सन्तोका  
नाशयामः सदान्वाः ॥  

#### ०९
यासां जातानि क्रोशन्ति  
भित्स्व् अन्तर् वने ज्वल  
उप वृक्षेषु शेरते ।  
(…) ॥ +++(see 8cd)+++  

#### १०
या वाताभ्र उत्पतिते  
चर्त्ता वर्षेण विद्युता  
शाला इच्छन्ति सत्वरम् ।  
दुर्णाम्नीः सर्वाः सन्तोका  
नाशयामः सदान्वाः ॥  

### ०१३

#### ०१
या धान्यात् संभवन्ति  
क्षेत्राद् उप्ताद् वर्पितात ।  
कृताद् अभिप्रहाय्या  
नश्यतेतः सदान्वाः ॥  

#### ०२
याः पुरुषाः पापगन्धाः  
सदा रुक्षा विसृक्पदी ।  
ता वज्रेण समर्पयन्  
निरजेतः शचीपते ॥  

#### ०३
उत् तिष्ठत निर् द्रवत  
न व इहास्ति न्यञ्चनम् ।  
इन्द्रो वः सर्वासां साकं  
गर्भान् आण्डानि भेत्स्यति ॥  

#### ०४
इन्द्र जहि स्थूलशंखां  
मृणीहि दुर्णशीं कुहम् ।  
अरायीं शकधूम्यं  
नाशयामः सदान्वाः ॥  

#### ०५
किम् आसुतां नग्नह्वम्  
अजमायुं च निघ्नतीम् ।  
विटिटिङ्गाः प्रतोदिनीर्  
नाशयामः सदान्वाः ॥  

#### ०६
यस्यासुतं रन्धयध्वे  
यूयं भण्वाः सदान्वाः ।  
तृष्टं कृणुताण्डरं  
यदा रसेन तृप्यत-  
-आत् सुराम् अव मेहथ ॥ +++(Bhatt. me hatha)+++  

#### ०७
तस्याः पीत्वावमक्त्य्  
अथो शीर्षक्त्य् आ शये ।  
ता एकान्नदूषणीर्  
नाशयामः सदान्वाः ॥  

#### ०८
अपारोगाञ् छकधूमान्  
वृक्षाणां यन्तु सत्वरम् ।  
अथो दुर्हार्दसो गृहं  
प्र मृशन्त्व् अराय्यः ॥  

#### ०९
तासाम् एकाच्छवका  
शङ्कावङ्का वनेकृकुर्  
हसनैका कनिक्रदा ।  
सर्वासां भण्वा वः साकं  
नामधेयानि विद्मसि ।  
यति जातानि वस् तति  
नश्यतेतः सदान्वाः ॥  

#### १०
सहस्वतीं प्र हरामि-  
इमां शालां विषासहिम् ।  
सदान्वाघ्नीम् ओषधिं  
जैत्रायाच्छा वदामसि ॥  

### ०१४

#### ०१
दुःसंकाशे भीमचक्षो +++(Bhatt. duḥśaṅkāśe)+++  
नग्ने भण्वे सदान्वे  
ध्राजिं त्विषिं शुचिम् अग्निम्  
अरायि किम् इहेच्छसे ।  
धूमं माभि प्र गायि  
नि स्तौषामि सदान्वे ॥  

#### ०२
कङ्क्येका प्रखिदैका  
किम् इच् छान्त्यभिश्रया ।  
चरन्ति नक्तं दुर्णाम्नो  
अरायीः सूतिकैष्यस् +++(Bhatt. rāyī(ḥ))+++  
ता इतो नाशयामसि ॥  

#### ०३
अपक्रथाम् अभिश्रयाम्  
आनृत्यन्तीं कुतूहलाम् ।  
कुसूलीं रथभञ्जनीं  
खलाज् जातास् त्रिकूक्वस्  
ता इतो नाशयामसि ॥  

#### ०४
या विकेशीर् उन्मदित्या-  
-उररा घोरचक्षवः ।  
शीर्शाण्य् अन्या अन्यासां  
वितावन्तीर् इवासते  
सदान्वा ब्रह्मणस्पते  
परो भ्रूणान्य् अर्पय ॥  

#### ०५
यासां गन्धो नानारूपः  
पर्यैति पुरुषं पथि ।  
ता अग्निः सहताम् इतो  
जातवेदाः सदान्वाः ॥  

#### ०६
याः पुरुषं दह्यमानं  
शून्यम् अग्नौ जिघत्सन्ति ।  
भण्वा निष्कुष्टा नामासि  
मुष्टाग्रेण सदान्वास्  
ता इतो नाशयामसि ॥  

#### ०७
या उचिता आवपने  
शुष्कं खादन्ति मष्मसं  
वडवा गर्दभीर् इव ।  
नाशयामः सदान्वाः ॥  

#### ०८
गर्भान् एकः प्रति मोर्शं +++(Bhatt. emend. mṛśaṃ?)+++  
या अदन्ति सदान्वाः ।  
उचितास् तन्वं स्त्रिया  
गाव आ रोहिणीर् इव  
ता इतो नाशयामसि ॥  

#### ०९
याः पितृयात् संभवन्ति-  
-इन्द्रजा नः सदान्वाः ।  
अप मित्यम् इवाभृतं  
पुनस् ता प्रति दद्मसि ॥  

#### १०
आमादिनीः क्रूरादिनीर्  
अनग्निगन्ध्यादिनीः ।  
अमुं परेत्योद्धितं  
शवम् अत्त सदान्वाः ।  
शवः केवल आचारः  
किम् उ शालास्व् इच्छथ ॥  

### ०१५

#### ०१
याः कुमारीर् याः स्थविरा  
युवतीर् याः सदान्वाः ।  
सर्वा यन्तु कुरूटिनीः  
कुलीनाधेनु सर्पत्व्  
अरायीर् अभिभा इतः ॥  

#### ०२
ताभ्यो रुद्रो विसृजत् +++(Bhatt. visṛja(t))+++  
त्विषिम् अध्वगघातिनीम् ।  
ता अस्ता हन्तु विद्युता  
वज्रेणानपराधिना ।  
तासां त्वं शक्र मोच् छिष  
इन्द्र भण्वाः फलीकुरु ॥  

#### ०३
कुमारान् एका स्थवीरान्  
या अदन्ति प्रखादिनीः ।  
ता इन्द्रो हन्तु वृत्रहा  
या देवो विश्वाद् रक्षांसि सेधति ॥  

#### ०४
याश् च दासीर् असुराणां  
मनुष्येभ्यश् च याः कृताः ।  
उभयीस् ताः परा यन्तु  
परावतं नवतिं नाव्या अति ॥  

#### ०५
यासां घोषः संगतानां  
वृकाणाम् इव गङ्गणः ।  
प्रचङ्कशामैवहरां  
प्रयच्छन्तीं प्रतिग्रहां  
नाशयामः सदान्वाः ॥  

#### ०६
यानि सायं यथास्थामाद्  
रात्रीं यक्षाणि प्रेरते ।  
अग्निष् टा सर्वा साहन्त्यो  
विश्वाद् रक्षांसि सेधतु ॥  

#### ०७
या ऋक्षीकाः कलीलान्दा-  
-अप्सु जाताः पुलीकयाः ।  
गोपा आसाम् एको वेद  
यतो जाताः सदान्वास्  
ता इतो नाशयामसि ॥  

#### ०८
गुरुच्छायाम् ऊर्धार्यं  
शिशुमाकां प्रतिश्रुकाम् ।  
अतिदुह्नां विचलन्तीं वितूलुमाम् ।  
सर्वाश् चण्डस्य नप्त्यो  
नाशयामः सदान्वाः ॥  

#### ०९
आवदन्तीं नामहूकां  
तंस्तनीकां वृङ्क्तपदीम् ।  
उद्रदन्तीम् अनासिकां  
नाशयामः सदान्वाः ॥  

#### १०
वावदाकाम् अल्भषासां  
विजव्रां लब्रुवं लवुम् ।  
अरायीं वाचमेजयां  
नाशयामः सदान्वाः ॥  



### ०१६

#### ०१
ददामीत्य् एव ब्रूयाद्  
अनु चैनाम् अभुत्सत ।  
वशां ब्रह्मभ्यो याचद्भ्यस्  
तत् प्रजावद् अपत्यवत् ॥  

#### ०२
प्रजया स वि क्रीणीते +++(Bhatt. su)+++  
पशुभिश् चोप दस्यति ।  
य आर्षेयेभ्यो याचद्भ्यो  
देवानां गां न दित्सति ॥  

#### ०३
कूटयास्य सं शीर्यन्ते  
श्रोणया काटम् अर्दति ।  
बण्डया दह्यन्ते गृहाः  
काणया जीयते स्वम् ॥  

#### ०४
विलोहितो अधिष्ठानाच्  
छक्नो विन्दति गोपतिम् ।  
तथा वशायाः सांविद्यं  
दुरदभ्ना ह्य् उच्यसे ॥  

#### ०५
यो अस्याः कर्णाव् आस्कुनोत्य्  
आ स देवेषु वृश्चते ।  
लक्ष्म कुर्व इति मन्यते  
कनीयः कृणुते स्वम् ॥  

#### ०६
पदोर् अस्या अधिष्ठानाद्  
विक्लिन्दुर् नाम विन्दति ।  
अनामनात् सं शीर्यन्ते  
या मुखेनोपजिघ्रति ॥  

#### ०७
यद् अस्या गोपतौ सत्या  
लोम ध्वाङ्क्षो अजीहिडत् ।  
ततः किशोरा म्रियन्ते  
वत्सांश् च घातुको वृकः ॥  

#### ०८
यद् अस्याः कस्मै चिद् भोगाय  
बालान् कश् चित् प्र कृन्तति ।  
ततः कुमारा म्रियन्ते  
यक्ष्मश् छन्त्सत्य् अनामनात् ॥  

#### ०९
यद् अस्याः पल्पुलनाय  
शकृद् दासी समस्यति । +++(Bhatt. sa(⟨ śa)kṛd)+++  
ततो ऽपिरूपं जायते  
तस्माद् अव्येष्यद् एनसः ॥  

#### १०
जायमानाभि जायते  
देवान् सब्राह्मणान् वशा ।  
तस्माद् ब्रह्मभ्यो देयैषा  
तद् आहुः स्वस्य गोपनम् ॥  

### ०१७

#### ०१
य एनां वनिम् आयन्ति  
तेषां देवकृता वशा ।  
ब्रह्मज्येयं तद् अब्रुवन्  
य एनां निप्रियायते ॥  

#### ०२
य एनां याचद्भ्य  
आर्षेयेभ्यो न दित्सति ।  
आ स देवेषु वृश्चते  
ब्राह्मनानां च मन्यवे ॥  

#### ०३
यस्यान्यः स्याद् वशाभोगो +++(Bhatt. yasyānya(ḥ))+++  
अन्याम् इच्छेत तर्हि सः ।  
हिंस्याद् अदत्ता गोपतिं  
याचितां च न दित्सति ॥  

#### ०४
यथा शेवधिर् निहितो  
ब्राह्मणानां तथा वशा ।  
ताम् एतद् आ यन्ति  
यस्मिन् कस्मिंश् च जायते ॥  

#### ०५
स्वम् एतद् आ यन्ति  
यद् वशां ब्राह्मणा अभि ।  
यथैतान् अन्यज् जिनीयाद्  
एवास्यानिरोधनम् ॥  

#### ०६
चरेद् एवा त्रैहायणाद्  
अविज्ञातगदा सती ।  
वशां च विद्यान् नारद  
ब्राह्मणस् तर्ह्य् एष्यः ॥  

#### ०७
य एनाम् अवशाम् आह  
देवानां निहितं निधिम् ।  
उभौ तस्मै भवाशर्वौ  
परिक्रम्येषुम् अस्यतः ॥  

#### ०८
दुरदभ्नैनम् आ शये  
याचितां च न दित्सति ।  
नास्मै कामः सम् ऋध्यते  
यम् अदत्त्वा चिकीर्षति ॥  

#### ०९
यो अस्या ऊधो न वेद-  
-अथो अस्या स्तनान् उत ।  
उभयेनैवैनां दुहे  
दातुं चेद् अशकद् वशाम् ॥  

#### १०
देवा वशां याचन्ति  
मुखं कृत्वा ब्रह्मणम् ।  
तेषां सर्वेषाम् अददद् +++(Bhatt. aga(⟨ da)dad)+++  
धेडं न्य् एति मानुषः ॥  

### ०१८

#### ०१
हेडं पशूनां न्य् एति  
ब्राह्मणेभ्यो ऽददद् वशाम् ।  
देवानां निहितं भागं  
मर्त्यश् चेन् निप्रियायते ॥  

#### ०२
यद् अन्ये शतं याचेयुर्  
ब्राह्मणा गोपतिं वशाम् ।  
अथैता देवा अब्रुवन्न्  
एवं ह विदुषो वशा ॥  

#### ०३
य एवं विदुषे ऽदत्त्वा-  
-अन्यस्मै ददद् वशाम् ।  
दुर्गा तस्मा अधिष्ठाने  
पृथिवी सहदेवता ॥  

#### ०४
देवा वशाम् अयाचन् +++(Bhatt. ayācaṃ)+++  
यस्मिन्न् अग्रे अजायत ।  
ताम् एतां विद्यान् नारदः  
सह देवैर् उद् आजत ॥  

#### ०५
अनपत्यम् अल्पपशुं  
वशा कृणोतु पूरुषम् ।  
ब्राह्मणैश् च याचिताम्  
अथैनां नि प्रियायते ॥  

#### ०६
अग्नीषोमाभ्यां कामाय  
मित्राय वरुणाय च ।  
तेभ्यो याचन्ति ब्राह्मणास्  
तेभ्य आ वृश्चते ऽदधत् ॥ +++(read 'dadat)+++  

#### ०७
यावद् अस्या गोपतिर् न-  
-उपशृणुयाद् ऋचः स्वयम् । +++(Bhatt. ṛca(ḥ))+++  
चरेद् अस्य तावद् गोषु  
नास्य श्रुता गृहे स्यात् ॥  

#### ०८
यो अस्या ऋच उपश्रुत्य-  
-अथ गोष्व् अचीचरत् ।  
आयुश् च तस्य भूतिं च  
देवा वृश्चन्ति हीडिताः ॥  

#### ०९
वशा चरन्ती बहुधा  
देवानां निहितो निधिः ।  
आविष्कृणुते रूपाणि  
यथा स्थाम जिगांसति ॥  

#### १०
आविर् आत्मानं कृणुते  
यथा स्थाम जिगांसति ।  
अथो ह ब्रह्मभ्यो वशा  
याक्याय कृणुते मनः ॥  

### ०१९

#### ०१
मनसा संकल्पयति  
तद् देवाꣳ अपि गच्छति ।  
अथो ह ब्रह्माणो वशाम्  
उपप्रयन्ति याचितुम् ॥  

#### ०२
स्वधाकारेण पितृभ्यो  
यज्ञेन देवताभ्यः ।  
दानेन राजन्यो वशाया  
मातुर् हेडं न गच्छति ॥  

#### ०३
वशा राजन्य ते माता  
तथा संभूतम् अग्रशः ।  
तस्या आहुर् अनर्पणं  
य ब्रह्मभ्यः प्रदीयते ॥  

#### ०४
यथाज्यं प्रतिगृहीतम्  
आलुम्पेत् स्रुचो अग्नये ।  
एवा ह ब्रह्माणो वशाम्  
आग्नये वृश्चते ऽदधत् ॥ +++(read 'dadat)+++  

#### ०५
पुरोडाशवत्सा सुदुघा  
लोके अस्योप तिष्ठति ।  
सास्मै सर्वान् कामान् दुहे  
वशा प्रददुषे बहून् ॥  

#### ०६
सर्वान् कामान् यमराज्ये  
वशा प्रददुषे दुहे ।  
अथाहुर् नारकं लोकं  
निरुन्धानस्य याचिताम् ॥  

#### ०७
प्रवीयमाना चरति  
क्रुद्धा गोपतये वशा ।  
वेहतं मा मन्यमानो  
मृत्योः पाशेषु बध्यताम् ॥  

#### ०८
यो वेहतं मन्यमानो  
गृहेषु पचते वशाम् ।  
अप्य् अस्य पुत्रान् पौत्रांश् च  
याचयते बृहस्पतिः ॥  

#### ०९
महद् एषा वि तपति  
चरन्ती गोषु गौर् अपि ।  
ततो ह गोपतये वशा  
ददुषे विषं दुहे ॥  

#### १०
प्रियं पशूनां भवति  
यद् ब्रह्मभ्यः प्रदीयते ।  
अतो वशायास् तत् प्रियं  
यद् देवत्रा हविः स्यात् ॥  

### ०२०

#### ०१
या वशा उदकल्पयन्  
देवा यज्ञाद् उदेत्य ।  
तासां विलिप्त्यं भीमाम्  
उदाकुरुत नारदः ॥ +++(Bhatt. nārada(ḥ))+++  

#### ०२
तां देवा अमीमांसन्त  
वशेयां न वशेति ।  
ताम् अब्रवीन् नारद  
एषा वशानां वशतमा ॥  

#### ०३
कति नु वशा नारद  
यास् त्वं वेत्थ मनुष्यजाः ।  
कतमासां भीमतमा  
कस्या नाश्नीयाद् अब्राह्मणः ॥  

#### ०४
विलिप्त्या बृहस्पते  
या च सूतवशा वशा ।  
तासां नाश्नीयाद् अब्राह्मणो  
य आशंसेति भूत्याम् ॥  

#### ०५
नमस् ते अस्तु नारद-  
-अनुष्ठ विदुषे वशा । +++(read anuṣṭhu?)+++  
कतमासां भीमतमा  
याम् अदत्त्वा पराभवेत् ॥  

#### ०६
विलिप्त्या बृहस्पते  
या च सूतवशा वशा ।  
याः प्रयच्छेद् ब्रह्मभ्यो +++(Bhatt. prayacched)+++  
य आशंशेति भूत्याम् ॥  

#### ०७
त्रीणि वै वशाजातानि  
विलिप्ती सूतवशा वशा ।  
ताः प्र यच्छेद् ब्रह्मभ्यः +++(Bhatt. yacched)+++  
स्योनावस्कः प्रजापतौ ॥  

#### ०८
एतद् वो ब्राह्मणा हविर्  
इति मन्वीत याचितः ।  
वशां चेद् एनं याचेयुर्  
या भीमाददुषो गृहे ॥  

#### ०९
देवा वशाम् उपावदन्  
न नो दाद् इति हीडिताः ।  
एताभिर् ऋग्भिर् भेदस्य  
तस्माद् वै स पराभवत् ॥  

#### १०
उतैतां भेदो नारदाद्  
वशाम् इन्द्रेण याचितः ।  
तस्मात् तं देवा एनसो +++(Bhatt. tasmā(t) taṃ)+++  
वृश्चन्न् अहमुत्तरे ॥  

#### ११
ये वशाया अदानाय  
वदन्ति परिरापिनः ।  
इन्द्रस्य मन्यवे जाल्मा  
आ वृश्चन्ते अचित्या ॥ +++(Bhatt. acittyā)+++  

#### १२
यो गोपतिं पाराणीय-  
-अथाहुर् मा ददा इति ।  
रुद्रस्यास् तां हेतिं ते  
परि यन्त्य् अचेतसः ॥  

#### १३
यदि हुतां यद्य् अहुताम्  
अमा च पचते वशाम् ।  
देवान् सब्राह्मणान् ऋत्वा  
जिह्मो लोकान् निर् ऋच्छति ॥  



### ०२१

#### ०१
असृङ् मांसं त्वचं पेष्ट्रं मस्तृहणं मज्ज्ञः शरीरम् । +++(Bhatt. peṣṭramastṛhaṇaṃ)+++  
अग्निः क्रव्याद् अत्त्व् अमुष्यामुष्यायणस्यामुष्याः पुत्रस्य ॥  

#### ०२
प्रातर्यावद्भ्यो देवेभ्यः सायंयावद्भ्यो देवेभ्यो विश्वदानींयावद्भ्यो देवेभ्यः ।  
अमुष्यामुष्यायणम् अमुष्याः पुत्रम् आ वृश्चामि ॥  

#### ०३
वैश्वानराय क्षिप्रधन्वने ऽमुम् आमुष्यायणम् अमुष्याः पुत्रम् आ वृश्चामि ॥  

#### ०४
क्षिप्रधन्वन् क्षिप्रहस्त ।  
अमुष्यामुष्यायणस्यामुष्याः पुत्रस्य हृदयं यकृन् मतस्ने प्र विध्य ॥  

#### ०५
इन्द्राग्निभ्यां प्रजापतये परमेष्ठिने सोमाय राज्ञे वरुणाय राज्ञे ।  
पूष्णे धात्रे सवित्रे त्वष्ट्रे ऽमुम् आमुष्यायणम् अमुष्याः पुत्रम् आ वृश्चामि ॥  

#### ०६
उषसे ऽह्ने रात्रये सूर्यायामुम् (…) ॥ +++(see 5b)+++  

#### ०७
वीरुद्भ्य ओषधीभ्यो वनस्पतिभ्यो वानस्पतेभ्यो ऽमुम् (…) ॥ +++(see 5b)+++  

#### ०८
अद्भ्यो मातरिश्वने ऽद्यावापृथिवीभ्याम् अमुम् (…) ॥ +++(see 5b)+++  

#### ०९
इदावत्सराय परिवत्सराय संवत्सराय बृहते विश्वरूपायामुम् (…) ॥ +++(see 5b)+++  

#### १०
माद्भ्यः संवत्सरायामुम् (…) ॥ +++(see 5b)+++  

### ०२२


#### ०१
दिग्भ्यो अन्तर्देशेभ्य आशाभ्य आशापालेभ्यो ऽमुम् (…) ॥ +++(see 17.21.5b)+++  
#### ०२
ऋतुभ्य आर्तवेभ्यो अधिपतिभ्य आधिपत्येभ्यो ऽमुम् (…) ॥ +++(see 17.21.5b)+++  
#### ०३
ऋषिभ्य आर्षेयेभ्यो अङ्गिरोभ्य आङ्गिरसेभ्यो ऽथर्वभ्य आथर्वणेभ्यो ऽमुम् (…) ॥ +++(see 17.21.5b)+++  
#### ०४
वसुभ्यो रुद्रेभ्य आदित्येभ्यः साध्येभ्य आप्त्येभ्यो ऽमुम् (…) ॥ +++(see 17.21.5b)+++  

#### ०५
मरुद्भ्यो ऽश्विभ्यां ब्रह्मणे ब्रह्मणस्पतये  
ऽमुम् आमुष्यायणम् अमुष्याः पुत्रम् आ वृश्चामि ॥  

#### ०६
ये स्वश् चक्रुर् ये स्वर् जज्ञुः ।  
तेभ्यः स्वःकृद्भ्यः स्वःकारेभ्यो ऽमुम् आमुष्यायणम् अमुष्याः पुत्रम् आ वृश्चामि ।  
ते स्वःकृतः स्वःकारा अमुम् आमुष्यायणम् अमुष्याः पुत्रं परा भावयन्तु ॥  

#### ०७
ये तपश् चक्रुर् ये तपो जज्ञुः ।  
तेभ्यस् तपस्कृद्भ्यस् तपस्कारेभ्यो ऽमुम् (…) । +++(see 6b)+++  
ते तपस्कृतस् तपस्कारा अमुम् (…) ॥ +++(see 6c)+++  

#### ०८
ये ब्रह्म चक्रुर् ये ब्रह्म जज्ञुः ।  
तेभ्यो ब्रह्मकृद्भ्यो ब्रह्मकारेभ्यो ऽमुम् आमुष्यायणम् अमुष्याः पुत्रम् आ वृश्चामि ।  
ते ब्रह्मकृतो ब्रह्मकारा अमुम् आमुष्यायणम् अमुष्याः पुत्रं परा भावयन्तु ॥  

#### ०९
अघारिणीम् अमूम् अघविद्धां विकेशीम् अपप्रतिधिमासोक्तीं देवमनुष्याः पश्यन्तु ।  
अमुम् आमुष्यायणम् अमुष्याः पुत्रं रुरुधुषीम् ॥  

#### १०
अलिक्लवा गृध्राः कङ्काः सुपर्णाः श्वपदाः पतत्रिणः । +++(Bhatt. aliklavāḥ gṛ- (sic))+++  
वयांसि शकुनयो ऽमुष्यामुष्यायणस्यामुष्याः पुत्रस्यादहने चरन्तु ॥  

### ०२३

#### ०१
तद् आपः प्र वहत-  
-अवद्यं च मलं च यत् ।  
यद् दुष्वप्न्यम् आरिम  
यद् ऋचानृतम् ऊदिम ॥  

#### ०२
आपः सप्त स्रवन्तीस्  
ता नो मुञ्चंत्व् अंहसः ॥  

#### ०३
मुञ्चन्तु मा शपथ्याद्  
अथो वरुण्याद् उत ।  
अथो यमस्य पड्बीशाद्  
विश्वस्माद् देवदुष्कृतात् ॥  

#### ०४
जामिशंसाद् दुष्वप्न्याद्  
द्रुहो मा मुञ्चन्तु वरुणस्य पाशात् ॥  

#### ०५
मह्यम् इन्द्रो वरुणो बृहस्पतिः सविता वर्च आदधन् ॥  

#### ०६
भ्रातृव्यहं सपत्नहम् असौ मे भ्रातृभ्यो ऽसौ सपत्नः ॥  

#### ०७
तं हन्मि तं दुःस्वप्न्येन विध्यामि  
तम् अनायुष्टया विध्यामि  
तं क्षपितायव्येन विध्यामि  
तम् अधराञ्चं मृत्युपथम् अभ्यप नुदामि ॥  

### ०२४

#### ०१
विद्म ते स्वप्न जनित्रं  
पाप्मनः पुत्रो ऽस्य् अभूत्या अधि जातो यमस्य करणः ।  
तं त्वा स्वप्न तथा विद्म ।  
यो भद्रः स्वप्नः स मम  
यः पापस् तं द्विषते प्र हिण्मः ।  
तम् अस्मै गमयामस्  
तेनैनं विध्यामो  
ऽभूत्यैनं विध्यामो  
निर्भूत्यैनं विध्यामः  
पराभूत्यैनं विध्यामो  
ग्राह्यैणं विध्यामस्  
तमसैनं विध्यामो  
अग्न एनं क्रव्याद आ वृशामो  
देवानाम् एनं घोरैः क्रूरैः प्रैषैर् अभि प्रेष्यमो +++(praiṣair Selva 2019, 185; Bhatt. preṣyair)+++  
वैश्वाणरस्यैनं दंष्ट्रयोर् अपि दध्मः ॥  

#### ०२
(…) जनित्रं +++(see 1a)+++  
ग्राह्याः पुत्रो ऽसि निरृत्या अधि (…) ॥ +++(see 1b-o)+++  

#### ०३
(…) जनित्रं +++(see 1a)+++  
वरुणस्य पुत्रो ऽसि वरुणान्या अधि (…) ॥ +++(see 1b-o)+++  

#### ०४
(…) जनित्रम् +++(see 1a)+++  
अह्नः पुत्रो ऽसि रात्र्या अधि (…) ॥ +++(see 1b-o)+++  

#### ०५
(…) जनित्रं +++(see 1a)+++  
दिवस् पुत्रो ऽसि भूम्या अधि (…) ॥ +++(see 1b-o)+++  

#### ०६
(…) जनित्रं +++(see 1a)+++  
वनस्पतीनां पुत्रो ऽस्य् ओषदीभ्यो ऽधि (…) ॥ +++(see 1b-o)+++  

#### ०७
(…) जनित्रं +++(see 1a)+++  
वानस्पत्यानां पुत्रो ऽसि वीरुद्भ्यो ऽधि (…) ॥ +++(see 1b-o)+++  

#### ०८
(…) जनित्रं +++(see 1a)+++  
तन्द्रियाः पुत्रो ऽसि कोटीया अधि (…) ॥ +++(see 1b-o)+++  

#### ०९
(…) जनित्रं +++(see 1a)+++  
रक्षसां पुत्रो ऽस्य् अभ्वेभ्यो ऽधि (…) ॥ +++(see 1b-o] [abhvebhyo Selva 2019, 190; Bhatt. abbhavebhyo)+++  

#### १०
विद्म ते स्वप्न जनित्रं  
गन्धर्वाणां पुत्रो ऽस्य्  
अप्सरोभ्यो अधि जातो यमस्य करणः ।  
तं त्वा स्वप्न इति त्रीणि ॥ +++(1c-o are repeated, see Selva 2019, 195)+++  

### ०२५

#### ०१
द्यावापृथिवी अहोरात्रे नक्षत्रपेशः ।  
इदम् अहम् अमुष्मिन्न् आमुष्यायणे ऽमुष्याः पुत्रे दुष्वप्न्यं व्रजेत् ॥  

#### ०२
यद् अस्मास्व् इत्य् आष्टादशकी ॥  

#### ०३
मा प्र गाम पथो वयं  
मा यज्ञाद् इन्द्र सोमिनः ।  
मान्त स्थुर् नो अरातयः ॥  

#### ०४
यो यज्ञस्य प्रसाधनस्  
तन्तुर् देवेष्व् आततः ।  
तम् आहुतम् अशीमहि ॥  

#### ०५
नमो मित्रस्य वरुणस्य चक्षसे  
महो देवाय तद् ऋतं सपर्यत ।  
दूरेदृशे देवजाताय केतवे  
दिवस् पुत्राय सूर्याय शंसत ॥  

#### ०६
द्यावा च तत्र तततनन्न् अहानि च  
न ते अदेवः प्रदिवो वि वासति ।  
यद् एतशेभिः प्रतरै रथर्यसि  
प्राचीनम् अन्यद् अनु वर्तते रज  
उद् अन्येन ज्योतिषा यासि सूर्य ॥  

#### ०७
येन सूर्य ज्योतिषा बाधसे तमो +++(Bhatt. vādhase)+++  
जगच् च विश्वम् अभीयर्षि भानुना ।  
तेनास्मद् विश्वाम् अनिराम् अनाहुतिम्  
अपामीवाम् अप दुष्वप्न्यं सुव ॥  

#### ०८
विश्वाम् अनिराम् अमीवाम् अनाहुतिम्  
अमुष्मा आमुष्यायणायामुष्याः पुत्राय प्र हिण्मः ॥  

### ०२६

#### ०१
द्यावापृथिवी वहतं दुष्वप्न्यं परा वहतं दुष्वप्न्यम् ।  
अमुष्मा आमुष्यायणायामुष्याः पुत्राय ॥  

#### ०२
वातापवमानौ वहतम् (…) ॥ +++(see 1ab)+++  

#### ०३
इन्द्राग्नी वहतम् (…) ॥ +++(see 1ab)+++  

#### ०४
मित्रावरुणा वहतम् (…) ॥ +++(see 1ab)+++  

#### ०५
भवाशर्वौ वहतम् (…) ॥ +++(see 1ab)+++  

#### ०६
देवाश्विना वहतं दुष्वप्न्यं परा वहतं दुष्वप्न्यम् ।  
(…) ॥ +++(see 1b)+++  

#### ०७
देवा मरुतो वहत दुष्वप्न्यं परा वहत दुष्वप्न्यम् ।  
(…) ॥ +++(see 1b)+++  

#### ०८
देवाः पितरो वहत दुष्वप्न्यं परा वहत दुष्वप्न्यम् ।  
(…) ॥ +++(see 1b)+++  

#### ०९
देव सूर्य वह दुष्वप्न्यं परा वह दुष्वप्न्यम् ।  
(…) ॥ +++(see 1b)+++  

#### १०
देव चन्द्रमो वह दुष्वप्न्यं परा वह दुष्वप्न्यम् ।  
(…) ॥ +++(see 1b)+++  

#### ११
देवा नक्षत्राणि वहत दुष्वप्न्यं परा वहत दुष्वप्न्यम् ।  
(…) ॥ +++(see 1b)+++  

#### १२
देवीर् आपो वहत दुष्वप्न्यं परा वहत दुष्वप्न्यम् ।  
(…) ॥ +++(see 1b)+++  

#### १३
देव विष्णो वह दुष्वप्न्यम् (…) ॥ +++(see 9ab)+++  

#### १४
देव त्वष्टर् वह (…) ॥  

#### १५
देव धातर् वह (…) ॥ +++(see 9ab)+++  

#### १६
देव सवितर् वह (…) ॥ +++(see 9ab)+++  

#### १७
देव पूषन् वह (…) ॥ +++(see 9ab)+++  

#### १८
देव बृहस्पते वह (…) ॥ +++(see 9ab)+++  

#### १९
देव प्रजापते वह (…) ॥ +++(see 9ab)+++  

#### २०
देव परमेष्ठिन् वह दुष्वप्न्यं परा वह दुष्वप्न्यम् ।  
(…) ॥ +++(see 1b)+++  

#### २१
अहोरात्रे वहतं दुष्वप्न्यं परा वहतं दुष्वप्न्यम् ।  
अमुष्मा आमुष्यायणायामुष्याः पुत्राय ॥  



### ०२७

#### ०१
इन्द्रो वज्रम् असिञ्चद् वृत्राय हन्तवे ।  
त्वष्टा वज्रम् असिञ्चद् वृत्राय हन्तवे ॥  

#### ०२
यो वज्रः स विश्वानरो  
यत् तेग्मवीर्यं स विश्वाषाड्  
यद् धारम्भणं स वैश्वानरः ॥  

#### ०३
एतद् वा इदं सर्वं यद् एतानि त्रीणि ।  
विश्वानरो वैश्वानरो विश्वाषाट् ॥  

#### ०४
सर्वान् एव पुण्यांल् लोकान् अव रुन्धे सर्वाश् च देवता  
य एवं विद्वान् अनडुहो व्रतं बिभर्ति ॥  

### ०२८

#### ०१
तम् आदत्त तम् उद् ऐङ्गयत्  
तम् उपामिमीत प्र हराणीति ॥  

#### ०२
सो ऽस्य हस्ताद् अमुच्यत  
दैवो वज्रः क्षुरः पविः सहस्रपृष्टिर् दिविस्पृशः ॥  

#### ०३
स संशिञ्जानो ऽतिष्ठद् धरिहरा भवन्न् एतद् ऋच्छन् ॥ +++(see Selva 2019, 242)+++  

#### ०४
स समुद्रं प्राविशत्  
स समुद्रम् अदहत् ॥  

#### ०५
तस्मात् समुद्रो दुर्गिर् अपपिद्  
वैश्वानरेण हि दग्धः ॥ +++(Bhatt. jagdhaḥ)+++  

#### ०६
स शक्र उद् अक्रामत् सो ऽध्यायद्  
असौ वज्रो असुरैः सम्पद्यदेवास् तं रक्षति +++(Bhatt. emend. rakṣanti?)+++  
व्रतं चराणीति स व्रतम् अचरत् ॥  

#### ०७
सो ऽणुः कृशो ऽभवत्  
तस्माद् अणुः कृशो व्रतचारी भवत्य्  
अणुर् हि कृशो भूत्वेन्द्रो असुरान् अपावृङ्क्त ॥  

#### ०८
स परमेष्ठिनम् उपाधावत् ॥  

#### ०९
स प्रजापतिम् उपाधावत् ॥  

#### १०
स विष्णुम् उपाधावत् ॥  

#### ११
स गृहपतिम् उपाधावत् ॥  

#### १२
स विराजम् उपाधावत् ॥  

#### १३
स स्वराजम् उपाधावत् ॥  

#### १४
स सम्राजम् उपाधावत् ॥  

#### १५
सो ऽहोरात्रे उपधावत् ॥  

#### १६
सो ऽर्धमासान् उपाधावत् ॥  

#### १७
स मासान् उपाधावत् ॥  

#### १८
स ऋतून् उपाधावत् ॥  

#### १९
स आर्तवान् उपाधावत् ॥  

#### २०
स ऋषीन् उपाधावत् ॥  

#### २१
स आर्षेयान् उपाधावत् ॥  

#### २२
सो ऽङ्गिरस उपपाधावत् ॥  

#### २३
स आङ्गिरसान् उपाधावत् ॥  

#### २४
सो अथर्वण उपाधावत् ॥  

#### २५
स आथर्वणान् उपाधावत् ॥  

#### २६
विश्वान् देवान् मरुद्गणास् तम् अन्व् अवाद्रवन् +++(Bhatt. °dravaṃ)+++  
सोमः प्रथमो ऽथेन्द्राग्नी ॥  

#### २७
तम् उपामन्त्रयन्तापुण्यया वाचा क्रूरया च  
हनिष्यामस् त्वा वित्त्वा चेत्स्यामोनचतमिष्यसीति  
सो ऽशाम्यत् ॥  

#### २८
तस्माद् यो ब्रह्म वेदोतापस्कृतं शमयति दोहयत एवैनान् ॥  

#### २९
तम् ऋक्सामाभ्याम् आदत्त यजुषा यज्ञेन गायत्रेण वामदेव्येन च ॥  

#### ३०
एतद् वा इदं सर्वं यद् ऋक्सामे एताव् इन्द्रस्य बाहू ॥  

#### ३१
तम् आदत्त तं परुष्य् आधत्त ॥  

#### ३२
प्रजा वै समृद्धिर् अक्षितिः पशवः परूंषि ॥  

#### ३३
प्रजाम् एव समृद्धिम् अक्षितिम् अव रुन्धे  
यः (…) ॥ [सेए १७.२७.४ब्  

### ०२९


#### ०१
स दिक्षु प्रत्य् अतिष्ठत् ॥  

#### ०२
दिश एवानु प्रति तिष्ठति  
यः (…) ॥ +++(see 17.27.4b)+++  

### ०३०


#### ०१
स विश्वाषाह्य् अक्रमत् ॥  
#### ०२
एषा वै विष्वाषाड् ड्यौर् एवासौ ॥ +++(Bhatt. viṣvāṣā(ḍ)+)+++  
#### ०३
एते वै सर्वे पुण्या लोकाः सर्वाश् च देवताः स नाधारयत् ॥  

#### ०४
सर्वान् एव पुण्याꣳल् लोकान् अव रुन्धे सर्वाश् च देवता  
यः (…) ॥ +++(see 17.27.4b)+++  

### ०३१


#### ०१
स विश्वानरे ऽक्रमत ॥  
#### ०२
एष वै विश्वानरो यद् अन्तरिक्षं समुद्रः ॥  
#### ०३
एते वै पथयो देवयाना यत् सूर्यस्य रश्मयः सः (…) ॥  

#### ०४
पथिषु देवयानेषु ध्रियते प्र पथो देवयानान् जानाति +++(Bhatt. devayānāṃ)+++  
यः (…) ॥ +++(see 17.27.4b)+++  

### ०३२


#### ०१
स वैश्वानरे ऽक्रमत ॥  
#### ०२
एष वै वैश्वानरो यद् अयं पवमानः ॥  
#### ०३
एष वै सर्वा अनुप्रजातो ध्रियते स नाधारयत् ॥  

#### ०४
ध्रियन्ते अस्मिन् प्राणा  
यः (…) ॥ +++(see 17.27.4b)+++  

### ०३३


#### ०१
स वृत्रे ऽक्रमत ॥  

#### ०२
तस्य वृत्रस्याङ्गा पर्वाणि शरीराण्य् अभज्यन्त ।  
एतानि वै वृत्रस्याङ्गा पर्वाणि शरीराणि यद् इमे पर्वताः ॥  

#### ०३
स यत्र हृदा मनसा कामयत इह मे राध्यते तद् अस्मै राध्यते ॥  

#### ०४
अस्याम् एव प्रतिष्ठाम् आयतनं विन्दते  
यः (…) ॥ +++(see 17.27.4b)+++  

### ०३४

#### ०१
स देवान् आगच्छत्  
तं देवा अब्रुवन्न्  
आशंसामहे गुर्व् एतद् व्रतम् आरण्येषु पशुषु ग्राम्येष्व् अत्य् एति ॥  

#### ०२
सो ऽनड्वाहम् उपाधावत्  
तम् अनड्वान् अब्रवीत्  
किं मे प्रतीवाहो भविष्यतीति  
वरं वृणीष्वेति स वरम् अवृणीत ॥  

#### ०३
ब्रध्नलोको ऽसानि ब्रध्नस्य विष्टपि श्रया इति ॥  

#### ०४
षोडशो वा इत ऊर्ध्वो लोको यद् ब्रध्नो यद् ब्रध्नस्य विष्टपः ॥  

#### ०५
ब्रध्नलोको भवति ब्रध्नस्य विष्टपि श्रयते  
यः (…) ॥ +++(see 17.27.4b)+++  

### ०३५

#### ०१
अथाहीना आश्वत्थिर् अब्रवीन्  
न ताद् ब्राह्मणं निन्दानि याद् एनम् अशृणोन्  
नेद् इष्टापूर्तेन वि भवानीति ॥  

#### ०२
कृत्या वा एषा मनुष्येषु चरति  
यद् अनड्वान् यद् अनडुद्व्रती ॥  

#### ०३
य एवं विदुषो ऽसाधु कीर्तयति-  
-इष्टम् एवास्य पूर्तं मायां सं वृक्ते ॥  

#### ०४
इन्द्रो वा अग्रे असुरेष्व् अनडुद्व्रतम् अचरत् +++(Bhatt. vāgre)+++  
तेषाम् इष्टं पूर्तं मायां संवृक्तानिन्द्रं ह्य् एनम् ॥  

#### ०५
सो ऽनडुहो वहे ऽक्रमत  
सर्वाꣳल् लोकान् प्राजानात् ॥  

#### ०६
याव् अस्य पूर्वपादौ तौ पूर्वपक्षौ  
याव् अपरपादौ ताव् अपरपक्षौ ॥  

#### ०७
याव् अस्यौष्ठौ तौ पुरोडाशौ +++(Bhatt. asyoṣṭḥau)+++  
ये नासिके तौ स्रुवौ ॥  

#### ०८
ये अस्याक्षौ तौ सूर्याचन्द्रमसौ  
ये निमेषास् तान्य् अहोरात्राणि  
यानि वक्षणानि ते सूर्यस्य रश्मयः सः (…) ॥  

#### ०९
द्रोणकलशः शिरः सोमो राजा मस्तिष्कः ॥  

#### १०
ये अस्य शृङ्गे तद् ऋतं सत्यम् ॥  

#### ११
ध्रुवं वा ऋतं सत्यं तस्माद् एते ध्रुवे ॥  

#### १२
ध्रुवम् एव र्तं सत्यम् अनु प्रति तिष्ठति  
यः (…) ॥ +++(see 17.27.4b)+++  

### ०३६


#### ०१
याव् अस्य कर्णौ सा श्रद्धा ॥  

#### ०२
चराचरा वै श्रद्धा  
तस्मात् कर्णौ मुहुर् वरीवर्जयति ॥  

#### ०३
श्रद्दधते ऽस्मै श्रद्धानीयो भवति  
यः (…) ॥ +++(see 17.27.4b)+++  

### ०३७


#### ०१
यास्य दक्षिणा हनुः सा जुहुर् या सव्या सोपभृद् यः कण्ठः सा ध्रुवा ॥  
#### ०२
अग्निर् आस्यं विद्युज् जिह्वा मरुतो दन्ताः पवमानः प्राणः ॥  
#### ०३
एषा वै सा याम् आहुर् वसोर् धारेति यद् आन्त्रगुदम् ॥  

#### ०४
वसोर् एव धारां समृद्धिम् अक्षितिम् अव रुन्धे  
यः (…) ॥ +++(see 17.27.4b)+++  

### ०३८


#### ०१
यद् अस्य चर्मं तद् अभ्रं यानि लोमानि तानि नक्षत्राणि ॥  
#### ०२
स्वेदो वर्षम् ऊष्मा नीहार ओषधयश् च वनस्पतयश् चोबध्यम् ॥  
#### ०३
यो ऽस्य दक्षिणो ऽर्धस् तौ शारदौ मासौ यः सव्यस् तौ हैमनौ ॥  
#### ०४
यो ऽस्य जघनार्धस् तौ शैशिरौ मासौ यः पूर्वाधस् तौ वासन्तौ ॥  
#### ०५
यद् अस्य पृष्ठं तौ ग्रैष्मौ मासौ यन् मध्यौ तौ वार्षिकौ ॥  
#### ०६
संवत्सरो वा एष संभृतो यद् अनड्वान् यद् अनडुद्व्रती ॥  

#### ०७
कल्पन्ते अस्मा ऋतवो न र्तुष्व् आ वृश्चत ऋतूनां प्रियो भवति  
यः (…) ॥ +++(see 17.27.4b)+++  

### ०३९

#### ०१
तपश् च वरश् च महश् च यशश् च  
यद् अस्मिन्न् अन्तर् ऋचः सामानि यजूंषि ब्राह्मणम् ॥  

#### ०२
ब्रह्म चैव लोकं चाव रुन्धे ब्राह्मणवर्चसी भवति  
यः (…) ॥ +++(see 17.27.4b)+++  

### ०४०


#### ०१
अथ यद् अस्मिन्न् अन्तः ॥  
#### ०२
शतं श्रद्धा शतं दीक्षाः शतं यज्ञाः शतं दक्षिणाः ॥  
#### ०३
शतं भूतयः शतं पुष्टयः शतं प्रभूतयः शतं समृद्धयः ॥  
#### ०४
शतम् अभूतयः शतं निर्भूतयः शतं पराभूतयः शतम् असमृद्धयः ॥  
#### ०५
शतमध्यानि शतम् अल्गणानि शतं तमांसि शतं रुधिराणि ॥  
#### ०६
य एवं विदुषो ऽसाधु कीर्तयत्य् एतैर् एवैनं तमोभिः प्रोर्णोति ॥  
#### ०७
यद् अस्य प्राचीनं नाभ्यास् तेन द्विषन्तम् आ विशति ॥  
#### ०८
अथ यद् अस्य प्रतीचीनं नाभ्यास् तेन मृतुं नाष्ट्राम् अवर्तिं तरति ॥  

#### ०९
प्र पथो देवयानां जानाति  
यः (…) ॥ +++(see 17.27.4b)+++  

### ०४१
#### ०१
शतम् अर्धमासाः शतं मासाः शतम् ऋतवः शतम् आर्तवाः ॥  
#### ०२
शतम् इदावत्सराः शतं परिवत्सराः शतं संवत्सराः ॥  
#### ०३
शतं ब्रह्माणि शतं कर्माणि शतं ज्योतींषि शतम् अमृतानि ॥  
#### ०४
शतं प्राणाः शतम् अपानाः शतं व्यानाः शतं समानाः ॥ +++(Bhatt. prāṇāṃ)+++  

#### ०५
ज्योग् जीवति सर्वम् आयुर् एति न पुरा जरसः प्र मीयते +++(Bhatt. eti ta)+++  
यः (…) ॥ +++(see 17.27.4b)+++  

### ०४२
#### ०१
अथ यद् अस्मिन्न् अन्तः ॥  
#### ०२
शतं गायत्राः शतं साह्नाः शतं त्रिरात्राः शतम् अतिरात्राः ॥  
#### ०३
शतम् अग्निष्टोमाः शतं द्वादशाहाः शतं षोडशिनः शतं सर्वपृष्ठ्याः ॥  
#### ०४
शतं राजासूयाः शतं वाजपेयाः शतं कामप्राः सहस्रं सत्रायणानि ॥  
#### ०५
एष वानड्वान् सर्वाङ्गः सर्वात्मा सर्वपरुः सर्वपान् मध्यतः प्रत्य् अष्ठात् ॥  
#### ०६
ऋक्सामाभ्याम् उत्तभितो यजुषा यज्ञेन गायत्रेण ब्रह्मणा प्रथित उपरिष्टात् ॥  

#### ०७
प्रथते प्रजया पशुभिर् गृहैर् धनेन  
यः (…) ॥ +++(see 17.27.4b)+++  

### ०४३


#### ०१
इन्द्रो बलेनासि परमेष्ठी व्रतेन गौस् तेन वैश्वदेवः ॥  

#### ०२
यो ऽस्मान् द्वेष्टि यं वयं द्विष्मस्  
तस्य प्राणान् सं वृह तस्य प्राणान् वि वृह ॥  

#### ०३
इन्द्रो ऽसीन्द्रस्य रूपम् असि प्रजापतिर् असि परमेष्ठ्य् असि ॥  

#### ०४
स्वर् असि स्वर्गो ऽसि स्वर्गलोको ऽसि स्वर्गं मा लोकं गमय ॥  

#### ०५
येनास्य वहस् तेन यज्ञो येन वहति तेन लोकः ॥  

#### ०६
येनैनं पश्यति तेन विश्वो येनैनं गमयति तेन सर्वः ॥  

#### ०७
ये ऽस्य पादाः सा प्रतिष्ठा ।  
प्रति तिष्ठति प्रजया पशुभिर् गृहैर् धनेन  
य एवं विद्वान् अनडुहो व्रतं बिभर्ति ॥  



### ०४४

#### ०१
नडम् आ रोह न ते अत्र लोक  
इदं सीसं भागधेयं त एहि ।  
यो गोषु यक्ष्मः पुरुषेषु यक्ष्मस्  
तेन त्वं साकम् अधराङ् परेहि ॥  

#### ०२
अघशंसदुःशंसौ  
करेणानुकरेण च ।  
मृत्यूंश् च सर्वांस् तेनेतो  
यक्ष्मांश् च निर् अजामसि ॥  

#### ०३
निर् इतो मृत्युं निरृतिं  
निर् यक्ष्मम् अजामसि ।  
यो नो द्वेष्टि तम् अद्ध्य् अग्ने क्रव्याद्  
यं द्विष्मस् तं ते प्र सुवामः ॥  

#### ०४
यद्य् अग्निः क्रव्याद् यदि वा व्याघ्र  
इमं गोष्ठम् अन्योका आ विवेश ।  
तं माषाज्यं कृत्वा प्र हिणोमि  
दूरं स गच्छत्व् अप्सुषदो ऽत्य् अग्नीन् ॥  

#### ०५
यत् त्वा कुद्धाः प्रचक्रुर्  
मन्युना पुरुषे मृते ।  
सुकल्पम् अग्ने तत् त्वया  
पुनस् त्वोद् दीपयामसि ॥  

#### ०६
पुनस् त्वादित्या रुद्रा वसवः  
पुनर् ब्रह्मा वसुनीतिर् अग्रे ।  
पुनस् त्वा ब्रह्मणस्पतिर् आधाद्  
दीर्घायुत्वाय शतशारदाय ॥  

#### ०७
यो अग्निः क्रव्यात् प्रविवेश वो गृहम्  
इमं पश्यन्न् इतरं जातवेदसम् ।  
तं हरामि पितृयज्ञाय दूरं  
स घर्मम् इन्धत् परमे सधस्थे ॥  

#### ०८
क्रव्यादम् अग्निं प्र हिणोमि दूरं  
यमराज्ञो गच्छतु रिप्रवाहः ।  
इहैवायम् इतरो जातवेदा  
देवो देवेभ्यो हव्यं वहतु प्रजानन् ॥  

#### ०९
क्रव्यादम् अग्निम् इषितो हरामि  
जनान् द्रुहन्तं वज्रेण मृत्युम् ।  
वि तं शास्मि गार्हपत्येन विद्वान्  
पितॄणां लोके अपि भागो अस्य ॥  

#### १०
क्रव्यादम् अग्निं शसमानम् उक्थ्यं  
प्र हिणोमि पथिभिः पितृयाणैः ।  
मा देवयानैः पथिभिर् आ गा  
अत्रैवैधि पितृषु जागृहि त्वम् ॥  

### ०४५

#### ०१
सम् इन्धते संकसुकं स्वस्तये  
शुद्धा भवन्तः शुचयः पावकाः ।  
जहाति रिप्रम् अत्य् एन एति  
समिद्धो अग्निः सुपुना पुनाति ॥  

#### ०२
देवो अग्निः संकसुको  
दिवस् पृष्ठान्य् आरुहत् ।  
मुच्यमानो निर् अंहसो  
मोह्यास्माꣳ अशस्त्याः ॥ +++(Bhatt. aśastyā(ḥ))+++  

#### ०३
अस्मिन् वयं संकसुके  
अग्ने रिप्राणि मृज्महे ।  
अभूम यज्ञियाः शुद्धाः  
प्र ण आयूंषि तारिषत् ॥  

#### ०४
संकसुको विकसुको  
निरृथो यश् च निस्वरः ।  
ते ते यक्ष्मं सवेदसो  
दूराद् दूरम् अचुच्यवुः ॥  

#### ०५
अन्नात् त्वा पुरुषेभ्यो +++(Bhatt. annā(t) tvā)+++  
गोभ्यो अश्वेभ्यस् त्वा ।  
क्रव्यादं निर् णुदामस्य्  
अग्निं जीवितयोपनम् ॥  

#### ०६
यो नो अश्वेषु वीरेषु  
यो गोषु यो अजादिषु ।  
क्रव्यादं निर् णुदामस्य्  
अग्निर् यो जनयोपनः ॥  

#### ०७
समिद्धो अग्न आहुत  
स नो माभ्यपक्रमीः ।  
अत्रैव दीदिहि द्यवि  
ज्योक् च सूर्याय दृशे ॥  

#### ०८
यस्मिन् देवा अमृजत  
यस्मिन् मनुष्या उत ।  
तस्मिन् घृतस्तावो मृष्ट्वा  
त्वम् अग्ने दिवं रुह ॥  

#### ०९
सीसे मृढ्वं नडे मृढ्वम्  
अग्निः संकसुकश् च यः ।  
अथो अव्यां रामायां  
शीर्षक्तिम् उपबर्हणे ॥  

#### १०
सीसे बलं सादयित्वा +++(read 'balaṃ or malaṃ?)+++  
शीर्षक्तिम् उपबर्हणे ।  
अव्याम् असिक्न्यां मृष्ट्वा  
शुद्धा भवन्ति यज्ञियाः ॥  

### ०४६

#### ०१
परं मृत्यो अनु परेहि पन्थां  
यस् त एष इतरो देवयानात् ।  
चक्षुष्मते शृण्वते ते ब्रवीमि-  
-इह मे वीरा बहवो भवन्तु ॥  

#### ०२
इमे जीवा वि मृतैर् आववृत्रन्न्  
अभूद् भद्रा देवहूतिर् नो अद्य ।  
प्राञ्चो अगाम नृतये हसाय  
सुवीरासो विदथम् आ वदेम ॥  

#### ०३
इमं जीवेभ्यः परिधिं दधामि  
मैषां नु गाद् अपरो अर्थम् एतम् ।  
ज्योग् जीवन्तः शरदः पुरूचीस्  
तिरो मृत्युं दधतां पर्वतेन ॥  

#### ०४
यथाहान्य् अनुपूर्वं भवन्ति  
यथर्तव ऋतुभिर् यन्ति साकम् ।  
यथा न पूर्वो अपरं जहात्य्  
एवा त्वष्टर् आयुंषि कल्पयैषाम् ॥  

#### ०५
आ रोहतायुर् जरसं वृणाना  
अनुपूर्वं यतमाना यति ष्ठ ।  
तान् वस् त्वष्टा सुजनिमा सजोषाः  
सर्वम् आयुर् नयतु जीवनाय ॥  

#### ०६
अश्मन्वती रीयते सं रभध्वं  
वीरयध्वं प्र तरता सखायः ।  
अत्रा जहीत ये असन् दुरेवा  
अनमीवान् उत् तरेमाभि वाजान् ॥  

#### ०७
उत् तिष्ठता प्र तरता सखायो  
+ऽश्मन्वती स्यन्दते नदीयम् ।  
अत्रा जहीत ये असन्न् अशिवाः  
शिवान् स्योनान् उत् तरेमाभि वाजान् ॥ +++(Bhatt. śivāṃ)+++  

#### ०८
वैश्वदेवीं सूनृताम् आ रभध्वं  
शुद्धा भवन्तः शुचयः पावकाः ।  
अतिक्रामन्तो दुरितानि विश्वा  
शतं हिमाः सर्ववीरा मदेम ॥  

#### ०९
उदीचीनैः पथिभिर् वायुम् अद्भिर्  
अतिक्रामन्तो ऽवरान् परेभिः ।  
त्रिः सप्त कृत्व ऋषयः परेता  
मृत्युं प्रत्यौहन् पदयोपनेन ॥  

#### १०
मृत्योः पदं योपयन्त एत  
द्राघीय आयुः प्रतरं दधानाः ।  
आसीना मृत्युं नुदता सधस्थे  
ऽथ जीवा विदथम् आ वदेम ॥  

### ०४७

#### ०१
इमा नारीर् अविधवाः सुपत्नीर्  
आञ्जनेन सर्पिषा सं विशन्तु ।  
अनश्रवो अनमीवाः सुरत्ना  
आ रोहन्तु जनयो योनिम् अग्रे ॥  

#### ०२
इमे वीरा अविधवाः सुजानय  
आञ्जनेन सर्पिषा सं स्पृशन्ताम् ।  
अनश्रवो अनमीवाः सुरत्नाः  
स्योनाद् योनेर् अधि तल्पं रुहेयुः ॥  

#### ०३
व्याकरोमि हविषाहम् एतौ  
तौ ब्रह्मणा व्य् अहं कल्पयामि ।  
स्वधां पितृभ्यो अजरां कृणोमि  
दीर्घेनायुषा सम् इमां सृजामि ॥  

#### ०४
यो नो अग्निः पितरो हृत्स्व् अन्तर्  
आविवेशामृतो मर्त्येषु ।  
मय्य् अहं तं परि गृह्णामि देवं  
मा सो अस्मान् द्विक्षत मा वयं तम् ॥  

#### ०५
अपावर्त्याग्निं गार्हपत्यं  
क्रव्यादा प्रेत दक्षिणा ।  
प्रियं पितृभ्य आत्मने  
ब्रह्मणे कृणुत प्रियम् ॥  

#### ०६
द्विभागधनम् आदाय  
प्र क्षिनात्य् अवर्त्या ।  
अग्निः पुत्रस्य ज्येष्ठस्य  
यः क्रव्याद् अनिराहितः ॥  

#### ०७
यत् कृषते यद् वनुते  
यच् च वस्तेन विन्दते ।  
सर्वं मर्त्यस्य तन् नास्ति  
क्रव्याच् चेद् अनिराहितः ॥  

#### ०८
अयज्ञियो हतवर्चा भवति  
नैनेन हविर् अत्तवे ।  
छिनत्ति कृषिं गां धनं  
यः क्रव्याद् अनुवर्तते ॥  

#### ०९
बहु गृध्यैः प्र वदत्य्  
आर्तिं मर्त्यो न्य् एति च ।  
क्रव्याद् यम् अग्निर् अन्तिकाद्  
अनुविद्वान् वितावति ॥  

#### १०
ग्राह्या गृहाः सं सृज्यन्ते  
यत् स्त्रिया म्रियते पतिः । +++(Bhatt. ya(t))+++  
ब्रह्मैव विद्वान् एष्यो  
यः क्रव्यादं निर् आदधत् ॥  

### ०४८

#### ०१
यद् रिप्रं दुरितं  
चकृमा यच् च दुष्कृतम् ।  
आपो मा तस्माच् छुन्धन्त्व्  
अग्निः संकसुकश् च यः ॥ +++(Bhatt. saṅkasukaś)+++  

#### ०२
ता अधराद् उदीचीर् आववृत्रन् +++(Bhatt. āvavṛtraṃ)+++  
प्रजानतीः पथिभिर् देवयानैः ।  
पर्वतस्य ऋषभस्याधि पृष्ठे  
नवाश् चरन्ति सरितः पुराणीः ॥  

#### ०३
अग्ने अक्रव्यान् निष्क्रव्यादं नुदा देवजनं वह ॥  

#### ०४
इमं क्रव्यात् प्र विवेश-  
-अयं क्रव्यादम् अन्व् अगात् ।  
व्याघ्रौ कृत्वा नानानं  
तं हरामि शिवापरम् ॥  

#### ०५
अन्तर्धिर् देवानां  
परिधिर् मनुष्याणाम्  
अग्निर् गार्हपत्य  
उभयान् अन्तरा श्रितः ।  
जीवानाम् अग्ने प्र तिर दीर्घम् आयुः  
पितॄणां लोकम् उप यन्तु ये मृताः ॥  

#### ०६
सुगार्हपत्यो वितपन्न् अरातीर्  
उषामुषां श्रेयसींश्रेयसीं दधत् ।  
सर्वान् अग्ने सहमानः सपत्नान्  
ऐषाम् ऊर्जं रयिम् अस्मासु धेहि ॥  

#### ०७
इमम् इन्द्रं वह्निं पप्रिम् अन्व् आरभध्वं  
स वो निविद्वान् विजहातु मृत्युम् ।  
तेनाप हत शरुम् आपतन्तं  
तेन रुद्रस्य परि पातास्ताम् ॥  

#### ०८
अहोरात्रे अन्व् एषि बिभ्रत्  
क्षेम्यस् तिष्ठन् प्रतरणः सुवीरः ।  
अनातुरां सुमनसस् तल्प बिभ्रज्  
ज्योग् एव नः पुरुषगन्धिर् एधि ॥  

#### ०९
ते देवेष्व् आ वृश्चन्ते  
पापं जीवन्ति सर्वदा ।  
क्रव्याद् यान् अग्निर् अन्तिकाद्  
अनुविद्वान् वितावति ॥  

#### १०
प्रेव मनसा पतिति  
मुहुर् आ वर्तते पुनः ।  
क्रव्याद् यम् अग्निर् अन्तिकाद्  
अश्व इवानुवपते नडम् ॥  

### ०४९

#### ०१
ये ऽश्रद्धया धनकाम्यात्  
क्रव्यादा समासते ।  
ते वा अन्येषां कुम्भीं  
पर्य् आदधति सर्वदा ॥  

#### ०२
इषीकां चरतीं वित्त्वा  
तिल्पियं दण्डनं नडम् ।  
तान् इन्द्र इध्मं कृत्वा  
यमस्याग्निं निरादधौ ॥  

#### ०३
अविः कृष्णा भागधेयं पशूनां  
सीसं क्रव्याद् उत चन्द्रं त आहुः ।  
माषाः पिष्टा भागधेयं हव्यं ते  
ऽरण्यान्या गह्वरं सचस्व ॥  

#### ०४
प्रत्यञ्चम् अर्कं प्रत्यर्पयित्वा  
प्रविद्वान् पन्थां वि ह्य् आचकार ।  
परामीषाम् असून् दिदेश  
दीर्घेणायुषा सम् अधाद् इहेमान् ॥  

#### ०५
अनड्वाहं प्लवम् अन्व् आरभध्वं  
स वो निर्वक्षद् दुरिताद् अवद्यात् । +++(Bhatt. nirvakṣa(d))+++  
आ रोहत सवितुर् नावं हिरण्ययीं  
षड्भिर् ऊर्मिभिर् अमतिं चरेम ॥  

#### ०६
गोभिष् टरेमामतिं दुरेवां  
यवेन क्षुधं पुरुहूत विश्वाम् ।  
वयं राजानः प्रथमा धनानाम्  
अरिष्टास ऋजनीभिस् तरेम ॥  

#### ०७
पूर्णं नारि प्र हराभि कुम्भम्  
अपां रसैर् ओषधीनां घृतस्य ।  
इमान् पातॄंर् अमृतेना सम् अङ्धि  
स्थिरा वीराः संमनसो भवन्तु ॥  



### ०५०

#### ०१
पुमान् पुंसो अधि तिष्ठ चर्म  
तत्र ह्वयस्व यतमा प्रिया ते ।  
यावन्ताव् अग्रे प्रथमं समेयथुस्  
तद् वां वयो यमराज्ये समानम् ॥  

#### ०२
तावद् वां तेजस् तति वीर्याणि  
तावच् चक्षुस् ततिधा वाजिनानि ।  
अग्निः शरीरं सचते यदैधो  
अधा पक्वान् मिथुना सं भवाथः ॥ +++(Bhatt. bhavātha(ḥ))+++  

#### ०३
सम् अस्मिंल् लोके सम् उ देवयाने  
सं स्मा समेतं यमराज्ये ।  
पूतौ पवित्रैर् उप तद् उ ह्वयेथां  
यद्यद् रेतो अधि वां संबभूव ॥  

#### ०४
आपः पुत्रासो अभि सं विशध्वम्  
इमं जीवं जीवधन्याः सम् एत ।  
तासां भजध्वम् अमृतं यद् आहुर्  
यम् ओदनं पचति वो जनित्री ॥  

#### ०५
यं वः पिता पचति यं च माता  
रिप्रान् निर्मुक्थ्यै शमलाच् च वाचः ।  
स ओदनः शतधारः स्वर्ग  
उभे व्याप नभसी महित्वा ॥  

#### ०६
उभे नभसी उभयांश् च लोकान्  
ये यज्वनाम् अभिजिताः स्वर्गाः ।  
तेषां ज्योतिष्मान् मधुमान् यो अग्रे  
तस्मिन् पुत्रैर् जरसि सं श्रयेथाम् ॥  

#### ०७
प्राचींप्राचीं प्रदिशम् आ रभेताम्  
एतं लोकं श्रद्दधानाः सचन्ते ।  
मिमाथां पात्रं तद् वां पूर्णम् अस्तु  
स वां पक्वः पित्र्याणे न्यायत् ॥  

#### ०८
दक्षिणां दिशम् अभि नक्षमाणौ  
पर्य् आवर्तेथाम् अभि पात्रम् एतत् ।  
तस्मै वां यमः पितृभिः संविदानः  
पक्वाय शर्म बहुलं नि यच्छात् ॥  

#### ०९
प्रतीची दिशाम् इयम् इद् वरं वां  
यस्यां सोमो अधिपा मृडिता च ।  
तस्यां मिमाथां सुकृतः सचेथाम्  
अधा पक्वेन सह सं भवेम ॥  

#### १०
उत्तरं राष्ट्रं प्रजयोत्तरावद्  
दिशाम् उदीची कृणवन् नो अग्रम् ।  
पाङ्क्तं छन्दः पुरुषो बभूव  
विश्वैर् विश्वाङ्गैः सह सं भवेम ॥  

### ०५१

#### ०१
ध्रुवेयं विराण् नमो अस्त्व् अस्यै  
शिवा पुत्रेभ्य उत मह्यम् अस्तु । +++(Bhatt. putrebhyaṃ, misprint)+++  
सा नो देव्य् अदिते विश्ववार  
इर्य इव गोपा अभि रक्ष पक्वम् ॥  

#### ०२
पितेव पुत्राꣳ अभि सं सचस्व नः  
शिवा नो वाता इह वान्तु शग्माः । +++(Bhatt. śagmā(ḥ))+++  
यम् ओदनं पचतो देवते इह  
तं नस् तप उत सत्यं म वित्ताम् ॥  

#### ०३
यद्यत् कृष्णः शकुन एह गत्वा  
त्सरं विषक्तं बिल आससाद ।  
दासी वा यद् आर्द्रहस्ता समङ्क्त  
उलूखलं मुसलं शुन्धतापः ॥  

#### ०४
अयं ग्रावा पृथुबुध्नो वयोधाः  
पूतः पवित्रैर् अप हन्तु रक्षः ।  
आ रोह चर्म महि शर्म यच्छ  
मा दम्पती पौत्रम् अघं नि गाताम् ॥  

#### ०५
वनस्पतिः सह देवैर् न आगन्  
रक्षः पिशाचाꣳ अपबाधमानः । +++(Bhatt. piśācāṃ)+++  
स उच्छ्रयातै प्र वदाति वाचं  
तेन लोकाꣳ अभि सर्वाञ् जयेम ॥  

#### ०६
सप्त मेधां पशवः पर्य् अगृह्णन्  
य एषां मेदस्वान् उत यश् चकर्श ।  
त्रयस्त्रिंशद् देवतास् त्वां सचन्ते  
स नः स्वर्गम् अभि नेषि लोकम् ॥  

#### ०७
स्वर्गं लोकम् अभि नो नयासि  
सं जाया सह पुत्रैः स्याम ।  
गृह्णामि हस्तम् अन्व् ऐत्व् अत्र  
मा नस् तारीन् निरृतिर् मो अरातिः ॥  

#### ०८
ग्राहिं पाप्मानम् अति ताꣳ अयाम +++(Bhatt. tāṃ)+++  
तमो व्यस्य प्र वदासि वल्गु ।  
वानस्पत्य उद्यतो मा जिहिंसीर्  
मा तण्डुलं वि शरीर् देवयन्तम् ॥  

#### ०९
विश्वव्यचा घृतपृष्ठो भविष्यं  
सयोनिर् लोकम् उप याहि विद्वान् ।  
वर्षवृद्धम् उप यच्छ शूर्पे  
त्विषिं पलावान् अप तद् विनक्तु ॥  

#### १०
त्रयो लोकाः संमिता ब्राह्मणेन  
द्यौर् एवासौ पृथिव्य् अन्तरिक्षम् ।  
अंशून् गृभितान् अनु संरभेथाम् +++(read gṛbhītām̐?)+++  
आ प्यायन्तां पुनर् आ यन्तु शूर्पात् ॥  

### ०५२

#### ०१
पृथग् रूपाणि बहुधा पशूनाम्  
एकरूपो भवति सं समृद्ध्याम् ।  
एतां त्वचं लोहिनीं तां नुदेथां  
ग्रावा शुन्धाति मलग इव वस्त्रा ॥  

#### ०२
जनित्रीव प्रति हृण्यासि सूनुं  
सं त्वा दधामि पृथिवीं पृथिव्या । +++(Bhatt. pṛthivyām)+++  
उखाः कुम्भीर् वेद्यां संचरन्तां  
यज्ञायुधैर् आज्येनाभिषिक्ताः ॥ +++(Bhatt. ājyenātiṣaktā+)+++  

#### ०३
भूम्यां त्वा भूमिम् अधि धारयामि  
तनूः समानी विकृता त एषा ।  
यद्यद् युक्तं लिखितम् अर्पणं च  
तेन मा सुस्रोर् अपि तद् वपामि ॥  

#### ०४
अग्निः पचन् रक्षतु त्वा पुरस्ताद्  
इन्द्रो रक्षाद् दक्षिणतो महित्वा ।  
सोमस् त्वा दृंहाद् धरुणे प्रतीच्या  
उत्तरात् त्वा वरुणः सं ददातै ॥ +++(Bhatt. uttarā(t))+++  

#### ०५
आ यन्तु दिवः पृथिवीं सचन्ते  
भूम्याः सचन्ते उर्व् अन्तरिक्षम् । +++(sacante urv- sandhi?)+++  
शुद्धाः सतीस् ता उ शुन्धन्त एव  
ता नः स्वर्गम् अभि लोकं नयन्तु ॥  

#### ०६
पूताः पवित्रैः पवन्ते अभ्राद्  
दिवं च यन्ति पृथिवीं च लोकान् । +++(Bhatt. lokāṃ)+++  
ता जीवला जीवधन्याः प्रतिष्ठाः  
पात्र आसिक्ताः पर्य् अग्निर् एन्धाम् ॥  

#### ०७
उतेव प्रभ्वीर् उत संमितास  
उत शुक्राः शुचयश् चामृतासः ।  
ता ओदनं दम्पतिभ्यां प्रतिष्ठा  
आपः शिक्षन्तीः प्रवता सुनाथाः ॥  

#### ०८
उद् योधयन्त्य् अभि वल्गन्ती तप्ताः  
फेनम् अस्यन्ति बहुलं च बिन्दुम् । +++(Bhatt. bindūn)+++  
योषेव दृष्ट्वा पतिम् ऋत्विया या-  
-एतैस् तण्डुलैर् भवता सम् आपः ॥  

#### ०९
संख्याता स्तोकाः पृथिवीं सचन्ते  
प्राणापानैः संमिता ओषधीभिः ।  
असंख्याता ओप्यमानाः सुवर्णाः  
सर्वं समापं शुचयः शुचित्वम् ॥  

#### १०
उत्थापय सीदतो बुध्न एनान्  
अद्भिर् आत्मानम् अपि सं सृजन्ताम् ।  
अमासि पात्र उदकं यद् एतन्  
मितास् तण्डुलाः प्रदिशो यतीमाः ॥  

### ०५३

#### ०१
प्र यच्छ पर्शुं त्वरया हरन्त्व्  
अहिंसन्त ओषधीर् दान्तु पर्वम् ।  
सोमो यासां परि राज्यं बभूव-  
-अमन्युता वीरुधो मे भवन्तु ॥  

#### ०२
नवं बर्हिर् ओदनाय स्तृणीत  
प्रियं हृदश् चक्षुषो वल्ग्व् अस्तु ।  
तत्र देवाः सह देवैर् विशन्त्व्  
इमं प्राश्नन्तु दक्षिणतो निषद्य ॥  

#### ०३
वनस्पते स्तीर्णम् आ सीद बर्हिर्  
अग्निष्टोमैः संमितो देवताभिः ।  
त्वष्टेव रूपं सुकृतं स्वधीत्येना  
एहाः परि पात्रे ददृश्राम् ॥  

#### ०४
धर्ता ध्रियस्व धरुणे पृथिव्या  
अच्युतं त्वा देवताश् च्यावयन्तु ।  
तं दम्पती जीवन्तौ जीवपुत्रा  
उद्वासयातः पर्य् अग्निधानात् ॥  

#### ०५
षष्ट्यै शरद्भ्यः परि दध्म एतं  
स्वः पक्वेनाभ्य् अश्नवातै ।  
उपैनं पुत्राः पितरश् च सीदान्  
इमं स्वर्गं गमयान्तम् अग्ने ॥  

#### ०६
सर्वान् समागान् अभिजित्य लोकान्  
यावन्तः कामाः समपूपुरस् तान् ।  
वि गाहेथाम् आयवनं च दर्विर्  
एकस्मिन् पात्रे अध्युद्धरैनम् ॥  

#### ०७
उप स्तृणीहि प्रथया पुरस्ताद्  
घृतेन पात्रम् अभि घारयेदम् ।  
वाश्रेवोस्रा तरुणं स्तरस्मिम्  
इमं देवासो अभिहिंकराथ ॥  

#### ०८
उपास्तरीर् अकरो लोकम् एतम्  
उरुः पृथुश् चासमः स्वर्गः ।  
तस्मिन् सुपर्णो महिषः श्रयातै  
देवा एनं देवताभ्यः प्र यच्छान् ॥  

#### ०९
यद्यज् जाया पचति त्वत् परःपरः  
पतिर् वा जाय उत त्वत् तिरः ।  
सं तत् सृजेथां सह वां तद् अस्तु +++(Bhatt. santat … vāntad)+++  
सं राधयन्तौ सह लोकम् एतम् ॥  

#### १०
यावन्तो अस्याः पृथिवीं सचन्ते  
अस्मात् पुत्राः परि ये संबभूवुः ।  
सर्वांस् तान् उप पात्रे ह्वयेथां  
नाभिं जनानाः शिशवः समायन् ॥  

### ०५४

#### ०१
वसोर् या धारा मधुना समक्ता  
घृतेन मिश्रा अमृतस्य नाभयः ।  
सर्वास् ता अव रुन्धे स्वर्गः षष्ट्यां  
शरत्सु निधिपा अभीच्छात् ॥  

#### ०२
निधिं निधिपा अभ्य् एनम् इच्छाद्  
अनीश्वरा अभितः सन्त्व् अन्ये ।  
अस्माभिर् दत्तो निहितः स्वर्गस्  
त्रिभिः काण्डैस् त्रीन् स्वर्गान् अरुक्षत् ॥  

#### ०३
अग्नी रक्षस् तपतु यद् विदेवं  
क्रव्यात् पिशाच इह मा प्र पास्त ।  
नुदाम एनम् अव रुध्मो अस्मद्  
आदित्या नो अङ्गिरसः सचन्ताम् ॥  

#### ०४
आदित्येभ्यो अङ्गिरोभ्यो मध्व् इदं  
घृतेन मिश्रं प्रति वेदयामः ।  
शुद्धहस्तौ ब्राह्मणस्यानिहत्य-  
-एनं स्वर्गं सुकृताव् अपीतम् ॥  

#### ०५
इदं काण्डम् उत्तमं प्रापम् अस्य  
यस्माल् लोकात् परमेष्ठी समाप ।  
आ सिञ्च सर्पिर् घृतवत् समङ्ध्य्  
एष भागो अङ्गिरसो नो अत्र ॥  

#### ०६
सत्याय च तपसे देवताभ्यो  
निधिं शेवधिं परि दध्म एतम् ।  
मा नो द्यूते ऽव गान् मा समित्यां +++(Bhatt. dyūteva)+++  
मा स्मान्यस्मा उत् सृजता पुरा मत् ॥  

#### ०७
न किल्बिषम् अत्र नाधारो अस्ति  
न यन् मित्रैः समममान एति ।  
पक्तारं पक्वः पुनर् आ विशास्य्  
अनूनं पात्रं निहितं नो अस्तु ॥  

#### ०८
अहं पचाम्य् अहम् इद् वदामि  
ममेद् उ कर्मन् करुणे ऽपि जायाः ।  
कौमारो लोको अजनिष्ट पुत्रो  
ऽन्व् आरभेथां वय उत्तरावत् ॥  

#### ०९
प्रियं प्रियाणां कृणवाम यातन्  
तमस् ते हन्तु यतमे द्विषन्ति ।  
धेनुर् अनड्वान् वयो यद् अन्यत्  
पौरुषेयम् अप मृत्युं नुदन्तु ॥  

#### १०
सम् अग्नयो विदुर् अन्यो अन्यं  
य ओषधीः सचते यश् च सिन्धून् ।  
यावन्तो देवा दिव्य् आतपन्ति  
हिरण्यं ज्योतिर् दधतो बभूव ॥  

### ०५५

#### ०१
एषा त्वचां पुरुषे सं बभूव-  
-अनग्नाः सर्वे पशवो ये अन्ये । +++(Bhatt. -anagrāḥ, printing error)+++  
क्षत्रेनात्मानं परि धापयेताम्  
अमोतं वासो मुखम् ओदनस्य ॥  

#### ०२
यद् अक्षेषु वदसि यत् समित्यां  
यद् वा धने अनृतं वित्तकाम्या ।  
समानं तन्तुं सह संवसानौ  
तस्मिन् सर्वं शमलं सादयाथः ॥  

#### ०३
वर्षं वनुष्वापि गच्छ देवांस्  
त्वचो धूमं पर्य् उत् पातयासि ।  
विश्वव्यचा विश्वकर्मा स्वर्गः  
सयोनिर् लोकम् उप याह्य् एतम् ॥  

#### ०४
तन्वः स्वर्गो बहुधा वि चक्रे  
यथा विद आत्मन्य् अन्यवर्णाः ।  
अपाजैत् कृष्णां रुशतीं पुनानो  
या लोहिनी तां ते अग्नौ जुहोमि ॥  

#### ०५
प्राच्यै दिशे अग्नये ऽधिपतये ऽसिताय रक्षित्र  
आदित्यायेषुमत एतं परि दध्मः ।  
तं नो गोपायन्त्व् आस्माकम् ऐतोर् +++(Bhatt. tanno)+++  
दिष्टं नो अत्र जरसे नि नेषत् ।  
जरा मृत्यवे परि णो दधात्व्  
अधा पक्वेन सह सं भवेम ॥  

#### ०६
दक्षिणायै दिश इन्द्रायाधिपतये तिरश्चिराजे रक्षित्रे  
वसुभ्य इषुमद्भ्य एतम् (…) ॥  

#### ०७
प्रतीच्यै दिशे वरुणायाधिपतये पृदाकवे रक्षित्रे +++(Bhatt. pra(⟨ pṛ)dākave)+++  
मित्रायेषुमत एतम् (…) ॥  

#### ०८
उदीच्यै दिशे सोमायाधिपतये स्वजाय रक्षित्रे  
वातायेषुमत एतम् (…) ॥  

#### ०९
ध्रुवायै दिशे विष्णवे ऽधिपतये कल्माषग्रीवाय रक्षित्रे  
वीरुद्भ्य इषुमतीभ्य एतम् (…) ॥  

#### १०
ऊर्ध्वायै दिशे बृहस्पतये ऽधिपतये श्वित्राय रक्षित्रे  
अशनीभ्य इषुमतीभ्य एतं परि दध्मः ।  
तं नो गोपायन्त्व् आस्माकम् ऐतोर् +++(Bhatt. tanno)+++  
दिष्टं नो अत्र जरसे नि नेषत् ।  
जरा मृत्यवे परि णो दधात्व्  
अथा पक्वेन सह सं भवेम ॥  

## १८

### ००१

#### ०१
सत्येनोत्तभिता भूमिः  
सूर्येणोत्तभिता द्यौः ।  
ऋतेनादित्यास् तिष्ठन्ति  
दिवि सोमो अधि श्रितः ॥  

#### ०२
सोमेनादित्या बलिनः  
सोमेन पृथिवी मही ।  
अतो नक्षत्रणाम् एषाम्  
उपस्थे सोम आहितः ॥  

#### ०३
सोमं मन्यते पपिवान्  
यत् संपिंषन्त्य् ओषधिम् ।  
सोमं यं ब्रःमानो विदुर्  
न तस्याश्नाति पार्थिवः ॥  

#### ०४
आच्छद्विधानैर् गुपितो  
बार्हतैः सोम रक्षितः ।  
ग्राव्णाम् इच् छृण्वन् तिष्ठसि  
न ते अश्नाति पार्थिवः ॥  

#### ०५
चित्तिर् वावोपबर्हणं  
चक्षुर् आवद् अभ्यञ्जनम् ।  
द्यौर् भूमिः कोश आसीद्  
यद् अयात् सूर्या पतिम् ॥  

#### ०६
रैभ्य् आसीद् अनुदेयी  
नाराशंसी न्योचनम् ।  
सूर्याया भद्रम् इद् वासो  
गाथयैति परिष्कृता ॥  

#### ०७
स्तोमा आसन् प्रतिधयः  
कुरीरं छन्द ओपशः । +++(opaśaḥ with ŚS; Bhatt. upaśaḥ)+++  
सूर्याया अश्विना वरा-  
-अग्निर् आसीत् पुरोगवः ॥  

#### ०८
सोमो वधूयुर् अभवद्  
अश्विनास्ताम् उभा वरा ।  
सूर्यां यत् पत्ये शंसन्तीं  
मनसा सविताददात् ॥  

#### ०९
मनो अस्या अन आसीद्  
द्यौर् आसीद् उत छदिः ।  
शुक्राव् अनड्वाहाव् आस्तां  
यद् अयात् सूर्या पतिम् ॥  

#### १०
ऋक्सामाभ्याम् अभिहितौ  
गावौ ते सामनाव् ऐताम् ।  
श्रोत्रे ते चक्रे आस्तां  
दिवि पन्थाश् चराचरः ॥  

### ००२

#### ०१
शुची ते चक्रे यात्या  
व्यानो अक्ष आहतः ।  
अनो मनस्मयं सूर्या-  
-आरोहत् प्रयती पतिम् ॥  

#### ०२
सूर्याया वहतुः प्रागात्  
सविता यम् अवासृजत् ।  
अघासु हन्यन्ते गावः  
फल्गुनीषु व्य् उह्यते ॥  

#### ०३
यद् अश्विना पृच्छमानाव् अयातं  
त्रिचक्रेण वहतुं सूर्यायाः ।  
क्वैकं चक्रं वाम् आसीत्  
क्व देष्ट्राय तस्थथुः ॥  

#### ०४
यद् अयातं शुभस्पती  
वरेयं सूर्याम् उप ।  
विश्वे देवा अनु तद् वाम् अजानन्  
पुत्रः पितराव् अवृनीत पूषा ॥  

#### ०५
द्वे ते चक्रे सूर्ये  
ब्रह्माण ऋतुथा विदुः ।  
अथैकं चक्रं यद् गुहा  
तद् अद्धातय इद् विदुः ॥  

#### ०६
प्र त्वा मुञ्चामि वरुणस्य पाशाद्  
येन त्वाबध्नात् सविता सुशेवाः ।  
ऋतस्य योनौ सुकृतस्य लोके  
स्योनं ते अस्तु सहपत्न्यै वधु ॥  

#### ०७
अर्यमणं यजामहे  
सुबन्धुं पतिवेदनम् ।  
उर्वारुकम् इव बन्धनाद्  
इतो मुञ्चन्तु मामुतः ॥  

#### ०८
प्रेतो मुञ्चन्तु मामुतः  
सुबद्धाम् अमुतस् करत् ।  
यथेयम् इन्द्र मीढ्वः  
सुपुत्रा सुभगासति ॥  

#### ०९
भगस् त्वेतो नयतु हस्तगृह्य-  
-अश्विना त्वा प्र वहतां रथेन ।  
गृहान् गच्छ गृहपत्नी यथासो  
वशिनी त्वं विदथम् आ वदासि ॥  

#### १०
इह प्रियं प्रजायै ते सम् ऋध्यताम्  
अस्मिन् गृहे गार्हपत्याय जागृहि ।  
एना पत्या तन्वं सं स्पृशस्व-  
-अथ जिर्विर् विदथम् आ वदासि ॥  

### ००३

#### ०१
इहैव स्तं मा वि यौष्टं  
दीर्घम् आयुर् व्य् अश्नुतम् ।  
क्रीडन्तौ पुत्रैर् नप्तृभिर्  
मोदमानौ स्वे गृहे ॥  

#### ०२
पूर्वापरं चरतो माययैतौ  
शिशू क्रीडन्तौ परि यातो अध्वरम् ।  
विश्वान्य् अन्यो भुवना विचष्ट  
ऋतूंर् अन्यो विदधज् जायते नवः ॥  

#### ०३
नवोनवो भवति जायमानो  
ऽह्नां केतुर् उषसाम् एत्य् अग्रम् ।  
भागं देवेभ्यो वि दधात्य् आयन्  
प्र चन्द्रमास् तिरते दीर्घम् आयुः ॥  

#### ०४
परा देहि शामूल्यं  
ब्रह्मभ्यो वि भजा वसु ।  
कृत्यैषा पद्वती भूत्वा-  
-आ जाया विशते पतिम् ॥  

#### ०५
नीललोहितं भवति  
कृत्यासक्तिर् व्य् अज्यते ।  
एधन्ते अस्या ज्ञातयः  
पतिर् बन्धेषु बध्यते ॥  

#### ०६
अश्लीला तनूर् भवति  
रुशती पापयामुया ।  
पतिर् यद् वध्वो वाससः  
स्वम् अङ्गम् अभ्यूर्णुते ॥  

#### ०७
आशसनं विशसनम्  
अथो अधिविकर्तनम् ।  
सूर्यायाः पश्य रूपाणि  
तानि ब्रह्मा तु शुन्धति ॥  

#### ०८
तृष्टम् एतत् कटुकम्  
अपाष्ठवद् विषवन् नैतद् अत्तवे । +++(Bhatt. viṣavaṃ)+++  
सूर्यां यो ब्रह्मा वेद  
स इद् वाधूयम् अर्हति ॥  

#### ०९
स वै तत् स्योनं हरति  
ब्रह्मा वासः सुमङ्गलम् ।  
प्रायश्चित्तिं यो अध्येति  
येन जाया न रिष्यति ॥  

#### १०
युवं भगं सं भरथः समृद्धम्  
ऋतं वदन्ताम् ऋतोद्येन ।  
ब्रह्मणस्पते पतिम् अस्यै रोचयामुं  
चारु सम्भलो वदतु वाचम् एताम् ॥  

### ००४

#### ०१
इहेद् असाथ न परो गमाथ-  
-इमं गावः प्रजया वर्धयाथ ।  
शुभं यतीर् उस्रियाः सोमवर्चसो  
विश्वे देवाः क्रन्न् इह वो मनांसि ॥  

#### ०२
इमं गावः प्रजया सं विशध्वम्  
अयं देवानां न मिनाति भागम् ।  
अस्मै वः पूषा मरुतश् च सर्वे  
अस्मै वो धाता सविता सुवाति ॥  

#### ०३
अनृक्षरा ऋजवः सन्तु पन्थानो  
येभिः सखायो यन्ति नो वरेयम् ।  
सं भगेन सम् अर्यम्णा  
सं धाता सृजतु वर्चसा नः ॥  

#### ०४
येन महानग्न्या जघनम्  
अश्विना येन वा सूरा ।  
येनाक्षा अभ्यषिच्यन्त  
तेनेमां वर्चसावतम् ॥  

#### ०५
यद् वर्चो अक्षेषु  
सूरायां च यद् आहितम् ।  
यद् गोष्व् अश्विना वर्चस्  
तेनेमां वर्चसावतम् ॥  

#### ०६
यो अनिध्मो दीदायाप्स्व् अन्तर्  
यं विप्रास ईडते अध्वरेषु ।  
अपान् नपान् मधुमतीर् अपो दा  
याभिर् इन्द्रो वावृधे वीर्यावान् ॥  

#### ०७
इदम् अहं रुशन्तं ग्राभं  
तानूदूषिम् अप नुदामि ।  
यः शिचो भद्रो रोचानस्  
तम् उद् अचामि ॥  

#### ०८
अस्यै हरन्तु स्तपनं ब्राह्मणा  
अवीरघ्नीर् उद् अचन्त्व् आपः ।  
अर्यम्णो अग्निं पर्य् एतु क्षिप्रं  
प्रतीक्षन्ते श्वशुरो देवरश् च ॥  

#### ०९
शं ते हिरण्यं शम् उ सन्त्व् आपः  
शं मेथिर् भवतु शं युगस्य तर्द्म ।  
शं त आपः शतपवित्रा भवन्तु  
शं पत्या तन्वं सं स्पृशस्व ॥  

#### १०
यथा सिन्धुर् नदीनां  
साम्राज्यं सुषुवे वृषा ।  
एवा त्वं सम्राज्ञ्य् एधि  
पत्युर् अस्तं परेत्य ॥  

### ००५

#### ०१
सम्राज्ञ्य् एधि श्वशुरेषु  
सम्राज्ञ्य् उत श्वश्रुवाम् ।  
ननान्दुः सम्राज्ञ्य् एधि  
सम्राज्ञ्य् उत देवृषु ॥  

#### ०२
या अकृन्तन्न् अवयन् याश् च तत्निरे +++(Bhatt. avayaṃ)+++  
या देवीर् अन्ताꣳ अभितो ऽददन्त । +++(Bhatt. antāṃ)+++  
तास् त्वा जरसे सं व्ययन्त्व्  
आयुष्मतीदं परि धत्स्व वासः ॥  

#### ०३
जीवं रुदन्ति वि नयन्त्य् अध्वरं  
दीर्घाम् अनु प्रसितिं दीधियुर् नरः ।  
वामं पितृभ्यो य इदं समीरिरे  
मयः पतिभ्यो जनये परिष्वजे ॥  

#### ०४
ध्रुवं स्योनं प्रजायै ते धारयाम्य्  
अश्मानं देव्याः पृथिव्या उपस्थे ।  
तम् आ रोहानुमाद्या सुवीरा  
दीर्घं त आयुः सविता कृणोतु ॥  

#### ०५
देवस् ते सविता हस्तं गृह्णातु  
सोमो राजा सुप्रजसं कृणोतु ।  
अग्निः सुभगां जातवेदाः  
पत्या पत्नीं जरदष्टिं कृणोतु ॥  

#### ०६
गृह्णामि ते सौभगत्वाय हस्तं  
मया पत्या जरदष्टिर् यथासः ।  
भगो अर्यमा सविता पुरन्धिर्  
मह्यं त्वादुर् गार्हपत्याय देवाः ॥  

#### ०७
येनाग्निर् अस्या भूम्या  
हस्तं जग्राह दक्षिणम् ।  
तेन गृह्णामि ते हस्तं  
मा व्यथिष्ठा मया सह ॥  

#### ०८
धाता ते हस्तम् अग्रहीत्  
सविता हस्तम् अग्रहीत् ।  
भगस् ते हस्तम् अग्रहीद्  
अर्यमा हस्तम् अग्रहीत् ।  
पत्नी त्वम् असि धर्मणा-  
-अहं गृहपतिस् तव ॥  

#### ०९
ममेयम् अस्तु पोष्या  
मह्यं त्वादाद् बृहस्पतिः ।  
मया पत्या प्रजावती  
सं जीव शरदः शतम् ॥  

#### १०
त्वष्टा वासो व्य् अदधाच् छुभे कं  
बृहस्पतेः प्रशिषा कवीनाम् ।  
तेनेमां नारीं सविता भगश् च  
सूर्याम् इव परि धत्तां प्रजायै ॥  

### ००६

#### ०१
गृहास् त्वा प्रोर्णुवन्तु वर्चसा भगेन  
ज्योतिष्मद् इदं प्रति मुञ्चस्व वपुः ।  
उषा इव सूर्यस्य संदृशि ॥  

#### ०२
इन्द्राग्नी द्यावापृथिवी ह पूषा  
मित्रावरुणा भगो अश्विनोभा ।  
बृहस्पतिर् मरुतो ब्रह्म सोम  
इमां नारीं प्रजया वर्धयन्तु ॥  

#### ०३
बृहस्पतिः प्रथमः सूर्यायाः  
शीर्षे केषाꣳ अकल्पयत् ।  
तेनेमाम् अश्विना नारीं  
पत्या सं शोभयामसि ॥  

#### ०४
इदं तद् रूपं यद् अवस्त योषा  
जायां जिज्ञासे मनसा चरन्तीम् ।  
ताम् अन्व् अर्तिष्ये सखिभिर् नवग्वैः +++(Bhatt. arttiṣye)+++  
क इमं विद्वान् वि चचर्त पाशम् ॥  

#### ०५
अहं वि ष्यामि मयि रूपम् अस्या  
वेदद् इत् पश्यन् मनसः कुलायम् ।  
न स्तेयम् अद्मि मनसोद् अमुच्ये  
स्वयं श्रथ्नानो वरुणस्य पाशम् ॥  

#### ०६
इमं वि ष्यामि वरुणस्य पाशं  
येन त्वाबध्नात् सविता सुशेवः ।  
उरुं लोकं सुगम् अत्र पन्थां  
कृणोमि तुभ्यं सहपत्न्यै वधु ॥  

#### ०७
उद् यच्छध्वम् अप रक्षो हनाथ-  
-इमां नारीं सुकृते दधात ।  
धाता विपश्चित् पतिम् अस्यै विवेद  
भगो राजा पुर एतु प्रजानन् ॥  

#### ०८
भगस् ततक्ष चतुरः पदो  
भगस् ततक्ष चत्वार्य् उष्पलानि ।  
त्वष्टा पिपेश मध्यतो वर्ध्रान्  
सा नो अस्तु सुमङ्गली ॥  

#### ०९
एनाज्येन हविषा  
प्रजायै च वरेण्यम् ।  
पशुभ्यश् चक्षुषे च कं  
सम् अग्निं सम् इधीमहि ॥  

#### १०
सुकिंशुकं वहतुं विश्वरूपं  
हिरण्यवर्णं सुवृतं सुचक्रम् ।  
आ रोह सूर्ये अमृतस्य लोकं  
स्योनं पतिभ्यो वहतुं कृणु त्वम् ॥  

#### ११
मा हिंसिष्टां कुमार्यं  
स्थूने देवकृते पथि ।  
शालाया देव्या द्वारं  
स्योनं कृण्मो वधूपथम् ॥  

#### १२
ब्रह्मापरं युज्यतां ब्रह्म पूर्वं  
ब्रह्मान्ततो मध्यतो ब्रह्म सर्वतः ।  
अनाव्याधां देवपुरां प्रपद्य  
शिवा स्योना पतिलोके वि राज ॥  



### ००७

#### ०१
तुभ्यम् अग्रे पर्य् अवहन्  
सूर्यां वहतुना सह ।  
पुनः पतिभ्यो जायां दा  
अग्ने प्रजया सह ॥  

#### ०२
पुनः पत्नीम् अग्निर् अदाद्  
आयुषा सह वर्चसा ।  
दीर्घायुर् अस्या यः पतिर्  
जीवाति शरदः शतम् ॥  

#### ०३
सोमस्य जाया प्रथमं  
गन्धर्वस् ते ऽपरः पतिः ।  
तृतीयो अग्निष् टे पतिस्  
तुरीयस् ते मनुष्यजाः ॥  

#### ०४
सोमो ददद् गन्धर्वाय  
गन्धर्वो ददद् अग्नये ।  
रयिं च पुत्रांश् चादाद्  
अग्निर् मह्यम् अथो इमाम् ॥  

#### ०५
आ वाम् अगन् सुमतिर् वाजिनीवसू  
न्य् अश्विना हृत्सु कामा अरंसत ।  
अभूतं गोपा मिथुना शुभस्पती  
प्रिया अर्यम्णो दुर्याꣳ अशीमहि ॥  

#### ०६
सा मन्दसाना मनसा शिवेन  
रयिं धेहि सर्ववीरं वचस्यम् ।  
सुगं तीर्थं सुप्रपाणं शुभस्पती  
स्थाणुं पथिष्ठाम् अप दुर्मतिं हतम् ॥  

#### ०७
अप रक्षांस्य् अप दुर्मतिं हतं  
शुभस्पती वहतोर् यातो अस्मात् ।  
पुरोगवो जयन् रक्षांस्य् अग्ने  
क्षेत्रवित् पूर्वो वि मृधो नुदस्व ॥  

#### ०८
या ओषधयो या नद्यो  
यानि क्षेत्राणि या वना ।  
ते त्वा वधु प्रजावतीं  
पत्ये रक्षन्तु रक्षसः ॥  

#### ०९
एमं पन्थाम् अगन्म  
सुगं स्वस्तिवाहनम् ।  
यत्र वीरो न रिष्यत्य्  
अन्येषां विन्दते वसु ॥  

#### १०
इदं सु मे नरः शृणुत  
ययाशिषा दम्पती वामम् अश्नुतः ।  
ये गन्धर्वा अप्सरसश् च देवीर् +++(Bhatt. aspara-, misprint)+++  
एषु वानस्पत्येष्व् अद्याधि तस्थुः ।  
स्योनास् ते अस्यै वध्वै भवन्तु  
मा हिंसिषुर् वहतुम् उह्यमानम् ॥  

### ००८

#### ०१
ये वध्वश् चन्द्रं वहतुं  
यक्ष्मा यन्ति जनाꣳ अनु ।  
पुनस् तान् यज्ञिया देवा  
नयन्तु यत आगताः ॥  

#### ०२
मा विदन् पर्यायिणो  
य आसीदन्ति दम्पती ।  
सुगेन दुर्गम् अतीताम्  
अप द्रान्त्व् अरातयः ॥  

#### ०३
सं काशयामि वहतुं ब्रह्मणा गृहैर्  
अघोरेण चक्षुषा मित्र्येण । +++(Bhatt. mitrye(⟨ triye*)ṇa)+++  
पर्याणद्धं विश्वरूपं यद् अस्मिन्  
स्योनं पतिभ्यः सविता कृणोतु तत् ॥  

#### ०४
शिवा नारीयम् अस्तम् आगन्न्  
इमं धाता लोकम् अस्यै विवेद ।  
ताम् अर्यमा भगो अश्विनोभा  
प्रजापतिः प्रजया वर्धयन्तु ॥  

#### ०५
आत्मन्वत्य् उर्वरा नरीयम् आगन्  
तस्यां नरो वपत बीजम् अस्याम् ।  
सा वः प्रजां जनयाद् वक्षणाभ्यो  
बिभ्रती दुध्रम् ऋषभस्य रेतः ॥  

#### ०६
प्रति तिष्ठ विराड् इव  
विष्णुर् इवेह सरस्वति ।  
दूर्वेवेन्द्र प्र जायतां  
भगस्य सुमताव् असत् ॥  

#### ०७
उद् वाम् ऊर्मिः शम्ये हन्त्व्  
आपो योक्त्राणि मुञ्चन्तु ।  
मादुष्कृतौ व्येनसा-  
-अघ्न्यौ शूनम् आरताम् ॥  

#### ०८
अघोरचक्षुर् अपतिघ्नी स्योना  
शग्मा सुशेवा सुयमा गृहेषु ।  
प्रजावती वीरसूर् देवृकामा-  
-इमम् अग्निं गार्हपत्यं सर्पय ॥ +++(Bhatt. saparya)+++  

#### ०९
अदेवृघ्न्य् अपतिघ्नीहैधि  
स्योना पशुभ्यः सुमनाः सुवीरा ।  
वीरसूर् देवृकामा स्योना  
सं त्वैधिषीमहि सुमनस्यमाना ॥  

#### १०
उत् तिष्ठातः किम् इच्छन्तीदम् आगा  
अहं त्वेडे अभिभूः स्वाद् गृहात् ।  
शून्यैशी निरृते याजगन्थ-  
-उत्तिष्ठाराते प्र पत माति रंस्थाः ॥  

### ००९

#### ०१
यदा गार्हपत्यम् असपर्यैत्  
पूर्वम् अग्निं वधूर् इयम् ।  
अधा सरस्वत्यै नारि  
पितृभ्यश् च नमस् कुरु ॥  

#### ०२
चर्म वर्मैतद् आ हर-  
-अस्यै नार्या उपस्तिरे ।  
सिनीवालि प्र जायतां  
भगस्य सुमताव् असत् ॥  

#### ०३
उप स्तृणीहि बल्बजम्  
अधि चर्मणि रोहिते ।  
तत्रोपविश्य सुप्रजा  
इमम् अग्निं सपर्यतु ॥  

#### ०४
यं बल्बजं न्यस्यथ  
चर्म चोपस्तृणीथन ।  
तद् आ रोहतु सुप्रजा  
या कन्या विन्दते पतिम् ॥  

#### ०५
आ रोह चर्मोप सीदाग्निम्  
एष देवो हन्ति रक्षांसि सर्वा ।  
सुमङ्गल्य् उप सीदेमम् अग्निं  
संपत्नी प्रति भूषेह देवान् ॥  

#### ०६
प्र जायन्तां मातुर् अस्या उपस्थान्  
नानारूपाः पशवो जायमानाः ।  
इह प्रजां जनय पत्ये अस्मै  
सुज्यैष्ठ्यो भवतु ते पुत्र एषः ॥  

#### ०७
सुमङ्गली प्रतरणी गृहाणां  
सुशेव पत्ये श्वशुराय शम्भूः ।  
स्योना श्वश्रुवै प्र गृहान् विशेमान् +++(Bhatt. viśemāṃ)+++  
प्रजावती जरदष्टिर् यथासः ॥  

#### ०८
सुमङ्गलीर् इयं वधूर्  
इमां समेत पश्यत ।  
सौभाग्यम् अस्यै दत्त्वा +++(Bhatt. datvā)+++  
दौर्भाग्येन परेतन ॥  

#### ०९
या दुर्हार्दो युवतयो  
याश् चेह जरतीर् अपि ।  
वर्चो ह्य् अस्यै सं दत्ता-  
-अथास्तं वि परेतन ॥  

#### १०
रुक्मप्रस्तरणं वह्यं  
विश्वा रूपाणि बिभ्रतम् ।  
आरोहत् सूर्या सावित्री  
बृहते सौभगाय कम् ॥  

### ०१०

#### ०१
आ रोह तल्पं सुमनस्यमाना-  
-इह प्रजां जनय पत्ये अस्मै ।  
इन्द्राणीव सुबुधा बुध्यमाना  
ज्योतिरुग्रा उषसः प्रति जागरः ॥  

#### ०२
देवा अग्रे न्य् अपद्यन्त पत्नीं  
सम् अस्पृशन्त तन्वस् तनूभिः ।  
सूर्येव नारि विश्वरूपा महित्वा  
प्रजावती पत्ये शं भवासि ॥  

#### ०३
उद् ईर्ष्वातः पतिवत्नी ह्य् एषा  
विश्वावसुं नमसा गीर्भिर् ईडे ।  
जामिम् इच्छ पितृषदं न्यक्तां  
स ते भागो जनुषा तस्य विद्धि ॥  

#### ०४
या अप्सरसः सधमादं मदन्त्य्  
अन्तरा हविर्धानं सूर्यं च ।  
तास् ते जनित्रम् अभि ताः परेहि  
नमस् ते गन्धर्व र्तुना कृणोमि ॥  

#### ०५
नमो घन्धर्वस्य मनसे  
नमो भामाय चक्षुषे च कृण्मः ।  
विश्वावसो नमो ब्रह्मणा ते कृणोम्य्  
अभि जाया अप्सरसः परेहि ॥  

#### ०६
राया वयं सुमनसः स्याम-  
-उद् इतो गन्धर्वम् आवीवृताम ।  
अगन् स देवः परमं सधस्थम् +++(Bhatt. agaṃ sa)+++  
अगन्म वयं प्रतिरन्त आयुः ॥  

#### ०७
सं पितराव् ऋत्विये सृजेथां  
पिता माता च रेतसो भवाथः ।  
मर्यो योषाम् अधि रोहयैतां  
प्रजां कृण्वाथाम् इह मोदमानौ ॥  

#### ०८
आ वां प्रजां जनयतु प्रजापतिर्  
अहोरात्राभ्यां सम् अनक्त्व् अर्यमा ।  
अदुर्मङ्गली पतिलोकम् आ विशेमं  
शं नो भव द्विपदे शं चतुष्पदे ॥  

#### ०९
तां पूषञ् छिवतमाम् एरयस्व  
यस्यां बीजं मनुष्या वपन्ति ।  
या न ऊरू उशती विश्रयाति  
यस्याम् उशन्तः प्रहरेम शेपः ॥  

#### १०
आ रोहोरुम् उप धत्स्व हस्तं  
परि ष्वजस्व जायां सुमनस्यमानः ।  
प्रजां कृण्वाथाम् इह पुष्यतं रयिं  
दीर्घं वाम् आयुः सविता कृणोतु ॥  

### ०११

#### ०१
यं नो ददुर् ब्रह्मभागं वधूयोर्  
वासो वध्वश् च वस्त्रम् ।  
युवं ब्रह्मणे ऽनुमन्यमानौ  
बृहस्पते साकम् इन्द्रश् च दत्तम् ॥  

#### ०२
देवैर् दत्तं वनुना साकम् एतद्  
वाधूयं वध्वो वासो अस्याः ।  
यो ब्रह्मणे चिकितुषे ददाति  
स इद् रक्षांसि तल्प्यानि हन्ति ॥  

#### ०३
स्योनाद् योनेर् अधि बुध्यमानौ  
हसामुदौ महसा मोदमानौ ।  
सुगू सुपुत्रौ सुगृहौ तराथो  
जीवा उषसो विभातीः ॥ +++(Bhatt. vibhātī(ḥ))+++  

#### ०४
नवं वसानः सुरभिः सुवासा  
उदागां जीव उषसो विभातीः । +++(Bhatt. vibhātī(ḥ))+++  
आण्डात् पतत्रीवामुक्षि  
विश्वस्माद् एनसस् परि ॥  

#### ०५
शुम्भनी द्यावापृथिवी  
अन्तिसुम्ने महिव्रते ।  
आपः सप्त स्रवन्तीस्  
ता नो मुञ्चन्त्व् अंहसः ॥ +++(Bhatt. ahasaḥ)+++  

#### ०६
सूर्यायै देवेभ्यो  
मित्राय वरुणाय च ।  
ये भूतस्य प्रचेतसस्  
तेभ्यो ऽहम् अकरं नमः ॥  

#### ०७
य ऋते चिद् अभिश्रिषः  
पुरा जत्रुभ्य आतृदः ।  
संधाता संधिं मघवा  
पुरूवसुर् निष्कर्ता विहृतं पुनः ॥ +++(Bhatt. purūvasuni(⟨ rni)ṣkartā)+++  

#### ०८
अपास्मत् तम उच्छतु +++(Bhatt. apāsma(t))+++  
नीलं पिशङ्गम् उत लोहितं यत् ।  
निर्दहनीं पृषातकीम्  
अस्मिन् तां स्थाणाव् अध्य् आ सृजामि ॥  

#### ०९
यावतीः कृत्या उपवासने  
यावन्तो राज्ञो वरुणस्य पाशाः । +++(Bhatt. pāśāt)+++  
व्यृद्धयो या असमृद्धयश् च-  
-अस्मिन् ता स्थाणौ प्रति मुञ्चामि सर्वाः ॥  

#### १०
ये अन्ता यावतीः सिच  
ओतवो ये च तन्तवः ।  
वासो यत् पत्नीभिर् उतं  
तन् मा स्योनम् उप स्पृषात् ॥  

### ०१२

#### ०१
उशतीः कन्यला इमाः  
पितृलोकात् पतिं यतीः ।  
अव दीक्षाम् असृक्षत स्वाहा ॥  

#### ०२
बृहस्पतिनावसृष्टां  
विश्वे देवा अधारयन् ।  
वर्चो गोषु प्रविष्टं  
यत् तेनेमां सं सृजामसि ॥  

#### ०३
बृहस्पतिनावसृष्टां  
विश्वे देवा अधारयन् ।  
तेजो गोषु प्रविष्टं  
यत् तेनेमां सं सृजामसि ॥  

#### ०४
बृहस्पतिनावसृष्टां  
विश्वे देवा अधारयन् ।  
पयो गोषु प्रविष्टं  
यत् तेनेमां सं सृजामसि ॥  

#### ०५
बृहस्पतिनावसृष्टां  
विश्वे देवा अधारयन् ।  
यशो गोषु प्रविष्टं  
यत् तेनेमां सं सृजामसि ॥  

#### ०६
बृहस्पतिनावसृष्टां  
विश्वे देवा अधारयन् ।  
भगो गोषु प्रविष्टं  
यत् तेनेमां सं सृजामसि ॥  

#### ०७
यद् असौ दुहिता तव  
विकेश्य् अरुदद् बहु  
रोदेन कृण्वत्य् अघम् ।  
अग्निष् ट्वा तस्माद् एनसः  
सविता च प्र मुञ्चताम् ॥  

#### ०८
यद् अमी केशिनो जना  
गृहे ते समनर्तिषू  
रोदेन कृण्वन्तो ऽघम् ।  
(…) ॥ +++(see 7de)+++  

#### ०९
यज् जामयो यद् युवतयो  
गृहे ते समनर्तिषू  
रोदेन कृण्वतीर् अघम् ।  
(…) ॥ +++(see 7de)+++  

#### १०
यद् इमौ दम्पती उभौ  
विवाहे अघम् आरतू  
रोदेन कृण्वन्ताव् अघम् ।  
(…) ॥ +++(see 7de)+++  

### ०१३

#### ०१
यत् ते प्रजायां पशुषु  
यद् वा गृहेषु निष्ठितम्  
अघकृद्भिर् अघं कृतम् ।  
अग्निष् ट्वा तस्माद् एनसः  
सविता च प्र मुञ्चताम् ॥  

#### ०२
इयं नार्य् उप ब्रूते  
पूल्पान्य् आवपन्तिका ।  
दीर्घायुर् अस्तु मे पतिर्  
एधन्तां पितरो मम ॥  

#### ०३
इहेमाव् इन्द्र सं नुद  
चक्रवाकेव दम्पती ।  
प्रजावन्तौ स्वस्तकौ  
दीर्घम् आयुर् व्य् अश्नुताम् ॥  

#### ०४
यद् आसन्द्याम् उपधाने +++(Bhatt. āsandhyā(⟨ ndyā*)m)+++  
यद् वोपवासने कृतम् ।  
विवाहे कृत्यां यां चक्रुर्  
आस्नाने तां नि दध्मसि ॥ +++(Bhatt. taṃ)+++  

#### ०५
यद् दुष्कृतं यच् छमलं  
विवाहे वहतौ च यत् ।  
तत् संभलस्य कम्बले  
मृज्महे दुरितं वयम् ॥  

#### ०६
संभले मलं सादयित्वा  
कम्बले दुरितं वयम् ।  
अभूम यज्ञियाः शुद्धाः  
प्र ण आयूंषि तारिषन् ॥  

#### ०७
या मे प्रियतमा तनूः  
सा मे बिभाय वाससः ।  
तस्याग्रे त्वं वनस्पते  
नीविं कृणुष्व मा वयं रिशाम ॥  

#### ०८
कृत्रिमः कङ्कतः शतदन् य एषः ।  
अपास्याः केश्यं मलम्  
अप शीर्षण्यं लिखात् ॥  

#### ०९
अङ्गादङ्गाद् यूयम् अस्या  
अप यक्ष्मं नि धत्तन । +++(Bhatt. (a)pa)+++  
तन् मा प्रापत् पृथिवीं मोत देवान्  
दिवं मा प्रापन् मोर्व् अन्तरिक्षम् ।  
अपो मा प्रापन् मलम् एतद् अग्ने  
यमं मा प्रापत् पितॄंश् च सर्वान् ॥  

#### १०
सं त्वा नह्यामि पयसा पृथिव्याः  
सं त्वा नह्यामि पयसौषधीनाम् ।  
सं त्वा नह्यामि प्रजया धनेन  
सा संनद्धा सनुहि वाजम् एमम् ॥  

### ०१४

#### ०१
अमो ऽहम् अस्मि सा त्वं  
द्यौर् अहं पृथिवी त्वम् ।  
मनो ऽहम् अस्मि वाक् त्वं  
ताव् इह सं भवाव  
प्रजाम् आ जनयावहै ॥  

#### ०२
जनीयन्ति नो अग्रवः  
पुत्रीयन्ति सुदानवः ।  
अरिष्टासः सचेमहि  
बृहते वाजसातये ॥  

#### ०३
ये पितरो वधूदर्शा  
इमं वहतुम् आगमन् । +++(Bhatt. āgamaṃ (⟨ gaman))+++  
ते अस्यै वध्वै संपत्न्यै  
प्रजावच् छर्म यच्छन्तु ॥  

#### ०४
येदं पूर्वागन् रशनायमाना  
प्रजाम् अस्यै द्रविणं चेह दत्त्वा । +++(Bhatt. datvā)+++  
तां वहन्त्व् अगतस्याभि पन्थां  
विराड् इयं सुप्रजा अत्य् अजैषीत् ॥  

#### ०५
प्र बुध्यस्व सुबुधा बुध्यमाना  
दीर्घायुत्वाय शतशारदाय ।  
गृहान् प्रेहि सुमनस्यमाना  
दीर्घं त आयुः सविता कृणोतु ॥  

#### ०६
वि ते मुञ्चामि रशनां वि रश्मीन्  
वि योक्त्राणि परिचर्तनानि च ।  
अरिष्टास्मिन् ज्योतिषि  
शिवा गृहपतौ भव ॥  

#### ०७
स्योना भव श्वशुरेभ्यः  
स्योना पत्ये गृहेभ्यः ।  
स्योनास्यै सर्वस्यै विशे  
स्योना पुष्टायैषां भव ॥  



### ०१५

#### ०१
उदेहि वाजिन् यो ऽप्स्व् अन्तर्  
इदं राष्ट्रं प्र विश सूनृतावत् ।  
यो रोहितो विश्वम् इदं जजान  
स त्वा राष्ट्राय सुभृतं पिपर्तु ॥ +++(Bhatt. piparttu)+++  

#### ०२
उद् वाज आगन् यो ऽप्स्व् अन्तर्  
विश आ रोह त्वद्योनयो याः ।  
सोमं दधानो ऽप ओषधीर् गाश्  
चतुष्पदो द्विपद आ वेशयेह ॥  

#### ०३
यूयम् उग्रा मरुतः पृश्निमातर  
इन्द्रेण युजा प्रमृणीत शत्रून् ।  
आ वो रोहितः शृणवत् सुदानवस्  
त्रिषप्ता मरुतः स्वादुसंमुदः ॥  

#### ०४
रुहो रुरोह रोहित आ रुरोह  
गर्भो जनीनां जनुषाम् उपस्थम् ।  
ताभिः संरब्धो अन्व् अविन्दत् षड् उर्वीर्  
गातुं प्रपश्यन्न् इह राष्ट्रम् आहाः ॥  

#### ०५
आ ते राष्ट्रम् इह रोहितो ऽहार्  
मृधो व्य् आस्थद् अभयं ते अभूत् ।  
तस्मै ते द्यावापृथिवी रेवतीभिः  
कामं दुहताम् इह शक्वरीभिः ॥  

#### ०६
रोहितो द्यावापृथिवी जजान  
तं तन्तुं परमेष्ठी ततान ।  
तत्र शिश्रिये ऽज एकपाद्  
अदृंहद् द्यावापृथिवी बलेन ॥ +++(Bhatt. adṛṃha(d))+++  

#### ०७
रोहितो द्यावापृथिवी अदृंहत्  
तेन स्व स्तभितं तेन नाकः ।  
तेनान्तरिक्षं विमिता रजंसि  
तेन देवा अमृतम् अन्व् अविन्दन् ॥  

#### ०८
वि रोहितो अमृशद् विश्वरूपं  
समाकृण्वानः प्ररुहो रुहश् च ।  
दिवं रूढ्वा महता महिम्ना  
सं ते राष्ट्रम् अनक्तु पयसा घृतेन ॥  

#### ०९
यास् ते रुहः प्ररुहो यास् त आरुहो  
याभिर् आपृणासि दिवम् अन्तरिक्षम् ।  
तासां ब्रह्मणा पयसा वावृधानो  
विशि राष्ट्रे जागृहि रोहितस्य ॥ +++(Bhatt. visi (⟨ viśi))+++  

#### १०
यास् ते विशस् तपसः संबभूवुर्  
वत्सं गायत्रीम् अनु ता इहागुः ।  
तास् त्वा विशन्तु मनसा शिवेन +++(Bhatt. tās tā)+++  
संमाता वत्सो अभ्य् एति रोहितः ॥  

### ०१६

#### ०१
ऊर्ध्वो रोहितो अधि नाके अस्थाद्  
विश्वा रूपाणि जनयन् युवा कविः ।  
तिग्मेनाग्निर् ज्योतिषा वि भाति  
तृतीये चक्रे रजसि प्रियाणि ॥  

#### ०२
सहस्रशृङ्गो वृषभो जातवेदा  
घृताहुतः सोमपृष्ठः सुवीरः ।  
मा मा हासीन् नाथितो नेत् त्वा जहानि +++(Bhatt. ne(t)tvā)+++  
गोपोषं च मे वीरपोषं च धेहि ॥  

#### ०३
रोहितो यज्ञस्य जनिता मुखं च  
रोहिताय वाचा श्रोत्रेण मनसा जुहोमि ।  
रोहितं देवा यन्ति सुमनस्यमानाः  
स मा रोहैः सामित्यै रोहयाति ॥  

#### ०४
रोहितो यज्ञं व्य् अदधाद् विश्वकर्मणे  
तस्मात् तेजांस्य् उप मेमान्य् आगुः ।  
वोचयं ते नाभिं भुवनस्याधि मज्मनि ॥  

#### ०५
आ त्वा रुरोह बृहत्य् उत पङ्क्तिर्  
आ ककुद् वर्चसा विश्ववेदः ।  
आ त्वा रुरोहोष्णिहाक्षरं वषट्कार  
आ त्वा रुरोह रोहितो रेतसा सह ॥  

#### ०६
अयं वस्ते गर्भं पृथिव्या  
दिवं वस्ते ऽयम् अन्तरिक्षम् ।  
अयं ब्रध्नस्य विष्टपः  
स्वर् लोकान् सम् आनशे ॥  

#### ०७
वाचस्पते पृथिवी नः स्योना  
स्योना योनिस् तल्पा सुशेवा । +++(Bhatt. (syonā) in brackets)+++  
इहैव प्राणः सक्ये नो अस्तु  
तं त्वा परमेष्ठिन् पर्य् अग्निर् वर्चसा दधातु ॥  

#### ०८
वाचस्पत ऋतवः पञ्च +++(Bhatt. vācaspate (without sandhi))+++  
वैश्वकर्मणाः परि ये बभूवुः ।  
(…) +++(see 7c)+++  
(…) परि रोहितो वर्चसा दधातु ॥ +++(see 7d)+++  

#### ०९
वाचस्पते सौमनसं मनश् च  
गोष्ठे नो गा रमय योनिषु प्रजाम् ।  
इहैव प्राणः सख्ये नो अस्तु  
तं त्वा परमेष्ठिन् पर्य् अहं वर्चसा दधामि ॥  

#### १०
परि त्वा धात् सविता देवो अग्निर्  
वर्चसा मित्रावरुणाव् अभि त्वा ।  
सर्वा अरातीर् अपक्रामन्न् उदेहि-  
-इदं राष्ट्रं कृणुहि सूनृतावत् ॥  

### ०१७

#### ०१
यं त्वा पृषती रथे  
पृष्टिर् वहति रोहितः ।  
शुभा यासि रिणन्न् अपः ।  
तेनेमं ब्रह्मणस्पते  
रोहं रोहयोत्तमम् ॥  

#### ०२
अनुव्रता रोहिणी रोहितस्य  
सूरिः सुपर्णा बृहती सुवर्चाः ।  
तया वाजान् विश्वरूपां जयेम  
तया विश्याः पृतना अभि ष्याम ॥  

#### ०३
इदं सदो रोहिणी रोहितस्य-  
-असौ पन्थाः पृषती येन याति ।  
तां गन्धर्वाः कश्यपा उन् नयन्ति  
तां रक्षन्ति कवयो ऽप्रमादम् ॥  

#### ०४
सूर्यस्याश्वा हरयः केतुमन्तः  
सदा वहन्त्य् अमृताः सुखं रथम् ।  
घृतपावा रोहितो भ्राजमानो  
दिवं देवः पृषतीम् आ विवेष ॥  

#### ०५
यो रोहितो वृषभस् तिग्मशृङ्गः  
पर्य् अग्निं परि सूर्यं बभूव ।  
यो विष्टभ्नाति पृथिवीं दिवं च  
तस्माद् देवा अधि सृष्टीः सृजन्ते ॥  

#### ०६
रोहितो दिवम् आरुहन्  
महतस् पर्य् अर्णवात् ।  
सर्वा रुरोह रोहितो रुहः ॥ +++(Bhatt. ruha(ḥ))+++  

#### ०७
वि मिमीष्व पयस्वतीं घृताचीं  
देवानां धेनुर् अनपस्पृग् एषा ।  
इन्द्रः सोमं पिबतु क्षेमो अस्त्व्  
अग्निः प्र स्तौतु वि मृधो नुदस्व ॥  

#### ०८
समिद्धो अग्निः समिधानो  
घृतवृद्धो घृताहुतः ।  
अभीषाड् विश्वाषाड् अग्निः  
सपत्नान् हन्तु ये मम ॥  

#### ०९
हन्त्व् एनान् प्र दहत्व्  
अग्निर् यो नः पृतन्यति ।  
क्रव्यादाग्निना वयं  
सपत्नान् प्र दहामसि ॥  

#### १०
अग्ने सपत्नम् अधरं पादयास्मद्  
व्यथया सजातम् उत्पिपानं बृहस्पते ।  
इन्द्राग्नी मित्रावरुणाव्  
अधरे पद्यन्ताम् अप्रतिमन्यूयमानाः ॥  

### ०१८

#### ०१
अवाचीनान् अव जहि-  
-इन्द्र वज्रेण बाहुमान् ।  
अधा सपत्नान् ममकान्  
अग्नेस् तेजोभिर् आ ददे ॥  

#### ०२
उद्यन् त्वं देव सूर्य  
सपत्नान् मे +ऽधरान् कृणु । +++(Bhatt. medharāṃ (⟨ rān))+++  
अवैनान् अश्मना जहि +++(Bhatt. aśmi(⟨ śma*)nā)+++  
ते यन्त्व् अधमं तमः ॥  

#### ०३
वत्सो विराजो वृषभो मतीनाम्  
आ रुरोह शुक्रपृष्ठो ऽन्तरिक्षम् ।  
घृतेणार्कम् अभ्य् अर्चन्ति वत्सं  
ब्रह्म सन्तं ब्रह्मणा वर्धयन्तु ॥  

#### ०४
दिवं च रोह पृथिवीं च रोह  
राष्ट्रं च रोह द्रविणं च रोह ।  
प्रजां च रोहामृतं च रोह  
रोहितेन तन्वं सं स्पृशस्व ॥  

#### ०५
ये देवा राष्ट्रभृतो  
ऽभितो यन्ति सूर्यम् ।  
तेभिष् टे रोहितः संविदानो  
राष्ट्रं दधातु सुमनस्यमानः ॥  

#### ०६
उत् त्वा यज्ञा ब्रह्मपूता वहन्त्य्  
अध्वगतो हरयस् त्वा वहन्ति ।  
तिरः समुद्रम् अति रोचसे ऽर्णवम् ॥  

#### ०७
रोहिते द्यावापृथिवी अधि श्रिते +++(Bhatt. rohito (⟨ te*))+++  
वसुजिति गोजिति संजिति संधनाजिति ।  
सहस्रं यस्य द्रविणानि सप्त च  
वोचेयं ते नाभिं भुवनस्याधि मज्मनि ॥ +++(Bhatt. voca(⟨ ce)yante)+++  

#### ०८
यशा यासि प्रदिशो दिशो ऽनु  
यशाः पशूनाम् उत चर्षणीनाम् ।  
यशाः पृथिव्या अदित्या उपस्थे  
ऽहम् अस्मि सवितेव चारुः ॥  

#### ०९
अमुत्र सन्न् इह वेत्थ-  
-इह सन् तानि पश्यति ।  
इतः पश्यन्ति रोचनं  
दिवि सूर्यं विपश्चितम् ॥  

#### १०
देवो देवम् अर्चयत्य्  
अन्तश् चरत्य् अर्णवे ।  
समानम् अग्निम् इन्धते  
तं विदुः कवयः परे ॥  

### ०१९


#### ०१
अवः परेण पर इत्य् एका ॥ +++(PS 16.67.7 is repeated)+++  

#### ०२
एकपदी द्विपदी सा चतुष्पद्य्  
अष्टापदी नवपदी बभूवुषी ।  
सहस्राक्षरा भुवनस्य पङ्क्तिस्  
त्यस्याः समुद्रा अधि वि क्षरन्ति ॥  

#### ०३
आरोहन् द्याम् अमृतः प्राव मे वच  
उत् त्वा यज्ञा ब्रह्मपूता वहन्ति ।  
घृतं पिबन्तं हरयस् त्वा वहन्ति ॥  

#### ०४
वेद तत् ते अमर्त्ति  
यत् त आक्रमणं दिवि ।  
यत् ते सधस्थं परमे व्योमन् ॥  

#### ०५
सूर्यो द्यां सूर्यः पृथिवीं  
सूर्य आपो ऽति पश्यति ।  
सूर्यो भूतस्यैकं चक्षुर्  
आ रुरोह दिवं महीम् ॥  

#### ०६
उर्वीर् आसन् परिधयो  
वेदिर् भूमिर् अकल्पत ।  
तत्रैताव् अग्नी आधत्त  
हिमं घ्रंसं च रोहितः ॥  

#### ०७
हिमं घ्रंसं चाधाय  
यूपान् कृत्वा पर्वतान् ।  
वर्षाज्याव् अग्नी ईजाते  
रोहितस्य स्वर्विदः ॥  

#### ०८
स्वर्विदो रोहितस्य  
ब्रह्मणाग्निः समाहितः ।  
तस्माद् घ्रंसस् तस्माद् धिमस्  
तस्माद् यज्ञो अजायत ॥  

#### ०९
ब्रह्मणाग्निः संइधानो  
ब्रह्मवृद्धो ब्रह्महुतः ।  
ब्रह्मेद्धाव् अग्नी ईजाते  
रोहितस्य स्वर्विदः ॥  

#### १०
अप्स्व् अन्यः समाहितः  
सत्ये अन्यः समाहितः ।  
(…) ॥ +++(see 1cd)+++  

#### ११
यं वातः परिशुम्भति  
यम् इन्द्रो ब्रह्मणस्पतिः ।  
ब्रह्मेद्धाव् अग्नी ईजाते  
रोहितस्य स्वर्विदः ॥  



### ०२०

#### ०१
वेदिं भूमिं कल्पयित्वा  
दिवं कृत्वा दक्षिणाम् ।  
घ्रंसं तद् अग्निं कृत्वा  
चकार विश्वम् आत्मन्वद्  
वर्षेणाज्येन रोहितः ॥  

#### ०२
वर्षम् आज्यं घ्रंसो अग्निर्  
वेदिर् भूमिर् अकल्पत ।  
तत्रैतान् पर्वताꣳ अग्निर् +++(Bhatt. tatraitāṃ)+++  
गीर्भिर् ऊर्ध्वाꣳ अकल्पयत् ॥  

#### ०३
गीर्भिर् ऊर्ध्वान् कल्पयित्वा  
रोहितो भूमिम् अब्रवीत् ।  
त्वद् इदं सर्वं जायतां  
यद् भूतं यच् च भाव्यम् ॥  

#### ०४
स यज्ञः प्रथमो भूतो  
भव्यो अजायत ।  
तस्माद् ध यज्ञ इदं सर्वं  
यत् किं चेदं विरोचते  
रोहितेन र्षिणाभृतम् ॥  

#### ०५
उद् अस्य केतवो दिवि  
शुक्रा भ्राजन्त ईरते ।  
आदित्यस्य नृचक्षसो  
महिव्रतस्य मीदुषः ॥  

#### ०६
दिशां प्रज्ञानं स्वरयन्तम् अर्चिषा  
सुपक्षम् आशुं पतयन्तम् अर्णवे ।  
स्तवाम सूर्यं भुवनस्य गोपां  
यो रश्मिभिर् दिश आभाति सर्वाः ॥ +++(Bhatt. sarvā(ḥ))+++  

#### ०७
यत् प्राङ् प्रत्यङ् स्वधया यासि शीभं  
नानारूपे अहनी कर्षि मायया ।  
तद् आदित्य महि तत् ते महि श्रवो  
यद् एको विश्वं परि भूम जायसे ॥  

#### ०८
विपश्चितं तरणिं भ्राजमानं  
वहन्ति यं हरितः सप्त बह्वीः ।  
स्तुताद् यम् अत्रिर् दिवम् उन्निनाय  
तं त्वा पश्येम परियन्तम् आजिम् ॥  

#### ०९
मा त्वा दभन् परियन्तम् आजिं  
सुगेन दुर्गम् अति याहि शीभम् ।  
दिवं च सूर्य पृथिवीं च देवीम्  
अहोरात्रे विमिमानो यद् एषि ॥  

#### १०
स्वस्ति ते सूर्य चरसे रथाय  
येनोभाव् अन्तौ परियासि सद्यः ।  
यं ते वहन्ति हरितो वहिष्ठास्  
तम् आ रोह सुखम् आश्वश्वम् ॥  

### ०२१

#### ०१
सुखं सूर्य रथम् अंशुमन्तं  
स्योनं सुवह्निम् अधि तिष्ठ वाजिनम् ।  
यं ते वहन्ति हरितो वहिष्ठाः  
शतम् अश्वा यदि वा सप्त बह्वीः ॥  

#### ०२
सप्त सूर्यो हरितो यातवे रथे  
हिरण्यत्वचसो बृहतीर् अयुक्त । +++(Bhatt. hiṇyatvacaso (misprint))+++  
अमोचि शुक्रो रजसः परस्ताद्  
विधूय देवस् तमो दिवम् आरुहत् ॥  

#### ०३
उत् केतुना बृहता देवा आगन्न्  
अपावृक् तमो ऽभि ज्योतिर् अश्रैत् । +++(mss. tamobhir)+++  
दिव्यः सुपर्ण स्थवीरो व्य् अख्यद् +++(Bhatt. suparṇaḥ)+++  
अदित्याः पुत्रो भुवनानि विश्वा ॥  

#### ०४
उद्यन् रश्मीन् आ तनुषे  
प्रजाः सर्वा वि पश्यति । +++(Bhatt. paśyati (⟨ si?))+++  
उभा समुद्रौ क्रतुना वि भासि  
सर्वां लोकान् परिभूर् भ्राजमानः ॥  

#### ०५
पूर्वापरं चरतो माययैतौ  
शिशू कुन्दाना परि यातो अर्णवम् ।  
विश्वान्य् अन्यो भुवनाभि वस्ते  
हैरण्यैर् अन्यं हरितो वहन्ति ॥  

#### ०६
दिवि त्वात्रिर् धारयत्  
सूर्या मासाय कर्तवे ।  
स एषि सुधृतस् तपन्  
स्वर् भूतावचाकशत् ॥  

#### ०७
उभाव् अन्तौ सम् अर्षति  
वत्सः संमातराव् इव ।  
नन्व् एतद् इतः पुरा  
ब्रह्म देवा अमी विदुः ॥  

#### ०८
यत् समुद्रम् अनु श्रितं  
तत् सिषासति सूर्यः ।  
अध्वास्य विततो महान्  
पूर्वश् चापरश् च यः ॥  

#### ०९
तं सम् आप्नोति जूतिभिस्  
तस्मान् नाप चिकित्सति ।  
तेनामृतस्य भक्षं  
देवानां नाव रुन्धते ॥  

#### १०
उद् उ त्यं जातवेदसं  
देवं वहन्ति केतवः ।  
दृशे विश्वाय सूर्यम् ॥  

### ०२२

#### ०१
अप त्ये तायवो यथा  
नक्षत्रा यन्त्य् अक्तुभिः ।  
सूराय विश्वचक्षसे ॥  

#### ०२
अदृश्रम् अस्य केतवो  
वि रश्मयो जनाꣳ अनु ।  
भ्राजन्तो अग्नयो यथा ॥  

#### ०३
तरणिर् विश्वदर्शतो  
ज्योतिष्कृद् असि सूर्य ।  
विश्वम् आ भासि रोचनः ॥ +++(Bhatt. rocanaḥ (⟨ rocanam*?))+++  

#### ०४
प्रत्यङ् देवानां विशः  
प्रत्यङ्ङ् उद् एषि मानुषीः ।  
प्रत्यङ् विश्वं स्वर् दृशे ॥  

#### ०५
येना पावक चक्षुषा  
भुरण्यन्तं जनाꣳ अनु ।  
त्वं वरुण पश्यसि ॥  

#### ०६
वि द्याम् एषि रजस् पृथ्व्  
अहर् मिमानो अक्तुभिः ।  
पश्यन् जन्मानि सूर्य ॥  

#### ०७
सप्त त्वा हरितो रथे  
वहन्ति देव सूर्य ।  
शोचिष्केशं विचक्षणम् ॥  

#### ०८
अयुक्त सप्त शुन्ध्युवः  
सूरो रथस्य नप्त्यः ।  
तभिर् याति स्वयुक्तिभिः ॥  

#### ०९
अभि मा वर्चसा गिरः  
सिञ्चन्तीर् आ चरण्यथ ।  
अभि वत्सं न धेनवः ॥  

#### १०
ता अर्षन्ति शुभ्रियः  
पृञ्चतीर् वर्चसा प्रियः ।  
जातं जात्रीर् यथा हृदा ॥  

### ०२३

#### ०१
वज्रायेव साद्धियः +++(Bhatt. sāddhiyaḥ (⟨ sādhvyaḥ+?))+++  
कीर्तिं श्रेमाणम् आ वहान् ।  
मह्यम् आयुर् घृतप्रियः ॥  

#### ०२
रोहितो दिवम् आक्रमीत् तपसा तपस्वी ।  
स योनिम् ऐति स उ जायते पुनः  
स देवानाम् अधिपतिर् बभूव ॥  

#### ०३
यो विश्वचर्षणिर् उत विश्वतोमुखो  
विश्वतस्पाणिर् उतविश्वतस्पृधः । +++(Bhatt. emend. -thaḥ ।)+++  
सं बाहुभ्यां भरति सं पतत्रैर्  
द्यावापृथिवी जनयन् देव एकः ॥  

#### ०४
एकपाद् द्विपदो भूयो वि चक्रमे  
द्विपात् त्रिपादम् अभ्य् एति पश्चात् ।  
त्रिपाद् ध षट्पदो भूयो वि चक्रमे  
त एकपदस् तन्वां सम् आसते ॥  

#### ०५
अतन्द्रो यास्यन् हरितो यद् आस्था  
दिवि रूपं कृणुषे रोचमानः ।  
केतुमाꣳ उद्यन् सहमानो रजांसि  
विश्वा आदित्य प्रवतो वि भासि ॥  

#### ०६
बण् महाꣳ असि सूर्य  
बड् आदित्य महाꣳ असि ।  
महांस् ते महतो महिमा  
त्वम् आदित्य महाꣳ असि ॥  

#### ०७
रोचसे दिवि रोचसे अन्तरिक्षे पतङ्ग  
पृथिव्यां रोचसे रोचसे अप्स्व् अन्तः ।  
उभा समुद्रौ रुच्या व्य् आपिथ  
देवो देवासि महिषः स्वर्वित् ॥  

#### ०८
अर्वाक् परस्ताद् वियतो व्यध्व  
आशुर् विपश्चित् पतयन् पतङ्गः ।  
विष्णुर् विचित्तः शवसाधितिष्ठन्  
प्र केतुना सहते विश्वम् एजत् ॥  

#### ०९
तिग्मो विभ्राजन् तन्वः शिशानो  
ऽरंगमासः प्रवतो रराणः ।  
ज्योतिष्मान् पक्षी महिषो वयोधा  
विश्वा आस्थात् प्रदिशः कल्पमानः ॥  

#### १०
चित्रश् चिकित्वान् महिषः सुपर्ण  
आरोचयन् रोदसी अन्तरिक्षम् ।  
अहोरात्रे परि सूर्यं वसाने  
प्रास्य विश्वा तिरतो वीर्याणि ॥  

### ०२४

#### ०१
चित्रं देवानां केतुर् अनीकं  
ज्योतिष्मान् प्रदिशः सूर्य उद्यन् ।  
दिवाकरो अति द्युम्नैस् तमांसि  
विश्वातारीद् दुरितानि शुक्रः ॥ +++(Bhatt. viśvātārī(d))+++  

#### ०२
चित्रं देवानाम् उद् अगाद् अनीकं  
चक्षुर् मित्रस्य वरुणस्याग्नेः ।  
आप्रा द्यावापृथिवी अन्तरिक्षं  
सूर्य आत्मा जगतस् तस्थुषश् च ॥  

#### ०३
उच्चा पतन्तम् अरुणं सुपर्णं  
मध्ये दिवस् तरणिं भ्राजमाणम् ।  
पश्येम त्वा सवितारं यम् आहुर्  
अजस्रं ज्योतिर् यद् अविन्दद् अत्रिः ॥  

#### ०४
दिवस् पृष्ठे धावमानं सुपर्णम्  
अदित्याः पुत्रं नाथकाम उप यामि भीतः । +++(Bhatt. yāma; yāmi with ŚS)+++  
स नः सूर्य प्र तिर दीर्घम् आयुर्  
मा रिषाम सुमतौ ते स्याम ॥  

#### ०५
अहोरात्राणि विदधत्  
कृण्वाणः पार्थिवं रजः ।  
नवंनवं सखीभवं  
कृणुषे देव सूर्य ॥  

#### ०६
सहस्राह्ण्यं वियताव् अस्य पक्षौ  
हरेर् हंसस्य पचतः स्वर्गम् । +++(read patataḥ)+++  
स विश्वान् देवान् उरस्य् उपदद्य  
संपश्यन् याति भुवनानि विश्वा ॥  

#### ०७
रोहितो लोको अभवद्  
रोहितो ऽग्रे प्रजापतिः ।  
रोहितो यज्ञानां मुखं  
रोहितो ज्योतिर् उच्यते ॥  

#### ०८
रोहितो भूतो अभवद्  
रोहितो भव्यम् आभरत् ।  
रोहितो यज्ञानां मुखं  
रोहितः स्वर् आ भरत् ॥  

#### ०९
रोहितः कालो अभवद्  
रोहितो ऽत्य् अतपद् दिवम् ।  
रोहितो रश्मिभिर् भूमिं  
समुद्रम् अनु सं चरात् ॥  

#### १०
सर्वा दिशः सं चरति  
रोहितो अधिपतिर् दिवः ।  
दिवं समुद्रम् आद् भूमिं  
सर्वान् लोकान् वि रक्षतु ॥ +++(Bhatt. sarvāṃ)+++  

### ०२५

#### ०१
बिभर्त्य् अंशुं प्रति मुञ्चते स्रजम् +++(Bhatt. vi bharty)+++  
उद् ऊहते रश्मीन् अंशुं बृहन्तम् । +++(ūhate emend. Bhatt. (vs. uhate))+++  
दिवाकरः पश्यति यत् परात् परं  
प्राह्णा प्र वर्ष्मणा विश्वम् अप्राङ्  
हिरण्ययो हरितः केतुर् उद्यन् ॥  

#### ०२
आरोहञ् छुक्रो बृहतीर् अतन्द्रो +++(Bhatt. ārohañ śukro)+++  
मर्त्यः कृणुते वीर्याणि ।  
दिव्यः सुपर्णो महिषो वातरंहा  
यत् सर्वान् लोकाꣳ अभि यद् विभाति ॥ +++(Bhatt. sarvāṃ)+++  

#### ०३
अभ्य् अन्यद् एति पर्य् अन्यद् वसानो  
ऽहोरात्राभ्यां महिषः कल्पमानः ।  
सूर्यं वयं रजसि क्षियन्तं  
गातुविदं हवामहे नाथकामाः ॥  

#### ०४
पृथिवीप्रो महिषो नाधमानस्य  
गातुर् अदब्धचक्षुः परि सर्वं बभूव ।  
विश्वं संपश्यन् सुविदत्रो यजत्रः +++(Bhatt. saṃpaśyaṃ, yajatra(ḥ))+++  
शिवया नस् तन्वा शर्म यच्छात् ॥  

#### ०५
पर्य् अस्य महिमा पृथिवीं समुद्रं  
ज्योतिषा विभ्राजन् परि द्याम् अन्तरिक्षम् ।  
अहोरात्राभ्यां सह संविदान  
उपा न आयुः प्र तिराद् अरिष्टम् ॥  

#### ०६
अबोध्य् अग्निः समिधा जनानां  
प्रति धेनुम् इवायतीम् उषासम् ।  
यह्वा इव प्र वयाम् उज्जिहानाः  
प्र भानवः सिस्रते नाकम् अच्छ ॥  

#### ०७
कुमारं माता युवतिर् गर्भम् अन्तर्  
गुहा बिभर्ति न ददाति पित्रे ।  
अनीकम् अस्य न मिनज् जनासः  
पुरः पश्यन्ति निहितम् अरतौ ॥  

#### ०८
तम् एतं त्वं युवते कुमारं  
त्वेषी बिभर्षि महिषी जजान ।  
उर्वीर् हि गर्भः शरदो ववर्ध-  
-अपश्यं जातं यम् असूत माता ॥  

#### ०९
यस्य तिस्रो वर्तन एकधा सतो +++(Bhatt. varttana (⟨ varttanaya?))+++  
यस्मै बलिं देवजना हरन्ति ।  
तस्यासौ द्यौः पृथिव्य् अन्तरिक्षं  
गुहा तिष्ठन्ति वसुना समक्ताः ॥  

#### १०
नव दिवो देवजनेन गुप्ता  
नवान्तरिक्षाणि नव भूमय इमाः ।  
यस्मिन्न् इदं सर्वम् ओतं प्रोतं +++(otaṃ emend. Barret; Bhatt. ota-)+++  
यस्माद् अन्यन् न परं किं चनास्ति ॥  

### ०२६

#### ०१
न तस्मात् पूर्वं न परं न्व् अस्ति  
न भूतं नोत भव्यं यद् आसीत् ।  
सहस्रपाद् एकमूर्धा द्व्यात्मा  
स एवेदम् आ वरीवर्ति भूतम् ॥  

#### ०२
एकैकं ये अपतन् सुपर्णाः +++(Bhatt. apataṃ)+++  
सोमं दिप्सन्तो ऽह्या निबाढाः ।  
कस् तेषां वेद पितरं मातरं च  
को निदानं क आत्मानम् एषाम् ॥  

#### ०३
येभिर् वात इषितः प्रवाति  
ये ददन्ते पञ्च दिशः सध्रीचीः ।  
य आहुतिम् अत्यमन्यन्त देवा  
अपां नेतारः कतमे त आसन् ॥  

#### ०४
इमाम् एषां पृथिवीं वस्त एको  
अन्तरिक्षं पर्य् एको बभूव ।  
दिवम् एषां ददते यो विधर्ता  
सर्वा दिशो रक्षत्य् एक एषाम् ॥  



### ०२७

#### ०१
व्रात्यो वावेदम् अग्र आसीद्  
वीयमान एव स प्रजापतिं सम् ऐरयत् ॥ +++(Bhatt. īrayat)+++  

#### ०२
स प्रजापतिर् आत्मनि सुपर्णम् अपश्यत् ॥  

#### ०३
तद् एकम् अभवत् तल् ललामम् अभवत्  
तन् महद् अभवत् तज् ज्येष्ठम् अभवत्  
तत् तपो ऽभवत् तत् सत्यम् अभवत्  
तद् ब्रह्माभवत् तेन प्राजायत ॥  

#### ०४
सो ऽवर्धत स महान् अभवत्  
स महादेवो ऽभवत् स ईशानो ऽभवत्  
स देवानाम् ईशान् अगच्छत्  
स देवानाम् एकव्रत्यो ऽभवत् ॥  

#### ०५
स धेनुर् आधत्त तद् इन्द्रधनुर् अभवत् ॥  

#### ०६
नीलम् अस्योदरं लोहिन्य् अस्य पृष्टिः ॥  

#### ०७
नीलेनाप्रियं भ्रातृव्यं प्रोर्णोति  
लोहितेन द्विषन्तं विध्यतीति ब्रह्मवादिनो वदन्ति ॥  

### ०२८

#### ०१
स प्राचीं दिशम् अनु व्य् अचलत् ।  
तं बृहच् च रथन्तरं च विश्वे च देवा आदित्याश् चानु व्य् अचलन् ।  
बृहतश् च वै स रथन्तरस्य च विश्वेषां च देवानाम्  
आदित्यानां च प्रियं धाम भवति य एवं वेद ।  
बृहते च वै स रथन्तराय च विश्वेभ्यश् च देवेभ्य आदित्येभ्यश् च-  
-आ वृश्चते य एवं विद्वांसं व्रात्यम् उपवदति ॥  

#### ०२
तस्य प्राच्यां दिशि ।  
श्रद्धा पूंश्चली मित्रो मागधो विज्ञानं  
वासो ऽहर् उष्णीषं रात्री केशा हरितौ प्रवर्तौ कल्मलिर् मणिः ।  
भूतं च भव्यं च परिष्कन्दौ मनो विपथं मातरिश्वा  
पवमानश् च विपथवाहौ वातः सारथी रेष्मा प्रतोदः  
कीर्तिश् च यशश् च पुरःसराव् ऐनं कीर्तिर् गच्छत्य्  
ऐनं यशो गच्छति य एवं वेद ॥  

#### ०३
स दक्षिणां दिशम् अनु व्य् अचलत् ।  
तं यज्ञायायज्ञियं च वामदेव्यं च यज्ञश् च पशवश् चानु व्य् अचलन् ।  
यज्ञायायज्ञियस्य च वै स वामदेव्यस्य च यज्ञस्य च पशुनां च (…) ।  
यज्ञायायज्ञियाय च वै स वामदेव्याय च यज्ञाय च पशुभ्यश् च (…) ॥  

#### ०४
तस्य दक्षिणायां दिशि ।  
ऊषाः पूंश्चली मन्त्रो मागधो (…) । +++(see 2bc)+++  
अहो रात्री च परिष्कन्दौ (…) ॥ +++(see 2d)+++  

#### ०५
स प्रतीचीं दिशं (अनु व्य् अचलत्) ।  
तं वैरूपं च वैराजं च वरुणश् च राजा पश्चानु व्य् अचलन् ।  
वैरूपस्य च वै स वैराजस्य च वरुणस्य च राज्ञो अपां च (…) ।  
वैरूपाय च वै स वैराजाय च वरुणाय च राज्ञेद्भ्यश् च (…) ॥  

#### ०६
तस्य प्रतीच्यां दिशि ।  
इराः पुंश्चली हसो मागधो (…) । +++(see 2bc)+++  
पौर्णमासी चामावास्या च परिष्कन्दौ (…) ॥ +++(see 2d)+++  

#### ०७
स उदीचीं दिशम् अनु व्य् अचलत् ।  
तं श्यैतं च नौधसं च सोमश् च राजा सप्त ऋषयश् चानु व्य् अचलन् ।  
श्यैतस्य च वै स नौधसस्य च सोमस्य च राज्ञः  
सप्त ऋषीनां च प्रियं धाम भवति य (एवं वेद) ।  
श्यैताय च वै स नौधासाय च सोमाय च राज्ञः  
सप्त ऋषिभ्यश् चा वृश्चते य एवं विद्वांसं व्रात्यम् उपवदति ॥  

#### ०८
तस्योदीच्यां दिशि ।  
विद्युत् पुंश्चली स्तनयित्नुर् मागधो विज्ञानं वासो ऽहर् उष्णीषं रात्री  
केशा हरितौ प्रवर्तौ कल्मलिर् मणिः ।  
श्रुतं च विश्रुतं च परिष्कन्दौ मनो विपथं  
मातरिश्वा च पवमानश् च विपथवाहौ  
वातः सारथी रेष्मा प्रतोदः कीर्तिश् च यशश् च पुरःसराव्  
ऐनं कीर्तिर् गच्छत्य् ऐनं यशो गच्छति य (एवं वेद) ॥  

### ०२९

#### ०१
स संवत्सरम् ऊर्ध्वो ऽतिष्ठत्  
तं देवा अब्रुवन् व्रात्य किं नु तिष्ठसीति ।  
सो ऽब्रवीद् आसन्दीं मे सं भरन्त्व् इति  
तस्मा आसन्दीं सम् अभरन् ।  
तस्या वसन्तश् च ग्रीष्मश् च  
पूर्वौ पादव् आस्तां वर्षाश् च शरच् चापरौ ।  
तं बृहच् च रथन्तरं चानूच्ये आस्तां  
यज्ञायज्ञियं च वामदेव्यं च तिरश्चे ।  
ऋचः प्राञ्चस् तन्तवो यजूंषि तीर्यञ्चः ।  
वेद आस्तरो ब्रह्मोप बर्हणं सामासीद  
उद्गीथो ऽपश्रयन्ताम् असीदत् ।  
तस्य संकल्पाः प्रहास्या आसन्  
देवजनाः परिष्कन्दा अप्सरसः पत्नीर् विश्वानि भूतान्य् उपसदः ।  
ऐनं विश्वानि भूतानि गच्छन्ति  
प्रियो विश्वेषां भूतानां भवति य एवं वेद ॥  

### ०३०

#### ०१
तस्मै प्राच्या दिशः ।  
वासन्तौ मासौ गोप्ताराव् अकुर्वन् बृहच् च रथन्तरं चानुष्ठातारौ ।  
वासन्ताव् एनं मासौ प्राच्या दिशो गोपायतो  
बृहच् च रथन्तरं चानुतिष्ठतो य (एवं वेद) ॥  

#### ०२
तस्मै दक्षिणाया दिशः ।  
ग्रैष्मौ मासौ गोप्ताराव् अकुर्वन्  
यज्ञायज्ञियं च वामदेव्यं चानुष्ठातारौ ।  
ग्रैष्माव् एनं मासौ दक्षिणाया दिशो गोपायतो  
यज्ञायज्ञियं च वामदेव्यं चा(नु …) ॥ +++(see 1d)+++  

#### ०३
तस्मै प्रतीच्या दिशः ।  
वार्षिकौ मासौ गोप्ताराव् अकुर्वन् वैरूपं च वैराजं चानुष्ठातारौ ।  
वार्षिकाव् एनं मासौ प्रतीच्या दिशो गोपायतो  
वैरूपं च वैराजं चा(नु …) ॥ +++(see 1d)+++  

#### ०४
तस्मा उदीच्या दिशः ।  
शरदौ मासौ गोप्ताराव् अकुर्वञ् छ्यैतं च नौधसं चानुष्टातारौ ।  
शारदावेनं मासा उदीच्या दिशो गोपायतः  
श्यैतं च नैधसं चा(नु …) ॥ +++(see 1d)+++  

#### ०५
तस्मै ध्रुवाया दिशः ।  
हैमनौ मासौ गोप्ताराव् अकुर्वन् भूमिं चाग्निं चानुष्ठातारौ ।  
हैमनाव् एनं मासौ ध्रुवाया दिशो गोपायतो  
भूमिश् चाग्निश् च(नु …) ॥ +++(see 1d)+++  

#### ०६
तस्मा ऊर्ध्वाया दिशः ।  
शैशिरौ मासौ गोप्ताराव् अकुर्वन् दिवं चादित्यं चानुष्ठातारौ ।  
शैशिराव् एनं मासा ऊर्ध्वाया दिशो गोपायतो  
द्यौश् चादित्यश्चानु तिष्ठतो य एवं वेद ॥  

### ०३१

#### ०१
तस्मै प्राचीनाद् अन्तर्देशाद्  
भवम् इष्वासम् अनुष्ठातारम् अकुर्वन् ।  
भव एनम् इष्वासः प्राचीनाद् अन्तर्देशाद्  
अनुष्ठाता(नु तिष्ठति य एवं वेद) ॥  

#### ०२
तस्मै दक्षिणायाद् अन्तर्दशाच्  
छर्वम् इष्वासम् (अनुष्ठातारम् अकुर्वन्) ।  
शर्व एनम् इष्वासो दक्षिणाद् अन्तर्देशाद्  
(…) ॥ +++(see 1d)+++  

#### ०३
तस्मै प्रतीचीनाद् अन्तर्देशाद्  
रुद्रम् इष्वासम् (अनुष्ठातारम् अकुर्वन्) ।  
रुद्र एनम् इष्वासः प्रतीचीनाद् अन्तर्देशाद्  
(…) ॥ +++(see 1d)+++  

#### ०४
तस्मा उदीचीनाद् अन्तर्देशात्  
पशुपतिम् इष्वासम् (अनुष्ठातारम् अकुर्वन्) ।  
पशुपतिर् एनम् इष्वास उदीचीनाद् अन्तर्देशाद्  
(…) ॥ +++(see 1d)+++  

#### ०५
तस्मै ध्रुवाद् अन्तर्देशाद्  
उग्रं देवम् इष्वासम् (अनुष्ठातारम् अकुर्वन्) ।  
उग्र एनं देव इष्वासो ध्रुवाद् अन्तर्देशाद्  
(…) ॥ +++(see 1d)+++  

#### ०६
तस्मा ऊर्ध्वाद् अन्तर्देशान्  
महादेवम् इष्वासम् (अनुष्ठातारम् अकुर्वन्) ।  
महादेव एनम् इष्वास ऊर्ध्वाद् अन्तर्देशाद्  
अनुष्ठाता (…) ॥ +++(see 1d)+++  

#### ०७
तस्मै सर्वेभ्यो ऽन्तर्देशेभ्य  
ईशानम् इष्वासम् अनुष्ठातारम् अकुर्वन् ।  
ईशान एनम् इष्वासः सर्वेभ्यो ऽन्तर्देशेभ्यो  
ऽनुष्ठातानु तिष्ठति य (एवं वेद) ॥  

### ०३२

#### ०१
स ध्रुवान् दिशम् अनु व्य् अचलत् ।  
तं भूमिश् चाग्निश् चौषधयश् च वनस्पतयश् च  
वीरुधश् च वानस्पत्याश् चानु व्य् अचलन् ।  
भूमेश् च वै सो ऽग्नेश् चौषधीनां च वनस्पतिनां च  
वीरुधां च वानस्पत्यानां च प्रियं धाम भवति य (एवं वेद) ।  
भूमये च वै सो ऽग्नये चौषधिभ्यश् च वनस्पतिभ्यश् च  
वीरुद्भ्यश् च वानस्पत्येभ्यश् चा वृश्चते  
य एवं विद्वांसं व्रात्यम् उपवदति ॥  

#### ०२
स ऊर्ध्वां दिशम् (अनु व्य् अचलत्) ।  
तम् ऋतं च सत्यं च सूर्यश् च चन्द्रमाश् चानु व्य् अचलन् ।  
ऋतस्य च वै स सत्यस्य च सूर्यस्य च चन्द्रमासश् च (…) ।  
ऋताय च वै स सत्याय च सूर्याय च चन्द्रमासे च (…) ॥ +++(see 1gh)+++  

#### ०३
स बृहतीं दिशं (अनु व्य् अचलत्) ।  
तम् ऋचश् च सामानि च यजूंषि च ब्रह्म चानु व्य् अचलन् ।  
ऋचां च वै स साम्नां च यजुषां च ब्रह्मणश् च (प्रियं धाम …) ।  
ऋग्भ्यश् च वै स सामभ्यश् च यजुर्भ्यश् च ब्रह्मणे च (…) ॥ +++(see 1gh)+++  

#### ०४
स उत्तमां दिशं (अनु व्य् अचलत्) ।  
तम् इतिहासश् च पुराणं च गाथाश् च नाराशंसीश्चानु व्य् अचलन् ।  
इतिहासस्य च वै स पुराणस्य च गाथानां च नाराशंसीनां च (प्रियं …) ।  
इतिहासाय च वै स पुराणाय च गाथाभ्यश् च नाराशंसीभ्यश् च (…) ॥ +++(see 1gh)+++  

#### ०५
स परमां दिशम् अनु व्य् अचलत् ।  
तम् ऋतवश् चार्तवाश् च लोकाश् च लौक्याश् चानु व्य् अचलन् ।  
ऋतूनां च वै स आर्तवानां च लोकानां च लौक्यानां च प्रियं (धाम …) ।  
ऋतुभ्यश् च वै स आर्तवेभ्यश् च लोकेभ्यश् च लौक्यैभ्यश् चा वृश्चते (य …) ॥  

#### ०६
सोकद्रीचीं दिशम् अनु व्य् अचलत् ततो नावर्त्स्यन्नमन्यत ।  
तं विराड् अनु व्य् अचलत् सर्वे च देवाः सर्वाश् च देवताः ।  
विराजे च वै स सर्वेषां देवानां सर्वासां च देवतानां च प्रियं (…) ।  
विराजे च वै स सर्वेभ्यश् च देवेभ्यः सर्वाभ्यश् च देवताभ्य आ वृश्चते (य …) ॥  

#### ०७
सो ऽनादिष्टां दिशम् अनु व्य् अचलत् ततो नावर्त्स्यन्नमन्यत ।  
तं दक्षिणाग्निश् च गार्हपत्यश् चाहवनीयश् च यज्ञश् च यजमानश् चानु व्य् अचलन् ।  
दक्षिणाग्नेश् च वै स गार्हपत्यस्य चाहवनीयस्य यज्ञस्य यजमानस्य च प्रियं (धाम …) ।  
दक्षिणाग्नये च वै स गार्हपत्याय चाहवनीयाय च यज्ञाय च यजमनाय चा वृश्चते (य …) ॥  

#### ०८
सो ऽन्तर्देशान् अनु व्य् अचलत् ।  
तं दितिश् चदितिश् चेडा चेन्द्रणी चानु व्य् अचलन् ।  
दितेश् च वै सो ऽदितेश् चेडायाश् चेन्द्राण्याश् च (प्रियं …) ।  
दितये च वै सो ऽदितये चेडायै चेन्द्रान्यै चा (वृश्चते …) ॥  

#### ०९
स दिशो ऽनु व्य् अचलत् ।  
तं प्रजापतिश् च परमेष्ठी च पिता च पितामहश् चानु व्य् अचलन् ।  
प्रजापतेश् च वै स परमेष्ठिनश् च पितुश् च पितामहस्य च प्रियं धाम भवति य (एवं …) ।  
प्रजापतये च वै स परमेष्ठिने च पित्रे च पितामहाय चा वृश्चते  
य एवं विद्वांसं व्रात्यम् उपवदति ॥  



### ०३३

#### ०१
स महिमा सद्रुर् भूत्वान्तं भूम्या अगच्छत् समुद्रो ऽभवत् ।  
तं प्रजापतिश् च परमेष्ठी चापश् च श्रद्धा च वर्षं च भूत्वानु व्य् अवर्तन्त ।  
तं यज्ञश् च लोकश् चान्नं चान्नाद्यं च भूत्वाभि पर्य् आ वर्तन्त ।  
ऐनम् आपो गच्छन्त्य् ऐनं वर्षं गच्छत्य् ऐनं श्रद्धा गच्छत्य्  
ऐनं दीक्षा गच्छत्य् ऐनं यज्ञो गच्छत्य् ऐनं लोको गच्छत्य्  
ऐनम् अन्नं गच्छत्य् ऐनम् अन्नाद्यं गच्छति य (एवं वेद) ॥  

### ०३४

#### ०१
सो ऽरज्यत तस्माद् रज्यमानाद् राजन्यो अजायत ।  
स विशः सबन्धून् अन्नं चान्नाद्यं चाभ्य् उद् अतिष्ठत ।  
विशां च वै स सबन्धूनां चान्नस्य चान्नाद्यस्य च प्रियं धाम भवति य (एवं वेद) ।  
विड्भ्यश् च वै स सबन्धुभ्यश् चान्नाय चान्नाद्याय चा वृश्चते  
य एवं विद्वांसं व्रात्यम् उपवदति ॥  

### ०३५

#### ०१
स विशो ऽनु व्य् अचलत् ।  
तं सभा च समितिश् च सेना च सुरा चानु व्य् अचलन् ।  
सभायाश् च वै स समितेश् च सेनायाश् च सूरायाश् च स प्रियं  
धाम भवति य एवं वेद ।  
सभायै च वै स समितये च सेनायै च सुरायै चा वृश्चते  
य एवं विद्वांसं व्रात्यम् उपवदति ॥ +++(Bhatt. vidvāsaṃ (misprint))+++  

### ०३६

#### ०१
यस्यैवं विद्वान् व्रात्यो राज्ञो ऽतिथिर् गृहम् आगच्छेत् ।  
श्रेयांसम् एनम् आत्मनो मानयेत् तथा राष्ट्राय ना वृश्चते  
तथा क्षत्राय ना वृश्चते तथा ब्रह्मणे ना वृश्चते ।  
ततो वै ब्रह्म च क्षत्रं चोद् अतिष्ठतां  
ते अब्रूतां कं प्र विशावेति ।  
ते प्रजापतिर् अब्रवीद् बृहस्पतिम् एव ब्रह्म प्राविशद् इन्द्रं क्षत्रम् इति ।  
ततो वै बृहस्पतिम् एव ब्रह्म प्राविशद् इन्द्रं क्षत्रम् ।  
इयं वाव भूमिर् बृहस्पतिर् असौ द्यौर् इन्द्रः ।  
अयं वावाग्निर् ब्रह्मासाव् आदित्यः क्षत्रम् ।  
ऐनं क्षत्रं गच्छतीन्द्रयावी भवति य आदित्यं क्षत्रं दिवम् इन्द्रं वेद ।  
ऐनं ब्रह्म गच्छति ब्राह्मणवर्चसी भवति  
यो ऽग्निं ब्रह्म बृहस्पतिं भूमिं वेद ॥  

### ०३७

#### ०१
यस्योद्धृतेष्व् अग्निष्व् अहुते अग्निहोत्र एवं विद्वान् व्रात्यो ऽतिथिः ।  
स्वयम् एनम् अभ्युदेत्य ब्रूयाद्  
व्रात्य क्वावात्सीर् इति व्रात्यो दकम् इति व्रात्य तर्पयन्त्व् इति ॥  

#### ०२
यद् आह व्रात्य क्वावात्सीर् इति पथ एव तेन देवयानान् अव रुन्धे । +++(Bhatt. itī)+++  
(यद् आह) व्रात्योदकम् इत्य् अप एव तेनाव रुन्धे ।  
यद् आह व्रात्य तर्पयन्त्व् इति प्राणम् एव तेन  
वर्षायां सं कृणुते ॥  

#### ०३
पुराग्निहोत्रस्य हवनाद् उपांशु कृण्वीत ।  
व्रात्य यथा ते प्रियं तथास्त्व् इति  
व्रात्य यथा ते निकामस् तथास्त्व् इति  
व्रात्य यथा ते वशस्तथास्त्व् इति ॥  

#### ०४
यद् आह व्रात्य यथा ते प्रियं तथास्त्व् इति  
प्रियम् एव तेनाव रुन्धे प्रिये प्रियस्य भवत्य्  
ऐनं प्रियं गच्छति य एवं वेद ॥  

#### ०५
(यदाह व्रात्य यथा) ते निकामस् तथास्त्व् इति निकामम् एव तेनाव रुन्धे  
निकामे निकामम् अस्य भवत्य् ऐनं निकामो गच्छति (य एवं वेद) ।  
यद् आह व्रात्य यथा ते वशस् तथास्त्व् इति  
वशम् एव तेनाव रुन्धे वशी वशस्य भवत्य्  
ऐनं वशो गच्छति य एवं वेद ॥  

### ०३८

#### ०१
यस्याधिश्रिते अग्निहोत्र एवं विद्वान् व्रात्यो ऽतिथिर् गृहम् आगच्छेत् ।  
स्वयम् एनम् अभ्युदेत्य ब्रूयाद् व्रात्याति सृज होष्यामीति ।  
अति च सृजेज् जुहूयान् न चातिसृजेन् न जुहूयात् । +++(Bhatt. sṛje(j); cātisṛje(n))+++  
यो वा एवं विदुषा व्रात्येनानतिसृष्टो जुहोति ।  
न देवयानं पन्थां प्र जानाति न पितृयाणम्  
आ देवेषु वृश्चते ऽहुतम् अस्य भवति ।  
यो वा एवं विदुषा व्रात्येनानतिसृष्टो जुहोति ।  
प्र देवयानं पन्थां जानाति प्र पितृयानं  
पर्य् अस्यास्मिꣳल् लोक आयतनं शिष्यते हुतम् अस्य भवति ॥  

### ०३९

#### ०१
यस्यैवं विद्वान् व्रात्य एकां रात्रिम् अतिथिर् गृहे वसति ।  
ये पृथिव्यां पुण्या लोकास् तान् एवैनेनाव रुन्धे ॥  

#### ०२
(यस्यैवं विद्वान्) व्रात्यो द्वितीयां रात्रिं (अतिथिर् गृहे वसति) ।  
ये अन्तरिक्षे पुण्या लोकास् (तान् एवैनेनाव रुन्धे) ॥  

#### ०३
(यस्यैवं विद्वान्) व्रात्यस् तृतीयां रात्रिं (अतिथिर् गृहे वसति) ।  
ये दिवि पुण्या लोकास् (तान् एवैनेनाव रुन्धे) ॥  

#### ०४
(यस्यैवं विद्वान्) व्रात्यश् चतूर्थीं रात्रिम् आतिथिः (गृहे वसति) ।  
सर्वान् एवैनेन पुण्याꣳल् लोकान् अव रुन्धे ॥  

#### ०५
(यस्यैव विद्वान्) व्रात्यः पञ्चमीं रात्रिम् अतिथिः (गृहे वसति) ।  
परावत एवैनेन लोकान् अव (रुन्धे) ॥  

#### ०६
यस्यैवं विद्वान् व्रात्यो ऽपरिमिता रात्रीर् अतिथिर् गृहे वसति ।  
अपरिमितान् एवैनेन लोकान् अव रुन्धे ॥  

### ०४०

#### ०१
यस्याव्रात्यो व्रात्यब्रुवो नामबिभ्रती गृहान् अतिथिर् आगच्छेत् ।  
कर्षेद् एनं न चैनं कर्षेत् । +++(Bhatt. karṣe(t) ।)+++  
एतस्यै देवताया उदकं याचामीत्य् अस्मा उदकं याचेत् ।  
एतां देवतां परि वेवेष्मीत्य् एनं परि वेवेष्यात् ।  
एतस्याम् एवास्य देवतायां हुतम् इष्टं भवति य एवं वेद ॥  

### ०४१

#### ०१
यत् प्राचीं दिशम् अनुव्यचलद्  
इन्द्रो भूत्वानु व्य् अचलन् मनो ऽन्नादं कृत्वा ।  
मनसान्नादेनान्नम् अत्ति यः (एवं वेद) ॥  

#### ०२
यद् दक्षिणां दिशम् अनु व्यचलन्  
मारुतं शर्धो भूत्वानु व्य् अचलन् मन्युम् अन्नादं कृत्वा ।  
मन्युनान्नादेनान्नम् (अत्ति य एवं वेद) ॥  

#### ०३
यत् प्रतीचीं दिशम् अनु व्यचलद्  
वरुणो भूत्वानु व्य् अचलद् अपो ऽन्नादीः कृत्वा ।  
अद्भिर् अन्नादीभिर् अन्नम् (अत्ति य एवं वेद) ॥  

#### ०४
यद् उदीचीं दिशम् अनु व्यचलत्  
सोमो राजा सप्तऋषिभिर् भूत्वानु व्य् अचलद् आहुतिम् अन्नादीं कृत्वा ।  
आहुत्यान्नाद्यान्नम् (अत्ति य एवं वेद) ॥  

#### ०५
यद् ध्रुवां दिशम् अनुव्यचलद्  
विष्णुर् भूत्वानु व्य् अचलद् विराजम् अन्नादीं कृत्वा ।  
विराजान्नाद्यान्नं (अत्ति य एवं वेद) ॥  

#### ०६
यद् ऊर्ध्वं दिशम् अनु व्यचलद्  
बृहस्पतिर् भूत्वानु व्य् अचलद् वषट्कारम् अन्नादं कृत्वा ।  
वषट्कारेणान्नादेनान्नं (अत्ति य एवं वेद) ॥  

#### ०७
यत् पशून् अनुव्यचलद्  
रुद्रो भूत्वानु व्य् अचलद् ओषधीर् अन्नादीः कृत्वा ।  
ओषधीभिर् अन्नादीभिर् अन्नं (अत्ति य एवं वेद) ॥  

#### ०८
यद् देवान् अनुव्यचलद्  
ईशानो भूत्वानु व्य् अचलद् बलम् अन्नादं कृत्वा ।  
बलेनान्नादेनान्नं (अत्ति य एवं वेद) ॥  

#### ०९
यन् मनुष्यान् अनुव्यचलद्  
अग्निर् भूत्वानु व्य् अचलत् स्वाहाकारम् अन्नादं कृत्वा ।  
स्वाहाकारेणान्नादेन (अन्नम् अत्ति य एवं वेद) ॥  

#### १०
यत् पितॄन् अनुव्यचलद्  
यमो भूत्वानु व्य् अचलत् स्वधाकारम् अन्नादं कृत्वा ।  
स्वधाकारेणान्नादेन (अन्नम् अत्ति य एवं वेद) ॥  

#### ११
यत् प्रजा अनुव्यचलत्  
प्रजापतिर् भूत्वानु व्य् अचलत् प्राणम् अन्नादं कृत्वा ।  
प्राणेनान्नादेन (अन्नम् अत्ति य एवं वेद) ॥  

#### १२
यद् अन्तर्देशान् अनुव्यचलद्  
वायुर् भूत्वानु व्य् अचलद् वातम् अन्नादं कृत्वा ।  
वातेनान्नादेन (अन्नम् अत्ति य एवं वेद) ॥  

#### १३
यद् दिशो ऽनुव्यचलत्  
परमेष्ठी भूत्वानु व्य् अचलद् ब्रह्मान्नादं कृत्वा ।  
ब्रह्मणान्नादेनान्नम् अत्ति य एवं वेद ॥  

### ०४२

#### ०१
तस्य सप्त प्राणाः सप्तापानाः सप्त व्यानाः ।  
यो ऽस्य प्रथमः प्राण ऊर्ध्वो नाम सो ऽयम् अग्निः ।  
यो ऽस्य द्वितीयः प्राणः प्रोढो नाम सो ऽसाव् आदित्यः ।  
यो ऽस्य तृतीयः प्राणो ऽभ्यूढो नाम सो ऽसौ चन्द्रमाः ।  
यो ऽस्य चतुर्थः प्राणो विभूर् नाम सो ऽयं पवमानः ।  
यो ऽस्य पञ्चमः प्राणो ऽपरिमितो नाम त इमे पशवः ।  
यो ऽस्य षष्ठः प्राणः प्रियो नाम ता इमाः प्रजाः ।  
यो ऽस्य सप्तमः प्राणो योनिर् नाम ता इमा आपः ॥  

### ०४३

#### ०१
यो ऽस्य प्रथमो ऽपानः । सा पौर्णमासी ।  
यो ऽस्य द्वितीयो ऽपानः । साष्टका ।  
यो ऽस्य तृतीयो ऽपानः । सामावास्या ।  
यो ऽस्य चतुर्थो ऽपानः । सा श्रद्धा ।  
यो ऽस्य पञ्चमो ऽपानः । सा दीक्षा ।  
यो ऽस्य षष्ठो ऽपानः । स यज्ञः ।  
यो ऽस्य सप्तमो ऽपानः । स वषट्कारः ।  
यो ऽस्य प्रथमो व्यानः । सेयं भूमिः ।  
यो ऽस्य द्वितीयो व्यानः । तद् अन्तरिक्षम् ।  
यो ऽस्य तृतीयो व्यानः । स द्यौः ।  
यो ऽस्य चतुर्थो व्यानः । तानि नक्षत्राणि ।  
यो ऽस्य पञ्चमो व्यानः । त ऋतवः ।  
यो ऽस्य षष्ठो व्यानः । त आर्तवाः ।  
यो ऽस्य सप्तमो व्यानः । स संवत्सरः ।  
समानं अर्थं परि यन्ति देवा इति  
संवत्सरं वावैतद् ऋतवो *ऽनु परि यन्ति ।  
यद् आदित्यम् अभि सं विशन्तीति  
पौर्णमासीं चैव तद् अमावास्यां चाभि सं विशन्ति ।  
तद् एकं रूपम् अमृतत्वम् एषाम् इत्य् आहुतिर् एव ।  
रूपंरूपं तपसा वर्धमाना इत्य् अहोरात्रे एव ।  
यो ऽस्य दक्षिणः कर्णः सो ऽयम् अग्निर् यः सव्यः सो ऽयं पवमानः ।  
यद् अस्य दक्षिणम् अक्षि तद् असाव् आदित्यो यत् सव्यं तद् असौ चन्द्रमाः ।  
दितिश् चादितिश् च शीर्षकपाले संवत्सरः शिरो ऽहोरात्रे नासिके ।  
रात्र्या पराङ् अह्ना प्रत्यङ् नमो व्रात्याय ॥  



### ०४४

#### ०१
अतिसृष्टो अपां वृषभो अतिसृष्टा अग्नयो दिव्याः ।  
रुजन् परिरुजन् मृणन् प्रमृणम्  
म्रोको मनोहा खनो निर्दाह आत्मदूषिस् तनूदूषिः ॥  

#### ०२
इदं तान् अति सृजामि तान् माभ्य् अव निक्षि ।  
तैस् तम् अभ्य् अति सृजामि यो ऽस्मान् द्वेष्टि यं वयं द्विष्मः ॥  

#### ०३
अपाम् अग्रम् असि समुद्रं त्वाभ्य् अव सृजामि ।  
ये ऽप्स्व् अग्नयो ऽति तान् सृजामि म्रोकं खनिं तनूदूषिम् ।  
यो व आपो अग्निर् आविवेश स एष यद् वो घोरं तद् एतत् ॥  

#### ०४
इन्द्रस्येन्द्रियेणाभि षिञ्चेद् अरिप्रा आपो अप रिप्रम् अस्मत् । +++(Bhatt. ṣiñce riprā)+++  
प्रैनो वहतु प्र दुष्वप्न्यम् ॥  

#### ०५
शिवेन मा चक्षुषा पश्यतापः शिवया तन्वोप स्पृशत त्वाचं मे ।  
शिवान् अग्नीन् अप्सुषदो हवामहे मयि क्षत्रं वर्च आ धत्त देवीः ॥  

### ०४५

#### ०१
निर् दुरर्मण्य ऊर्जा मधुमती वाङ् मधुमती स्थ ।  
मदुमतीं वाचम् उदेयं वाचो ऽहं मा यवम् ।  
अदब्धो मे गोपा अदब्धो गोपीथः ।  
सुश्रुतौ कर्णौ भद्रश्रुतौ कर्णौ भद्रं श्लोकं श्रूयासम् ।  
उपश्रुतिश् च मानुश्रुतिश् च मा हासिष्टां  
सौपर्णं चक्षुर् अजस्रं ज्योतिः ।  
ऋषीणां प्रस्तरो ऽसि नमो दैवाय प्रस्तराय ।  
मूर्धाहं रयीणां मूर्धाहं समानानां भूयासम् ॥  

### ०४६

#### ०१
रुजश् च मा वेनश् च मा हासिष्टाम्  
उर्वश् च मा चमसश् च मा हासिष्टां  
विमोकश् च मार्द्रपविश् च मा हासिष्टाम्  
आर्द्रदानुश् च मा मातरिश्वा च मा हासिष्टां  
मूर्धा च मा विधर्मा च मा हासिष्टां  
धर्ता च मा धरुणश् च मा हासिष्टां  
मृधश् च मा वैमृधश् च मा हासिष्टाम् ॥  

#### ०२
बृहस्पतिर् म आत्मा नृमणा नाम ।  
हृदयाजरसं मा मा हासीर् असंतापं मे हृदयम् अस्तु ।  
उर्वी गव्यूतिः समुद्रो अस्मि विधर्मणा ।  
नाभिर् अहं रयीणां नाभिर् अहं समानानां भूयासम् ॥  

### ०४७

#### ०१
स्वासद् असि सूषा अमृता मर्त्येष्व् आ ।  
मा मा प्राणो ऽवहाय परा गान् मा मापानो ऽवहाय परा गात् ।  
सूर्यो माह्नः पात्व् अग्निः पृथिव्या वायुर् अन्तरिक्षाद्  
यमो मनुष्येभ्यः सरस्वती पार्थिवेभ्यः ।  
प्राणापानौ मा मा हासिष्टं मा जने प्र मेषि ।  
स्वस्त्य् अद्योषसो दोषसश् च सर्वा आपः सर्वगणो अशीय ॥  

### ०४८

#### ०१
सुभूर् असि रश्मिर् अस्य् आयुर्धा अस्य् आयुर् मयि धेहि ।  
(सुभूर् असि रश्मिर्) असि वर्चोधा असि वर्चो मयि धेहि ॥  

#### ०२
सुभूर् असि रश्मिर् असि तेजोधा असि तेजो मयि धेहि ॥  

#### ०३
सूर्यो मे वर्चोधा वर्चो दधात्व्  
इन्द्रियम् असीन्द्रियं मयि धेहि  
वर्चो असि वर्चो मयि धेहि ॥  

#### ०४
शक्वरी स्थ पशवो मोप स्थेषुर्  
मित्रावरुणा मे प्राणापानाव्  
अग्निर् मे दक्षं दधातु ॥  



### ०४९

#### ०१
विद्म ते स्वप्न जनित्रं पाप्मनः पुत्रो ऽसि यमस्य करणः ।  
स नः स्वप्न सुष्वप्न्यात् पाहि ॥ +++(Bhatt. su(⟨ du)ṣvapnyāt)+++  

#### ०२
(…) जनित्रं ग्राह्याः पुत्रो (…) । +++(see 1a)+++  
(…) ॥ +++(see 1b)+++  

#### ०३
(…) जनित्रं निरृत्याः पुत्रो (…) । +++(see 1a)+++  
(…) ॥ +++(see 1b)+++  

#### ०४
(…) जनित्रम् अभूत्याः पुत्रो (…) । +++(see 1a)+++  
(…) ॥ +++(see 1b)+++  

#### ०५
(…) जनित्रं निर्भूत्याः पुत्रो (…) । +++(see 1a)+++  
(…) ॥ +++(see 1b)+++  

#### ०६
(…) जनित्रं पराभूत्यः पुत्रो (…) । +++(see 1a)+++  
(…) ॥ +++(see 1b)+++  

#### ०७
विद्म ते स्वप्न जनित्रं देवजामीनां पुत्रो ऽसि यमस्य करणः ।  
स नः स्वप्न सुष्वप्न्यात् पाहि ॥ +++(read duṣvapnyāt?; see 1b)+++  

### ०५०

#### ०१
अजैष्माद्यासनामाद्याभूमानागसो वयम् ।  
उषो यस्माद् दुष्वप्न्याद् अभैष्माप तद् उच्छ ।  
द्विषते तत् परा वह शपते तत् परा वह ।  
यं द्विष्मो यश् च नो द्वेष्टि तस्मा एनद् गमयामः ।  
उषा देवी वाचा संविदाना वाग् देवी उषसा संविदाना ।  
उषस्पतिर् वाचस्पतिना संविदानो वाचस्पतिर् उषस्पतिना संविदाना ।  
ते ऽमुष्मै परा वहन्त्व् अरायान् दुर्णाम्नाः सदान्वा रक्षांसि ।  
कुम्भीका दूषीकाः पीयकान् ।  
जाग्रद्दुष्वप्न्यं स्वप्नेदुष्वप्न्यम् ।  
अनागमिष्यतो वरान् अवित्तेः ।  
संकल्पान् अमुच्या द्रुहः पाशात् ।  
तद् अमुष्याग्ने परा वहन्तु देवा  
वध्रिर् यथासद् विथुरो न साधुः ।  
तद् अस्मै गमयाम इति ॥  

### ०५१

#### ०१
एवानेवाव सा गरत् ।  
असौ मां द्वेष्टि स आत्मानं द्वेष्टु  
यो मां द्वेष्टि स आत्मानं द्वेष्टु ।  
निर् द्विषन्तं दिवो निष् पृथिव्या निर् अन्तरिक्षाद् भजाम ।  
सुयामंश् चाक्षुषा ।  
इदम् अहम् अमुम् आमुष्यायणम् अमुष्याः पुत्रं दुष्वप्न्याद् अव दये ।  
यद् अदोअदो अभ्यगच्छं यद् दोषा यत् पूर्वां रात्रिं +++(Bhatt. pūrvāṅ)+++  
यद् दिवा यन् नक्तं यज् जाग्रतो यत् स्वपन्तः ।  
यद् अहरहर् दुष्वप्न्यम् अभिगच्छामि  
तस्माद् एनम् अव दये ।  
तं जहि तेन मन्दस्व तस्य पृष्टीर् अपि शृणीहि  
तं प्राणो जहातु स विप्राणो अस्तु स प्र मीयतां स ततो मा जीवीत् ॥  

### ०५२

#### ०१
जितम् अस्माकम् उद्भिन्नम् अस्माकम् ऋतम् अस्माकं  
तेजो ऽस्माकं ब्रह्मास्माकं स्वर् अस्माकं यज्ञो ऽस्माकं  
पशवो ऽस्माकं वीरा अस्माकं प्रजा अस्माकम् ।  
तस्मान् निर् भजामो ऽमुम् आमुष्यायणम् अमुष्याः पुत्रम् ।  
स ग्राह्याः पाशान् मा मोचि ।  
तस्येदं प्राणम् आयुर् नि वेष्टयामि-  
-इदम् एनम् अधमं तमो गमयामि ॥  

#### ०२
(…) । +++(see 1abcd)+++  
स निरृत्याः पाशान् (…) ॥ +++(see 1(e)fg)+++  

#### ०३
(…) । +++(see 1abcd)+++  
सो ऽभूत्याः पाशान् (…) ॥ +++(see 1(e)fg)+++  

#### ०४
(…) । +++(see 1abcd)+++  
स निर्भूत्याः पाशान् (…) ॥ +++(see 1(e)fg)+++  

#### ०५
(…) । +++(see 1abcd)+++  
स पराभूत्याः पाशान् (…) ॥ +++(see 1(e)fg)+++  

#### ०६
(…) । +++(see 1abcd)+++  
स देवजामीनां पाशान् (…) ॥ +++(see 1(e)fg)+++  

#### ०७
(…) । +++(see 1abcd)+++  
स ऋषीणां पाशान् (…) ॥ +++(see 1(e)fg)+++  

#### ०८
(…) । +++(see 1abcd)+++  
स आर्षेयानां पाशान् (…) ॥ +++(see 1(e)fg)+++  

#### ०९
(…) । +++(see 1abcd)+++  
सो ऽङ्गीरसां पाशान् (…) ॥ +++(see 1(e)fg)+++  

#### १०
(…) । +++(see 1abcd)+++  
स आङ्गिरसानां पाशान् (…) ॥ +++(see 1(e)fg)+++  

#### ११
(…) । +++(see 1abcd)+++  
सो अथर्वणां पाशान् (…) ॥ +++(see 1(e)fg)+++  

#### १२
(…) । +++(see 1abcd)+++  
स आथर्वणानां पाशान् (…) ॥ +++(see 1(e)fg)+++  

#### १३
(…) । +++(see 1abcd)+++  
स ऋतूनां पाशान् (…) ॥ +++(see 1(e)fg)+++  

#### १४
(…) । +++(see 1abcd)+++  
स आर्तवानां पाशान् (…) ॥ +++(see 1(e)fg)+++  

#### १५
(…) । +++(see 1abcd)+++  
स ओषधीनां पाशान् (…) ॥ +++(see 1(e)fg)+++  

#### १६
(…) । +++(see 1abcd)+++  
स वीरुधां पाशान् (…) ॥ +++(see 1(e)fg)+++  

#### १७
(…) । +++(see 1abcd)+++  
स वानस्पतीनां पाशान् (…) ॥ +++(see 1(e)fg)+++  

#### १८
(…) । +++(see 1abcd)+++  
स वानस्पत्यानां पाशान् (…) ॥ +++(see 1(e)fg)+++  

#### १९
(…) । +++(see 1abcd)+++  
स इदावत्सरस्य पाशान् (…) ॥ +++(see 1(e)fg)+++  

#### २०
(…) । +++(see 1abcd)+++  
स परिवत्सरस्य पाशान् (…) ॥ +++(see 1(e)fg)+++  

#### २१
(…) । +++(see 1abcd)+++  
स संवत्सरस्य पाशान् (…) ॥ +++(see 1(e)fg)+++  

#### २२
(…) । +++(see 1abcd)+++  
सो ऽहोरात्रयोः पाशान् (…) ॥ +++(see 1(e)fg)+++  

#### २३
(…) । +++(see 1abcd)+++  
सो ऽह्नोः संयतोः पाशान् (…) ॥ +++(see 1(e)fg)+++  

#### २४
(…) । +++(see 1abcd)+++  
स इन्द्राग्न्योः पाशान् (…) ॥ +++(see 1(e)fg)+++  

#### २५
(…) । +++(see 1abcd)+++  
स बृहस्पतेः पाशान् (…) ॥ +++(see 1(e)fg)+++  

#### २६
(…) । +++(see 1abcd)+++  
स प्रजापतेः पाशान् (…) ॥ +++(see 1(e)fg)+++  

#### २७
(…) । +++(see 1abcd)+++  
स परमेष्ठिनः पाशान् (…) ॥ +++(see 1(e)fg)+++  

#### २८
(…) । +++(see 1abcd)+++  
स राज्ञो वरुणस्य पाशान् (…) ॥ +++(see 1(e)fg)+++  

#### २९
जितम् अस्माकम् उद्भिन्नम् अस्माकम् ऋतम् अस्माकं  
तेजो ऽस्माकं ब्रह्मास्माकं स्वर् अस्माकं यज्ञो ऽस्माकं  
पशवो ऽस्माकं वीरा अस्माकं प्रजा अस्माकम् ।  
तस्मान् निर् भजामो ऽमुम् आमुष्यायणम् अमुष्याः पुत्रम् ।  
स मृत्योः पड्वीशान् मा मोचि ।  
तस्येदं प्राणम् आयुर् नि वेष्टयामि-  
-इदम् एनम् अधमं तमो गमयामि ॥  

### ०५३

#### ०१
जितम् अस्माकम् उद्भिन्नम् अस्माकम्  
अभ्य् अष्ठां विश्वाः पृतना अरातीः स्वर् अभ्यावर्ते ।  
सूर्यस्यावृतम् अन्वावर्ते दक्षिणाम् अन्वावृतम् ।  
तद् अग्निर् आह तद् उ सोम आह पूषा मा धात् सुकृतस्य लोके ।  
अगन्म स्वर् अगन्म सं सूर्यस्य ज्योतिषागन्म ।  
वस्योभूयाय वसुमान् यज्ञो वसु वंसीय वसुमान् भूयासम् ॥  



### ०५४

#### ०१
विषासहिं सहमानं सासहानं सहीयांसं  
सहमानं सहोजितम् ।  
विश्वजितं स्वर्जितम् अभिजितं  
वसुजितं गोजितं संजितं संधनाजितम् ।  
ईड्यं नाम ह्वय इन्द्रम् आयुष्मान् भूयासम् ॥  

#### ०२
(…) । +++(see 1abcd)+++  
(…) इन्द्रं देवानां प्रियो भूयासम् ॥ +++(see 1e)+++  

#### ०३
(…) । +++(see 1abcd)+++  
(…) इन्द्रं प्रजानां प्रियो भूयासम् ॥ +++(see 1e)+++  

#### ०४
विषासहिं सहमानं सासहानं सहीयांसं  
सहमानं सहोजितम् ।  
विश्वजितं स्वर्जितम् अभिजितं  
वसुजितं गोजितं संजितं संधनाजितम् ।  
ईड्यं नाम ह्वय इन्द्रं पशूनां प्रियो भूयासम् ॥  

### ०५५

#### ०१
उद् इह्य् उद् इहि सूर्य वर्चसा माभ्य् उद् इहि ।  
द्विषंश् च मह्यं रध्यतु  
मा चाहं द्विषते रधं  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०२
उद् इह्य् उद् इहि सूर्य वर्चसा माभ्य् उद् इहि ।  
यांश् च पश्यामि यांश् च न  
तेषु मे सुमतिं कृधि  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०३
मा त्वा दभन् सलिले अप्स्व् अन्तर्  
ये पाशिन उपतिष्टन्त्य् अत्र ।  
हित्वाशस्तिं दिवम् आरुक्ष एतां  
स नो मृड सुमतौ ते स्याम  
तवेद् विष्णो बहुधा वीर्याणि ।  
त्वं नः प्रीणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०४
त्वं न इन्द्र महते सौभगाय-  
-अदब्दैः परि पाह्य् अक्तुभिस्  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०५
त्वं न इन्द्रोतिभिः  
शिवाभिः शंतमो भव ।  
आरोहन् त्रिदिवं दिवो  
गृणानः सोमपीतये  
प्रियधामा स्वस्तये  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०६
त्वम् इन्द्रासि विश्ववित्  
सर्ववित् पूरुहूतस् त्वम्  
इन्द्रेमं सुहव स्तोमम् एरयस्व ।  
शिवाभिस् तनूभिर् अभि नः सचस्व  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०७
अदब्धो दिवि पृथिव्याम् उतासि  
न त आपुर् महिमानम् अन्तरिक्षे ।  
अदब्धेन ब्रह्मणा वावृधानः  
स त्वं न इन्द्र दिवि षं शर्म यच्छ  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०८
या त इन्द्र तनूर् अप्स्व् अन्तर्  
यान्तर् अग्नौ या पृथिव्यां  
या त इन्द्र पवमाने स्वर्विदः ।  
ययेन्द्र तन्वान्तरिक्षं समापिथ  
तया त इन्द्र तन्वा सं शिशाधि  
तवेद् (…) ॥ +++(see 7efg)+++  

#### ०९
त्वाम् इन्द्र ब्रह्मणा वर्धयन्तः  
सत्रं निषेदुर् ऋषयो नाधमानास् +++(Bhatt. ṛrṣayo*)+++  
तवेद् (…) ॥ +++(see 7efg)+++  

#### १०
त्वं रक्षसे प्रतिशश् चतस्रस् +++(read pradiśaś)+++  
त्वं शोचिषा नभसी वि भासि ।  
ऋतस्य पन्थाम् अन्व् एषि विद्वांस्  
त्वम् इमा विश्वा भुवनाभि तिष्ठसि  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

### ०५६

#### ०१
सप्तभिः पराङ् तपस्य् एकयार्वाङ्  
अशस्तिम् एषि सुदिने बाधमानः ।  
त्वं तृतं त्वं पर्य् एष्वित्सं +++(ŚS eṣy útsam)+++  
सहस्रधारं वितथं स्वर्विदं +++(ŚS vidáthaṃ)+++  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०२
त्वम् इन्द्रस् त्वं महेन्द्रंस्  
त्वं विष्णुस् त्वं प्रजापतिः ।  
तुभ्यं यज्ञो वि तायते  
तुभ्यं जुह्वति जुह्वतस्  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०३
असति सत् प्रतिष्ठितं  
सति भूतं प्रतिष्ठितम् ।  
भूतं ह भव्य आहितं  
भव्यं भूते समाहितं  
तवेद् विष्णो बहुधा वीर्याणि ।  
त्वं नः पृणीहि पशुभिर् विश्वरूपैः  
स्वधायं नो धेहि परमे व्योमन् ॥  

#### ०४
शुक्रो ऽसि भ्राजो ऽसि ।  
स यथा त्वं भ्राजतो भ्राजो ऽस्य्  
एवाहं भ्राजतो भ्राज्यासम् ॥  

#### ०५
रुचिर् असि रोचो ऽसि ।  
स यथा त्वं रुच्या रोचो ऽस्य्  
एवाहं प्रजया पशुभिर्  
ब्राह्मणवर्चसेन रोचिषीय ॥  

#### ०६
उद्यते नम उदायते नम उदिताय नमः ।  
विराजे नमः स्वराजे नमः सम्राजे नमः ॥  

#### ०७
अस्तंयते नमो ऽस्तमेष्यते नमो ऽस्तमिताय नमः ।  
विराजे नमः स्वराजे नमः सम्राजे नमः ॥  

#### ०८
आदित्य नावम् आरुक्षं  
शतारित्रां स्वस्तये ।  
अहर् नो अद्य पीपरद्  
रात्री सत्राति पारयात् ॥  

#### ०९
सूर्य नावम् आरुक्षं  
शतारित्रां स्वस्तये ।  
रात्री नो अद्य पीपरद्  
अहः सत्राति पारयात् ॥  

#### १०
प्रजापतेर् आवृतो ब्रह्मणा वर्मणाहं  
कश्यपस्य ज्योतिषा वर्चसा च । +++(Bhatt. va । (misprint))+++  
जरदष्टिः कृतवीर्यो विहायाः  
सहस्रायुः सुकृतश् चरेयम् ॥  

#### ११
ऋतेन गुप्त ऋतुभिश् च सर्वैर्  
भूतेन गुप्त उत भव्येन चाहम् ।  
मा मा प्रापन्न् इषवो दैव्या या  
मा मानुषीर् अवसृष्टा वधाय ॥  

#### १२
परिवृतो ब्रह्मणा वर्मणाहं  
कश्यपस्य ज्योतिषा वर्चसा च ।  
मा मा प्रापत् पाप्मा मोत मृत्युर्  
अन्तर् दधे सलिलेन वाचः ॥  

#### १३
अग्निर् मा गोपाः परि पातु विश्वतो  
व्युच्छन्तीर् उषसः पर्वता ध्रुवा ।  
उद्यन् सूर्यो नुदतां मृत्युपाशान्  
सहस्रं प्राणा मयि ते रमन्ताम् ॥  



### ०५७

#### ०१
ओ चित् सखायं सख्या ववृत्यां  
तिरः पुरू चिद् अर्णवं जगन्वान् ।  
पितुर् नपातम् आ दधीत वेधा  
अधि क्षमि प्रतरं दीध्यानः ॥  

#### ०२
न ते सखा सख्यं वष्ट्य् एतत्  
सलक्ष्मा यद् विषुरूपा भवाति ।  
सहस् पुत्रासो असुरस्य वीरा  
दिवो धर्तार उर्विया परि ख्यन् ॥  

#### ०३
उशन्ति घा ते अमृतास एतद्  
एकस्य चित् त्यजसं मर्त्यस्य ।  
नि ते मनो मनसि धाय्य् अस्मे  
जन्युः पतिस् तन्वम् आ विविश्याः ॥  

#### ०४
न यत् पुरा चकृमा कद् ध नूनम्  
ऋतं वदन्तो अनृतं रपेम ।  
गन्धर्वो अप्स्व् अप्या च योषा  
सा नो नाभिः परमं जातमन् नौ ॥  

#### ०५
गर्भे नू नौ जनिता दम्पती कर्  
देवस् त्वष्टा सविता विश्वरूपः ।  
नकिर् अस्य प्र मिनन्ति व्रतानि  
वेद नाव् अस्य पृथिवी उत द्यौः ॥  

#### ०६
को अद्य युङ्क्ते धुरि गा ऋतस्य  
शिमीवतो भामिनो दुर्हणायून् ।  
आसन्निषून् हृतस्वसो मयोभून्  
य एषां भृत्याम् ऋणधत् स जीवात् ॥  

#### ०७
को अस्य वेद प्रथमस्याह्नः  
क ईं ददर्श क इह प्र वोचत् ।  
बृहन् मित्रस्य वरुणस्य धाम  
कद् उ ब्रव आहनो वीच्या नॄन् ॥  

#### ०८
यमस्य मा यम्यं काम आगन्  
समाने योनौ सहशेय्याय ।  
जायेव पत्ये तन्वं रिरिच्यां  
वि चिद् वृहेव रथ्येव चक्रा ॥  

#### ०९
न तिष्ठति न नि मिषन्त्य् एते  
देवानां स्पश इह ये चरन्ति ।  
अन्येन मद् आहनो याहि भूयं  
तेन वि वृह रथ्येव चक्रा ॥  

#### १०
रात्रीभिर् अस्मा अहभिर् दशस्येत् +++(Bhatt. daśasye(t))+++  
सूर्यस्य चक्षुर् मुहुर् उन् मिमीयात् ।  
दिवा पृथिव्या मिथुना सबन्धू  
यमीर् यमस्य विवृहेद् अजामि ॥  

### ०५८

#### ०१
आ घा ता गच्छान् उत्तरा युगानि  
यत्र जामयः कृणवन्न् अजामि ।  
उप बर्बृहि वृषभाय बाहुम्  
अन्यम् इच्छस्व सुभगे पतिं मत् ॥  

#### ०२
किं भ्रातासद् यद् अनाथं भवाति  
किम् उ स्वसा यन् निरृतिर् निगच्छात् ।  
काममूता बह्व् एतद् रपामि +++(Bhatt. vahv)+++  
तन्वा मे तन्वं सं पिपृग्धि ॥  

#### ०३
न वा उ ते तन्वा तन्वं सं पपृच्यां  
पापम् आहुर् यः स्वसारं निगच्छात् ।  
अन्येन मत् तः प्रमुदः कल्पयस्व  
न ते भ्राता सुभगे वष्ट्य् एतत् ॥  

#### ०४
न ते नाथं यम्य् अत्राहम् अस्मि  
न ते नूनं तन्वा सं पपृच्याम् ।  
असंयद् एतन् मनसो हृदो मे  
भ्राता स्वसुः शयने यच् छयीय ॥  

#### ०५
बतो बतासि यम  
नैव ते मनो हृदयं चाविदाम ।  
अन्या किल त्वां कक्षेव युक्तं  
परि ष्वजाते लिबुजेव वृक्षम् ॥  

#### ०६
तस्य वा त्वं मन इच्छ स वा तव-  
-अधा कृणुस्व संविदं सुभद्राम् ॥  

#### ०७
त्रीणि छन्दांसि कवयो वि चेतिरे  
पुरुरूपं दर्शतं विश्वचक्षणम् ।  
वाता आप ओषधयस्  
तान्य् एकस्मिन् भुवन आर्पितानि ॥  

#### ०८
वृषा वृष्णे दुदुहे दोहसा दिवः  
पयांसि यह्वो अदितेर् अदाभ्यः ।  
विश्वं स वेद वरुणो यथा धिया  
स यज्ञियो यजति यज्ञियाꣳ ऋतून् ॥  

#### ०९
रपद् गन्धर्वीर् अप्या च योषणा  
नदस्य नादे परि पातु नो मनः ।  
इष्टस्य मध्ये अदितिर् नु पातु नो  
भ्राता नो ज्येष्ठः प्रथमो वि वोचति ॥  

#### १०
सो चिन् नु भद्रा क्षुमति यशस्वत्य्  
उषा उवास मनवे स्वर्वती ।  
यद् ईम् उशन्तम् उशताम् अनु क्रतुम्  
अग्निं होतारं विदथाय जीजनन् ॥  

### ०५९

#### ०१
अध त्यं द्रप्सं विभवं विचक्षणं  
द्विर् आभरद् विषितः श्येनो अध्वरे ।  
यदि विशो वृणते दस्मम् आर्या  
अग्निं होतारम् अध धीर् अजायत ॥  

#### ०२
सदासि रण्वो यवसेव पुष्यते  
होत्राभिर् अग्ने मनुषः स्वध्वरः । +++(Bhatt. manuṣa(ḥ))+++  
विप्रस्य वा यच् छशमान उक्थ्यं  
वाजं शस्यवाꣳ उपयाहि भूरिभिः ॥  

#### ०३
उद् ईरय पितरा जार आभिशम्  
इयक्षति हर्यतो हृत्त इष्यति ।  
विवक्ति वह्निः स्वपस्यते मखस्  
तविष्यते असुरो वेपते मतीन् ॥  

#### ०४
यस् ते अग्ने सुमतिं मर्त्यो अक्षत  
सहसः सूनो ऽति स प्र शृण्वे ।  
इषं दधानो वहमानो अश्वैर्  
आ स द्युमाꣳ अमवान् भूषति द्यून् ॥  

#### ०५
श्रुधी नो अग्ने सदने सधस्थे  
युक्ष्यु रथम् अमृतस्य द्रवित्नुम् । +++(Bhatt. dravitnu(m))+++  
आ नो वह रोदसी वेदपुत्रे  
माकिर् देवानाम् अप भूर् इह स्याः ॥  

#### ०६
यद् अग्न एषा समितिर् भवाति  
देवी देवेषु यजता यजत्र ।  
रत्ना च यद् वि भजासि स्वधावो  
भागं नो अत्र वसुमन्तं वीतात् ॥  

#### ०७
प्रत्य् अग्निर् उषसाम् अग्रम् अख्यत्  
प्रत्य् अहानि प्रथमो जातवेदाः ।  
प्रति सूर्यस्य पुरुत्रा च रश्मीन्  
प्रति द्यावापृथिवी आ ततान ॥  

#### ०८
अन्व् अग्निर् उषसाम् अग्रम् अख्यद्  
अन्व् अहानि प्रथमो जातवेदाः ।  
अनु सूर्यस्य पुरुत्रा च रश्मीन्  
अनु द्यावापृथिवी आ ततान ॥  

#### ०९
द्यावा ह क्षामा प्रथमे ऋतेन-  
-अभिस्रावे भवतः प्रत्यवाचाः ।  
देवो यन् मर्तान् यतथाय कृण्वन् +++(Bhatt. marttāṃ)+++  
सीदद् धोता प्रत्यङ् स्वम् असून् ॥  

#### १०
देवो देवान् परिभूर् ऋतेन  
वहा नो हव्यं प्रथमश् चिकित्वान् ।  
धूमकेतुः समिधा भाऋजीको  
मन्द्रो होता नित्यो वाचा यजीयान् ॥  

### ०६०

#### ०१
अर्चामि वां वर्धायापो घृतस्नू +++(Bhatt. varcā(⟨ rdhā)yāpo)+++  
द्यावाभूमि शृणुतं रोदसी मे ।  
अहा यद् देवा असुनीतिम् आयन्  
मध्वा नो अत्र पितरा शशीताम् ॥  

#### ०२
स्वावृग् देवस्यामृतं यदी गोर्  
अतो जातासो धारयन्त उर्वी ।  
विश्वे देवा अनु तत् ते यजुर् गुर्  
दुहे यद् एनी दिव्यं घृतं वाः ॥  

#### ०३
किं स्विन् नो राजा जगृहे कद् अस्य-  
-अति व्रतं चकृमा को वि वेद ।  
मित्रश् चिद् धि ष्मा जुहुराणो देवान्  
श्लोको न यातान् अपि वाजो अस्ति ॥  

#### ०४
दुर्मन्त्व् अत्रामृतस्य नाम  
सलक्ष्मा यद् विषुरूपा भवाति ।  
यमस्य यो मनवते सुमन्त्व्  
अग्ने तम् ऋष्व पाह्य् अप्रयुच्छन् ॥  

#### ०५
यस्मिन् देवा विदथे मादयन्ते  
विवस्वतः सदने धारयन्ते ।  
सूर्ये ज्योतिर् अदधुर् मास्य् अक्तून्  
परि तद् द्योतनं चरतो अजस्रा ॥  

#### ०६
यस्मिन् देवा मन्मनि संचरन्त्य्  
अपाच्ये त्ये न वयम् अस्य विद्म ।  
मित्रो नो अत्रादितिर् अनागान्  
सविता देवो वरुणाय वोचत् ॥  

#### ०७
सखाय आ शिषामहे  
ब्रह्मेन्द्राय वज्रिणे ।  
स्तुष ऊ षु नृतमाय धृष्णवे ॥  

#### ०८
शवसा ह्य् असि श्रुतो  
वृत्रहत्येन वृत्रहा ।  
मघैर् मघोनो अति शूर दाससि ॥  

#### ०९
स्तेगो न क्षाम् अत्य् एषि पृथिवीं  
मही नु वाता इहा वान्तु भूमौ ।  
मित्रो नो अत्र वरुणो अज्यमानो  
ऽग्निर् वने न व्य् असृष्ट शोकम् ॥  

#### १०
स्तुहि श्रुतं गर्तसदं जनानां  
राजानं भीमम् उपहत्नुम् उग्रम् ।  
मृडा जरित्रे रुद्र स्तवानो  
अन्यं ते अस्मन् नि वपन्तु सेन्यम् ॥  

### ०६१

#### ०१
सरस्वतीं देवयन्तो हवन्ते  
सरस्वतीम् अध्वरे तायमाने ।  
सरस्वतीं सुकृतो ह्वयन्त +++(read 'hvayanta?)+++  
सरस्वती दाशुषे वार्यं दात् ॥ +++(Bhatt. vāryan)+++  

#### ०२
सरस्वतीं यां पितरो हवन्ते  
दक्षिणा यज्ञम् अभिनक्षमाणाः ।  
आसद्यास्मिन् बर्हिषि मादयस्व-  
-अनमीवा इष आ धेह्य् अस्मे ॥  

#### ०३
सरस्वती या सरथं ययाथ-  
-उक्थैः स्वधाभिर् देवि पितृभिर् मदन्ती ।  
सहस्रार्घम् इडो अत्र भागं  
रायस्पोषं यजमानाय धेहि ॥  

#### ०४
उद् ईरताम् अवर उत् परास  
उन् मध्यमाः पितरः सोम्यासः ।  
असुं य ईयुर् अवृका ऋतज्ञास्  
ते नो ऽवन्तु पितरो हवेषु ॥  

#### ०५
आहं पितॄन् सुविदत्राꣳ अवित्सि  
नपातं च विक्रमणं च विष्णोः ।  
बर्हिषदो ये स्वधया सुतस्य  
भजन्त पित्वस् त इहागमिष्ठाः ॥  

#### ०६
इदं पितृभ्य इत्य् एका ॥ +++(PS 2.30.3 is repeated)+++  

#### ०७
मातली कवैर् यमो अङ्गिरोभिर्  
बृहस्पतिर् ऋक्मभिर् वावृधानः ।  
यांश् च देवा वावृधुर् ये च देवान्  
स्वाहान् ये स्वधयान् ये मदन्ति ॥  

#### ०८
स्वादुष् किलायं मधुमाꣳ उतायं  
तीव्रः किलायं रसवाꣳ उतायम् ।  
उतो न्व् अस्य पपिवाꣳसम् इन्द्रं  
न कश् चन सहत आहवेषु ॥  

#### ०९
परेयिवांसं प्रवतो महीर् अनु  
बहुभ्यः पन्थाम् अनुपस्पशानः ।  
वैवस्वतं संगमनं जनानां  
यमं राजानं हविषा दुवस्य ॥  

#### १०
यमो नो गातुं प्रथमो विवेद  
नैषा गव्यूतिर् अपभर्तवा उ ।  
यत्रा नः पूर्वे पितरः परेयुर्  
एना जज्ञानाः पथ्या अनु स्वाः ॥  

### ०६२

#### ०१
बर्हिषदः पितर ऊत्य् अर्वाग्  
इमा वो हव्या चकृमा जुषध्वम् ।  
त आ गतावसा शंतमेन-  
-अथा नः शं योर् अरपो दधात ॥  

#### ०२
आच्या जानु दक्षिणतो निषद्य-  
-इमं यज्ञम् अभि गृणीत विश्वे ।  
मा हिंसिष्ट पितरः केन चिन् नो  
यद् व आगः पुरुषता कराम ॥  

#### ०३
त्वष्टा दुहित्रे वहतुं कृणोति-  
-इदं विश्वं भुवनं सम् एति ।  
यमस्य माता पर्युह्यमाणा  
महो जाया विवस्वतो ननाश ॥  

#### ०४
प्रेहि प्रेहि पथिभिः पूर्वेभिर्  
यत्रा ते पूर्वे पितरः परेताः ।  
उभा राजाना स्वधया मदन्ता  
यमं पश्यासि वरुणं च देवम् ॥  

#### ०५
अपेत वीत वि च सर्पतातो  
ऽस्म एतं पितरो लोकम् अक्रन् ।  
अहोभिर् अद्भिर् अक्तुभिर् व्यक्तं +++(Bhatt. a(ho)bhir)+++  
यमो ददात्य् अवसानम् अस्मै ॥  

#### ०६
उशन्तस् त्वा नि धीमह्य्  
उशन्तः सम् इधीमहि ।  
उशन्न् उशत आ वह  
पितॄन् हविषे अत्तवे ॥  

#### ०७
द्युमन्तस् त्वा नि धीमहि  
द्युमन्तः सम् इधीमहि ।  
द्युमान् द्युमत आ वह  
पितॄन् हविषे अत्तवे ॥  



### ०६३

#### ०१
अङ्गिरसो नः पितरो नवग्वा  
अथर्वाणो भृगवः सोम्यासः ।  
तेषां वयं सुमतौ यज्ञियानाम्  
अपि भद्रे सौमनसे स्याम ॥  

#### ०२
अङ्गिरोभिर् यज्ञियैर् आ गहीह  
यम वैरूपैर् इह मादयस्व ।  
विवस्वन्तं हुवे यः पिता ते  
अस्मिन् यज्ञे बर्हिष्य् आ निषद्य ॥ +++(Bhatt. varhiṣy)+++  

#### ०३
इमं यम प्रस्तरम् आ हि सीद-  
-अङ्गिरोभिः पितृभिः संविदानः ।  
आ त्वा मन्त्राः कविशस्ता वहन्त्य्  
एना राजन् हविषो मादयस्व ॥  

#### ०४
यमाय सोमं सुनुत  
यमाय जुहुता हविः ।  
यमं ह यज्ञो गच्छत्व्  
अग्निदूतो अरंकृतः ॥  

#### ०५
यमाय घृतवद् धविर्  
जुहोता प्र च तिष्ठत ।  
स नो जीवेष्व् आ यमद् +++(Bhatt. yama(d))+++  
दीर्घम् आयुष् यद् ईयसे ॥  

#### ०६
यमाय मधुमत्तमं  
राज्ञे हव्यं जुहोतन ।  
इदं नम ऋषिभ्यः पूर्वजेभ्यः  
पूर्वेभ्यः पथिकृद्भ्यः ॥  

#### ०७
त्रिकद्रुकेभिः पतति  
षड् उर्वीर् एकम् इद् बृहत् ।  
त्रिष्टुब् गायत्री छन्दांसि  
सर्वा ता यम आर्पिता ॥  

#### ०८
मैनम् अग्ने वि दहो मा वि शोचो  
मास्य त्वचं चक्षुषो मा शरीरम् ।  
यदा शृतं कृणवो जातवेदो  
ऽथेम् एनं प्र हिणुतात् पितृभ्यः ॥  

#### ०९
शृतं यदा करसि जातवेदो  
ऽथेम् एनं परि दत्तात् पितृभ्यः ।  
यदा गच्छात्य् असुनीतिम् एषो  
ऽथा देवानां वशनीर् भवाति ॥  

#### १०
सूर्यं चक्षुर् गच्छतु  
वातम् आत्मा दिवं च गच्छ  
पृथिवीं च धर्मणा ।  
अपो वा गच्छ यदि तत्र ते हितम्  
ओषधीषु प्रति तिष्ठा शरीरैः ॥  

### ०६४

#### ०१
अजो भागस् तपसस् तं तपस्व  
तं ते शोचिस् तपतु तं ते अर्चिः ।  
यास् ते शिवास् तन्वो जातवेदस्  
ताभिर् वहैनं सुकृताम् उलोकम् ॥  

#### ०२
यास् ते शोचयो रंहयो जातवेदस्  
तन्वः क्रूराः परीङ्खयन्ते ।  
अजं यन्तम् अनु तास् ते सम् ऋण्वताम्  
अथेतराभिः शिवतमाभिः शृतं कृधि ॥  

#### ०३
अव सृज पुनर् अग्ने पितृभ्यो  
यस् त आहुतश् चरति स्वधाभिः ।  
आयुर् वसान उप यातु शेषः  
सं गच्छतां तन्वा सुवर्चाः ॥  

#### ०४
अति द्रव सारमेयौ श्वानौ  
चतुरक्षौ शबलौ साधुना पथा ।  
अधा पितॄन् सुविदत्राꣳ उपेहि  
यमेन ये सधमादं मदन्ति ॥  

#### ०५
यौ ते श्वानौ यम रक्षितारौ  
चतुरक्षौ पथिरक्षी नृचक्षसा ।  
ताभ्याम् एनं परि धेहि राजन्  
स्वस्ति चास्मा अनमीवं च धेहि ॥  

#### ०६
उरूणसाव् इत्य् एका ॥ +++(PS 10.9.10 is repeated)+++  

#### ०७
सोम एकेभ्यः पवते  
घृतम् एक उपासते ।  
येभ्यो मधु प्रजावति  
तांश् चिद् एवापि गच्छतात् ॥  

#### ०८
ये च पूर्व ऋतसाचा  
ऋतजाता ऋतायवः ।  
पितॄन् तपस्वतो यम  
तपोजाꣳ अपि गच्छतात् ॥  

#### ०९
तपसा ये अनाधृष्यास्  
तपसा ये स्वर् ययुः ।  
तपो ये चक्रिरे महस्  
तांश् चिद् एवापि गच्छतात् ॥  

#### १०
सहस्रणीथाः कवयो  
ये गोपायन्ति सूर्यम् ।  
ऋषीन् तपस्वतो यम  
तपोजाꣳ अपि गच्छतात् ॥  

### ०६५

#### ०१
ये युध्यन्ते प्रधनेषु  
शूरासो ये तनूत्यजः ।  
ये वा सहस्रदक्षिणास्  
तंश् चिद् एवापि गच्छतात् ॥  

#### ०२
स्योनास्मै पृथिवी भव-  
-अनृक्षरा निवेशिनी ।  
यच्छास्मै शर्म सप्रथाः ॥ +++(Bhatt. saprathā(ḥ))+++  

#### ०३
असंबाधे पृथिव्या +++(Bhatt. -vādhe)+++  
उरौ लोके महीयते ।  
स्वधा याश् चकृषे जीवं  
तास् ते सन्तु मधुश्चुतः ॥  

#### ०४
ह्वयामि ते नमसा म  
इमं गृहम् उप जुजुषाण एहि ।  
सं गच्छस्व पितृभिर् यच् च दत्तं  
स्योनास् त्वा वाता उप वान्तु शग्माः ॥  

#### ०५
आ त्वा वहन्तु मरुत  
उदवाहा उदप्लुतः ।  
अजेन कृण्वन्तः शीतं  
वर्षेणो यन्तु बाल् इति ॥  

#### ०६
उद् अह्वम् आयुर् आयुषे  
क्रत्वे दक्षाय जीवसे ।  
स्वाङ् गच्छतु ते मनो  
अधा पितॄन् अपि द्रव ॥  

#### ०७
मा ते मनो मासुर्  
अङ्गानां मा रमश् च ते ।  
मा ते हास्त तन्वः किं चनेह ॥  

#### ०८
मा वृक्षः सं बाधिष्ट  
मा देवी पृथिवी मही ।  
लोकं पितृषु वित्त्वा-  
-एधस्व यमराजसु ॥  

#### ०९
यत् ते अङ्गं विनिहितं पराचैर्  
अपानः प्राणो य उ ते परेतः ।  
यत् ते संगत्य पितरः सनीडा  
घासे घासम् आ सादयन्तु ॥  

#### १०
अपेमं जीवा अरुधन् गृहेभ्यस्  
तं निर् ऊहत परि ग्रामाद् इतः ।  
मृत्यो यमस्यासि दूतः प्रचेता  
असून् पितृभ्यो गमयां चकर्थ ॥  

### ०६६

#### ०१
ये दस्यवः पितृषु प्रविष्टा  
ज्ञातिमुखा अहुतादश् चरन्ति ।  
परापुरो निपुरो ये चरन्ति  
तान् अस्माद् यज्ञात् प्र धमन्तु देवाः ॥  

#### ०२
सं विशन्त्व् इह पितरः स्वा नः  
स्योनं कृण्वन्तु प्रतिरन्त आयुः ।  
तेभ्यः शकेम हविषा यक्षमाणा  
ज्योग् जीवन्तः शरदः पुरूचीः ॥  

#### ०३
यां ते धेनुं निगृणामि  
यं वा ते क्षीर ओदनम् ।  
तेना जनस्यासौ भर्ता  
यो ऽत्रासद् अजीवनः ॥  

#### ०४
अश्वावतीं प्र तर या सुशेवा  
ऋक्षीकां वा प्रतरं नवीयः ।  
यस् त्वा जघान वध्यः सो अस्तु  
मा सो अन्यद् विदत भागधेयम् ॥  

#### ०५
यमः परस्ताद् अवरो विवस्वान्  
ततः परो नाति पश्याम्य् अन्यत् ।  
यमे अध्वरो अधि मे निविष्टो  
भुवे विवस्वान् अन्वाततान ॥  

#### ०६
अपागूहन्न् अमृतां मर्त्येभ्यः  
कृत्वी सुपर्णाम् अदधुर् विवस्वते ।  
उताश्विनाव् अभरद् यत् तद् आसीद्  
अजहाद् उ द्वा मिथुना सरण्यूः ॥  

#### ०७
ये निखाता ये परोप्ता  
ये दग्धा ये चोद्धिताः ।  
सर्वांस् तान् अग्न आ वह  
पितॄन् हविषे अत्तवे ॥  

#### ०८
ये चेह पितरो ये चेह न  
यांश् च विद्म याꣳ उ च न प्रविद्म ।  
त्वं वेत्थ यदि ते जातवेदः  
स्वधाभिर् यज्ञं सुकृतं जुषन्ताम् ॥  

#### ०९
शं तप माति तपो  
अग्ने मा तन्वं तपः ।  
वनेषु शुष्मो अस्तु ते  
पृथिव्याम् अस्तु यद् धरः ॥  

#### १०
ददाम्य् अस्मा अवसानम् एतद्  
य एष आगन् मम चेद् अभूद् इह ।  
यमश् चिकित्वान् प्रत्य् एतद् आह  
ममैष राय उप तिष्ठताम् इह ॥  

### ०६७

#### ०१
प्रेमां मात्रां मिमीमहे  
यथापरं न मासातै । +++(Bhatt. māsatai*)+++  
शते शरत्सु नो पुरा ॥  

#### ०२
उद् इमाम् (…) ॥ +++(see 1abc)+++  

#### ०३
अपेमम् (…) ॥ +++(see 1abc)+++  

#### ०४
निर् इमां मात्रां मिमीमहे  
यथा (…) ॥ +++(see 1bc)+++  

#### ०५
अमासि मात्रां स्वर् अगाम् +++(Bhatt. mātrāṅ)+++  
आयुष्मान् भूयासम् ।  
यथापरं न मासातै । +++(Bhatt. māsatai*)+++  
शते शरत्सु नो पुरा ॥  

#### ०६
प्राणो अपान उत वा व्यान  
आयुश् चक्षुर् दृशे सूर्याय ।  
अपरिपरेण पथा +++(Bhatt. yathā)+++  
यमराज्ञः पितॄन् गच्छ ॥  

#### ०७
ये नः पितुः पितरो ये पितामहा  
य आविविशुर् उर्व् अन्तरिक्षम् ।  
य आक्षीयन्ति पृथिवीम् उत द्यां  
तेभ्यः पितृभ्यो नमसा विधेम ॥  

#### ०८
ये अग्रवः शशमानाः परेषु  
हित्वा द्वेषांस्य् अनपत्यवन्तः ।  
ते द्याम् उदित्याविदन्त लोकं  
नाकस पृष्ठे अदि दीध्यानाः ॥  

#### ०९
उदन्वती द्यौर् अवमा  
पीलूमतीति मध्यमा ।  
तृतीया ह प्रद्यौर् इति  
यस्यां पितर आसते ॥  

#### १०
इदम् इद् वा उत्तमं  
दिवि पश्यति सूर्यम् ।  
मात्रा पुत्रं यथा सिचा-  
-अभ्य् एनं भूम ऊर्णुहि ॥ भत्त्। एमं]  

### ०६८

#### ०१
इदम् इद् वा उ नापरं  
जरसीत उतापरम् ।  
जाया पतिम् इव वाससा-  
-अभ्य् एनं भूम ऊर्णुहि ॥  

#### ०२
अभि त्वोर्णोमि पृथिव्या  
मातुर् वस्त्रेण भद्रया ।  
जीवेषु भद्रं तन् मयि  
स्वधा पितृष्व् अमा तव ॥  

#### ०३
अग्नीषोमा पथिकृता स्योनं  
देवेभ्यो रत्नं दधतुर् वि लोकम् ।  
उप प्रेष्यतां पूषणं यो जहात्य्  
अक्तो यानैः पथिभिस् तत्र गच्छतु ॥  

#### ०४
पूषा त्वेतश् च्यावयतु प्र विद्वान्  
अनष्टपशुर् भुवनस्य गोपाः ।  
स त्वैतेभ्यः परि ददत् पितृभ्यो +++(Bhatt. dada(t))+++  
अग्निर् देवेभ्यः सुविदत्र्येभ्यः ॥  

#### ०५
आयुर् विश्वायुः परि पातु त्वा  
पूषा त्वा पातु प्रपथे पुरस्तात् ।  
यत्रासते सुकृतो यत्र ते ययुस्  
तत्र त्वा देवः सविता दधातु ॥  

#### ०६
इदं त्वा वासः प्रथमं न आगन्न् +++(Bhatt. āgant (misprint?))+++  
अपैतद् ऊह यद् इहाबिभः पुरा ।  
इष्टापूर्तम् अनु सं क्राम विद्वान्  
यत्र ते गच्छं बहुधा तत्र गच्छ ॥  

#### ०७
इमौ युनज्मि ते वह्नी  
असुनीतये नेतवै ।  
ताभ्यां यमस्य सादनं  
समितिं चोप गच्छतात् ॥  

#### ०८
अग्नेर् वर्म परि गोभिर् व्ययस्व  
सं प्रोर्णुष्व पीवसा मेधसा च ।  
नेत् त्वा धृष्णुर् हरसा जर्हृषाणो  
दधृग् विधक्ष्यन् न्यङ्खयातै ॥  

#### ०९
धनुर् हस्ताद् आददानो मृतस्य  
सह क्षत्रेण वर्चसा बलेन । +++(Bhatt. saṃ ha … valena)+++  
अत्रैव त्वम् इह वयं सुवीरा  
विश्वा मृधो अभिमतीर् जयेम ॥  

#### १०
दण्डं हस्ताद् आददानो मृतस्य  
सह श्रोत्रेण वर्चसा बलेन ।  
समागृभाय वसु भूरि पुष्टम्  
अर्वाङ् त्वम् एह्य् अभि जीवलोकम् ॥  

#### ११
इयं नारी पतिलोकं गृणाना  
नि पद्यत उप त्वा मर्त्य प्रेतम् ।  
धर्मं पुराणम् अनुपालयन्ती  
तस्यै प्रजां द्रविणं चेह धेहि ॥  

#### १२
उद् ईर्ष्वा नार्य् अभि जीवलोकं  
गातासुम् एनं तम् उप शेष एहि ।  
हस्तग्राभस्य दधिषोस् तवेदं  
पत्युर् जनित्वम् अभि सं बभूविथ ॥  



### ०६९

#### ०१
अपश्यं युवतीं नीयमानां  
जीवां मृतेभ्यः परिणीयमानाम् । +++(Bhatt. jīvā)+++  
अन्धेन यत् तमसा प्रावृतासीत्  
प्राक्तो अवाचीम् अनयं तद् एनाम् ॥  

#### ०२
प्रजानत्य् अघ्न्ये जीवलोकं भवन्ती  
देवानां पन्थाम् अनुसंचरन्ती ।  
एष ते गोपतिस् तं जुषस्व  
स्वर्गं लोकम् अधि रोहयैनम् ॥  

#### ०३
उप द्याम् उप वेतसम्  
अवत्तरो नदीनाम् ।  
अग्ने पित्तम् अपाम् असि ॥  

#### ०४
यं त्वम् अग्ने समदहस्  
तम् उ निर् वापया पुनः ।  
कियांबुवत्र रोहतु  
शाण्डदूर्वा व्यल्कशा ॥  

#### ०५
इदं त एकं पर उ त एकं  
तृतीयेन ज्योतिषा सं विशस्व ।  
संवेशने तन्वश् चारुर् एधि  
प्रियो देवानां परमे सधस्थे ॥  

#### ०६
उत् तिष्ठ प्रेहि प्र द्रव-  
-ओकः कृणुष्व सलिले सधस्थे ।  
तत्र त्वं पितृभिः संविदानः  
सं सोमेन मदस्व सं स्वधाभिः ॥  

#### ०७
प्र च्यवस्व तन्वः सं भरस्व  
मा ते गात्रं वि हायि मो शरीरम् ।  
मनो निविष्टमम् अनु सं प्र विशस्व  
यत्र भूमेर् जुषसे तत्र गच्छ ॥  

#### ०८
वर्चसा मां पितरः सोम्यासो  
अञ्जन्तु देवा मध्वा घृतेन ।  
चक्षुषो मा प्रतरं तारयन्तो  
जरसे मा जरदष्टिं वर्धयन्तु ॥  

#### ०९
वर्चसा मां सम् अनक्त्य् अग्निर्  
मेधां मे विष्णुर् न्य् अनक्त्य् आसनि । +++(Bhatt. meṃ)+++  
रयिं मे विश्वे नि यच्छन्तु देवाः  
शुद्धा आपः पवनैर् मा पूनन्तु ॥  

#### १०
मित्रावरुणा परि माम् अधाताम्  
आदित्या मा स्वरवो वर्धयन्तु ।  
वर्चो म इन्द्रो न्य् अनक्तु हस्तयोर्  
जरदष्टिं मा सविता कृणोतु ॥  

### ०७०

#### ०१
यो ममार प्रथमो मर्त्यानां  
यः प्रेयाय प्रथमो लोकम् एतम् ।  
वैवस्वतं संगमनं जनानां  
यमं राजानं हविषा दुवस्य ॥  

#### ०२
परा यात पितर आ च यात- +++(Bhatt. yāta ayaṃ (without sandhi))+++  
-अयं वो यज्ञो मध्वा समक्तः ।  
दत्तो अस्मभ्यं द्रविणेह भद्रा  
रयिं च नः सर्ववीरं दधात ॥  

#### ०३
कण्वः कक्षीवान् पुरुमीढो अगस्त्यः  
श्यावाश्वः सोभर्य् अर्चनानाः । +++(Bhatt. śyāvāśva(ḥ))+++  
विश्वामित्रो ऽयं जमदग्निर् वसिष्ठो  
ऽवन्तु नः कश्यपो वामदेवः ॥  

#### ०४
विश्वामित्र जमदग्ने वसिष्ठ  
भरद्वाज गोतम वामदेव ।  
शर्दिर् नो अत्रिर् अग्रभीन् नमोभिः  
सुशंसासः पितरो मृडाता नः ॥  

#### ०५
कस्ये मृजाना अति यन्ति रिप्रम्  
आयुर् दधानाः पितरं नवीयः ।  
आप्यायमानाः प्रजया धनेन  
शुद्धा भवन्तः शुचयः पावकाः ॥ +++(Bhatt. śudvā (misprint?))+++  

#### ०६
यद् वो रुद्रं पितरः सोम्यं च +++(read mudraṃ with ŚS)+++  
तेनो सचध्वं स्वयशसो हि भूत ।  
ते अर्वाणः कवय आ शृणोत  
सुविदत्रा विदथे हूयमानाः ॥  

#### ०७
ये अत्रयो अङ्गिरसो नवग्वा  
इष्टावन्तो रातिषाचो दधानाः ।  
दक्षिणावन्तः सुकृतो य उ स्थ- +++(Bhatt. sthā āsadyā-)+++  
-आसद्यास्मिन् बर्हिषि मादयध्वम् ॥  

#### ०८
अधा यथा नः पितरः परासः  
प्रत्नासो अग्न ऋतम् आशुषाणाः ।  
शुचीद् अयन् दीधितिम् उक्थशसः  
क्षामा भिन्दन्तो अरुणीर् उप ब्रुवन् ॥  

#### ०९
सुकर्माणः सुरुचो देवयन्तो  
अयो न देवा जनिमा धमन्तः ।  
शुचन्तो अग्निं ववृधन्त इन्द्रम्  
उर्वीं गव्यां बर्हिषदं नो अक्रन् ॥  

#### १०
आ यूथेव क्षुमति पश्वो अख्यद्  
देवानां यज् जनिमान्त्य् उग्रः ।  
मार्तानां चिद् उर्वशीर् अकृप्रन्  
वृधे चिद् अर्य उपरस्यायोः ॥ +++(Bhatt. nṛdhe cid)+++  

### ०७१

#### ०१
अकर्म ते स्वपसो अभूम  
र्तम् अजस्रन्न् उषसो विभातीः ।  
विश्वं तद् भद्रं यद् वहन्ति देवा  
बृहद् वदेम विदथे सुवीराः ॥  

#### ०२
इन्द्रो मा मरुत्वान् प्राच्या दिशः पातु  
बाहुच्युता पृथिवी द्याम् इवोपरि ।  
लोककृतः पथिकृतो यजामहे  
ये देवानां घृतभागा इह स्थ ॥  

#### ०३
धाता मा निरृत्या दक्षिणाया दिशः (…) ॥ +++(see stanza 2)+++  

#### ०४
अदितिर् मादित्यैः प्रतीच्या दिशः (…) ॥ +++(see stanza 2)+++  

#### ०५
आदित्यो मा विश्वैर् देवैर् उदीच्या दिशः पातु  
बाहुच्युता पृथिवी द्याम् इवोपरि ।  
(…) ॥ +++(see 2cd)+++  

#### ०६
धर्ता घ त्वा धरुणो धारयात्य्  
ऊर्ध्वं भानुं सविता द्याम् इवोपरि ।  
लोककृतः पथिकृतो यजामहे  
ये देवानां घृतभागा इह स्थ ॥  

#### ०७
प्राच्यां त्वा दिशि पुरा संवृतः स्वदायाम् आ दधामि +++(Bhatt. saṃvṛta(ḥ))+++  
बाहुच्युता पृथिवी द्याम् इवोपरि ।  
(…) ॥ +++(see 6cd)+++  

#### ०८
दक्षिणायां त्वा दिशि (…) ॥ +++(see 7abcd)+++  

#### ०९
प्रतीच्यां त्वा दिशि (…) ॥ +++(see 7abcd)+++  

#### १०
उदीच्यां त्वा दिशि (…) ॥ +++(see 7abcd)+++  

### ०७२


#### ०१
ध्रुवायां त्वा दिशि (…) ॥ +++(see 18.71.7abcd)+++  

#### ०२
ऊर्ध्वायां त्वा दिशि पुरा संवृतः स्वधायाम् आ दधामि +++(Bhatt. saṃvṛta(ḥ))+++  
बाहुच्युता पृथिवी द्याम् इवोपरि ।  
लोककृतः पथिकृतो यजामहे  
ये देवानां घृतभागा इहा स्थ ॥  

#### ०३
ध्रुवो ऽसि ॥  

#### ०४
धरुणो ऽसि ॥  

#### ०५
वंसगो ऽसि ॥  

#### ०६
उदपूर् असि ॥  

#### ०७
घृतपूर् असि ॥  

#### ०८
मधुपूर् असि ॥  

#### ०९
वातपूर् असि ॥  

### ०७३

#### ०१
इतश् चामुतश् चावतं  
यमे इव यतमाने यद् ऐतम् ।  
प्र वां भरन् मानुषी देवयन्त ॥ +++(Bhatt. mānuṣī(ḥ?) devayanta(ntyaḥ?))+++  

#### ०२
आ सीदतं स्वम् उलोकं विदाने  
स्वासस्थे भवतम् इन्दवे नः ।  
युजे वां ब्रह्म पूर्व्यं नमोभिर्  
वि श्लोक एति पथ्येव सूरेः ॥  

#### ०३
शृण्वन्तु विश्वे अमृतस्य पुत्रा  
आ ये धामानि दिव्यानि तस्थुः ।  
त्रीणि पदानि रुपो अन्व् अरोहं  
चतुष्पदीम् अन्व् एमि व्रतेन ॥  

#### ०४
अक्षरेण प्रति मिम एताम्  
ऋतस्य नाभाव् अधि सं पूनामि ।  
देवेभ्यः कम् अवृणीत मृत्युं  
प्रजायै कम् अमृतं नावृणीत ॥  

#### ०५
बृहस्पतिं यज्ञाꣳ अकृण्वत र्षिं  
प्रियां यमस् तन्वं प्रा रिरेख ।  
त्वम् अग्न ईडितो जातवेदो  
अवाड् ढव्यानी सुरभीणि कृत्वी ।  
प्रादाः पितृभ्यः स्वधया ते अक्षन्न्  
अद्धि त्वं देव प्रयता हवींषि ॥ +++(Bhatt. adhi tvaṃ)+++  

#### ०६
आसीनासो अरुणीनाम् उपस्थे  
रयिं धत्त दाशुषे मर्त्याय ।  
पुत्रेभ्यः पितरस् तस्य वस्वः  
प्र यच्छत त इहोर्जं दधात ॥  

#### ०७
अग्निष्वत्ताः पितर एह गच्छत  
सदःसदः सदत सुप्रणीतयः ।  
अत्ता हवींषि प्रयतानि बर्हिषि  
रयिं च नः सर्ववीरं दधात ॥  

#### ०८
उपहूताः पितरः सोम्यासो  
बर्हिष्व् एषु निधिषु प्रियेषु ।  
त आ गमन्तु त इह श्रुवन्त्व्  
अधि ब्रुवन्तु ते ऽवन्त्व् अस्मान् ॥  

#### ०९
ये नः पूर्वे पितरः सोम्यासो +++(Bhatt. na(ḥ))+++  
अनूहिरे सोमपीथं वसिस्थाः ।  
तेभिर् यमः संरराणो हवींष्य्  
उशन्न् उशद्भिः प्रतिकामम् अत्तु ॥ +++(Bhatt. aktu)+++  

#### १०
ये तातृषुर् देवत्रा जीहमाना  
होत्राविद स्तोमतष्टासो अर्कैः ।  
आग्ने याहि सुविदत्र्येभिर् अर्वाक्  
सत्यैः कव्यैः पितृभिर् घर्मसद्भिः ॥  

### ०७४

#### ०१
ये सत्यासो हविरदो हविष्या  
इन्द्रेण देवैः सरथं दधानाः ।  
आग्ने याहि सहस्रं देववन्दैः  
परैः पूर्वैः पितृभिर् घर्मसद्भिः ॥  

#### ०२
उप सर्प मातरं भूमिम् एताम्  
उरुव्यचसं पृथिवीं सुशेवाम् ।  
ऊर्णम्रदाः पृथिवी दक्षिणावत  
एषा त्वा पातु निरृतेर् उपस्थात् ॥  

#### ०३
उच् छ्वञ्चस्व पृथिवि मा नि बाधथाः  
सूपायनास्मै भव सूपवञ्चना ।  
माता पुत्रं यथा सिचा-  
-अभ्य् एनं भूम ऊर्णुहि ॥  

#### ०४
उच्छ्वञ्चमाना पृथिवी सु तिष्ठतु  
सहस्रं मित उप हि श्रयन्ताम् ।  
ते गृहासो घृतश्चुतः स्योना  
विश्वाहास्मै शरणाः सन्त्व् अत्र ॥  

#### ०५
उत् ते स्तभ्नाति पृथिवीं त्वत् परि-  
-इमं लोकं विदधन् मो अहर्षम् ।  
एतां स्थूणां पितरो धारयन्त्व्  
अत्रा यमः सदना ते कृणोतु ॥  

#### ०६
अथर्वा पूर्णं चमसं  
यम् इन्द्रायाबिभर् वाजिनीवते ।  
तस्मिन् कृणोतु सुकृतस्य लोकं  
तस्मिन्न् इन्दुः पवते विश्वदानीम् ॥  

#### ०७
अमुम् अग्ने चमसं मा वि जिज्ञरः +++(Bhatt. (⟨ jihvaraḥ))+++  
प्रियो देवानाम् उप सोम्यानाम् ।  
एष यश् चमसो देवपानस्  
तस्मिन्न् एवा अमृता मादयन्ते ॥  

#### ०८
यत् ते कृष्णः शकुन आतुतोद  
पिपीलः सर्प उत वा श्वापदः ।  
अग्निष् टद् विश्वाद् आ पृणातु विद्वान्  
सोमश् चा यो ब्राह्मणाꣳ आविवेश ॥  

#### ०९
पयस्वतीर् ओषधयः  
पयस्वान् मामकं वचः ।  
अथो पयस्वद् यत् पयस्  
तेन मा सह जिन्वथ ॥  

#### १०
इमा नरीत्य् एका ॥ +++(PS 17.47.1 is repeated)+++  

### ०७५

#### ०१
सं गच्छस्व पितृभिः सं यमेन- +++(Bhatt. pitṛmiḥ (misprint))+++  
-इष्टापूर्तेन परमे व्योमन् ।  
हित्वावद्यं पुनर् अस्तम् एहि +++(Bhatt. hitvā vāvadyaṃ)+++  
सं गच्छस्व तन्वा सुवर्चाः ॥  

#### ०२
ये अग्निदग्धा ये ऽनग्निदग्धा  
मध्ये दिवः स्वधया मादयन्ते । +++(Bhatt. divaḥ(ḥ))+++  
तेभ्यः स्वराड् असुनीतिम् एतां  
यथावशं तन्वं कल्पयाति ॥  

#### ०३
आ रभस्व जातवेदस्  
तेजस्वद् धरो अस्तु ते । +++(Bhatt. tejasva(d))+++  
शरीरम् अस्य सं दह- +++(Bhatt.daha athainaṃ (without sandhi))+++  
-अथैनं धेहि सुकृताम् उलोके ॥  

#### ०४
पुनर् देहि वनस्पते  
य एष निहितस् त्वयि ।  
यथा यमसादन  
आसातै विदथा वदन् ॥ +++(Bhatt. āsatai)+++  

#### ०५
शं ते निहारो भवतु  
शं ते पृष्ठाव शीयताम् ।  
शीतिके शीतिकावत्य्  
अह्लादके ह्लादकावति ।  
मण्डूक्याप्सु सं भव  
इमं स्व् अग्निं शमय ॥  

#### ०६
विवस्वान् नो ऽभयं कृणोतु  
परैतु मृत्युर् अमृतं न ऐतु ।  
इह मे वीरा बहवो भवन्त्व्  
अश्वावद् गोमन् मय्य् अस्तु पुष्टम् ॥  

#### ०७
विवस्वान् नो ऽमृतत्वे दधातु  
यः सुत्रामा जीरदानुः सुदानुः ।  
इमान् रक्षः पुरुषान् आ जरिम्णो +++(Bhatt. jarimṇostā)+++  
मो ष्व् एषाम् असवो यमं गुः ॥  

#### ०८
यो दध्रे अन्तरिक्षेण मह्ना  
पितॄणां कविः प्रमतिर् मतीनाम् ।  
तम् अर्चत विश्वमित्रा हविर्भिः  
स नो यमः प्रतरं जीवसे धात् ॥  

#### ०९
आ रोहत दिवम् उत्तमाम्  
ऋषयो मा बिभीतन ।  
सोमपाः सोमपायिन +++(Bhatt. somapāyinaḥ)+++  
इदं वः क्रियते हविर्  
अगन्म ज्योतिर् उत्तमम् ॥  

#### १०
प्र केतुन बृहता भात्य् अग्निर्  
आ रोदसी वृषभो रोरवीति ।  
दिवश् चिद् अन्ताꣳ उपमाꣳ उद् आनड्  
अपाम् उपस्थे महिषो ववर्ध ॥  

#### ११
नाके सुपर्णम् उप यत् पतन्तं  
हृदा वेनन्तो अभ्यचक्षत त्वा ।  
हिरण्यपक्षं वरुणस्य दूतं  
यमस्य योनौ शकुनं भुरण्यम् ॥  

#### १२
इन्द्र क्रतुं न आ भर  
पिता पुत्रेभ्यो यथा ।  
शिक्षा णो अस्मिन् पुरुहूत वाजिनि  
जीवा ज्योतिर् अशीमहि ॥  

#### १३
ये ते पूर्व इत्य् एका ॥ +++(PS 8.19.5 is repeated)+++  



### ०७६

#### ०१
आ रोहत जनित्रीं जातवेदसः  
पितृयानैः सं व आ रोहयामि ।  
अवाड् ढ्व्येषिता हव्यवाह  
ईजानं युक्ताः सुकृतं धत्त लोके ॥  

#### ०२
देवा यज्ञम् ऋतवः कल्पयन्ति  
हविः पुरोडाशां स्रुचो यज्ञ आयुधानि ।  
तेभिर् याहि पथिभिर् देवयानैर्  
यैर् ईजानाः स्वर्गं यन्ति लोकम् ॥  

#### ०३
ऋतस्य पन्थाम् अनु पश्य साध्व्  
अङ्गिरसः सुकृतो येन यन्ति  
व्रध्नस्य विष्टप्य् अधि वि क्रमस्व  
यत्रादित्या अमृतम् ईक्षयन्ति ॥  

#### ०४
त्रयः सुपर्णा उपरस्यासखायू  
नाकस्य पृष्ठे अधि विष्टपि श्रिताः ।  
स्वर्गा लोका अमृतेन विष्टा +++(Bhatt. viṣṭā(ḥ))+++  
कामंकामं यजमानाय दुह्राम् ॥  

#### ०५
जुहूर् दाधार द्याम् उपहृद् अन्तरिक्षं  
ध्रुवां दाधार पृथिवीं प्रतिष्ठाम् ।  
प्रतिमा लोकानां घृतपृष्ठा प्रपीनां +++(Bhatt. ghṛtapṛṣṭhā(ḥ))+++  
स्वधाम् ऊर्जं यजमानाय दुह्राम् ॥  

#### ०६
ध्रुव आ रोह पृथिवीं विश्ववेदसम्  
अन्तरिक्षम् उपहृद् आ क्रमस्व ।  
जुहु द्यां गच्छ यजमानेन साकं  
स्रुवेन वत्सेन दिशः प्रपीनाः  
सर्वा धुक्षा अहृणीयमानाः ॥  

#### ०७
तीर्थैस् तरन्ति प्रवतो महीर् अनु  
यज्ञकृतः सुकृतो येन यन्ति ।  
अत्राभजं यजमानाय लोकं  
दिशो भूतानि मयि कल्पयन्त ॥ +++(Bhatt. kalpayanta(ḥ))+++  

#### ०८
अङ्गिरसाम् अयनं पूर्वो अग्निर्  
आदित्यानाम् अयनं गार्हपत्यो  
दक्षिणानाम् अयनं दक्षिणाग्निः ।  
पद्मानम् अग्नेर् विहितस्य ब्राह्मणा  
समङ्गः सर्व उप याहि शग्मम् ॥  

#### ०९
पूर्वो अग्निस् त्वा तपतु शं पुरस्ताच्  
छं पश्चात् तपतु गार्हपत्यः ।  
दक्षिणाग्निस् तपतु शर्म वर्म-  
-उत्तरतो मध्यतो अन्तरिक्षाद्  
दिशोदिशो अग्ने परि पाहि घोरात् ॥  

#### १०
यूयम् अग्ने शन्तमाभिस् तनूभिर्  
ईजानो अभि लोकं स्वर्गम् ।  
अश्व भूत्वा पृष्टिवाहो वहाथ  
यत्र देवैः सधमादं मदन्ति ॥  

### ०७७

#### ०१
शम् अग्ने पश्चात् तप शं पुरस्ताच्  
छम् अधरात् तप जातवेदः ।  
एकस् त्रेधा विहितो जातवेदः  
सम्यङ् एनं दक्षिणाग्निः ॥  

#### ०२
पद्मानम् अग्नेर् विहितस्य ब्रह्मणा  
समङ्गनं धेहि सुकृताम् उलोकम् ।  
तम् अग्नयः समिद्धा आ भरन्तां +++(Bhatt. samidhā)+++  
प्रजापत्यं मेध्यं जातवेदसः ।  
शृतं कृण्वन्त इह मा वि चक्षणन् ॥ +++(Bhatt. cakṣaṇaṃ (⟨ ṇan*))+++  

#### ०३
यज्ञ एति विततः कल्पमान  
ईजानो अभि लोकं स्वर्गम् ।  
तम् अग्नयः सर्वहुतं जुषन्तां  
तम् अस्मिं देवा जानतां भागधेयम् ॥  

#### ०४
ईजानश् चित्तम् आरुक्षद् अग्निं  
नाकस्य पृष्ठं दिवम् उत्पतिष्यन् ।  
तस्मै प्र भातु नभसो ज्योतिषीमान्  
स्वर्गः पन्था वितरो देवयानः ॥  

#### ०५
अग्निर् होताध्वर्युष् टे बृहस्पतिर्  
इन्द्रो ब्रह्मा दक्षिणतस् ते अस्तु ।  
हुतो ऽयं संस्थितो यज्ञ एतु  
यत्र पूर्वम् अयनं हुतानाम् ॥  

#### ०६
अपूपवान् क्षीरवांश् चरुर् एह सीदतु-  
-उत्तभ्नुवन् पृथिवीं द्याम् इवोपरि ।  
लोककृतः पथिकृतो यजामहे  
ये देवानां घृतभागा इह स्थ ॥  

#### ०७
अपूपवान् द्रप्सवांश् चरुर् एह (…) ॥ +++(see 6abcd)+++  

#### ०८
अपूपवान् दधिवांश् चरुर् एह (…) ॥ +++(see 6abcd)+++  

#### ०९
अपूपवान् घृतवांश् चरुर् एह (…) ॥ +++(see 6abcd)+++  

#### १०
अपूपवान् मांसवांश् चरुर् एह (…) ॥ +++(see 6abcd)+++  

### ०७८
#### ०१
अपूपवान् मधुवांश् चरुर् एह (…) ॥ +++(see 18.77,6abcd)+++  
#### ०२
अपूपवान् अन्नवांश् चरुर् एह (…) ॥ +++(see 18.77,6abcd)+++  
#### ०३
अपूपवान् रसवांश् चरुर् एह (…) ॥ +++(see 18.77,6abcd)+++  
#### ०४
अपूपवान् ऊर्जावांश् चरुर् एह (…) ॥ +++(see 18.77,6abcd)+++  

#### ०५
अपूपवान् यववांश् चरुर् एह सीदतु-  
-उत्तभ्नुवन् पृथिवीं द्याम् इवोपरि ।  
लोककृतः पथिकृतो यजामहे  
ये देवानां घृतभागा इह स्थ ॥  

#### ०६
अपूपपिहितान् कुम्भान्  
यांस् ते देवा अधारयन् ।  
ते ते सन्तु स्वधावन्तो  
मधुमन्तो घृतश्चुतः ॥  

#### ०७
यास् ते धाना अनुकिरामि  
तिलमिश्राः स्वधावतीः ।  
तास् ते सन्तु विभ्वीः प्रभ्वीस् +++(Bhatt. vibhvī(ḥ)+)+++  
तास् ते राजानु मन्यतां  
यमो अक्षितं भूयांसम् ॥  

#### ०८
द्रप्सश् चस्कन्द प्रथमाम् अनु द्याम्  
इमं च योनिम् अनु यश् च पूर्वः ।  
ऋतस्य योनिम् अनु संचरन्तं  
द्रप्सं जुहोम्य् अनु सप्त होत्राः ॥  

#### ०९
शतधारं वायुम् अर्कं स्वर्विदं  
नृचक्षसस् ते अभि चक्षते रयिम् ।  
ये गृणन्ति प्र च यक्षन्ति सर्वदा  
ते दुह्रते दक्षिणां सप्तमातरम् ॥  

#### १०
उत्सन् दुहन्ति कलशं चतुर्बिलं  
मृडां धेनुं मधुमतीं स्वस्तये ।  
ऊर्जं मदन्तीम् अदितिं जनेष्व्  
अग्ने मा हिंसीः परमे व्योमन् ॥  

### ०७९

#### ०१
एतत् ते देवः सविता  
वासो ददातु भर्तवे ।  
तत् त्वं यमस्य राज्ये  
वसानस् तार्प्यं चर ॥ +++(see ŚS 18.4.31; Bhatt. tāryañ)+++  

#### ०२
धाना धेनुर् भवद् वत्सो  
अस्यास् तिलो ऽभवत् ।  
तां त्वं यमस्य राज्ये  
+ऽक्षिताम् उप जीवतात् ॥ +++(Bhatt. akṣitam)+++  

#### ०३
एतास् ते असौ धानाः  
कामदुघा भवन्तु ।  
एनीः श्येनीर् विरूपाः सरूपास्  
तिलवत्सा उप तिष्ठन्तु त्वात् ॥  

#### ०४
एनीर् धाना हरिणीः श्येनीर् आसु  
कृष्णा धाना हरिणीर् धेनवस् ते ।  
तिलवत्सा ऊर्जम् अस्मै दुहाना  
विश्वहा सन्त्व् अनपस्फुरन्तीः ॥ +++(Bhatt. -rantī(ḥ))+++  

#### ०५
वैश्वानरे हविर् इदं जुहोम्य्  
एतं साहस्रं शतधारम् उत्सम् ।  
स बिभरत् पितरं पितामहं  
प्रपितामहान् बिभरत् पिन्वमानः ॥  

#### ०६
उत्सं शतधारम् अक्षितं  
व्यचमानं सलिलस्य पृष्ठे ।  
ऊर्जं दुहानम् अनपस्फुरन्तम्  
उपासतां सुकृतां यत्र लोकः ॥  

#### ०७
इदं कसाम्बु चयनेन चित्तं  
तत् सजाता अव पश्यतेत ।  
मर्त्यो अमृत्युम् अमृतत्व एति  
तस्मै लोकं कृणुत यावत्सबन्धु ॥  

#### ०८
इहैवैधि धनसनिर्  
इह चित्त इहक्रतुः ।  
इहैधि वीरवत्तरो  
वयोधा अपराहितः ॥  

#### ०९
पुत्रान् पौत्रान् अभि तर्पयन्तीर्  
आपो मधुमतीर् इमाः ।  
स्वधां पितृभ्यो अंर्तं दुहाना  
आपो देवीर् उभयांस् तर्पयन्तु ॥  

#### १०
आपो अग्निं प्र हिणुतेमं  
यज्ञं पितरो नो जुषन्ताम् ।  
मासीनाम् ऊर्जम् उप ये सचन्ते  
ते नो रयिं सर्ववीरं नि यच्छान् ॥ +++(Bhatt. ni yacchāt)+++  

### ०८०

#### ०१
सम् इन्धते अमर्त्यं  
हव्यवाहं घृतप्रियम् ।  
स वेद निहितान् निधीन्  
पितॄन् परावतो गतान् ॥  

#### ०२
यं ते मन्थं यं कलम्भं  
यम् ओदनं यन् मासं निपृणामि ते । +++(Bhatt. nipṛṇāma*)+++  
ते ते सन्तु स्वधावन्तो  
मधमन्तो घृतश्चुतः ॥  

#### ०३
सरस्वतीं यां सुकृतो हवन्ते  
दक्षिणा यज्ञम् अभिनक्षमाणाः ।  
सहस्रायोर् मैनान् अत्र परा दा  
दीर्घम् एषाम् आयुष् कृणु विश्वरूपे ॥  

#### ०४
इदं पूर्वम् अपरं नियानं  
येन ते पूर्वे पितरः परेताः ।  
पुरोगवा ये अभिशाचो अस्य +++(Bhatt. abhiśā(⟨ ṣā)co)+++  
ते त्वा वहन्तु सुकृताम् उलोकम् ॥  

#### ०५
पृथिवीं त्वा पृथिव्याम् आ वेशयामि  
देवो नो धाता सवितात्य् आयुः ।  
परापुरैता वसुविद् वो अस्त्व् +++(Bhatt. purī(⟨ rai)tā)+++  
अधा मृतैः पितरः सं भवाथ ॥  

#### ०६
एयम् अगन् दक्षिणा भद्रतो नो  
अनेन दत्ता सुदुघा वयोधाः । +++(Bhatt. vayodhā(ḥ))+++  
यौवने जीवाꣳ अपि पृञ्चती जरा +++(Bhatt. (jarā))+++  
परा पितृभ्य उप सं पराणयात् ॥  

#### ०७
आ प्र च्यवेथाम् अप तं नुदेथां  
यद् वाम् अभिभा अत्रोदुः ।  
अर्वाञ् चावेतम् अघ्न्यौ तद् वशीयो  
दात्रे पितृष्व् इह भोजनौ मम ॥  

#### ०८
इदं पितृभ्यः प्र हरामि बर्हिर्  
जीवं देवेभ्य उत्तरं स्तृणामि ।  
तद् आ रोह पुरुषो मेध्यो भवन्  
प्रति त्व जानन्तु पितरः परेतम् ॥  

#### ०९
एवं बर्हिर् असदो मेध्यो भवन्  
प्रति त्व जानन्तु पितरः परेतम् ।  
यथापरु तन्वं सं भरस्व  
गात्राणि ते ब्रह्मणा कल्पयामि ॥  

#### १०
पर्णो राजापिधानं चरूणाम्  
ऊर्जो बलं सह ओजो न आगन् ।  
आयुर् जीवेभ्यो विदधद्  
दीर्घयुत्वाय शतशारदाय ॥  

### ०८१

#### ०१
ऊर्जो भागो य इदं यजानाम्  
अश्मान्नानाम् अधिपतिर् बभूव ।  
तम् अर्चत विश्वमित्रा हविर्भिः  
स नो यमः प्रतरं जीवसे धात् ॥  

#### ०२
यथा यमाय हर्म्यम्  
अवपन् पञ्च मानवाः ।  
एवा वपामि हर्म्यं +++(Bhatt. vapāpāmi (vapāmi?))+++  
यथा मे भूरयो ऽसथ ॥  

#### ०३
इदं हिरण्यं बिभृहि  
यत् ते पिताबिभः पुरा ।  
स्वर्गं यतः पितुर् हस्तं  
निर् मृड्ढी दक्षिणम् ॥  

#### ०४
ये जीवा ये च मृता  
ये जाता ये च यज्ञियाः ।  
तेभ्यो घृतस्य कुल्यैतु  
शतधारा व्य् उन्दती ॥  

#### ०५
वृषा मतीनां पवते विचक्षणः  
सूरो अह्नां प्रतरीतोषसां दिवः ।  
प्राणः सिन्धूनां कलशाꣳ अचिक्रदद् +++(Bhatt. kalaśāṃ)+++  
इन्द्रहार्दिवम् आविशन् मनीषया ॥  

#### ०६
त्वेषस् ते धूमा ऊर्णोति  
दिवि षं छुक आततः ।  
सूरो न हि द्यता त्वां  
कृपा पावक रोचसे ॥  

#### ०७
प्र वा एतीन्दुर् इन्द्रस्य निष्कृतिं  
सखा सख्युर् न प्र मिनाति सङ्गिरम् ।  
मर्य इव योषाः सम् अर्षते  
सोमः कलशे शतयामना पथा ॥  

#### ०८
आ यत पितरः सोम्यासो  
गम्भीरेभिः पथिभिः पितृयाणैः । +++(Bhatt. gabhbhīrebhiḥ, misprint)+++  
प्रजाम् अस्मभ्यं दधतो रयिं च  
दीर्घायुत्वाय शतशारदाय ॥  

#### ०९
परा यात पितरः सोम्यासो  
गम्भीरेभिः पथिभिः पितृयाणैः ।  
अधा मासि पुनर् आ यात नो गृहं +++(Bhatt. panar, misprint)+++  
हविर् अन्नं सुप्रजसः सुवीराः ॥  

#### १०
अक्षन्न् अमीमदन्त-  
-अव प्रिया अधूषत ।  
अस्तोषत स्वभानवः  
परेत पितरो गृहान् ॥  

### ०८२

#### ०१
यद् वो अग्निर् अजहाद् एकम् अङ्गं  
पितृलोकं गमयं जातवेदाः ।  
तद् व एतत् पुनर् आ वेशयामि  
साङ्गाः सर्वे पितरो मादयध्वम् ॥  

#### ०२
असौ हा इह ते मनः ।  
कपुत्सलम् इव जामयो  
ऽभ्य् एनं भूम ऊर्णूहि ॥  

#### ०३
रमध्वं मा बिभीतना  
अस्मिन् गोष्ठे करीषिणः ।  
ऊर्जं दधानाः सकृतः शचिव्रता +++(Bhatt. dadhānā(ḥ))+++  
गृहा जीवन्त उप वः सदेम ॥  

#### ०४
ऊर्जं मे देवा अदधुर्  
ऊर्जं मनुष्या उत ।  
ऊर्जं पितृभ्य आहार्षम्  
ऊर्जस्वन्तो गृहा मम ॥  

#### ०५
पयो मे देवा अदधुः  
पयो मनुष्या उत ।  
पयः पितृभ्य आहर्षं  
पयस्वन्तो गृहा मम ॥  

#### ०६
उद् उत्तमं वरुण पाशम् अस्मद्  
अवाधमं वि मध्यमं श्रथाय ।  
अथादित्य व्रते वयं तव-  
-अनागसो ऽदितये स्याम ॥  

#### ०७
ये ते शतं वरुण ये सहस्रं  
यज्ञियाः पाशा वितता महान्तः ।  
तेभ्यो अस्मान् वरुणः सोम इन्द्रो  
विश्वे मुञ्चन्तु मरुतः स्वर्काः ॥  

#### ०८
प्रास्मत् पाशान् वरुण मुञ्च सर्वान् +++(Bhatt. pāśāṃ … sarvāṃ)+++  
यैः सममे बध्यते यैर् व्यामे ।  
अथ जीवेम शरदः शतानि  
त्वाय राजन् गुपितो रक्षमाणः ॥  

#### ०९
अव ते हेड ईमहे नमोभिर्  
अव यज्ञेभिर् ईमहे हविर्भिः ।  
(…)यद् अस्मद् वरुण प्रचेतो  
राजन्न् एनांसि शिश्रथः कृतानि ॥  

#### १०
चन्द्रमा अप्स्व् अन्तर् आ  
सुपर्णो धावते दिवि ।  
न वो हिरण्यनेमयः  
पदं विन्दन्ति विद्युतो  
वित्तं मे अस्य रोदसी ॥  



## १९

### ००१

#### ०१
दोषो गाय बृहद् गाय  
द्युमद् गायाथर्वण ।  
स्तुहि देवं सवितारम् ॥  

#### ०२
तम् उ स्तुह्य् अन्तःसिन्धुं  
सूनुं सत्यस्य युवानम् ।  
अद्रोघवाचं सुशेवम् ॥  

#### ०३
स घा नो देवः सविता-  
-आसाविषद् वसुपतिर् वसूनि ।  
उभे सुष्टुती सुगातुम् ॥  

#### ०४
इन्द्राय सोमम् ऋत्विजः  
सुनोतना च धावत ।  
स्तोतुर् यो हवं शृणवद् धवं च नः ॥  

#### ०५
सुनोता सोमपाव्ने  
सोमम् इन्द्राय वज्रिणे ।  
युवा जेतेशानः स पुरुष्टुतः ॥  

#### ०६
आ त्वा विशन्त्व् इन्दवो  
वयो न वृक्षम् अन्धसः । +++(Bhatt. andhasā)+++  
विरप्शिन् वि मृधो जहि रक्षस्विनीः ॥  

#### ०७
आरे असाव् अस्मद् अस्तु  
हेतिर् देवासो असत् ।  
आरे मर्तानाम् अशस्तिः ॥  

#### ०८
सखैव नो रातिर् अस्तु  
सखेन्द्रः सखा सविता ।  
सखा भगः सत्यधर्मा नो अस्तु ॥  

#### ०९
अभि नो देवीर् अवसा  
महाशर्मणा नृपत्नीः ।  
अच्छिन्नपत्राः सचन्ताम् ॥  

#### १०
ईडे अग्निं भवं सर्वं रक्ष उब्जद्  
अहिं बलासम् उत सेदिम् उग्राम् ।  
आरे अस्मद् अदिते दैव्यं भयं  
सुवीर्यं मरुतः शर्म यच्छत ॥  

#### ११
ईडे द्यावापृथिवी पर्वताꣳ अपः  
स्वः सूर्यम् उर्व् अन्तरिक्षम् ।  
वनस्पतीन् ओषधीर् गा उत र्च  
ऋतस्य नः पतयो मृडयन्तु ॥  

#### १२
हुवे विष्णुं पूषणं ब्रह्मणस्पतिं  
भगं नु शंसं सवितारम् ऊतये ।  
इह सोमो वरुणो वायुर् अग्निर्  
भग उग्रा अवसे नो गमन्तु ॥  

#### १३
पातं न इन्द्रापूषणा  
वरुणः पान्तु मरुतः ।  
अपां नपात् सिन्धवः सप्त पातन  
पातु विष्णुर् उत द्यौः ॥  

#### १४
पातां नो द्यावापृथिवी अभिष्टये  
पातु ग्रावा पातु सोमो नो अंहसः ।  
पातु नो देवी सुहवा सरस्वती  
पात्व् अग्निर् ये शिवा अस्य पायवः ॥  

#### १५
पातां नो देवाश्विना सुदंससा-  
-उषासानक्तोत न उरुष्यताम् ।  
अपां नपाद् अविह्रुती कयस्य चिद् +++(Bhatt. tac cid)+++  
देवो मूर्धन्न् अदिते शर्म यच्छ नः ॥ +++(Bhatt. divo)+++  

### ००२

#### ०१
त्वष्टा मे दैव्यं वचः  
पर्जन्यो ब्रह्मणस्पतिः ।  
पुत्रैर् भ्रातृभिर् अदितिर् नु पातु नो  
दुष्टरं त्रामणे शवः ॥  

#### ०२
अंशो भगो वरुणो मित्रो अर्यमा-  
-अदितिः पात्व् अंहसः ।  
अप तस्य द्वेषो गमेद्  
अविह्रुतो यावयाच् छत्रुम् ?अन्ति तम्? ॥  

#### ०३
देव त्वष्टर् वर्धय सर्वतातये  
धिये सम् उ श्रिये प्रावतान् नः ।  
उरुष्या ण उरुतराप्रयुच्छन् +++(Bhatt. urutaraḥ prayucchan)+++  
द्यौष् पितर् यावय दुच्छुनाम् इतः ॥  

#### ०४
ये नो वचोभिर् उत दंसनाभिस्  
तन्वं सोम परितापयन्ते ।  
नीचैस् तान् वृश्च न यथा विरुक्षन्  
मा ते दृशन् सूर्यम् उच्चरन्तम् ॥  

#### ०५
त्वयेष्वा त्वया सोम धन्वना +++(Bhatt. tvayeṣṭā, dhanvinā)+++  
त्वया मुष्टिघ्ना शाशद्महे वयम् ।  
त्वं तान् वृश्च य इदं न ?आदृशाकरन्? +++(Bhatt. karaṃ)+++  
हनाम दण्डैर् उत दंसनाभिः ॥  

#### ०६
पदेन तान् पदन्यो नयन्तु  
वधैर् एनान् पितरो दंसयन्तु ।  
यथा न जीवात् कतमश् चनैषाम् ॥  

#### ०७
येन सोमादितिः पथा  
मित्रा वा यन्त्य् अद्रुहः ।  
तेना नो ऽविता भुवः ॥ +++(Bhatt. novitā)+++  

#### ०८
यो नः सोम सुशंसिनो  
दुःशंसो अभिदासति ।  
वज्रेणास्य मुखे जहि  
स संपिष्टो अपायति ॥  

#### ०९
यो नः सोमाभिदासति  
सनाभिर् यश् च निष्टियः । +++(Bhatt. niṣṭyaḥ+)+++  
अप तस्य बलं तिर  
महीव द्यौर् वध त्मना ॥  

#### १०
पुनर् अघम् अघकृतम् एतु देवाः  
पुनर् एन एनस्कृतं विजानत् । +++(Bhatt. om. vi)+++  
पुनः पुत्रः पितरम् एतु विद्वान्  
हताम् उत यद् अस्य स्वम् अस्ति ॥  

#### ११
येन चासौ शपति  
येन चैनं शपामसि ।  
उभौ संवृह्य तौ तस्माद् +++(Bhatt. -vṛjya)+++  
अन्तिकाद् धेतिम् अस्यताम् ॥  

#### १२
ये पार्थिवासः शपथा  
य उराव् अन्तरिक्षे ।  
ये वातस्य प्रभर्मणि  
तेभिष् टं वर्तयामसि  
यो ऽस्मान् द्वेष्टि यं वयं द्विष्मः ॥ +++(Bhatt. om. dviṣmaḥ)+++  

#### १३
ये अस्मान् परिसीसृपुः +++(Bhatt. yo 'smān pari sāsṛpaḥ)+++  
कुलीपयानि बिभ्रतः ।  
उद् देवस् तेषां वृश्चत +++(Bhatt. devās)+++  
मूलम् उर्वार्वो यथा ॥  

#### १४
यद् देवा अघधा अघम् +++(Bhatt. yo, -dhām agham)+++  
अन्यस्मिन्न् आ सिसंक्षति । +++(Bhatt. āsisasaṅkṣati)+++  
भारो अघस्य दुःसहः  
प्रत्यक् कर्तारम् ऋच्छतु ॥  

#### १५
पुनर् एवाघधाम् अघं  
द्युम्नम् ?इवैतुर् अर्षतु । +++(Bhatt. nyumnam)+++  
आदित्यादुर्यामहिषा? +++(Bhatt. -duryamāhiṣā)+++  
मही सिन्धोर् इवावनिः ॥  

### ००३

#### ०१
शश्वद् दिद्युत् क्रियमाणा +++(Bhatt. vidyut)+++  
प्रतीची नि हि पप्तत् । +++(Bhatt. na hi paptata)+++  
प्रत्यक् कर्तारम् ऋच्छतु ॥  

#### ०२
शश्वन्तम् इच् छाशदानम्  
अन्यस्मा इषुं दिहानम् । +++(Bhatt. iṣūr)+++  
प्रतीची शरुर् ऋच्छतु ॥  

#### ०३
यद् एतद् भूरि शाशदत्  
प्रतीचीनम् अपोहसे ।  
विषाद् इव विषम् अद्धि तत् ॥  

#### ०४
नमस् ते प्रवतो नपाद्  
यतस् तपः समूहसे ।  
मृडा नस् तनूभ्यश्  
शं नस् तोकेभ्यस् कृधि ॥  

#### ०५
प्रवतो नपान् नमो अस्तु तुभ्यं +++(Bhatt. namo 'stu)+++  
नमस् ते हेतये तपुष्यै ।  
विद्म ते धाम परमं गुहा यत्  
समुद्रे अन्तर् निहितासि नाभिः ॥  

#### ०६
यां त्वा देवा अजनयन्त विश्व  
इषुं कृण्वाना असनाय तृष्वीम् ।  
सा नो मृड विदथे गृणाना  
मित्रस्य च वरुणस्य प्रशिष्टौ ॥  

#### ०७
यूयं नः प्रवतो नपान्  
मरुतः सूर्यत्वचः ।  
शर्म यच्छाथ सप्रथः ॥ +++(Bhatt. saprathā(ḥ))+++  

#### ०८
ममृडता सुषूदता  
मृडा नो अघ्न्याभ्यः ।  
तोकाय तन्वे च ॥ +++(Bhatt. stokāya)+++  

#### ०९
नमस् ते अस्तु विद्युते  
नमस् ते स्तनयित्नवे ।  
नमस् ते अस्त्व् अश्मने  
येना दूडाशे अस्यसि ॥  

#### १०
यो अस्मान् ब्रह्मणस्पते  
ऽदेवो अभिदासति । +++(Bhatt. om. avagraha)+++  
सर्वं तं रीरधासि नः ॥  

#### ११
येभिः सोम साहन्त्य-  
-असुरान् रन्धयासै ।  
तेभिर् नो ऽविता भुवः ॥  

#### १२
यानि देवा असुराणाम्  
ओजांस्य् अवृणीध्वम् ।  
तेभिर् नो अधि वोचत ॥  

#### १३
उद् एनम् उत्तरं नय-  
-अग्ने घृतेभिर् आहुतः ।  
सम् एनं वर्चसा सृज  
देवानां भागधा असत् ॥  

#### १४
इन्द्रेमं प्रतरं कृधि  
सजातानाम् असद् वशी ।  
रायस्पोषेण सं सृज  
प्रजया च बहुं कृधि ॥  

#### १५
यस्य कृण्मो गृहे हविस्  
तम् अग्ने वर्धया त्वम् ।  
तस्मै सोमो अधि ब्रुवद्  
अयं च ब्रह्मणस्पतिः ॥  

### ००४

#### ०१
ऋतावानं वैश्वानरम्  
ऋतस्य ज्योतिषस् पतिम् ।  
अजस्रं घर्मम् ईमहे ॥  

#### ०२
स इदं प्रति पप्रथद्  
यज्ञस्य स्वर् उत्तिरन् ।  
ऋतून् उत् सृजते वशी ॥ +++(Bhatt. ṛtūṃr ut)+++  

#### ०३
अग्निः प्रियेषु धामसु  
कामो भूतस्य भव्यस्य ।  
सम्राड् एको वि राजति ॥  

#### ०४
परि द्याम् इव सूर्यो  
अहीनां जनिम् आगमम् । +++(Bhatt. 'hīnāṃ)+++  
रात्री जगद् इवान्यद् धंसाद्  
अवारीर् इमं विषम् ॥ +++(Bhatt. amaṃ)+++  

#### ०५
यद् ब्रह्मभिर् यद् ऋषिभिर्  
यद् देवैर् उदितं पुरा ।  
यद् भूतं भव्यम् आसन्वत्  
तेन ते वारये विषम् ॥  

#### ०६
मधुनापृक्षि नद्यः  
पर्वता गिरयो मधु ।  
मधु परुष्णी शीपाला  
शम् आस्ने अस्तु शं हृदे ॥ +++(Bhatt. sam, ŚS 6.12.3d śam)+++  

#### ०७
यथेयम् उर्वी पृथिवी  
दाधार विष्ठितं जगत् ।  
एवा ते ध्रियतां गर्भो  
अनु सूतुं सवितवे ॥ +++(Bhatt. sūtaṃ)+++  

#### ०८
(…) +++(see 7a)+++  
दाधारेमान् वनस्पतीन् ।  
(…) ॥ +++(see 7cd)+++  

#### ०९
यथेयम् उर्वी पृथिवी  
दाधार पर्वतान् अपः । +++(Bhatt. parvatām̐)+++  
एवा ते ध्रियतां गर्भो  
अनु सूतुं सुवितवे ॥ +++(Bhatt. sūtaṃ)+++  

#### १०
सस्रुषीस् तद् अपसो  
दिवा नक्तं च सस्रुषीः ।  
वरेण्यक्रतुर् अहम्  
अपो देवीर् उप ब्रुवे ॥  

#### ११
ओक्ता आपः कर्मण्या  
मुञ्चन्त्व् इतः प्रणीतये । +++(Bhatt. praṇītayaḥ)+++  
सद्यो भवन्त्व् एतवे ॥  

#### १२
देवस्य सवितुः सवे  
कर्म कृण्वन्ति मानुषाः ।  
शं नो भवन्त्व् अप ओषधीर् इमाः ॥  

#### १३
शतस्य ते धमनीनां  
सहस्रस्य हिराणाम् ।  
अस्थुर् इन् मध्यमा याः +++(Bhatt. asthur madhyamā)+++  
साकम् अन्ता अरंसत ॥  

#### १४
परि वः सिकतामयीर्  
धनूस् तिरश् चिद् अस्थिरन् ।  
तिष्ठतेलयता सु कम् ॥  

#### १५
अमूर् या यन्ति जामयः  
सर्वा लोहितवाससः ।  
अभ्रातर इव योषास्  
तिष्ठन्ति हतवर्चसः ॥  

#### १६
तिष्ठावरे तिष्ठ पर  
उत त्वं तिष्ठ मध्यमे ।  
कणिष्ठिका च तिष्ठाति +++(Bhatt. tiṣṭhāt)+++  
तिष्ठाद् इद् धमनिर् मही ॥  



### ००५

#### ०१
नमो देववधेभ्यो  
नमो राजवधेभ्यः ।  
अथो ये विश्यानां वधास्  
तेभ्यो मृत्यो नमांसि ते ॥  

#### ०२
नमस् ते अधिवाकाय  
परावाकाय ते नमः ।  
सुमत्यै मृत्यो ते नमो  
दुर्मत्यै त इदं नमः ॥  

#### ०३
नमस् ते यातुधानेभ्यो  
नमस् ते भेषजेभ्यः ।  
मूलेभ्यो मृत्यो ते नमो  
ब्राह्मणेभ्य इदं नमः ॥  

#### ०४
नव च या नवतिश् च  
संयन्ति मन्या अभि ।  
इतस् ताः सर्वा नश्यन्तु  
वाका अपचिताम् इव ॥  

#### ०५
सप्त च याः सप्ततिश् च  
संयन्ति स्कन्ध्या अभि ।  
(इतस् ताः सर्वा नश्यन्तु  
वाका अपचिताम् इव) ॥  

#### ०६
पञ्च च याः पञ्चाशच् च +++(Bhatt. ya yāḥ, misprint)+++  
संयन्ति ग्रैव्या अभि ।  
इतस् ताः सर्वा नश्यन्तु  
वाका अपचिताम् इव ॥  

#### ०७
आवयो अनावयो  
रसस् त उग्र आवयो ।  
आ ते करम्भम् अदीमहि +++(Bhatt. aśīmahi)+++  
स हि न त्वम् असि यस्  
त्वम् आत्मानम् आवयः ॥  

#### ०८
बभ्रुश् च बभ्रुकर्णश् च  
नीलाकलशाला ।  
शवःपश्य ॥  

#### ०९
तौविलिके ऽवेलया- +++(Bhatt. tauvilikevelayā)+++  
-अवायम् ऐलव ऐलयीत् ।  
इह स्वाम् आहुतिं  
जुषाणो मनसा स्वाहा ॥  

#### १०
स्वाहा मनसा यद् इदं कृणोमि  
यस्यास् त आसञ् जुहोमि घोरे ।  
एषां बद्धानाम् अवसर्जनाय कम् ॥  

#### ११
भूमिर् इति त्वाभिप्रमन्वते जना  
निरृतिर् इति त्वाहं परि वेद विश्वतः ।  
भूते हविष्मत्य् अस्य् एष ते भगस्  
तेन ते विधेयं स्वाहा ॥  

#### १२
एवो ष्व् अस्मत् त्वं निरृते विश्ववारे  
अयस्मयान् प्र मुमुग्धि पाशान् ।  
यमेन त्वं यम्या संविदाना +++(Bhatt. saṃvidāno)+++  
यो अस्मान् द्वेष्टि यं वयं द्विष्मस् +++(Bhatt. yo 'smān)+++  
तस्मिन् तान् पाशान् प्रति मुञ्च सर्वान् ॥  

#### १३
उत्तमो अस्य् ओषधीनां  
तव वृक्षा उपस्तयः ।  
उपस्तिर् अस्माकं भूयाद्  
यो ऽस्माꣳ अभिदासति ॥  

#### १४
सबन्धुश् चासबन्धुश् च  
यो ऽस्माꣳ अभिदासति ।  
सबन्धून् सर्वांस् तीर्त्वा-  
-अहं भूयासम् उत्तमः ॥  

#### १५
यथा सोम ओषधीनाम्  
उत्तमं हविर् उच्यते ।  
एवा त्वम् इव वृक्षाणाम्  
अहं भूयासम् उत्तमः ॥  

### ००६


#### ०१
वरुणो वारया इत्य् एका ॥  

#### ०२
इन्द्रस्य वचसा वयं  
मित्रस्य वरुणस्य च ।  
देवानां सर्वेषां वाचा  
यक्ष्मं ते वारयामहे ॥  

#### ०३
यथा वृत्र इमा आपस्  
तस्तम्भ विश्वधा यतीः ।  
एवा ते अग्निना यक्ष्मं  
वैश्वानरेण वारये ॥  

#### ०४
ध्रुवं ध्रुवेण हविषा-  
-अभि सोमं मृशामसि । +++(Bhatt. viśāmasi)+++  
अत्रा त इन्द्रः केवलीर्  
विशो बलिहृतस् करत् ॥  

#### ०५
आ त्वाहार्षम् अन्तर् अभूर्  
ध्रुवस् तिष्ठाविचाचलत् ।  
विशस् त्वा सर्वा आ यन्तु  
मा त्वद् राष्ट्रम् अधि भ्रशत् ॥  

#### ०६
इहैवैधि माप च्योष्ठाः  
पर्वत इवाविचाचलत् । +++(Bhatt. ivāvicācaliḥ)+++  
इन्द्रेह ध्रुवस् तिष्ठ-  
-इह राष्ट्रं नि धारय ॥  

#### ०७
इन्द्र एतम् अदीधरद्  
ध्रुवं ध्रुवेण हविषा ।  
तस्मै सोमो अधि ब्रुवद्  
अयं च ब्रह्मणस्पतिः ॥  

#### ०८
ध्रुवं ते देवः सविता  
ध्रुवं देवो बृहस्पतिः ।  
ध्रुवं त इन्द्रश् चाग्निश् च  
राष्ट्रं धारयतां ध्रुवम् ॥  

#### ०९
ध्रुवा द्यौर् ध्रुवा पृथिवी  
समुद्राः पर्वता ध्रुवाः ।  
ध्रुवा ह धर्मणा ध्रुवा  
ध्रुवो राजा विशाम् अयम् ॥  

#### १०
वृषेन्द्रस्य वृषा दिवो  
वृषा पृथिव्या अयम् ।  
वृषा विश्वस्य भूतस्य  
त्वम् एकवृषो भव ॥  

#### ११
समुद्र ईशे स्रवताम्  
अग्निः पृथिव्या वशी ।  
सूर्यो नक्षत्राणाम् ईशे  
त्वम् (…) ॥ +++(see 10d)+++  

#### १२
सम्राड् अस्य् असुराणां  
ककुन् मनुष्याणाम् ।  
देवानाम् अर्धभाग् असि  
त्वम् एकवृषो भव ॥  

#### १३
परि वर्त्मान्य् एषाम्  
इन्द्रः पूषा च सस्रतुः ।  
मुह्यन्त्व् अद्यामूः सेना  
अमित्राणां परस्तराम् ॥ +++(Bhatt. parastaram)+++  

#### १४
मुग्धा अमित्राश् चरन्त- +++(Bhatt. caratāśīrṣāṇa)+++  
-अशीर्षाण इवाहयः ।  
अथैषाम् अग्निरुद्धानाम् +++(Bhatt. -raddhānām)+++  
इन्द्रो हन्तु वरं-वरम् ॥  

#### १५
ऐषु नह्य वृषाजिनं  
हरिणस्य भियं कृधि ।  
पराङ् अमित्र एषत्व्  
अर्वाची गौर् उपेषतु ॥  

### ००७

#### ०१
संसम् इद् युवसे वृषन्न्  
अग्ने विश्वान्य् अर्य आ ।  
इडस् पदे सम् इध्यसे  
स नो वसून्य् आ भर ॥  

#### ०२
सं जानीध्वं सं पृच्यध्वं  
सं वो मनांसि जानताम् ।  
देवा भागं यथा पूर्वे  
संजानाना उपासते ॥  

#### ०३
समानो मन्त्रः समितिः समानी  
समानं चित्तं सह वो मनांसि ।  
समानेन वो हविषा जुहोमि  
यथा संमनसो ऽसथ ॥  

#### ०४
उत् सूर्यो दिव एति  
पुरो विश्वानि यो ऽरुहत् । +++(Bhatt. joruvat)+++  
आदित्यः पर्वताङ् अति +++(Bhatt. parvatāṃ)+++  
विश्वदृष्टो अदृष्टहा ॥  

#### ०५
आयुर्विदं विपश्चितं  
श्रुतां कण्वस्य वीरुधम् ।  
आहार्षं विश्वभेषजीम्  
अस्यादृष्टान् नि शमय ॥  

#### ०६
नि गावो गोष्ठे असदन्  
नि मृगासो अविक्षत ।  
नि केतवो जनानां  
न्य् अदृष्टा अलिप्सत ॥  

#### ०७
हिमवतः प्र स्रवथ  
ताः सिन्धुम् उप गच्छथ ।  
आपो घ मह्यं तद् देवीर्  
ददन् हृद्द्योतभेषजम् ॥ +++(Bhatt. dadaṃ)+++  

#### ०८
यद् अक्षीभ्याम् आदिद्योत  
पार्ष्णिभ्यां हृदयेन च ।  
आपस् तत् सर्वं निष् करन् +++(Bhatt. karaṃ)+++  
त्वष्टा रिष्टम् इवानसः ॥  

#### ०९
सिन्धुराज्ञीः सिन्धुपत्नीः  
सर्वा या नद्य स्थन ।  
दत्ता नस् तस्य भेषजं  
तेन वो भुनजामहै ॥  

#### १०
पुनन्तु मा देवजनाः  
पुनन्तु मनवो धिया ।  
पुनन्तु विश्वा भूतानि  
पवमानः पुनातु मा ॥  

#### ११
पुनातु मा पवमानः  
क्रत्वे दक्षाय जीवसे ।  
ज्योक् च सूर्याय दृशे ॥  

#### १२
उभाभ्यां देव सवितः  
पवित्रेण सवेन च ।  
अस्मान् पुनीहि चक्षसे ॥  

#### १३
ईर्ष्याया ध्राजिं प्रथमाम्  
अधमाम् उत्तमाम् उत ।  
मन्युं हृदय्यं शोकं  
तं ते निर् मन्त्रयामहे ॥  

#### १४
एतद् यत् ते हृदि श्रितं  
मनस्कं पतयिष्णुकम् ।  
ततस् त ईर्ष्यां मुञ्चामि  
निर् ऊष्माणं दृतेर् इव ॥  

#### १५
यथा भूमिर् मृतमना  
मृतान् मृतमनस्तरा ।  
यथोत मम्रुषो मन +++(Bhatt. yathottamaṃmṛto)+++  
एवेर्ष्योर् मृतं मनः ॥  

### ००८

#### ०१
द्यौश् च मा पृथिवी च प्रचेतसौ  
शुक्रो बृहन् दक्षिणा मा पिपर्तु ।  
अनु स्वधा चिकितां सोमो अग्निर्  
वायुर् मा यातु सविता भगश् च ॥  

#### ०२
पुनर् मनः पुनर् आयुर् न आगन्  
पुनश् चक्षुः पुनर् आकूतिर् आगन् ।  
वैश्वानरो नो अदब्धस् तनूपा  
अन्तस् तिष्ठाति दुरिताद् अवद्यात् ॥  

#### ०३
सं वर्चसा पयसा सं तनूभिर्  
अगन्महि मनसा सं शिवेन ।  
त्वष्टा सुदत्रो वरिवः कृणोत्व्  
अनूनस् ताष्टु तन्वो विरिष्टम् ॥ +++(Bhatt. anu nas)+++  

#### ०४
इदं तद् युज उत्तरं  
येनेन्द्रं शुम्भाम्य् अष्टये ।  
अस्य क्षत्रं श्रियं महीं  
वृष्टिर् इव वर्धया तृणम् ॥  

#### ०५
अस्य क्षत्रम् अग्नीषोमाव्  
अस्य वर्धयतं रयिम् ।  
अथो राष्ट्रस्याभीवर्गे  
कृणुतं युज उत्तरम् ॥  

#### ०६
सबन्धुश् चासबन्धुश् च  
यो जातो यश् च निष्टियः । +++(Bhatt. niṣṭyaḥ)+++  
यजमानाय सुन्वते  
सर्वं तं रीरधासि नः ॥  

#### ०७
यशो बृहद् वर्धताम् इन्द्रजूतं  
सहस्रभृष्टि सुकृतं सहस्वत् ।  
प्रसर्स्राणम् अनु दीर्घाय जीवसे  
हविष्मन्तं वर्धय सर्वतातये ॥  

#### ०८
यशा इन्द्रो यशा अग्निर्  
यशाः सोमो अजायत ।  
यशा विश्वस्य भूतस्य-  
-अहम् अस्मि यशस्तमः ॥  

#### ०९
वयं ते अग्ने यशसो यशोभिर्  
यशस्विनो हविषैना विधेम ।  
स नो धेहि राष्ट्रम् इन्द्रजूतं  
तव त्रात्रे अधिवाके स्याम ॥  

#### १०
अव ज्याम् इव धन्वनो  
मन्युं तनोमि ते हृदः ।  
अधा संमनसौ भूत्वा  
सखिकेव सचावहै ॥  

#### ११
वि ते मन्युं नयामसि  
सखिकेव सचावहै ।  
अधस् ते अश्मना मन्युं  
गुरुणाभि नि दध्मसि ॥  

#### १२
अभि तिष्ठामि ते मन्युं  
पार्ष्णिभ्यां प्रपदाभ्याम् ।  
परा ते दण्ड्यं वधं  
परा मन्युं सुवामि ते ॥  

#### १३
हिरण्ययः पन्था आसीद्  
अरित्राणि हिरण्यया ।  
नावो हिरण्ययीर् आसन् +++(Bhatt. hiraṇyyīr*)+++  
याभिः कुष्ठं निरावहम् ॥ +++(Bhatt. nirāvahan*)+++  

#### १४
सुपर्णसुवने गिरौ  
जातं हिमवतस् परि ।  
धनैर् अभि श्रुतं यन्ति  
कुष्ठेहि तक्मनाशनः ॥ +++(Bhatt. kuṣṭho hi)+++  

#### १५
यो गिरिषु जायसे  
वीरुधां बलवत्तमः ।  
कुष्ठेहि तक्मनाशन  
तक्मानं नाशयन्न् इतः ॥  



### ००९

#### ०१
इदावत्सराय परिवत्सराय  
संवत्सराय कृणुता बृहन् नमः ।  
तेषां वयं सुमतौ यज्ञियानाम्  
अपि भद्रे सौमनसे स्याम ॥  

#### ०२
ये वः पन्था बहवो देवयाना  
अनु द्यावापृथिवी संचरन्ती । +++(Bhatt. saṃcaranti)+++  
तेषाम् अज्यानिं यतमो न आवहात्  
तस्मै नो देवाः परि धत्त सर्वे ॥ +++(Bhatt. dhatteha+ sarve)+++  

#### ०३
शरद् धेमन्तः शिशिरो वसन्तो  
ग्रीष्मो वर्षाः सुविते नो दधात । +++(Bhatt. varṣāḥ svite+)+++  
आ नो गोषु भजतौषधीषु  
निवात इद् वः शरणे स्याम ॥  

#### ०४
वैश्वानरो न ऊतय  
आ प्र यातु परावतः ।  
अग्निर् उक्थैर् नो अंहसः ॥  

#### ०५
वैश्वानरो न आ गमद्  
इमं यज्ञं सजूर् उप- । +++(Bhatt. sajūḥ+ ।)+++  
-इमां सुष्टुतिं मम ॥  

#### ०६
वैश्वानरो नो अङ्गिरोभि  
स्तोमं यज्ञं च चाक्ल्̥पत् ।  
ऐषु द्युम्नं स्वर् यमत् ॥  

#### ०७
अजैषं त्वा संलिखितम्  
अजैषम् उत संरुधम् ।  
अविं वृको यथा मथद्  
एवा मथ्नामि ते कृतम् ॥  

#### ०८
यथा वृक्षम् अशनिर्  
विश्वहा हन्त्य् अप्रति ।  
एवाहम् अमुं कितवम्  
अक्षैर् वध्यासम् अप्रति ॥  

#### ०९
तुराणाम् अतुराणां  
विशां देवयतीनाम् ।  
सम् ऐतु विश्वतो भगो  
अन्तर्हस्तं कृतं मम ॥  

#### १०
यावद् द्यौर् यावत् पृथिवी  
यावद् आभाति सूर्यः ।  
तावत् सृजामि ते विषं  
यावद् अर्षन्ति सिन्धवः ॥  

#### ११
उच्छ्वसन्त उद् ईरते  
गाव आवसथाद् इव ।  
अहीनां पश्यता विषम्  
अपवक्ता न विद्यते ॥  

#### १२
आ जघान पृषद्धनुः  
सङ्गथे धमनीनाम् ।  
मूर्धानं विषम् आस्कद्य-  
-अङ्गानि व्य् असिस्रसत् ॥  

#### १३
मा नो देवा अहिर् वधीत्  
सन्तोकान् सहपूरुषान् ।  
संयतं न वि ष्परद् +++(Bhatt. sparad)+++  
व्यात्तं न सं यमत् ॥  

#### १४
सं ते दधामि दद्भिर्  
दतः सं ते हन्वा हनू ।  
सं ते जिह्वया जिह्वां  
सं त आस्नाह आस्यम् ॥  

#### १५
नमो ऽहये असिताय  
नमस् तिरश्चिराजये ।  
स्वजाय बभ्रवे नमो  
नमो देवजनेभ्यः ॥  

### ०१०

#### ०१
मनसे चेतसे धिय  
आकूतय उत चित्तये ।  
मत्यै श्रुताय चक्षसे  
विधेम हविषा वयम् ॥  

#### ०२
प्राणायापानाय  
व्यानाय भूरिरेतसे ।  
सरस्वत्या उरुव्यचे  
विधेम हविषा वयम् ॥  

#### ०३
मा नो हासिषुर् ऋषयो दैव्यासस्  
तनूपावानः शुचयस् तपोजाः ।  
अमर्त्या मर्त्याꣳ अभि नः सचध्वम्  
आयुर् नः प्रतरं जीवसे धुः ॥  

#### ०४
इदम् इद् वा उ भेषजम्  
इदं रुद्रस्य भेषजम् ।  
येनेषुम् एकतेजनां  
शतशल्याम् अपब्रुवन् ॥  

#### ०५
जालाषेनाभि षिञ्चत  
जालाषेनोप सिञ्चत ।  
जालाषं भद्रं भेषजं  
तस्य नो धत्त जीवसे ॥  

#### ०६
शं च नो मयश् च नो  
मा च नः किं चनाममत् ।  
क्षमा रपो विश्वं नो अस्तु भेषजम् ॥  

#### ०७
यशसं मेन्द्रो मघवान् कृणोतु  
यशसं सोमो वरुणो वायुर् अग्निः ।  
यशसं मा देवः सविता कृणोतु  
प्रियो दातुर् दक्षिणायाः स्याम् अहम् ॥  

#### ०८
यथेन्द्रो द्यावापृथिव्योर् यशस्वान्  
यथाप ओषधीषु ।  
यथा विश्वेषु देवेष्व्  
एवा देवेषु यशसः स्याम ॥  

#### ०९
अच्छ वयम् इन्द्रं यशसं यशोभिर्  
यशस्विनो हविषैना विधेम ।  
स नो दधद् राष्ट्रम् इन्द्रजूतं  
तस्य त्रात्रे अधिवाके स्याम ॥  

#### १०
एह यातु वरुणः सोमो अग्निर्  
बृहस्पतिर् वसुभिर् एह यातु ।  
अस्य श्रियम् अभिसंयात सर्व  
उग्रस्य चेत्तुः संमनसः सजाताः ॥ +++(Bhatt. cetasaḥ)+++  

#### ११
एह यात माप याताध्य् अस्मत्  
पूषा वः परस्ताद् अपथं कृणोतु ।  
वास्तोष्पतिर् अनु वो ऽयम् अह्वन् +++(Bhatt. voyam)+++  
मयि सजाता रमतिर् वो अस्तु ॥  

#### १२
यो वः शुष्मो हृदयेष्व् अन्तर्  
या आकूतिर् मनसि प्रविष्टा । +++(Bhatt. yākūtir)+++  
ताञ् छ्रेवयामि हविषा घृतेन +++(Bhatt. tāṃ)+++  
मयि सजाता रमतिर् वो अस्तु ॥  

#### १३
मम चित्तं प्रयवसन्युतेत्वे- +++(Bhatt. prayavamanvitehe)+++  
-इन्द्राग्न्योर् इव हवम् एत सर्वे ।  
बृहस्पतिर् वो नि युनक्तु मह्यं  
मम वाचम् एकचित्ताः सचध्वम् ॥  

#### १४
अहं गृह्णामि मनसा मनांसि  
मम चित्तम् उप चित्तेभिर् एत ।  
मम वशे हृदयं वः कृणोमि  
मम यातम् अनुवर्त्मान एत ॥  

#### १५
मां वश् चक्षुर् गच्छतु मां प्राणो  
धाता पदम् अनु वर्त्म वः कृणोतु ।  
ये वो महान्त उत ये कुमारा  
मम यातम् अनु यातेभिर् एत ॥ +++(Bhatt. anuyātebhir)+++  

### ०११


#### ०१
अश्वत्थो देवसदन इत्य् अजायतान्ते ॥ +++(PS 7.10.6 is repeated)+++  

#### ०२
देवेभ्यो अधि जातो ऽसि  
सोमस्य सखा हितः ।  
स प्राणायापानाय  
चक्षुसे ऽस्य मृड ॥  

#### ०३
अयस्मये द्रुपदे बेधिष इद् +++(Bhatt. bedhiṣe yad)+++  
अभिहितो मृत्युभिर् ये सहस्रम् ।  
यमो मह्यं पुनर् इत् त्वां ददातु +++(Bhatt. dadāti)+++  
तस्मै देवाय हविषा विधेम ॥  

#### ०४
यत् ते देवी निरृतिर् आबबन्ध  
दाम ग्रीवास्व् अविचृत्यम् ।  
तत् ते वि ष्याम्य् आयुषे बलाय-  
-अनमीवं पितुम् अद्धि प्रसूतः ॥  

#### ०५
नमो ऽस्तु ते निरृते विश्ववारे +++(Bhatt. namastu)+++  
अयस्मयं वि चृता बन्धम् एतम् । +++(K ayasmayān pra mumugdhi pāśān)+++  
यमेन त्वं पितृभिः संविदान-  
-उत्तमे नाके अधि रोहयेमम् ॥  

#### ०६
अन्तर्दावाय जुहुता स्व् एतद्  
यातुधानक्षयणं घृतेन ।  
आराद् रक्षांसि प्रति दहाग्ने  
मास्माकं तन्वम् उप तीतपन्त ॥  

#### ०७
शर्वो वो ग्रीवा अशरीत् पिशाचाः  
पृष्टीर् वो ऽपि शृणात्व् अग्निः ।  
वीरुद् वो विश्वधावीर्या  
मृत्युना सम् अजीगमत् ॥  

#### ०८
अपिशाचं नो अधराद्  
अपिशाचं न उत्तरात् ।  
इन्द्रापिशाचं नः पश्चाद्  
अपिशाचं पुरस् कृधि ॥  

#### ०९
इन्द्रश् चकार प्रथमो  
नैर्हस्तम् असुरेभ्यः ।  
वृश्चामः शत्रूणां बाहू  
अनेन हविषा वयम् ॥  

#### १०
निर्हस्तः शत्रुर् अभिदासन् नो अस्तु  
ये सेनाभिर् युधम् आयन्त्य् अस्मान् ।  
सम् अर्पयेन्द्र महता वधेन  
द्रात्व् एषाम् अघहारो विविद्धः ॥  

#### ११
अव मन्युर् अवायता- +++(Bhatt. avāyatā ava)+++  
-अव बाहू मनोयुजा ।  
पराशर त्वं तेषां पराञ्चं शुष्मम्  
अर्दयार्वाचीं रयिम् आ कृधि ॥  

#### १२
आतन्वाना आयच्छन्तो  
ऽस्यन्तो ये च धावथ ।  
निर्हस्ताः शत्रव स्थन- +++(Bhatt. stendro)+++  
-इन्द्रो वो ऽद्य पराशरीत् ॥  

#### १३
निर्हस्ताः सन्तु शत्रवो  
ऽङ्गैषां म्लापयामसि ।  
यथैषाम् इन्द्र वेदांसि  
यूथेषु वि भजामहै ॥  

#### १४
निर्हस्तेभ्यो नैर्हस्तं यं  
देवाः शरुम् अस्यथ ।  
जयन्तु सत्वानो मम  
स्थिरेणेन्द्रेण मेदिना ॥  

### ०१२

#### ०१
शमीम् अश्वत्थ आरूढस्  
तत्र पुंसवनं कृतम् ।  
तद् एव तस्य भेषजं  
यत् स्त्रीष्व् आ हरन्ति तत् ॥ +++(Bhatt. ya(ḥ) … tam)+++  

#### ०२
पुंसि वै रेतो भवति  
तत् स्त्रियाम् अनु षिच्यते ।  
तद् वै पुत्रस्य वेदनं  
तत् प्रजापतिर् अब्रवीत् ॥  

#### ०३
प्रजापतिर् अन्व् अमंस्त  
सिनीवाल्य् अचीक्ल्̥पत् ।  
स्त्रैषूयम् अन्यत्र दधत्  
पुमांसम् उ दधद् इह ॥ +++(Bhatt. uta dadhad)+++  

#### ०४
या ओषधयः सोमराज्ञीर् इत्य् एका +++(PS 11.7.5 is repeated)+++  

#### ०५
मुञ्चन्तु मा शपथ्याद्  
अथो वरुण्याद् उत ।  
अथो यमस्य पड्बीशाद्  
विश्वस्माद् देवदुष्कृतात् ॥  

#### ०६
यच् चक्षुषा यन् मनसा  
यच् च वाचोपारिम  
यज् जाग्रतो यत् स्वपन्तः ।  
सोमो मा तस्माद् एनसः  
स्वधया पुनातु विद्वान् ॥  

#### ०७
अभिभूर् यज्ञो अभिभूर् अग्निर् अस्त्व्  
अभिभूः सोमो अभिभूर् इन्द्रो अस्तु ।  
अभ्य् अयं विश्वाः पृतना यथासद्  
एवा विधेमाग्निहोत्रा इदं हविः ॥  

#### ०८
स्वधास्तु मित्रावरुणा प्रजावत्  
क्षत्रं मध्वेह पिन्वतम् ।  
बाधेथां द्वेषो निरृतिं पराचैर्  
अस्मै क्षत्रं वर्च आ धत्तम् ओजः ॥  

#### ०९
इमं वीरम् इत्य् एका ॥ +++(PS 7.4.6 is repeated)+++  

#### १०
अग्नेर् इव प्रसितिर् अस्य शुष्मिण  
उतेव मत्तो विलपन्न् अपायति ।  
तस्मै ते अरुणाय बभ्रवे  
तपुर्मघाय नमो ऽस्तु तक्मने ॥  

#### ११
नमो यमाय नमो ऽस्तु मृत्यवे  
नमो राज्ञे वरुणाय त्विषीमते ।  
नमः क्षेत्रस्य पतये नमो दिवे  
नमः पृथिव्यै नम ओषधीभ्यः ॥  

#### १२
अयं यो जनान् हरितान् कृणोत्य्  
उच्छोचयन्न् अग्निनेवाभिदुन्वन् ।  
अधा हि तक्मन्न् अरसो हि भूया  
अथा न्यङ् अधरङ् वा परेहि ॥ +++(Bhatt. athānvaṅ)+++  

#### १३
इन्द्रो जयाति न परा जयाता  
अधिराजो राजसु राजयातै ।  
चर्कृत्य ईड्यः शंस्यश् च- +++(Bhatt. saṃsya(⟨ śaṃsya)ś)+++  
-उपसद्यो नमस्यो भवेह ॥  

#### १४
त्वम् इन्द्राधिराजः श्रवस्युस्  
त्वं भवाभिभूतिर् जनानाम् ।  
त्वं दैवीर् विश इमा वि राज-  
-आयुष्मत् क्षत्रम् अजरं ते अस्तु ॥  

#### १५
प्राच्यां दिशि त्वम् इन्द्राधिराजा- +++(Bhatt. indrādhi rājodīcyāṃ)+++  
-ओदीच्यां दिशि वृत्रहन् दस्युहासि ।  
यत्र यन्ति श्रोत्यास् तज् जितं ते  
दक्षिणतो वृषभो ऽसि हव्यः ॥  



### ०१३

#### ०१
अभि त्वेन्द्रो वरिमतः  
पुरा त्वांहूरणेभ्यः ।  
ह्वयाम्य् उग्रं चेत्तरं  
पुरुणामानम् एकजम् ॥  

#### ०२
यो अद्य सेन्यो वधो  
जिघांसन् न उदीरते ।  
इन्द्रस्य तत्र बाहू  
समन्तं परि दध्महे ॥  

#### ०३
परि दध्म इन्द्रस्य बाहू  
समन्तं त्रातुस् त्रायतां नः ।  
देव सवितः सोम राजन्  
सुमनसं मा कृणुतं स्वस्तये ॥  

#### ०४
देवा अदुः सूर्यो अदाद्  
द्यौर् अदात् पृथिव्य् अदात् ।  
सर्वाः सरस्वतीर् अदुः  
सचित्ता विषदूषणम् ॥  

#### ०५
यद् वो देवा उपजीका  
आसिञ्चन् धन्वन्य् उदकम् ।  
तेन देवप्रसूता  
इदं दूषयता विषम् ॥  

#### ०६
असुराणाम् असि दुहिता  
देवानाम् असि स्वसा ।  
दिवस् पृथिव्या जज्ञिषे  
सा चकर्थारसं विषम् ॥  

#### ०७
अस्थिस्रंसं परुस्रंसम्  
आस्थितं हृदयामयम् ।  
बलासं सर्वं निष् कृध्य्  
अङ्गेष्ठा यश् च पर्वसु ॥  

#### ०८
निर् बलासं बलासिनः  
क्षिणोमि पुष्करं यथा ।  
छिनद्म्य् अस्य बन्धनं  
मूलम् उर्वार्वो यथा ॥  

#### ०९
निर् बलासेतः प्र पत  
सुपर्णो वसतेर् इव ।  
अधेट इव हायनो  
ऽप द्राह्य् अवीरहा ॥  

#### १०
आ वृषायस्व श्वसिहि  
वर्धस्व प्रथयस्व च ।  
यथाङ्गं वर्धतां ते शेपस्  
तेन योषितम् उज् जहि ॥  

#### ११
येना कृशं मेदयन्ति  
येन हिन्वन्त्य् आतुरम् ।  
तेनास्य ब्रह्मणस्पते  
धनुर् इवा तानया पसः ॥  

#### १२
आहं तनोमि ते पसो  
अधि ज्याम् इव धन्वनि ।  
क्रमस्व रिश्य इव रोहितम्  
अनवग्लायता त्वम् ॥  

#### १३
देवाः कपोत इषितो यद् इच्छन्  
दूतो निरृत्या इदम् आजगाम । +++(Bhatt. stuto)+++  
तस्मा अर्चाम कृणवाम निष्कृतिं  
शं नो अस्तु द्विपदे चतुष्पदे ॥  

#### १४
शिवः कपोत इषितो नो अस्त्व्  
अनागा देवाः शकुनो गृहे नः ।  
अग्निर् हि विप्रो जुषतां हविर् नः  
परि हेतिः पक्षिणी नो वृणक्तु ॥  

#### १५
हेतिः पक्षिणी न दभात्य् अस्मान्  
आष्ट्री पदं कृणुते अग्निधाने ।  
शं नो गोभ्य उत पुरुषेभ्यो  
मा नो देवा इह हिंसीत् कपोतः ॥  

#### १६
इषं मदन्तः परि गां नयामः  
संयोपयन्तो दुरिता पदानि ।  
ऋचा कपोतं नुदत प्रणोदं  
हित्वा न ऊर्जं प्र पतात् पतिष्ठः ॥  

#### १७
नुदे त्वा प्र णुदे त्वा  
कपोत रक्षसा सह ।  
यतो न पुनर् आयसि  
तत्र त्वा गमयामसि ॥ +++(Bhatt. gamamayāmasi (misprint))+++  

### ०१४

#### ०१
यथायं वाहो अश्विना  
समैति सं च वर्तते ।  
एवा माम् अभि ते मनः  
समैतु सं च वर्तताम् ॥  

#### ०२
अहं खिदामि ते मनो  
राजाश्वः पृष्ट्याम् इव ।  
रेष्मच्छिन्नं यथा तृणं  
मयि ते वेष्टतां मनः ॥  

#### ०३
आञ्जनस्य मधुघस्य  
कुष्ठस्य नलदस्य च ।  
तुरो भगस्य हस्ताभ्याम्  
अनुरोधनम् आ भरे ॥  

#### ०४
अयम् आ यात्य् अर्यमा  
पुरस्ताद् विषितस्तुकः । +++(Bhatt. viṣatastukaḥ)+++  
स इच्छाद् अग्रुवै पतिम्  
अथो जायाम् अजानये ॥  

#### ०५
अश्रमद् इयम् अर्यमन्न्  
अन्यासां समनं यती ।  
अङ्गो न्व् अस्या अर्यमन्न्  
अन्या समनम् आयति ॥ +++(Bhatt. anyāḥ)+++  

#### ०६
धाता दाधार पृथिवीं  
धाता द्याम् उत सूर्यम् ।  
धातास्या अग्रुवै पतिं  
दधातु प्रतिकाम्यम् ॥  

#### ०७
मह्यम् आपो मधुमद् एरयन्त  
मह्यं सूर्यो अभरज् ज्योतिषा कम् ।  
मह्यं देवा उत विश्वे तपोजा  
मह्यं देवः सविता व्यचो धात् ॥  

#### ०८
अहं दाधार पृथिवीम् उत द्याम्  
अहं सिन्धून् अजनं सप्त साकम् ।  
अहं सत्यम् अनृतं यद् वदाम्य्  
अहं वाचं परि सर्वाम् इषिं च ॥  

#### ०९
अहं विव्यज्मि पृथिवीम् उत द्याम्  
अहम् ऋतून् असृजे सप्त साकम् ।  
अहं वाचं परि सर्वां बभूव  
यो अग्नीषोमाव् अजुषे सखायौ ॥  

#### १०
अनडुद्भ्यो नः प्रथमं  
धेनुभ्यस् त्वम् अरुन्धति ।  
अधेनवे वयसे  
शर्म यच्छ चतुष्पदे ॥  

#### ११
शर्म यच्छात्य् ओषधिः  
सह देवैर् अरुन्धती ।  
करत् पयस्वन्तं गोष्ठम्  
अयक्ष्माꣳ उत पूरुषान् ॥ +++(Bhatt. pūruṣāṃ (⟨ ṣān))+++  

#### १२
विश्वरूपां सुभगाम्  
अच्छा वदामि जीवलाम् ।  
सा नो रुद्रस्यास्तां हेतिं  
दूरं नयतु गोभ्यः ॥  

#### १३
यमो मृत्युर् अघमारो निरृथो  
भवः शर्वो अस्ता नीलशिखण्डी । +++(Bhatt. 'stā śikhaṇḍī)+++  
देवजनाः सेनाम् उत्तस्थिवांसस्  
ते अस्माकं परि वृञ्जन्तु वीरान् ॥  

#### १४
मनसा होमैर् हरसा घृतेन  
शर्वायास्त्र उत राज्ञे भवाय ।  
नमस्येभ्यो नम एभ्यः कृणोम्य्  
अन्यत्रास्मद् अघविषा नयन्तु ॥  

#### १५
त्रायध्वं नो अघविषाभ्यो वधाद्  
अग्नीषोमा मरुतः पूतदक्षाः ।  
विश्वे देवा मरुतो वैश्वदेवा  
वातापर्जन्ययोः सुमतौ स्याम ॥  

### ०१५

#### ०१
सं जानतां मनसा सं चिकित्वा +++(Bhatt. cikittā (⟨ tvā))+++  
मा युत्सत मन्युना दैव्येन ।  
मा घोष उत्थाद् बहुले  
विनिर्हते मेषुः पप्तद्  
इन्द्रस्याहन्य् आगते ॥  

#### ०२
सं वो मनांसि सं व्रता  
सम् आकूतीर् नयामसि ।  
इमे ये विव्रता स्थ  
तान् वः सं ज्ञपयामसि ॥  

#### ०३
संज्ञपनं वो मनसो  
अथो सं ज्ञपनं हृदः ।  
अथो भगस्य यच् छ्रान्तं  
तेन सं ज्ञपयाति वः ॥  

#### ०४
सं वः पृच्यन्तां तन्वः  
सं मनांसि सम् उ त्वचः ।  
सं वो ब्रह्मणस्पतिः  
सोमः सं ज्ञपयाति वः ॥  

#### ०५
संज्ञानं नः स्वेभ्यः  
संज्ञानम् अरणेभ्यः ।  
संज्ञानम् अश्विना युवम्  
इहास्मासु नि यच्छतम् ॥  

#### ०६
यथादित्या वसवः संबभूवुर्  
मरुद्भिर् उग्रा अहृणीयमानाः ।  
एवा त्रिणामन्न् अहृणीयमान  
इमं जनं संमनसं कृणु त्वम् ॥  

#### ०७
निर् अमुन् नुद ओकसः  
सपत्नो यः पृतन्यति ।  
निर्बाध्येन हविषा-  
-इन्द्र एनं पराशरीत् ॥  

#### ०८
इहि तिस्रः परावत  
इहि पञ्च जनाꣳ अति ।  
इहि सप्ताति रोचना  
यावत् सूर्यो असद् दिवि ॥  

#### ०९
परमां त्वा परावतम्  
इन्द्रो देवो अजीगमत् ।  
यथा न पुनर् आयसि  
शश्वतीभ्यः समाभ्यः ॥  

#### १०
प्रतीचीनफलो हि त्वम्  
अपामार्ग बभूविथ ।  
सर्वान् मच् छपथाꣳ अधि  
वरीयो यावया त्वम् ॥ +++(Bhatt. varoyo (misprint?))+++  

#### ११
यच् च भ्रातृव्यः शपति  
यच् च जामिः शपाति नः ।  
ब्रह्मा यन् मन्युतः शपात्  
सर्वं तन् नो अधस्पदम् ॥  

#### १२
अघद्विष्टा देवजूता  
वीरुच् छपथयावनी ।  
उद्ना मलम् इवावानैक्  
सर्वान् मच् छपथाꣳ अधि ॥  

#### १३
यद् एनं परिषीदन्ति  
समादधति चक्षसे ।  
संप्रेद्धो अग्निर् जिह्वाभिर्  
उद् एति हृदयाद् अधि ॥  

#### १४
अग्नेः सान्तपनस्याहम्  
आयुषे पदम् आ रभे ।  
अद्धातिर् यस्य पश्यति  
धूमम् उद्यन्तम् आस्यतः ॥  

#### १५
यो अस्य समिधं वेद  
क्षत्रियेण समाहिताम् ।  
नाभिह्वारे पदं  
नि दधाति स मृत्यवे ॥  

#### १६
नैनं घ्नन्ति पर्यायिणो  
न सन्नाꣳ अव गच्छति ।  
अग्नेर् यः क्षत्रियो विद्वान्  
नाम गृह्णात्य् आयुषे ॥  

### ०१६

#### ०१
अस्थाद् द्यौर् अस्थात् पृथिव्य्  
अस्थाद् विश्वम् इदं जगत् ।  
तिष्ठन्ति पर्वता इमे  
स्थामन्न् अश्वा अरंसत ॥  

#### ०२
य उदानड् व्यायने  
य उदानट् परायणे ।  
आवर्तनं निवर्तनं  
यो गोपा अपि तं हुवे ॥  

#### ०३
आवृतो न्यावृतो  
ऽभ्यवर्तनम् आयनम् ।  
अग्नेश् चतस्र आवृतस्  
ताभिष् ट्वा तर्पयामसि ॥  

#### ०४
जातवेदो नि वर्तय  
शतं ते सन्त्व् आवृतः  
सहस्रं त उपावृतः ।  
ताभिर् एनं नि वर्तय ॥  

#### ०५
अदारसृद् भवतु देव सोम-  
-अस्मिन् यज्ञे मरुतो मृडता नः ।  
मा नो विदद् अभिभा मो अशस्तिर्  
मा नः प्रापद् दुच्छुना द्वेष्या या ॥ +++(Bhatt. prāpat ducch-)+++  

#### ०६
यो अद्य दैव्यो वधो  
जिघांसन् न उपायति ।  
युवं तं मित्रावरुणव्  
अस्मद् यावयतं परि ॥  

#### ०७
इतश् चामुतश् चाघं  
वरुण यावय ।  
वि महच् छर्म यच्छ  
वरीयो यावया वधम् ॥  

#### ०८
अपेन्द्र प्राचो मघवन्न् अमित्रान्  
अपापाचो अभिभूते नुदस्व ।  
अपोदीचो अप शूराधराच  
उरौ यथा तव शर्मन् मदेम ॥  

#### ०९
तेन भूतस्य हविषा  
पुनर् आ प्यायताम् अयम् ।  
जायां याम् अस्मा अविदं  
सा रसेनाभि वर्धताम् ॥  

#### १०
अभि वर्धतां प्रजया-  
-अभि राष्ट्रेण वर्धताम् ।  
ईषा सहस्रवीर्याव्  
इमौ स्ताम् अनुपक्षितौ ॥  

#### ११
त्वष्टा जायाम् अजनयत्  
त्वष्टास्यै त्वां पतिं दधौ ।  
त्वष्टा सहस्रम् आयूंषि  
दीर्घम् आयुः कृणोतु वाम् ॥ +++(Bhatt. mā ॥)+++  

#### १२
अन्तरिक्षेण पतति  
विश्वा भूतावचाकशत् ।  
शुनो दिव्यस्यैतन् महस्  
तस्मा एतेन हविषा जुहोमि ॥  

#### १३
अप्सु ते जन्म दिवि ते सधस्थं  
समुद्र आत्मा महिमा ते पृथिव्याम् ।  
शुनो दिव्यस्यैतन् महस्  
तस्मा एतेन हविषा जुहोमि ॥  

#### १४
ये त्रयः कालकाञ्जा  
दिवि देवा इव श्रिताः ।  
तान् सर्वान् अह्व ऊतये  
ऽस्मा अरिष्टतातये ॥  

#### १५
यः पुरुषं हूर्च्छयसि  
श्वा दिव्यो अवीरहा ।  
तं त्वाहं ब्रह्मणा नुदे  
पुरुषं मा परा वधीः ॥  

#### १६
यः पिशङ्गो अयोदंष्ट्रः  
श्वा दिव्यः परिप्लवः ।  
तस्याहं नाम जग्रभ-  
-अस्मा अरिष्टतातये  
अयं नो जीवताद् इति ॥  

#### १७
अयं नो नभसस् पतिः  
संस्फानो अभि रक्षतु ।  
असमातिं गृहेषु नः ॥  

#### १८
त्वं नो नभसस् पतिर्  
ऊर्जं गृहेषु धारय ।  
आ पुष्टम् एत्व् आ वसु ॥  

#### १९
देव संस्फान सहस्रापोषस्येशिषे ।  
तस्य नो धेहि तस्य ते भक्षीमहि  
तस्य ते भक्तिवांसो भूयास्म स्वाहा ॥  



### ०१७

#### ०१
यन्तासि यच्छसे हस्तम्  
अप रक्षांसि सेधसि ।  
प्रजां धनं च गृह्णानः  
परिहस्तो अभूद् अयम् ॥  

#### ०२
परिहस्त वि धारय  
योनिं गर्भाय कर्तवे ।  
मर्यादे पुत्रम् आ धेहि  
तं त्वम् आ गमयागम ॥  

#### ०३
यं परिहस्तम् अबिभर्  
अदितिः पुत्रकाम्या ।  
त्वष्टा तम् अस्या आ बध्नाद्  
यथा पुत्रं सुवाद् इति ॥  

#### ०४
आगच्छत आगतस्य  
नाम गृह्णाम्य् आयतः ।  
इन्द्रस्य वृत्रघ्नो राज्ञो  
वासवस्य शतक्रतोः ॥  

#### ०५
येन सूर्यां सावित्रीम्  
अश्विनोहतुः पथा ।  
तेन सम् अब्रवीद् भगो  
जायाम् आ वहताद् इति ॥  

#### ०६
यस् ते अङ्कुशो वसुदानो  
बृहन्न् इन्द्र हिरण्ययः ।  
तेना जनीयते जायां  
त्वं धेहि शतक्रतो ॥  

#### ०७
त्वं नो मेधे प्रथमा  
गोभिर् अश्वेभिर् आ गहि ।  
त्वं सूर्यस्य रश्मिषु  
त्वं नो असि यज्ञिया ॥  

#### ०८
मेधाम् अहं प्रथमां  
ब्रह्मण्वतीम् ऋषिष्टुताम् ।  
प्रपीतां ब्रह्मचारिभिर् ।  
देवानाम् अवसा वृणे ॥  

#### ०९
मेधां सायं मेधां प्रातर्  
मेधां मध्यन्दिनं परि ।  
मेधां सूर्येणोद्यता-  
-उदीराणा उ तुष्टुम ॥ +++(?; Bhatt. tastamaḥ (⟨ bhuḥ?))+++  

#### १०
पार्थिवस्य रसे देवा  
भगस्य तन्वो बले ।  
आयुर् अस्मै सोमो  
वर्च आ धाद् बृहस्पतिः ॥  

#### ११
आयुर् अस्मै धेहि जातवेदः  
प्रजां त्वष्टर् अधिनिधेह्य् ओजः ।  
रायस्पोषं सवितर् आ सुवास्मै  
शतं जीवाति शरदस् तवायम् ॥  

#### १२
आशीर् ण ऊर्जम् उत सुप्रजास्त्वं  
दक्षं दधातु द्रविणं सुवर्चसम् ।  
संजयन् क्षेत्राणि सहसाहम् इन्द्र  
कृण्वानो अन्यान् अधरान् सपत्नान् ॥  

#### १३
आयम् अगन् सविता क्षुरेण-  
-उष्णेन वाय उदकेनेहि ।  
आदित्या रुद्रा वसवः सचेतसः  
सोमस्य राज्ञो ऽवपन् प्रचेतसः ॥ +++(Bhatt. (a)vapan)+++  

#### १४
येनावपत् सविता क्षुरेण  
सोमस्य राज्ञो वरुणस्य विद्वान् ।  
तेन ब्रह्माणो वपतेदम् अस्य-  
-अस्रामो दीर्घायुर् अयम् अस्तु वीरः ॥ +++(Bhatt. -āśrā(⟨ srā)mo)+++  

#### १५
अदितिः श्मश्रु वपत्व्  
आप उन्दन्तु वर्चसा ।  
धारयतु प्रजापतिः  
पुनःपुनः सुवप्तवे ॥  

### ०१८

#### ०१
यास् ते हिरा धमनयो  
ऽङ्गान्य् अनु विष्ठिताः ।  
तासां ते सर्वासां साकं  
निर् विषाणि ह्वयामसि ॥  

#### ०२
यां ते रुद्र इषुम् आस्थद् +++(Bhatt. āsta(⟨ stha)d)+++  
अङ्गेभ्यो हृदयाय च ।  
इमां ताम् अद्य ते वयं  
विषूचीं वि वृहामसि ॥  

#### ०३
नमस् ते रुद्रास्यते  
नमः प्रतिहिताभ्यः ।  
नमो विसृज्यमानाभ्यो  
नमस् त आयताभ्यः ॥  

#### ०४
अवाचीः परि मूर्ध्नो  
यास् ते धमनयः शतम् ।  
तास् ते प्र भिद्यन्तां  
पृथग् अनु त्यं लोहितावटम् ॥  

#### ०५
स्यन्दन्तां रोदनावतीर्  
अनु त्यं लोहितावटम् ।  
यथास्याम् अन्तर् न रंसन्ताम् +++(Bhatt. raṃsantā)+++  
अनुकूलम् इवोदकम् ॥ +++(Bhatt. anukūla(m))+++  

#### ०६
प्रतीचीनः सूर्य एतु  
प्रतीचीः स्रवतः कृताः ।  
अवाचीस् ते अस्नः कुल्या  
इयं तृणत्त्व् ओषधीः ॥  

#### ०७
इमं यवम् अष्टायोगैः  
षड्योगेभिर् अचर्कृषुः ।  
स घा ते तन्वो रपः  
प्रतीचीनम् अप व्ययत् ॥  

#### ०८
न्यग् वातो वाति  
न्यक् तपति सूर्यः ।  
नीचीनम् अघ्न्या दुहे  
न्यग् भवतु ते रपः ॥  

#### ०९
आप इद् वा उ भेषजीर्  
आपो अमीवचातनीः ।  
आपः समुद्रार्था यतीः  
परा वहन्तु ते रपः ॥  

#### १०
अमी ये युधम् आयन्ति  
केतून् कृत्वानीकशः ।  
इन्द्रस् तान् पर्य् अहार् दाम्ना  
तान् अग्ने सन्द्या त्वम् ॥  

#### ११
यावतीः सिच आयन्त्य्  
अनीकानि यति ष्टन् ।  
इन्द्रस् तान् पर्य् अहार् दाम्ना  
तान् अग्ने सन्द्या त्वम् ॥  

#### १२
सं परमान् सम् अवमान् +++(Bhatt. paramāṃ)+++  
अथो सन्द्यानि मध्यमान् ।  
इन्द्रस् तान् पर्य् अहार् दाम्ना  
तान् अग्ने सन्द्या त्वम् ॥  

#### १३
सन्दानं वो बृहस्पतिः  
सन्दानं सविता करत् ।  
सन्दानम् इन्द्रश् चाग्निश् च  
सन्दानं भगो अश्विना ॥  

#### १४
यास् ते रुचो देव सूर्य-  
-उद्यतो दिव्य् आतताः ।  
ताभिर् माम् अद्य सर्वाभिर्  
मनुष्येभ्यो रुचे कृणु ॥  

#### १५
रुचे मा धेहि ब्रह्मसु  
रुचे राजसु धेहि मा ।  
रुचे विश्येषु शूद्रेषु  
मयि धेहि रुचे रुचिम् ॥  

#### १६
या रुचो हिरण्ये  
या अग्नौ याश् च सूर्ये ।  
इन्द्राग्नी मयि ता रुचो  
रुचो धेहि बृहस्पते ॥  

### ०१९

#### ०१
अव मा पाप्मन् सृज  
वशी सन् मृडयासि नः ।  
आ मा भद्रेषु धामसु  
त्वं धेह्य् अविह्रुतम् ॥  

#### ०२
यो मा पाप्मन् न जहासि  
तम् उ त्वा जहिमो वयम् ।  
अन्यत्रास्मन् न्य् उच्य  
सहस्राक्षामर्त्य ॥  

#### ०३
पथोर् वयं व्यावर्तने  
निष्पाप्मानं सुवामसि ।  
यो नो द्वेष्टि तं गच्छ  
यं द्विष्मस् तं जहि ॥  

#### ०४
शव इवासि संनद्धो  
न भोगम् अविदं त्वयि ।  
शिरो भिनद्मि ते पाप्मन्  
यथा न पुनर् आयसि ॥  

#### ०५
इन्द्रो अस्मान् दिवा पातु  
मृत्योः पाशात् स्वस्तये ।  
द्यौर् नो मध्यतः पातु  
भूमी राज्ञी स्वस्तये ॥  

#### ०६
सूर्यो अस्मान् दिवा पातु  
मृत्योः पाशात् स्वस्तये ।  
वातो नो मध्यतः पात्व्  
अहोरात्री स्वस्तये ॥ +++(Bhatt. ahārātrī)+++  

#### ०७
सोमो अस्मान् दिवा पातु  
मृत्योः पाशात् स्वस्तये ।  
आपो नो मध्यतः पान्तु  
मा नो निरृतिर् ईशत ॥  

#### ०८
सं वां चक्षुः सं हृदयं +++(Bhatt. cakṣuṃ)+++  
मनसावीवनं मनः ।  
अस्याः सरूपवत्साया  
घृते होमेन सर्पिषा ॥  

#### ०९
यत् कक्षीवान् संवननं +++(Bhatt. kakṣīvāṃ)+++  
पुत्रो अङ्गिरसाम् अवेत् ।  
तेन वाम् अद्य देवाः  
सं प्रिया सम् अवीवनन् ॥  

#### १०
संवननं वां मनसो  
अथो संवननं हृदः ।  
अथो भगस्य यच् छ्रान्तं  
तेन सं वानयामि वाम् ॥  

#### ११
अहं ते मनसा मनश्  
चक्षुर् गृह्णामि चक्षुषा ।  
एवा परि ष्वजस्व मा  
यथासन् मयि ते मनः ॥  

#### १२
आ रथस्येव चक्रे  
अभि मा वर्तताम् असौ ।  
रेष्मच्छिन्नं यथा तृणं  
वेष्टासौ मनसा मयि ॥  

#### १३
परि त्वा यातुर् असरं  
परि मातुः परि स्वसुः ।  
परि त्वान्याभ्य स्त्रीभ्यो  
ऽनयौषध्यासरम् ॥  

#### १४
य इन्द्रस्य सभाधानो  
यस्मिन् समितिम् आसते । +++(Bhatt. samatam)+++  
हिरण्यं यस्य पर्णानि  
तस्मा अश्वत्थ ते नमः ॥  

#### १५
यः शाखाभिर् अन्तरिक्षम्  
आ पूरयति निष्ठया ।  
छन्दांसि यस्य पर्णानि  
तस्मा अश्वत्थ ते नमः ॥  

#### १६
यं मृगो न समाप्नोति  
पक्षाभ्यां शकुनिष् पतन् ।  
दिवं यः सर्वां स्तभ्नाति  
तस्मा अश्वत्थ ते नमः ॥  

### ०२०

#### ०१
ज्येष्ठघ्न्यां जातो विचृतोर् यमस्य  
मायं हिंसीः पितरौ वर्धमानः ।  
स्योनौ व्याघ्रा उत ते शिवौ स्ताम्  
अति नेषं दुरितानि विश्वा ॥  

#### ०२
व्याघ्रे अह्न्य् अजनिष्ट वीरो  
नक्षत्रजाः सर्ववीरः सुवीरः ।  
स मा हिंसीः पितरौ वर्धमानस् तस्य  
ते देवाः प्रति गृह्णन्तु होमम् ॥  

#### ०३
या रोहिणीर् देवपत्या  
प्र धेनुर् इव पिन्वते ।  
तत्र तिस्रो व्यष्टकाः सर्वाꣳ अधि  
ब्रुवन्तु प्रजायै जगते च वाम् ॥  

#### ०४
यद् आर्द्राभ्याम् अरणिभ्यां देवाः  
शक्रा अमन्थं पुरुषेण पुरुषम् ।  
अत्रापुष्यतं मिथुना सयोनी  
जीवां प्रजां जरदष्टिं सुतेजसा ॥  

#### ०५
हतं पतङ्गम् उत तर्दम् आखुम् अश्विना  
भिन्तं शिरो मृणतं हनू दतः ।  
यथा नः सस्यं न घसं व्यद्वरा  
एवाभयं कृणुतं धान्याय नः ॥  

#### ०६
तर्द है पतङ्ग है  
जभ्य हा उपक्वस ।  
अनदन्त इदं धान्यम्  
अहिंसन्तो अपोदित ॥  

#### ०७
तर्दपते वघापते  
तृष्टदंश्मा शृणोत नः ।  
होत्रेवाप्राशितं हविर्  
वृक्णजिह्वा उपाध्वम् ॥  

#### ०८
तर्द जभ्यापिजिह्वया  
य इमं दिव्यं पीयूषं  
प्रथमस् तितृप्सात् ।  
तं प्रत्यञ्चम् अर्चिषा विध्य मर्मन् ॥  

#### ०९
ये अभ्रजा ये वातजा  
ये दिवस् परि जज्ञिरे ।  
मरीच्याः पुत्राणां वयम्  
अपि नह्याम आस्यम् ॥  

#### १०
ये अर्जुना ये हरिता  
ये कृष्णा ये च रोहिताः ।  
कबन्धस्य प्रशासने  
शलभ्याञ् जम्भयामसि ॥  

#### ११
अन्तरिक्षेण पतत  
मा सस्यम् अभि पद्ध्वम् ।  
गिरीणां सानुषु सीदत  
तृणं कपालम् अत्तन  
शलभास् तद् विशाम् इव ॥  

#### १२
यथाश्वासो यथा धुरं  
युक्ता वहन्ति साधुया ।  
एवा मूत्र प्र भिद्यस्व  
वि वस्तेर् आस्यं सृज ॥  

#### १३
विषितं ते वस्तिबिलं  
समुद्रस्योदधेर् इव ।  
प्र ते भिनद्मि मेहनं  
वर्त्रं वेशन्त्या इव ॥  

#### १४
याः समुद्राद् उच्चरन्ति  
जरतीर् उपजिह्विकाः ।  
प्रमेहणस्य ता विदुर्  
उभयोर् मेहनस्य च ॥  

#### १५
शीर्ष्णो वलीर् आस्नो वलीर्  
अङ्गादङ्गान् मुखाद् वलीः ।  
सर्वास् ता इन्द्राणी वलीर्  
अप मार्ष्ट्व् अधि त्वचः ॥ +++(Bhatt. mārṣṭra(ṣṭrya)dhi)+++  

#### १६
यास् त्वचि वलयो जाता  
या जातास् तन्वस् परि ।  
सर्वास् ता इन्द्राणी वलीः  
शमीशाखास्व् आ सजात् ॥  

#### १७
आ शमीं मामकी वली  
रुरोहाति जहाति माम् ।  
एताम् इन्द्रस्य जाया  
वलिधानीम् अकृण्वत ॥  



### ०२१

#### ०१
यथा सूर्यो नक्षत्राणां  
वर्चांसि युवते दिवः ।  
एवा सपत्नानाम् अहं  
वर्च इन्द्रियम् आ ददे ॥  

#### ०२
यच् च वर्चः सपत्नानां  
भ्रातृव्येषु च यद् यशः ।  
तद् इन्द्रो वृत्रहा धाता  
सविता दीधरन् मयि ॥  

#### ०३
याश् च गावः सपत्नानां  
भ्रातृव्येषु च यद् वसु ।  
तन् निर् ज्येयम् इव जीत्वा +++(Bhatt. ye(⟨ jye?))+++  
सविता दीधरन् मयि ॥  

#### ०४
सत्यम् एव जयतु नानृतं  
सत्यस्य पन्था ऋजुर् अस्तु साधुः ।  
सत्यं वदन्तः समिधे विधेम  
सत्येन द्यावापृथिवी अप्रथेताम् ॥  

#### ०५
वाग्भागस्य च सत्येन  
रुद्रस्य सुमनस्यया ।  
इन्द्रेणाधिब्रुवता वयं  
विशं प्राशि विदेमहि ॥  

#### ०६
या ते रुद्रेषुर् आयता  
वाचि वा ते अरंकृता ।  
येनेदं विवदामहे  
तस्य प्राशं त्वं जहि ॥  

#### ०७
जहि त्वं तस्य प्राशम्  
उत सत्याम् उतानृताम् ।  
यो अस्मान् इन्द्र वृत्रहन्  
वाचा प्राशं जिगीषति ॥  

#### ०८
उत् प्रमुत् प्राण  
बह्वीह सीदेदं पृण ।  
उतोदिव स्म सिञ्चतात्  
समुद्रस्येव मध्यतः ॥  

#### ०९
समुद्रश् च शतधारः  
सहस्रधारो अक्षितः ।  
पुरस्ताद् इन्द्र आचरत्  
पूर्णगोष्ठ इदं पृण ॥  

#### १०
इहोप पृण सं पृण  
वृष प्रजननाः कृधि ।  
इह गावः प्र जायध्वम्  
इहाश्वा इह पूरुषाः ।  
इहो सहस्रदक्षिणो  
अभि प्राशा नि षीदतु ॥  

#### ११
ज्येष्ठघ्न्यै नक्षत्राणाम्  
अह्ने रात्र्या इदं नमः ।  
जुहोमि विश्वकर्मणे  
स शिवो मृडयाति नः ॥  

#### १२
मा ज्येष्ठं वधीद् अयम् अग्न एषां  
मूलबर्हणं परि वृणक्त्य् एनम् ।  
ग्राह्याः पाशान् वि चृत प्रजानन्  
पितापुत्रौ मातरं मुञ्च सर्वान् ॥  

#### १३
उन् मुञ्च पाशांस् त्वम् अग्न एषां  
त्रयस् त्रिभिर् उत्थिता येभिर् आसन् ।  
मायं हिंसीः पितरं वर्धमानो +++(Bhatt. hiṃsīḥ (⟨ sīt))+++  
मा मातरं प्र मिनीर् या जनित्री ॥ +++(Bhatt. yā (⟨ dyā))+++  

#### १४
ग्राह्याः पाशान् वि चृत ये सिनन्ति  
यां ब्रह्मणा परिवृञ्जन्ति वेधसः । +++(Bhatt. yāṃ (⟨ yān))+++  
उन् मुञ्च पाशांस् त्वम् अग्न एषां  
त्वज्जातस्यान्व् अहर्-अहर् अस्तु भद्रम् ॥  

#### १५
नि वर्तध्वं मानु गात-  
-अस्मान् सिषक्त रेवतीः ।  
अग्नीषोमा पुनर्वसू  
अस्य वर्धयतं रयिम् ॥  

#### १६
पुनर् एना नि वर्तय  
पुनर् एना उपा कुरु ।  
इन्द्र एना नि यच्छत्व्  
अग्निर् एना उपाजतु ॥  

#### १७
परि वो विश्वतो दध  
ऊर्जा घृतेन पयसा ।  
ये देवाः के च यज्ञियास्  
ते रय्या सं सृजन्तु मा ॥  

### ०२२

#### ०१
नमो अस्तु सर्पेभ्यो  
ये के च पृथिवीम् अनु ।  
ये अन्तरिक्षे ये दिवि  
तेभ्यः सर्पेभ्यो नमः ॥  

#### ०२
ये चामी रोचने दिवो +++(Bhatt. divi)+++  
ये च सूर्यस्य रश्मिषु ।  
येषाम् अप्सु सदस् कृतं  
तेभ्यः सर्पेभ्यो नमः ॥  

#### ०३
या इषवो यातुधानानां  
या वा वनस्पतीनाम् । +++(Bhatt. om. vā)+++  
ये ऽवटेषु शेरते  
तेभ्यः सर्पेभ्यो नमः ॥  

#### ०४
यवोच्छिष्टं हविषा वर्धयेमं  
यथा द्युम्नी कृणवद् वीर्याणी ।  
सजूर् देवेभिर् अभि भूः सपत्नान्  
आयुष्मत् क्षत्रम् अजरं ते अस्तु ॥  

#### ०५
पुंसा यवेन हविषा पयस्वता-  
-उच्छिष्टस्यायू रक्षन्तु देवाः ।  
देवा ह्य् अस्मिन् नि दधुर् नृम्णं बृहद्  
अस्मा इन्द्रो वयो दधातु ॥  

#### ०६
सम् उच्छिष्टस्य हविषा सम् उक्थैः  
सम् आयुषा वर्चसा पयो दधातु ।  
देवा ह्य् अस्मिन् नि दधुर् नृम्णं बृहद्  
अस्मा इन्द्रो वयो दधातु ॥  

#### ०७
वायुर् एनाः समाकरत्  
त्वष्टा पोषाय ध्रियताम् ।  
इन्द्र आभ्यो अधि ब्रुवद्  
रुद्रो भूम्ने चिकित्सतु ॥  

#### ०८
यथा चक्रुर् देवासुरा  
यथा मनुष्या उत ।  
एवा सहस्रपोषाय  
कृणुतं लक्ष्माश्विना ॥  

#### ०९
लोहितेन स्वधितिना  
मिथुनं कर्णयोः कृधि ।  
अकर्ताम् अश्विना लक्ष्म  
तद् अस्तु प्रजया बहु ॥  

#### १०
कृष्णं नियानं हरयः सुपर्णा  
अपो वसाना दिवम् उत् पतन्ति ।  
आ च वर्तन्ते सदनाद् ऋतस्य-  
-आद् इद् घृतेन पृथिवी व्य् उद्यते ॥  

#### ११
पयस्वतीः कृणुताप ओषधीर् इमा  
यद् एजथा मरुतो रुक्मवक्षसः ।  
ऊर्जं च तत्र सुमतिं च पिन्वथ  
यत्रा नरो मरुतः सिञ्चथा मधु ॥  

#### १२
उदप्लुतो मरुतस् ताꣳ इयर्त  
वृष्ट्या यद् विश्वा निवतस् पृणाथ ।  
एजाति गल्हा कन्येव तुन्नैरुन्  
तुन्दाना पत्येव जाया ॥  

#### १३
त्वष्टेव पूषेर्यो दमूना  
मही स्वस्तिर् वृषणा न आगन् ।  
विश्वा आशाः सूयवसा संरराणो  
ऽस्या रय्याः पुरएता न एधि ॥  

#### १४
एह यन्तु मधुमद् दुहाना  
अनमीवा उशतीर् विश्वरूपाः ।  
बह्वीर् भवन्तीर् उपजायमाना  
इहेन्द्रो वो रमयतु गावः ॥  

#### १५
प्रजापतिर् जनयतु प्रजा इमास्  
त्वष्टा दधातु सुमनस्यमानः ।  
संवत्सर ऋतुभिः संविदानो  
मयि पुष्टं पुष्टपतिर् दधातु ॥  

### ०२३

#### ०१
साहसी नाम वा असि  
सहसस् परि जज्ञिषे ।  
सहस्वान् इन्द्रो देवेषु  
सहसे त्वा खनामसि ॥  

#### ०२
सहस्येन भेषजेन  
दिव्येन शतपर्वणा ।  
तेन सहस्रकाण्डेन  
कृणोमि पुनराभृतिम् ॥ +++(K punarābhṛtam)+++  

#### ०३
सहसो ऽहं भेषजस्य  
दिव्यस्य नाम जग्रभ ।  
व्य् आशिषैव तस्थिरे  
यक्ष्मासः पुरुषाद् अधि ॥  

#### ०४
अपेत एतु निरृतिर्  
नेहास्या अपि किं चन ।  
अपास्याः सत्वनः पाशान्  
मृत्यून् एकशतं नुदे ॥  

#### ०५
ये ते पाशा एकशतं  
मृत्यो मर्त्याय हन्तवे ।  
तांस् ते यज्ञस्य मायया  
सर्वाꣳ अप यजामसि ॥  

#### ०६
निर् इतो यन्तु नैरृता  
मृत्यव एकशतं परः ।  
सेधाम एषां यत् तमः  
प्राणं ज्योतिश् च दध्महे ॥  

#### ०७
त्रिषप्ता वारणा इमास्  
ताभिर् माम् इन्द्रो अब्रवीत् ।  
विषं वारयताम् इति  
विषं दूषयताद् इति ॥  

#### ०८
अप ब्रूतेदं मरुतो  
महीन्द्रस्यापवाचनी ।  
एषा सहस्रम् अर्हत्य्  
एषा वारयते विषम् ॥  

#### ०९
अस्थाद् द्यौर् अस्थात् पृथिव्य्  
अस्थाद् विश्वम् इदं जगत् ।  
अस्थुर् विषस्याभीतयः  
प्रतिकूल इवाबलः ॥  

#### १०
यथा बाणः सुसंशितः  
परापतत्य् आशुमत् ।  
एवा काशे परा पत +++(Bhatt. kāśe(⟨ se))+++  
साकं वातस्य ध्राज्या ॥  

#### ११
यथा चक्षुश् चक्षुष्मतः  
परापतति केतुमत् ।  
(…) +++(see 10c)+++  
साकं सूर्यस्य रश्मिभिः ॥  

#### १२
यथा मनो मन्युकेतुं  
परापतति योजना ।  
एवा काशे परा पतत् +++(Bhatt. kāśe(⟨ se))+++  
समुद्रस्यानु विक्षरम् ॥  

#### १३
इत एवाव गच्छत-  
-उग्रा भवत माबलाः । +++(Bhatt. bhavatu (⟨ ta))+++  
ह्वयन्तु सर्वे वो देवाः  
सर्वा वो वृणतां विशः ॥  

#### १४
यद् अवगमेन हविषा-  
-अव वो गमयामसि ।  
अत्रात इन्द्रः केवलीर्  
विशो बलिहृतः करत् ॥  

#### १५
इन्द्रः कश्यप आद् अग्निर्  
इडा तुरीया वः सखा ।  
यद् भूतं भव्यम् आसन्वत्  
तेनाव गमयामि वः ॥  

### ०२४

#### ०१
न तं यक्ष्मा अरुन्धते  
नैनं शपथो अश्नुते ।  
यं भेषजस्य गुल्गुलोः  
सुरभिर् गन्धो अश्नुते ॥  

#### ०२
यं गुल्गुलोर् भेषजस्य  
सुरभिर् गन्धो अश्नुते ।  
विष्वञ्चस् तस्माद् यक्ष्मा +++(Bhatt. viśva(⟨ ṣva*)ñcas)+++  
मृगा इष्वा इवेरते ॥  

#### ०३
यद् गुल्गुलु सैन्धवं  
यद् वा घासि समुद्रियम् ।  
उभयोर् अग्रभं नाम-  
-अस्मा अरिष्टतातये ॥  

#### ०४
देवा एतं मधुना संयुतं यवं  
सरस्वत्याम् अधि मणाव् अचर्कृषुः ।  
इन्द्र आसीत् सीरपतिः शतक्रतुः  
कीनाशा आसन् मरुतः सुदानवः ॥  

#### ०५
बृहत्पलाशे सुभग  
ऊर्ध्वस्वप्न ऋतावरि ।  
मातेव पुत्रेभ्यो मृड  
केशेभ्यो नः शमि ॥  

#### ०६
यस् ते मदो +ऽवकेशो यो विकेशो +++(Bhatt. vi(⟨ va?))+++  
येनाभिहस्यं पुरुषं कृणोषि ।  
भ्रूणघ्नोविरिवारा(च्) चर त्वं  
तस्य ते प्रजायाः सुवामि केशान् ॥  

#### ०७
आकूतिं देवीं सुभगां पुरो दधे  
चित्तस्य माता सुहवा नो अस्तु ।  
याम् आशाम् एमि केवली सा मे अस्तु  
विदेयम् एनां मनसि प्रविष्टाम् ॥  

#### ०८
आकूत्या नो बृहस्पत  
आकूत्या न उपा गहि ।  
अथो भगस्य नो धेह्य्  
अथो नः सुहवो भव ॥  

#### ०९
बृहस्पतिर् म आकूतिम् आङ्गिरसः  
प्रति जानातु वाचम् एताम् ।  
यस्य देवा देवताः सम्बभूवुः  
सुषुप्रणीः कामो अन्व् एत्व् अस्मान् ॥  

#### १०
मनो न्व् आह्वामहि  
नाराशंसेन स्तोमेन ।  
पितॄणां च मन्मभिः ॥  

#### ११
आ न एतु मनः पुनः  
क्रत्वे दक्षाय जीवसे ।  
ज्योक् च सूर्याय दृशे ॥  

#### १२
पुनर् नः पितरो मनो  
ददातु दैव्यो जनः ।  
जीवं व्रातं सचेमहि ॥  

#### १३
वयं सोम व्रते तव  
मनस् तनूषु बिभ्रतः ।  
प्रजावन्तः सचेमहि ॥  

#### १४
वर्चो मे मित्रावरुणा  
वर्चो देवी सरस्वती ।  
वर्चो मे अश्विनोभा  
धत्तं पुष्करस्रजा ॥  

#### १५
यच् च वर्चो यजमाने  
यच् च यज्ञे ऽध्य् आहितम् ।  
सुरायां बभ्रु यद् वर्चस्  
तस्य भक्षीय वर्चसः ॥  

#### १६
या उत्सेभ्यः प्रस्रवन्ति  
दिवो धारा नदीभ्यः ।  
तासां त्वा सर्वासाम् अपाम्  
अभि षिञ्चामि वर्चसा ॥  

#### १७
यद् राजानं शकधूमं  
नक्षत्राण्य् अकृण्वत ।  
भद्राहम् अस्मै प्रायच्छन्  
ततो राष्ट्रम् अजायत ॥  

#### १८
भद्राहम् अस्तु नः सायं  
भद्राहं प्रातर् अस्तु नः ।  
भद्राहम् अस्मभ्यं त्वं  
शकधूम सदा कृणु ॥  

#### १९
यो नो भद्राहम् अकरः  
सायं प्रातर् अथो दिवा ।  
तस्मै ते नक्षत्रराज  
शकधूम सदा नमः ॥  

#### २०
यद् आहुः शकधूमाहं नक्षत्राणां  
प्रथमजं ज्योतिर् अग्रे ।  
तन् नः सनिं मधुमतीं कृणोतु  
रयिं च नः सर्ववीरं नि यच्छात् ॥  



### ०२५

#### ०१
यूपे गर्ते विद्वेषणं  
देवानां वर्चसा कृतम् ।  
अग्निर् वाम् अस्त्व् अन्तरा  
यथा वां न सहासति ॥  

#### ०२
यथाहिं द्वेष्टि पुरुषो  
अहिर् वा द्वेष्टि पुरुषम् ।  
गिरिर् वाम् अस्त्व् अन्तरा  
यथा वां न सहासति ॥  

#### ०३
नानानि वाम् आकूतानि +++(Bhatt. nānānaṃ)+++  
नाना चित्तानि सन्तु वाम् ।  
विष्वञ्चौ पर्य् आ वर्तेथां  
यथा वां न सहासति ॥  

#### ०४
अत्र द्वे कमले द्वे तुण्डे +++(Bhatt. aḍadve kamaḍadve)+++  
न मशीकतं तं गलापते । +++(Bhatt. namaśītakam ।)+++  
भङ्गलापतो (⟨ भङ्गुरावतो) दह ॥  

#### ०५
एतद् यत् ते यद् वा यद् वा  
न चासन् नो च ते भवत् ।  
स्वप्ने वित्तं यथा धनं  
नश्याद् इद् एतद् एततः ॥  

#### ०६
आगिलो गिलापापचितो गिल ।  
नश्याद् ब्रध्नकम् अर्भकम् ॥  

#### ०७
दीर्घायुत्वाय सहसे  
मह्या अरिष्टतातये ।  
सुपर्णो मह्यम् अब्रवीद्  
एतद् आश्लिष्टभेषजम् ॥  

#### ०८
सक्तून् इव तितüना पुनन्तो  
विद्वांसो वाचम् अक्रत ।  
अङ्गेभ्यो विश्वाङ्गेभ्यः  
प्र ते छिनद्म्य् आश्लिष्टम् ॥  

#### ०९
अवच्छिन्ध्य् आश्लिष्टम्  
ऊर्वा ह्य् असि भेषजी । +++(Bhatt. urvā)+++  
दिव्यः सुपर्णो अब्रविद्  
एतद् आश्लिष्टभेषजम् ॥  

#### १०
अभिभूर् अहम् आगमं  
विश्वकर्मा स्वायुधः ।  
अहं मित्रस्य कल्पयन्न् +++(Bhatt. kalpayan āsv)+++  
आस्व् आशासु दुष्टरः ॥  

#### ११
अहं समित्ययनो  
अहं विशां पुरोहितः ।  
अहं मित्राणि कल्पयन्  
मयि वाग् अस्तु धर्णसी ॥  

#### १२
आ वश् चक्षुर् आ वो वाचम्  
आ वः समितिं ददे ।  
योगक्षेमं व आदाय-  
-अहं भूयासम् उत्तमः ॥  

#### १३
ब्रह्मणाग्निः संविदानो  
रक्षोहा नुदताम् इतः ।  
अरायो यस् ते तन्वं  
दुर्णामा योनिम् आशये ॥  

#### १४
यस् ते ऽरायस् तन्वं  
दुर्णामा योनिम् आशये ।  
अग्निष् टं ब्रह्मणा युजा  
रक्षोहा नुदताम् इतः ॥  

#### १५
यान्य् अभ्वानि रक्षांसि  
ये ऽराया यातुधान्यः ।  
अग्निष् ट्वा शग्मया तन्वा  
रक्षोहा पातु तेभ्यः ॥  

### ०२६

#### ०१
अग्निश् च देव सवितर्  
इषम् ऊर्जं दधानौ ।  
पातं मा दुश्चरिताद्  
आ मा सुचरिते भजतं  
युवयोर् अवसा सुम्नम् अशीय ॥  

#### ०२
इदं तद् उप युव इदं तद् उप ह्वये  
यच् छुश्रुमा त्वत् परि ।  
वाचस्पतिर् नि यच्छतु  
मय्य् एवास्तु मम श्रुतम् ॥  

#### ०३
मापत्याय स्तेयं करं  
मा श्रुतेन वि राधिषि ।  
अमोघम् अस्माकं श्रान्तम्  
अग्ने द्रविणवत् कृधि ॥  

#### ०४
मध्यमेष्ठा वर्चस्वत्या-  
-आयुषे वर्चसे कृतम् ।  
वनुष्व विश्वदेवेषु  
वनुष्व त्वं बृहस्पतौ ॥  

#### ०५
घृतेन प्रजां वनुते  
घृतेन रयिम् अश्नुते ।  
घृतेनायुष्यं वर्चस्यं  
देवेभ्यो वनुते परि ॥  

#### ०६
पर्जन्य पिप्पलास् तुभ्यं  
नद्यो गर्भं स्वस्तये ।  
मर्यादा ब्रह्मदेवीर्  
आयुष्यं वर्च आसिचन् ॥  

#### ०७
यथा हस्ती हस्तिन्याः  
पदेन पदम् अन्व् अगात् ।  
एवा त्वम् अघ्न्ये वत्सस्य  
पदेन पदम् अन्व् इहि ॥  

#### ०८
यथा रथस्य चक्रे  
वि पथः पांसुम् अस्यथः ।  
एवा मनो व्य् अस्यामि  
हृदयं वननाय कम् ॥  

#### ०९
इन्द्रस्य प्रथमं वचो  
देवानाम् अपरं वचः ।  
तृतीयम् अश्विनोर् वचस्  
तेन गां वानयामसि ॥  

#### १०
उद् इतः श्यावौ विथुरौ  
दिवं गृध्राव् इवेयथुः ।  
शोचनाव् अतिशोचनाव्  
अस्योच्छोचनौ हृदः ॥  

#### ११
शोचयाभि शोचया  
दीपयोप दीपय ।  
अहेर् अग्ने विषं त्वं  
तृणम् इव कल्वलं दह ॥  

#### १२
सीदतं निषत्ताराव्  
अवेतं मोद् गतम् । +++(Bhatt. moṅgatam (⟨ mod gatam))+++  
कृष्णा वां गौः सारस्वती ॥  

#### १३
यथा रात्री कृष्णतमा  
गौः कृष्णा कृष्णवर्तनिः ।  
शाचीःप्यवो यथा रूपम्  
एवेदं मामकं शिरः ॥  

#### १४
यथाङ्गरो ऽभिषिक्तो  
दर्विदाको यथासितः ।  
अनुष्यङ्गस्य कल्मषम्  
एवेदं मामकं शिरः ॥  

#### १५
यथा दावाद् दह्यमानात्  
कृष्णो ज्वालो ऽपध्वंसते ।  
नैषाद् अस्य यथा मुखम्  
एवेदं मामकं शिरः ॥  

### ०२७

#### ०१
यत् किं चासौ मनसा यच् च वाचा  
यज्ञैर् जुहोति हविषा यजुर्भिः ।  
तन् मृत्युना निरृतिः संविदाना  
पुरा दृष्टाद् आज्यं हन्त्व् अस्य ॥  

#### ०२
यातुधाना निरृतिर् आद् उ रक्षस्  
ते अस्य घ्नन्त्व् अनृतेन सत्यम् ।  
इन्द्रेषिता आज्यम् अस्य मथ्नन्तु  
मा तत् सं पादि यद् असौ जुहोति ॥  

#### ०३
परि त्वाग्ने पुरं वयं  
विप्रं सहस्य धीमहि ।  
धृषद्वर्ण दिवेदिवे  
हन्तारं भङ्गुरावताम् ॥  

#### ०४
स्वर्जिद् अधिराजौ  
श्येनौ संपातिनाव् इव ।  
आज्यं पृतन्यतो हतं  
यो अस्मान् पृतनायति ॥  

#### ०५
पृथिव्यै वनस्पतिभ्य ओषधीभ्यो  
ऽग्नये ऽधिपतये स्वाहा ॥  

#### ०६
अन्तरिक्षाय प्राणाय वयोभ्यो  
वायवे ऽधिपतये स्वाहा ॥  

#### ०७
दिवे चक्षुषे नक्षत्रेभ्यः  
सूर्यायाधिपतये स्वाहा ॥  

#### ०८
पिप्पल्यः सम् अवदन्त-  
-आयतीर् जननाद् अधि ।  
यं जीवम् अश्नवामहै  
न स रिष्याति पूरुषः ॥  

#### ०९
पिप्पली क्षिप्तभेषज्य्  
उतावविद्धभेषजी । +++(Bhatt. utātavidyabheṣajī (⟨ uta cāvidhyabheṣajī?))+++  
तां देवाः सम् अकल्पयन्न्  
अलं जीवातवा इति ॥  

#### १०
असुरास् त्वा न्य् अखनन्  
देवास् त्वोद् अवपन् पुनः । +++(Bhatt. devās te (⟨ stve?))+++  
वातीकृतस्य भेषजी  
पिप्पली क्षिप्तभेषजी ॥  

#### ११
यद् उलूको वदति मोघम् एतद्  
यत् कपोतः पदम् अग्नौ कृणोति ।  
यस्य दूतौ प्रहिताव् इदम् एयथुस्  
तस्मै यमाय नमो ऽस्तु मृत्यवे ॥  

#### १२
यस् ते दूतो निरृत आजगाम-  
-अप्रहितः प्रहितो वा गृहं नः ।  
कपोतोलूकाव् अपदं तद् अस्त्व्  
अवैरहत्यम् इदम् आ जगन्थ  
सुवीरताया इदम् आ ससत्थ ॥  

#### १३
यः प्रथमः प्रवत आससाद  
बहुभ्यः पन्थाम् अनुपस्पशानः ।  
य ईशे अस्य द्विपदो यश् चतुष्पदस्  
तस्मै यमाय नमो ऽस्तु मृत्यवे ॥  

#### १४
यथासितः प्रथयते वशाꣳ अनु  
वपूंषि कृण्वन्न् असुरस्य मायया ।  
एवा मे शेपः सहसायम् अर्क  
एनाङ्गेन संसमकं कृणोतु ॥  

#### १५
यावद् अङ्गीनं पारस्वतं +++(Bhatt. pārśvataṃ (⟨ pārasvataṃ = ŚS))+++  
हास्तिनं गार्दभं च यत् ।  
यावद् अश्वस्य वाजिनस्  
तावन् मे वर्धतां पसः ॥  

#### १६
यथा पसस् तायादरं  
वातेन स्थूलभं कृतम् ।  
यावत् परस्वतः पसस्  
तावन् मे वर्धतां पसः ॥  

### ०२८

#### ०१
यस्येदम् आ रजो युजस्  
तुजे जनं वनं स्वः ।  
इन्द्रस्य नाधृषे शवः ॥  

#### ०२
धृषाणं धृषतः शवः  
पुरा यथायतिष्ठन् ।  
इन्द्रस्य रन्त्यं महत् ॥  

#### ०३
स नो दधातु तं रयिं  
पुरुं पिशङ्गपेशसम् ।  
इन्द्रः पतिस् तुविष्टमो जनेष्व् आ ॥  

#### ०४
आयुर् अग्न इहा वह  
जातवेदस् तनूवशिन् ।  
यथाहं ज्योग् इहासानि  
प्रजानाम् अधिपा वशी ॥  

#### ०५
आयुर् इन्द्रो दधातु म  
आयुर् देवो बृहस्पतिः ।  
आयुर् मे विश्वे देवा  
अहोरात्रे च चक्रतुः ॥  

#### ०६
आयुर् आयुष्या पवतां  
प्राणं प्राणो दधातु मे ।  
देवा यच् चक्रुर् देवेभ्यः  
स्वर् यन्तो यथायथम् ॥  

#### ०७
उत्पतन्तु नभस्वतीः  
समुद्राद् अधि घोषिणीः ।  
उत्स्याः समुद्रिया अपस्  
ताभिष् ट्वा तर्पयामसि ॥  

#### ०८
या आपो दिव्या  
या वातात् परिजज्ञिरे ।  
इन्द्रो मरुत्वांस् तृप्तात्मा  
ताभिष् ट्वा तर्पयामसि ॥  

#### ०९
याः शुष्का या हरिणीर्  
या भूमिम् अनुवावृधुः ।  
सर्वाः समग्रा ओषधीस्  
ताभिष् ट्वा तर्पयामसि ॥  

#### १०
आ नो मेधा सुमतिर् विश्वरूपा  
गिरो बृहतीर् आवेशयन्ती ।  
ऋचो मे बह्वीर् न्य् अनक्तु गा इव  
यथासाम भुवनेषु कर्णिनः ॥  

#### ११
दीक्षा तपो मनसो मातरिश्वा  
बृहस्पतिर् वाचो अस्याः स योनिः ।  
वेदांसि विद्या मयि सन्तु बह्वीर्  
अग्नीषोमा यशो अस्मासु धत्तम् ॥  

#### १२
यद् अग्ने तपसा तप  
उपप्रेक्षामहे वयम् ।  
प्रियाः श्रुतस्य भूयास्म- +++(Bhatt. priyā(ḥ))+++  
-आयुष्मन्तः सुमेधसः ॥  

#### १३
यस् त्वा मातुर् उत वा पितुः  
परिजायमानम् अभिसंबभूव ।  
तं त्वद् यक्ष्मम् अधि नाशयामः  
सो ऽन्यस्मिं छ्रयातै प्रविष्टः ॥  

#### १४
यस् ते यक्ष्मो हृदयेष्ठो  
नाभिष्ठा उदरंगमः ।  
अथो यः शिश्रिये परौ  
तं त्वद् यक्ष्मम् अधि नाशयामः  
सो ऽन्यस्मिं छ्रयातै प्रविष्टः ॥  

#### १५
शीर्षरोगम् अङ्गरोगं  
स्नावबृहम् अभिशाचिं विसल्पकम् ।  
यस् ते यक्ष्मो मज्जसु परुःसु यो गुदासु  
तं त्वद् यक्ष्मम् अधि नाशयामः  
सो ऽन्यस्मिं छ्रयातै प्रविष्टः ॥  



### ०२९

#### ०१
अग्नी रक्षोहा तिग्मस् तिग्मशृङ्गो  
हन्तु रक्षो नुदताम् अरातिम् ।  
अपाघशंसम् अस्यतु ॥  

#### ०२
आ त एतु परावतो  
बलम् ओजो दिवस् परि ।  
आ गिरिभ्यः पर्वतेभ्य  
आयुष् टे विश्वतो दधत् ॥  

#### ०३
पुनस् ते ऽसुं पृथिवी ददातु  
पुनर् द्यौर् देवो पुनर् अन्तरिक्षम् । +++(devo punar- sandhi?, RV 10.59.7b dyáur devī́ púnar)+++  
पुनस् ते सोमस् तन्वं दधातु  
पुनः पूषा पथ्यां या स्वस्तिः ॥  

#### ०४
कष्किषा कष्पिषा  
येवाषा एषा ।  
इष्टर्गव इषयन्तः  
सैकताः पांसवाः ॥  

#### ०५
अदृष्टान् न दृष्टान् ।  
दृष्टाꣳ अदृष्टान् धनपते  
जहीन्द्रस्य वधेन ॥  

#### ०६
एताश् च विश्वरूपाश् च  
गृध्राः कोकाश् च ते हताः ॥  

#### ०७
कामे कामयस्व मा  
प्रतीची प्रति मा भव ।  
माम् अनु प्र ते मनो  
वत्सा पाकेव धावतु ॥  

#### ०८
अभीले अभिमादन्य्  
असौ माम् अभि माद्यतु ।  
विद्म पतत्रिण्या वयम्  
इषुके नामकं तव ॥  

#### ०९
अहं ते मन आ ददे  
मनो मनोमुषिर् यथा ।  
मयि ते मन आहितं  
रथ इव रथवाहने ॥  

#### १०
उद् असौ सूर्यो अगान्  
मह्यम् अवतुना सह ।  
अहं विशां पुरोहितो  
मधुहस्तो मधुजिह्वो  
मयि वाग् अस्तु धर्णसी ॥  

#### ११
अहं विश्येन केतुना  
समक्ष्ये मानुषेष्व् आ ।  
अस्माकम् अस्तु केवलं बृहद्  
दिशो अधि विश्वेषु राजसु ॥  

#### १२
स्वादोश् चिन् मा स्वादीयांसं  
मधोश् चिन् मधुमत्तरम् ।  
प्रियाश् चित् सख्युर् अन्तरम्  
आदित्यासः कृणोत मा ॥  

#### १३
अग्ने ब्रह्म त्वं ब्रह्मासि  
विद्धि त्वं प्रास्मभ्यं ब्रूहि ।  
यदीदं तथा भविष्यसि यदि वा  
नाथैतस्य हविषो वीह स्वाहा ॥  

#### १४
वि पृच्छे द्यावापृथिवी  
वीन्द्रं वि बृहस्पतिम् ।  
वि देवान् यज्ञियान् पृच्छे  
व्य् असं जीवनाय कम् ॥ +++(Bhatt. (⟨ vy asuṃ?))+++  

#### १५
विज्ञानायोद्यता प्रस्तुता स्रुग् इयं  
यम राजन् हविर् इदं जुषस्व ।  
अगतासोर् हविषो मादयस्व  
निरृतिं गच्छतु यद् गतासोः ॥  

### ०३०

#### ०१
यत् त्वा मांसे अपववौ  
यन् मन्थे यद् ओदने ।  
अग्निष् ट्वा विश्वभेषजस्  
तस्मात् पात्व् अंहसः ॥  

#### ०२
यस् त्वा वात आवात्य्  
अधराद् उत्तराद् उत ।  
आपो या विश्वशंभुवस्  
तास् त्वा पात्व् अंहसः ॥ +++(read pāntv)+++  

#### ०३
अप त्वन् मृत्युं निरृतिम्  
अप यक्ष्मं नि दध्मसि ।  
यथा त्वम् अरपा अस  
उदोजा उत्तरो भुवः ॥  

#### ०४
वैश्वानरो रश्मिभिर् नः पुनातु  
वातः प्राणेनेषिरो नभोभिः ।  
द्यावापृथिवी पयसा पयस्वती  
ऋतावरी यज्ञिये मा पुनीताम् ॥  

#### ०५
प्रजापतिर् ऋतुभिः पञ्चभिः  
संवत्सरो धामभिः पातु विश्वैः ।  
इहैव प्राणः सख्ये नो अस्तु  
तम् आत्मनि पुनर् आ वेशयामि ॥  

#### ०६
वैश्वदेवीं सूनृताम् आ रभध्वं  
शुद्धा भवन्तः शुचयः पावकाः ।  
तया गृणन्तः सधमादेषु  
वयं स्याम पतयो रयीणाम् ॥  

#### ०७
वैश्वानरीं वर्चस आ रभध्वं  
यस्या आशास् तन्वो वीतपृष्ठाः ।  
ईडयेह सधमादं मदन्तो  
ज्योक् पश्येम सूर्यम् उच्चरन्तम् ॥  

#### ०८
अवत्कं मम भेषजम्  
अवत्कं परिवाचनम् ।  
नराच्य् असि मा तुदो  
वन्वाना रोगभेषजम् ॥  

#### ०९
शम्भुलेहम् इहा हर  
तम् उ क्षीरा उद् अस्यति ।  
तद् आस्रावस्य भेषजं  
तद् उ रोगम् अनीनशत् ॥  

#### १०
नदीषु नड्वलासु  
कुम्भेषु कलशेषु च  
प्रतीषेचनभेषजम् ।  
तत् ते कृणोमि भेषजम् +++(Bhatt. tate)+++  
अद्धि मांसं पिबोदकं  
पट्पटिङ्गं विपश्चलं वि पश्य ॥  

#### ११
अविदाम यद् ऐच्छाम  
पिशाचक्षयणं हविः ।  
तेन क्रव्यादो हन्मः  
सर्वाश् च यातुधान्याः ॥  

#### १२
इच्छन्ति त्वा पदातय  
इच्छन्ति रथिनस् त्वा ।  
क्रीणन्ति गोभिर् अश्वैर्  
अमृतस्येव वा असि ॥  

#### १३
अमम्रि नाम भेषजं  
पृथिव्या अध्य् उद्भृतम् ।  
वक्ता तन् मह्यम् अब्रवीद्  
इदं ह पारयाद् इति ॥  

#### १४
चक्षुर् असि पुरुषस्य  
चक्षुर् गोश् चक्षुर् अर्वतः ।  
चक्षुर् भूतस्य भव्यस्य  
चक्षुर् अप्सरसाम् असि ॥  

#### १५
चक्षुर् असि सुपर्णस्य  
चक्षुर् अहेर् अथो शुनः ।  
चक्षुः सर्वस्य पश्यतो  
ऽथो यद् विश्वम् एजति ॥  

#### १६
आददानं सहस्राक्षं  
प्रतिस्पाशनम् अब्रुवम् ।  
दर्शय मा यातुधानान्  
दर्शय यातुधान्याः ॥  

### ०३१

#### ०१
अतीमाम् अख्यं पृथिवीम्  
अति द्याम् अति सूर्यम् ।  
अति विश्वम् इदं भूतम्  
अत्य् अख्यं यातुधान्यः ॥  

#### ०२
दर्शय मा यातुधानान्  
दर्शय यातुधान्यः ।  
अघायून् सर्वान् दर्शय-  
-इति त्वौषध आ रभे ॥  

#### ०३
एवा सहस्रचक्षो त्वं  
प्रति पश्यास्य् आयतः ।  
सहो ऽसि यातुधानजम्भनम् ॥  

#### ०४
इमाः पारे पृदाक्वस्  
त्रिषप्ता निर्जरायवः ।  
तासां जरायुणा वयम्  
अक्ष्याव् अपि व्ययामस्य्  
अघायोः परिपन्थिनः ॥  

#### ०५
विषूच्य् एतु कृन्तती  
पिनाकम् इव बिभ्रती ।  
विष्वक् पुनर्भुवा मनो  
ऽसमृद्धा अघायवः ॥  

#### ०६
अपेतः परिपन्थिनो  
+ऽपो अघायुर् अर्षतु ।  
न बहवः सं शक्नवन्  
नार्भका अभि धृष्णवन् ॥  

#### ०७
प्रेतं पादौ प्र स्फुरतं  
वहतं पृणतो गृहम् ।  
इन्द्राण्य् एतु प्रथमा-  
-अजीतामुषिता पथा ॥  

#### ०८
आयम् अगन् फाल्गुमणिर्  
बलेन बलदाः सह ।  
येनेन्द्रो दस्यूनां वीराꣳ  
असुराणाम् अवातिरत् ॥  

#### ०९
वर्चसा मां पयसोक्षन्तु देवा  
वर्चसा द्यावापृथिवी उभे ।  
वर्चो मे देवः सविता दधातु  
वर्चो विप्रः कश्यपो मे दधातु ॥  

#### १०
वर्चो म आपो दधतु  
वर्चो मे वीरुधो दधन् ।  
भूतानि सर्वाः सङ्गत्य  
वर्च आ धुर् मुखे मम ॥  

#### ११
याः पुरस्ताद् वितिष्ठन्ते  
गावः प्रव्राजिनीर् इव ।  
वातीकृतस्य भेषजीः  
पिप्पलीः पारयिष्णवः ॥  

#### १२
रुद्रस्य मूत्रम् अस्य्  
अमृतस्य नाभिः ।  
पृथिव्यां मूलं निष्ठितम् असि  
विषाणा नाम वातीकृतभेषजी ॥  

#### १३
शं ते अस्तु मतस्नाभ्यां  
शं यक्ने शं तलीद्यै ।  
शं ते पृष्टिभ्यो मज्जभ्यः  
शम् अस्तु तन्वे तव ॥  

#### १४
न हि ते अग्ने तन्वः  
क्रूरम् आनंश मर्त्यम् ।  
कपिर् बभस्तु तेजनं  
स्वं जरायु गौर् इव ॥  

#### १५
त्वेष इव सं च वि च रोरुवण्यते  
यद् उत्तरद्रा उपरस्य खादति ।  
शीर्ष्णा शिरो अप्ससाप्सो अर्दयन्न्  
अंशून् बभस्तु हरितेभिर् आशुभिः ॥  

#### १६
सुपर्णा वाचम् अक्रतोप द्यव्य्  
आखरे कृष्णा इषिरा अनर्तिषुः ।  
नि यन् नियन्त्य् उपरस्य निष्कृतिं  
पुरू रेतो दधिरे सूर्यस्युतः ॥ +++(Bhatt. (⟨ śvi/syū?))+++  

### ०३२

#### ०१
भगेन मा शांशपेन +++(Bhatt. sāṃśaphena)+++  
साकम् इन्द्रेण मेदिना ।  
कृणोमि भगिनं मा-  
-अप द्रान्त्व् अरातयः ॥  

#### ०२
यो अन्धो यः पुनःसरो  
भगो वृक्षेष्व् आर्पितः ।  
भगो मे अस्तु शांशपो  
ऽप द्रान्त्व् अरातयः ॥  

#### ०३
यथा वृक्षाꣳ अभ्यभवः +++(Bhatt. vṛkṣāṃ)+++  
साकम् इन्द्रेण मेदिना ।  
एवा मा भगिनं कृण्व्  
अप द्रान्त्व् अरातयः ॥  

#### ०४
अपेतो नीललोहितं  
जातं हिमवतस् परि ।  
कीश्मीलम् उर्वराभ्यो  
दिवो जातम् अनीनशम् ॥  

#### ०५
अभ्राज् जातं वर्षाज् जातम्  
अथो जातं दिवस् परि ।  
अथो समुद्राद् जातं  
कीश्मीलं नाशयामसि ॥  

#### ०६
यो नीहाराद् यः प्रुष्वा  
यो अद्भ्यस् परि जायसे ।  
गर्भो यो विद्युताम् असि  
स नः कीश्मील मृडय ॥  

#### ०७
नोदेयीः सिकता इमाः  
सिन्धुतस् पर्याभृताः ।  
ताभिर् यमस्य कीश्मीलं  
संभृताभिर् अनीनशम् ॥  

#### ०८
त्वया पूर्वं विभीदक  
संजिता असुरा हताः ।  
त्वं सपत्नचातनो  
भ्रातृव्याꣳ अव धूनुष्व ॥ +++(Bhatt. bhrātṛvyāṃ)+++  

#### ०९
वि भिनत्तु विभीदकस्  
तीक्ष्णशृङ्ग इव ऋषभः ।  
अथो सपत्नान् आ दत्ताम्  
अथो हन्तु दुरस्यतः ॥  

#### १०
व्यवधीत् सहमानः सपत्नान् +++(Bhatt. sapatnāṃ)+++  
द्विषतो मे ऽधराꣳ अकः ।  
अभ्य् अभूद् भूत्योभयाम् ॥  

#### ११
य आस्कन्दः परास्कन्द  
आखुः ककुभ आत् क्रिमिः ।  
उपजीकाꣳ उपक्वसान् +++(Bhatt. upakvasāṃ)+++  
तान् सर्वान् जम्भयामसि ॥  

#### १२
अपि नह्याम्य् आखोर्  
मुञ्जेन मुखम् आस्यम् ।  
अनदं यथा चराद्  
अपैतुम् उर्वराभ्यः ॥  

#### १३
अपिनह्यमुख आखुः  
परोक्तः प्राट्पराणुतः ।  
शृणाम्य् अस्य दन्तान्  
निर् अक्षौ पादयामसि ॥  

#### १४
अश्विना सारघेन मा  
मधुनाङ्क्त शुभस्पती ।  
यथा वर्चस्वतीं वाचम्  
आवदानि जनाꣳ अनु ॥  

#### १५
यशा अहं निमिषते  
प्रतिख्यात्रे यशा अहम् ।  
अत्रैमि तद् यशा अहम्  
उत तत्र यशा अहम् ॥  

#### १६
अस्मै च सर्वस्मै भूताय  
सर्वस्मै च विपश्यते ।  
सर्वस्मा इद् अहं यशाः ॥  

#### १७
अपोत्तुदापोर्णुहि +++(Bhatt. apottuda* (a)porṇuhi*)+++  
यदीदम् अस्ति वा न वा ।  
व्यन्ध्यं व्यल्गुणं चक्षुर्  
अक्षीभ्यां कृधि ॥  

#### १८
अङ्गं हिरण्ययं कृत्वा  
लङ्गलाषम् अर्मं च ।  
तद् देवा अप लुम्पत ॥  

#### १९
चक्षुष्मन् मे मनो अस्तु  
चक्षुष्मद् धृदयं मम ।  
चक्षुष्मच् चित्तम् अस्तु मे  
चक्षुश् चक्षुष्मद् अस्तु मे  
चक्षुर् आ धेहि मे ऽक्ष्योः ॥  



### ०३३

#### ०१
सोमो राजा सविता च राजा  
भवो राजा भुवनं च राजा ।  
शर्वो राजा शर्म च राजा  
त उ नः शर्म यच्छन्तु देवाः ॥  

#### ०२
आदित्यैर् नो बृहस्पतिर्  
भगः सोमेन नः सह ।  
विश्वे देवा उर्व् अन्तरिक्षं  
त उ नः शर्म यच्छन्तु देवाः ॥  

#### ०३
उताविद्धां निष्खिदत-  
-अथो श्रथ्नीथायताम् ।  
मा नो विश्वे देवा  
मरुतो हेतिम् अस्थत ॥  

#### ०४
अपाम् इदं न्ययनं  
समुद्रस्य निवेशनम् ।  
मध्ये ह्रदस्य नो गृहाः  
पराचीना मुखा कृधि ॥  

#### ०५
आयने ते परायणे  
दूर्वा रोहतु पुष्पिणी ।  
उत्सो वात्र जायतां  
ह्रदो वा पुण्डरीकवान् ॥  

#### ०६
हिमस्य त्वा जरायुणा  
शाले परि व्ययामसि ।  
शीतह्रदाय नो भुवो  
ऽग्निर् ददातु भेषजम् ॥  

#### ०७
अयं दर्भो विमन्युकः  
स्वाय चारणाय च ।  
मन्योर् विमन्युको  
मन्युशमनो अस्तु ते ॥  

#### ०८
अयं यो भूरिमूलः  
समुद्रम् अवगच्छति ।  
दर्भः पृथिव्यां निष्ठितः  
स ते अस्तु विमन्युकः ॥  

#### ०९
वि ते हनव्यां शरणिं  
वि ते मुख्यां नयामसि ।  
यथावशो न वादिषो  
मम चित्तम् उपासासै ॥  

#### १०
येभिः पाशैः परिवित्तो विबद्धः  
परौपराव् आर्पितो अङ्गेअङ्गे ।  
वि ते चृत्यन्तां विचृतो हि सन्ति  
भ्रूणघ्नि पूसन् दुरितानि मृष्टाम् ॥ +++(read mṛṣṭā ॥ (?))+++  

#### ११
त्रिते देवा अमृजतैन एतत्  
त्रित एनन् मनुष्येष्व् अमृष्ट ।  
ततो यदि त्वा मध्ये न आरत्  
तद् अहं त्वद् ब्रह्मणापा करोमि ॥ +++(Bhatt. tad (⟨ tvad))+++  

#### १२
मरीचीर् धूमं प्र विशानु वातम्  
उदारान् गच्छोत वा नीहारम् ।  
नदीनां फेनम् अनु तद् वि नश्यतु  
भ्रूणघ्नि पूषन् दुरितानि मृष्टाम् ॥ +++(Bhatt. (⟨ ṣṭā))+++  

#### १३
अग्ने रक्षः प्रति दह  
यत् कुम्भ्याभिर् आभृतम् ।  
अनाधृष्यः स यास्यत्य्  
अभूज् जीवातवे अयम् ॥  

#### १४
यन् नखवद् यच् छफवत्  
प्रसूमत् किं च पुष्पवत् ।  
उर्वा मत्स्यो मधूलकं  
तस्य पास्यत्य् अयम्  
अनास्रावम् अरोगणम् ॥  

#### १५
याः समुद्रात् प्रस्रवन्ति  
देवीर् हिमवतस् परि ।  
आपो या विश्वशम्भुवस्  
ता इहा यन्तु भेषजीः ॥  

### ०३४

#### ०१
त्वचापिधाने सुभगे  
दत्परिस्तरणे कवे ।  
एकाम् इव व्रजे गां  
परि त्वा वर्चसासिचम् ॥  

#### ०२
अग्रेणीर् इव हंसानां  
प्रपश्यन्ती पुरस् पथम् ।  
जिह्वे मा विव्यथो मा  
यथापूर्वं त्वं वद ॥  

#### ०३
वर्चस्वद् अहम् उद्यासं  
ब्रह्मराजन्याभ्यां  
शुद्राय चार्याय च ।  
यस्मै च कामयामहे  
सर्वस्मै च विपश्यते ॥  

#### ०४
अर्वाञ्चौ पादौ प्र हर-  
-अर्वाचीनं मनस् तव ।  
अर्वाचीनस्य ते अतः  
पराङ् मन्युं नि वर्तताम् ॥ +++(Bhatt. manyuṃ(⟨ nyuḥ)+++  

#### ०५
छागलादे भगवो  
ऽर्वाग् ज्योते परस्तमः ।  
आ त्वा खलज्ञकाद् अस्मात्  
पुनर् आ वर्तयामसि ॥  

#### ०६
यथा व्रीहीन् व्रीहिखले  
समाकुर्वन्ति तूलिभिः ।  
एवा ते विष्ठितं मनः  
सम् आ करोमि माम् अभि ॥  

#### ०७
त्वम् उत्तमं सुरभिषां  
माध्यमं वहतोर् असि ।  
त्वया वधूर् वि जङ्गहे  
तं त्वा वर्चस आ ददे ॥  

#### ०८
मूर्ध्नस् ते मूर्धन्येभ्यो  
ऽग्रुवः पतिवित्त्याः । +++(Bhatt. pativityāḥ (⟨ ttyāḥ))+++  
औक्षं शीर्षत आ ददे ॥  

#### ०९
यश् च स्वाद्मा ते अङ्गेषु  
यः प्रेमा हृदये च ते ।  
तं त्वद् आ वेशयामहे  
मयि भ्राजाति दीद्यत् ॥  

#### १०
वातरंहा वाजिन् भव युज्यमान  
इन्द्रस्य याहि प्रसवे मनोजवाः ।  
युञ्जन्तु त्वा मरुतो दैव्यास  
आ ते त्वष्टा पत्सु जवं दधातु ॥  

#### ११
जवस् ते अर्वन् निहितो गुहा  
यः श्येने चरति यश् च वाते ।  
तेन त्वं वाजिन् बलवान् बलेन-  
-आजिञ् जय समने पारयिष्णुः ॥  

#### १२
आसीयाने ऽधि मनस +++(Bhatt. sī(⟨ śī))+++  
आसीयाने ऽधि चक्षुषः । +++(Bhatt. sī(⟨ śī))+++  
आसीयानस्य वाताद् भूत्वा- +++(Bhatt. sī(⟨ śī))+++  
-आजिञ् जय समने पारयिष्णुः ॥  

#### १३
तनूस् ते वाजिन् तन्वं वहन्ती  
वामम् अस्मभ्यं धातु शर्म तुभ्यम् ।  
अह्रुतो महो धरुणाय देवा  
दिव्यम् इव ज्योतिः स्वर् आनमीयाः ॥  

#### १४
इन्द्रो मा वक्षद् अक्षतं  
वृत्रहा यो वृतञ्जयः ।  
स मे रथं स सारथिं  
सो अश्वान् साधु मे नयात् ॥  

#### १५
इन्द्रो मा तेन नयतु  
पन्था यो अभयः सुगः ।  
दक्षिणा पारयाति मा  
मा रिषं समरे युधाम् ॥  

#### १६
हृत्सुके परि णो नम +++(Bhatt. (⟨ ṛcchuke?))+++  
पारिगं तन्वे कृधि ।  
युयुत पर्णिनं शरम् +++(see 2.70.5c; Bhatt. yuyut (⟨ yūyuvat))+++  
उतापर्णं रिशाद् इति ॥  

### ०३५

#### ०१
विश्वे देवा इदं हविर्  
आदित्यासः सपर्यत ।  
अस्मिन् यज्ञे मा व्यथिष्य्  
अमृताय हविष् कृतम् ॥  

#### ०२
अव्यसश् च व्यचसश् च  
बिलं वि ष्यामि मायया ।  
ताभ्याम् उद्भृत्य वेदम्  
अथ कर्माणि कृण्महे ॥  

#### ०३
यस्मात् कोशाद् उदभराम वेदं  
तस्मिन्न् अन्तर् अव दध्म एनम् ।  
कृतम् इष्टं ब्रह्मणो वीर्येण  
तेन मा देवास् तपसावतेह ॥  

#### ०४
वैश्वानरो अजीजनद्  
अग्निर् नो नव्यां सुमतिम् ।  
क्ष्मया वृधान ओजसा ॥  

#### ०५
स नः पावक दीहिह्य्  
अग्ने वैश्वानर द्युमत् ।  
जमदग्निभिर् आहुतः ॥  

#### ०६
दिवस् पृष्ठो अरोचथा  
अग्निर् वैश्वानरो बृहन् ।  
ज्योतिषा बाधते तमः ॥  

#### ०७
हरिणस्य पतत्रिणः  
शीर्ष्णो भेषजम् आभृतम् ।  
तन् नीलवद् वि लोकवत् +++(Bhatt. vi(⟨ dyu?))+++  
तद् उ क्षेत्रियनाशनम् ॥  

#### ०८
अन्वमंस्तानुमतिर्  
अन्वंअंस्त वृषायवः ।  
कीनाशा अन्वमंसत-  
-अनु गावो अमंसत ॥  

#### ०९
नमो अस्त्व् आयामिभ्यो  
नीविभ्यो हृदयाय च ।  
नमः क्षेत्रस्य पतये  
नमः क्षेत्रस्य पत्न्यै ॥  

#### १०
उत् ते हार्दिं शोचयामि  
हस्तेनाभिमरीमृशत् ।  
केशिन् वृषण्यया तव +++(Bhatt. (⟨ vṛṣṇyā?))+++  
मुष्कौ मूर्धा न शुष्यताम् ॥  

#### ११
अग्निष् ट्वा तपतु  
सूर्यस् त्वा तपतु  
वातस् त्वा युङ्क्तां  
मरुतश् च युञ्जताम् ।  
मृगान् मरीचीर् अप्य् एतु ते मनः ॥  

#### १२
उत् त्वा हन्मि निपदनाद्  
उत् त्वा हन्मि गृहेभ्यः ।  
मा स्पृक्षथा निषदनाय साधव  
उत् तिष्ठ प्रेहि सभाम् ॥  

#### १३
उत् तुद शिमिदावत्य्  
अथो उल्कावतीं कुरु ।  
पत्ये च श्वशुराय च ॥  

#### १४
विबर्हं हरांसयो रसं  
ज्ञानम् अति भ्रुवोः ।  
साकम् ऋषे वि नाशय ॥  

#### १५
साकं वातस्य ध्राज्या  
साकं सूर्यस्य रश्मिभिः ।  
साकं सूर्येणोद्यता  
सपत्नीं नाशयामसि ॥  

### ०३६

#### ०१
दीर्घजिह्वा बृहद्वाचो  
याभिर् आर्द्राणि वासांसि ।  
गावो घृतस्य मातरो  
दिवि भेषजम् अक्रत ॥  

#### ०२
अर्जुनीनाम् अपचितां  
कृष्णा मातेति सुस्रव । +++(Bhatt. (⟨ śuśrava))+++  
मुनेर् देवस्य मूलेन  
सर्वाश् छिनद्मि ता अहम् ॥  

#### ०३
छिनद्म्य् आसां प्रथमां  
छिनद्म्य् उत मध्यमाम् ।  
अथो जघन्याम् आसाम्  
आ छिनद्मि स्तुकाम् इव ॥  

#### ०४
अपेहि मनसस् पते  
किम् अशस्तानि शंससि ।  
परेहि न त्वा कामये  
वृक्षान् वनानि सं चर ॥  

#### ०५
अवशसा निःशसा यत् पराशसा-  
-उपारिम यज् जाग्रतो यत् स्वपन्तः ।  
अग्निर् विश्वान्य् अप दुष्कृतान्य्  
अजुष्टान्य् आरे अस्मद् दधातु ॥  

#### ०६
यद् इन्द्र ब्रह्मणस्पत  
उत मृषा चरामसि ।  
प्रचेता न आङ्गिरसो  
द्विषतस् पातु तेभ्यः ॥  

#### ०७
एह माम् उत्तरं कृधि  
सहस्व पृतनायतः ।  
व्य् अस्मत् कृत्या  
व्य् अस्मच् छपथाꣳ अज ॥  

#### ०८
यो नो दुधूर्षान् मनसा  
यश् च पापेन नोभ्यमात् ।  
आकूतिं तस्य देवा  
हृदश् चित्तानि वि ष्यत ॥  

#### ०९
अश्व इव धुरि दुर्योगः  
प्रतीहाय वहे दश ।  
कृत्वानं ब्रह्मणस्पते  
दंष्ट्राभ्याम् अभि सं जहि ॥  

#### १०
यो ऽन्या अधि प्राजायथा  
मूर्ध्नो ऽध्य् उद् अवर्धताः ।  
त्वं सपत्नचातनो  
भ्रातृव्याꣳ अव धूनुष्व ॥ +++(Bhatt. bhrātṛvyāṃ)+++  

#### ११
बहुर् अयं संगरुष्टो +++(Bhatt. (⟨ san gariṣṭho))+++  
न्यक्तो भूम्याम् अधि ।  
तेनाहम् अस्य कर्त्स्यामि  
यथा स्थामा गमिष्यति ॥  

#### १२
स्थामागन् बृहद् अक्षत्रः +++(Bhatt. akṣatra(ḥ))+++  
स्थामन्ताक्ष्णिणो ऽव स्यति । +++(Bhatt. (⟨ *-ntākṣṇo ava))+++  
अन्तष्ठानस्य यो राजा +++(Bhatt. (⟨ anuṣṭhv asya))+++  
स उत्थाम गमिष्यति ॥  

#### १३
अगमद् राजा सदनम्  
अगमत् सूर्यो दिवम् ।  
उदयन् वृत्रहन् प्लीहा  
अङ्गराजो अवीरहा ॥  

#### १४
यथा पन्थां कवापथो  
अप्येति महापथम् ।  
एवा त्वं प्लीहन् नः प्लीहि +++(Bhatt. na(ḥ))+++  
यतो ऽस्य् अभ्यागतः ॥  

#### १५
इन्द्रेण दत्तं बलम् आसुराभ्यां  
शितङ्गैतच् छाल्वतायै च तुभ्यम् ।  
तौ नुदेथां कण्वा अशिवा अजुष्टा  
अधा गृहाणां गृहपा त्वम् एषाम् ॥  

#### १६
त्वम् अग्ने गृहपतिर् गृहाणां  
त्वं प्रजानां जनितासि दाता ।  
त्वं नुदस्व कण्वा अशिवा अजुष्टा  
सदान्वा निरतः सेद पापीः ॥ +++(Bhatt. (⟨ sedha))+++  

#### १७
चर्माभ्यः क्रूरम् आनह्य  
हरिणस्य भियं कृधि ।  
मृगाꣳ अनु प्र पातय +++(Bhatt. mṛgāṃ)+++  
मरीचीर् अनु नाशय ॥  

#### १८
यद्य् अस्य् अप्सरावीर्  
यदि त्वा रक्षो अग्रभीत् ।  
तस्मा अपप्लवं हविर्  
मनसा जुहोमि ते ॥  



### ०३७

#### ०१
अभि त्वा शतपाशया-  
-अथो सहस्रपाशया ।  
दाशो मत्स्यम् इव तीदेन  
मयि बध्नामि ते मनः ॥  

#### ०२
आ हि ते दक्षिणं पदं  
हृदय्यं ददे ।  
उपस्थे पदमोपि  
नि त्वाम् अक्रि स्वे वशे ॥  

#### ०३
परि त्वा गाम् इवासरं  
मम पत्तो निपत्तवे ।  
तन् मारुतं ह वैरुधम्  
आवतंकरणं कृतम् ॥  

#### ०४
आ नयामि ते मनो  
अश्वम् इवाश्वाभिधान्या ।  
उप ते मुञ्चे मनः  
पदोर् उपानहौ यथा ॥  

#### ०५
यथा सुरा यथा मधु  
यथाक्षा अधिदेवने ।  
यथा ह गव्यतो मन  
एवा माम् अभि ते मनः ॥  

#### ०६
एवा कृणुष्व मा प्रियाम्  
अन्तः कृणुष्व मा हृदि ।  
यथा मन्नापचेतया  
नान्यासां कीर्तयाश् चन ॥  

#### ०७
यस्येदं वैष्टपं हविर्  
भगस्य हस्तयोर् हितम् ।  
तेना त्वाभि मृशामसि  
सौभाग्याय स्वस्तये ॥  

#### ०८
भग मेमां सं बट् करो  
मा पश्चान् मा परो दघः ।  
अधा भगस्य यो भगस्  
तेनेमां सं सृजा भग ॥  

#### ०९
भगेन त्वा सं सृजामि  
मासुरेण सुराम् इव ।  
यथाससि प्रिया पत्युर्  
देवृभ्यः सुभगाससि ॥  

#### १०
उद् इतो दैव्यं वच  
इषुम् इव तुन्नः खिदे ।  
तेना सपत्नान् मामकान्  
सासहानि जहानि च ॥  

#### ११
अग्निर् मा पातु वसुभिः पुरस्तात्  
सवितादित्यैर् अभि पातु दक्षिणात् ।  
इन्द्रो मरुद्भिर् अभि पातु पश्चाद्  
विश्वे देवा अभि रक्षन्तु मोत्तरात् ॥  

#### १२
देवरक्षसान् मा पाहि  
मनुष्यरक्षसान् मा पाहि ।  
विश्वस्मान् मा रक्षसस् पाहि ॥  

#### १३
असौ यस् त्रिककुद् गिरिः  
शृङ्गाभ्याम् अभितिष्ठति ।  
स संपतत्रम् उद्युगं  
बलासम् इव तिष्ठतु ॥  

#### १४
दिव्यः सुपर्ण आ पतद्  
अयोदंष्ट्रो अयोमुखः ।  
स संपतत्रम् उद्युगम्  
इतो यक्ष्मं परा भवत् ॥  

#### १५
साकं बलास प्र पत  
चाषेण किकिदीव्या ।  
साकं वातस्य ध्राज्या  
सह नश्य निहाकया ॥ +++(Bhatt. nasya(⟨ naśya))+++  

### ०३८

#### ०१
माभि गायः शाबलेयं  
शौणेयं साधुवाहिनम् ।  
नमस् ते भद्रया कृण्मो  
ऽविह्वृता चक्षुषा त्वं  
शमका शमयाति त्वा ॥  

#### ०२
तृन्धि वि क्षिणीहि  
पेशः कुर्वाणिका त्वम् ।  
जारेण पत्या जक्षती  
गृहान् गोपायमानिका  
शमका शमयाति त्वा ॥  

#### ०३
आङ्क्ष्वाभ्यङ्क्ष्व-  
-अभ्यक्ता शमनं गमः ।  
अथो पितृभ्यो गा इच्छ  
विज्ञानेन भगेन च  
शमका शमयाति त्वा ॥  

#### ०४
अपेहि मनसस् पाप-  
-अप क्राम परस्तरम् ।  
परो निरृत्या आ चक्षुर्  
बहुत्रा जीवतो मनः ॥  

#### ०५
भद्रं वै वरं वृणते  
भद्रं युञ्जन्ति दक्षिणम् ।  
भद्रं वैवस्वतं चक्षुर्  
बहुत्रा जीवतो मनः ॥  

#### ०६
यन् मे छिद्रं मनसो यच् च वाचः  
सरस्वतीं मन्युचित्तं जगाम ।  
विश्वैस् तद् देवैः सह संविदानः  
सं दधातु बृहस्पतिः ॥  

#### ०७
स्फिरा स्फिरतरं  
स्फिरा आत्तारः ।  
शतहस्त समाहर  
सहस्रहस्त सं किर ॥  

#### ०८
इहैवा किर सं किर-  
-इहैव स्फातिम् अस्फिरम् ।  
स्फिरेयम् अस्त्व् ओषधिः  
समुद्रस्येव संस्रवः ॥  

#### ०९
उत् तिरा आ गमन्न् उप-  
-उत् तिराण्यागमन् । +++(Bhatt. (maṃ ⟨ man))+++  
वृष्टे शापं नदीर् इव-  
-इह स्फातिं समावहान् ॥  

#### १०
वि मयूखा आ यच्छन्तु  
गर्दभा इव दुर्युजः ।  
मुह्यन्तु सर्वे तन्तवो  
वृता नाडी वितन्त्रिके ॥  

#### ११
प्र वाम् ईष्वे पततां  
प्र तटा प्र निवेष्टनम् ।  
मुह्यन्तु सर्वे तन्तवो  
अन्धे विततवाय्यौ ॥  

#### १२
आयवनी निवेष्टनं  
व्रता तसरम् ईष्वे ।  
मुह्यन्तु सर्वे तन्तवो  
अन्धे वितत वाय्यौ ॥  

#### १३
मयारकारी प्रथमा-  
-ऊर्णवाभिर् अथो शका ।  
देवानां पत्नीः कृत्तिका  
इमं तन्तुम् अमूमुहन् ॥ +++(Bhatt. amūmuhaṃ (⟨ han))+++  

#### १४
अग्निर् न एतु प्रथमः  
पुरएता बृहस्पतिः ।  
अधा भग प्र णो यच्छ  
त्वं हि धनदा असि ॥  

#### १५
प्र णः शूद्र उतार्यः  
प्र णो राजोत वृत्रहा ।  
अथो यत् सर्वम् आत्मन्वत्  
प्र णो यच्छतु दक्षिणाम् ॥  

#### १६
कविर् यज्ञस्य वि तनोषि पन्थाम्  
ऋतस्य पृष्ठे अधि दीध्यानः ।  
येन हव्यं वहसि देव दूत  
इतः प्रचेता अमुतो वनीयान् ॥  

#### १७
मधुहस्तो मधुजिह्वो  
मधुवर्णो मधुव्रतः ।  
अथो मधुप्रशासनो  
भगो मा वर्चसावतु ॥  

### ०३९

#### ०१
या त्रिषप्तैः पुनर् एति  
नाना रूपाणि बिभ्रती ।  
वाचस्पतिर् बला तस्या  
आरे हेतिं दधातु मत् ॥  

#### ०२
वाचा नुत्ता कृत्याद् इन्द्रवती +++(Bhatt. (⟨ diddravantī))+++  
जाग्रता स्वपती कृता ।  
नुत्ता पाकस्य शंसेन  
प्रत्यक् कर्तारम् ऋच्छतु ॥  

#### ०३
यद् एतद् भूरि स्पर्धसे  
कृत्यास्मीति मन्यसे ।  
प्रतीचीना परेत्य  
विषाद् इव विषमद् धतः ॥  

#### ०४
परेणैत्व् अघशंसो  
मैनेन सम् अरामहि ।  
द्यौश् चास्मान् पृथिवी च-  
-उभे पाताम् अंहसः ॥  

#### ०५
यव यावयास्मद् द्वेषांसि  
यवमयेन हविषा ।  
दुर्हार्दे चक्रुषे कृत्यां  
ग्रीवासु प्रति मुञ्चतम् ॥ +++(Bhatt. muñca ta(m))+++  

#### ०६
अन्या वो अन्याम् अवत्व्  
अन्यान्यस्या उपावत ।  
अश्वा इव प्रवल्गन्तीः  
कृत्यां हतौषधयो  
ऽरातिं हतौषधयः ॥  

#### ०७
मेहोप गा मोप रंस्थाः  
पथां दुर्गाण्य् अन्व् इहि ।  
सपत्नि नश्यताद् इतो  
दूरं गच्छाध्य् ओकसः ॥  

#### ०८
यस्यास् ते नाम गृह्नामि  
यस्मिन्न् आरमसेचने ।  
आ परस्याः परावतः  
सपत्नीं नाशयामसि ॥  

#### ०९
त्रिंशतं त्रींश् च पर्वतांश्  
चतुरश् च गिरीन् अति ।  
सपत्नीं ब्रह्मणस्पते  
परो भ्रूणान्य् अर्पया ॥  

#### १०
उन् मादयत मरुतः समुद्रिया  
उद् द्यावापृथिवी उभे ।  
उत् त्वा समुद्र ऋषन्तु-  
-उत् त्वाम् अग्निर् अयं दहात् ॥ +++(Bhatt. ṛṣantu(⟨ tū)ttvā-)+++  

#### ११
यत् सपत्नी सपत्न्या  
अमुष्या वर्च आददे ।  
अधस्ताद् उपवादिन्य्  
असौ स्याद् अहम् उत्तरात् ॥  

#### १२
आ ते बध्नाम्य् ओषधिं  
सपत्नीभ्यः प्रचातनीम् ।  
यथा ते ऽसद् अयं पतिः  
पुत्राणां ते भवत् पिता ॥  

#### १३
यान्य् ऋणान्य् अनुवर्तान्य् अस्मिन्  
यमस्य येन बलिना चरामि ।  
इदं तद् अग्ने अनृणो भवामि-  
-इदं तद् अग्ने अवदानम् अस्तु ॥  

#### १४
यास् ते सप्त प्रवतो या उ तिस्रो  
यास् ते सन्ति निवतो या अभीवतः । +++(Bhatt. santu(⟨ nti?))+++  
अर्वावतो अष्टधा त्रीणि रोचना  
तास् ते अग्ने संमनसो भवन्तु  
जानन् यमाय नि वहा कुसीदम् ॥  

#### १५
यास् त ऊर्ध्वास् तन्वो जातवेदो  
यास् तिरश्चीर् उत या अनूचीः ।  
ताभिष् ट्वम् अग्ने सयुजा गृणानो +++(Bhatt. tābhiṣ ṭa(⟨ ṣṭva)m)+++  
जानन् यमाय नि वहा कुसीदम् ॥  

### ०४०

#### ०१
नाशय पलितं शीर्ष्णो  
यः कृष्णस् तन् न आ भर ।  
तम् ओषधे त्वं वर्धय  
केशं कृष्णतरं कृधि ॥  

#### ०२
यथाञ्जनं तथाससि  
यथा त्रैककुदं तथा ।  
तत् संभवात् तत् सभस् ते +++(Bhatt. (⟨ tastabhus te))+++  
व्युच्छन्तीर् अनूषसः ॥  

#### ०३
यत्रास्ति यत्र तिष्ठति  
यतो नश्यत्वासिनम् । +++(Bhatt. naśyatvā(⟨ tyā)sina(⟨ ta)m)+++  
दिव्यः सुपर्णो अब्रवीद्  
एतत् पलितभेषजम् ॥  

#### ०४
दिवो नु मा बृहतो अन्तरिक्षाद्  
अपां स्तोको अभ्य् अपप्तद् रसाय ।  
सम् इन्द्रियेण पयसाहम् अग्ने +++(Bhatt. agni(⟨ gne))+++  
ऋषीणां यज्ञैः सुकृतां कृतेन ॥  

#### ०५
यदि वृक्षाद् अभ्य् अपप्तत् फलं तद्  
यद्य् अन्तरिक्षात् तद् उ वायुर् एव ।  
यत्रास्पृष्ट तन्वो यत्र वाससो  
न तत् प्राप्नोति निरृतिः परस्तात् ॥  

#### ०६
अभ्यञ्जनं सुरभ्याद् उ वासश्  
चन्द्रं हिरण्यम् अधि पूत्रिमं यत् ।  
सर्वा पवित्रा वितताध्य् अस्मिंच्  
छतं जीवाति शरदस् तवायम् ॥  

#### ०७
यः कीकसाः प्रशृणाति +++(Bhatt. kīkasā(ḥ))+++  
तलीड्यम् उपतिष्ठति ।  
परास्थं सर्वं जायान्यं  
यः कश् च ककुभि श्रितः ॥  

#### ०८
पक्षी जायान्यः पतति  
य आविशति पूरुषम् ।  
तस्याहं वेद ते नाम +++(Bhatt. vaida (misprint))+++  
यतो जायान्य जायसे ॥  

#### ०९
वेद वै ते नाम  
यतो जायान्य जायसे ।  
कथं हि तत्र त्वं हन्या  
यत् कुर्याम् अहं हविः ॥  

#### १०
य आस्यं प्रविशति  
करोत्य् उदरं महत् ।  
यक्ष्मो यो अत्र जायसे  
तं जायान्यम् अनीनशम् ॥  

#### ११
आरोहान् मे मुखं जातम्  
आरोहाज् जघनं मम ।  
आरोहात् सर्वा जातास्म्य् +++(Bhatt. jātāsmi(nn))+++  
ऋषभस्योपयोधनात् ॥  

#### १२
स्वादीयसी सुराया  
लवणाच् चारुमत्तरा ।  
गोभ्यो वनीयसीद् अहम् ॥  

#### १३
यां त्वा वातो ऽवारयद्  
आर्द्रनाभा महर्षभः ।  
तस्यास् ते देवि पृथिव्या  
अहं संवननं दद  
आ ते शौष्कास्यं ददे ॥  

#### १४
युक्तौ मनसा सं सुरेतसा  
देवेभ्यो हव्यं कृणवाव साधु ।  
येषां भागस् त इदं जुषन्ताम्  
अविक्षुब्धाव् उदयाव भद्रया ॥  

#### १५
येन देवा ज्योतिषा द्याम् उदायन्  
येनादित्या वसवो येन रुद्राः ।  
येनाङ्गिरसः स्वर् आरुरुहुस्  
तेनोद् अयाव यजमानौ स्वस्ति ॥  

#### १६
यं पपाचादितिः पुत्रकामा  
येन प्रजाः कश्यपः पर्यगृह्नात् ।  
य ओदनः पच्यते वैश्वदेवः  
स नो यमे अक्षितो भागो अस्तु ॥  



### ०४१

#### ०१
सोमस्य प्राणः पवते पुरस्ताद्  
दक्षिणत ऐन्द्र आ वातु वातः ।  
अस्य दिशो मातुरो या प्रतीची  
स नो देवाः शिवो अस्त्व् इह वातः ॥  

#### ०२
मित्रस्य प्राणः पवते य उत्तराद्  
बृहस्पतेर् ऊर्ध्व उद् वातु वातः ।  
यो अन्तरिक्षम् अनु वाति विद्वान्  
स नो देवः शिवो अस्त्व् इह वातः ॥  

#### ०३
य उत्तरात् पवते यः पुरस्ताद्  
यो दक्षिणात् पवते यश् च पश्चात् ।  
ऊर्ध्वाꣳ उद्देशाꣳ अनु यः प्रवाति  
स नो देवः शिवो अस्त्व् इह वातः ॥  

#### ०४
त्रीण्य् अन्तरिक्षाण्य् अनु वासि  
वात तिस्रो वासि परावतः ।  
सहस्राक्षौ वृत्रहा पाह्य्  
अर्वाङ् विनुदं क्षेत्रियं रपः ॥  

#### ०५
न तत्र दारः कृपणं ससार  
न प्रतिघ्नाना रुदती न बिभ्रती ।  
इन्द्रो नो यत्रोरुकृद् विचक्षणः  
स नो *ऽज्यानि महतीं नि यच्छात् ॥  

#### ०६
इन्द्रः सेनां मोहयतु  
मरुतो घ्नन्त्व् ओजसा ।  
अग्नेर् वातस्य ध्राज्या  
तान् विषूचो वि नाशय ॥  

#### ०७
न द्यौर् एषां न पृथिवी  
नादितिर् न धनंजया । +++(Bhatt. ni(⟨ na))+++  
चक्षूंष्य् अग्निर् आ धत्तां  
पुनर् यन्तु पराजिताः ॥  

#### ०८
अमित्राणां दरय ग्रामम् इन्द्र  
यो नः शत्रुर् अभ्येति जिघांसन् ।  
यथैषाम् इन्द्रनुत्तानाम्  
अग्निना वेशो अनु वर्तयानि मे ॥ +++(Bhatt. (⟨ viśo?))+++  

#### ०९
जिह्मं युगं कृण्वताम् इन्द्रनुत्ताः  
पराचीनैः पथिभिर् यन्तु रिष्यन्तः । +++(Bhatt. yanta(⟨ ntu))+++  
तञ् जयन्तो अन्व् आसदेम-  
-अग्निना वेशो अनु वर्तयन्तः ॥  

#### १०
अमित्राणां ग्रामम् उपयुक्तम्  
इन्द्रेण नुत्तं वि रदात्य् अग्निः ।  
सत्वानः सन्त्व् अनुमाद्या इमे  
येभ्यश् चरामि हविषा घृतेन ॥  

#### ११
अर्यमणं हि देवं भद्रं  
कन्या यम् अयक्षत ।  
स एना वृत्रहा देव  
इतो मुञ्चातु मामुतः ॥  

#### १२
इयं ते राजन् वरुण  
जामिका कृणुते हविः ।  
तस्यै पतिं न्य् आ वह  
सुभद्रं प्रतिकाम्यम् ॥  

#### १३
आ क्रन्दय धनपते  
वरम् आमनसं कृणु ।  
सर्वं प्रदक्षिणं कृधि  
पतिम् अस्यै प्रतिकाम्यम् ॥  

#### १४
आ पश्चाद् आ पुरस्ताद्  
ओत्तराद् अधराद् उत ।  
पूर्णा भगस्य वर्तनिस्  
तेनेमाम् अभि वर्तयामसि  
वर्चसा च भगेन च ॥  

#### १५
नासृग् अस्ति पतङ्गस्य  
तर्दस्य मशकद्याः ।  
न संपतत्रम् उद्युगो +++(Bhatt. om. na)+++  
न्यग् ग्लौर् अत्र भविष्यति ॥ +++(K nyaṃ glau tatra; Bhatt. na glaur atra)+++  

#### १६
अपदस्वद् अपादसत्  
तुण्डिव्यध्मापादसत् ।  
अपापचिद् इतो ऽदसद्  
अपेतो ग्लौर् नशिष्यत्य्  
अपिव्यध्मन् नशिष्यति ॥  

#### १७
यथा सूर्यश् चन्द्रमसम्  
उद्यन्न् एवापगूहति ।  
एवा त्वम् उग्र ओषध  
इमां ग्लावम् अपगूहताद् इतः ॥  

### ०४२

#### ०१
अपदस्वद् अपादसत्  
तुण्डिव्यध्मापादसत् ।  
अपापचिद् इतो ऽदसद्  
अपेतो ग्लौर् नशिष्यत्य्  
अपिव्यध्मन् नशिष्यति ॥  

#### ०२
मा शिले मा शिलावति  
मा ते शेषि शिलं चन ।  
यावच् छिलस्य ते शिलं  
तावच् छेषः शिलं तव ॥ +++(Bhatt. tāvacchṣa(⟨ ṣaṃ))+++  

#### ०३
यथा यूपाग्राद् उदकं  
विनिष्टं भूमिम् अश्नुते ।  
एवा त्वम् अरसे शिले  
विनिष्टा भूमिम् अश्नुहि ॥  

#### ०४
वज्रो ऽसि सपत्नहा  
त्वयाद्य वृत्रं साक्षीय ।  
त्वाम् अद्य वनस्पते  
वृक्षाणाम् उद् अयुष्महि ॥  

#### ०५
स न इन्द्र पुरोहितो  
विश्वतस् पाहि रक्षसः ।  
अभि गावो अनूषत-  
-अभि द्युम्नं बृहस्पते ॥  

#### ०६
प्राण प्राणं त्रायस्व-  
-असो असवे मृड ।  
निरृते निरृत्या नः पाशेभ्यो मुञ्च ॥  

#### ०७
हत्सुके परि णो नम +++(Bhatt. ⟨ ṛcchuke?)+++  
पारिगं तन्वे कृधि ।  
युयुत पर्णिनं शरम् +++(see 2.70.5c; Bhatt. yuyut (⟨ yūyuvat))+++  
उतापर्णं रिशाद् इति ॥  

#### ०८
प्रजापतिष् ट्वा प्रजया  
सं पुत्रेण सृजतु सं भगेन ।  
दिष्टं देष्टीह कामो ब्राह्मणस्य  
पुमांसं धत्स्व सवितुः सवेन ॥  

#### ०९
प्र त्वा सर्पत्व् अङ्कतः  
कुमारः पुरुषाद् अधि ।  
ऋतोर् यम् ऋत्वियाद् अधि  
यं ते धाता अचीक्ल्̥पत् ॥  

#### १०
यं ते धाता यं ते त्वष्टा  
यं ते ब्रह्माचीक्ल्̥पत् ।  
तं त्वं पुत्रं विन्दस्व  
तस्मै त्वं जीव जीवसे ॥  

#### ११
ध्वस्रास् तिष्ठन्ति रजसा समक्ता  
यज्ञस्य होत्राः प्रुशितासो अश्नाः ।  
आसां सोमस्य यद् इहावयन्ति  
तद् अमूत्र यजमानस्य रूपम् ॥  

#### १२
ये ब्राह्मणं वर्चो हित्वाय मल्वा  
रेणो वर्णेन परिधापयन्ति । +++(Bhatt. (ā)reṇo; read reṇor?)+++  
आसां सोमस्य यद् इहावयन्ति  
तद् अमूत्र यजमानस्य रूपम् ॥  

#### १३
असारथिः सुमनसो यथा रथो  
हित्वा सव्यष्ठां रक्षसो याति यामम् ।  
एवा यज्ञो यजमानं जहाति  
यत्र सोम्यं सोमपीथान् नयन्ति ॥  

#### १४
छन्दांसि तद् यजमानस्य यन्ति  
यत्र सोम्यं सोमपीथान् नयन्ति ।  
अब्राह्मणो यत् पिबति सोमम् अस्य  
तद् वै छिद्रं दक्षिणयापिधेयम् ॥  

#### १५
ऽब्रध्नो ऽसि वाजी परिपानी  
प्रथमा देवेभ्यस् पर्याभृता ।  
मा ते रिषं खनिता  
यस्मै च त्वा खनामसि ॥  

#### १६
मा देवाः पापम् आराम  
मा कर्त पापयामुया । +++(Bhatt. (⟨ kartaṃ?))+++  
माहं परिष्यजो हस्तम्  
आ रप्सि धनकाम्या ॥  

#### १७
मा मा देवाः परा दात  
मा मा कर्त व्याध्यम् ।  
माहं परिष्वजः शिर  
आ रप्सि मो अहं मृषि ॥  

### ०४३

#### ०१
प्रतीकं मे विचक्षणम्  
अक्षौ मे मधुकाशिनी ।  
कर्णाभ्यां भूरिसुस्रवः ॥  

#### ०२
जिह्वा मे मधुसंस्रावा  
जिह्वा मे मधुवादिनी ।  
तयाहम् अद्य जिह्वया-  
-उद्यासं मधुमद् वचः ॥  

#### ०३
यथा मधु मधुकृतः  
संभरन्ति मधाव् अधि ।  
एवाहम् अद्य छन्दोभिर्  
उद्यासं मधुमद् वचः ॥  

#### ०४
वायोः पूतः पवित्रेण  
प्रत्यक् सोमो अधिश्रितः ।  
इन्द्रस्य युज्यः सखा ॥  

#### ०५
यत् किञ् चेदं वरुण दैव्ये जने  
अभिद्रोहं मनुष्याश् चरन्ति ।  
अति चेत् तव धर्मा युयोपिम  
मा नस् तस्माद् एनसो देव रीरिषः ॥  

#### ०६
आपो अस्मान् मातरः सूदयन्तु  
घृतेन नो घृतपवः पुनन्तु । +++(Bhatt. pava (⟨ puvaḥ))+++  
विश्वं हि रिप्रं प्रवहन्ति देवीर्  
उद् इद् आभ्यः शुचिर् आ पूत एमि ॥  

#### ०७
मित्रश् च सम्राड् वरुणश् च राजा  
तौ ते भक्षं कृणुतां प्रातर् अग्ने ।  
तयोर् अहम् अनु भक्षं कृणोमि  
सूर्यवर्चा भग भक्तो न आ विश ॥  

#### ०८
सूर्यवर्चा न आ विश  
विश्वविन् मनसस् पतिः ।  
अनेहा सोम जागृविर्  
इन्द्रः प्रीत स्तुतो नृभिः ॥  

#### ०९
इन्द्र प्रीतस्य ते वयं  
शुक्रस्य रोचनावतः ।  
भक्षीमहि प्रजाम् इषं  
साहस्रस्य यशस्विनः ॥  

#### १०
अग्निः प्रातःसवने पात्व् अस्मान्  
वैश्वानरः पथिकृद् विश्वकृष्टिः ।  
स नः पावको द्रविणे दधात्य्  
आयुष्मन्तः सहभक्षाः स्याम ॥  

#### ११
विश्वे देवा मरुत इन्द्रो अस्मान्  
अस्मिन् द्वितीये सवने न जह्युः ।  
आयुष्मन्तः प्रियम् एषां वदन्तो  
वयं देवानां सुमतौ स्याम ॥  

#### १२
इदं तृतीयं सवनं कवीनाम्  
ऋतेन यच् चमसं समैरयन् ।  
सौधन्वना अमृतम् आनशानाः  
स्विष्टिन् नो अभि वस्यो नयाथ ॥  

#### १३
सं सं स्रवन्तु नद्यः  
सं वाताः सं पतत्रिणः ।  
यज्ञम् इमं वर्धयता गिरः  
संस्राव्येण हविषा जुहोमि ॥  

#### १४
इमं होमा यज्ञम् अवत-  
-इमं संस्रावणा उत ।  
यज्ञम् इमं वर्धयता गिरः  
संस्राव्येण हविषा जुहोमि ॥  

#### १५
रूपंरूपं वयोवयः  
संरभ्यैनं परि ष्वजे ।  
यज्ञम् इमं चतस्रः प्रदिशो वर्धयन्तु  
संस्राव्येण हविषा जुहोमि ॥  

### ०४४

#### ०१
स्यूता देवेभिर् अमृतैर् न आगन्न्  
उखा स्वसारम् अधि मे दिमस्थात् । +++(Bhatt. me (⟨ ve))+++  
सत्यं पूर्वा ऋषयश् चाकृपाना +++(Bhatt. pūrvaṃ)+++  
यज्ञपतेः सु प्र तिरन्त्व् आयुः ॥  

#### ०२
उखां स्रवन्तीम् अगदाम् अकर्म  
त्वष्टा वायुः पृथिव्य् अन्तरिक्षम् ।  
यत श्चुतद् धुतम् अग्नौ तद् अस्तु  
न तत् प्राप्नोति निरृतिः परस्तात् ॥  

#### ०३
अन्तर् अग्नाव् अश्चुतत् स्तोक एष +++(Bhatt. aścuta(t))+++  
नैनं सुवातै निरृतिः परस्तात् ।  
विश्वावसोर् हविषो वावृधानो  
ऽयं यज्ञः सुकृताम् एतु लोकम् ॥  

#### ०४
श्येनो ऽसि गायत्रच्छन्दा अनु त्वा रभे  
स्वस्ति मा सं पारय ॥  

#### ०५
सम्राड् असि त्रिष्टुप्छन्दा अनु त्वा रभे  
स्वस्ति मा सं पारय ॥  

#### ०६
स्वरो ऽसि गयो ऽसि जगच्छन्दा अनु त्वा रभे  
स्वस्ति मा संपारय ॥  

#### ०७
त्रायमाणे सर्वविदे मा परि देहि ।  
सर्वविद् द्विपाच् च सर्वं  
रक्ष चतुष्पाद् यच् च नः स्वम् ॥  

#### ०८
सर्वविद् विश्वविदे मा परि देहि ।  
विश्वविद् द्विपाच् च सर्वं  
रक्ष चतुष्पाद् यच् च नः स्वम् ॥  

#### ०९
विश्ववित् कल्याण्यै मा परि देहि ।  
कल्याणि द्विपाच् च सर्वं  
रक्ष चतुष्पाद् यच् च नः स्वम् ॥  

#### १०
कल्याणि त्रायंआणायै मा परि देहि ।  
त्रायमाणे द्विपाच् च सर्वं  
रक्ष चतुष्पाद् यच् च नः स्वम् ॥  

#### ११
वि खन वि रुज वि जह्य्  
अत्रैवानाकृतश् चर ।  
सम् अहम् आयुषा सं मयायुः ॥  

#### १२
वि खन वि रुज वि जह्य्  
अत्रैवानाकृतश् चर ।  
सम् अहं वर्चसा सं मया वर्चः ॥  

#### १३
वि खन वि रुज वि जह्य्  
अत्रैवानाकृतश् चर ।  
सम् अहं तेजसा सं मया तेजः ॥  

#### १४
वि खन वि रुज वि जह्य्  
अत्रैवानाकृतश् चर ।  
सम् अहं प्रजया सं मया प्रजा ॥  

#### १५
वि खन वि रुज वि जह्य्  
अत्रैवानाकृतश् चर ।  
सम् अहं पशुभिः सं मया पशवः ॥  

#### १६
दिवो रेतो ऽसि पृथिव्या नभ्यम् ।  
नभ्यम् असि नभ्यं मा कृणु ॥  

#### १७
दिवो रेतो ऽसि पृथिव्याः शक्तिः ।  
शक्तिर् असि शक्तये ते विधेयम् ॥  

#### १८
दिवो रेतो ऽसि पृथिव्या वित्तिः ।  
वित्तिर् असि वित्तये ते विधेयम् ॥  

#### १९
दिवो रेतो ऽसि पृथिव्याः पुष्टिः ।  
पुष्टिर् असि पुष्टये ते विधेयम् ॥  

#### २०
दिवो रेतो ऽसि पृथिव्या भूतिः ।  
भूतिर् असि भूतये ते विधेयं  
भूतिर् असि भूतासि भूयासम् ॥  

#### २१
शुक्रो ऽसि भ्राजो ऽसि ।  
स यथा त्वं भ्राजतो भ्राजो ऽस्य्  
एवाहं भ्राजतो भ्राज्यासम् ॥  

#### २२
सायंसायं गृहपतिर् नो अग्निः  
प्रातःप्रातः सौमनसस्य दाता ।  
वसोर्वसोर् वसुधान एधि  
वयं त्वेन्धानास् तन्वं पुषेम ॥  

#### २३
प्रातःप्रातर् गृहपतिर् नो अग्निः  
सायंसायं सौमनसस्य दाता ।  
वसोर्वसोर् वसुधान एधि-  
-इन्धानास् त्वा शतं हिमा ऋधेम ॥  

#### २४
यो न आविः शपति यश् च स्तायद्  
यदि चित्त्या मन्युना यत् सपत्नः । +++(Bhatt. stāyadicityo (⟨ dyadacittyā))+++  
अग्निष् टान् पाशान् प्र मुमोक्तु देवो  
यावयतु शपथाꣳ वरुणो धृतव्रतः ॥  



### ०४५

#### ०१
प्राग्नये वाचम् ईरय  
वृषभाय क्षितीनाम् ।  
स नः पर्षद् अति द्विषः ॥  

#### ०२
यः परस्याः परावतस्  
तिरो विश्वाभिरोचते ।  
स नः पर्षद् अति द्विषः ॥  

#### ०३
यो रक्षांसि निजूर्वत्य्  
अग्निः शुक्रेण शोचिषा ।  
स नः पर्षद् अति द्विषः ॥  

#### ०४
यो विश्वाभि विपश्यति  
भुवना सं च पश्यति ।  
स नः पर्षद् अति द्विषः ॥  

#### ०५
मधु वाता ऋतायते  
मधु क्षरन्ति सिन्धवः ।  
माध्वीर् गावो भवन्तु नः ॥  

#### ०६
मधु नक्तम् उतोषसो  
मधुमत् पार्थिवं रजः । +++(Bhatt. om. ।)+++  
माध्वीर् नः सन्त्व् ओषधीः ॥  

#### ०७
मधुमान् नो वनस्पतिर्  
मधुमाꣳ अस्तु सूर्यः ।  
मधु द्यौर् अस्तु नः पिता ॥  

#### ०८
आपो हि ष्ठा मयोभुवस्  
ता न ऊर्जे दधातन ।  
महे रणाय चक्षसे ॥  

#### ०९
यो वः शिवतमो रसस्  
तस्य भाजयतेह नः ।  
उशतीर् इव मातरः ॥  

#### १०
तस्मा अरङ्गमाम वो  
यस्य क्षयाय जिन्वथ ।  
आपो जनयथा च नः ॥  

#### ११
आयं गौः पृश्निर् अक्रमीद्  
असदन् मातरं पुनः ।  
पितरं च प्रयंत्स्वः ॥  

#### १२
अस्य प्राणाद् अपानत्य्  
अन्तश् चरति रोचना ।  
व्य् अख्यन् महिषो दिवम् ॥  

#### १३
त्रिंशद् धाम वि राजति  
वाक् पतङ्गाय शिश्रियत् ।  
प्रति वस्तोर् अह द्युभिः ॥  

#### १४
यच् छक्रा वाचम् आरुहन्न्  
अन्तरिक्षं सिषासन्तः ।  
सं देवा अमदन् वृषा ॥ +++(Bhatt. amadaṃ (⟨ dan))+++  

#### १५
शक्रो वाचम् अधिष्ठाय-  
-उरुवाचो असृष्ट हि ।  
महिषा अमदन् दिवि ॥ +++(Bhatt. amadaṃ (⟨ dan))+++  

#### १६
शक्रो वाचम् असृष्ट हि  
धामधर्मन् वि राजति ।  
विमदं बर्हिर् आ सरत् ॥ +++(Bhatt. vimadaṃ (⟨ dan))+++  

### ०४६

#### ०१
ध्रुवो ऽसि धरुणो ऽस्तृतो  
विश्वकर्मणा सुधृतः ।  
मा त्वा समुद्र उद् वधीन् मा सुपर्णो  
ऽव्यथमान इमं दृंह ॥  

#### ०२
आषाढो ऽसि सहमानः सहस्व-  
-आरातिं सहस्व पृतनायतः ।  
सहस्रवीर्यो ऽसि स इमं जिन्व ॥  

#### ०३
अद्भ्यः संभूतो ऽसि पृथिव्या रसाच् च  
विश्वकर्मणः समवर्तथा अधि ।  
तस्य त्वष्टा विदधद् एति रूपं  
विद्वान् तत् ते देवम् आजानम् अग्रे ॥ +++(Bhatt. om. vidvān)+++  

#### ०४
षष्टिश् चाध्वर्यो नवतिश् च पाशा  
होतारम् अग्निम् अन्तरा विचृत्ताः ।  
सिनन्ति पाकम् अति धीर एत्य्  
ऋतस्य पन्थाम् अन्व् एति विद्वान् ॥  

#### ०५
यो अध्वर्युः सप्त होत्राणि विद्वान्  
पूर्वो होतुर् यजत आजिघर्ति ।  
ऊर्ध्वं स यज्ञम् अध्वरं कृणोति  
य ईं चिकेत हविषो विभागे ॥  

#### ०६
अत्रो विभक्तरि हविषो विभागे  
मा निर् भाक्षीद् भागिनं मोपहत्य् ।  
मो अभागो विदित यो मुमोह ॥  

#### ०७
वात आ वातु भेषजं  
शम्भु मयोभु नो हृदे ।  
प्र ण आयूंषि तारिषत् ॥  

#### ०८
उत वात पितासि न  
उत भ्रातोत नः सखा ।  
स नो जीवातवे कृधि ॥  

#### ०९
यद् अदो वात ते गृहे  
निहितं भेषजं गुहा ।  
तस्य नो देहि जीवसे ॥  

#### १०
यो न जीवो ऽसि न मृतो  
देवानाम् अमृतगर्भो ऽसि स्वप्न ।  
वरुणणी ते माता यमः पिता ॥  

#### ११
यथा कलां यथा शफं  
यथ र्णं संनयन्ति ।  
एवाह दुष्वप्न्यं सर्वम् +++(Bhatt. duḥsvapnyaṃ)+++  
अप्रिये सं नयामसि ॥  

#### १२
अररुर् नामासि तं त्वा स्वप्न तथा विद्म  
स नः स्वप्न सुस्वप्न्यतां धेहि ॥  

#### १३
नैतस्याग्रे हविर् अदन्ति देवा  
निर्भक्त एष सुकृतस्य लोकात् ।  
पापीं धियं जुजुष आत्मनैष  
स हि दुष्कृन् मनुष्येष्व् अन्तः ॥  

#### १४
यो मातृहा पितृहा  
स्वसृहा ये च दुष्कृतः ।  
विधिषौ ते अमृक्षत  
मलं मनुष्या इव ॥  

#### १५
एतद् एवैतं निरर्षुर् देवा  
भ्रूणघ्न्या लोकम् अप्य् एत्य् एषः ।  
न ते चृत्ये हविषा नाथितस्य राष्ट्रम्  
एते शक्रा वि चृतन्ति पाशम् ॥  

### ०४७

#### ०१
य आखो यो व्युखो  
वीणवाꣳ इह सर्पति ।  
तं परि परिभेषजं  
वृश्चिकजम्भनम् असि ॥  

#### ०२
मयूरो अत्ति वृश्चिकं  
मयूरं वयम् अद्मसि ।  
तं परि परिभेषजं  
वृश्चिकजम्भनम् असि ॥  

#### ०३
आप इद् वा उ भेषजीर्  
आपो अमीवचातनीः ।  
आपो विश्वस्य भेषजीर्  
आपो वृश्चिकजम्भनीः ॥  

#### ०४
त्वम् अग्ने व्रतपा असि  
देव आ मर्त्येष्व् आ ।  
त्वं यज्ञेष्व् ईड्यः ॥  

#### ०५
यद् वो वयं प्रमिनाम व्रतानि  
विदुषां देवा अविदुष्टरासः ।  
अग्निष् टद् विश्वाद् आ पृणातु विद्वान्  
सोमस्य यो ब्राह्मणाꣳ आविवेश ॥  

#### ०६
आ देवानाम् अपि पन्थाम् अगन्म  
यच् छक्नवाम तद् अनु प्रवोधुम् ।  
अग्निर् विद्वान् स यजात् स इद् धोता  
सो अध्वरं स ऋतून् कल्पयाति ॥  

#### ०७
उत् तुदा इ शिमिद्वतीं  
वि दुर्योणा इव दुपदा इ ।  
उद् अस्याः पातया मनः  
शश्वतीभ्यः समाभ्यः ॥  

#### ०८
पक्वं मांसम् इवासिना  
शकुनिप्रपतनां कृधि ।  
मृगाꣳ अनु प्र पातय  
मरीचीर् अनु नाशय ॥  

#### ०९
विष्वञ्चौ गावाव् आ कुरु  
विष्वञ्चौ युग्या उत ।  
उतासौ सूर्य ऊर्ध्वं  
विष्वञ्चौ वां व्य् आ करत् ॥  

#### १०
विषम् उग्रं विषं स्थिरं  
विषस्य महिमा महान् ।  
विषं परस्वतः शिरः  
शतधा व्य् अपातयत् ॥  

#### ११
सं दह व्रजं यथा  
वसुधा वसु वर्तयत् ।  
यं विष प्रसर्पसि  
सम् अग्निर् इव तं दह ॥  

#### १२
गृहाण मांसान्य्  
अव लोमानि पातय ।  
पांशून् कृकाट आ वापाच् छिन्ध्य्  
उत्तानपादम् अर्दय ॥  

#### १३
मधोर् अहं मधुतरो  
मधुघान् मधुमत्तरः । +++(Bhatt. -mattarā(⟨ raḥ))+++  
आसनि किल मे मधु  
मुखे निमन्दनं कृतम् ॥  

#### १४
माम् इत् त्वम् अभि चाकशो  
मृगस् तृष्यन्न् इवोदकम् ।  
अधस्पदान् म उद् वदान्  
मण्डूको गोशफाद् इव ॥  

#### १५
उद् वदा मे अधस्पदान्  
मण्डूको गोशफाद् इव ।  
अथो ऽप चक्रा आसासै  
श्वा बन्ध इवाहतः ॥  

### ०४८

#### ०१
आ वद बहुलं गोष्ठं  
सुवीरं बहुपूरुषम् ।  
यथेतो न प्रमीयाता  
एवा मे गोष्ठम् आ वद ॥  

#### ०२
आ वद दुहितुष् पते  
भ्रातुर् जामातर् आ वद ।  
पश्चा त उद्भूतः स्फिगः  
किष्किन्धानाम् अवीर् जहि ॥  

#### ०३
यद् उलूको वदति मोघम् एतद्  
यत् कपोतः पदम् अग्नौ कृणोति ।  
श्रुतकर्णाय कवये स्तोम्याय  
तस्मै यमाय नमो अस्त्व् अद्य ॥  

#### ०४
य ऐन्द्राः पाशा ये च वारुणा  
आरे अस्मत् तान् देवी निरृतिर् दधातु ॥  

#### ०५
ये वैश्वानराः पाशा ये च मारुता  
आरे अस्मत् तान् देवी निरृतिर् दधातु ॥  

#### ०६
ये वैश्वदेवाः पाशा ये च वैश्वकर्मणा  
आरे अस्मत् तान् देवी निरृतिर् दधातु ॥  

#### ०७
नारदे कितवे वरुणे सोम  
ऐच्छन् महिमानं महान्तम् ।  
अविन्दत् तं विश्वकर्मा समुद्रे  
अक्षाणां क्लन्दम् ऐनम् अस्मिन् दधामि ॥  

#### ०८
यद् धस्तयोर् यच् चक्षुषोर्  
मनो यत् प्रविवेश ते ।  
स्कन्दान् अस्य प्रस्कन्देन  
क्लन्देन क्लन्दयामि तत् ॥  

#### ०९
तिस्रो देवीर् अप्सरस आकैका साकैका प्रेतप्रयाम् एत्य् एकस्या नाम ।  
जुषाणा अप्सरस आज्यस्य सहसो व्यन्तु स्वाहा ॥  

#### १०
अत्याक्षं त्वा मनसा- +++(Bhatt. manasā atyak-)+++  
-अत्याक्षं हृदयेन त्वा ।  
अत्याक्षं सर्वैर् अङ्गैस् त्वा  
तथा हि त्यजनं कृतम् ॥  

#### ११
इमा याः प्रति नन्दथ  
स्त्रियः पुमांसम् अन्वितम् ।  
सर्वाः संगत्य ब्रूत  
तेजने त्यजनं कृतम् ॥  

#### १२
त्यजनं मे द्यावापृथिवी अधातां  
त्यजनं देवः सविता बृहस्पतिः ।  
अग्निश् च तुभ्यं सूर्यश् च  
तेजने त्यजनं कृतम् ॥  

#### १३
सं दिवः सं पृथिव्याः  
सं वातात् सं नदीभ्यः ।  
संस्कन्दम् इन्द्र आभरत्  
स आगात् सो ऽगाद् इदम् ॥  

#### १४
संस्कन्दम् ओज ओजसा  
देवेभिर् नाम ते हितम् ।  
हिरण्यनाम नाम ते +++(Bhatt. iraṇyaṃ nāma)+++  
संस्कन्दास्य् ओषधे ॥  

#### १५
सं समुद्रो नदीभिः  
सं द्यावापृथिवी उभे ।  
सं जाया पत्या योन्यां  
संस्कन्दास्य् ओषधे ॥  

#### १६
सं ते शीर्ष्णः कपालानि  
सं योनिं संगवीन्यौ ।  
सं ते सर्वाण्य् अङ्गानि  
सं स्कन्देनाभि दध्मसि ॥  

#### १७
श्रियं धातुर् मयि धेहि +++(Bhatt. dhātar)+++  
श्रिया माधिपतिं कृणु ।  
विशाम् ईशानो मघवान्  
इन्द्रो मा यशसा नयत् ॥  

#### १८
मयि त्यद् इन्द्रियं बृहन्  
मयि दक्ष उत क्रतुः ।  
घर्मस् त्रिश् चिद् वि भातु मा  
गायत्रीच्छन्दसा विराड्ज्योतिषा  
तस्य दोहम् अशीय ॥ +++(Bhatt. tasyād, cf. VSM 38.28b tásya dóham aśīmahi)+++  

#### १९
अर्कासधस्थौ कविमातरिश्वानौ यमाङ्गिरसः ।  
यशस्विनं मा देवा यशसः कृणुत स्वाहा ॥  



### ०४९

#### ०१
इन्द्रं वयं वणिजो हवामहे  
स नस् त्राता पुर एतु प्रजानन् ।  
घ्नन्न् अरातिं परिपन्थिनं मृगं  
स ईशानो धनदा अस्तु मह्यम् ॥  

#### ०२
पणो नो अस्तु प्रपणो विक्रयश् च  
प्रतिपणो नो धनिनः कृणोतु ।  
संरराणा आहुतिं जुषन्तां  
शुनं नो अस्तु चरितम् उत्थितं च ॥  

#### ०३
यत् पणेन प्रतिपणं चरामि  
स्वेन देवा धनम् इच्छमानः ।  
इन्द्रो मे तस्मिन् रुचम् आ दधातु  
बृहस्पतिः सविता सोमो अग्निः ॥  

#### ०४
ये वः पन्था बहवो देवयाना  
अनु द्यावापृथिवी संचरन्ति ।  
तेषाम् अहं मां वर्चस्या दधामि  
यथा क्रीत्वा धनम् आ वहानि ॥  

#### ०५
विद्धवाससे निरृतेर् +++(Bhatt. nirṛti(te?)r)+++  
ये च पाशा अपश्रिताः ।  
तेभ्यः प्र मुच्यते वर्मी  
विष्कन्धम् उप सादयन् ॥  

#### ०६
न वै तद् वासो भवति  
यस्मिन् विध्यन्ति पूरुषम् ।  
अस्ना समज्यते रूपं  
तस्मात् तद् अपलोप्यम् ॥  

#### ०७
उत्तिष्ठन्न् अप्रियायत-  
-अविद्वान् बहुभाज्यम् ।  
न पन्थां भद्रम् अश्नुते  
य एनेन चरात् सह ॥  

#### ०८
ब्रह्मणैतत् प्रतिगृह्यं  
तेन तत् कृणुते शिवम् ।  
आर्कात् प्रमुच्यते पाशात्  
तेन दाता वि पश्यति ॥  

#### ०९
यौ व्याघ्राव् अवरूढाव् अवाञ्चौ  
जिघत्सतः पितरं मातरं च ।  
तौ दन्तौ ब्रह्मणा ब्रह्मणस्पते  
शिवौ कृणु त्वम् इह जातवेदः ॥  

#### १०
व्रीहिम् अत्तं यवम् अत्तं  
माषम् अत्तम् अथो तिलम् ।  
स वां भागो निहितो रत्नधेयं  
मा हिंसिष्टं पितरं मातरं च ॥  

#### ११
अघोरौ सयुजा संविदानौ  
स्योनौ दन्तौ सुमङ्गलौ ।  
मा हिंसिष्टं पितरं मातरं च-  
-अन्यत्र वां तन्वो घोरम् अस्तु ॥  

#### १२
एना युताम् इन्द्राग्नी  
राज्ञा सोमेन मेदिना ।  
इन्द्रो मरुत्वान् आदानम्  
अमित्रेभ्यः कृणोतु मे ॥  

#### १३
इदम् आदानम् अकरं  
तपसेन्द्रेण संशितम् ।  
अमित्रा यत्र सन्ति मे +++(Bhatt. yatra (⟨ ye 'tra))+++  
तान् आदां द्विषतो मम ॥  

#### १४
आदानेन संदानेन-  
-अमित्रान् सं द्यामसि ।  
अपाना ये चैषां प्राणा  
असुनासून् सम् अच्छिदम् ॥  

#### १५
प्रतूर्ताय मरुत्वते स्वाहा ॥  

#### १६
जयद्वीरायाभिषत्वने स्वाहा ॥  

#### १७
बृहस्पतये विश्वदेवावते स्वाहा ॥  

### ०५०

#### ०१
प्र द्यौः प्र पृथिवी  
प्रान्तरिक्षं स्वम् अर्हत् ।  
प्रेतः समुद्रिया आपः  
शल्यम् अचुच्यवुः ॥  

#### ०२
प्र त्वा वातश् च्यावयतु  
प्र भूमिः सहसा सह ।  
प्रेतः समुद्रिया आपः  
शल्यम् अचुच्यवुः ॥  

#### ०३
प्र त्वा सूर्यश् च्यावयतु  
नक्षत्रैः सह मेदिभिः ।  
प्रेतः समुद्रिया आपः  
शल्यम् अचुच्यवुः ॥  

#### ०४
यो मा पौतुद्रुवो मणिर् +++(Bhatt. om. yo mā)+++  
विश्वभेषज आगमत् ।  
सो अस्मत् सर्वं दुष्वप्न्यम्  
अप हन्तु तमश् च यत् ॥  

#### ०५
अपास्मत् सर्वं दुष्वप्न्यम्  
अप पापीं च लक्ष्म्यम् ।  
अधा हिरण्यवर्चसं  
सर्वदा मा मणे कृधि ॥  

#### ०६
सर्वदैवाहं भगवान्  
इन्द्रियावान् विषासहिः ।  
यो मा पौतुद्रुवो मणिर्  
द्रविणेन सहारुहद्  
इन्द्रेण सहारुहत् ॥  

#### ०७
पुमान् अश्वो धनं वित्तिं  
पुमान् निष्को हिरण्ययः ।  
पुमांसं पुत्रम् ओषधे  
ऽस्या आ धेहि नार्यै ॥  

#### ०८
यथानन्दाः पुंसि जाते  
न व्रवस्तीति कश् चन ।  
एवा त्वं पुत्रम् ओषधे  
ऽस्या आ धेहि नार्यै ॥  

#### ०९
अश्वेन रिष्येन गवा +++(Bhatt. riṣyena (⟨ ṛṣyena))+++  
क्रीतास्य् ओषधे । +++(Bhatt. om. । (found in K))+++  
अश्वः श्वेतो धनं तव  
हिरण्यं हरितं तव ।  
दत्ता सोमेन राज्ञेह  
पुंसवनं भव ॥  

#### १०
यन् मे नृम्णं द्रविणं ब्राह्मणं च  
यच् च श्रुतं यच् च रत्नं बिभर्मि ।  
एतन् नो अत्र निधिपानु पातु  
यावद् ऐमि स्त्रीयणमज्मा व्यज्य ॥  

#### ११
यन् मे नृम्णं द्रविणं ब्राह्मणं च  
ये अग्नयो धृष्णियासो मयीमे ।  
हरिश्चन्द्रो रक्षतु तन् नो अत्र  
यावद् ऐमि परो ग्रामं चरित्वा ॥  

#### १२
एष ऐमि परो ग्रामं चरित्वा-  
-अच्छ नृम्णं द्रविणं ब्राह्मणं च ।  
यद् अत्रापि त्वे शुचि-  
-इदं तद् अहम् आ ददे ॥  

#### १३
आ सूर्यो हि प्रथमं दस्युहत्याय  
शक्र हारी युञ्जानो मघवन् सहस्रम् ।  
दासं वर्णं रन्धयन्न् आर्याय  
युञ्जानो बाहू पुरुहूत वज्रम् ॥  

#### १४
आहृडते दस्युहत्याय  
तूर्ण दृढानि पर्वा शृणीहीन्द्र ।  
तीव्राश्रद्धो बहुलान्य् एषाम्  
अयुज्वनो अर्पय सं वधेन ॥  

#### १५
दर्शन् नु चित्रपावानम् इन्द्रं  
बहु साकं शराꣳ इव पत्यमानान् ।  
ये नो घृष्विं मघवानं पृतन्यान्  
अभीरु तेषु कवयो ववृत्युः ॥  

### ०५१

#### ०१
इदावत्सराय परिवत्सराय  
संवत्सराय प्रति वेदयाम एतत् ।  
यद् व्रतेषु दुरितं निजग्मिम  
दुर्हार्दं तेन शमलेनाञ्ज्मः ॥ +++(Bhatt. śamalenājmaḥ)+++  

#### ०२
यन् मे व्रतं व्रतपते लुलोभ-  
-अहोरात्रे सम् अधातां म एतत् ।  
उद्यन् पुरस्ताद् भिषग् अस्तु चन्द्रमाः  
सूर्यो रश्मिभिर् अभि गृणात्व् एतत् ॥  

#### ०३
यद् व्रतम् अतिपेदे  
चित्त्या मनसा हृदा ।  
आदित्या रुद्रास् तन् मयि  
वसवश् च सम् इन्धताम् ॥  

#### ०४
व्रतानि व्रतपतय  
उपा करोम्य् अग्नये ।  
स मे द्युम्नं बृहद् यशो  
दीर्घम् आयुष् कृणोतु मे ॥  

#### ०५
मयोभूर् वातो अभि वातूस्रा  
ऊर्जस्वतीर् ओषधीर् आ रिशन्ताम् ।  
मेदस्वतीर् जीवधन्या मयोभुवः  
पद्वते ऽवसाय रुद्र मृड ॥  

#### ०६
या एकरूपा विश्वरूपाः सरूपा  
यासाम् अग्निर् ऊधो वो जन्म वेद ।  
या अङ्गिरसस् तपसेह चक्रुस्  
ताभ्यः पर्जन्य महि शर्म यच्छात् ॥  

#### ०७
या देवेषु तन्व ऐरयन्त  
यासां सोमो रूपधेयानि वेद ।  
ता अस्मभ्यं बहुलाः पिन्वमानाः  
प्रजावतीर् इन्द्र गोष्ठे दिदिश्याः ॥  

#### ०८
प्रजापतिर् मह्यम् एता रराणो  
बह्वीः सतीर् उप मे गोष्ठ आकः ।  
तासां वयं प्रजया सं सदेम  
ज्योग् जीवन्तः शरदः पुरूचीः ॥  

#### ०९
अभिष्ठिता चर्कर्दीति  
पिशङ्गी बहुकर्दिनी ।  
कर्दो ह जज्ञे हालीक्ष्णाद्  
व्रीहेर् माषाद् अथो यवात् ॥  

#### १०
यथा भसद् धालीक्ष्णस्य  
न संभवति कर्दवे ।  
एवा हलग्न कर्दय  
निर् ग्रामान् निर् दिशो जहि ॥  

#### ११
यथा परस्वां छर्धते  
गर्दभः कृधुसन्दृशः ।  
एवा ते शर्धतां भसद्  
धालीक्ष्णपर्ण शर्धय  
वृत्रहा शाकी शर्धय ॥  

#### १२
पवीरवल् लाङ्गलं  
सुशेवं सोमपित्सरम् ।  
तद् उत् कृषति गाम् अविं  
प्रफर्व्यं च पीवरीं  
प्रस्तावं रथवाहनम् ॥  

#### १३
शुनं वरत्राम् आ यच्छ  
शुनम् अष्ट्राम् उद् इङ्गय ।  
शुनं वाहस्य युक्तस्य-  
-अष्ट्रया जहि दक्षिणम् ॥  

#### १४
मधुमन्तं नि गृहाण  
फालं क्षेत्रेषु सर्वदा ।  
तत् पर्जन्यो ऽभि वर्षतु  
भूम्ने धान्याय कर्तवे ॥  

#### १५
एता उ त्या अदृक्षत-  
-आयतीर् वेद्याम् अधि । +++(Bhatt. adṛ(⟨ nṛ)kṣarā (ā) yatīr)+++  
प्राहाग्निर् हव्यं देवेभ्यो  
मन्त्रो होता हविष्पतिः ॥ +++(Bhatt. mandro)+++  

#### १६
एमा अगुर् मयोभुवो  
मधोर् ऊधांसि बिभ्रतीः ।  
ता उप प्र शिक्षत  
दुहाना अक्षितं पयः ॥  

#### १७
इडा स्थ मधुपृचो  
विश्वरूपास् ता मा विशत ।  
सह प्राणेन तेजसा  
हरसा बलेन ॥  

### ०५२

#### ०१
दिवो नभः शुक्रं पयो दुहाना-  
-र्तस्य नाभिर् अमृतं वि चष्टे ॥  

#### ०२
घृतं दुहाना विश्वतः प्रपीताम्  
ऊर्जं दुहाना अनपस्फुरन्तीम् ।  
उपासतां सुकृतः स्वधाभिः ॥  

#### ०३
घृतम् इच्छ पिन्वमानाम् +++(Bhatt. (⟨ ghṛtam utsaṃ))+++  
इमां योनिम् उपाध्वम् ।  
स्वधा याश् चकृषे जीवन् +++(Bhatt. jīvaṃ (⟨ n))+++  
तास् ते सन्तु मधुश्चुतः ॥  

#### ०४
सं रसा ओषधीनां  
सम् आकूतीर् नमन्तु मे ।  
ऊर्जस्वन्तं पयस्वन्तं  
पृथिव्या हस्तम् अन्व् अगाम् ॥  

#### ०५
परिणीतिर् असि हस्तस्य  
पथः परिणीतिर् असि ।  
एवा ह दुष्वप्न्यं सर्वं  
स्तम्बे परि णयामसि ॥  

#### ०६
पयस्वन् मे क्षेत्रम् अस्तु  
पयस्वद् उत धान्यम् ।  
कृषिः पयस्वती मम-  
-अहं पयस्वान् भूयासम् ॥  

#### ०७
वृष्णे बृहते स्वर्विदे  
ऽग्नये शुक्लं हरामि त्विषीमते ।  
स न स्थिरान् बलवतः कृणोतु +++(Bhatt. sa naḥ)+++  
ज्योक् च नो जीवातवे दधातु ॥  

#### ०८
वेद वै ते ऽग्ने नाम-  
-अद्भिर् नामासि त्रिवरूथः ।  
त्रयः पोषास् त्रिवृद् अस्मान् यज्ञः सचताम् ॥  

#### ०९
प्रजापतेः पयसा वावृधाना +++(Bhatt. vāvṛdhānāv (⟨ ā))+++  
आयुष्मन्तो वर्चस्विनः ।  
ज्योग् जीवन्त उप त्वा सदेम ॥  

#### १०
उरूणसाव् असुतृपा उदुम्बलौ  
यमस्य दूतौ चरतो जनाꣳ अनु ।  
वेदाहं वेद सूर्यः  
किम् एतौ किं करिष्यतः ॥  

#### ११
न मा ददम्भ दभसादभीयं  
न पाको अस्मि जनुषा न शिष्यः ।  
अभीषाड् अस्मि विश्वाषाट् पृतनाषाट् स्वर्विद्  
यद् इदं विश्वं भुवनं सो अस्मि ॥  

#### १२
आस्थाद् उद् अस्थाद् अजनिष्ट विप्रो  
ऽमिमीत वरिमाणं पृथिव्याः ।  
आसीदत् संराड् भुवनानि विश्वा  
स इच्छा वेद वरुणस्य व्रतानि ॥ +++(Bhatt. (icchā ⟨ itthād))+++  

#### १३
प्रजापतिः प्रजावान्  
स मा प्रजावान् प्रजावन्तं कृणोतु ॥  

#### १४
सूर्यो वर्चस्वान्  
स मा वर्चस्वान् वर्चस्वन्तं कृणोतु ॥  

#### १५
सोमः पयस्वान्  
स मा पयस्वान् पयस्वन्तं कृणोतु ॥  

#### १६
त्रिंशन् मुष्काः काबवस्य  
दश मुष्का उलूक्याः ।  
चत्वारस् तव कर्दम ॥  

#### १७
तांस् त्वम् उग्रकाशिनि  
मूले अपि कृन्ततात् ।  
आसुरो ऽसि जन्मना  
तं त्वेतो नाशयामसि ॥  

#### १८
इन्द्रजा असि सोमजास्  
तं त्वेतो निष् प्र हिण्मसि । +++(Bhatt. tan)+++  
उर्वा मत्स्यो मधूदकं  
तस्य पास्य् अत्ययम्  
अनास्रावम् अरोगणम् ॥  



### ०५३

#### ०१
इषिरा चास्य् अजिरा चासि ।  
प्रजापतेः समिद् असि संसितिर् नाम लोमशा ।  
प्रजापतिष् ट्वया प्रतिष्ठाकामो ऽरुरुत स प्रत्य् अतिष्ठत् ।  
स यथा त्वया प्रजापतिः प्रतिष्ठाकामः प्रत्यतिष्ठद्  
एवाहं त्वया प्रतिष्ठाकामः प्रति तिष्ठेषम् ।  
आ मा वरो गमेद् आ मा ब्रह्मचारिणो गमेयुः स्वाहा ॥  

#### ०२
भूतिश् चासि प्रतिष्ठा चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### ०३
अस्वप्ना चास्य् अनिलया चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### ०४
रुचिश् चासि यक्षं चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### ०५
कीर्तिश् चासि यशश् चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### ०६
अम्भश् चासि महश् चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### ०७
अन्नं चास्य् अन्नाद्यं चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### ०८
प्रयच्छन्ती चासि प्रददती चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### ०९
अनुकामा चासि कामदुघा चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### १०
आहरन्ती चासि समाहरन्ती चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### ११
दिशन्ती चासि प्रदिशन्ती चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### १२
अनुमतिश् चास्य् अनुमन्यमाना चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### १३
जितिश् चासि विजितिश् चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### १४
सञ्जितिश् चासि सन्धनाजितं चासि ।  
प्रजापतेः (…) ब्रह्मचारिणो गमेयुः स्वाहा ॥ +++(see 1bcdef)+++  

#### १५
अग्निः पृथिव्या अधिपतिः  
सोमस् त्वावतु विद्म त्वा विद्धि मा ।  
अधिपतिर् अस्य् अधिपतिं मा कृणु  
गवाम् अश्वानां पुरुषाणां ब्रह्मचारिणां भूत्या अन्नाद्यस्य ॥  

#### १६
वायुर् अन्तरिक्षस्याधिपतिः  
सोमस् (…) अन्नाद्यस्य ॥ +++(see 15bcd)+++  

#### १७
सूर्यो दिवो अधिपतिः  
सोमस् त्वावतु विद्म त्वा विद्धि मा ।  
अधिपतिर् अस्य् अधिपतिं मा कृणु  
गवाम् अश्वानां पुरुषाणां ब्रह्मचारिणां भूत्या अन्नाद्यस्य ॥  

#### १८
विन्दद् वसवो विन्दन्तु मे गृहान्  
प्रजां पशून् वित्तिं भूतिं प्रतिष्ठाम् ॥  

#### १९
आयद्वसव आ यन्तु मे गृहाः प्रजाः पशवो वित्तिर् भूतिः प्रतिष्ठा ॥  

#### २०
संयद् वसवः सं यन्तु मे गृहाः । +++(Bhatt. vasavo; K vasavas)+++  
प्रजाः पशवो वित्तिर् भूतिः प्रतिष्ठा ॥  

#### २१
जितिर् असि जीयासं पार्थ्वीः पृतना जीयासम् ॥  

#### २२
विजितिर् असि वि जेषीय मानुषीः पृतना जीयासम् ॥  

#### २३
संजितिर् असि सं जीयासं सर्वाः पृतना जीयासम् ॥  

### ०५४

#### ०१
बोधयैनं प्र बोधय  
स्वप्तवे मानु मन्यथाः ।  
ऊर्ध्वस् तिष्ठान् ममाध्या  
नान्यासां कीर्तयाश् चन ॥  

#### ०२
आ वर्तय नि वर्तय-  
-अभ्य् आ वर्तया कुरु ।  
इदम् अस्य सर्वा चित्तानि  
स्मरेण प्र जयामसि ॥  

#### ०३
स्मरं तपन्ति मरुतः  
समिद्धे जातवेदसि ।  
उद् अस्य पततां मनस्  
तद् अस्य रमतां मयि ॥  

#### ०४
गणपते गणपतिं मा कृणु  
तस्मान् मा यवम् ॥  

#### ०५
अपिगणापिगणं मा कृणु  
तस्मान् मा छित्सि ॥  

#### ०६
सगण सगणं मा कृणु  
तस्मान् मा नशम् ॥  

#### ०७
गणवर्धन गणं मे वर्धय  
गवाम् अश्वानां पुरुषाणां ब्रह्मचारिणां भूत्या अन्नाद्यस्य ॥  

#### ०८
गणाभिवर्धन गणं मे ऽभि वर्धय  
गवाम् (…) अन्नाद्यस्य ॥ +++(see 7b)+++  

#### ०९
गणप्रवर्धन गणं मे प्र वर्धय  
गवाम् अश्वानां पुरुषाणां ब्रह्मचारिणाम् भूत्या अन्नाद्यस्य ॥  

#### १०
यच् च खातं यच् चाखातं  
सर्वं तद् अरसं विषम् ॥  

#### ११
यच् च पिष्टं यच् चापिष्टं  
सर्वं तद् अरसं विषम् ॥  

#### १२
यच् च दिग्धं यच् चादिग्धं  
सर्वं तद् अरसं विषम् ॥  

#### १३
यथा वृकी जग्धपुत्रा  
व्याघ्री वालला भवेत् ।  
एवा त्वम् अलला भव-  
-आधीभिः प्रेषितो मम ॥  

#### १४
यथा दीप्तं शरतूलम्  
अग्निनालला भवेत् ।  
एवा त्वम् अलला भव-  
-आधीभिः प्रेषितो मम ॥  

#### १५
आ क्रन्दयालला भव +++(Bhatt. krandaya lalā)+++  
दस्य कामेन शुष्य च । +++(Bhatt. hasya)+++  
आधीभिः प्रेषितो मम ॥  

### ०५५

#### ०१
ययोः सर्वम् इदम् आर्पितं वशे  
भूतं च निमिषच् च चेष्टत् । +++(Bhatt. ceṣṭata(⟨ ceṣṭat))+++  
तौ मा वदन्तं गृह्णीताम् उपद्रष्टारम् अत्र  
मास्योच् छेष्य् अयथावत् प्रजापते ॥  

#### ०२
यो मा वदन्तं हृदयेन वाचा  
वाचा श्रोत्रेण मनसा जिहृक्षात् ।  
तम् इन्द्रो देवो वरुणो बृहस्पतिर्  
ईशानो देवो अभि यातु मृत्युर्  
यथा न जीवाद् उषसं तृतीयाम् ॥ +++(Bhatt. tṛtīyān (⟨ -yām))+++  

#### ०३
यो मा जिहृक्षाद् ब्रह्मीयान् मन्यमान  
इत्थं विद्वांसं प्रमतिर् मतीनाम् ।  
तम् इन्द्रो देवो वरुणो बृहस्पतिर्  
ईशानो देवो अभि यातु मृत्युर्  
यथा न जीवाद् उषसं तृतीयाम् ॥  

#### ०४
प्रत्यग्वधेनास्यापि दधामि  
प्राणं मो दानं विदत यो मा जिहृक्षात् ।  
सो अस्यायुर् आ छिनत्तु कुलिशेनेव वृक्षं  
यथा न जीवाद् उषसं तृतीयाम् ॥  

#### ०५
यस्या अक्षरम् एकम् एव  
परः सहस्रा अयुतं च शाखाः ।  
तस्या वाचो विदथावदन्तं  
यो मा जिहृक्षात् स न्व् एत्व् आर्तिम् ॥  

#### ०६
उषा वा आदित्यम् ऐन्ध  
स उषसेद्ध उद् ऐत् स उद्यन् प्रजाभ्य आतपत् +++(Bhatt. uṣasedya)+++  
सो ऽप तमो ऽहत सो ऽन्नाद्यम् अवारुन्ध ।  
अप तमो हते ऽन्नादो भवति य एवं वेद ॥  

#### ०७
वातो वा अग्निम् ऐन्ध  
स वातेनेद्धो ऽज्वलत् सो ऽदीप्यत  
सो ऽप तमो ऽहत सो ऽन्नाद्यम् अवारुन्ध ।  
अप तमो हते ऽन्नादो भवति य एवं वेद ॥  

#### ०८
मनोमयी ब्राह्मणम् ऐन्ध +++(Bhatt. (⟨ mano vai))+++  
स ब्रह्मचर्यम् अवसत् स वेदम् अन्व् अब्रूत  
सो ऽप तमो ऽहत सो ऽन्नाद्यम् अवारुन्ध ।  
अप तमो हते ऽन्नादो भवति य एवं वेद ॥  

#### ०९
होमेन प्रतिरन् प्रजापते दम्पती परि दधामि पुष्ट्या ।  
रायस्पोषं सवितर् नि यच्छ  
जरामृत्यू कृणुहि सर्ववीरौ ॥  

#### १०
अयं होमो वर्धयन्न् एतु दम्पती  
प्रजावन्तौ पशुवन्तौ सुवीरौ ।  
रायस्पोषं सवितर् नि यच्छ  
जरामृत्यू कृणुहि सर्ववीरौ ॥  

#### ११
गोमन्तं पशुमन्तम् अश्वमन्तं  
होमं दम्पतीभ्यां जुहोमि ।  
रायस्पोषं सवितर् नि यच्छ  
जरामृत्यू कृणुहि सर्ववीरौ ॥  

#### १२
जीवा स्थ जीव्यासं सर्वम् आयुर् जीव्यासम् ॥  

#### १३
उपजीवा स्थोप जीव्यासं सर्वम् आयुर् जीव्यासम् ॥  

#### १४
संजीवा स्थ सं जीव्यासं सर्वम् आयुर् जीव्यासम् ॥  

#### १५
जीवला स्थ जीव्यासं सर्वम् आयुर् जीव्यासम् ॥  

#### १६
प्रजापतेर् आकूतिर् असि साहस्री पुष्टिः ।  
प्रजापतेर् आकूत्याहं साहस्र्या पुष्ट्या  
साहस्रान् पशून् पुषेयम् ॥  

#### १७
बृहस्पतेर् आकूतिः (…) ।  
बृहस्पतेर् आकूत्या (…) ॥  

#### १८
ब्रह्मण आकूतिर् असि साहस्री पुष्टिः ।  
ब्रह्मण आकूत्याहं साहस्र्या पुष्ट्या  
साहस्रान् पशून् पुषेयम् ॥  

### ०५६

#### ०१
विराड् असि विराजं मा कृणु  
तस्यास् ते यशो भक्षीय ॥  

#### ०२
स्वराड् असि स्वराजं मा कृणु  
तस्यास् ते मधु भक्षीय ॥  

#### ०३
सम्राड् असि सम्राजं मा कृणु  
तस्यास् ते अन्नं भक्षीय ॥  

#### ०४
वीर्यावता ते हविषा जुहोमि  
जीवातवे न मर्तवे ।  
दक्षं ते भद्रम् आहार्षं  
परा सुवाम्य् आमयत् ॥  

#### ०५
अभिवीरेण ते (…) ॥ +++(see 4abcd)+++  

#### ०६
सुवीरेण ते (…) ॥ +++(see 4abcd)+++  

#### ०७
सर्ववीरेण ते हविषा जुहोमि  
जीवातवे न मर्तवे ।  
दक्षं ते भद्रम् आहार्षं  
परा सुवाम्य् आमयत् ॥  

#### ०८
प्रजावता ते हविषा जुहोमि  
गर्भम् आ धत्स्व योन्याम् । +++(Bhatt. garmam)+++  
स काले जायतां पुनर्  
दशमे मासि सूतवे ॥  

#### ०९
सुप्रजसा ते (…) ॥ +++(see 8abcd)+++  

#### १०
सुपुत्रेण ते हविषा जुहोमि  
गर्भम् आ धत्स्व योन्याम् ।  
स काले जायतां पुनर्  
दशमे मासि सूतवे ॥  

#### ११
भूतये ते हविषा जुहोमि-  
-इमं देवासो अभि हिङ् कराथ ।  
अस्मिन्न् एव पशवः सं विशन्तु  
चतुष्पाद उत वा ये द्विपादः ॥  

#### १२
वित्तये ते (…) ॥ +++(see 11abcd)+++  

#### १३
स्वृद्धेन ते (…) ॥ +++(see 11abcd)+++  

#### १४
समृद्धेन ते हविषा जुहोमि-  
-इमं देवासो अभि हिङ् कराथ ।  
अस्मिन्न् एव पशवः सं विशन्तु  
चतुष्पाद उत वा ये द्विपादः ॥  

#### १५
क्षेम्येण ते हविषा जुहोमि  
क्षेम्यो भवासि पशुभिश् च वीरैः ।  
इन्द्राग्नी त्वा सयुजा सखायौ  
विश्वेभिर् देवैर् अनु सं ददेताम् ॥  

#### १६
प्रतिष्ठितेन ते हविषा जुहोमि  
प्रति तिष्ठासि पशुभिः (…) ॥ +++(see 15bcd)+++  

#### १७
सम्भूतेन ते हविषा जुहोमि  
सं भवासि पशुभिः (…) ॥ +++(see 15bcd)+++  

#### १८
प्रभूतेन ते हविषा जुहोमि  
प्र भवासि पशुभिश् च वीरैः ।  
इन्द्राग्नी त्वा सयुजा सखायौ  
विश्वेभिर् देवैर् अनु सं ददेताम् ॥  



## २०

### ००१

#### ०१
+++(PSK 20.1.1)+++धीती वा ये अनयन् वाचो अग्रं  
मनसा वा ये अवदन्न् ऋतानि ।  
तृतीयेन ब्रह्मणा वावृधानास्  
तुरीयेण मन्वत नाम धेनोः ॥  

#### ०२
+++(PSK 20.1.2)+++स वेद पुत्रः पितरं स मातरं  
स सूनुर् भवत् स भवत् पुनर्मघः ।  
स द्याम् और्णोद् अन्तरिक्षं स स्वर्  
विश्वा भुवो अभवत् स आभवत् ॥  

#### ०३
+++(PSK 20.1.3)+++अथर्वाणं पितरं विश्वदेवं  
मातुर् गर्भं पितरं संयुवानम् ।  
य ईं चिकेतामृतस्य धामन्  
नित्यस्य रायः परिधींर् अपश्यत् ॥  

#### ०४
+++(PSK 20.1.4)+++शिवास् त एका अशिवास् त एकाः  
सर्वा बिभर्ष्य् अहृणीयमानः ।  
गुहा वाचो निहितास् तिस्र एता  
एकेद् इदं वि बभूवानु सर्वम् ॥  

#### ०५
+++(PSK 20.1.5)+++अदितिर् द्यौर् अदितिर् अन्तरिक्षम्  
अदितिर् माता स पिता स पुत्रः ।  
विश्वे देवा अदितिः पञ्च जना  
अदितिर् जातम् अदितिर् जनित्वम् ॥  

#### ०६
+++(PSK 20.1.6)+++दितेः पुत्राणाम् अदितेर् अकारिषं  
महाशर्मणां महताम् अनर्मणाम् ।  
तेषां हि धाम गभिषक् समुद्र्यं  
नैषां वेपसः परो अस्ति किं चन ॥  

#### ०७
+++(PSK 20.1.7)+++वाजस्य नु प्रसवे मातरं महीम्  
अदितिर् नाम वचसा करामहे ।  
यस्याम् इदं विश्वं भुवनम् आविवेश  
सा नो देवी सुहवा शर्म यच्छतु ॥  

#### ०८
+++(PSK 20.1.8)+++महीम् ऊ षु मातरं सुव्रतानाम्  
ऋतस्य पत्नीम् अवसे हुवेम ।  
तुविक्षत्राम् अजरन्तीम् उरूचीं  
सुशर्माणम् अदितिं सुप्रणीतिम् ॥  

#### ०९
+++(PSK 20.1.9)+++सुत्रामाणं पृथिवीं द्याम् अनेहसं  
सुशर्माणम् अदितिं सुप्रणीतिम् ।  
दैवीं नावं स्वरित्राम् अनागसो  
अस्रवन्तीम् आ रुहेमा स्वस्तये ॥  

#### १०
+++(PSK 20.1.10)+++एकया च दशभिश् चा सुहूते  
द्वाभ्याम् इष्टये विंशत्या च ।  
तिसृभिश् च वहसे त्रिंशता च  
वियुग्भिर् वायव् इह ता वि मुञ्च ॥  

### ००२

#### ०१
+++(PSK 20.2.1)+++अया विष्ठा जनयन् कर्वराणि  
स हि घृणिर् उरुर् वराय गातुः ।  
स प्रत्य् उद् ऐद् वरुणो मध्वो अग्रं  
स्वां यत् तनूं तन्वाम् ऐरयत ॥  

#### ०२
+++(PSK 20.2.2)+++यज्ञेन यज्ञम् अयजन्त देवास्  
तानि धर्माणि प्रथमान्य् आसन् ।  
ते ह नाकं महिमानः सचन्ते  
यत्र पूर्वे साध्याः सन्ति देवाः ॥  

#### ०३
+++(PSK 20.2.3)+++यज्ञो बभूव  
स आ बभूव  
स पृथिव्या अधिपतिर् बभूव ।  
स प्र जज्ञे स उ वावृधे पुनः  
सो अस्मासु द्रविणम् आ दधातु ॥  

#### ०४
+++(not found in PSK)+++देवा यद् देवान् हविषायजन्त्- +++(-āyajanta)+++  
-आमर्तियान् मनसामर्त्येन ।  
ब्रवाम तत्र परमे व्योमन्  
वदेम तद् उदितौ सूर्यस्य ॥  

#### ०५
+++(not found in PSK)+++मुग्धा देवा उत शुनायजन्त्- +++(-āyajanta)+++  
-ओत गोर् अङ्गैर् बहुधायजन्त ।  
य इमं यज्ञं मनसान्वविन्दत्  
प्र णो वोचत् तम् इहेह ब्रवाम ॥  

#### ०६
+++(not found in PSK)+++यत् पुरुषेण हविषा  
देवा यज्ञम् अतन्वत ।  
क्व स्वित् तद् अद्य नो ब्रूयाद्  
यदि हव्येनेजिरे ॥  

#### ०७
+++(not found in PSK)+++इन्द्रः सुत्रामा स्ववाꣳ अवोभिः  
सुमृडीको भवतु विश्ववेदाः ।  
बाधतां द्वेषो अभयं कृणोतु  
सुवीर्यस्य पतयः स्याम ॥  

#### ०८
+++(not found in PSK)+++स सुत्रामा स्ववाꣳ इन्द्रो अस्मद्  
आराच् चिद् द्वेषः सनुतर् युयोत ।  
तस्य वयं सुमतौ यज्ञियस्य्- +++(yajñiyasya)+++  
-आपि भद्रे सौमनसे स्याम ॥  

#### ०९
+++(not found in PSK)+++यस् ते पृथु स्तनयित्नुर् य ऋष्वो  
यो दैवः केतुर् विश्वम् आभूषतीदम् ।  
मृडया नो विद्युता देव सस्याय  
मोत वधी रश्मिभिः सूर्यस्य ॥  

#### १०
+++(not found in PSK)+++यस् ते स्तनः शसयुर् यो मयोभूर्  
यः सुम्नयुः सुहवो यः सुदक्षः ।  
येन विश्वा वनसि वार्याणि  
सरस्वती तम् इह धातवे कः ॥  

### ००३

#### ०१
+++(not found in PSK)+++इदं ते हव्यं घृतवत् सरस्वत्- +++(sarasvati)+++  
-ईदं पितॄणां हविरास्यं यत् ।  
इमानि त उदिता शंतमानि  
तेभिर् वयं मघवानः स्याम ॥  

#### ०२
+++(not found in PSK)+++प्रपथे पथाम् अजनिष्ट पूषा  
प्रपथे दिवः प्रपथे पृथिव्याः ।  
उभे अभि प्रियतमे सधस्थे  
आ च परा च चरति प्रजानन् ॥  

#### ०३
+++(not found in PSK)+++पूषेमा आशा अनु वेद सर्वाः  
सो अस्माꣳ अभयतमेन नेषत् ।  
स्वस्तिदा आघृणिः सर्ववीरो  
+ऽप्रयुच्छन् पुर एतु प्रजानन् ॥  

#### ०४
+++(not found in PSK)+++पूषा गा अन्व् एतु नः  
पूषा रक्षत्व् अर्वतः ।  
पूषा वाजं सनोतु नः ॥  

#### ०५
+++(not found in PSK)+++पूषन् तव व्रते वयं  
न रिष्येम कदा चन ।  
स्तोतारस् त इह स्मसि ॥  

#### ०६
+++(not found in PSK)+++शुक्रं ते अन्यद् यजतं ते अन्यद्  
विषुरूपे अहनी द्यौर् इवासि ।  
विश्वा हि माया अवसि स्वधावो  
भद्रा ते पूषन्न् इह रातिर् अस्तु ॥  

#### ०७
+++(ab- not found in PSK; cd= PSK 20.2.4cd)+++धाता दधातु दाशुषे  
प्राञ्चं जीवातुम् अक्षितम् ।  
वयं देवस्य धीमहि  
सुमतिं सत्यधर्मणः ॥  

#### ०८
+++(PSK 20.2.5)+++धाता विश्वानि दाशुषे दधातु  
प्रजाकामाय दाशुषे दुरोणे ।  
तस्य प्रजा अमृताः सं व्ययन्तु  
विश्वे देवासो अदितिः सजोषाः ॥  

#### ०९
+++(PSK 20.2.6)+++धाता रातिः सवितेदं जुषन्तां  
प्रजापतिर् निधिपतिर् नो अग्निः ।  
त्वष्टा पूषा प्रजया संरराणो  
यजमानाय द्रविणं दधातु ॥  

#### १०
+++(PSK 20.2.7)+++धाता प्रजानाम् उत राय ईशे  
धातेदं विश्वं भुवनं जजान ।  
सं दाशुषे वहतु भूरि पुष्टा  
तस्मै देवाय हविषा विधेम ॥  

### ००४

#### ०१
+++(PSK 20.3.1)+++सावीर् हि देव प्रथमाय पित्रे  
वर्ष्माणम् अस्मै वरिमाणम् अस्मै ।  
अथास्मभ्यं सवितर् वार्याणि  
द्वेद्वे आ सुवा भूरि पश्वः ॥  

#### ०२
+++(PSK 20.3.2)+++भद्राद् अधि श्रेयः प्रेहि  
बृहस्पतिः पुरएता ते अस्तु ।  
अथेमम् अस्या वर आ पृथिव्या  
आरेशत्रुं कृणुहि सर्ववीरम् ॥  

#### ०३
+++(PSK 20.3.3)+++दमूना देवः सविता वरेण्यो  
दधद् रत्नं दक्षं पितृभ्य आयूंषि ।  
पिबात् सोमं ममदद् एनम् इष्टे  
परिज्मा चिद् रमते अस्य धर्मणि ॥  

#### ०४
+++(PSK 20.3.4)+++तां सवितुः सत्यसवस्य चित्रां  
वयं देवस्य प्रसवे वनामहे ।  
याम् अस्य कण्वो अदुहत् प्रपीनां  
सहस्रधारां महिषो भराय ॥  

#### ०५
+++(PSK 20.3.5)+++को नो अस्या द्रुहो ऽवद्यवत्या  
उन् नेषति क्षत्रियो वस्य इच्छन् ।  
कः पूर्तिकामः क उ यज्ञकामः  
को देवेषु वनुते दीर्घम् आयुः ॥  

#### ०६
+++(PSK 20.3.6)+++कः पृश्निं धेनुं वरुणेन दत्ताम्  
अथर्वणे सुदुघां नित्यवत्साम् ।  
तां बृहस्पत्या सख्या दुहानो  
यथावशं तन्वः कल्पयाति ॥  

#### ०७
+++(PSK 20.3.7)+++न घ्रंस् तताप न हिमो जघान  
प्र सर्सृते पृथिवी जीरदानुः ।  
आपश् चिद् अस्मै सदम् इत् क्षरन्ति  
यत्र सोमः सदम् इत् तत्र भद्रम् ॥  

#### ०८
+++(PSK 20.3.8)+++यस्या इदं प्रदिशि यद् विरोचते  
अनुमतिं प्रति भूषन्त्य् आयवः ।  
यस्या उपस्थ उर्व् अन्तरिक्षं  
सा नः शर्म बहुलं नि यच्छात् ॥  

#### ०९
+++(PSK 20.3.9)+++अन्व् अद्य नो अनुमतिर्  
यज्ञं देवेषु यच्छताम् ।  
अग्निश् च हव्यवाहनो  
भवतां दाशुषे मयः ॥  

#### १०
+++(PSK 20.3.10)+++अन्व् इद् अनुमते त्वं  
मंससे शं च नस् कृधि ।  
इषं तोकाय नो दधः  
प्र ण आयूंषि तारिषः ॥  

### ००५

#### ०१
+++(PSK 20.4.1)+++अनु मन्यताम् अनुमन्यमाना  
प्रजावतीषम् अक्षीयमाणम् ।  
तस्या वयं हेडसि मा वि भूम  
सा नो देवी सुहवा शर्म यच्छतु ॥  

#### ०२
+++(PSK 20.4.2)+++अनुमते अनु मन्यस्व ता नो  
या ते वयं चकृमा या तनूभिः ।  
या तोकेषु तनुषु या प्रजायां  
या गोष्व् ओषधीष्व् अप्स्व् अन्तः ॥  

#### ०३
+++(PSK 20.4.3)+++आ नो देव्य् अनुमतिर् जगम्यात्  
सुक्षत्रतावीरता या सुजाता ।  
भद्रा ह्य् अस्याः प्रमतिर् बभूव  
सेमं यज्ञम् अवतु देवजुष्टम् ॥  

#### ०४
+++(PSK 20.4.4)+++अनुमतिर् विश्वम् इदं जजान  
यद् एजति चरति यच् च तिष्ठति ।  
तस्यास् ते देवि सुमतौ स्याम्- +++(syāma)+++  
-आनुमते अनु हि मंससे नः ॥  

#### ०५
+++(PSK 20.4.5)+++यत् ते नाम सुहवं सुप्रणीते  
अनुमते अनुमतं सुदानु ।  
तेन त्वं सुमतिं देव्य् अस्मा  
इषं पिन्व विश्ववारं सुवीरम् ॥  

#### ०६
+++(PSK 20.4.6)+++प्रजाभ्यस् त्वा प्रजास् त्वानु प्राणन्तु प्रजा अनु प्राणिहि ।  
शुक्रं ते शुक्रेण चन्द्रं चन्द्रेणामृतम् अमृतेन क्रीणामि ॥  

#### ०७
+++(PSK 20.4.7)+++तपसस् तनूर् असि  
प्रजापतेर् वर्णः ।  
परमेण पशुना क्रीयसे ॥  

#### ०८
+++(PSK 20.4.8)+++अभि त्यं देवं सवितारम् ओण्योः कविक्रतुम् ।  
अर्चामि सत्यसवं रत्नधाम् अभि प्रियं मतिम् ॥  

#### ०९
+++(PSK 20.4.9)+++ऊर्ध्वा यस्यामतिर् भा अदिद्युतत् सवीमनि ।  
हिरण्यपाणिर् अमिमीत सुक्रतुः कृपा स्वः ॥  

#### १०
+++(PSK 20.4.10)+++अयं सहस्रमानृषिः कवीनां  
मतिर् ज्योतिर् विधर्मणि ।  
ब्रध्नः समीचीर् उषसः सम् ईरयात् ॥  

### ००६

#### ०१
+++(PSK 20.5.1)+++अरेपसः सचेतसः  
स्वसरे मन्युमत्तमाः ।  
चिते गोः ॥  

#### ०२
+++(PSK 20.5.2)+++सम् एत विश्वा ओजसा पतिं दिवो  
य एक इद् भूर् अतिथिर् जनानाम् ।  
स पूर्व्यो नूतनम् आविवासन्  
तं वर्तनिर् अनु ववृत एकम् इत् पुरु ॥  

#### ०३
+++(PSK 20.5.3)+++कुहूं देवीम् अमृतां विद्मनापसम्  
अस्मिन् यज्ञे सुहवां जोहवीमि ।  
या नो ददाति श्रवणं पितॄणां  
तस्यै ते देवि हविषा विधेम ॥  

#### ०४
+++(PSK 20.5.4)+++कुहूर् देवानाम् अमृतस्य पत्नी  
हव्या नो अस्य हविषः शृणोतु ।  
सं दाशुषे किरतु भूरि पुष्टा  
रायस्पोषं चिकितुषे दधातु ॥  

#### ०५
+++(PSK 20.5.5)+++सं जानीध्वं सं पृच्यध्वं  
सं वो मनांसि जानताम् ।  
मित्रो वः सर्वाः सं सृजान्  
मयि संज्ञानम् अस्तु वः ॥  



### ००७

#### ०१
+++(PSK 20.6.1)+++यन् नो अग्निर् असनद् यन् न इन्द्रो  
विश्वे यद् देवा मरुतः स्वर्काः ।  
तद् अस्मभ्यं सविता सत्यधर्मा  
सरस्वत्य् अनुमतिर् नि यच्छात् ॥  

#### ०२
+++(PSK 20.6.2)+++यूयं नो देवा उभयाय वेदसे  
शर्म यच्छत द्विपदे चतुष्पदे ।  
अदत् पिबद् ऊर्जयमानम् आशितं  
तद् अस्मभ्यं शं योर् अरपो दधात ॥  

#### ०३
+++(PSK 20.6.3)+++बृहस्पते सवितर् बोधयैनं  
संशितं चित् संतरं सं शिशाधि ।  
वर्धयैनं महते सौभगाय  
विश्व एनम् अनु मदन्ति देवाः ॥  

#### ०४
+++(PSK 20.6.4)+++अमुत्रभूयाद् अधि यद् यमस्य  
बृहस्पतिर् अभिशस्त्या अमुञ्चत ।  
प्रति मृत्युम् औहताम् अश्विना ते  
देवानाम् अग्ने भिषजा शचीभिः ॥  

#### ०५
+++(PSK 20.6.5)+++इन्द्रावरुणा सुतपाव् इमं सुतं  
मद्यं सोमं पिबतं धृतव्रता ।  
युवो रथो अध्वरं देववीतये  
प्रति स्वसरम् उप याति पीतये ॥  

#### ०६
+++(PSK 20.6.6)+++इन्द्रावरुणा मधुमत्तमस्य  
वृष्णः सोमस्य वृषणा वृषेथाम् ।  
इदं वाम् अस्मे परिषिक्तम् अन्ध  
आसद्यास्मिन् बर्हिषि मादयेथाम् ॥  

#### ०७
+++(PSK 20.6.7)+++उरु विष्णो वि क्रमस्व्- +++(kramasva)+++  
-ओरु क्षयाय निष् कृधि ।  
घृतं घृतयोने पिब  
प्र प्र यज्ञपतिं तिर ॥  

#### ०८
+++(PSK 20.6.8)+++दिवो विष्ण उत वा पृथिव्या  
उरोर् वा विष्णो महो अन्तरिक्षात् ।  
उभा हि हस्तौ मधुना पृणस्व्- +++(pṛṇasva)+++  
-आप्रयच्छ दक्षिणाद् ओत सव्यात् ॥  

#### ०९
+++(PSK 20.6.9)+++विष्णोर् नू कं प्र वोचं वीर्याणि  
यः पार्थिवानि विममे रजांसि ।  
यो अस्कभायद् उत्तरं सधस्थं  
विचक्रमाणस् त्रेधोरुगायः ॥  

#### १०
+++(PSK 20.6.10)+++प्र तद् विष्णु स्तवते वीर्याणि  
मृगो न भीमः कुचरो गिरिष्ठाः ।  
यस्योरुषु त्रिषु विक्रमणेष्व्  
अधिक्षियन्ति भुवनानि विश्वा ॥  

### ००८

#### ०१
+++(PSK 20.7.1)+++अग्नाविष्णू महि धाम प्रियं वां  
पातं घृतस्य गुह्यानि नाम ।  
दमेदमे सप्त रत्ना दधान्- +++(dadhānā)+++  
-ओप वां जिह्वा घृतम् आ चरण्यात् ॥  

#### ०२
+++(PSK 20.7.2)+++अग्नाविष्णू महि तद् वां महित्वं  
वीतं घृतस्य गुह्या जुषाणा ।  
दमेदमे सुष्टुत्या वावृधाना  
प्रति वां जिह्वा घृतम् उच् चरण्यात् ॥  

#### ०३
+++(PSK 20.7.3)+++उन् नम्भय पृथिवीं  
भिन्धीदं दिव्यं नभः ।  
ऊध्नो दिव्यस्य नो धातर्  
ईशानो वि ष्या बिलम् ॥  

#### ०४
+++(PSK 20.7.4)+++अपक्रामन् पौरुषेयाद्  
गृणानो दैव्यं सहः ।  
प्रणीतीर् अभ्यावर्तस्व  
देवो देवानां सख्या जुषाणः ॥  

#### ०५
+++(PSK 20.7.5)+++पितोर् अहं पितुपतिं तद् ईडे  
धाता विधर्ता भुवनेष्व् एषु ।  
नेमेन मह्यं मधुमाꣳ इहैधि  
नेमेनामुष्मै विषुवान् न्व् एधि ॥  

#### ०६
+++(PSK 20.7.6; the refrain (= pādas cd) is not written)+++अयं पितोः पितुमान् आभृतस् पर्- +++(pari)+++  
-ईदं शृणोतु यद् अहं ब्रवीमि ।  
नेमेन मह्यं मधुमाꣳ इहैधि  
नेमेनामुष्मै विषुवान् न्व् एधि ॥  

#### ०७
+++(PSK 20.7.7)+++अत्रैवैनं निरृत आ रभस्व्- +++(rabhasva)+++  
-आत्रैवैनं निरृते प्र क्षिणीह्य्  
अत्रैवैनं सर्व वि वृश्च ।  
नेमेन मह्यं मधुमाꣳ इहैधि  
नेमेनामुष्मै विषुवान् न्व् एधि ॥  

#### ०८
+++(PSK 20.7.8)+++यत् त्वा पित उपब्रुवे तन् म आ शृण्व्  
अस्मिन् मे हवे हव्यो यथासः ।  
अमुं देवैर् निरृतिः संविदान्- +++(saṃvidānā)+++  
-आमुं छिनत्ति वरुणस्य पाशात् ॥  

#### ०९
+++(PSK 20.7.9)+++यद् अस्मृति चकृमा किं चिद् एन  
उपारिम चरणैर् जातवेदः ।  
तस्मात् पाहि त्वं नः प्रचेतः  
शुभे सखिभ्यो अमृतत्वम् अस्मान् ॥  

#### १०
+++(PSK 20.7.10)+++अग्ने ऽध्यक्षो न एहि पाहि नो दुरितात् पाहि दुष्वप्न्यात् ।  
आसन्याद् अन्याद् यक्ष्मान् नः पाहि ॥  

### ००९

#### ०१
+++(PSK 20.8.1)+++त्विषिर् असि त्विषिवन्तो भूयास्म ।  
चक्षुष्मन्तो गोमन्तः  
प्रजावन्तो वर्चस्विनः ॥  

#### ०२
+++(PSK 20.8.2)+++यद् अह्ना संचिनुथ  
क्षीरं भरथोधभिः ।  
इदं तद् विश्वरूपा वः  
पयो हरामि वीरुधा ॥  

#### ०३
+++(PSK 20.8.3)+++यद् अघ्न्या ओषधीभ्यो  
ऽद्भ्यः संभरथा मधु ।  
इदं तद् विश्वरूपा वः  
क्षीरं हराम्य् ओषध्या ॥  

#### ०४
+++(PSK 20.8.4)+++यो अभ्यवभृणायसि  
स्वपन्तम् इच्छ पूरुषं  
शयानम् अकस्वलम् ।  
अयस्मयेन वर्मण्- +++(varmaṇā)+++  
-आश्ममयेन वर्मणा  
पर्य् अस्मान् वरुणो दधत् ॥  

#### ०५
+++(PSK 20.8.5)+++ये नो गृहे ब्राह्मणा मन्यमाना  
घोरां वाचं मिथुयानुब्रुवन्ति ।  
एनोहृतो मलहृतो भवन्तु  
दुर्योणम् अस्मत् परि ते हरन्तु ॥  

#### ०६
+++(PSK 20.8.6)+++अयम् अग्निः सत्पतिर् वृद्धवृष्णियो  
रथीव पत्यै न जनयत् पुरोहितः ।  
नाभा पृथिव्या निहितो दविद्युतद्  
अधस्पदं कृणुतां ये पृतन्यवः ॥  

#### ०७
+++(PSK 20.8.7)+++अग्ने शर्ध महते सौभगाय  
तव द्युम्नान्य् उत्तमानि सन्तु ।  
सं जास्पत्यं सुयमम् आ कृणुष्व  
शत्रूयताम् अभि तिष्ठा महांसि ॥  

#### ०८
+++(not found in PSK)+++दृष्टो दमूना अतिथिर् दुरोण  
इमं नो यज्ञम् उप याहि विद्वान् ।  
विश्वा ह्य् अग्ने अभियुजो विहत्य  
शत्रूयताम् आ भरा भोजनानि ॥  

#### ०९
+++(PSK 20.8.8)+++अग्ने सपत्नान् प्र णुदस्व जातान्  
प्रत्य् अजाताञ् जातवेदो नुदस्व ।  
अधि नो ब्रूहि सुमनस्यमानः  
शर्म नो यच्छ त्रिवरूथम् उद्भित् ॥  

#### १०
+++(PSK 20.8.9)+++प्रान्यान् सपत्नान् सहसा सहस्व  
प्रत्य् अजाताञ् जातवेदः शृणीहि ।  
इदं राष्ट्रं पिपृहि सौभगाय्- +++(saubhagāya)+++  
-आनु त्वा देवा वसवो मदन्ताम् ॥  

### ०१०

#### ०१
+++(PSK 20.9.1)+++यो नो मित्रावरुणाभिदासात्  
सपत्नो वोत्पिपानो बृहस्पते ।  
सर्वं तम् अग्ने अधरं पातयास्मद्  
यथेन्द्राहम् उत्तमश् चेतयानि ॥  

#### ०२
+++(PSK 20.9.2)+++अहम् एषाम् उत्तमश् चेतयानि  
मम वशम् उप तिष्ठन्तु सर्वे ।  
आजुह्वानो घृतपृष्ठः सुवर्चा  
वसोर् मध्ये दीदिहि जातवेदः ॥  

#### ०३
+++(PSK 20.9.3)+++अमुम् अग्ने अधरं पातयास्मज्  
जासयोत्पिपानं सपत्नम् ।  
ये नो धूर्वान् अधरे ते भवन्तु  
विश्वा द्वेषांस्य् अभितो नि मृड्ढि ॥  

#### ०४
+++(PSK 20.9.4)+++मूर्धानं दिवो अरतिं पृथिव्या  
विशस् त्वा सर्वा बलिहृत उपासताम् ।  
तासाम् उग्रो मध्यमेष्ठेयम् अस्या  
स्वे क्षेत्रे सवितेव वि राज ॥  

#### ०५
+++(PSK 20.9.5)+++आ प्रत्यञ्चं दाशुषे दाश्वांसं  
सरस्वन्तं पुष्टिपतिं रयीणाम् ।  
रायस्पोषं श्रवस्यं वसानम्  
इह हुवेम सदनं रयीणाम् ॥  

#### ०६
+++(PSK 20.9.6)+++यस्य व्रते पशवो यन्ति सर्वे  
यस्य व्रत उपतिष्ठन्त आपः ।  
यस्य व्रते पुष्टिपतिर् निविष्टस्  
तं सरस्वन्तम् अवसे हुवेम ॥  

#### ०७
+++(PSK 20.9.7)+++ये ते सरस्वन्न् ऊर्मयो  
मधुमन्तो घृतश्चुतः ।  
तेभिर् नो ऽविता भुवः ॥  

#### ०८
+++(PSK 20.9.8)+++दिव्यं समुद्रं पयसं बृहन्तम्  
अपां गर्भं वृषभम् ओषधीनाम् ।  
अभीपतो रय्या तर्पयन्तं  
सरस्वन्तं रयिष्ठां सादयेह ॥  

#### ०९
+++(PSK 20.9.9)+++इन्द्रस्य कुक्षिर् असि सोमधान  
आत्मा देवानाम् उत विश्वरूपः ।  
इह प्रजा जनय यास् त आसु  
या अन्यत्रेह तास् ते स्वधितो गृणन्तु ॥  

#### १०
+++(PSK 20.9.10)+++श्येनः सुपर्णो दिव्यो नृचक्षाः  
सहस्रपाच् छतयोनिर् वयोधाः ।  
स नो नि यच्छाद् वसु यत् पराभृतम्  
अस्माकम् अस्तु पितृषु स्वधावत् ॥  

### ०११

#### ०१
+++(PSK 20.10.1)+++अति धन्वान्य् अत्य् अपस् ततर्द  
श्येनो नृचक्षा अवसानदर्शः ।  
तरन् विश्वावरा रजांस्- +++(rajāṃsi)+++  
-ईन्द्रेण सख्या शिव आ जगाम ॥  

#### ०२
+++(PSK 20.10.2)+++आगन् देवः सविता सर्वधाया  
उरुज्योतिर् अविदामा नमोभिः ।  
महीं नावम् अदितेर् आ रुहेम  
यत्र सोमः सदम् इत् तत्र भद्रम् ॥  

#### ०३
+++(PSK 20.10.3; PS 5.6.9 is repeated)+++उद् वयम् इत्य् एका ॥  

#### ०४
+++(PSK 20.10.4)+++पतिर् दिवः पतिर् अग्निः पृथिव्याः  
पतिर् विश्वस्य भुवनस्य राजति ।  
पतिर् विश्वा ओषधीर् आ विवेश  
पत्नीवान् अग्न इह याहि सोमम् ॥  

#### ०५
+++(PSK 20.10.5)+++सं क्रामतं मा जहीतं शरीरं  
प्राणापानौ सयुजेह स्तम् ।  
सप्तऋषिभ्यः परि दद्म एतं +++(Bhatt. dadhma)+++  
त एनं स्वस्ति जरसे नयन्तु ॥  

#### ०६
+++(PSK 20.10.6)+++यत् त आयुर् अतिहितं पराचैर्  
अपानः प्राणो य उ ते परेतः ।  
अग्निष् टद् आहार् निरृतेर् उपस्थात्  
तद् आत्मनि पुनर् आ वेशयामि ॥  

#### ०७
+++(PSK 20.10.7)+++मा त्वा प्राणो हासीद् यस् त्वे प्रविष्टो  
मा त्वापानो ऽवहाय परा गात् ।  
संरभ्य जीव शरदः सुवर्चा  
अग्निष् टे गोपा अधिपा वसिष्ठः ॥  

#### ०८
+++(PSK 20.10.8)+++राकाम् अहं सुहवां सुष्टुती हुवे  
शृणोतु नः सुभगा बोधतु त्मना ।  
सीव्यत्व् अपः सूच्याच्छिद्यमानया  
ददातु वीरं शतदायम् उक्थ्यम् ॥  

#### ०९
+++(PSK 20.10.9)+++यास् ते राके सुमतयः सुपेशसो  
याभिर् ददाति दाशुषे वसूनि ।  
ताभिर् नो अद्य सुमना उपागहि  
सहस्रपोषं सुभगे रराणा ॥  

#### १०
+++(PSK 20.10.10)+++या राका या सिनीवाली  
या गुङ्गूर् या सरस्वती ।  
इन्द्राणीम् अह्व ऊतये  
वरुणानीं स्वस्तये ॥  

#### ११
+++(PSK 20.10.11)+++या सुबाहुः स्वङ्गुरिः  
सुषुमा बहुसूवरी ।  
तस्यै विश्पत्न्यै हविः  
सिनीवाल्यै जुहोतन ॥  

#### १२
+++(PSK 20.10.12)+++सिनीवालि पृथुष्टुके  
या देवानाम् असि स्वसा ।  
जुषस्व हव्यम् आहुतं  
प्रजां देवि दिदिड्ढि नः ॥  

#### १३
+++(PSK 20.10.13)+++या विश्वत इन्द्रम् असि प्रतीची  
सहस्रस्तुताम् अभि यन्तु देवीः ।  
विष्णुपत्नि तुभ्यं राता हवींषि  
पतिं देवि राधसा चोदयस्व ॥  



### ०१२

#### ०१
+++(PSK 20.11.1-3; PS 16.68.4-6 are repeated)+++उप ह्वय इति तिस्रः ॥  

#### ०२
+++(PSK 20.11.2)+++(…) ॥ +++(PS 16.68.5 is repeated)+++  

#### ०३
+++(PSK 20.11.3)+++(…) ॥ +++(PS 16.68.6 is repeated)+++  

#### ०४
+++(PSK 20.11.4; PS 16.69.10 is repeated)+++सूयवसाद् भगवतीत्य् एका ॥  

#### ०५
+++(PSK 20.11.5)+++संजानाना उप सीदान् अभिज्ञु  
पत्नीवन्तो नमस्यं नमस्यान् ।  
रिरिक्वांसस् तन्वा सुम्नम् आयुः  
सखेत् सख्युर् निमिषि रक्षमाणाः ॥  

#### ०६
+++(PSK 20.11.6)+++समिद्धो अग्निर् अश्विना  
तप्तो वां घर्म आ गतम् ।  
दुह्यन्ते नूनं वृषणेह धेनवो  
दस्रा वदन्ति कारवः ॥  

#### ०७
+++(PSK 20.11.7)+++समिद्धो अग्निर् अश्विना रथी दिवस्  
तप्तो घर्मो दुह्यते वाम् इषे मधु ।  
वयं हि वां पुरुतमासो अश्विना  
हवामहे सधमादेषु कारवः ॥  

#### ०८
+++(PSK 20.11.8)+++यद् उस्रियास्व् आहुतं घृतं पयो  
ऽयं सो अश्विना वां भाग आ गतम् ।  
माध्वी धर्तारा विदथस्य सत्पती  
तप्तं घर्मं पिबतं रोचने दिवः ॥  

#### ०९
+++(PSK 20.11.9)+++तप्तो वां घर्मो नक्षति सुहोता  
प्र वाम् अध्वर्युश् चरति पयस्वान् ।  
मधोर् दुग्धस्याश्विना तनाया  
वीतं पातं पयस उस्रियायाः ॥  

#### १०
+++(PSK 20.11.10)+++उप द्रव पयसा गोधुग् ओषुम्  
आ घर्मे सिञ्च पय उस्रियायाः ।  
वि नाकम् अख्यत् सविता वरेण्यो  
ऽनु द्यावापृथिवी सुप्रणीतिः ॥  

### ०१३

#### ०१
+++(PSK 20.12.1)+++स्वाहाकृतः शुचिर् देवेषु घर्मो  
यो अश्विनोश् चमसो देवपानः ।  
तम् उ विश्वे अमृतासो जुषाणा  
गन्धर्वस्य प्रत्य् आस्ना रिहन्ति ॥  

#### ०२
+++(PSK 20.12.2)+++सुगा वो देवाः सदना कृणोमि  
य आतस्थेदं सवनं जुषाणाः ।  
वहमाना भरमाणा अभ्रा  
अस्तं घर्मं तम् उदातिष्ठतानु ॥  

#### ०३
+++(PSK 20.12.3)+++शिवा नः शंतमा भव  
सुमृडीका सरस्वति ।  
मा ते युयोम संदृशः ॥  

#### ०४
+++(ab = PSK 20.12.4ab; cd are not found in PSK, which repeats PS 19.8.6cd instead)+++उपैनं देवो अग्रभीच्  
चमसेन बृहस्पतिः ।  
यजमानाय शुन्धत  
इन्द्र गीर्भिर् न आ भर ॥  

#### ०५
+++(PSK 20.12.5; PS 6.18.1 is repeated)+++सं मा सिञ्चन्तु मरुत इत्य् एका ॥  

#### ०६
+++(PSK 20.12.6)+++इडैवास्माꣳ अनु वस्तां व्रतेन  
यस्याः पदे पुनते देवयन्तः ।  
घृतपदी शक्वरी सोमपृष्ठ्- +++(somapṛṣṭhā)+++  
-ओप यज्ञम् अस्थित वैश्वदेवी ॥  

#### ०७
+++(PSK 20.12.7; PS 18.78.7 is repeated)+++द्रप्सश् चस्कन्देत्य् एका ॥  

#### ०८
+++(PSK 20.12.8)+++यस् ते द्रप्स स्कन्दति यस् ते अंशुर्  
बाहुच्युतो धिषणाया उपस्थात् ।  
अध्वर्योर् वा परि यः पवित्रात्  
तं ते जुहोमि मनसा वषट्कृतम् ॥  

#### ०९
+++(PSK 20.12.9)+++द्रप्सः पतितो विश्वयः परिश्रुतः ।  
अयं देवो बृहस्पतिः  
सं तं सिञ्चतु राधसे ॥  

#### १०
+++(PSK 20.12.10)+++यस् ते द्रप्सः पतितः पृथिव्यां  
धानासोमः परिवापः करम्भः ।  
अयं देवो बृहस्पतिः  
सं तं सिञ्चतु वर्चसे ॥  

### ०१४

#### ०१
+++(PSK 20.13.1; PS 5.30.1 is repeated)+++पयस्वतीर् ओषधयः  
पयस्वन् मामकं वच इत्य् एका ॥  

#### ०२
+++(PSK 20.13.2)+++अयम् अग्निर् वरेण्य  
आयुष् टे विश्वतो दधत् ।  
पुनस् त्वा प्राण आयति  
परा यक्ष्मं सुवामि ते ॥  

#### ०३
+++(PSK 20.13.3)+++जनाद् विश्वजनीनं  
विशाम् उरुक्षितीनाम् ।  
दूरात् त्वा मन्य आभृतम्  
ईर्ष्याया नाम भेषजम् ॥  

#### ०४
+++(ab- not found in PSK, cd = PSK 20.13.4ab)+++दूराद् एतत् सं भरन्त्- +++(bharanti)+++  
-ईर्ष्याया नाम भेषजम् ।  
तत् संवेगस्य भेषजं  
तद् अश्ना संगृभायिकम् ॥  

#### ०५
+++(PSK 20.13.4cd5)+++अग्नेर् इव दहतो  
दावस्य दहतो यथा ।  
एताम् एतस्येर्ष्यां हृद  
उद्नाग्निम् इव वारये ॥  

#### ०६
+++(PSK 20.13.6)+++अप मार्ज्म्य् अपनयन्  
मन्युं ते हृदयाद् अधि ।  
अमुष्मिन्न् ईर्ष्याम् आ दध्मस्  
तत्रो एनां नि दध्मसि ॥ +++(Kubisch tato (sandhi?))+++  

#### ०७
+++(PSK 20.13.7)+++तिरश्चिराजेर् असितात्  
पृदाकोर् अधि संभृतम् ।  
तत् कङ्कपर्वणो विषम्  
इयं वीरुद् अदूदुषत् ॥  

#### ०८
+++(PSK 20.13.8)+++इयं वीरुन् मधुजाता  
मधुश्चुन् मधुला मधु  
सा विह्रुतस्य भेषज्य्  
अथो मशकजम्भनी ॥  

#### ०९
+++(PSK 20.13.9)+++यतो दष्टं यतः पीतं  
ततस् त्वा निर् णयामसि ।  
अभ्र्यस्य तृप्रदंशिनो  
मशकस्यारसं विषम् ॥  

#### १०
+++(PSK 20.13.10)+++अयं यो विख्यो विकटो विपर्वा  
मुखान्य् एषां वृजिना कृणोषि ।  
तानि त्वं देव सवितर्  
इषीकाम् इव सं नमः ॥  

### ०१५

#### ०१
+++(PSK 20.14.1)+++यद् अन्नम् अद्मि बहुधा विरूपं  
हिरण्यम् अश्वम् उत गाम् अजाम् अविम् ।  
यद् एव किं च प्रतिजग्रहाहम्  
अग्निष् टद् विश्वाद् अगदं कृणोतु ॥  

#### ०२
+++(PSK 20.14.2)+++यद् आशसा मे चरतो जनाꣳ अनु  
याचमानस्य वदतो विचुक्षुभे ।  
यन् मे तन्वो मनसो विरिष्टं  
सरस्वती तद् आ पृणाद् घृतेन ॥  

#### ०३
+++(PSK 20.14.3)+++यद् आरिम प्रतिगृह्णन्त एनः  
सिषासन्तो बलिम् अग्ने चरन्तः ।  
त्वं नस् तस्माद् एनसो मुमुग्धि  
वैश्वानरः प्रति हव्या गृभाय ॥  

#### ०४
+++(PSK 20.14.4)+++चक्षुषः पाशान् मनसश् च पाशाद्  
वीक्षायाः पाशाद् उत शक्वरीणाम् ।  
तस्मान् मुमुग्धि विश्वावसो त्वं नो  
दातॄणां दानं भुनजामहै वयम् ॥  

#### ०५
+++(PSK 20.14.5)+++अदुर् मे विश्वे देवा  
अदात् सवितेदम् ।  
अदान् मे ब्रह्मणस्पतिः  
प्रियो मित्रो अदाद् इदम् ॥  

#### ०६
+++(PSK 20.14.6)+++इन्द्रेण मेदिना युज्- +++(yujā)+++  
-आप बाधे पृतन्यतः ।  
अधरे सन्तु शत्रवः ॥  

#### ०७
+++(PSK 20.14.7)+++अग्निर् इन्द्रश् च यद् युवं  
हतो वृत्राण्य् अप्रति ।  
उग्रा हि वृत्रहन्तमा ॥  

#### ०८
+++(PSK 20.14.8)+++अग्निम् इन्द्रं च यद् वयं  
पुरोधायै हवामहे ।  
तौ नो मृडात ईदृशे ॥  

#### ०९
+++(PSK 20.14.9)+++याभ्यां स्वर् अजयन्न् अग्रे  
याव् आतस्थतुर् भुवना जुषाणा ।  
प्रचर्षणी वृषणा वज्रबाहू  
अग्निम् इन्द्रं वृत्रहणा हुवेम ॥  

#### १०
+++(PSK 20.14.10)+++ययोर् ओजसा स्तभिता रजांसि  
यौ वीर्यैर् वीरतमा शचीभिः ।  
यौ पत्येते अप्रतीतौ सहोभिर्  
विष्णुम् अगन् वरुणं पूर्वहूतिः ॥  

### ०१६

#### ०१
+++(PSK 20.15.1)+++ययोर् अप्सु न महिमा नदीषु  
प्ररिरिचे प्रदिवि रोचनायाम् ।  
ययोर् अस्त्य् अनुमतिर् भूयिष्ठा  
विष्णुम् अगन् वरुणं पूर्वहूतिः ॥  

#### ०२
+++(PSK 20.15.2)+++ययोर् इदं प्रदिशि यद् विरोचते  
प्रजाम् अति वि च चष्टे शचीभिः ।  
महऋतस्य धर्माणा युवाना  
विष्णुम् अगन् वरुणं पूर्वहूतिः ॥  

#### ०३
+++(PSK 20.15.3)+++उभा जिग्यथुर् न परा जयेथे  
न परा जिग्ये कतरश् चनैव वाम् ।  
इन्द्रश् च विष्णो यद् अपस्पृधेथां  
त्रेधा सहस्रं वि तद् ऐरयेथाम् ॥  

#### ०४
+++(PSK 20.15.4)+++यद् अशुद्धं यद् अनृतं  
यच् चरामसि पापया ।  
आपो मा तस्माद् एनसो  
दुरितात् पान्तु विश्वतः ॥  

#### ०५
+++(PSK 20.15.5; PS 5.23.7 is repeated)+++दुष्वप्न्यं दुर्जीवितम् इत्य् एका ॥  

#### ०६
+++(PSK 20.15.6)+++यद् अवामृक्षत कृष्णशकुनिर्  
मुखेन निरृते तव ।  
अग्निष् टत् सर्वं शुन्धतु  
हव्यवाड् घृतसूदनः ॥  

#### ०७
+++(PSK 20.15.7)+++यद् अस्मान् कृष्णशकुनेर्  
निष्पत्य तत आनशे ।  
आपो मा तस्माद् एनसो  
दुरितात् पान्तु विश्वतः ॥  

#### ०८
+++(PSK 20.15.8)+++अग्निर् मा पातु प्रथमो दुरर्मणो  
निरृत्यां विश्वा दुरितानि मृज्महे ।  
विश्वे मा देवा मरुतः पुनन्तु  
वरुणो राजा सविता पवित्रैः ॥  

#### ०९
+++(PSK 20.15.9)+++अन्तरिक्षेण पतति  
यातुधाननिबाधितः ।  
स्तोकं यम् अभ्यचुश्चुतत्  
तम् उ स्योनं कृणोमि ते ॥  

#### १०
+++(PSK 20.15.10)+++यत् त्वा कृष्णो अभ्यमृक्षद्  
देवेभ्यस् परि निर्हतः ।  
शिवं ते तन्वे तत् कृण्मो  
वि ते पाशांश् चृतामसि ॥  

### ०१७

#### ०१
+++(PSK 20.16.1)+++तृष्टिके तृष्टिवन्दन  
उद् अमुं छिन्धि तृष्टिके ।  
यथा कृतद्विष्टे दशत्  
सर्वस्मै शेप्यावते ॥  

#### ०२
+++(PSK 20.16.2)+++तृष्टासि तृष्टिकासि  
विषा विषातक्य् असि ।  
परिवृत्ता यथासस्य्  
ऋषभेण वशेव ॥  

#### ०३
+++(PSK 20.16.3)+++आ ते ददे वक्षणाभ्य  
आ ददे हृदयाद् अधि ।  
आ ते मुखस्य यद् वर्च  
आ पुंसो यत् तितृप्ससि ॥  

#### ०४
+++(PSK 20.16.4)+++मयि वर्चो मयि श्रवो  
मयि द्युम्नं मयि त्विषिः ।  
अहं ते वर्च आ ददे  
अहं भूयासम् उत्तमः ॥  



### ०१८

#### ०१
+++(PSK 20.17.1)+++अभि प्रागात् सहस्राक्षो  
युक्त्वा शपथो रथम् ।  
शप्तारम् अन्विच्छन् यातु  
वृक इवाविमतो गृहम् ॥  

#### ०२
+++(PSK 20.17.2)+++परि णो वृङ्धि शपथ  
ह्रदम् अग्निर् इव दहन् ।  
शप्तारम् अत्र त्वं जहि  
दिव्या वृक्षम् इवाशनिः ॥  

#### ०३
+++(PSK 20.17.3)+++यो नः शपाद् अशपतः  
शपतो यश् च नः शपात् ।  
वृक्ष इव विद्युता हत  
आ मूलाद् अनु शुष्यतु ॥  

#### ०४
+++(PSK 20.17.4)+++शप्तारं यन्तु शपथा  
यः सुहार्त् तेन नः सह ।  
जिह्वाश्लक्ष्णस्य दुर्हार्दः  
पृष्टीर् अपि शृणीमसि ॥  

#### ०५
+++(PSK 20.17.5)+++यं द्विष्मो यश् च नो द्वेष्ट्य्  
अघायुर् यश् च नः शपात् ।  
शुने पेष्ट्रम् इवावक्षामं  
तं प्रत्य् अस्यामि मृत्यवे ॥  

#### ०६
+++(PSK 20.17.6)+++प्रेतो यन्तु व्याध्यः  
प्रानुध्याः प्रो अशस्तयः ।  
अग्नी रक्षस्विनीर् हन्तु  
सोमो हन्तु दुरस्यतीः ॥  

#### ०७
+++(PSK 20.17.7)+++प्र चतेतः पापि लक्ष्मि  
नश्येतः प्रामुतः पत ।  
अयस्मयेनाङ्केन  
यं द्विष्मस् तस्मिन् त्वा सृजामः ॥  

#### ०८
+++(PSK 20.17.8)+++या त्वा लक्ष्मीः पतयालूर् अजुष्ट्- +++(ajuṣṭā)+++  
-आधिचस्कन्द वन्दनेव वृक्षम् ।  
अन्यत्रास्मत् सवितस् ताम् इतो धा  
हिरण्यहस्तो वसु नो रराणः ॥  

#### ०९
+++(PSK 20.17.9)+++निर् अरणीं सविता साविषत् पदोर्  
निर् हस्तयोर् वरुणो मित्रो अर्यमा ।  
निर् आदित्या अनुमती रराणाः  
प्र णः सुवात् सविता सौभगाय ॥  

#### १०
+++(PSK 20.17.10)+++एकशतं लक्ष्म्यः  
साकं मर्त्यस्य जनुषेह जाताः ।  
तासां पापिष्ठा निर् अतः प्र हिण्मः  
शिवास्मभ्यं जातवेदो नि यच्छ ॥  

### ०१९

#### ०१
+++(PSK 20.18.1)+++यत् त आत्मन् तन्वां घोरम् अस्ति  
यद् वा केशेषु प्रतिचक्षणे वा ।  
तत् ते विद्वान् अप बाधे अहं  
प्र त्वा सुवात् सविता सौभगाय ॥  

#### ०२
+++(PSK 20.18.2)+++निर् लक्ष्म्यं ललाम्यं  
निर् अरातिं सुवामसि ।  
यथा नो वस्यसीद् असो  
रायस्पोषम् इहा सुव ॥  

#### ०३
+++(PSK 20.18.3)+++अग्निम् अच्छ देवयतां मनांसि  
चक्षूंषीव सूर्यं सं चरन्ति ।  
यदी सुवाते उषसा विरूपे  
श्वेतो वाजी जायते अग्रे अह्नाम् ॥  

#### ०४
+++(PSK 20.18.4)+++इन्द्रो राजा जगतश् चर्षणीनाम्  
अधि क्षमि विषुरूपं यद् अस्ति ।  
ततो ददाति दाशुषे वसूनि  
चोदद् राध उपस्तुतश् चिद् अर्वाक् ॥  

#### ०५
+++(PSK 20.18.5)+++शकुनिर् भूत्वा प्र बभस्ति पिप्पलं  
पत्यां निविष्टा यदि वा घ पत्न्याम् ।  
भीमा घोरा लक्ष्म्यः सहभव्यास्  
ता इतो हविषा निर् यजामः ॥  

#### ०६
+++(PSK 20.18.6)+++या ते गृहेषूत वा धनेषु  
प्रजां लक्ष्मीर् यदि वा ते बभस्ति ।  
तां बृहस्पतिर् हविषा बाधमानो  
निर्हूय प्र दध्माव् अधि दूरम् अस्मत् ॥  

#### ०७
+++(PSK 20.18.7)+++रिश्यपदीं रिशद्वतीं  
गोषेधां विधमाम् उत ।  
विलीढ्यं व्याध्यं  
ब्रह्मणा ता अनीनशम् ॥  

#### ०८
+++(PSK 20.18.8)+++प्रत्योषन्तीम् उत्सङ्गिनीम्  
उत च्छिद्राम् उतारणीम् ।  
सिंहीं ज्येष्ठलक्ष्मीं  
व्याघ्रीं नाशयामसि ॥  

#### ०९
+++(PSK 20.18.9)+++अनुध्यायिनीं परिचरां  
विबाधाम् उत हिंसतीम् ।  
रोदस्य पत्नीं रोधनां  
प्र ता धमामि लक्ष्म्यः ॥  

#### १०
+++(PSK 20.18.10)+++वामस्पृहां पितृषदं  
येषन्तीं तपनीम् उत ।  
असिध्यन्तीं प्रध्वंसिनीम्  
अष्ट्रावधां च लक्ष्म्यं  
ब्रह्मणा ता अनीनशम् ॥  

### ०२०

#### ०१
+++(PSK 20.19.1)+++आसन्मन्त्र्यां वचस्यां  
संपिबन्तीं न्यक्वरीम् ।  
उत्तरां जनंगमां  
प्र ता धमामि लक्ष्म्यः ॥  

#### ०२
+++(PSK 20.19.2)+++या ते घोरा तन्वम् आविवेश  
या ते लक्ष्मीः सर्वा समक्ता ।  
अग्निष् टे तास्व् अदत्त सौभगाय्- +++(saubhagāya)+++  
-आपः शुन्धन्तु बृहते रणाय ॥  

#### ०३
+++(PSK 20.19.3)+++अदेवृघ्नीं वरुण्- +++(varuṇa)+++  
-आपतिघ्नीं बृहस्पते ।  
इन्द्रापुत्रघ्नीं लक्ष्म्यम्  
अस्यै ताः सवितः सुव ॥  

#### ०४
+++(PSK 20.19.4)+++या ते लक्ष्मीश् चक्षुषि योत दत्सु  
या हस्तयो स्तनयोर् योपपक्षयोः ।  
श्रोण्योर् भंससि या पदोष् टे  
सर्वास् ता अति क्राम घोराः ॥  

#### ०५
+++(PSK 20.19.5)+++ऊरुभ्यां ते अष्ठीवद्भ्यां  
पार्ष्णिभ्यां प्रपदाभ्याम् ।  
लक्ष्मीः श्रोणिभ्याम् अङ्गेभ्यो  
याः पापीस् ता अनीनशन् ॥  

#### ०६
+++(PSK 20.19.6)+++अपाश्लीलं पृथिवी हन्तु यत् पदोर्  
अप हस्तयोर् वरुणो मित्रो अर्यमा ।  
अपादित्या अनुमती रराणाः  
प्र णः सुवात् सविता सौभगाय ॥  

#### ०७
+++(PSK 20.19.7)+++एता एना व्याकरन्  
खिले गा अदितीर् इव ।  
रमन्तां भद्रा लक्ष्म्यो  
याः पापीस् ता अनीनशन् ॥  

#### ०८
+++(PSK 20.19.8)+++साहुषी नाम वा असि  
सहमाना सहस्वती ।  
गृहगुप्तिम् अनुवर्तिं कुलायिनीं  
ता इहा वेशयामसि ॥  

#### ०९
+++(PSK 20.19.9)+++?संचारिण्य् उभैर् या बभूव्- +++(babhūva)+++  
-आन्या अन्यां जिन्वति भद्रपापीः ।  
तां लक्ष्मीं निहवा नयामो  
भद्रा सुभद्राम् अपि सौभगाय? ॥  

#### १०
+++(PSK 20.19.10)+++एकशतं लक्ष्म्यस्  
तासां राज्ञी बभूविथ ।  
भद्राभिर् भद्रे संभूय  
भद्रेणाभि सचस्व नः ॥  

### ०२१

#### ०१
+++(PSK 20.20.1)+++दिवस् पृथिव्याः पर्य् अन्तरिक्षाद्  
वातात् पशुभ्यो अध्य् ओषधीभ्यः ।  
यतो लक्ष्मीर् वृजिना संबभूव  
सा ब्रह्मणा प्रच्युता दूरम् एतु ॥  

#### ०२
+++(PSK 20.20.2)+++वाल्कुत्सस्य च गन्धेन  
हिरण्यवर्चसेन च ।  
आत् पुष्करिण्या यो गन्धो  
भगो मा तेन जिन्वतु ॥  

#### ०३
+++(PSK 20.20.3)+++यद् इन्द्रो अग्रे असुराञ् जघान  
ततो लक्ष्मीर् न्य् अदधुर् मर्त्येषु ।  
तासां पापिष्ठा निर् अतः सुवामः  
शिवा अस्यै जातवेदो नि यच्छ ॥  

#### ०४
+++(PSK 20.20.4)+++या त्वा लक्ष्मीर् देवृघ्नी या पतिघ्नी  
गृहेभ्यस् त्वा नुदते या व्याडा ।  
अतस् त्वम् एनसो मुच्यमान्- +++(mucyamānā)+++  
-ओत् तरेमाः स्रोत्याः सप्त साकम् ॥  

#### ०५
+++(PSK 20.20.5)+++निपिंशन्तीं नितुदन्तीं  
संपिबन्तीं न्यक्वरीम् ।  
प्रभङ्गां भ्रूणघ्नीं लक्ष्मीं  
ब्रह्मणा ता अनीनशम् ॥  

#### ०६
+++(PSK 20.20.6)+++उदोजिष्ठां सहस्यां  
जयन्तीम् अपराजिताम् ।  
लक्ष्मीर् याः पुण्याः कल्याणीस्  
ता अस्यै सवितः सुव ॥  

#### ०७
+++(PSK 20.20.7)+++लक्ष्म्यः सम् अलप्सत  
सम् अलप्सत लक्ष्म्यः ।  
अजैषुर् भद्रा लक्ष्म्यः  
परा पापीर् अजेषत ॥  

#### ०८
+++(PSK 20.20.8)+++लक्ष्मीणां लक्ष्मीतमे  
लक्ष्मीणाम् अधिपा असि ।  
तां त्वाहं शुद्धो गोप्स्यामि  
देवजा हि बभूविथ ॥  

#### ०९
+++(PSK 20.20.9)+++सभा च मा समितिश् चावतां  
प्रजापतेर् दुहितरौ सचेतसौ ।  
येन संगच्छा उप मा स तिष्ठाद्  
अन्तर् वदानि हृदये जनानाम् ॥  

#### १०
+++(PSK 20.20.10)+++सभा सेना समितिस् त्वाम् अवन्तु  
प्रजापतेर् दुहितरः प्रचेतसः ।  
येन वदान्य् उप मा स शिक्षाद्  
अन्तर् वदानि हृदये जनानाम् ॥  

### ०२२

#### ०१
+++(PSK 20.21.1)+++मां वदन्तम् अनु सर्वे वदन्तु  
मां प्राणन्तम् अनु प्राणन्तु सर्वे ।  
मां विशन्तम् अनु सर्वे विशन्तु  
मयि देवा एकवृतो भवन्तु ॥  

#### ०२
+++(PSK 20.21.2)+++सूर्यो मा चक्षुषः पातु  
बृहस्पतिर् वाचः सोमो राजा सभायाः ।  
इन्द्रो वो दृशे भवामि ॥  

#### ०३
+++(PSK 20.21.3)+++वेद वै ते सभे नाम  
सुभद्रासि सरस्वति ।  
अथो ये ते सभासदस्  
ते मे सन्तु सुवाचसः ॥  

#### ०४
+++(PSK 20.21.4)+++इमा या ब्रह्मणस्पते  
विषूचीर् वाच ईरते ।  
सध्रीचीर् इन्द्र ताः कृत्वा  
मह्यं शिवतमाः कृधि ॥  

#### ०५
+++(PSK 20.21.5)+++अहम् एषां हस्तरसम्  
अहं विज्ञानम् आ ददे ।  
सर्वस्या अस्याः संसदो  
ऽहं भूयासम् उत्तम  
इन्द्रो यो गायताम् इव ॥  

#### ०६
+++(PSK 20.21.6)+++उत्तमं मोत्तमे कृध्य्  
उत्तमा हि बभूविथ ।  
यां त्वा भुरण्युर् अन्वैच्छद्  
गन्धर्वः शरदः शतम् ॥  

#### ०७
+++(PSK 20.21.7)+++अभिभूर् अहम् आगमम्  
अहं भूयासम् उत्तमः ।  
इदं प्रतिप्रवादिनं  
द्विषन्तम् अव धून्वे ॥  

#### ०८
+++(PSK 20.21.8)+++उरुष् टे वस्तिर् भवतु  
समुद्रस्य बिलं यथा ।  
परोदकम् इव सिच्यतां  
मूत्रं ते तन्वस् परि ॥  

#### ०९
+++(PSK 20.21.9)+++यथा वातो यथोदकं  
यथा समुद्र एजति ।  
एवा ते गर्भ एजतु  
निरैतु दशमास्यो  
बहिर् जरायुणा सह ॥  

#### १०
+++(PSK 20.21.10)+++इदम् उ श्रेयो ऽवसानम् आगां  
शिवे मे द्यावापृथिवी अभूताम् ।  
असपत्नाः प्रदिशो मे भवन्तु  
न वै त्वा द्विष्मो अभयं नो अस्तु ॥  

### ०२३

#### ०१
+++(PSK 20.22.1)+++वास्तोष्पत इह नः शर्म यच्छ  
भद्राच् छ्रेयो अभि नो नेष वस्यः ।  
अरिष्टा वीरा इह मे भवन्तु  
द्विपाच् चतुष्पान् मय्य् अस्तु पुष्टम् ॥  

#### ०२
+++(PSK 20.22.2)+++अनमीवो वास्तोष्पते  
विश्वा रूपाण्य् आविशन् ।  
सखा सुशेव एधि नः ॥  

#### ०३
+++(PSK 20.22.3)+++ऋतेन स्थूणा अधि रोह वंश्- +++(vaṃśa)+++  
-ओग्रो विराजन्न् अप वृङ्क्ष्व शत्रून् ।  
मा ते रिषन्न् उपसत्तारो अत्र  
विराजां जीवाच् छरदः शतानि ॥  

#### ०४
+++(PSK 20.22.4)+++आ रोहतं पक्षाव् अमृतं वसानौ  
दम्पत्योः कृणुतं दीर्घम् आयुः ।  
तत्र नारी पुत्रिणी जीवपत्न्- +++(jīvapatnī)+++  
-ईदं कुलायम् उपसंविशाति ॥  

#### ०५
+++(PSK 20.22.5)+++अग्निर् मा विश्वाद् दुरितात् पुनातु  
मातरिश्वा पवमानः पुरस्तात्  
सोमो मा पातु मरुतो बृहस्पतिर्  
वायुश् च मा पवमानः पुनीताम् ॥  

#### ०६
+++(PSK 20.22.6)+++त्वया सत्यं वि जयन्ते  
तव सत्यं विवाचनम् ।  
अग्रे वृक्षस्य जायसे  
सेमं जनय पूरुषम् ॥  

#### ०७
+++(PSK 20.22.7)+++वृक्षस्य शतशाखस्य  
माधुन्तस्य निकृत्वनः ।  
विभीदकस्य यत् फलं  
तेन त्वोन् मादयामसि ॥  

#### ०८
+++(PSK 20.22.8)+++पूर्वे वातात् प्र पततं  
पूर्वे पततम् अश्विभ्याम् ।  
इमे न्यर्वणी अहम्  
उद्नेवाग्निम् अवीवरे ॥  

#### ०९
+++(PSK 20.22.9)+++मा यक्ष्मम् इह हासिष्ट  
मा रिफन्तो वि गातन ।  
सुभूतम् अस्मभ्यं धत्त  
युष्मान् अन्व् एतु किल्बिषम् ॥  

#### १०
+++(PSK 20.22.10)+++इह वर्च इह पय  
इह चक्षुर् उप ह्वये ।  
इहेन्द्रियं दधातन ॥  

### ०२४

#### ०१
+++(PSK 20.23.1)+++आ हि हरी अपप्तताम्  
इमं वत्सं वनाद् इयम् ।  
अपकामं ह्य् अघ्न्ये  
वत्सो देवि ममार ते ॥  

#### ०२
+++(PSK 20.23.2-3)+++ये त्वोपविदुर् विदुर्  
निजवत्सेव दोहस्व ।  
अहं ते वेद संमनः  
संवननस्य वेद ते ॥  

#### ०३
+++(PSK 20.23.4)+++एष ते अघ्न्ये वत्सस् तं वाञ्छ ।  
तां सत्योक्तिं ब्रूमः ॥  

#### ०४
+++(PSK 20.23.5)+++या सरस्वती गोवननी  
सा वामेनाङ्कसा न्येत्य ।  
इमां गां वानयतु स्वाहा ॥  



### ०२५

#### ०१
+++(PSK 20.24.1)+++दूराद् भेषजम् आभृतं  
बहून्य् अति योजना ।  
अपश्यम् अस्यन्तं रुद्रं  
न दृष्टो दुष्कृतं करत् ॥  

#### ०२
+++(PSK 20.24.2)+++भिनद्मि ते परावतो  
वत्सस्य शेप्याम् इव ।  
वृषेद् असो यथा मयि  
कृष्णो विषाणवाꣳ इव ॥  

#### ०३
+++(PSK 20.24.3)+++सर्वा गावः संमनसः  
सच्छवयः सनाभयः ।  
समानं बिभ्रतीर् नाम  
वत्सा उद् रिहतां मिथः ॥  

#### ०४
+++(PSK 20.24.4)+++इन्द्रस् त्वाग्रे अवानयत्  
सविता त्वोतापरः ।  
तृतीयम् अश्विना त्वाघ्न्ये वाञ्छ ॥  

#### ०५
+++(PSK 20.24.5)+++आ ते नयतु सवित्- +++(savitā)+++  
-आ नयतु बृहस्पतिः ।  
पतिर् यः प्रतिकाम्यस्  
तम् अस्यै धेह्य् ओषधे ॥  

#### ०६
+++(PSK 20.24.6; PS 3.35.2 is repeated)+++इन्द्रं वयम् अनुराधम् इत्य् एका ॥  

#### ०७
+++(PSK 20.24.7)+++भग प्रेहि प्रथमो  
ऽनु त्वा वयम् एमसि ।  
इन्द्राग्नी ब्रह्मणास्मान्  
स्वस्ति नयतां पथा ॥  

#### ०८
+++(PSK 20.24.8)+++अदितिः प्रैतु प्रथमा  
बृहस्पतिः पुरएता ते अस्तु ।  
इन्द्रो भयं व्य् अस्यतु  
शूद्राच् च न आर्याच् च ॥  

#### ०९
+++(PSK 20.24.9)+++इमे ये अनसि युक्ता  
उष्टारा उत पील्वा ।  
तेषां सम् अग्रभं पदः  
सम् ईर्मान् सम् उ सक्थ्यः ॥  

#### १०
+++(PSK 20.24.10)+++वि मध्यमा अप्रोषत  
गर्दभा क्षिपिता इव ।  
अथासुरस्य मायया  
मयीदं स्थापयामसि ॥  

### ०२६

#### ०१
+++(PSK 20.25.1)+++सं मा भगेन द्विगुणेन वर्चसा  
सं मा पृथिव्या सं मौषधीभिः ।  
सं मापो मयोभुवो  
भगेन वर्चसा सिचन् ॥  

#### ०२
+++(PSK 20.25.2; PS 19.24.14 is repeated)+++वर्चो मे मित्रावरुणेत्य् एका ॥  

#### ०३
+++(PSK 20.25.3)+++ऋचं साम यजामहे  
याभ्यां कर्माणि कृण्वते ।  
वि ते सदसि राजतो  
यज्ञं देवेषु यच्छताम् ॥  

#### ०४
+++(PSK 20.25.4)+++अङ्गमङ्गं सं चिनोमि  
चक्षुः प्राणम् अथो बलम् ।  
प्रियाः श्रुतस्य भूयास्म्- +++(bhūyāsma)+++  
-आयुष्मन्तः सुमेधसः ॥  

#### ०५
+++(PSK 20.25.5)+++एतन् नो देव सवितर्  
जगद्धात्री च रक्षतम् ।  
पूषैनत् पुनर् आजत्व्  
अविनष्टम् अविह्रुतम् ॥  

#### ०६
+++(PSK 20.25.6)+++यावन्त्य् एव पलितानि  
साकं जज्ञिरे अग्रशः ।  
तेभ्यः परि ब्रवीमि त्वा  
कृष्णाः केशा भवन्तु मे ॥  

#### ०७
+++(PSK 20.25.7)+++कृष्णान् केशान् सिनीवालि  
कृष्णान् केशान् सरस्वति ।  
कृष्णान् मे अश्विना केशान्  
कृणुतं पुष्करस्रजा ॥  

#### ०८
+++(PSK 20.25.8)+++अदो यद् अग्रे देवानां  
पुरस्ताद् अवतिष्ठति ।  
तन् मे +ऽब्रवीत् त्वष्टा विरिष्टभेषजम् ॥  

#### ०९
+++(PSK 20.25.9)+++श्वा विश्वधायसा  
विश्वभेषज्या कृतम् ।  
यद् आमयति निष् कृधि  
निष्कृतिर् नाम वा असि ॥  

#### १०
+++(PSK 20.25.10)+++सं ते चृतामि तकरिं  
सं योनिं सं गवीन्यौ ।  
सं मातरं च पुत्रं च  
सं गर्भं च जरायु च ॥  

### ०२७

#### ०१
+++(PSK 20.26.1)+++तिर्यङ् ते गर्भो भवतु  
हृदयस्थं जरायु ते ।  
आद् ओषम् अग्निम् आ रोह्- +++(roha)+++  
-आद् गच्छ यमसादनम् ॥  

#### ०२
+++(PSK 20.26.2)+++वि ते चृतामि तकरिं  
वि योनिं वि गवीन्यौ ।  
वि मातरं च पुत्रं च  
वि गर्भं च जरायु च ॥  

#### ०३
+++(PSK 20.26.3)+++अन्वङ् ते गर्भो भवत्व्  
अनुसोत जरायु ते ।  
यथा त्वं पुत्रं विन्दासै  
यथा जीवासि भद्रया ॥  

#### ०४
+++(PSK 20.26.4)+++प्र पृष्ठे गर्भम् अर्दय  
वि योन आस्यं सृज ।  
निर् ऐतु दशमास्यो  
गर्भो गवीन्योर् अधि ॥  

#### ०५
+++(PSK 20.26.5)+++विष्कम्भेण वि ष्कभाय  
तौ विष्वञ्चौ व्याकुरु ।  
एष वाम् अग्निर् अन्तरा  
स विष्वञ्चौ व्य् अस्यतु ॥  

#### ०६
+++(PSK 20.26.6)+++विष्कम्भो वि ष्कभायतु  
मनश् च हृदयं च वाम् ।  
विवर्तन वर्तय  
शश्वतीभ्यः समाभ्यः ॥  

#### ०७
+++(PSK 20.26.7)+++समुद्रं त्वा प्र हिणोमि  
स्वां योनिम् अपीहि ।  
अच्छिद्रस् तन्वा भूयासं  
मा परा सेचि मे पयः ॥  

#### ०८
+++(PSK 20.26.8)+++यद् अत्रापि रसस्य मे  
परापपातास्मृतम् ।  
तद् इहोप ह्वयामहे  
तन् मा प्यायतां पुनः ॥  

#### ०९
+++(PSK 20.26.9)+++कविर् अग्रे प्र लिलेख  
धर्ता केशाꣳ अधारयत् ।  
इहैव विश्वतो दधद्  
धाता त्वष्टा त्वचि केशाꣳ अचीक्ल्̥पत् ॥  

#### १०
+++(PSK 20.26.10)+++सरस्वति व्रतेषु ते  
दिव्येषु देवि धामसु ।  
मन्द्रे हिरण्यवर्तने  
प्र ण आयूंषि तारिषः ॥  

### ०२८

#### ०१
+++(PSK 20.27.1)+++यद् अप्सु ते सरस्वति  
गोष्व् अश्वेषु यन् मधु ।  
तेन नो वाजिनीवति  
मुखम् अङ्धि सरस्वति वर्चसा ॥  

#### ०२
+++(PSK 20.27.2)+++यो अद्य देव सूर्य  
त्वां च मां चान्तरायति ।  
तस्मिन् दुष्वप्न्यं सर्वं  
दुरितानि च मृज्महे ॥  

#### ०३
+++(PSK 20.27.3)+++यो नो +ऽभिच्छायं मर्त्येष्व्  
अग्निं तिष्ठस्य् अन्तरा ।  
तस्य वृश्चामि ते मूलं  
न च्छायां करवो ऽपरम् ॥  

#### ०४
+++(PSK 20.27.4)+++घ्नन्त्व् एनं देवेषवो  
ब्रह्माणो घ्नन्तु मेन्या ।  
यो अस्माकं प्रजापते  
अग्निं तिष्ठत्य् अन्तरा ॥  

#### ०५
+++(PSK 20.27.5)+++प्रजापते यो ऽस्माꣳ आदृश्- +++(ādṛśā)+++  
-आग्निं तिष्ठत्य् अन्तरा ।  
तं मृत्यवे प्र यच्छामि  
स रुद्रस्यास्त्व् आखणः ॥  

#### ०६
+++(PSK 20.27.6)+++प्र सुवैनं देववज्रेभ्यो  
मृत्युर् वि क्रमताम् अधि ।  
सिनात्व् एनान् निरृतिर्  
मृत्योः पाशैर् बन्धैर् अविमोक्यैः ॥  

#### ०७
+++(PSK 20.27.7)+++सुमङ्गलेन वचसा  
केशिन् ग्रामं न आ वद ।  
ब्रह्मणाब्रह्मणा त्व्- +++(tvā)+++  
-ओलूकाच्छा वदामसि ॥  

#### ०८
+++(PSK 20.27.8)+++पराङ् एव परा वद  
पराचीम् अनु संवतम् ।  
यथा यमस्य त्वा गृहे  
ऽरसं प्रतिचाकशं  
नियस्तं प्रतिचाकशम् ॥  

#### ०९
+++(PSK 20.27.9)+++शुनम् उलूक नो वद  
यं द्विष्मस् तम् इतो नय ।  
राज्ञो यमस्य ते गृहे  
सिकताभिर् विदेव्यम्  
आखुस् ते मूषिकेद् भागः ॥  

#### १०
+++(PSK 20.27.10)+++आ वद बहुलं गोष्ठं  
धीतवत्सम् अनष्टगुम् ।  
ध्वाङ्क्षाय द्विपदां वद  
शुने चतुष्पदां वद ॥  

### ०२९

#### ०१
+++(PSK 20.28.1)+++पुनर् मे राजा वरुणः  
पुनर् इन्द्रः पुनर् भगः ।  
पुनर् मे विश्वे देवा  
आयुर् जीवितवा अदुः ॥  

#### ०२
+++(PSK 20.28.2)+++उत् तिष्ठातः प्र द्रवार्वाङ्  
मात्र तिष्ठो ऽभिचाकशत् ।  
सपत्न्या वर्च आदाय्- +++(ādāya)+++  
-आथास्माभिः सहाससि ॥  

#### ०३
+++(PSK 20.28.3)+++उत् तिष्ठत निर् द्रवत  
न व इहास्ति न्यञ्चनम् ।  
अमुष्य वित्तम् अभि वः सुवामि  
तद् अनुवध्वं सुदतीर् अहिनस् तत् ॥  

#### ०४
+++(PSK 20.28.4)+++ये अस्माकं सबन्धवो  
विष्ठिताः पृथिवीम् अनु ।  
तेषाम् इन्द्र इव देवानाम्  
अहं भूयासम् उत्तमः ॥  

#### ०५
+++(PSK 20.28.5)+++ये अग्नयः पार्थिवा  
आहिताः पृथिवीम् अनु ।  
तेषाम् असि त्वं संगथे  
स नो जीवातवे कृधि ॥  

#### ०६
+++(PSK 20.28.6)+++चित स्थ परिचित स्थ्- +++(stha)+++  
-आग्नयश् च निहवा नाम ।  
ते नो मा नि ह्वध्वं  
तेभ्यो वो नमो न वो हवम् एमि ।  
यो ऽस्मान् द्वेष्टि यं वयं द्विष्मः  
स वो हवम् एतु ॥  

#### ०७
+++(PSK 20.28.7)+++इन्द्राग्नी पुनर् आ कृतं न एता  
स्थिरवीराव् अपरावीतगू ।  
अस्माकं सर्वा निहवे सन्त्व् एषां  
वयं विद्याम गुह्यं नाम गवाम् ॥  

#### ०८
+++(PSK 20.28.8)+++प्रजापते अनुनिक्रन्दय  
विश्वे देवाः पदवायाः सन्त्व् आसाम् ।  
आदित्या अनुसंगत्य शूरा  
इन्द्रज्येष्ठाः पुनर् आ वर्तयन्तु ॥  

#### ०९
+++(PSK 20.28.9)+++इन्द्र प्रणेतर् वर्धय म्- +++(mā)+++  
-आश्विना मां वहतम् आश्वश्वा ।  
ऐन्द्राग्नं वर्म प्रतिमुञ्चमानो  
यथोभयेभ्यश् चारु समितिम् आ वदानि ॥  

#### १०
+++(PSK 20.28.10)+++चारुवाक् चारुवदनश्  
चारु सं काश नो नृभिः ।  
अद्वेष्यप्रतीकाशो  
जिगीवाꣳ अपराजितः ॥  

### ०३०

#### ०१
+++(PSK 20.29.12ab)+++अपि वृश्च पुराणवद्  
व्रततेर् इव गुष्पितम् ।  
ओजो दासस्य जम्भय  
यद् एतद् अस्य संभृतं  
मधु तद् इन्द्रस्य विभजावहै ॥  

#### ०२
+++(PSK 20.29.2cd3ab)+++म्लापयामि व्रजः शुभ्रं  
वरुणस्य व्रतेन ते ।  
यथा शेपोअपाय्य् अस  
स्त्रीषु चासो अनावयाः ॥  

#### ०३
+++(PSK 20.29.3cdef)+++अवस्थस्य क्लदीवतो  
भङ्गुरस्य नितोदिनः ।  
यद् उत्ततम् अव तत् तनु  
यद् आततं नि तत् तनु ॥  

#### ०४
+++(PSK 20.29.4)+++अमिम्लपं ते तन्वं  
क्लीबं त्वा वीरुधाकरम् ।  
अन्तःकोश इव कोशेषु  
स्त्रीष्व् अप्याकृतश् चर ॥  

#### ०५
+++(PSK 20.29.5)+++आ नो मेदं गृहपतिर्  
दधात्व् इन्द्रेण मेदिना ।  
आ नो मेदं सरस्वत्य्  
आ नो वहन्तु सिन्धवः ॥  

#### ०६
+++(PSK 20.29.6)+++मेदं धाता मेदं पूषा  
मेदम् इन्द्रो दधातु मे ।  
मेदं मे अश्विनोभ्- +++(aśvinobhā)+++  
-आ धत्तां पुष्करस्रजा ॥  

#### ०७
+++(PSK 20.29.7)+++ऊरू मेदय मे बाहू  
अष्ठीवन्ता उरश् च मे ।  
वपां पर्य् अस्य उदरे  
मेदम् इन्द्रो दधातु मे ॥  

#### ०८
+++(PSK 20.29.8)+++चर्मण इवोपनीतस्य  
सर्वान् केशान् वृहामि ते ।  
अयस्पात्रम् इव ते शिरो  
यथासत् समरं समम् ॥  



### ०३१

#### ०१
+++(PSK 20.30.1)+++दिवि तारा उदभि श्र्यन्  
सप्त सूर्यस्य रश्मयः ।  
धाराः समुद्रिया अपस्  
तास् ते शल्यम् अचुच्यवुः ॥  

#### ०२
+++(PSK 20.30.2)+++ईडे अग्निं स्वावसुं नमोभिर्  
इह प्रसक्तो वि चयत् कृतं नः ।  
रथैर् इव प्र भरे वाजयद्भिः  
प्रदक्षिणं मरुतां स्तोमम् ऋध्याम् ॥  

#### ०३
+++(PSK 20.30.3)+++सप्त स्रवन्ति शिशवे मरुत्वते  
पिता पुत्रेभ्यो अप्य् अवीवतद् व् ऋता ।  
उभे पिपृत उभे अस्य राजत  
उभे यतेते उभे अस्य पुष्यतः ॥  

#### ०४
+++(PSK 20.30.4)+++वेदः स्वस्तिर् द्रुहणः स्वस्तिः  
पर्शुर् वेदिः परशुर् नः स्वस्तिः ।  
हविष्कृतो यज्ञिया यज्ञकामास्  
ते देवासो हविर् इदं जुषध्वम् ॥  

#### ०५
+++(PSK 20.30.5)+++उप प्रियं पनिप्नतं  
युवानम् आहुतीवृधम् ।  
अगन्म बिभ्रतो नमः ॥  

#### ०६
+++(PSK 20.30.6)+++इमा यास् ते शतं हिराः  
सहस्रं धमनीर् उत ।  
तासां ते सर्वासां साकम्  
अश्मना बिलम् अप्य् अधाम् ॥  

#### ०७
+++(PSK 20.30.7)+++इदं खनामि भेषजं  
मांपश्यम् अभिरोरुदम् ।  
येना निचक्र आसुर्- +++(āsurī)+++  
-ईन्द्राणी केवलं पतिम् ॥  

#### ०८
+++(a = PSK 20.30.8; bcd- not found in PSK)+++अक्ष्यौ नौ मधुसंकाशे  
अनीकं नौ समञ्जनम् ।  
अन्तः कृणुष्व मा हृदि  
मन इन् नौ सहासति ॥  

#### ०९
+++(not found in PSK)+++त्वाष्ट्रेणाहं वचस्- +++(vacasā)+++  
-एर्ष्यां व्य् अमीमदम् ।  
अथो यो मन्युस् ते पते  
तम् उ ते शमयामसि ॥  

#### १०
+++(not found in PSK)+++व्रतेन त्वं व्रतपते समक्तो  
ऽहा विश्वा सुमना दीध्यो नः ।  
तं त्वा वयं जातवेदः समिद्धं  
प्रजावन्त उप सदेम सर्वे ॥  

### ०३२

#### ०१
+++(not found in PSK)+++प्रजावतीः सूयवसे रिशन्तीर्  
मा वो विद्युत् तरन् मोत सेना ।  
सुगे तीर्थे सुप्रपाणे पिबन्तीः  
परिवृज्य वधं गोहनं चरन्तु ॥  

#### ०२
+++(not found in PSK)+++पदज्ञा स्त रमतयः  
संहिता विश्वरूपा  
उप नो देवीर्  
देवेभिर् एत ।  
इमं गोष्ठम् इदं सदो  
घृतेना नः सम् उक्षत ॥  

#### ०३
+++(not found in PSK)+++या ग्रैव्या अपचितो  
अथो या उपपक्षियाः ।  
विजामन् या अपचितः स्वयंस्रसस्  
ता इतो नाशयामसि ॥  

#### ०४
+++(not found in PSK)+++सांतपना इदं हविर्  
मरुतस् तज् जुजुष्टन ।  
युष्माकोती रिशादसः ॥  

#### ०५
+++(PSK 20.31.5)+++यो नो मर्तो मरुतो दुर्हणायुस्  
तिरश् चित्तानि वसवो जिघांसात् ।  
तस्मिन् तान् पाशान् प्रति मुञ्चता यूयं  
तपिष्ठेन तपसा हन्तना तम् ॥  

#### ०६
+++(PSK 20.31.6)+++संवत्सरीणा मरुतः स्वर्का  
उरुक्षयाः सगणा मानुषेभ्यः ।  
ते अस्मत् पाशान् प्र मुञ्चन्तु सर्वान्  
सांतपना मत्सरा मादयिष्णवः ॥  

#### ०७
+++(PSK 20.31.7)+++धृषत् पिब कलशे सोमम् इन्द्र  
वृत्रहा शूर समरे वसूनाम् ।  
माध्यंदिने सवन आ जुषस्व  
रयिष्ठानो रयिम् अस्मासु धेहि ॥  

#### ०८
+++(PSK 20.31.8)+++युनज्मि त्वा ब्रह्मणा दैव्येन्- +++(daivyena)+++  
-आस्मै क्षत्राणि धारयन्तम् अग्ने ।  
दिदिड्ढ्य् अस्मभ्यं द्रविणेह भद्रा  
प्रेमं वोचो हविर्दां देवतासु ॥  

#### ०९
+++(PSK 20.31.9)+++वि ते मुञ्चामि रशनां  
वि योक्त्रं वि नियोजनम् ।  
इहैव त्वम् अजस्र एध्य् अग्ने ॥  

#### १०
+++(PSK 20.31.10)+++प्रजापते न हि त्वद् अन्यो  
विश्वा रूपाणि महिना जजान ।  
यत्कामास् ते जुहुमस् तन् नो अस्तु  
वयं स्याम पतयो रयीणाम् ॥  

### ०३३

#### ०१
+++(PSK 20.32.1)+++यत् ते देवा अकृण्वन् भागधेयम्  
अमावास्ये संवसन्तो महित्वा ।  
सेमं यज्ञं पिपृहि विश्ववारे  
रयिं नो धेहि सुभगे सुवीरम् ॥  

#### ०२
+++(PSK 20.32.2)+++घृतं ते अग्ने दिव्ये सधस्थे  
घृतेन त्वा मनुर् अद्या सम् ईधे ।  
घृतं ते देवा आप्या वहन्ति  
घृतं तुभ्यं दुह्रते गावो अग्रे ॥  

#### ०३
+++(PSK 20.32.3)+++मय्य् अग्रे अग्निं गृह्णामि  
सह क्षत्रेण वर्चसा बलेन ।  
मयि प्रजां मय्य् आयुर् दधामि  
स्वाहा मय्य् अग्निः ॥  

#### ०४
+++(PSK 20.32.4)+++अप्सु ते राजन् वरुण  
गृहो मितो हिरण्ययः ।  
ततो धृतव्रतो राजा  
सर्वा धामानि नो मुचेः ॥  

#### ०५
+++(PSK 20.32.5ab)+++धाम्नोधाम्नो राजन्न्  
इतो वरुण नो मुचेः ॥  

#### ०६
+++(PSK 20.32.5cde)+++यद् आपो अघ्न्या इति  
वरुणेति यद् ऊचिम ।  
ततो वरुण नो मुचेः ॥  

#### ०७
+++(PSK 20.32.6)+++यो रुद्रो अग्नौ यो अप्स्व् अन्तर्  
य ओषधीर् वीरुध आविवेश ।  
य इमा विश्वा भुवनानि चाक्ल्̥पे  
तस्मै रुद्राय नमो अस्त्व् अद्य ॥  

#### ०८
+++(PSK 20.32.7)+++अपेह्य् अरिर् अस्य् अरिर् वा असि ।  
विषे विषम् अपृक्था  
अहिम् एवाभ्य् अपेहि तं जहि ॥  

#### ०९
+++(PSK 20.32.8)+++पृतनाजितं सहमानम् अग्निम्  
उग्रं हुवेम परमात् सधस्थात् ।  
स नः पर्षद् अति दुर्गाणि विश्वहा  
क्षासद् देवो ऽति दुरितान्य् अग्निः ॥  

#### १०
+++(PSK 20.32.9)+++यद्य् अन्तरिक्षे यदि वात आस  
यदि वृक्षेषु यदि वोलपेषु  
यद् अश्रवन् पशव उद्यमानं  
तद् ब्राह्मणं पुनर् अस्मान् उपैतु ॥  

### ०३४

#### ०१
+++(PSK 20.33.1)+++शं मा वातो अभि वातु  
शं मे तपतु सूर्यः ।  
अहानि शं भवन्तु मे  
शं रात्री प्रति धीयतां  
शम् उषा मे व्य् उच्छतु ॥  

#### ०२
+++(PSK 20.33.2)+++उत् तिष्ठत पितरो ये पुरास्थन्  
यमं राजानम् अवसानम् अर्चत ।  
अयं नृणां नृतमः श्रेष्ठ आगन्  
तस्मै लोकं कृणुत यावत्सबन्धु ॥  

#### ०३
+++(PSK 20.33.3)+++यस्येदं शस्तं प्रतिमाकृतं  
देवैर् दत्तम् असूरियं च संभृतम् ।  
त्रिः सप्त कृत्व ऋषयः परेता  
मृत्युं प्रत्य् औहन् पदयोपनेन ॥  

#### ०४
+++(PSK 20.33.4)+++अगमन् गावः सदनम्  
अगमद् वसतिं वयः ।  
आस्थाने पर्वता अस्थुः  
स्थामन् वृक्काव् अरीरमम् ॥  

#### ०५
+++(PSK 20.33.5)+++आ गावो गोष्ठम् अगमन्न्  
आग्निधानान्य् अग्नयः ।  
आ वृक्कौ सम् अवित्साताम्  
उत्सक्तभेषजम् असि ॥  

#### ०६
+++(ad = PSK 20.33.6ab; bc- not found in PSK)+++यथा द्यां च पृथिवीं च्- +++(ca)+++  
-आन्तस् तिष्ठति तेजनम् ।  
एवा रोगं चास्रावं च  
मुञ्जस् तिष्ठतिय् अन्तरा ॥  

#### ०७
+++(PSK 20.33.6cd7ab)+++अस्थाद् इदं विश्वं भुवनम्  
अस्थाद् वातो वनच्यवः ।  
अस्थुर् वृक्षा ऊर्ध्वस्वप्नास्  
तिष्ठाद् रोगो अयं तव ॥  

#### ०८
+++(PSK 20.33.7cd8)+++शतं यद् भेषजानि ते  
सहस्रं संभृतानि च ।  
तेषाम् असि त्वम् उत्तमं  
श्रेष्ठम् आस्रावभेषजं  
वसिष्ठं रोगनाशनम् ॥  

#### ०९
+++(PSK 20.33.9)+++यद् अद्य त्वा प्रयति यज्ञे अस्मिन्  
होतश् चिकित्वन्न् अवृणीमहीह ।  
ध्रुवम् अयो ध्रुवम् उता शमिष्ठ  
प्रजानन् विद्वान् उप याहि सोमम् ॥  

#### १०
+++(PSK 20.33.10)+++सम् इन्द्र नो मनसा नेष गोभिः  
सं सूरिभिर् हरिवन् सं स्वस्त्या ।  
सं ब्रह्मणा देवकृतं यद् अस्ति ॥  

### ०३५

#### ०१
+++(PSK 20.34.1; PS 19.8.3 is repeated)+++सं वर्चसेत्य् एका ॥  

#### ०२
+++(PSK 20.34.2)+++संस्रावभागास् तविषा बृहन्तः  
प्रस्तरेष्ठा बर्हिषदश् च देवाः ।  
इमं यज्ञम् अभि विश्वे गृणन्तः  
स्वाहा देवा अमृता मादयन्ताम् ॥  

#### ०३
+++(PSK 20.34.3)+++यान् आवह उशतो देव देवांस्  
तान् प्रेरय पुनर् अग्ने स्वे सधस्थे ।  
जक्षिवांसः पपिवांसो मधून्य्  
अस्मै धत्त वसवो वसूनि ॥  

#### ०४
+++(PSK 20.34.4)+++अयं नो यज्ञो अप्य् एतु देवान्  
उत्तरां वेदिम् अप्य् एतु वेदिः ।  
वि मुञ्चाम्य् ऋत्विजो दक्षिणाभिर्  
देवा यक्षीष्ट पुनर् उत्तरावत् ॥  

#### ०५
+++(PSK 20.34.5)+++यज्ञ यज्ञं गच्छ  
यज्ञपतिं गच्छ ।  
स्वां योनिं गच्छ स्वाहा ॥  

#### ०६
+++(PSK 20.34.6)+++एष ते यज्ञो यजमान सहसूक्तनमोवाकः ।  
सुवीरः स्वाहा ॥  

#### ०७
+++(PSK 20.34.7)+++मनसस्पत इमं देव यज्ञम् ।  
स्वाहा वाचि स्वाहा वाते धाः स्वाहा ॥  

#### ०८
+++(PSK 20.34.8)+++स्वाहा हुतेभ्यो  
वषड् ढुतेभ्यः ।  
देवा गातुविदो गातुं वित्त्वा गातुम् इत स्वाहा ॥  

#### ०९
+++(PSK 20.34.9)+++सं बर्हिर् अक्तं हविषा घृतेन  
सम् इन्द्रेण वसुभिः सं मरुद्भिः ।  
सं देवेभिर् विश्वदेवेभिर् अक्तम्  
इन्द्रं गच्छतु यत् स्वाहा ॥  

#### १०
+++(PSK 20.34.10)+++आशासाना सौमनसं  
प्रजां चक्षुर् अथो बलम् ।  
इन्द्राण्या अनुव्रतं  
सं नह्ये अमृताय कम् ॥  

### ०३६

#### ०१
+++(PSK 20.35.1)+++इन्द्राणी नारी सुभगा सुपत्न्य्  
उद् अंशेन पतिविद्ये बिभेद ।  
त्रिंशद् यस्या जघनं योजनान्य्  
उपस्थ इन्द्रं स्थविरं पिपर्तु ॥  

#### ०२
+++(PSK 20.35.2)+++सेनासि पृथिवी धनंजय्- +++(dhanaṃjayā)+++  
-आदितिर् विश्वरूपा सूर्यत्वक् ।  
इन्द्राणी प्राषाट् संजयन्ती  
तस्यै त एना हविषा विधेम ॥  

#### ०३
+++(PSK 20.35.3)+++अजिरोत्तिष्ठन्त्य् उत्थिताग्रे  
त्वरी प्राषाट् तूर्तम् उपचरन्तीम् ।  
प्राषाट् कस् त्वरिषा त्वाग्रे  
त्वरिकस् त्वयिषमेस त्वा भद्रे ॥  

#### ०४
+++(PSK 20.35.4)+++पर्यावर्ते दुष्वप्न्यात्  
पापात् स्वप्नाद् अभूत्याः ।  
ब्रह्माहम् अन्तरं कृण्वे  
परा स्वप्नमुखाः शुचः ॥  

#### ०५
+++(PSK 20.35.5)+++यत् स्वप्ने अन्नम् अश्नामि  
न प्रातर् अधिगम्यते ।  
सर्वं तद् अस्तु नः शिवं  
नहि तद् दृश्यते दिवा ॥  



### ०३७

#### ०१
+++(PSK 20.36.1)+++विश्वं विव्यज्मि पृथिवीव पुष्टम्  
आयदायत् प्रति गृह्णाम्य् अन्नम् ।  
वैश्वानरस्य महतो महिम्ना  
स्योनम् अस्मभ्यं मधुमत् कृणोतु ॥  

#### ०२
+++(PSK 20.36.2abc)+++त्रिशृङ्गम् असि दुरभिधर्षम्  
इन्द्राय ध्रियसे ।  
पूषा ते प्राशिता ॥  

#### ०३
+++(PSK 20.36.2defg)+++पाहि नो अग्ने तन्वं  
पाहि गाः पाहि यत् तनूकृतम् ।  
अहुतादाव् अमर्त्यौ  
ताव् अस्मान् पातो अंहसः ॥  

#### ०४
+++(PSK 20.36.3)+++यौ देवानाम् अहुतादाव् अमर्त्यौ  
स्वर्भानुश् च स्वर्ज्योतिश् च ।  
तयोस् त्वास्येन प्राश्नाम्य्  
अग्नेष् ट्वा वैश्वानरस्य त्वास्येन प्राश्नामि ॥  

#### ०५
+++(PSK 20.36.45ab)+++दक्षश् च त्वा मानसः प्राश्नीतां  
स्वर्भानुश् च मारुतः ।  
मा पृणन् पूर्त्या वि राधि  
मो वयं प्रजया धनेन ॥  

#### ०६
+++(PSK 20.36.5cd6ab)+++अनाधृष्यस्य ते पितो  
अनाधृष्यशवसः ।  
सर्ववीराः सर्वात्मानो  
भक्षं क्रियास्म ॥  

#### ०७
+++(PSK 20.36.6cd7)+++कामो मे राज्ञि प्र विवेश  
त्वां तम् अहं निर् ह्वये पुनः ।  
गृहेषु गोषु मे मनो  
अक्ष्योर् अस्तु मे भगो  
जिह्वायाम् अस्तु मे रसो  
बाह्वोर् अस्तु मे बलम्  
ऊर्वोर् अस्तु मे जवः ॥  

#### ०८
+++(PSK 20.36.8)+++दिवो ऽसि निर्मथितं  
पृथिव्या अध्य् उद्भृतम् ।  
समुद्राद् उच्यसे जातम्  
अक्ष्यामयभेषजम् अस्य् आथर्वणम् ॥  

#### ०९
+++(PSK 20.36.9)+++पूषा परस्ताद् आ वर्तयतु  
चतस्रो भूम्या दिशः ।  
सगलिक पुषलिक  
पुनर् नो नष्टम् आयति  
जीवेन भुनजामहै ॥  

#### १०
+++(PSK 20.36.10)+++यद् आभरच् छृतद् अग्निस्  
तेजने नष्टवेदनम् ।  
खर्गलेव पुनर् दत्तं  
पुनर् अस्मा अश्विना नष्टम् आजतम् ॥  

### ०३८

#### ०१
+++(PSK 20.37.1)+++यद्य् अस्य् अप्रियजा  
यदि वान्यत आभृतः ।  
विसल्पकस्य भेषजीर्  
देवीर् आप इमा मम ॥  

#### ०२
+++(PSK 20.37.2)+++यवस्य पूतिकस्य  
दृशाम्बस्योत गर्मुतः ।  
तेषां सम् अग्रभं शुष्मम्  
आशूनां धावताम् इव ॥  

#### ०३
+++(PSK 20.37.3)+++यस् तनुः प्रतुर्वणी  
वध इव प्रसर्पति ।  
मयूरः किल ते विषं  
कृकवाकुश् च जक्षतु ॥  

#### ०४
+++(PSK 20.37.4)+++उदीचीनः प्र तनोति  
नितत्निर् भूम्याम् अधि ।  
ओज्मानं पश्य वीरुधो  
मिथुना सम् अवीवनत् ॥  

#### ०५
+++(PSK 20.37.5)+++नि त्वातनं नितत्निना  
परि त्वागां सहीयसा ।  
श्येनाद् अभिद्रवीयसा  
सुपर्णान् निकरीयसा ॥  

#### ०६
+++(PSK 20.37.6)+++यद् अत्रापि मधोर् अहं  
निरष्ठविषम् अस्मृतम् ।  
अग्निश् च तत् सविता च  
पुनर् मे जठरे धत्ताम् ॥  

#### ०७
+++(PSK 20.37.78a)+++अग्ने रुद्रस्य जायासि  
दुहितासि प्रजापतेः ।  
उच्चैःश्लोके दानपत्नि हविःश्रव  
उप त्वा ह्वय उप मा ह्वयस्व ।  
नरिष्टा नाम वा असि ॥  

#### ०८
+++(PSK 20.37.8bcd9a)+++यथासौ हरिणो वृषा  
कूलाद् अधि प्रस्कन्दति ।  
एवा नि ष्कन्द पित्र्याद्  
भगं जयन्ती धनं जयन्ती ॥  

#### ०९
+++(PSK 20.37.9bcd)+++ऋजिश्वा मह्यम् अब्रवीद्  
गन्धर्वस्यानुशासनम् ।  
एतत् ते पतिवेदनम् ॥  

#### १०
+++(PSK 20.37.10)+++पाटा भिनत्तु कुम्भं  
पाटा कुम्भीं गदोहनीम् ।  
पाटा सर्वस्य पात्रस्य  
वधूं कृणोतु विश्वतः ॥  

### ०३९

#### ०१
+++(PSK 20.38.1)+++अपेहि तक्मंश् चर परो अन्यम्  
अस्मद् इच्छ पुरुषं कं चिद् एव ।  
वेद ते तक्मन् पितरं वेद मातरम् ॥  

#### ०२
+++(PSK 20.38.2)+++शमीवान् असि शामीवतः  
शमीवान् आभिशोकिः ।  
अभिशोको हार्षणिर्  
हर्षणो जाञ्जभिः ॥  

#### ०३
+++(PSK 20.38.3)+++यः पशूनां मार्जनीयो  
यं त्वम् अंशेन भेजिषे ।  
अभीहि तक्मन् गर्दभं  
न माम् अभ्येतुम् अर्हसि ॥  

#### ०४
+++(omitted in PSK (apart from visrasā))+++विस्रसा नाम ते माता  
किःकिशो (⟨ किष्किषो?) नाम ते पिता ।  
शिमिदा नाम ते स्वसा ॥  

#### ०५
+++(a(b)- omitted in PSK, (b)cd = PSK 20.38.4(b)cd)+++गिरिं गच्छ गिरिजा असि  
गिरौ ते माहिषो गृहः ।  
दासी चक्रम् आस्थाय  
नाम्लाते नि क्रन्दयिष्यति ॥  

#### ०६
+++(PSK 20.38.5)+++आ वातो वात्व् अनघः  
सर्वस्य दूतो अभिशस्तिपाः ।  
जलाषम् इत् प्र सिञ्चति  
तद् विषस्याप सिञ्चतु ॥  

#### ०७
+++(PSK 20.38.6)+++याम् अस्यति पृश्निबाहुर्  
इष्टं हरिद्रुपर्ण्यम् ।  
ताम् अस्य निष् खिदामसि  
यथा जीवासि भद्रया ॥  

#### ०८
+++(PSK 20.38.7)+++अश्रान्तस्य त्वा मनसा  
युनज्मि प्रथमस्य च ।  
उत्कूलम् उद्वहो भव्- +++(bhava)+++  
-ओदुह्य प्रति धावतात् ॥  

#### ०९
+++(PSK 20.38.8)+++एतं दन्तं निरृत्या घोरम् आहुर्  
यस्त आसन्न् अवरूढ एषः ।  
तं दुर्हार्दे प्र हिणोमि घोरं  
स नो मा हिंसीज् ज्यायसो मा कनीयसः ॥  

#### १०
+++(PSK 20.38.9)+++शिवः शग्मो भवतु दन्त एष  
मा नो हिंसीज् ज्यायसो मा कनीयसः ।  
अघमारम् अघशंसं निरृथं  
तं ते दन्तः सचतां घोर एषः ॥  

### ०४०

#### ०१
+++(not found in PSK (apart form pāda a))+++अघमारम् अघशंसं निरृथं  
दुर्हार्दे दन्तं प्र हिणोमि घोरम् ।  
सो अस्यात्तु द्विपदश् चतुष्पदः  
शिवो अस्मभ्यं सुमना अस्त्व् एषः ॥  

#### ०२
+++(not found in PSK)+++शिवं ते दन्तं हविषा कृणोमि  
शिवो मह्यं कुर्वते दन्तो अस्तु ।  
शिवानि ते त्रीणि त्रिकद्रुकाणि सन्तु  
शिवो मह्यं नभसी रोदसी स्ताम् ॥  

#### ०३
+++(not found in PSK)+++पुरुरूपा पृथुपेशा  
अरंकृद् वहतोर् असि ।  
प्रतिष्ठासि चतुष्पदां  
यस् त एष पञ्चमः पादस्  
तं तेन प्रति गृह्णामि ॥  

#### ०४
+++(not found in PSK)+++ससर्परीर् अमतिं बाधमाना  
बृहन् मिमाय जमदग्निदत्ता ।  
आ सूर्यस्य दुहिता ततान  
श्रवो देवेष्व् अमृतम् अजुर्यम् ॥  

#### ०५
+++(not found in PSK)+++ससर्परीर् अभरत् तूयम् एभ्यो  
ऽधि श्रवः पाञ्चजन्यासु कृष्टिषु ।  
सा पक्ष्या नव्यमायुर् दधाना  
यां मे पुलस्ति जमदग्नयो ददुः ॥  

#### ०६
+++(not found in PSK)+++अघ्न्ये दूरमूत् कन्द  
नि पदश् चतुरो जहि ।  
अधा गोदुहः शीर्षणि  
शफाꣳ उरसि वादय ॥  

#### ०७
+++(not found in PSK)+++शृङ्गाभ्याम् उप स्रष्टारं  
पदावर्तय गोदुहम् ।  
अथो ये अन्ये तिष्ठन्ति  
तान् विषूचो वि नाशय ॥  

#### ०८
+++(not found in PSK)+++यथा नर्ता सक्षिकाजिं  
नि कुल्फम् अभिनृत्यति ।  
एवा त्वम् अघ्न्ये पदः  
सर्वान् साकम् उद् अर्दय ॥  

#### ०९
+++(not found in PSK)+++उद् उ क्षीरम् उत्तभितं  
स्यन्दन्ताम् अस्य धेनवः ।  
असृक् तस्य गावो दुह्रां  
यो अस्मान् नापचायति ॥  

#### १०
+++(not found in PSK)+++ऋक्षीकाया यथा मनो  
व्याघ्रस्य यथा मनः ।  
एवा तस्य गवां मनो  
यो अस्मान् नापचायति ॥  

### ०४१

#### ०१
+++(ab = PSK 20.39.1ab, cd- not found in PSK)+++उत्तमोस्य् ओषधीनां  
वीरुधां बलवत्तमः ।  
सस्यन्दन त्वम् ओषधे  
सर्वाः स्यन्दय गा इमाः ॥  

#### ०२
+++(PSK 20.39.1cd)+++अरन्तुरथन्तु ।  
वनेषु शुष्मो अस्तु ते  
पृथिव्याम् अस्तु यद् धरः ॥  

#### ०३
+++(PSK 20.39.2abcd)+++अकृद् अश्वो अकृत् खरो  
अकृद् अश्वतरो हरिः ।  
एवासि बह्वघे तव  
भसन् नदत्व् आसिचा ॥  

#### ०४
+++(PSK 20.39.2ef3ab)+++यथा नदति गर्दभ  
एवा नदति ते भसत् ।  
व्रीहेर् यवस्य माषस्य्- +++(māṣasya)+++  
-ऐतत् पश्याभिदर्शनम् ॥  

#### ०५
+++(PSK 20.39.3cde)+++उद् भरे द्यावापृथिवी  
उद् आप उद् अग्निम् उद् इन्द्रम्  
उत् सूर्यम् उद् रात्रिम् उद् अहः ॥  

#### ०६
+++(PSK 20.39.4)+++नमस्कृत्य द्यावापृथिवीभ्याम्  
अन्तरिक्षाय मृत्यवे ।  
मेक्ष्याम्य् ऊर्ध्वस् तिष्ठन्  
मा मा हिंसिषुर् ईश्वराः ॥  

#### ०७
+++(not found in PSK)+++यन् मेढ्वा यद् अप्सरसः  
पयो देवीर् अहृषत ।  
तद् इहोप हृयामहे  
चक्षुषे च बलाय च ।  
देवानां देवहूत्या  
मयि त्या देवताः पुनः ॥  

#### ०८
+++(not found in PSK)+++यास्य दोषा रसस्य मे  
त्वं देवि ततर्पिथ ।  
नाराशंसेन स्तोमेन्- +++(stomena)+++  
-आहं त्वत् पुनर् आ ददे  
युष्मद् अप्सरसस् परि ॥  

#### ०९
+++(not found in PSK)+++यन् मे तन्वो रसं  
वयम् उद् अप्सरसस् परि ।  
नाराशंसेन स्तोमेन  
प्रजाम् आ प्यायामहे ॥  

#### १०
+++(not found in PSK)+++यन् मे पयो विषिषिचे  
जाग्रतः स्वपतश् च यत् ।  
पुनस् तद् अद्य मे देवा  
आ सिञ्चन्तु तनू अधि ॥  

### ०४२

#### ०१
+++(PSK 20.40.1)+++यद् अद्य दुग्धं पृथिवीम् असक्त  
यद् ओषधीर् व्यसरद् यद् आपः ।  
वत्से पयो गवि पयो यद् अस्याम्  
अस्मांस् तत् सचतां पयः ॥  

#### ०२
+++(PSK 20.40.2)+++परा पतन्त्य् आशवो  
ऽश्वा अधोधुरं यथा ।  
एवा मूत्र प्र भिद्यस्व  
वि वस्तेर् आस्यं सृज ॥  

#### ०३
+++(PSK 20.40.3; PS 19.20.13 is repeated)+++विषितं ते वस्तिबिलम् इत्य् एका ॥  

#### ०४
+++(PSK 20.40.4)+++अस्य पारे समुद्रस्य  
शुक्रं ज्योतिर् अमर्त्यम् ।  
तन् नः पात्व् अंहसस्  
तन् नः पातु विश्वतः ॥  

#### ०५
+++(PSK 20.40.5)+++आ नो मेधा सुमतिर् विश्वरूपा  
हिरण्यवर्णा जगती जगम्यात् ।  
सा नो अग्ने मेधा  
जुषताम् इह प्रचेताः ॥  

#### ०६
+++(PSK 20.40.6)+++निष् क्रामत्व् इषिर्यो अत्र प्रविष्टो  
वयाष्ठश् च सयुजा याव् इह स्तः ।  
सप्त ऋषीणां स्यूमरश्मिः पथैतु  
स्वान् मृगान् पुनर् अप्य् एतु कृष्णः ॥  

#### ०७
+++(PSK 20.40.7)+++सप्त ऋषीन् गच्छ स्यूमरश्मये  
मृगान् कृष्णः सचतां वाजो अश्वम् ।  
ईडो अस्मान् सुप्रजसः सुवीरान्  
सह यज्ञेन पयसा सचातै ॥  

#### ०८
+++(not found in PSK; PSK 20.4.8 is = PS 18.65.1 ∼ ŚS 18.2.17)+++नमो अस्त्व् ऋषये स्यूमरश्मये  
नमः कृष्णायोत यो वाजो अस्य ।  
नमो देवायार्वतेषु जिष्णवे  
ऽयं नो वाजी प्र तिरात्य् आयुः ॥  

#### ०९
+++(not found in PSK)+++अति यन्त्य् अहान्य् अति रात्रीर् अत्य् उषसः ।  
आपो अन्तर्धावरीस् ताभिर् अन्तर् दधे त्वा ॥  

#### १०
+++(PSK 20.40.9)+++यथा नैदाघ्ये मासि  
बह्वीः शुष्यन्त्य् ओषधीः ।  
एवा प्र शुष्य माम् अनु  
यच् च पश्यामि यच् च न ॥  

#### ११
+++(PSK 20.40.10)+++पाटा बिभर्त्य् अङ्कुशं  
हिरण्यवन्तम् अङ्किनम् ।  
तेनाहम् अन्येषां स्त्रिय +++(Bhatt. striya (⟨ śriyaḥ))+++  
आ लुम्पामि ममेद् असन् ॥  



### ०४३

#### ०१
+++(PSK 20.41.1, pāda a(b) are omitted in PSK)+++इन्द्र जीव सूर्य जीव  
देवा जीवा जीव्यासम् अहम् ।  
सर्वम् आयुर् जीव्यासम् ॥  

#### ०२
+++(PSK 20.41.23a)+++अनाभूर् अस्मि नैतवे  
तन्त्यां बद्धो दिवि श्रितः ।  
आहा त्वा निरृतये ॥  

#### ०३
+++(PSK 20.41.3bcd)+++रन्तिर् असि रमतिर् असि ।  
सं श्रुतेन राधिषीय  
मा श्रुतेन वि राधिषि ॥  

#### ०४
+++(PSK 20.41.4abc)+++दर्शो ऽसि दर्शतो ऽसि  
विश्वतः संदृष्टः ।  
सोमो असि रुद्रो असि ॥  

#### ०५
+++(PSK 20.41.4de5a)+++तं त्वा यं देवा अंशुम् आप्यायन्ति  
तं त्वा यम् आदित्या अंशुम् आप्यायन्ति ।  
तं त्वा यम् अक्षितम् अक्षितये पिबन्ति  
स नः सोमः प्र तिरद् दीर्घम् आयुः ॥  

#### ०६
+++(PSK 20.41.5bc6ab)+++अन्येषां प्राणेना प्यायस्व  
मास्माकं प्राणेन ।  
यो ऽस्मान् द्वेष्टि यं वयं द्विष्मस्  
तस्य प्राणेना प्यायस्व ॥  

#### ०७
+++(PSK 20.41.6c7a, pāda c not found in PSK; PSK 20.41.7cde is- … anudaṃ kṣetriyaṃ rapaḥ । ā mā gacchantu brahmacāriṇaḥ prāta evevarāradā ॥ (see Barret 1940, 134; Kajihara 2011, 43-44; Witzel 1980 (WZKS 24), 52, note 96))+++चिद् असि समुद्रयोनिः श्येन ऋतावान् ।  
सोमपीथोप न एह्य् अर्वाङ्  
रायस्पोषेण प्रजया धनेन ॥  

#### ०८
+++(not found in PSK; PSK 20.41.8 is- prajāpatiḥ parameṣṭhī nārado nāma vā asi । bṛhaspatiḥ prajāpatir nārado brahmacāriṇaḥ ॥ (see Barret 1940, 134))+++स्वरव स्थ नमो वो महताम् ऊर्जायै ।  
पर्णां माव गाम् ॥  

#### ०९
+++(PSK 20.41.9)+++अपश्चाद्दघ्वान्नस्य भूयासम् ।  
अन्नादायान्नपतये रुद्राय नमो अग्नये ॥  

#### १०
+++(PSK 20.41.10)+++या ते वसो वात इषुः सा त एषा ।  
तया नो मृड ॥  

### ०४४

#### ०१
+++(PSK 20.42.1)+++अग्निस् तक्मानम् अप बाधताम् इतो  
वरुणो ग्रावा मरुतः पूतदक्षाः ।  
बर्हिषदः समिधः शोशुचानास्  
तक्मनः शोचाम् अप निर् नुदन्तु ॥  

#### ०२
+++(PSK 20.42.2)+++यो अभ्यवभृणायसि  
स्वपन्तम् इच्छ पुरुषं  
शयानम् अकोविदम् ।  
स नः सहस्रवीर्य्- +++(sahasravīrya)+++  
-आनुष्ठाता शिवो भव ॥  

#### ०३
+++(PSK 20.42.3)+++देवयातुर् असि मृडो ऽसि ।  
मृडास्माकं द्विपदे चतुष्पदे  
मा तस्य मीमृडो द्विपदे चतुष्पदे  
यो अस्मान् द्वेष्टि यं वयं द्विष्मः ॥  

#### ०४
+++(PSK 20.42.5; pādas bcd not written)+++ब्रह्मयातुर् असि मृडो ऽसि ।  
मृडास्माकं द्विपदे चतुष्पदे  
मा तस्य मीमृडो द्विपदे चतुष्पदे  
यो अस्मान् द्वेष्टि यं वयं द्विष्मः ॥  

#### ०५
+++(PSK 20.42.4; pādas bcd not written)+++अन्नयातुर् असि मृडो ऽसि ।  
मृडास्माकं द्विपदे चतुष्पदे  
मा तस्य मीमृडो द्विपदे चतुष्पदे  
यो अस्मान् द्वेष्टि यं वयं द्विष्मः ॥  

#### ०६
+++(not found in PSK; PSK 20.42.6 is- paretyayātur asi …)+++मनुष्ययातुर् असि मृडो ऽसि ।  
मृडास्माकं द्विपदे चतुष्पदे  
मा तस्य मीमृडो द्विपदे चतुष्पदे  
यो अस्मान् द्वेष्टि यं वयं द्विष्मः ॥  

#### ०७
+++(a = PSK 20.42.7a)+++अवभरणो नामासि देवत्रा णो अक्षमापः ।  
यो अस्मान् द्वेष्टि यं वयं द्विष्मस्  
तं त आसन्न् अपि दघ्मः ॥  

#### ०८
+++(PSK 20.42.7cd8)+++यद् अदोस्नाता आसुरो दीक्षितो ऽचरत् ।  
तस्य यन् मलम् अवास्रवत्  
स हि नासि तावद् अनुष्ठ्या त्वा विद्म-  
-अरसं वृश्चिक ते विषम् ॥  

#### ०९
+++(PSK 20.42.9)+++केतुलुङ्गा नाम ते माता कर्कटः पिता ।  
तत् सत्यम् अरसम् अभग ते विषम् ॥  

#### १०
+++(PSK 20.42.10)+++द्वे विषस्य धारे स्त्रिया अन्या पुंसो अन्या ।  
ते उभे अरसे ॥  

### ०४५

#### ०१
+++(PSK 20.43.1)+++विश्ववित् तं नष्टम् अनु पश्यसि ।  
अदो मे नष्टं तन् मे पुनर् देहि ॥  

#### ०२
+++(PSK 20.43.2)+++विश्वकर्मन् तत् त्वम् उप गच्छसि ।  
अदो मे नष्टं तन् मे पुनर् देहि ॥  

#### ०३
+++(not found in PSK)+++विश्वव्यचस् तत् त्वय्य् अध्य् आहितम् ।  
अदो मे नष्टं तन् मे पुनर् देहि ॥  

#### ०४
+++(PSK 20.43.3)+++परि पूषा पुरस्ताद्  
धस्तं दधातु दक्षिणम् ।  
पुनर् नो नष्टम् आयति  
जीवेन भुनजामहै ॥  

#### ०५
+++(PSK 20.43.4)+++इन्द्रस् त्वाभ्य् ऐत् सर्पत्  
तत् त्वा गोष्ठ आदधात् ।  
तद् आस्रावस्य भेषजं  
तद् उ रोगम् अनीनशत् ॥  

#### ०६
+++(not found in PSK)+++विष्णोर् मनसा पूते स्थः ।  
देवो वां सवितोत् पुनातु ॥  

#### ०७
+++(PSK 20.43.5)+++विष्णोर् मनसा पूतम् असि  
देवस् त्वा सवितोत् पुनातु ।  
अच्छिद्रेण पवित्रेण  
सहस्रधारेण सुप्वा ॥  

#### ०८
+++(PSK 20.43.6)+++हृदा पूतं मनसा जातवेदो  
विश्वानि देवो वयुनानि विद्वान् ।  
सप्तास्यानि तव यान्य् अग्ने  
तेभ्यो जुहोमि स जुषस्व हव्यम् ॥  

#### ०९
+++(PSK 20.43.7; PS 12.18.1 is repeated)+++अग्नाव् अग्निर् इत्य् एका ॥  

#### १०
+++(PSK 20.43.8)+++यस् ते केशाꣳ अवाचीनान्  
क्रिमिर् वृहति मूर्धतः ।  
प्राणं तस्योप दाशयाद्  
वीरुत् खनति भेषजी ॥  

#### ११
+++(PSK 20.43.910; see Kajihara 2011, 48-49)+++वेद वै ते भग नाम  
भूरिर् नामासि रयिर् नाम ।  
तं त्वा भग प्र विशामि  
स मा भग प्र विश । +++(Bhatt. ॥)+++  
तस्मिन् सहस्रकाण्डेन  
मृजे भग त्वयि ॥  

### ०४६

#### ०१
+++(PSK 20.44.1a; see Kajihara 2011, 44, 47)+++आ मा गच्छन्तु ब्रह्मचारिणः स्वाहा ॥  

#### ०२
+++(PSK 20.44.1b)+++चराणि स्वाहा ॥  

#### ०३
+++(not found in PSK)+++वि राजानि स्वाहा ॥  

#### ०४
+++(not found in PSK; see Kajihara 2011, 48)+++असानि भद्रेभ्यः श्रेयान् स्वाहा ॥  

#### ०५
+++(not found in PSK; see Kajihara 2011, 48)+++यशस्वी जनुताम् अनु चराणि स्वाहा ॥  

#### ०६
+++(a = PSK 20.44.2a, b- not found in PSK)+++देवानां मा मनुष्याणां  
पशूनां ब्रह्मचारिणाम् ॥  

#### ०७
+++(PSK 20.44.2b)+++प्रियं प्रजापतेः कृणु स्वाहा ॥  

#### ०८
+++(PSK 20.44.2c)+++हा अम्ब पनेचरि ॥  

#### ०९
+++(PSK 20.44.3ab)+++अयं मे हस्तो अक्षितो रुदति  
तम् उ मे अगदं कृधि ॥  

#### १०
+++(PSK 20.44.3cd; kṣitsya] K, kṣatasya Ja Ma JM Pa)+++त्वं क्षित्स्य भेषज्य्  
उभयोर् अक्षितस्य च ॥  

#### ११
+++(PSK 20.44.4a)+++उदेलडि ॥  

#### १२
+++(PSK 20.44.4a)+++असुर् असि स्वाहा ॥  

#### १३
+++(PSK 20.44.4b)+++क्रतुर् असि स्वाहा ॥  

### ०४७

#### ०१
+++(PSK 20.45.1a)+++पुरुषो ऽसि स्वाहा ॥  

#### ०२
+++(PSK 20.45.1b)+++विजातिर् असि स्वाहा ॥  

#### ०३
+++(not found in PSK)+++प्रजातिर् असि स्वाहा ॥  

#### ०४
+++(not found in PSK)+++स्वजातिर् असि स्वाहा ॥  

#### ०५
+++(not found in PSK)+++स्वजातिर् नामासि स्वाहा ॥  

#### ०६
+++(PSK 20.45.2)+++वेद वै ते नारद नाम  
वाग् नामासि  
तस्य ते यशो भक्षीय ॥  

#### ०७
+++(PSK 20.45.3)+++वेद वै ते सनात् कुमार नाम  
चक्षुर् नामासि  
तस्य ते मधु भक्षीय ॥  

### ०४८

#### ०१
+++(not found in PSK)+++स्नुषासौ सेनास्याः सेनाया  
इहास्याः श्वशुरोयम् अस्याः श्वशुरः ।  
सा यथा स्नुषा श्वशुराद् अधस्पद्यते  
अधरा पद्यते नीची पद्यते ॥  

#### ०२
+++(not found in PSK)+++एवासौ सेनास्याः सेनाया  
अधस् पद्यताम् अधरा पद्यतां नीची पद्यताम् ।  
सेन्द्राग्निभ्यां हतवीरां हतपूरुषां  
पराजितां प्रणुत्तैतु परमां परावतम् ॥  

#### ०३
+++(not found in PSK)+++ताम् इन्द्राग्नी हतवीरां हतपूरुषां पराजितां  
प्रणुत्तां यतीम् अन्वाक्शीताम् ।  
पराजित एत्व् असाव् आमुष्यायणो अमुष्याः पुत्रः ॥  

#### ०४
+++(not found in PSK)+++अस्ना व्यक्त एतु ।  
अघं हि रण्येत्व् असाव् आमुष्यायणो अमुष्याः पुत्रः ॥  

#### ०५
+++(not found in PSK)+++अघप्रतीको अघेनैनं विध्यामः ।  
अभूत्या एनं पाशे सित्वा  
दुष्वप्न्येन सं सृज्य  
मृत्योर् व्यात्त आसन्न् अपि दधामि ॥  

### ०४९

#### ०१
+++(a = PSK 20.46.1c; bcd- not found in PSK)+++सृजाम्य् आप उशतीर् उपेमाः  
संरराणाः पयसा सं बभूवुः ।  
दत्तो अस्मभ्यं द्रविणेह भद्रा  
अपां प्रति प्रति गृह्णात्व् एनाः ॥  

#### ०२
+++(not found in PSK)+++उच् छ्रयस्व बहुर् भव  
स्वेन महसा यव ।  
पृणीहि सर्वा पात्राणि  
मा त्वा दिव्याशनिर् वधीत् ॥  

#### ०३
+++(not found in PSK)+++आशृण्वन्तं यवं देवं  
यत्र त्वाच्छावदामसि ।  
तद् उच् छ्रयस्व द्यौर् इव  
समुद्र इवैध्य् अक्षितः ॥  

#### ०४
+++(not found in PSK)+++अक्षितास् त उपसदो  
अक्षिताः सन्तु राशयः ।  
पृणन्तो अक्षिताः सन्त्व्  
अत्तारः सन्त्व् अक्षिताः ॥  

#### ०५
+++(not found in PSK)+++सकृद् यद् द्यौर् अजायत  
सकृद् भूमिर् अजायत ।  
सकृद् यः पृश्निया दुग्धं  
तद् अन्यो नानु जायते  
मा त्वानु जनि कश् चन ॥  

#### ०६
+++(not found in PSK)+++इष्वग्रम् इषुयावनं  
मणिं कृण्वे सुमङ्गलम् ।  
स मा शरव्याभ्यः पातु  
दिवानक्तं च जीवसे ॥  

#### ०७
+++(not found in PSK)+++प्रतिष्ठितो ऽसि ब्रह्मणा  
जम्भयामसि त्वा वयम् ।  
अपामार्गेण विद्वला  
इदं त्वाप मृज्महे  
युवन्तं क्षिपन्तं जहि ॥  

#### ०८
+++(not found in PSK)+++शीर्णं त एतन् न क्षुतं त एतत्  
संक्षुतं दुःक्षुतं तुभ्यम् अस्तु ।  
रुद्राशनिष् टे जघनेन ग्रीवा  
इन्द्र इव वृत्रं वज्रेण हन्तु ॥  

#### ०९
+++(PSK 20.46.1bcde)+++अनुहवं परिहवं  
परिवादं परिक्षवम् ।  
सव्येर्मं रिक्तकुम्भां  
परा तां सवितः सुव ॥  

#### १०
+++(PSK 20.46.2)+++अपपापं परिक्षवं  
पुण्यं भक्षीमहि क्षवम् ।  
शिवा ते पापनासिकां  
पर्णकश् चाभि मेहताम् ॥  

### ०५०

#### ०१
+++(PSK 20.46.3)+++अभि त्वा पञ्चशाखेन  
हस्तेनाधां सहीयसा ।  
यथा न विद्विषावहै  
न विभवाव कदा चन ॥  

#### ०२
+++(PSK 20.46.4)+++चाक्रवाकं संवननम्  
अस्यस्य स्वंकरम् ।  
अमुं स्वं कृणोतु मे  
यम् अहं कामये प्रियम् ॥  

#### ०३
+++(PSK 20.46.5)+++यत् कक्षीवां संवननं  
च्यवनश् चक्र आसुरः ।  
तद् वां कृणोमि दम्पती  
सं प्रियौ भवतं युवम् ॥  

#### ०४
+++(PSK 20.46.6)+++यथा संयुक्तौ पक्षिणौ  
संप्रियौ चरतो मृगौ ।  
एवा संयुक्तौ ब्रह्मणा  
संप्रियौ भवतं युवम् ॥  

#### ०५
+++(PSK 20.46.7)+++प्रेहि प्र हर पादाव्  
आ गृहेभ्यः स्वस्तये ।  
कपिञ्जल प्रदक्षिणं  
शतपत्राभि नो वद ॥  

#### ०६
+++(PSK 20.46.8)+++भद्रं वद दक्षिणतो  
भद्रम् उत्तरतो वद ।  
भद्रं पुरस्तान् नो वद  
भद्रं पश्चात् कपिञ्जल ॥  

#### ०७
+++(PSK 20.46.9)+++शुनं वद दक्षिणतः  
शुनम् उत्तरतो वद ।  
शुनं पुरस्तान् नो वद  
शुनं पश्चात् कपिञ्जल ॥  

#### ०८
+++(PSK 20.46.10)+++यौवनानि महयसि  
जिग्युषाम् इव दुन्दुभिः ।  
कपिञ्जल प्रदक्षिणं  
शतपत्राभि नो वद ॥  



### ०५१

#### ०१
+++(PSK 20.47.1)+++उत् तभ्नामि गवां क्षीरम्  
उद् रथं रथवाहनम् ।  
उत् तब्धा अस्माकं वीरा  
मयि गावश् च गोपतौ ॥  

#### ०२
+++(PSK 20.47.2)+++उत् त्वा स्तभ्नातु सविता देवो अग्निर्  
उन् मित्रावरुणाव् अश्विनोभा ।  
सर्वान् सपत्नान् अवधीर् युगेन  
विशां पतिर् उपसत्तैध्य् अत्र ॥  

#### ०३
+++(PSK 20.47.3)+++त्वं हि रुद्र वशिनी निर्निषे  
त्वं देवेषूत मानुषेषु ।  
यद् ईशानो नयसि यच् च हंस्य्  
अस्माकम् अस्तु पितृषु स्वधावत् ॥  

#### ०४
+++(PSK 20.47.4; see KauśS 127.5)+++वायव् आ रुन्धि नो मृगान्  
अस्मभ्यं मृगयद्भ्यः ।  
स नो नेदिष्ठम् आ कृधि  
वातो हि रशनाकृतः ॥  

#### ०५
+++(PSK 20.47.5)+++उद् असुर्य उद् उ यकृत् +++(Bhatt. asū(⟨ su)rya)+++  
स्थाम गच्छतु ते पुनः ।  
यतो निलयते यकृत्  
तत् प्रस्तम्भम् आजतु ।  
मेमं पृथुप्रवर्तने  
जघनस्तम्भिनं करः ॥  

#### ०६
+++(PSK 20.47.6)+++या पार्श्वे संतनोति  
हृदयं जिह्वया सह ।  
तां त्वं देवि पृथिवि  
हिक्काम् अरसां कृधि ॥  

#### ०७
+++(PSK 20.47.7; PS 8.16.5 is repeated)+++अनुसृप्ताम् इत्य् एका ॥  

#### ०८
+++(PSK 20.47.8; PS 8.16.7-8 are repeated)+++प्र पतात इति द्वे ॥  

#### ०९
+++(PSK 20.47.9)++++++(PS 8.16.8 is repeated)+++  

#### १०
+++(PSK 20.47.10)+++अहरहर् बलिम् इत्ये हरन्तो  
ऽश्वायेव तिष्ठते घासम् अग्ने ।  
रायष्पोषेण सम् इषा मदन्तो  
ऽग्ने मा ते प्रतिवेशा रिषाम ॥  

### ०५२

#### ०१
+++(PSK 20.48.1)+++रात्रिंरात्रिम् अप्रयामं भरन्तो  
ऽश्वायेव तिष्ठते घासम् अस्मै ।  
रायस्पोषेण सम् इषा मदन्तो  
मा ते अग्ने प्रतिवेशा रिषाम ॥  

#### ०२
+++(PSK 20.48.2)+++आग्न आयूंषि पवस्वा  
सुवोर्जम् इषं च नः ।  
आरे बाधस्व दुच्छुनाम् ॥  

#### ०३
+++(PSK 20.48.3)+++त्रीण्य् आयूंषि तव जातवेदस्  
तिस्रो व्युष्टीर् उषसस् ते अग्ने ।  
तिस्रस् ते तन्वो देवसंशितास्  
ताभिर् नः पाहि सदम् अप्रमादम् ॥  

#### ०४
+++(PSK 20.48.4; see KauśS 108.2)+++पाहि नो अग्न एकया  
पाहि न उत द्वितीयया ।  
पाहि गीर्भिस् तिसृभिर् ऊर्जांपते  
पाहि चतसृभिर् वसो ॥  

#### ०५
+++(PSK 20.48.5)+++समीची माहनी पाताम्  
आयुष्मत्या ऋचो मा छित्सि ।  
तनूपात् साम्नो  
वसुविदं लोकम् अनु चराणि ॥  

#### ०६
+++(PSK 20.48.6; PS 18.11.7 is repeated)+++य ऋते चिद् इत्य् एका ॥  

#### ०७
+++(PSK 20.48.7)+++भगेह्य् अर्वाङ् उप माम् इह त्वं  
मदो नामासि मयि मादयामुम् ।  
सुरा त एकम् अभवज् जनित्रम्  
अग्नेर् अधि जातो ऽसि ब्रह्मणा तेजसा च ॥  

#### ०८
+++(abcd- = PSK 20.48.8, e- not found in PSK (= PS 20.38.7f ∼ PSK 20.37.8a))+++सहानया प्रविशेहान्तरा माम् ।  
विशन्त्य् एहि प्रविशन्त्य् एह्य्  
आ मा विश प्र मा विश्- +++(viśa)+++  
-ओप त्वा ह्वय उप मा ह्वयस्व ।  
नरिष्टा नाम वा असि ॥  

#### ०९
+++(PSK 20.48.9; see Kajihara 2011, 44, 49)+++यथापः प्रवता यन्ति  
यथा मासा अहर्जरम् ।  
एवा मा ब्रह्मचारिणो  
धातर् आ यन्तु सर्वदा ॥  

#### १०
+++(PSK 20.48.10)+++आ गन्त मा रिषण्यत  
प्रस्तोतारो माप स्थात सुमन्यवः ।  
दृढासो अमरिष्णवो मावपिष्यवः ॥  

### ०५३

#### ०१
+++(see Kajihara 2011, 41-42; PSK 20.49.1)+++धाता ते हस्तम् अग्रहीत्  
सविता हस्तम् अग्रहीत् ।  
मित्रस् त्वम् असि धर्मण्- +++(dharmaṇā)+++  
-अग्निर् आचार्यस् तव ॥  

#### ०२
+++(see Kajihara 2011, 42; PSK 20.49.2ab3cde)+++अग्नेर् ब्रह्मचार्य् असि  
मम ब्रह्मचार्य् असि ।  
प्रजापतिष् ट्वा गोपायतु  
देवाय त्वा सवित्रे परि ददामि  
स्वस्ति चरताद् इहासौ ॥  

#### ०३
+++(see Kajihara 2011, 42; PSK 20.49.3ab2cd)+++विश्वम् असि विश्वपते  
सर्वम् असि सर्वपते ।  
तं त्वासौ देवाय त्वा सवित्रे परि ददामि  
स्वस्ति चरतान् मयि ॥  

#### ०४
+++(PSK 20.49.4)+++समाववर्त्ति विष्ठितो जिगीषुर्  
विश्वेषां कामश् चरताम् इहास्तु ।  
विश्वा द्वेषांसि दुरिता हित्व्- +++(hitvā)+++  
-आ यन्त्व् अनुव्रता सवितुर् दैव्यस्य ॥  

#### ०५
+++(PSK 20.49.5)+++आ नो हस्तो अकृतागात् स्वर्गः  
पुनर् ऐतु तन्वा संविदानः ।  
प्राणेन तेजसा हरसा बलेन  
मित्रो अस्मान् वरुण उभयतस् पातु ॥  

#### ०६
+++(PSK 20.49.6)+++यत् काम कामयमाना  
इदं कृण्मसि ते हविः ।  
तन् नः सर्वं सम् ऋध्यताम्  
अथैतस्य हविषो वीहि स्वाहा ॥  

#### ०७
+++(PSK 20.49.7)+++यद् वर्चो द्यावापृथिव्योर्  
अथो यद् आञ्जन त्वयि ।  
तेन सुचक्षा वर्चस्य्  
अहं भूयासम् आञ्जन ॥  

#### ०८
+++(PSK 20.49.8)+++यद्य् अस्पृषि श्लिष्टं  
यदि वा स्वप्नयानुश्लिष्टम् ।  
आश्लिष्टावच्छेदनम्  
अस्य् अभिदृष्टवीर्यम् ॥  

#### ०९
+++(PSK 20.49.9)+++अव वार् इव वारिवा  
अव वर्षं गिरेर् इव ।  
अव ज्याम् इव धन्वनो  
हृदि श्लिष्टं छिनद्मि ते ॥  

#### १०
+++(PSK 20.49.10)+++यत् ते हृदि श्लिष्टं  
यच् च श्लिष्टं पुरीतति ।  
मध्ये पृष्टीनां यच् छ्लिष्टं  
तत् पार्ष्ण्याव छिनद्मि ते ॥  

### ०५४

#### ०१
+++(PSK 20.50.1)+++यत् ते श्लिष्टं क्लोम कर्णेषु  
यच् च शिश्ने सनाभ्याम् ।  
इन्द्रस् तद् अब्रवीद् भिषक्  
पार्ष्णिर् आश्लिष्टावच्छेदनी ॥  

#### ०२
+++(PSK 20.50.2)+++एषा वै दुःसहा नाम  
पार्ष्णिर् आश्लिष्टावच्छेदनी ।  
इदम् अहम् अमुष्यामुष्यायणस्यामुष्याः पुत्रस्याश्लिष्टां प्र च्छिनद्मि ॥  

#### ०३
+++(PSK 20.50.3)+++विपश्चित् पुच्छम् आभरत्  
तद् विष्णुः पुनर् आभरत् ।  
तद् अग्निना मनसा संविदानं  
पुमांसम् अस्यै पुत्रं धेहि स्वाहा ॥  

#### ०४
+++(PSK 20.50.4)+++विपश्चित् पुच्छम् आ भर  
यर्ज्जरहस्ता चित्त्या ।  
यथास्याः पुत्रो जायता  
अभिभूर् णो विपश्चिता ॥  

#### ०५
+++(PSK 20.50.5)+++अपेहीतो विपश्चित् त्वं  
पुमान् अयं जनिष्यते ।  
पुमान् पुंसो अधि संभूतः  
स पुमान् एव जायताम् ॥  

#### ०६
+++(PSK 20.50.6)+++भद्राय कर्णः क्रोशतु  
भद्रायाक्षि वि वेपताम् ।  
परा दुष्वप्न्यं सुव  
यद् भद्रं तन् न आ सुव ॥  

#### ०७
+++(PSK 20.50.7)+++अक्षिवेपं दुष्वप्न्यम्  
आर्तिं पुरुषरेषिणीम् ।  
तद् अस्मद् अश्विना युवम्  
अप्रिये प्रति मुञ्चतम् ॥  

#### ०८
+++(PSK 20.50.8)+++यत् पार्श्वाद् उरसो मे  
अङ्गादङ्गाद् अववेपते ।  
अश्विना पुष्करस्रजा  
तस्मान् नः पातम् अंहसः ॥  

#### ०९
+++(not found in PSK; in its place PS 3.4.3 is repeated- PSK 20.50.9a apakāmety ekā)+++यदीद् अमृतकाम्याघं  
(· ·) रिप्रम् उपेयिम । +++(· · = two illegible akṣaras in V/122, omitted in JM)+++  
अन्धश्रोण इव हीयतां  
मा नो न्व् आगाद् अघं यतः ॥  

#### १०
+++(not found PSK)+++अरिप्रा आपो अप रिप्रम् अस्मत् ।  
यो ऽस्मान् द्वेष्टि यं वयं द्विष्मस्  
तस्मिन् दुष्वप्न्यम् आ सृजामि ॥  

#### १०१
+++(in place of PS (Orissa) 20.54.10 PSK has the following (b = PS 2.76.1b))+++पयो मे क्लोम कर्णेषु  
पयो मे वीरुधो दधन् ।  
पयो मे सृष्टा देवेषु  
पयो मे दधत् ॥  

### ०५५

#### ०१
+++(PSK 20.51.1)+++अदर्शि गातुवित्तमो  
यस्मिन् व्रतान्य् आदधुः ।  
उपो षु जातम् आर्यस्य वर्धनं  
सोमं गच्छन्तु नो गिरः ॥  

#### ०२
+++(PSK 20.51.2)+++प्र दैवोदासो अग्निर्  
देवाꣳ अच्छा न मज्मना ।  
अनु मातरं पृथिवीं वि वावृते  
तस्थौ नाकस्य सानवि ॥  

#### ०३
+++(PSK 20.51.3)+++यस्माद् रेजन्ति कृष्टयश्  
चर्कृत्यानि कृण्वतः ।  
सहस्रसा मेधसाताव् इव त्मन्- +++(tmanā)+++  
-आग्निं धीभिर् दुवस्यत ॥  

#### ०४
+++(PSK 20.51.4)+++आ प्यायस्व सम् एतु ते  
विश्वतः सोम वृष्ण्यम् ।  
भवा वाजस्य संगथे ॥  

#### ०५
+++(PSK 20.51.5)+++आ प्यायस्व मदिन्तम  
सोम विश्वेभिर् अंशुभिः ।  
भवा नः सुम्नयुः सखा वृधे ॥  

#### ०६
+++(ab = PSK 20.51.6ab(c); (c)d- not found in PSK, PSK 20.51.6cd is = PS 18.70.5cd- āpyāyamānāḥ prajayā dhanena śuddhā bhavantu śucayaḥ pāvakāḥ ॥)+++सं ते पयांसि सम् उ यन्तु वजाः  
सं वृष्ण्यान्य् अभिमातिषाहः ।  
आप्यायमानो अमृताय सोम  
दिवि श्रवांस्य् उत्तमानि धिष्व ॥  

#### ०७
+++(not found in PSK; PSK 20.51.7 is = RV 5.13.4)+++विद्म त्वा वयं सोमं  
राजानं ये त्वा न विदुः ।  
तेषां चक्षुषा श्रोत्रेण  
प्राणेन प्रजया पशुभिर् गृहैर् धनेना प्यायस्व ।  
एषा त ओषधीस्  
तया त्वम् आ प्यायस्व ॥  

#### ०८
+++(not found in PSK; PSK 20.51.8 is = PS (Orissa) 20.61.8)+++आपीनो अस्मान् आप्यायच्  
चक्षुषा श्रोत्रेण प्राणेन प्रजया पशुभिर् गृहैर् धनेन ॥  

#### ०९
+++(PSK 20.51.9)+++यद् वेद राजा वरुणो  
वेद देवो बृहस्पतिः ।  
इन्द्रो यद् वृत्रहा वेद  
तत् सत्यं चित्तमोहनम् ॥  

#### १०
+++(PSK 20.51.10)+++शर्वेण नीलशिखण्डेन  
भवेन मरुतां पित्रा ।  
विरूपाक्षेण बभ्रुणा  
वाचं वदिष्यतो हताः ॥  

### ०५६

#### ०१
+++(PSK 20.52.1)+++एतद् यद् अन्यत्र जिगांसथ  
यद् अन्यत्र विवीषथ ।  
तद् वश् चित्तम् अमूमुहं  
तद् वश् चित्तम् अनीनशम् ॥  

#### ०२
+++(PSK 20.52.3)+++अस्ति वै पथां निष्कुटं  
नदीनां च निरङ्कशम् ।  
तेन वश् चित्तम् अमूमुहं  
तेन वश् चित्तम् अनीनशम् ॥  

#### ०३
+++(PSK 20.52.2)+++यानि वः सप्त चेतांस्य्  
अष्टौ यानि मनांसि च ।  
तद् वश् चित्तम् अमूमुहं  
तद् वश् चित्तम् अनीनशम् ॥  

#### ०४
+++(PSK 20.52.4)+++इन्द्रेण मेदिना युज्- +++(yujā)+++  
-आग्निना जातवेदसा ।  
तेन वश् चित्तम् अमूमुहं  
तेन वश् चित्तम् अनीनशम् ॥  

#### ०५
+++(PSK 20.52.5)+++प्रतीचीनां वो अभ्य् अधाम्  
अश्वम् इवाश्वाभिधान्या ।  
कृण्वे वो मामके वशे  
पदोर् उपानहौ यथा ॥  

#### ०६
+++(PSK 20.52.6)+++देवानां संसद् असि  
देवानां यातुर् असि ।  
यया तन्वा ब्रह्म जिन्वसि  
तया मा जिन्व ॥  

#### ०७
+++(PSK 20.52.7)+++रोचे मा प्रकाशे मा  
कण्वा विदन् मा गमय ।  
अनु मा बुध्यन्ताम् ॥  

#### ०८
+++(PSK 20.52.8)+++वयः सुपर्णा उप सेदुर् इन्द्रं  
प्रियमेधा ऋषयो नाधमानाः ।  
अप ध्वान्तम् ऊर्णुहि पूर्धि चक्षुर्  
मुमुग्ध्य् अस्मान् निधयेव बद्धान् ॥  

#### ०९
+++(PSK 20.52.9)+++अप्सु जातस्य महतस् पर्य् अश्मनः ।  
स्वयंजातस्य शोचिषो  
ऽद्भिः पर्वत नाशय ॥  

#### १०
+++(PSK 20.52.10)+++उत्तोदिनीं शिमिद्वती  
दुर्गयोनिर् व्यद्वराम् ।  
मृगाꣳ अनु प्र पातय  
मरीचीर् अनु नाशय ॥  

#### ११
+++(PSK 20.52.11)+++अश्वस्यास्नः संपतिता +++(aśvaḥsyāstnaḥ V/122)+++  
पर्णे ते वसतिष् कृता ।  
असृक् पतत्रिणाम् असि  
जहि वामून् प्र बाधम ॥  

#### १२
+++(PSK 20.52.12)+++असृक्तो अधि जातो ऽसि  
पर्णे ते सदनं कृतम् ।  
आण्डं पतत्रिणाम् असि  
जहि वामून् प्र बाधम ॥  

#### १३
+++(PSK 20.52.13)+++यथा गर्दभो विवर्तनाद्  
विधूय विपलायते ।  
एवासौ पलायताम्  
अमुष्माद् अध्य् आयतः ॥  

### ०५७

#### ०१
+++(PSK 20.53.1)+++सनिर् असि सनितासि सनेयम् ॥  

#### ०२
+++(PSK 20.53.2)+++कृतिर् असि कर्तासि क्रियासम् ॥  

#### ०३
+++(PSK 20.53.3)+++वित्तिर् असि वेत्तासि विदेयम् ॥  

#### ०४
+++(PSK 20.53.4)+++भूतिर् असि भूतासि भूयासम् ॥  

#### ०५
+++(PSK 20.53.5)+++भूर् असि सुभूर् असि सुभूर् नामासि ॥  

#### ०६
+++(PSK 20.53.6a)+++प्रजापतेर् मध्यमः श्रेष्ठो रश्मिर् असि ॥  

#### ०७
+++(PSK 20.53.6b)+++भूतये त्वा वित्तये त्वा पशूनां त्वा वित्तय आ दधामि ॥  

#### ०८
+++(PSK 20.53.7a)+++अग्निर् वह्निर् वह्निर् अग्निः ॥  

#### ०९
+++(PSK 20.53.7bc; PSK 20.53.7d- agneṣṭha syona)+++इन्द्र आरोद्धा प्रजापतिः प्रदाता ॥  

#### १०
+++(PSK 20.53.8bc; PSK 20.53.8a- bhakṣayāmi bṛhaspater mukhena)+++बृहस्पतेस् त्वा मुखेन याचामि  
सूर्यस्य त्वा चक्षुषा प्रतीक्षे  
अदब्धेन त्वा चक्षुषावेक्षे ॥  

#### ११
+++(PSK 20.53.9)+++अयुतो ऽहम् अयुतो म आत्मा  
अयुतं मे चक्षुर् अयुतं मे श्रोत्रम्  
अयुतो मे प्राणो अयुतो मे ऽपानो अयुतो ऽहं सर्वः ॥  

#### १२
+++(PSK 20.53.10a)+++देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्यां प्रसूत आ रभे ॥  

#### १३
+++(not found in PSK)+++अग्नेष् ट्वास्येन प्राश्नामि बृहस्पतेर् मुखेन ॥  

#### १४
+++(PSK 20.53.10b)+++इन्द्रस्य त्वा जठरे सादयामि वरुणस्योदरे ॥  

#### १५
+++(PSK 20.53.11a)+++यो अग्निर् नृमणा नाम ब्राह्मणेषु प्रविष्टः ॥  

#### १६
+++(PSK 20.53.11bc)+++तस्मिन्न् एतत् सुहुतम् अस्तु प्राशितं  
तन् मा मा हिंसीः परमे व्योमन् ॥  



### ०५८

#### ०१
+++(PSK 20.54.1)+++वेद वै ते तक्मन् नाम  
विश्वसो नाम वा असि ।  
असमरथो नाम ते पिता  
हार्षी नाम तक्मन् ते माता  
शिमिदा नाम ते स्वसा ॥  

#### ०२
+++(PSK 20.54.2a; PS 4.24.7cd are repeated (sāptamikī- ‘the seventh ṛc- [of PS 4.24]’))+++गिरिं गच्छेति साप्तमिकी ॥  

#### ०३
+++(PSK 20.54.2bc3ab)+++असुरास् त्वोद् अव भरन्  
समुद्राद् अधि मायया ।  
तद् आस्रावस्य भेषजं  
तद् उ रोगम् अनीनशत् ॥  

#### ०४
+++(PSK 20.54.3cdef)+++रोगस्थानम् असृक्स्थानम्  
अथो आस्रावभेषजम् ।  
बभ्रोर् अश्वस्य वारेण्- +++(vāreṇa)+++  
-आपि नह्यामि ता अहम् ॥  

#### ०५
+++(PSK 20.54.45ab)+++यन् मे दण्डो वापाति  
दीक्षया तपसा सह ।  
तम् अहं पुनर् आ ददे  
पुनर् इन्द्रः पुनर् भगः ।  
पुनर् मे ब्रह्मणस्पतिर्  
ब्रह्म जीवितवा अदात् ॥  

#### ०६
+++(PSK 20.54.6)+++इत्थाद् उलूकाप तन्वन्  
उत्तानपादम् अर्भकः ।  
स मे प्रेमाणम् आ वहद्  
अप द्वेषः परा वहत् ॥  

#### ०७
+++(ab = PSK 20.54.7ab; cd- not found in PSK; PSK 20.54.7cd repeats PS 19.23.12c and PS 11.2.13c instead)+++यथा बाणः सुसंशितः  
परापतत्य् आशुमत् ।  
एवा मूत्रस्य ते धारा  
परा पतति केतुमत् ॥  

#### ०८
+++(PSK 20.54.8)+++यथा मधु मधुकृतः  
संभरन्ति मधाव् अधि ।  
एवा मे मधुमद् वचो  
देवेषु पुरुषेषु च ॥  

#### ०९
+++(PSK 20.54.9)+++दीर्घायुत्वाय तपसे  
मह्या अरिष्टतातये ।  
सुपर्णो मह्यम् अब्रवीद्  
एतद् उत्सक्तभेषजम्  
एतत् पुलिशभेषजम् ॥  

#### १०
+++(PSK 20.54.10, PS 16.8.4 is repeated)+++अग्नी रक्षांसीत्य् एका ॥  

### ०५९

#### ०१
+++(PSK 20.55.1)+++पैशिर् माता पेशिः पिता  
पैशेयः पेश्या हतः ।  
अद्धा कृतस्य ब्रह्मणा  
वृश्चिकस्यारसं विषम् ॥  

#### ०२
+++(PSK 20.55.2)+++निर् ह्वयामि पर्णसादान्  
निर् उत् पुच्छाद् उ ते विषम् ।  
भूमिस् त उच्यते माता  
तस्यै ते नम इत् सृज ॥  

#### ०३
+++(PSK 20.55.3)+++किम् उ दन्त आमयति  
किम् अभूद् उपवेशनम् ।  
आपो निर् अस्यता क्रिमिम्  
अगदे कृणुता हनू ॥  

#### ०४
+++(PSK 20.55.4; see Kajihara 2011, 53-54)+++यत्र भूम्या अनामृतं  
दिवि चन्द्रमसि श्रितम् ।  
विद्वाꣳ अहं तत्र मन्ये  
माहं पौत्रम् अघं नि गाम् ॥  

#### ०५
+++(PSK 20.55.6; see Kajihara 2011, 54)+++यत् ते सुसीमे हृदयम्  
अदो वै तत् प्रजापतौ ।  
वेदाम तस्य ते वयं  
(माहं पौत्रम् अघं नि गाम्) ॥  

#### ०६
+++(PSK 20.55.5)+++यत् सुवर्णाया हृदयं  
पृथिव्याम् अधि निष्ठितम् ।  
वेदाहं तस्यास् तन् नाम  
(माहं पौत्रम् अघं नि गाम्) ॥  

#### ०७
+++(PSK 20.55.7)+++अग्नेर् हृदयम् असि  
विद्युत् तत् त्वा तथा वेद ।  
माहं पौत्रम् अघं नि गाम् ॥  

#### ०८
+++(PSK 20.55.8)+++प्रजा इमे प्रजापत  
इन्द्राग्नी शर्म यच्छतम् ।  
यथाहं ज्योग् इहासानि  
प्रजानाम् अधिपा वशी ॥  

#### ०९
+++(not found in PSK; PSK 20.55.9 is = PS 19.28.5)+++यां प्रजाम् अविदाम् अद्य्- +++(adya)+++  
-आत्मनः परिनिर्मिताम् ।  
आयुष्मतीं तनूकृतां  
ताꣳ अग्ने जरसे नय ॥  

#### १०
+++(PSK 20.56.10; PSK 20.55.10 is = PS (Orissa) 20.61.10)+++इन्द्र इवासानि सासहिर्  
अग्निर् इव ज्योतिषा बृहन् ।  
सूर्य इव विश्वतः प्रत्यक्  
समुद्र इव दुष्टरः ॥  

### ०६०

#### ०१
+++(PSK 20.57.1; hiṃsīd following ŚS 7.54.2, mss. hiṃsīr)+++ऋचं साम यद् अप्राक्षं  
हविर् ओजो यजुर् बलम् ।  
एतं मा तस्मान् मा हिंसीद्  
वेदः पृष्टः शचीपते ॥  

#### ०२
+++(PSK 20.57.2)+++उद् भरे द्यावापृथिवी सहौषधीभिः ।  
गृह्णामि प्रजां निर् अपः सृजामि ॥  

#### ०३
+++(PSK 20.57.3)+++मा न आपो मेधां  
मा ब्रह्म प्र मथिष्टन ।  
सुष्यदा यूयं स्यन्दध्वम्  
उपहूतो ऽहं सुमेधा वर्चस्वी ॥  

#### ०४
+++(PSK 20.57.4)+++मा नो मेधां मा नो दीक्षां  
मा नो हिंसिष्ट यत् तपः ।  
शिवा नः सर्व आयुष +++(Bhatt. āyuṣe)+++  
आपो भवन्तु मातरः ॥  

#### ०५
+++(PSK 20.57.5)+++इह प्रजा विश्वरूपा रमन्ताम्  
अस्मिन् गोष्ठे विश्वभृतो जनित्रीः ।  
अग्निं कुलायम् उप संविशन्तीर्  
जानन्तु नः पयसा घृतेन ॥  

#### ०६
+++(PSK 20.57.6)+++रन्तय स्थ रमतय स्थ  
मयि श्रित स्थ मयि श्रयध्वम् ।  
मनोता नाम स्थ ग्राम्या अप्सरसो  
वेद वो वित्तम् आ मा विशत ॥  

#### ०७
+++(PSK 20.57.7)+++शर्व नीलशिखण्ड  
वीर कर्मणिकर्मणि ।  
इमाम् अस्य प्राशं जहि  
येनेदं विवदामहे ॥  

#### ०८
+++(PSK 20.57.89ab)+++तृतीयकं वितृतीयं सदन्दिं  
तक्मानम् उत राजयक्ष्मम् ।  
यथा शक्र उन्मुमोच तृतीयकम्  
एवाहं तद् उन् मुञ्चामि  
तृतीयकं तम् अस्याम्  
ओषध्यां बध्नामि ॥  

#### ०९
+++(PSK 20.57.9cd)+++आध्वस्तपक्ष्णे बृहते  
पथे ऽहम् अकरं नमः ॥  

#### १०
+++(PSK 20.57.10)+++इन्द्राय त्विषीमते पथे ऽहम् अकरं नमः ॥  

### ०६१

#### ०१
+++(PSK 20.58.1ab)+++व्याघ्रायोभयादते  
पथे ऽहम् अकरं नमः ॥  

#### ०२
+++(PSK 20.58.1cd2abc)+++नमस् ते पथ्ये रेवति  
स्वस्ति मा परा णय  
स्वस्ति पुनर् आ नय ।  
अथो स्वस्ति नस् कृधि  
जीवा ज्योतिर् अशीमहि ॥  

#### ०३
+++(PSK 20.58.2de3ab)+++आमनसं यजामहे  
सत्यप्राशं पुरोहितम् ।  
तं देवं प्रथमं यजे  
यो ऽमुम् आमनसं करत् ॥  

#### ०४
+++(PSK 20.58.3cd4ab; PSK 20.58.4cdef is = PS 16.105.6a)+++आमनस्क देवक्- +++(devaka)+++  
-आरोरुवत्क देवक ।  
अर्वाग् अवस्तरं कृधि  
यम् अहं कामये प्रियम् ॥  

#### ०५
+++(PSK 20.56.7)+++अयं नो अग्निर् अध्यक्षो  
अयं नो वसुवित्तमः ।  
अस्योपसद्ये मा रिषाम्- +++(riṣāma)+++  
-आयं रक्षतु नः प्रजाम् ॥  

#### ०६
+++(PSK 20.56.8; see Kajihara 2011, 55)+++अस्मिन् सहस्रं पुष्यास्म्- +++(puṣyāsma)+++  
-ऐधमानाः स्वे गृहे ।  
इमं सम् इन्धिषीमह्य्  
आयुष्मन्तः सुवर्चसः ॥  

#### ०७
+++(see Griffiths 2004–2005, 251; = PSK 20.56.9)+++शुद्धवाला कृष्णफला  
कब्रूर् बलासभेषजी ।  
शुक्तिवल्गस्य नाशनी  
देवी ददातु भेषजम् ॥  

#### ०८
+++(see Griffiths 2004–2005, 251; = PSK 20.51.8)+++अश्वत्थो देवसदनस्  
तृतीयस्याम् इतो दिवि ।  
तत्र लोहितवृक्षो जातः  
शिग्रुः क्षिप्तभेषजः ॥  

#### ०९
+++(see Griffiths 2004–2005, 252; not found in PSK)+++न तत्र भवो हन्ति  
न शर्व इषुम् अस्यति ।  
यत्र त्वं देव तुम्बुरो  
पर्वतेषु विरोहसि ॥  

#### १०
+++(see Griffiths 2004–2005, 252; = PSK 20.55.10)+++कृष्याम् अन्यो वि रोहति  
गिरेर् अन्यो ऽधि पक्षसि ।  
त्रातारौ शश्वताम् इमाव्  
आ गन्तां शिग्रुतुम्बुरू ॥  

### ०६२

#### ०१
+++(see Griffiths 2004–2005, 252; = PSK 20.56.1)+++यावत् पर्णं यावत् फलं  
यावन्तो अध्यृक्षराः ।  
तावन्तः शुष्मास् तुम्बुरोस्  
तद् उ ते विषदूषणम् ॥  

#### ०२
+++(see Griffiths 2004–2005, 252; = PSK 20.56.2; pāda c- restore jalāṣam iti as a reference to 20.39.6cd?)+++रुद्र जलाषभेषज्- +++(jalāṣabheṣaja)+++  
-एमं रोगम् अशीसमो  
जलाणिति ॥  

#### ०३
+++(PSK 20.56.3)+++अस्थाद् द्यौर् अस्थात् पृथिव्य्  
अस्थाद् इदम् उर्व् अन्तरिक्षम् ।  
ऋषभस्येव कनिक्लदतो  
हृदयं शमयामि ते ॥  

#### ०४
+++(PSK 20.56.4)+++सं मा सिञ्चन्तु मरुतः  
सं मासौ रोहिणी दिवः ।  
सं मायम् अग्निः सिञ्चतु  
प्रजया च धनेन च  
दीर्घम् आयुष् कृणोतु मे ॥  

#### ०५
+++(PSK 20.56.5)+++नक्तं हरी मृगयेते  
दिवा सुपर्णरोहितौ ।  
भवाय च शर्वाय च्- +++(ca)+++  
-ओभाभ्याम् अकरं नमः ॥  

#### ०६
+++(PSK 20.58.5)+++नमो भवाय नमः शर्वाय  
नमः कुमारशत्रवे ।  
नमो नीलशिखण्डाय  
नमः सभाप्रपादिने ॥  

#### ०७
+++(ab- not found in PSK, cd- refrain)+++यस्य हरी अश्वतरौ  
गर्दभाव् अभितःसरौ ।  
तस्मै नीलशिखण्डाय  
नमः सभाप्रपादिने ॥  

#### ०८
+++(PSK 20.58.6)+++असाव् एति शिशुमारो  
असाव् एति पुलीकया ।  
कुमारशत्रो व रोह्- +++(roha)+++  
-ओदकं परिवाचनम् ॥  

#### ०९
+++(see Knobl 2007, 56; = PSK 20.58.7)+++यथेदम् अभ्रम् अर्भकं  
पर्जन्याद् अप शीयते ।  
एवा मे अश्विना मुखाद्  
अभील्य् अप शीयताम् ॥  

#### १०
+++(see Knobl 2007, 56; = PSK 20.58.8)+++अभीलि नश्येतः परस्  
त्वचं मे माभि मिम्लपः ।  
अगस्त्यस्य ब्रह्मण्- +++(brahmaṇā)+++  
-आभीलीं नाशयामसि ॥  

### ०६३

#### ०१
+++(see Knobl 2007, 56; = PSK 20.59.1ab)+++सेसिचाम् उपत्वचां नाशय्- +++(nāśaya)+++  
-आ पुरुरूपाद् अभील्यं मुखात् ॥  

#### ०२
+++(see Knobl 2007, 57; = PSK 20.59.1cd2ab)+++यन् मे कृताद् अप्रियाद्  
आरुरोह मलं मुखम् ।  
अपां वात इव शीपालं  
सूर्यस् तद् अप लुम्पतु ॥  

#### ०३
+++(see Knobl 2007, 57-58; = PSK 20.59.2cd3ab)+++अप मे ऽभीली पतत्व्  
अभ्रं वातहृतं यथा ।  
आ मा सुवर्णं गच्छतु  
सुभागम् अस्तु मे मुखम् ॥  

#### ०४
+++(see Knobl 2007, 58; not found in PSK)+++यथा सूर्यस्योपोदये  
हिरण्यं प्रतिरोचते ।  
एवा मे अश्विना मुखं  
सुवर्णं प्रति रोचताम् ॥  

#### ०५
+++(see Knobl 2007, 58; = PSK 20.59.3cd4ab; PSK 20.59.4cd repeats PS 1.97.4ab)+++प्र यद् गावो न भूर्णयस्  
त्वेषा वयांस्य् अक्रमन् ।  
घ्नन्तु कृष्णाम् अप त्वचं  
सुभागम् अस्तु मे मुखम् ॥  

#### ०६
+++(PSK 20.59.5cd)+++इन्द्रेण प्रेषित  
उलूका सं पचामि ते ॥  

#### ०७
+++(PSK 20.59.7cd)+++सोमेन प्रेषित  
उलूका सं पचामि ते ॥  

#### ०८
+++(PSK 20.59.6cd)+++सूर्येण प्रेषित  
उलूका सं पचामि ते ॥  

#### ०९
+++(PSK 20.8cd)+++बृहस्पतिना प्रेषित  
उलूकासं पचामि ते ॥  

#### १०
+++(PSK 20.9cd)+++प्रजापतिना प्रेषित  
उलूकासं पचामि ते ॥  

### ०६४

#### ०१
+++(PSK 20.60.1)+++ग्राह्या दूतो ऽस्य्  
उलूका सं पचामि ते ॥  

#### ०२
+++(PSK 20.60.2)+++निरृत्या दूतो ऽस्य्  
उलूका सं पचामि ते ॥  

#### ०३
+++(PSK 20.60.3)+++वरुणस्य दूतो ऽस्य्  
उलूका सं पचामि ते ॥  

#### ०४
+++(PSK 20.60.5)+++मृत्योर् दूतो ऽस्य्  
उलूका सं पचामि ते ॥  

#### ०५
+++(PSK 20.60.4])+++यमस्य दूतो ऽस्य्  
उलूका सं पचामि ते ॥  

#### ०६
+++(PSK 20.60.6)+++राजा त्वा वरुणो ऽखनद्  
दत्तां सोमेन बभ्रुणा ।  
तां त्वा विद्म प्रतापिकां  
प्रामुष्य हृदयं तप ॥  

#### ०७
+++(PSK 20.60.78abc)+++शोचयैनं प्रतपैनं  
सम् एनं तक्मना सृज ।  
यथास्य दह्यमानस्य्- +++(dahyamānasya)+++  
-आग्निः पर्वाण्य् अन्व् अयद् ।  
हृदयं प्रेवलिज्जयाद्  
अक्ष्यौ कामेन शोचयान्  
मुहूर्तं माम् अपश्यतः ॥  

#### ०८
+++(PSK 20.60.8d9)+++अयम् इत् त्वाग्निर् आ नयाद्  
वातस् त्वात उद् यमात् ।  
यं त्वम् एनं नि वर्तय्- +++(vartaya)+++  
-आसौ हा इह ते मनः ॥  

#### ०९
+++(PSK 20.60.10)+++अग्निष् ट्वा तपतु  
सूर्यस् त्वा तपतु  
वातस् त्वा युङ्क्तां मरुतश् च युञ्जताम् ।  
अर्वाङ् एहि समटमानो मरीचिभिः ॥  

#### १०
+++(PSK 20.60.11)+++वृहामि ते लोमान्य् अङ्गेभ्यः  
पचामि मांसं ज्वलयाम्य् अस्थि ।  
इह ते रमतां मनो  
मयि ते रमतां मनः ॥  

### ०६५

#### ०१
+++(PSK 20.61.1)+++अयं पिण्डः कर्करपिण्डः  
स्मरः पाञ्चलः संतपनः करंकरः ।  
अमुष्य हृदयं तपो  
यम् अहं कामये प्रियम् ॥  

#### ०२
+++(PSK 20.61.2)+++यथायम् अग्निस् तपति  
यथा तपति सूर्यः ।  
एवा ते तप्यतां मनो  
हृदयम् अङ्गमङ्गं परुष्परुर्  
मां कामेन न रमासा अत्र ॥  

#### ०३
+++(PSK 20.61.34; pāda f not written)+++यथा तपति परशुं  
यथा वासिनखादनम् ।  
यथा सूर्य उद्यन् सर्वं संतपति ।  
एवा ते तप्यतां मनो हृदयम्  
अङ्गमङ्गं परुष्परुर्  
मां कामेन न रमासा अत्र ॥  

#### ०४
+++(PSK 20.61.5)+++सं त्वा द्यौश् च पृथिवी च तपतां  
मां कामेन न रमासा अत्र ॥  

#### ०५
+++(PSK 20.61.6)+++स्मर है स्मरताद् अमुम्  
अङ्गज्वरेणोच्छोचनीनाम् ।  
तक्मनैनं सं सृज  
विश्वशारदेन मम कामेन ॥  

#### ०६
+++(PSK 20.61.7abcd)+++अष्टाशीतिं सहस्राण्य्  
अत्य् अवादीद् वचो मम ।  
इहारे ऽहम् अवादिषम्  
अत्रारे प्रायस्य् अस्तम् ॥  

#### ०७
+++(PSK 20.61.7ef8)+++यं सुमित्रः सुमित्रायै  
चक्रे ऽवासा स्मरम् ।  
यथा सा तस्य कामेन  
न सुष्वाप कदा चन ।  
एवासौ मम कामेन  
माव स्वाप्सीत् कदा चन ॥  

#### ०८
+++(PSK 20.61.9)+++पर्य् अग्निर् आपस् तपति  
परि द्याम् एति सूर्यः ।  
परि त्वाम् इन्द्रो वृत्रहा  
मह्यं तपतु सर्वतः ॥  

#### ०९
+++(PSK 20.61.10)+++यथा वातो न्यावाति  
यथा तपति सूर्यः ।  
एवा त्वम् इन्द्र वृत्रहन्न्  
अमुं मह्यम् इहा नय ॥  

#### १०
+++(PSK 20.61.11)+++शालालवं संवननं  
वनाद् वननम् आभृतम् ।  
येन गयो गन्धर्वो  
अप्सरसां समवानयत् ।  
तेनाहम् अमुं मयि वानयाम्य्  
आ मृत्योर् आ परावतः ॥  
