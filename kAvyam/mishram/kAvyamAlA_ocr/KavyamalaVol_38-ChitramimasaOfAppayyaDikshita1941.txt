
Page 1****************************************************************************************
काव्यमाला ३८.
श्रीमदप्पयदीक्षितप्रणीता
चित्रमीमांसा।
(पण्डितराजजगन्नाथविरचितं
चित्रमीमांसाखण्डनं च ।)
जयपुरमहाराजाश्रितमहामहोपाध्यायपण्डितदुर्गाप्रसाददारक-
केदारनाथकृपाङ्गीकृतशोधनकर्मणा शिवदत्तशर्मणा,
काशीनाथ पाण्डुरङ्ग परब इत्येताभ्यां
च संशोधिता।
तृतीयावृत्तिः।
सा च
मुम्बरयां
सत्यभामाबाई पाण्डुरङ्ग
- इत्येताभिनिर्णयसागराख्ययन्त्रालये तस्यैव कृते मुद्रयित्वा प्राकाश्यं नीता।
१९४१
मूल्यं १ रुप्यक।

Page 2****************************************************************************************
[All rights reserved by the publisher.]
Publisher: Satyabhamabai Pandurang, 1
Printer:-Ramchandra Yesu Shedge,
Nirnaya-Sagar Press,
26-28, Kolbhat Street, Bombay.

Page 3****************************************************************************************
काव्यमाला।
श्रीमदप्पदीक्षितप्रणीता
चित्रमीमांसा।
अभिवन्द्य चन्द्रशेखरमाचं गौरीसखं परं ज्योतिः।
वितनोमि विपुलविषयां विशदार्थामर्थचित्रमीमांसाम् ॥
त्रिविधं तावत्काव्यम् । ध्वनि-गुणीभूतव्यङ्ग्य-चित्रभेदात् ।
यत्र वाच्यातिशायि व्यङ्ग्यं स ध्वनिः ।
यथा--
'स्थिताः क्षणं पक्ष्मसु ताडिताधराः पयोधरोत्सेधनिपातचूर्णिताः।
वलीषु तस्याः स्खलिताः प्रपेदिरे चिरेण नाभिं प्रथमोदबिन्दवः ॥'
अत्र तपस्यन्त्या देव्या देहोपरि निपततां प्रथमवृष्टिबिन्दूनां क्रिया-
स्वभाववर्णनेन देव्याः समाध्युचितावस्थानाभिव्यक्तिद्वारा चिरनिदाघत-
तदेहोपरि निपतनेन सुखपारवश्यसम्भ्रमहेतौ प्रथमवृष्टावप्यविहता समा-
ध्यवस्था व्यज्यते ।
तथा हि-
___ 'नासाग्रन्यस्तनयनः संवृतास्यः सुनिश्चलः ।
ध्यायीत मनसा देवमुरो विष्टभ्य चाग्रतः ॥
इति समाधिमतामवस्थानमाहुः । तत्र पक्ष्मसु स्थिता इत्यनेन नासाग्र-
न्यस्तनयनतारूपमर्धनिमीलनं व्यज्यते । सर्वथोन्मीलने पक्ष्मणामूर्खा-
प्रत्वेन सर्वथा निमीलने तेषामधोगत्वेन च तेषु जलबिन्दूनां स्थित्य-
संभवात् । पक्ष्मभ्यश्च्युतानां तेषामास्याप्रवेशेनाधरोष्ठे निपत्य ततश्श्यु-

Page 4****************************************************************************************
काव्यमाला।
तिकथनेन संवृतास्यत्वं व्यज्यते । ततश्युतानां तेषां स्तनोत्सेधनिपत-
नादिवर्णनेन तूरोविष्टम्भः । अलसवदवनतावस्थाने हि स्तनयोरन्तःसंकु-
चिताकारतया तदुत्सेधयोस्तेषां पतनं न स्यात् । कथंचित्तयोः पतित्वा
वलित्रयं प्राप्तानामपि वलीषु तिर्यगेव गमनं स्यात् , न नाभिदेश-
प्राप्तिः । नाभौ च संवृतायां प्रवेशो न स्यात् । पक्ष्माधरादिपतनक्रम-
कथनेन च निश्चलत्वं व्यज्यते । मुखादिचलने सति पक्ष्मपतितानां
तेषामधरपयोधरादिक्रमेण पतनासंभवात् । किं चैभिरेव विशेषणैर्देव्या
लोकोत्तरं सौन्दर्यमभिव्यज्यते; स्थिता इत्यनेन पक्ष्मणामविरलतायाः,
क्षणमित्यनेन तेषां महणतायाः, पक्ष्मपतनशिथिलवेगैरुदबिन्दुभिस्ताङ-
नोक्त्याऽधरस्यातिसौकुमार्यस्य पक्ष्माधरपंतनादिभिः शिथिलवेगानां तेषां
स्तनोत्सेधे चूर्णीभाववर्णनेन तयोरतिकाठिन्यस्य, उरोविष्टम्भेऽपि वलीषु
तेषां स्खलनोक्त्या वलीनां विस्पष्टतायाः सर्वबिन्दूनां नाभावेव प्रवेश-
कथनेन नाभेरतिगभीरतायाश्चाभिव्यञ्जनात् । एवं च वाच्यातिशायि
व्यङ्ग्यमत्रेति ध्वनेरुदाहरणमिदम् ।
यथा वा-
'निःशेषच्युतचन्दनं स्तनतटं निर्मष्टरागोऽधरो
__ नेत्रे दूरमनञ्जने पुलकिता तन्वी तवेयं तनुः ।
मिथ्यावादिनि दूति बान्धवजनस्याज्ञातपीडागमा (मे :)
वापी नातुमितो गतासि न पुनस्तस्याधमस्यान्तिकम् ॥
अत्र वापी सातुं गतासि न तु तत्सकाशमिति वाक्यार्थे स्थिते
तत्सकाशमेव रन्तुं गतासीत्यधमपदेन प्राधान्येन व्यज्यते । तथा हि-
अधमत्वमपकृष्टत्वम् , तच जात्या कर्मणा वा भवति । तत्र जात्याऽपकर्ष
नोत्तमनायिका नायकस्य वदति । नापि वापराधपर्यवसायिदूतीसंभोगा-
१. 'अपि व्यज्यते' क-घ. २. पतनातिशिथिल' क-घ; 'पतनादिना शिथिल'ख.

Page 5****************************************************************************************
चित्रमीमांसा ।
दिहीनकर्मातिरिक्तेन कर्मणा । तादृशं च दूतीसंभोगात्प्राचीनं सर्व
सोढमेवेति नोद्धाटनाहम् । अन्यथा, स्वयं दूतीसंप्रेषणानुपपत्तेः । तद-
नन्तरं च खप्रेषितदूतीसंभोगरूपमेव खयं संनिहितचिह्नातुं शक्यं
हीनकर्म संभवतीति तत्पर्यवसायिनाऽधमपदेन तस्यान्तिकमेव रन्तुं गता-
सीति व्यज्यते । निःशेषच्युतचन्दनं स्तनतटमित्यादीनि वाच्यानि संभो-
गचिह्नोद्धाटनेन तत्र साहायकमाचरन्ति । कथम् ? 'निःशेषच्युतचन्दनं
स्तनतटम्' इत्यत्र तावद्वापी स्नातुमितो गतासीति वाच्यार्थमुपपादयितुमि-
होत्तरीकर्ष(ष)णेन चन्दनच्युतिरित्यन्यथासिद्धिपरिहाराय निःशेषविशे-
पणं कृतम् । ततश्चन्दनच्युतेः स्नानसाधारण्यव्यावर्तनेन संभोगचिह्नो-
द्घाटनाय तटग्रहणम् । स्नाने हि सर्वत्र चन्दनच्युतिः स्यात् , तव तु
स्तनयोस्तटे उपरिभाग एव दृश्यते, इयमाश्लेषकृतैवेति। तथा निर्मुष्टरा-
गोऽधर इत्यत्र ताम्बूलग्रहणविलम्बात्प्राचीनरागस्य किंचिन्मृष्टतेत्यन्यथा-
सिद्धिपरिहाराय निर्मुष्टराग इति रागस्य निःशेषम॒ष्टतोक्ता । पुनः खान-
साधारण्यव्यावर्तनेन संभोगचिहोद्घाटनायाधर इति विशिष्य ग्रहणम् ।
उत्तरोष्ठे सरागेऽधरोष्ठमात्रस्य निर्मुष्टरागता चुम्बनकृतैवेति । नेने दूर-
मनञ्जने इत्यत्र प्रातर्दत्तमञ्जनं कालविलम्बेन किंचिद्विलुप्तमित्यन्यथासि-
द्धिपरिहाराय दूरमित्युक्तम् । दूरमत्यर्थमित्यापाततोऽर्थः । 'कालतः
खानेन वा सर्वतोऽञ्जनलोपः स्यात् , तव तु लोचनयोः क्वचित्प्रान्त एवा-
नञ्जनत्वमिदं चुम्बनकृतमेवेति। 'पुलकिता तन्वी तवेयं तनुः' इत्यत्रापात-
तस्तन्वीति सहजतानवकीर्तनेन पुलकितेति स्नानचिह्नोपन्यासः । पुलकि-
ताऽपि तन्वी वर्तत इति हृदि स्थितोऽन्वयः । तेन च स्नानेन पुलकिता
१. 'हि दूतीसंप्रेषणादि' ख-ग. २. 'स्वयं' क-य-पुस्तकयो स्ति; 'स्वसंनिहित
ख. ३. 'इवोचरीयकर्षणेन' का 'इवोत्तरीयापकर्षणेन' घ. ४. 'सर्वच्युतिः' ख-ग.
५. 'निष्टताता' ख.

Page 6****************************************************************************************
काव्यमाला।
तनुः किंचिदुच्छसिता भवति, इयं तु न तथेति रतिक्लेशजनितावेव
तौ नवपुलकोद्गमाविति मर्मोद्धाटनम् । एवमेभिर्वाक्यैरुपस्कृतेनाधमपदेन
तस्यान्तिकमेव रन्तुं गतासीति व्यज्यमाने प्राग्वाच्यार्थतादशायां वापी
खातुं गतासीत्येतदनुगुणार्थतयाऽन्वितम् , मिथ्यावादिनीति संबोधनमपि
व्यङ्ग्यानुगुण एवार्थे पर्यवस्यति । ततश्च न्यग्भावितवाच्यमस्यापि व्यङ्ग्यं
वाच्यातिशायीति इदमपि ध्वनेरुदाहरणम् ।
यत्र व्यङ्ग्यं वाच्यानतिशायि तद्गुणीभूतव्यङ्ग्यम् ।
यथा-
'गच्छाम्यच्युत दर्शनेन भवतः किं तृप्तिरुत्पद्यते
किंत्वेवं विजनस्थयोर्हतजनः संभावयत्यन्यथा ।
इत्यामन्त्रणभङ्गिसूचितवृथावस्थानखेदालसा-
माश्लिष्यन्पुलकोत्कराश्चिततनुं गोपी हरिः पातु वः ॥'
अत्र गच्छाम्यच्युतेत्याद्यामन्त्रणेन त्वया रन्तुमेतावत्कालं स्थितम् , तन्न
लब्धमिति व्यङ्ग्यम् । तत्तु इत्यामन्त्रणभङ्गिसूचितवृथावस्थानखेदालसा-
मित्येतद्वाच्यस्य सिद्धिं करोतीति तदङ्गत्वान्न वाच्यातिशायि । अतो.
गुणीभूतव्यङ्ग्यमिदम् । .
यथा वा-
'प्रहरविरतौ मध्ये वाहस्ततोऽपि परेऽथवा
किमुत सकले याते वाहि प्रिय त्वमिहैष्यसि ।
इति दिनशतप्राप्यं देशं प्रियस्य यियासतो
हरति गमनं बालालापैः सबाष्पगलज्जलैः ॥'
अत्र सकलमहः परमावधिः, ततः परं प्राणान्धारयितुं न शक्नोमीति
१. 'मिथ्यावादिनीत्यादि' क. २. 'वाच्यादतिशायीति' ख.

Page 7****************************************************************************************
चित्रमीमांसा।
व्यङ्ग्यं प्रियगमननिवारणरूपस्य वाच्यस्य सिद्धिं करोतीति तदङ्गत्वाद्वा-
च्यानतिशायि । अत इदमपि गुणीभूतव्यङ्ग्यम् ।
यदव्यङ्ग्यमपि चारु तचित्रम् ।
तत्रिविधम्-शब्दचित्र-मर्थचित्र-मुभयचित्रमिति ।
शब्दचित्रं यथा-
'नवपलाशपलाशवनं पुरः स्फुटपरागपरागतपङ्कजम् ।
मृदुलतान्तलतान्तमलोकयत्स सुरभिं सुरभिं सुमनोभरैः ॥'
अर्थचित्रं यथा-
'स च्छिन्नमूलः क्षतजेन रेणुस्तस्योपरिष्टात्पवनावधूतः ।
अङ्गारशेषस्य हुताशनस्य पूर्वोत्थितो धूम इवाबभासे ॥'
उभयचित्रं यथा-
'वराहः कल्याणं वितरतु स वः कल्पविरमे
विनिर्धन्वन्नौदन्वतमुदकमुर्वीमुदवहत् ।
खुराघातत्रुट्यत्कुलशिखरिकूटप्रविलुठ-
च्छिलाकोटिस्फोटस्फुटघटितमङ्गल्यपटहः ॥'
तदेवं त्रिविधे ध्वनिगुणीभूतव्यङ्ग्ययोरन्यत्रास्माभिः प्रपञ्चः कृतः ।
शब्दचित्रस्य प्रायो नीरसत्वान्नात्यन्तं तदाद्रियन्ते कवयः, न वा तत्र
विचारणीयमतीवोपलभ्यत इति शब्दचित्रांशमपहायार्थचित्रमीमांसा
प्रसन्नविस्तीर्णा प्रस्तूयते ।
चिन्त्येऽत्र चित्रवर्गे प्रदर्ययोर्लक्ष्यलक्षणयोः ।
प्राचीनानामेव श्लोकाः प्रायेण लिख्यन्ते ॥
इति चित्रमीमांसायां ग्रन्थारम्भप्रकरणम् ।

Page 8****************************************************************************************
काव्यमाला।
उपमैका शैलूषी संप्राप्ता चित्रभूमिकाभेदान् ।
रञ्जयति काव्यरङ्गे नृत्यन्ती तद्विदां चेतः ॥
चन्द्र इव मुखमिति सादृश्यवर्णनं तावदुपमा। सैवोक्तिभङ्गीभेदेना-
नेकालङ्कारभावं भजते । तथा हि-'चन्द्र इव मुखं मुखमिव चन्द्रः'
इत्युपमेयोपमा। 'मुखं मुखमिव' इत्यनन्वयः। 'मुखमिव चन्द्रः' इति
प्रतीपम् । 'चन्द्रं दृष्ट्वा मुखं स्मरामि इति स्मरणम् । 'मुखमेव चन्द्रः' इति
रूपकम् । 'मुखचन्द्रेण तापः शाम्यति' इति परिणामः। 'किमिदं मुख-
मुताहो चन्द्रः' इति संदेहः । 'चन्द्र इति चकोरास्त्वन्मुखमनुधावन्ति'
इति भ्रान्तिमान् । 'चन्द्र इति चकोराः कमलमिति चञ्चरीकास्त्वन्मुखे
रंज्यन्ति' इत्युल्लेखः । 'चन्द्रोऽयं न मुखम्' इत्यपह्नवः। 'नूनं चन्द्रः'
इत्युत्प्रेक्षा। 'चन्द्रोऽयम्' इत्यतिशयोक्तिः। 'मुखेन चन्द्रकमले निर्जिते'
इति तुल्ययोगिता। 'निशि चन्द्रस्त्वन्मुखं च हृष्यति' इति दीपकम् ।
'त्वन्मुख एवाहं रज्यामि चन्द्र एंव चकोरो रज्यते' इति प्रतिवस्तूपमा ।
'दिवि चन्द्रो भुवि त्वन्मुखम्' इति दृष्टान्तः । 'मुखं चन्द्रश्रियं बिभर्ति'
इति निदर्शना । 'निष्कलकं मुखं चन्द्रादतिरिच्यते' इति व्यतिरेकः।
'त्वन्मुखेन समं चन्द्रो निशासु हृष्यति' इति सहोक्तिः। 'मुखं नेत्राङ्क-
रुचिरं स्मितज्योत्स्नोपशोभितम्' इति समासोक्तिः। 'अब्जेन सदृशं वक्र
हरिणाहितसक्तिना' इति श्लेषः । 'मुखस्य पुरतश्चन्द्रो निष्प्रभः' इत्य-
प्रस्तुतप्रशंसा । एवमुक्तानेकालङ्कारविवर्तवतीयमुपमा।
तदिदं चित्रं विश्वं ब्रह्मज्ञानादिवोपमाज्ञानात् ।
ज्ञातं भवतीत्यादौ निरूप्यते निखिलभेदसहिता सा ॥
१. 'अनुरज्यन्ति' क. ३. 'एव हि' क. ३. 'शक्तिना' ख-ग.

Page 9****************************************************************************************
चित्रमीमांसा।
अस्यास्तावदेवं लक्षणमाहुः-
. उपमानोपमेयत्वयोग्ययोरर्थयोर्द्वयोः ।
हृद्यं साधर्म्यमुपमेत्युच्यते काव्यवेदिभिः॥
कविसमयप्रसिद्ध्यनुरोधेनोपमानोपमेयत्वयोग्ययोरेव साधर्म्यमुपमा ।
नत्वतथाभूतयोः । अत एव 'कुमुदमिव मुखं प्रसन्नम्' इत्यादि नोपमा ।
तथाभूतयोरपि वस्तुत्वद्रव्यत्वादिकृतमहृद्यं साधर्म्यं न तथा। किंतु हृद्य-
मेव कान्तिमत्त्वादिकम् । सर्वोऽपि ह्यलङ्कारः कविसमयप्रसिद्ध्यनुरोधेन
हृद्यतया काव्यशोभाकर एवालङ्कारतां भजते । अतः 'गोसदृशो गवयः'
इति नोपमा। 'गौर्वाहीकः' इति न रूपकम् । 'स्थाणुर्वा पुरुषो वा' इति
न संदेहः । 'इदं रजतम्' इति न भ्रान्तिमान् । 'नायं सर्पः' इति नाप-
हतिः । 'पीनो देवदत्तो दिवा न भुते' इति न पर्यायोक्तम् । 'पर्वतो
वह्निमान्' इति नानुमानम् । ‘स देवदत्तः' इति न स्मरणम् । 'तस्थस्थ-
मिपां तांतामः' इति न यथासङ्ख्यम् । 'पुत्रेण सहागतः पिता' इति न
सहोक्तिः । तेन विना गतः' इति न विनोक्तिः । 'श्वेतो धावति' इति
न श्लेषः । इत्याहनीयम् ।
__ अत्रेदं विचार्यते-द्वयोरिति विशेषणमिह किमर्थम् । खस्य
खेनैव साधर्म्यवर्णनात्मकस्यानन्वयस्य व्युदासार्थमिति चेत् , एवमप्यु-
पमानस्योपमेयत्वकल्पनात्मके प्रतीपे द्वयोः पर्यायेणोपमेयत्वकल्पना-
त्मिकायामुपमेयोपमायां चातिव्याप्तिः । तयोः सादृश्यवर्णनसत्त्वा-
दुपमात्वेन संग्राह्यत्वे तथैवानन्वयोऽपि संग्राह्यः स्यादिति व्यर्थं द्वयो-
रिति पदम् । एतेन 'साधर्म्यमुपमा भेदे-' इति काव्यप्रकाशिकोक्त-
(काशोक्त)लक्षणेऽनन्वयव्युदासाय कृतं भेदग्रहणमपि प्रत्युक्तम् । नहि
१. 'उपमानोपमेयत्व' ख-ग-घ, २. 'काव्यप्राकाशिकोक्त' घ.

Page 10****************************************************************************************
काव्यमाला।
संभवत्साधर्म्यवर्णन एवोपमात्वम् । येन स्वस्य स्वेन साधासंभवादन-
न्वयस्य व्यवच्छेद्यत्वमितरयोः संग्राह्यत्वं न स्यात् । तथात्वे 'हंसीव
धवला कीर्तिः स्वर्गङ्गामवगाहते' इत्यादौ कविकल्पितसाधोपमाया
अनुपमात्वप्रसङ्गात् । किञ्च, सत्यामप्युपमानोपमेयत्वयोग्यतायां सत्यपि
हृद्यत्वे लिंङ्गवचनभेदादिदुष्टायामुपमायां 'हंसीव धवलश्चन्द्रः सरांसीवा-
मलं नभः' इत्यादिरूपायामतिव्याप्तिः । उदाहरिष्यमाणे चोपमाध्वनाव-
तिव्याप्तिः । न हि सोऽप्यलङ्कारः; अलङ्कार्यत्वात् ब्राह्मणश्रमणन्यायेन
तत्रालङ्कारध्वनिव्यपदेश इति सिद्धान्तात् । यदि च दुष्टादुष्टालङ्कार्या-
लङ्कारसाधारणोपमासामान्यलक्षणमिति नोक्तातिव्याप्तिस्तदोपमानोपमेय-
त्वयोग्ययोरिति हृद्यमिति च व्यर्थम् । कविसमयप्रसिद्ध्यभावादिदुष्टोप-
माया अपि संग्राह्यत्वात् ।
यत्तु विद्यानाथेन लक्षणमुक्तम्-
'स्वतःसिद्धेन भिन्नेन संमतेन च धर्मतः ।
__ साम्यमन्येन वर्ण्यस्य वाच्यं चेदेकदोपमा ॥' इति ।
अत्र स्वतःसिद्धेनेत्युत्प्रेक्षाव्यावृत्तिः । तत्रोपमानस्य कविकल्पितत्वेन
लोकसिद्धत्वाभावात् । भिन्नेनेत्यनन्वयव्यावृत्तिः । संमतेनेति सर्वविध-
दुष्टोपमाव्यावृत्तिः । कविसमयप्रसिद्ध्यभावेन लिङ्गवचनभेदादिना वा
यद्यदसंमतं तस्य सर्वस्यापि संमतपदेन व्यावर्तनात् । धर्मत इति श्लेष-
व्यावृत्तिः। श्लेषे हि-'सकलकलं पुरमेतज्जातं संपति सुधांशुबिम्बमिव ।'
इत्यादौ शब्दसाम्यमात्रमिवशब्देनोच्यते, न गुणक्रियारूपधर्मसाम्यम् ।
अन्येन वर्ण्यस्येत्यनेन प्रतीपव्यावृत्तिः। तत्र वर्ण्यन प्रकृतेन संहाप्रकृतस्य
१. 'इत्यादेः' क. २. 'ध्वनिल' ख; 'ध्वनित्वेन' ग. ३. 'इति' ख-ग-पुस्त-
कयो स्ति. ४. "सिद्धित्वा' का प्रसिद्धत्वा' ग. ५. 'अन्यस्य सादृश्य' ख-ग.
ता

Page 11****************************************************************************************
चित्रमीमांसा।
सादृश्यवर्णनात् । एकदेत्यनेनोपमेयोपमाव्यावृत्तिः । वाच्यमित्यनेन
व्यङ्ग्योपमाव्यावृत्तिः' इति । तत्रोत्प्रेक्षाव्यावृत्तये स्वतःसिद्धेनेत्युक्तम-
युक्तम् । उत्प्रेक्षायामिवकारस्य विषयविषयिणोस्तादात्म्यादिसम्भावना-
वाचकत्वेन तत्र साम्यस्यावाच्यतया तत एव तद्यावृत्तेः ।
उक्तं हि चक्रवर्तिना-
'यदायमुपमानांशो लोकतः सिद्धिमृच्छति ।
तदोपमैव येनेवशब्दः साधर्म्यसूचकः ॥
यदा पुनरयं लोकादसिद्धः कविकल्पितः ।
तदोत्प्रेक्षैव येनेवशब्दः सम्भावनापरः ॥' इति । '
___ दृष्टं च लोके सम्भावनापरत्वमिवशब्दस्य । 'दूरे तिष्ठन्देवदत्त इव
भाति' इति । कथं च स्वतःसिद्धेनेत्यनेनोत्प्रेक्षाव्यावृत्तिः ?
'न नित्यमस्मिन्परिपूर्णतेति त्यक्त्वा नभः क्षोणितलावतीर्णः ।
आनन्दयन्निन्दुरिव स्वधाम्ना विभाति लोके नवकाकतीन्द्रः ॥'
इति तदीयोत्प्रेक्षोदाहरण एवोपमानस्य स्वतःसिद्धत्वात् । इन्दुः क्षोणि-
तलावंतीर्णत्वाकारेण कविकल्पित इति चेत्तर्हि, .
'चन्द्रबिम्बादिव विषं चन्दनादिव चानलः ।
परुषा वागितो वनादित्यसंभावितोपमा ॥
इत्युक्तायामसंभावितोपमायामव्याप्तिः। विषानलयोः स्वतःसिद्धत्वेऽपि
चन्द्रचन्दनप्रभवत्वेन कविकल्पितत्वात् ।
'उभौ यदि व्योम्नि पृथक्प्रवाहावाकाशगङ्गापयसः पतेताम् ।
तेनोपमीयेत तमालनीलमामुक्तमुक्तालतमस्य वक्षः ॥'
इति कविकल्पितोपमानायामुपमायां सर्वथैवाव्याप्तिः । भिन्नेनेत्यनन्वय-
व्यावृत्त्यर्थमुपात्तमप्ययुक्तम् ।
१. 'वतीर्णत्वेन' क; 'वतीर्णत्वात्' ख. २. 'इत्युक्तरूपायो' ख-ग.

Page 12****************************************************************************************
काव्यमाला।
'अनन्तरत्नप्रभवस्य यस्य हिमं न सौभाग्यविलोपि जातम् ।
एको हि दोषो गुणसंनिपाते निमज्जतीन्दोः किरणेष्विवाङ्कः ॥"
इत्यस्यामुपपादकोपमायामव्याप्तेः । तत्रोपमेयदोषगुणसामान्यान्तर्गता-
नापमानानां दोषगुणविशेषाणां कलङ्ककिरणानां तद्भिन्नत्वाभावात् ।
अथोपमेयतावच्छेदकभिन्नोपमानतावच्छेदकावच्छिन्नत्वमुपमानस्य तद्भि-
नत्वमेतदपि न युक्तम् ।
_ 'अनवरतकनकवितरणधृतजललवकरतरङ्गितार्थिततेः ।
___ भणितिरिव मतिर्मतिरिव चेष्टा चेष्टेव कीर्तिरतिविमला ॥"
इति रशनोपमायामव्याप्तेः, मतित्वाद्युपमानतावच्छेदकानामुपमेयतावच्छे.
दकभिन्नत्वाभावात् । उपमेयोपमायामुपमानतावच्छेदकयोईयोरपि तद्भि-
न्नत्वाभावेनोक्तविशेषणेनैव तव्यावृत्तिसिद्ध्या एकदेत्यस्य वैयर्थ्यांपत्तेश्च ।
'रजोभिः स्यन्दनोद्भूतैर्गजैश्च घनसंनिभैः ।
भुवस्तलमिव व्योम कुर्वन्व्योमेव भूतलम् ॥'
इत्युपमेयोपमाप्रकरणोदाहरिष्यमाणपरस्परोपमायामव्याप्तेश्च । अथ खोप-
मेयतावच्छेदकभिन्नधर्मावच्छिन्नत्वमुपमानस्य तद्भिन्नत्वमिति विवक्षित-
मिदमपि न सम्यक् ।
'उपाददे तस्य सहस्ररश्मिस्त्वष्ट्रा नवं निर्मितमातपत्रम् ।
सं तढुकूलादविदूरमौलिर्बभौ पैंतद्गङ्ग इवोत्तमाङ्गे ॥'
'द्वारं द्वारमटन्भिक्षुः शिक्षत्येवं न याचते ।
अदत्त्वा मादृशो मा भूर्दत्त्वा त्वं त्वादृशो, भव ॥'
१. 'गुणदोष' क. २. 'उपात्तानां' क. ३. 'भिन्ने उप' ख. ४. 'वच्छेदकधर्मा-
वच्छिन्नत्वं'क. ५. 'इत्यनेन' ख-ग. ६. 'अतढुकूलादवि' ख-ग. ७. 'वहन्गाङ्ग-
मिव प्रवाहम्' क; 'पतद्गाङ्ग' ख-ग. ८. 'दारमित्यादिपूर्वार्ध क-घ-पुस्तकयो स्ति.

Page 13****************************************************************************************
चित्रमीमांसा।
इत्याधभिन्नधर्मिकोपमास्वव्याप्तेश्च । तत्र परमेश्वरत्वादेः खोपमेयतावच्छे-
दकस्यैवोपमानतावच्छेदकत्वात् । श्लेषव्यावृत्त्यर्थं धर्मत इति विशेषण-
मप्ययुक्तम् । तत्र न शब्दसाम्यमात्रमिवेनोच्यते, किंतु गुणसाम्यमपीति
तेदव्यावृत्तेः।
ननु पुरे सकलकलत्वं कलकलशब्दसाहित्यं सुधांशुबिम्बे कलासा-
कल्यमिति, नैकोऽनुगतो गुणो लभ्यते, मैवम् ; श्लेषभित्तिकाभेदाध्य-
वसायमूलया भेदेऽभेद इत्येवंरूपयाऽतिशयोक्त्या धर्मसाधारण्यलाभात् ।
नयुपमानोपमेययोरेनुगत्या धर्मस्य मुख्यसाधारण्य एवोपमालङ्कारः ।
'पाण्ड्योऽयमंसार्पितलम्बहारः क्लुप्ताङ्गरागो नवचन्दनेन ।
आभाति बालातपरक्तसानुः सनिर्झरोद्गार इवाद्रिराजः॥'
इत्यादौ हरिचन्दनबालातपहारनिर्झरादीनां बिम्बप्रतिबिम्बभावेन निर्दि-
ष्टानामपि साधारणधर्मत्वाङ्गीकारात् ॥
- ननु सकलकलमित्यादावपि गुणसाम्यं चेदुपमैव स्यादिति चेत् ,
शब्दसाम्यमानं चेदपि किमित्युपमा न स्यात् । नहि शब्दान्यगुणादि-
साम्यमेवोपमाप्रयोजकं न शब्दसाम्यमिति कुलधर्मः।
'यथा प्रह्लादनाचन्द्रः प्रतापात्तपनो यथा ।
तथैव सोऽभूदन्वर्थो राजा प्रकृतिरञ्जनात् ॥'
इत्यत्रानुगतार्थनामरूपशब्दसाम्येऽप्युपमादर्शनात् । किन्तु श्लेषस्यालङ्का-
रान्तरविविक्तविषयाभावेन निरवकाशतया बलवत्त्वेनालङ्कारान्तरबा-
धकत्वादुपमाप्रतिभानेऽपि तत्प्रतिभोत्पत्तिहेतुः श्लेष एव नोपमेति मङ्ख-
१. 'न तझ्यावृत्तिः' क-घ, २. "श्लेषनिमित्तक' क-घ, ३. 'ऽभेदे भेदः' ख.
४. 'पमेयानुगत्या' क. ५. 'अनुगतधर्मस्य' घ. ६. 'ननु' ख-ग-पुस्तकयो स्ति.
७. 'चेत्तदपि' घ. ८. 'इत्यर्थानुगतार्थ' ख-ग, ९. 'मङ्घकादिः' क-ख-ग.

Page 14****************************************************************************************
काव्यमाला।
कादिभिरभ्युपेयते । ततश्च यथा शब्दसाम्यमाश्रित्योपमाप्रतिभाने तद्वा-
धकत्वं श्लेषस्य तथा श्लेषभित्तिकाभेदाध्यवसायलब्धाभेदगुणसाम्यमात्र-
माश्रित्योपमाप्रतिभानेऽपि तद्वक्तुं शक्यमिति तदनुरोधेन न तत्र गुण-
साम्यपरित्यागः ।
यत्तु रुद्रटेन-सकलकलमित्यादावुपमा समर्थयमानेन,
'स्फुटमर्थालङ्कारावेतावुपमासमुच्चयौ किंतु ।
आश्रित्य शब्दमात्रं सामान्यमिहापि सम्भवतः ॥
इति शब्दसाम्यमात्रमिहोक्तम् , तदन्ततः शब्दसाम्यमात्रमाश्रित्याप्यु-
पमा समर्थयितुं शक्येति भावेन, न त्वभेदाध्यवसायेनापि गुणसाम्यं न
सम्भवतीति भावेन श्लिष्टविशेषणेष्वप्यभेदाध्यवसायेनैक्यस्यालङ्कारान्त-
रेषु सर्वैरपि समाश्रयणात् । तस्माद्धर्मत इत्यनेन न श्लेषो व्यावर्तयितुं
शक्यते । वस्तुतस्तु सकलकलमित्यादावुपमैवेति व्यर्थ धर्मत इति विशे-
षणम् । अलङ्कारान्तरविविक्तस्तु श्लेषैस्य विषयस्तत्प्रकरणे दर्शयिष्यते ।
किञ्च, विविक्तविषयाभावेनालङ्कारान्तरबाधकत्वमिति वाचोयुक्तिरप्य-
युक्ता । विषयसद्भावमात्रेण निरवकाशत्वहानेर्विविक्तविषयानपेक्षणात् ।
नह्ययमलङ्कारगोचरो लोकन्यायो यद्विविक्तविषयो वक्तव्य इति । अर-
न्ध्ररत्नानां सुवर्णविविक्तविषयाभावेऽपि सुवर्णाश्रितानामेव चारुताहेतु-
त्वेनालङ्कारान्तरत्वव्यवस्थितेः । अन्यथा निरवकाशैररन्ध्रप्रत्युप्तरलैः साव-
काशस्य तदाश्रयसुवर्णस्यालङ्कारता बाध्येत । नाप्ययं वाक्यवित्संमतः
शास्त्रीयन्यायः पदे जुहोतीत्यादीनामिवोत्तरार्धे जुहोतीत्यादीनामाहव-
नीयशास्त्रादिविविक्तविषयाभावेऽपि सविषयत्वमात्रेण प्रतिष्ठितत्वात् ।
नाप्यसाधारण्येनैतच्छास्त्रन्यायः।सहोक्त्यादीनामतिशयोक्त्यादिविविक्त-
१. 'निमित्तक' क-घ, २. 'न तदनुरोधेन तत्र' क-घ. ३. 'शक्यत इति' क.
४. शेषविषयः' ख-ग. .

Page 15****************************************************************************************
चित्रमीमांसा ।
विषयाभावेऽपि तदबाधेनालङ्कारान्तरत्वव्यवहारादविरोध इहाप्यवि-
शिष्टः । तस्मादत्रोपमाप्रतिभोत्पत्तिहेतुः श्लेषालङ्कार इत्ययुक्तम् । प्रत्यु-
तोपमैवात्र श्लेषप्रतिभोत्पत्तिहेतुः । नहि पुरवर्णनप्रकरणे सकलकलमिति
तद्विशेषणपदस्य सुधांशुबिम्बमिवेत्युपमाया अनिबन्धने कलासाकल्यल-
क्षणार्थान्तरप्रतिभा सम्भवति । प्रतीपव्यावृत्त्यर्थमन्येन वर्ण्यस्य साम्यमि-
त्युक्तं तत्रान्येनेत्ययुक्तम् । अनेनेत्यस्य भिन्नविशेषणेन पौनरुक्त्यात् ।
किंच, वात्प्रकृतादन्येनाप्रकृतेनेति यद्यर्थस्तदा-
'इतराण्यपि रक्षांसि पेतुर्वानरकोटिषु ।
__ रजांसि समरोत्थानि तच्छोणितनदीष्विव ॥'
इति समुचितोपमायामव्याप्तिः । तत्र समराङ्गत्वेन रजसां शोणितेषु
पतनस्यापि वर्ण्यत्वात् । यदि तु स्वयं वयेनावयेन वा कुतश्चिद्वा-
दन्येनेत्यर्थः । तदाप्युत्कृष्टगुणत्वादुपमानभावमप्यसहमानस्योपमानत्वक-
ल्पनरूपे प्रतीपेऽतिव्याप्तिः । यथा-
'अहमेव गुरुः सुदारुणानामिति हालाहल तात मा स्म दृप्यः ।
ननु संति भवादृशानि भूयो भुवनेऽस्मिन्वचनानि दुर्जनानाम् ॥
' अत्र हि वर्ष्यानां दुर्जनवचसां हालाहलेनातिप्रकृष्टदोषत्वादुपमान-
भावमप्यसहमानेन साम्यनिबन्धनं प्रतीपम् । अत्र वर्ण्यस्येत्यप्ययुक्तम् ।
'त्वत्कीर्तेः पुरतो भाति ज्योत्स्ना ध्वान्तमलीमसा' इत्यप्रस्तुतप्रशंसास-
कीर्णोपमायामव्याप्तेः। तत्र कीर्तेरेव वर्ण्यत्वेन ज्योत्स्नाया अवर्ण्यत्वात् ।
अपि च, 'अन्येन वर्ण्यस्य साम्यं वाच्यम्' इति कोऽर्थः । किमन्यप्रति-
योगिकत्वेन वर्ण्यगतं साम्यं वाच्यमिति, किं वा यथाकथञ्चिद्वावर्यो-
भयनिरूपितं साम्यं वाच्यम् , अथवा वर्ष्यानुपयोगिकत्वेन साम्यं वाच्य-
१. 'प्रतिभाहेतुः' ख-ग. २. 'उक्तमयुक्तम्' क-घ, ३. 'मा स्म तात' क-घ.
.

Page 16****************************************************************************************
काव्यमाला ।
मिति । आये, 'सरसिजमिदमाननं च तस्याः सममिति चेतसि संमद
विधत्ते' इत्युभयविश्रान्तसादृश्योपमायामन्याप्तिः। द्वितीये, प्रसिद्धपती-
पेऽप्यतिव्याप्तिस्तदवस्था । एवं तृतीये वर्ण्यस्य साम्यमित्येतावता विव-
क्षितार्थलाभादन्येनेत्यस्य वैयर्थ्यम् । उपमेयोपमाव्यावृत्त्यर्थमेकदेति
विशेषणमप्ययुक्तम् । तेन 'खमिव जलं जलमिव खं' इत्यादौ पर्यायेण
प्रवृत्तायामुपमेयोपमायामतिव्याप्तिनिरासेऽपि,
'तद्वल्गुना युगपदुन्मिषितेन ताव-
त्सद्यः परस्परतुलामधिरोहतां द्वे ।
प्रस्पन्दमानपरुषेतरतारमन्त-
श्चक्षुस्तव प्रचलितभ्रमरं च पद्मम् ॥'
इति युगपत्प्रवृत्तायां तस्यामतिव्याप्त्यनिरासात् ।
अपि चैवम् ,
'ज्योत्स्नेव नयनानन्दः सुरेव मदकारणम् ।
प्रभुतेव समाकृष्टसर्वलोका नितम्बिनी ॥'
इति भिन्नसाधारणधर्मायां मालोपमायामव्याप्तिः । तत्रानेकदा साम्यप्र-
तिपादनात् । न च बहूपमामेलनमेव मालोपमा नैका, तासु च प्रत्येक
लक्षणमस्त्येवेति वाच्यम् । तथा सत्युपमेयोपमाप्युपमाप्रतीपमेलनमेवेति
तघ्यावृत्त्यर्थं विशेषणान्तरकरणायोगात् । संसृष्टिसंकरात्पृथग्रन्थकृतां
लेखनमुभयत्रापि तुल्यम् । एवमुपमेयोपमाप्रकरणे उदाहरिष्यमाणायां
'रजोभिः स्यन्दनोद्भूतैः' इति परस्परोपमायामव्याप्तिः । व्यङ्गयोपमाव्या-
वृत्त्यर्थ वाच्यमित्युक्तमप्ययुक्तम् ।
न पद्मं मुखमेवेदं न भृङ्गौ चक्षुषी इमे ।
इति विस्पष्टसादृश्यात्तत्त्वाख्यानोपमैव सा ।'
इत्युक्तरूपायां तत्वाख्यानोपमायां साम्यस्यावाच्यत्वेनाव्याप्त्यापत्तेः ॥

Page 17****************************************************************************************
चित्रमीमांसा।
१५
'त्वदाननमधीराक्षमाविर्दशनदीधिति ।
भ्रमद्भङ्गमिवालक्ष्यकेसरं भाति पङ्कजम् ॥'
इत्यादौ विशिष्टोपमाद्याक्षिप्तविशेषणाद्युपमायामव्याप्त्यापत्तेश्च । 'शस्त्री
श्यामा' इत्यादिवाचकलुप्तोपमायां 'चन्द्रसुहृन्मुखम्' इत्यादिसाम्यलक्षक-
पदवदुपमायां चाव्यात्यापत्तेश्च ।
किंच, वाच्यमित्यत्र विधेयतया वाच्यतोच्यते अनुवाद्यतया वा ?
आये,
‘स कर्षन्महतीं सेनां पूर्वसागरगामिनीम् ।
बभौ हरजटाभ्रष्टां गङ्गामिव भगीरथः ॥'
इत्यादावेवेदं लक्षणं स्यात् ।
'स ययौ प्रथमं प्राची तुल्यः प्राचीनबर्हिषा ।
अहिताननिलोद्भूतैस्तर्जयन्निव केतुभिः ॥'
इत्यादौ न स्यात् । द्वितीये, यत्र व्यतिरेकालंकारे साम्यस्य निषेधायानु-
वाद्यता 'मुखेन निष्कलङ्केन न समस्तव चन्द्रमाः' इत्यादौ, तत्रापीदं
लक्षणं स्यात् । नच निषेधाप्रतियोगित्वेन वाच्यमिति विशेषणीयम् ।
'असिमात्रसहायोऽपि प्रभूतारिपराभवे ।
नैवान्यतुच्छजनवत्सगर्वोऽयं महाद्युतिः ॥'
इति व्यतिरेके तथाप्यतिव्याप्तेः । न च निषेधप्रतियोगिकोट्यननुप्रवि-
ष्टतया वाच्यमिति विशेषणीयम् । ।
'वृथा चरसि किं भृङ्ग तत्र तत्र वनान्तरे । .
मालत्याः सदृशीं वापि भ्रमन्नपि न लप्स्यसे ।'
इत्युपमानलुप्तायामव्याप्तेः । तत्र सदृशलाभनिषेधे साम्यस्यापि प्रतियो-
गिकोटिनिविष्टत्वात् । तस्माद्विद्यानाथोक्तलक्षणमप्ययुक्तम् ।
१. 'महाधृतिः' क. २. 'अपि व्याप्तेः' ग.

Page 18****************************************************************************************
काव्यमाला ।
__ यत्तु सरस्वतीकण्ठाभरणोक्तं लक्षणम्-
प्रसिद्धेरनुरोधेन यः परस्परमर्थयोः ।
भूयोऽवयवसामान्ययोगः सेहोपमा मता ॥'
इति । तदपि गुणक्रियादीनां परस्परसादृश्यवर्णनात्मिकायाम्-
'ससञ्जुरश्वक्षुण्णानामेलानामुत्पतिष्णवः।
तुल्यगन्धिषु मत्तेभकटेषु फलरेणवः ॥'
इत्याधुपमायामव्याप्तम् ।
'उद्गर्भहूणतरुणीरमणोपमर्द-
__ भनोन्नतस्तननिवेशनिभं हिमांशोः ।
बिम्ब कठोरबिसकाण्डकडारमेत-
द्विष्णोः पदं प्रथममग्रकरैर्व्यनक्ति ।'
'सद्योमुण्डितमत्तहूणचिबुकप्रस्पर्धि नारङ्गकम्' इत्यादौ प्रसिद्धिर-
हितोपमानायां कल्पितोपमायां चाव्याप्तम् ।
यत्त्वलङ्कारसर्वस्वकृतोक्तम्-"उपमानोपमेययोः साधर्म्य भेदाभेदतु-
ल्यत्वे वोपमा । साधर्म्य त्रयः प्रकाराः । भेदप्राधान्यं, दीपकतुल्ययो-
गितादृष्टान्तप्रतिवस्तूपमासहोक्तिव्यतिरेकादिषु । अभेदप्राधान्यं, रूपक-
परिणामभ्रान्तिमदुल्लेखादिषु । द्वयोस्तुल्यत्वं, यथास्यामुपमायाम् । अत्र
ह्युपमानोपमेयासाधारणरूपाभ्यां भेदः साधारणधर्मेणाभेदश्चेति द्वयोरपि
तुल्यतैव” इति तदप्युपमानोपमेयातिव्याप्त्यादिदुष्टमिति स्पष्टमेव ।
तस्मादुर्वचमस्या लक्षणमिति । अत्रोच्यते---
'व्यापार उपमानाख्यो भवेद्यदि विवक्षितः ।
क्रियानिष्पत्तिपर्यन्तमुपमालंकृतिस्तु सा ॥'
उपमानव्यापार उपमितिक्रियानिष्पादको व्यापारः सादृश्यवर्णना।

Page 19****************************************************************************************
चित्रमीमांसा ।
सोऽयमुपमितिक्रियानिष्पत्तिपर्यन्तं विवक्षिता चेदुपमालङ्कार इत्यर्थः ।
तथा च व्यतिरेके नातिव्याप्तिः । तत्र सादृश्यवर्णनासत्त्वेऽपि 'मुखेन
निष्कलङ्केन' इत्यादौ साक्षात्तस्यैव निषेधेन, 'नैवान्यतुच्छजनवत्'
इत्यादौ तत्प्रयोजकधर्मनिषेधेन चोपमितिक्रियाया अनिष्पत्तेः । नाप्य,
नन्वयेऽतिव्याप्तिः । तत्रापि खेन स्वस्य सादृश्यस्य सदृशान्तरव्यवच्छेदे
रुद्ररोदनवपोत्खननाद्यर्थवादेऽसदर्थस्य निन्दास्तुत्योरिव द्वारमात्रतया
वर्ण्यमानत्वेनोपमितिक्रियाया अनिष्पत्तेः । अन्यथा स्वस्य खेनोपमिति-
क्रियानिष्पत्तौ सदृशान्तरव्यवच्छेदेऽपि सर्वथानुपमत्वद्योतनं फलं न
स्यात् । आहुश्च तस्य तदेव फलं भामहादयः-
'यत्र तेनैव तस्य स्यादुपमानोपमेयता ।
__असादृश्यविवक्षातो वदन्ति तमनन्वयम् ॥' इति ।
अत एव वर्ण्यमानमपि स्वस्य खस्मिन्साधर्म्य नान्वेतीत्यनन्वयपद-
व्युत्पत्तिमलङ्कारसर्वस्वकारादयो वदन्ति । ततश्च यथाम्भसि कतकरजः-
संयोजनेन रजोन्तरव्यवच्छेदे सति कतकरजसोऽपि विलयनात्सर्वथाना-
विलमम्भः सिध्यति तथा 'रामरावणयोर्युद्धं रामरावणयोरिव' इत्यादौ
खेन सादृश्यवर्णनया सदृशान्तरव्यवच्छेदे सति वस्तुतः स्वेनाप्युपमाया
असंभवादनुपमं रामरावणयोर्युद्धमित्यत्रैव कविसंरम्भ इत्युपमितिक्रि-
याया अनिष्पत्ते नन्वयेऽतिव्याप्तिशङ्कावकाशः । एवं प्रतीपेऽपि यत्रो-
पमित्यनिष्पत्तिः,
'आकर्णय सरोजाक्षि वचनीयमिदं भुवि ।
__ शशाङ्कस्तव वक्रेण पामरैरुपमीयते ॥"
इत्यादौ नै तत्रातिव्याप्तिशङ्कां । उपमितिक्रियानिष्पत्तिविरहात् ।
१. 'नातिव्याप्ति' ख-ग.
२चि० मी०

Page 20****************************************************************************************
'१८
काव्यमाला।
'गर्वमसंवाह्यमिमं लोचनयुगलेन किं वहसि भद्रे ।
सन्तीदृशानि. दिशि दिशि सरःसु ननु नीलनलिनानि ॥
इत्यादि प्रतीपमुपमेयोपमा चेत्युभयमपि सङ्ग्राह्यमेवेति न तद्व्यापन
लक्षणस्य दोषः । तथा ह्युदाहृतं प्रतीपं तावदुपमाविशेष एव । साह-
श्यवर्णनस्य प्रकृतविषयत्व इवाप्रकृतविषयत्वेऽपि स्मृतिरूपकसन्देह-
प्रान्त्यनेकधाग्रहणापह्नवसम्भावनासम्भवद्वस्तुसंबन्धनिबन्धननिर्दिष्टसमर्थ-
नादीनामिवालङ्कारान्तरत्वायोगात् । अन्यथा तेषामपि प्रकृतविषयत्व
एव स्मरणरूपकसन्देहभ्रान्तिमदुल्लेखापहृत्युत्प्रेक्षानिदर्शनार्थान्तरन्यासा-
द्यलङ्कारत्वम् । अप्रकृतविषयत्वेऽपि चानलकारत्वमिति कल्पनाप्रसंगात् ।
स्मृत्यादयश्च प्रकृतविषया इवाप्रकृतविषया अप्यलङ्कारभूतास्तत्र तत्रो-
दाहरिष्यन्ते । न चोपमायामयं नियमो यदप्रकृतेन प्रकृतसादृश्यवर्ण-
नात्मनैव तया भाव्यमिति । समुच्चयोपमायुदाहरणेषु प्रकृतयोरेवाप्रकृत-
योरेव वा सादृश्यवर्णनस्याप्युपमात्वाङ्गीकारात् । तद्वत्प्रकृतेनाप्रकृतस्य
सादृश्यवर्णनमप्युपमैवेति युक्तम् । एवं चोपमेयोपमापि प्रकृताप्रकृतवि-
षयोपमाद्वयरूपतया नालङ्कारान्तरतां भजते । अन्यथा तत्प्रकरणोदाह-
रिष्यमाणपरस्परोपमाया अप्यलङ्कारान्तरत्वप्रसंगात् । परस्परभ्रमनिब-
न्धनादिष्वप्यलङ्कारान्तरतापत्तेश्च । न चानन्वयप्रतीपोपमेयोपमासु साह-
श्यवर्णनस्य पृथङ्गिरूपणस्य चाविशिष्टत्वेनानन्वयस्यानुपमात्वमितरयोरु-
पमात्वं च वक्तुमयुक्तमिति वाच्यम् । यत्रोपमितिक्रियानिष्पत्तिस्तत्रोप-
माशब्दप्रवृत्तिनिमित्तसद्भावेन, यत्र तदनिष्पत्तिस्तत्र तदभावेन च वैष-
म्यस्य स्फुटत्वात् । इममेव विशेषमभिप्रेत्य काव्यप्रकाशिकादिलक्षणे-
प्वनन्वयव्युदासार्थमेव यत्नः कृतो नोपमेयोपमादिव्युदासार्थम् । उपमे-
१. प्रकृताप्रकृतविषयत्वे' क.

Page 21****************************************************************************************
चित्रमीमांसा।
योपमादेरुपमान्तर्गतत्वेऽपि व्यङ्ग्यादिकृतवैचित्र्यविशेषेण पृथग्गणनं.न
विरुध्यते, रूपकपरिणामवत् । 'उभौ यदि व्योम्नि पृथक्प्रवाही
इत्यादौ लक्षणाभावो न दोषः । यदि तथाभूतौ प्रवाही स्यातां तद्दप-
मीयेत । न च तौ संभवतः । तस्मान्न केनाप्युपमीयत इत्युपमापरप-
यायोऽयमित्यनिष्पत्तावप्युपमात्वखीकारे तत्रोपमाशब्दस्य पारिभाषिक-
त्वापत्तेः । किंतु तत्रातिशयोक्तिविशेषोऽलंकारः । अत एव काव्यप्र-
काशिकायां प्रस्तुतस्य यदन्यत्वं यद्यर्थोक्तौ च कल्पनम्' इत्यतिशयो-
क्तिषु परिगणय्य यद्यर्थोक्तौ कल्पनस्य,
'राकायामकलकं चेदमृतांशोमवेद्वपुः ।
तस्या मुखं तदा साम्यपराभवमवाप्नुयात् ॥'
इत्युदाहृतम् ।
'पुष्पं प्रवालोपहितं यदि स्यान्मुक्ताफलं वा स्फुटविद्रुमस्थम् ।
ततोऽनुकुर्याद्विशदस्य तस्य ताम्रौष्ठपर्यस्तरुचः स्मितस्य ॥ .
इति तु कविकल्पितोपमानाया उत्पाद्योपमेति व्यवहृताया उदाहरणम् ।
तत्र यद्युत्पाद्यस्योपमानस्य संभाविततया तेनोपमितिनिष्पत्तेर्लक्षणमस्त्ये-
वेति नान्याप्तिः । न चैवं 'चन्द्रबिम्बादिव विष' इत्यसंभावितोप-
मायामव्याप्तिः, तत्रासंभावितेनैवोपमानेनोपमितिक्रियानिष्पत्तेः कविना
विवक्षितत्वेन विवक्षानुसार्युपमितिक्रियानिष्पत्तिसद्भावात् । नहि 'वस्तु-
सदर्थानिबन्धनोपमितिक्रियानिष्पत्तिरुपमा' इति लक्षणमुच्यते किंतु
कविविवक्षानिबन्धना । अत एव श्लोके विवक्षित इति विशेषणम:
थेवत् । अन्यथा 'चन्द्र इव मुखम्' इत्यादावपि लक्षणं न स्यात् ।
चन्द्रगतकान्त्यतिशयस्य वस्तुतो मुखेऽभावेन विवक्षानुसरणं विना ग-
१. 'इत्यत्र' ग-घ. २. 'संभवात' क.

Page 22****************************************************************************************
काव्यमाला।
त्यभावात् । 'चन्द्रधवला कीर्तिः' इत्यादौ च सर्वथैव लक्षणं न स्यात् ।
कीर्ती धावल्यस्य लेशतोऽप्यभावात् । न चैवमनन्वयेऽपि कविविवक्षया
स्वस्य खेनोपमितिक्रियानिष्पत्तिः संभवतीति वाच्यम् । सर्वथैवानुपमत्व-
द्योतने कविसंरम्भे सति तथा विवक्षानुदयात् । 'वृथा चरसि किं भृङ्ग'
इत्यादौ सादृश्याधिकरणस्यानुपलम्भोक्त्योपलभ्यमानेषु सादृश्यनिषेधपर्य-
वसानेऽप्यनुपलभ्यमानगतसादृश्याभ्यनुज्ञानात्तत्रोपमितिक्रियानिष्पत्तिर-
स्तीति नाव्याप्तिः। अत एव तस्य विशिष्यानुपादानादुपमानलप्तता । एवम् ,
'निरूप्यमाणं कविना सादृश्यं स्वात्मनो न चेत् ।
प्रतिषेधमुपादाय पर्यवस्यति सोपमा ।'
इत्यपि लक्षणमनुसंधेयम् ।
उपमितिक्रियानिष्पत्तिमत्सादृश्यवर्णनमुपमा ।
स्वनिषेधापर्यवसायि सादृश्यवर्णनमुपमा ।
इति द्विविधमप्येतदुपमासामान्यलक्षणम् । अलंकारभूतोपमालक्षणं त्वे-
तदेवादुष्टाव्यङ्गयत्वविशेषितम् । विशिष्टोपमादिस्थले विशेषणाद्युपमानां
वाच्यभूतविशिष्टोपमादिसिद्ध्यङ्गत्वात् । वाच्यसिद्ध्यङ्गरूपगुणीभूतव्य-
जयतयैव तासां नालंकारतेति न तदव्यापनं दोषः । 'न पद्मं मुखमेवेदं
इत्यादौ नोपमालंकारः । किं तु प्रतिषेधाक्षिप्तप्रसक्तितया भ्रान्तिमान् ,
तदुपपोदकतयोपमा चेत्युभयं व्यङ्ग्यम् । तथापि भ्रान्तिमदादिकमपि
साधर्म्यमूलत्वमात्रेणोपमामध्ये परिगणयता दण्डिना तत्त्वाख्यानोपमेत्येता-
शव्यवहारः कृतः परमिति न तत्राप्यव्याप्तिर्दोष इति दिक् ।
सा चेयमुपमा द्विविधा-पूर्णा लुप्ता च ।
उपमानोपमेयसाधारणधर्मोपमावाचकानां चतुर्णामुपादाने पूर्णा ।
१. सिध्यर्थत्वात्' क.
-

Page 23****************************************************************************************
चित्रमीमांसा।
२१
तेषामेकस्य द्वयोस्त्रयाणां वा लोपे सति लुप्ता ।
पूर्णायां कचित्साधारणधर्मस्यानुगामितया निर्देशः । कचिद्वस्तुप्रति-
वस्तुभावेन । क्वचिद्विम्बप्रतिबिम्बभावेन । क्वचिच्छ्लेषेण । क्वचिदु-
पचारेण । कचित्समासान्तराश्रयेण । क्वचिदेषां यथासंभवं मिश्रणेन ।
लुप्तायां तु नैवं भेदाः। तस्यां साधारणधर्मस्यानुगामित्वनियमात् । किंतु
प्रकारान्तरेण भेदा वक्ष्यन्ते । तत्र पूर्णायां धर्मस्यानुगामिता यथा-
___'वागर्थाविव संपृक्तौ वागर्थप्रतिपत्तये ।
जगतः पितरौ वन्दे पार्वतीपरमेश्वरौ । '
औत्पत्तिकस्तु शब्दस्यार्थेन संबन्ध इति वागर्थयोर्नित्यसंबन्धित्वं प्रसिद्धम् ।
उमामहेश्वरयोरप्यनयोर्न पृथग्भावः चन्द्रचन्द्रिकयोरिवेति तत्प्रसि-
द्धम् । तथा च नित्यसंबन्धित्वरूपोऽत्र साधारणधर्मोऽनुगामितया
निर्दिष्टः । यद्यप्युमामहेश्वरयोर्वागर्थवन्नित्यसंबन्धित्ववर्णनेन तैयोर्निरति-
शयपरस्परप्रेमशालित्वं महामहिमत्वमित्यादि व्यज्यते तथापि न ध्वनि-
गुणीभूतव्यङ्ग्यव्यवहारः । न खलु व्यङ्ग्यसंस्पर्शप्रतिभासादेवात्र चारुता-
प्रतीतिः, किं तु वाच्यवैचित्र्यप्रतिभासादपीति प्रायस्तत्र संभवद्रसादिरूपं
व्यङ्ग्यमलंकारान्तरं चागणयित्वैव तत्तदलंकारा उदाहियन्ते ।
एकस्यैव धर्मस्य संबन्धिभेदेन द्विरुपादानं वस्तुप्रतिवस्तुभावः । स
तु शुद्धो न संभवति । किं तु विशेषणतया विशेष्यतया वा सर्वत्र
बिम्बप्रतिबिम्बभावकरम्बितः । वस्तुतो भिन्नयोधर्मयोः परस्परसादृश्या-
दभिन्नतयाध्यवसितयोxिरुपादानं बिम्बप्रतिबिम्बभावः । तत्र वस्तुप्रति-
वस्तुभावस्य विशेषणता यथा-
'यान्त्या मुहुर्वलितकंधरमाननं त-
दावृत्तवृन्तशतपत्रनिभं वहन्त्या ।
१. 'श्रयणेन' क. २. 'तयोरतिशय ख-घ,

Page 24****************************************************************************************
२२
काव्यमाला।
दिग्धोऽमृतेन च विषेण च पक्ष्मलाक्ष्या
गाढं निखात इव मे हृदये कटाक्षः ॥'
अत्र बिम्बप्रतिबिम्बभावेन निर्दिष्टयोः कंधरावृन्तयोर्वलितावृत्तश-
ब्दाभ्यामेक एव धर्मो विशेषणतया निर्दिष्टः । विशेष्यता यथा-
'सा तेन जगृहे साध्वी हठात्साध्वसकम्पिता।
वानरेणातिलोलेन वाताधूतेव वल्लरी ॥'
अत्र साध्वसवातयोविम्बप्रतिबिम्बभावापन्नयोः कम्पिताधूतशब्दाभ्या-
मेक एव धर्मो विशेष्यतया निर्दिष्टः । शुद्धबिम्बप्रतिबिम्बभावो यथा-
'पाण्ड्योऽयमंसार्पितलम्बहारः' इत्यादि । अत्र हरिचन्दनबालातपौ
हारनिर्झरौ च बिम्बप्रतिबिम्बभावेन निर्दिष्टौ । श्लेषो यथा-
. 'नरसिंह महीपाल समस्तोऽपि रिपुस्तव ।
पारावारसमानत्वं दधाति स्वपदच्युतः ॥'
उपचारो यथा-
• 'उद्भवन्तमुदितार्चिषं ततो भानुमन्तमिव हेमभूभृतः ।
पङ्करिव कुमारमीक्षणैर्विस्मयेन विकचैः पपुर्जनाः ॥
अत्र विकासः पुष्पधर्म उपमेयेषु वीक्षणेखूपचरितः। समासभेदा-
श्रयणं यथा-
'तया विवृद्धाननचन्द्रकान्त्या प्रफुल्लचक्षुःकुमुदः कुमार्या ।
प्रसन्नचेतःसलिलः शिवोऽभूत्संसृज्यमानः शरदेव लोकः ॥'
अत्र विवृद्धाननचन्द्रकान्त्येति विशेषणं देव्यां शरदि च समासभे-
देन प्रवर्तते । मिश्रणेष्वनुगामित्वबिम्बप्रतिबिम्बभावयोर्मिश्रणं यथा-
'भीमकान्तैर्नृपगुणैः स बभूवोपजीविनाम् । )
अधृष्यश्चाभिगम्यश्च यादोरलैरिवार्णवः ॥
१. 'प्रसन्न' क-घ.

Page 25****************************************************************************************
चित्रमीमांसा ।
अनाधृष्यत्वमभिगम्यत्वं च नृपगुणानां यादोरत्नानां च बिम्बप्रतिबि-
म्बभावमपेक्ष्य लब्धात्मकं साधारणो धर्मः । अनुगामित्वश्लेषयोर्मिश्रणं
यथा-
'गते तव भ्रातरि वत्स पञ्चतां चिराय नश्चान्द्रमसं कुलं महत् ।
अदृष्टसंतानतया न शोभते वनं हरेः प्राड्मथनादिवोदधेः ॥।
अत्र संतानशब्दश्लेषमपेक्ष्य लब्धात्मकं शोभारहितत्वं साधारणो
धर्मः । अनुगामित्वोपचारयोर्मिश्रणं यथा---
'तडिदुज्ज्वलहेतिमुत्तरः कुरुराजध्वजिनीं विलोकयन् ।
प्रिययेव भिया सकम्पया परिरेभे धृतधर्मपाथसा ॥'
अत्र सकम्पत्वानुगामिधर्मापेक्षया लब्धचारुभावं परिरम्भकर्तृत्वं
भीत्यामुपचरितम् । अनुगामित्वसमासभेदाश्रयणयोर्मिश्रणं यथा-
'श्येनपक्षपरिधूसरालकाः सांध्यमेघरुधिरावाससः ॥
अङ्गना इव रजखला दिशो नो बभूवुरवलोकनक्षमाः ॥'
अत्र श्येनपक्षपरिधूसरेत्यादिविशेषणयोः समासभेदाश्रयणेन साधा-
रण्यमपेक्ष्यानवलोकनक्षमत्वमनुगामिधर्मश्चारुतातिशयं पुष्णाति । वस्तु-
प्रतिवस्तुभावबिम्बप्रतिविम्बभावयोर्मिश्रणं यथा-
_ 'लिङ्गैर्मुदः संवृतविक्रियास्ते ह्रदाः प्रसन्ना इव गूढनकाः ।
वैदर्भमामय ययुस्तदीयां प्रत्यर्प्य पूजामुपदाछलेन ।'
अत्र बिम्बप्रतिबिम्बभावापन्नयोः क्रोधनक्रयोः संवृतगूढशब्दाभ्यामेक
एव धर्म. उक्त इति बिम्बप्रतिबिम्बभाववस्तुप्रतिवस्तुभावः । संतोषचिह्न-
प्रसादयोर्बिम्बप्रतिबिम्बभावश्च । श्लेषबिम्बप्रतिबिम्बभावयोर्मिश्रणं यथा-
'पार्थनाशमुदिता नृपात्मजा बाष्पमूहुरविनीतमन्यवः ।
आतपक्वथितपाथसो बहिः शीतगर्भसलिला इव हृदाः ॥'
१. साधारणधर्मः' ख-ग,

Page 26****************************************************************************************
२४
काव्यमाला।
अत्र बाष्पर्शब्दे श्लेषस्य नृपात्मजहदविशेषणानां बिम्बप्रतिबिम्बमा-
वमपेक्ष्य चारुता । उपचारबिम्बप्रतिबिम्बभावयोमिश्रणं यथा--
'सा किलाश्वासिता चण्डी भा तत्संश्रुतौ वरौ ।
उद्ववामेन्द्रसिक्ता भूर्बिलमग्नाविवोरगौ ॥
अत्राश्वासितेन्द्रसिक्तेत्यनयोर्वरोरगाणां च बिम्बप्रतिबिम्बभावमपेक्ष्यो-
द्वमनमुपमानोपमेययोर्द्वयोरप्युपचरितम् । मुख्यार्थस्य द्वयोरप्यसंभवात् ।
मुख्यार्थे तस्य ग्राम्यत्वाच्च । तैदाहुः--
'निष्ठयूतोद्गीर्णवान्तादि गौणवृत्तिव्यपाश्रयम् ।
अतिसुन्दरमन्यत्तु (त्र) ग्राम्यकक्षां विगाहते ॥” इति ।
एवमन्यदपि द्वयोर्मिश्रणमूह्यम् । अनुगामित्वबिम्बप्रतिबिम्बभावसमा-
सभेदाश्रयणानां मिश्रणं यथा-
'नृपं तमावर्तमनोज्ञनाभिः सा व्यत्यगादन्यवधूभवित्री ।
महीधरं मार्गवशादुपेतं स्रोतोवहा सागरगामिनीव ॥
अत्र व्यत्यगादित्यनुगामिधर्मः । अन्यवधूभवित्री सागरगामिनीत्य-
नयोर्बिम्बप्रतिबिम्बभावः । आवर्तमनोज्ञनाभिरित्यत्र समासभेदाश्रयणमि-
त्येतेषां मिश्रणम् । अनुगामित्वश्लेषोपचाराणां मिश्रणं यथा-
'असौ मरुचुम्बितचारुकेसरः प्रसन्नताराधिपमण्डलाग्रणीः ।
वियुक्तरामातुरदृष्टिवीक्षितो वसन्तकालो हनुमानिवागतः ॥
. अत्रातुरदृष्टिवीक्षित इत्यादावनुगामिता । रामादिशब्दश्लेषः । चु-
म्बितशब्दस्य वसन्तपक्षे उपचारः। इत्येतेषां मिश्रणम् । एवमन्येऽपि
मिश्रणोदाहरणभेदाः स्वयमेव द्रष्टव्याः। बिम्बप्रतिबिम्बभावोदाहरणेषु
कश्चिद्विशेषः । कचित्प्रसिद्धसाधर्म्यतया प्रतीयमानसाधर्म्ययोर्बिम्बप्रति-
१. 'शब्देन' क. २. यदाहुः' क. ३. मिश्रणभेदोदाहरणाः' ख-ध.

Page 27****************************************************************************************
२५
चित्रमीमांसा ।
बिम्बभावः । यथा-'पाण्ड्योऽयमंसार्पितलम्बहारः' इत्यादौ । कचिद-
प्रसिद्धसाधर्म्यतया येनकेनचित्प्रकारेणोपात्तसाधारणधर्मयोर्बिम्बप्रतिबि-
बभावः । यथा-'तया विवृद्धाननचन्द्रकान्त्या' इत्यादौ । अत्र हि
शरदपर्णयोः स्वतोऽप्रसिद्धसाधर्म्ययोर्विवृद्धाननेत्यादिना समासभेदाश्रय-
णेनोपात्तसाधारणधर्मयोरेव बिम्बप्रतिबिम्बभावः । यथाकथंचित्साधर्म्य-
प्रतीति विना बिम्बप्रतिबिम्बभावो न संभवत्येव ॥
यथा त्वं गुणवाल्लोके तथा ते निर्गुणो रिपुः ।
इतीदमुपमानं तु विपरीतमिति स्मृतम् ॥'
__ इत्युक्तरूपाया विपरीतोपमायाः कथं निर्वाहः । तत्र हि सगुणत्वनि-
गुणत्वयोर्नोपात्तेन न वा प्रतीयमानेन धर्मेण साधर्म्यप्रतीतिरस्ति । नैष
दोषः । तत्राप्यात्यन्तिकत्वखाभाविकत्वादिधर्मेण प्रतीयमानेन तयोः
साधर्म्यप्रतीतेः । अन्यथा यथाशब्दोदितस्य सादृश्यस्य सर्वथा निराल-
म्बनत्वप्रसङ्गात् । एवं पूर्णाया दिगुदाहृता ।
लुप्ताष्टविधा-वाचकलुप्ता, धर्मलुप्ता, उपमानलुप्ता, वाचकोपमान-
लुप्ता, धर्मोपमानलुप्ता, धर्मवाचकलुप्ता, वाचकोपमेयलुप्ता, धर्मोपमानवा-
चकलुप्ता चेति । क्रमेणोदाहरणाति-
'कैलासगौरं वृषमारुरुक्षोः पादार्पणानुग्रहपूतपृष्ठम् ।
अवेहि मां किंकरमष्टमूर्तेः कुम्भोदरं नाम निकुम्भतुल्यम् ॥'
अत्र कैलासगौरमित्यत्र वाचकलोपः । निकुम्भतुल्यमित्यत्र धर्म-
लोपः । वाचकलोपः सर्वत्र समासविधायकशास्त्रकृतः । धर्मलोपस्त्वै-
च्छिकः । प्रभावादिना निकुम्भतुल्यमित्यपि वक्तुं शक्यत्वात् ।
'यचोराणामस्य च समागमो यच्च तैर्वधोऽस्य कृतः ।
उपनतमेतदकस्मादासीद्वत काकतालीयम् ॥

Page 28****************************************************************************************
काव्यमाला।
इत्यत्र काकतालशब्दो वृत्तिविषये काकतालसमवेतक्रियावर्तिनौ ।
तेन काकागमनमिव तालपतनमिव काकतालमिति इवार्थे 'समासाच
तद्विषयात्' इति ज्ञापकात्सुम्सुपेति समासः । उभयत्रोपमेयं क्रमेण
देवदत्तागमनं दस्यूपनिपातश्च । तेन देवदत्तदस्युसमागमः काकतालस-
मागमसदृश इति फलति । ततः काकतालमिव काकतालीयमिति द्वितीये
इवार्थे 'समासाच्च तद्विषयात्' इति छप्रत्ययः । ततश्च पतता तालफलेन
यथा काकस्य वध एवमुपनिपतितैर्दस्युभिर्देवदत्तस्य वध इत्यर्थः ।
यदाह भगवान्भाष्यकारः--एवं तर्हि द्वाविमावर्थो काकागमनमिव
तालपतनमिव काकतालं काकतालमिव काकतालीयम्' इति । तच्च
विवृतं कैयटेन-
"तत्र काकागमनं देवदत्तागमनस्योपमानम् । तालपतनं दस्यूपनिपा-
तस्य । तालेन तु यः काकस्य वधः स देवदत्तस्य दस्युना वधस्योपमान-
मिति । अकस्मादुपनतत्वं च समानो धर्मः । तदाह वृत्तिकारः--'तेन
काकतालीयं नामाकरमादुपनतं चित्रीकरणमुच्यते' इति । ततश्चात्र
काकागमनतालपतनसमागमनरूपस्य पतत्तालकृतकाकवधरूपस्य चोपमा-
नस्यानुपादानात् । प्रत्ययार्थोपमायामुपमानलोपः । समासार्थोपमायां वाच-
कोपमानलोपः । अत्रैव 'किमिति बूमो वयमिदम् ।' इति तृतीयपादपाठे
प्रत्ययार्थोपमायां धर्मोपमानलोपः । समासार्थोपमायां धर्मोपमानवाचक-
लोपः । अत्र धर्मलोपमात्रमैच्छिकम् ।
'यं त्वं पालयसे धर्म वृत्त्या च नियमेन च॥
सवै राघवशार्दूल धर्मस्त्वामभिरक्षतु ।'
अत्र राघवः शार्दूल इवेत्यर्थे, 'उपमितं ज्याघ्रादिभिः सामान्याप्रयोगे'
इति समासे . धर्मवाचकयोर्लोपः । अत्र वाचकलोपवद्धर्मलोपोऽपि

Page 29****************************************************************************************
चित्रमीमांसा।
२७
शास्त्रीयः । सामान्यप्रयोग एवैतत्समासानुशासनात् । धर्मवाचकलुप्तायां
धर्मलोपस्वैच्छिकत्वमपि संभवति । यथा-
'नृणां यं सेवमानानां संसारोऽप्यपवर्गति ।
तं जगत्यभजन्मर्त्यश्चञ्चा चन्द्रकलाधरम् ॥
___ अत्रापवर्ग इवाचरतीत्यर्थेऽपवर्गतीत्यत्राचारार्थस्य विपो लोपाद्वाच-
कवद्धर्मस्यापि लोपः । चञ्चेत्यत्र चञ्चा तृणपुरुष इवेत्यस्मिन्नर्थे 'इवे
प्रतिकृतौ' इति विहितस्य कनो 'लुम्मनुष्ये' इति लुब्बिधानाद्वाचक-
लोपो धर्मलोपश्च । अस्य श्लोकस्य
'यद्भक्तानां सुखमयः संसारोऽप्यपवर्गति ।
तं शंभुमभजन्मर्त्यश्चञ्चैवात्महिताकृतेः ॥'
इति पाठे नोभयत्रापि धर्मस्य श्रवणमपि संभवति ।
'रूपयौवनलावण्यस्पृहणीयतराकृतिः।
पुरतो हरिणाक्षीणामेष पुष्पायुधीयति ॥'
अत्र वाचकोपमेययोर्लोपः । रूपयौवनेत्यादिस्वविशेषणसामर्थ्यात्स्वा-
त्मानं पुष्पायुधमिवाचरतीत्यस्यार्थस्य गम्यमानत्वात् स्वात्मन उपमेयस्य
लोपः कवरैच्छिकः । न चैष इत्युपमेयस्योपादानमस्तीति शङ्कयम् । तस्य
कर्मविभक्त्यभावेन पुष्पायुधीयतीत्यत्रोपमेयासमर्पकत्वात् । अत्रैव हरिण-
स्याक्षिणी इवायते अक्षिणी आसामित्यस्मिन्नर्थेऽनुशिष्टे हरिणाक्षीणा-
मिति पदे धर्मोपमानवाचकानां लोपः । सर्वोऽप्ययं 'सप्तम्युपमानपूर्वप-
दस्य' इत्यादिशास्त्रकृत एव लोपः। त्रिलोपे धर्मलोपस्त्वैच्छिकोऽपि संभ-
वति । यथा-
"यच्चोराणामस्य च' इति श्लोकस्य द्वितीयपाठे समासार्थोपमायाम् ।
एवं लुप्ताया अष्टौ विधाः प्रदर्शिताः।
१. 'लुप्तायां' क-घ. ,

Page 30****************************************************************************************
काव्यमाला ।
काव्यप्रकाशिकाकारादिभिस्तु पूर्णायाः षडिधाः लुप्तायास्तु धर्मलुप्ता-
दिष्ववान्तरभेदेन कैश्चिदेकोनविंशतिरन्यैर्विंशतिविधाः प्रदर्शिताः। तत्रायं
विभागः-पूर्णा तावद्विविधा श्रौती आर्थी च । सादृश्यमात्रवाचकय-
थेवादिशब्दवती श्रौती। सादृश्यविशिष्टधर्मिपर्याप्ततुल्यसदृशसंकाशादि-
शब्दवती आर्थी । द्विविधापि वाक्ये समासे तद्धिते चेत्येवं षडिया
पूर्णा । धर्मलुप्तापि पूर्णावदेव विभागवती । किं तु श्रौती तद्धितेन संभ-
वतीत्येवं पञ्चविधा । वाचकलुप्ता कर्मकर्तृणमुलोः कर्माधिकरणक्यचो.
क्यङि णिनौ समासे चेत्येवं सप्तविधा । उपमानलुप्ता वाक्यसमासयोड़ेि-
विधा । धर्मवाचकलुप्ता क्किप्समासयोर्द्विविधा । धर्मोपमानलुप्ता वाक्यस-
मासयोर्द्विविधा । उपमेयवाचकलुप्ता क्यचि एकविधा । धर्मवाचकोप-
मानलुप्ता समास एवैकविधेति । यदाहुः-
'पूर्णा लुप्ता च सा द्वेधा श्रौत्यार्थी चेति ते पुनः ।
द्विविधे प्रथमा वाक्ये समासे तद्धिते भवेत् ॥
तद्वल्लुप्तापि धर्मस्य लोपे श्रौती न तद्धिते ।
इवादिलोपे द्विविधे णमुलि क्यचि च क्यङि ॥
तथा णिनौ समासे च सप्तधा परिकीर्तिता।
उपमानस्य लोपे तु द्विधा वाक्यसमासयोः ।
इवादिधर्मलोपेऽपि द्विविधा किप्समासयोः ।
धर्मोपमानयोोपे वाक्यगा च समासगा ॥
इवादेरुपमेयस्य द्वयोर्लोपे भवेत्क्यचि।
इवादिधर्मोपमानलोपे त्वेषा समासगा ॥' इति ॥
१. 'पर्यन्त क. २. 'तु' ख.

Page 31****************************************************************************************
चित्रमीमांसा।
२९
अत्रोदाहरणानि तन्मतरीत्या संगृह्यास्माभिलिख्यन्ते-
'यस्याज्ञा शिरसोह्यते सुमनसां वृन्दैर्यथा मालिका
__बद्धा मुञ्चति यः पशूनिव जनान्यस्याभ्रवद्वैभवम् ।
हृद्यं शेवधिना समं हृदि भजन्त्यानन्दसारोपमं
__ यं धन्याः शशिवत्प्रसन्नवपुषे तस्मै नमः शंभवे ॥'
अत्र षड्डिधापि पूर्णा दर्शिता । तत्र प्रथमवाक्ये वाक्यगा श्रौती।
द्वितीयवाक्ये समासगा श्रौती । 'इवेन नित्यसमासो विभक्त्यलोपः पू-
र्वपदप्रकृतिस्वरत्वं च' इति वार्तिककृद्वचनेन पशूनिवेत्यस्य समासपद-
त्वात् । तृतीयवाक्ये तद्धितगा श्रौती । अभवदिति षष्ठीसमर्थाद्वतः 'तत्र
तस्येव' इति सूत्रेणेवार्थे विहितत्वात् । 'हृद्यं शेवधिना समं हृदि भज-
न्ति' इत्यत्र वाक्यगा आर्थी । 'आनन्दसारोपमं' इत्यत्र समासगा आर्थी।
हृद्यमिति विशेषणमत्राप्यपेक्ष्यते । अन्यथा धर्मलुप्तैव स्यान्न पूर्णा ।
शशिवदित्यत्र तद्धितंगा आर्थी । तत्रत्यवतेः 'तेन तुल्यं क्रिया चेद्वतिः'
इति तुल्यार्थे विहितत्वात् ।
'मूर्तिर्यथा नवसुधा. बलभिन्मणीव
__ कण्ठप्रभा सुसदृशश्च जटास्तडिद्भिः ।
शङ्खाक्षि काञ्चननिभं पदमब्जदेश्य
यस्यैष मेऽस्तु हृदि दैवतसार्वभौमः ॥'
अत्र पञ्चविधापि धर्मलुप्ता दर्शिता । तत्र मूर्तिर्यथा नवसुधेति
वाक्यगा । बलभिन्मणीव कण्ठप्रभेति समासगा श्रौती । उभयत्रापि
भातीत्यादिक्रियाप्रयोगे सैव साधारणो धर्म इति धर्मलुप्ता न भवेत् , अत--
स्तदप्रयोगः। श्रौती तु धर्मलुप्ता तद्धिते न संभवति । षष्ठीसमर्थात्सप्त-
मीसमर्थाद्वा इवार्थे विहितस्य वतेधर्मोपादानं विनान्वयसौकर्याभावात् ।

Page 32****************************************************************************************
३०
काव्यमाला ।
न च वाच्यं 'इवे प्रतिकृतौ' इत्यधिकारे इवार्थे विहितस्य तद्धितस्य
धर्मोपादानं विना नैराकाङ्यमस्ति । 'कुशाग्रीया बुद्धिः' 'शैलेयं दधि'
'पौण्डरीकं मुखम्' इति दर्शनात् । अतस्तत्र श्रौती धर्मलुप्ता तद्धित
उदाहर्तुं शक्यत इति 'इवे प्रतिकृतौ' इत्यधिकारे विहितप्रत्ययानां
तुल्यार्थे एव विधानात् । अन्यथा तेषां सादृश्यविशिष्टधर्मिपर्यन्तत्वाभा-
वेन कुशाग्रीया बुद्धिरित्याद्युपमेयसामानाधिकरण्यासंभ वात्सादृश्यविधा
नमपि सदृशे पर्यवस्यति सामानाधिकरण्यदर्शनादिति सूत्रे इवग्रहणं न
विरुध्यते । सुसदृशश्चेत्यादि वाक्यत्रये क्रमेणार्थी वाक्यगा समासगा
तद्धितगा च । अब्जदेश्यमित्यत्रेषदसमाप्तौ विहितोऽपि देश्यप्रत्ययः
सादृश्ये प्रयुज्यते सोऽपि सामानाधिकरण्यात्सदृशपर्यवसायी । ननु सह-
शादिशब्दप्रयोगे सादृश्यविशिष्टधर्मिपर्यन्तत्वादा ति युक्तम् । साह-
श्यादिशब्दप्रयोगे कथम् । किं श्रौती उतार्थी । यथा-
'परस्पराक्षिसादृश्यमदूरोज्झितवर्त्मसु ।
___मृगद्वन्द्वेषु पश्यन्तौ स्यन्दनाबद्धदृष्टिषु ॥'
इत्यादौ श्रौत्येवेति ब्रूमः । तत्र तद्धितप्रकृत्या धर्मिपर्यन्ताभिधानेऽपि
प्रधानप्रत्ययाभिहितस्य सादृश्यस्यैव वाक्यान्वियित्वात् ।
'यं पश्यन्दीप दर्श सपदि मनसिजः कीटनाशं स नष्टः
___ स्वान्ते योऽन्तःपुरीयत्यतिभजनकृतस्तं कुमारीयति द्राक् ।
मूलस्तम्भायते यस्त्रिभुवनभवने कोकिलालापिनी यं
वामाङ्गे कल्पवल्ली श्रयति कुवलयश्यामला तं भजामि ॥"
अत्र सप्तविधापि वाचकलुप्ता दर्शिता । तत्र दीपमिव पश्यन्नित्यर्थे
दीपदर्शमिति कर्मणमुलि, कीट इव नष्ट इत्यर्थे कीटनाशं नष्ट इति
कर्तृणमुलि, स्वान्तेऽन्तःपुर इवाचरतीत्यर्थेऽन्तःपुरीयतीत्यधिकरणक्यचि,

Page 33****************************************************************************************
चित्रमीमांसा।
कुमारं स्कन्दमिवाचरतीति कर्मक्यचि, त्रिभुवनस्योत्पत्तौ मूलस्तम्भ इवा-
चरतीत्यर्थे मूलस्तम्भायत इति कर्तृक्यङि, कोकिल इवालपतीत्यर्थे कोकि-
लालापिनीति णिनौ, कुवलयमिव श्यामलेत्यर्थे कुवलयश्यामलेति समासे
च क्रमेण वाचकलुप्ता द्रष्टव्या ।
'पूजनं पुररिपोस्तनोतु मे चित्तमन्यदपहाय चापलम् ।
यत्समं प्रियहितं न दृश्यते येन नापि सदृशं निशम्यते ॥'
अत्र यत्सममिति समासे येन सदृशमिति वाक्ये चोपमानलुप्ता
द्विविधापि दर्शिता।
'वृथा मम अमत्यहो मनः स्थिते महेश्वरे
श्रुतोऽस्ति तेन किं समः स्मृतोऽथवास्ति तत्समः ।
षडवयत्वदः सदा तदभिपङ्कजद्वये
चकोरकीयतु स्थिरं तदानने शशिप्रभे ।'
अत्रावशिष्टाः षड्डिधा अपि लुप्ताः प्रदर्शिताः । तत्र द्वितीयपादे
वाक्यसमासयोधर्मोपमानलुप्ता द्विविधा, तृतीयपादे किप्समासयोधर्मवा-
चकलुप्ता द्विविधा, चकोरकीयत्विति वाचकोपमेयलुप्ता, शशिप्रभ इति
धर्मोपमानवाचकलुप्ता च क्रमेण द्रष्टव्या ।
एवमयं पूर्णालुप्ताविभागो वाक्यसमासप्रत्ययविशेषगोचरतया शब्दशा-
स्त्रव्युत्पत्तिकौशलप्रदर्शनमात्रप्रयोजनो नातीवालंकारशास्त्रे व्युत्पाद्यतामह:
ति । न वा लुप्तानामयं सामस्त्येन विभागः । तथाहि-धर्मलुप्ता वाक्य-
समासतद्धितेषु दर्शिता द्विर्भावेऽपि दृश्यते-'पटुपटुदेवदत्तः' इति ।
अत्र हिं 'प्रकारे गुणवचनस्य' इति सादृश्ये द्विर्भावविधानात् । पटुसदृश
इत्यर्थः । यो हि शास्त्रादिष्वपटुरेव पटुवदभिनयति स उच्यते पटुपटु-
१. 'अत्रावशिष्टा षड्विधापि लुप्ता प्रदर्शिता' क-घ. .

Page 34****************************************************************************************
काव्यमाला।
रिति । न तावदियं वाक्ये धर्मलुप्ता । 'कर्मधारयवदुत्तरेषु' इति समा-
संसद्भावविधानेनकपद्यसिद्धेः। अत एव न समासेऽपि धर्मलुप्तेयम् ।
वाचकलुप्ता णिनि विना कैश्चित्षड्डिधा दर्शिता । णिनिना सहापरैः सप्त.
विधा । किप्तद्धितयोरपि दृश्यते-
'यद्भक्तानां सुखमयः संसारोऽप्यपवर्गति ।
तं शंभुमभजन्मर्त्यश्चञ्चैव स्वहिताकृतेः ॥"
इति विवृतमेतदधस्तात् । वाक्यसमासयोरुपमानलुप्तापि दर्शिता ।
'उपनतमेतदकस्मादासीद्वत काकतालीयम्' इति तद्धितेऽपि दृश्यते ।
वाचकोपमानलुप्ता स्वरूपत एव नोदाहृता । सापि काकतालीयमिति
प्रकृतिभूते समासे दृश्यते। धर्मोपमानलुप्तापि तद्धिते काकतालीयमित्यत्र
दृश्यते । धर्मवाचकलुप्ता क्विप्समासयोरिव तद्धितेऽपि दृश्यते । 'तं जग-
त्यभजन्मर्त्यश्चञ्चा चन्द्रकलाधरम्' इति हि प्रागुदाहृतम् । तस्माल्लुप्तावि-
भागे दिङ्मात्रप्रदर्शनमेवेदं प्राचां न तु सामस्त्येन विभागः । ये चान्ये
काव्यालोकादिषूपमायां प्रकारभेदा दर्शितास्ते सर्वे तेष्वेव द्रष्टव्याः ।
दार्शताश्चेहापि लेशतो लक्षणविचारप्रस्तावे। रूपकप्रकरणे चास्याः प्रका-
रभेदान्कांश्चित्प्रदर्शयिष्यामः।
पुनश्चेयमुपमा संक्षेपतस्त्रिधा–वचित्स्ववैचित्र्यमात्रविश्रान्ता यथा-
'सच्छिन्नमूलः क्षतजेन रेणुः' इत्यादौ । क्वचिदुक्तार्थोपपादनपरा यथा-
'अनन्तरलप्रभवस्य' इत्यादौ । यथा वा-
'विश्रब्धघातदोषः स्ववधाय खलस्य वीरकोपकरः ।
वनतरुभङ्गध्वनिरिव हरिनिद्रातस्करः करिणः ॥'
१. 'विनापि' ख. २. 'लुप्तकिप्' क.

Page 35****************************************************************************************
चित्रमीमांसा।
क्वचिव्यङ्ग्यप्रधाना सा, व्यङ्गयस्य वस्त्वलंकाररसरूपतया त्रैविध्यात्रि-
विधा । तत्र वस्तुध्वनिर्यथा-
दर्पान्धगन्धगजकुम्भकपाटकूट-
संक्रान्तिनिनघनशोणितशोणरोचिः ।
वीरैर्व्यलोकि युधि कोपकषायकान्तिः
कालीकटाक्ष इव यस्य करे कृपाणः ॥'
अत्र कृपाणस्य कुपितकालीकटाक्षसादृश्यवर्णनेन सकलरिपुबलक्षयः
क्षणादेव करिष्यत इति वस्तु व्यज्यते । अलंकारध्वनिर्यथा -
'यशसि तव विकसिते नृप हिमकरकिरणच्छटाधवले ।
भ्रमर इव पुण्डरीके विराजते विष्णुपदमेतत् ॥'
अत्रोपमालंकारेण यशसः पुण्डरीकवद्वैपुल्यस्य, गगनस्य च भ्रमरव-
दल्पत्वस्य प्रतीतेराश्रयाश्रयिणोरनानुरूप्यलक्षणोऽधिकालंकारो व्यज्यते ।
रसध्वनिः 'वागर्थाविव' इत्यादावुदाहृतः ।
क्वचिदेकत्रैव त्रिविधोऽपि ध्वनिर्दृश्यते यथा-
पश्यात्र नलिनीपत्रे बलाका परिदृश्यते ।
' हरिन्मणिमये पात्रे शुक्तिकेव प्रतिष्ठिता ॥
किमावयोः संकेतस्थानं भविष्यतीति प्रष्टुमनसो जनसमक्षमपृच्छतश्च
प्रच्छन्नकामुकस्याभिप्रायमिजितेन विदितवत्या विदग्धायाः संकेतस्थान-
सूचनार्थमिदं वचनम् । अत्र पद्मपत्रस्थितबलाकाया मरकतपात्रप्रतिष्ठित-
शुक्तिकासादृश्यवर्णनेन तस्यास्तद्वन्निश्चलत्वप्रतीतेराश्वस्तत्वं व्यज्यते, तेन
तत्प्रदेशस्य निर्जनत्वं व्यज्यत इति वस्तुध्वनिः । ततश्च तदेव संकेत-
स्थानमावयोरिति प्रकाशनात्संलक्षितसूक्ष्मार्थप्रकाशनरूपसूक्ष्मालंकार-
१. 'पश्याय' कघ.
३ चि० मी.

Page 36****************************************************************************************
'काव्यमाला।
ध्वनिः । एवं तदभिप्रायानुरूपवर्णनात्परस्परं रतिभावो व्यज्यत इति
रसध्वनिश्च ।
ननु रसादिध्वनिरसंलक्ष्यक्रम इति प्रसिद्धिः कथमत्र तस्यानुरणनेन
व्यङ्ग्यतोच्यते । मैवम् । यत्र विभावाभावादिवशादाशु भाविनी रसा-
भिव्यक्तिस्तत्रासंलक्ष्यक्रमता । अन्यत्र तु रसादिध्वनिरपि संलक्ष्यक्रम
एव । तदुक्तमभिनवगुप्तपादाचार्यैः- 'यद्यपि रसभावादिरों ध्वन्यमान
एव न वाच्यः कदाचिदपि तथापि न सर्वोऽसंलक्ष्यक्रमस्य विषयः'
इति । अत एव ध्वनिकारोऽपि-
___ एवंवादिनि देवर्षों पार्थे पितुरधोमुखी ।
लीलाकमलपत्राणि गणयामास पार्वती ॥'
इत्यत्र लज्जाख्यं संचारिभावमनुरणनव्यङ्ग्यमुदाजहार ।
• अथोपमाव्यङ्ग्यप्रसङ्गादुपमाध्वनयः प्रदर्श्यन्ते । तत्र शब्दशक्तिमू-
लोपमाध्वनिर्यथा-
'किरति प्रकरं गवां प्रकामं सुमनःस्वच्छतरं निधौ कलानाम् ।
कतिचित्कलयन्ति यत्प्रबोधं कतिचिन्नेति स तत्स्वभाव एव ।'
एकस्माद्गुरोविद्यां शिक्षमाणानां केचित्प्रगल्भन्ते नान्य इति विशेषो
बोधकस्य गुरोस्तेषु तेषु बोधनविशेषकृतो न भवति, किं तु तत्स्वभावकृत
इत्यस्मिन्नर्थे प्रकृते प्रकृतार्थस्योपमानत्वकल्पनयात्रैवमुपमा व्यज्यते यथा
चन्द्रे किरणानां प्रकरमविशेषेण सर्वपुष्प्रेषु विकिरति कानिचिद्विकसन्ति
नान्यानीत्येष विशेषस्तत्तत्पुष्पस्वभावकृत एव न तु चन्द्रस्य किरणवि-
शेषकृतः । एवं गुरौ सर्वशिष्येष्वविशेषेण वाङ्मयं विकिरति तेषु बोधा-
बोधविशेषोऽपि तत्तत्स्वभावकृत एवेत्यत्र श्लिष्टानां गोसुमनःकलानिधि-
१. 'प्रसिद्धः' ख. २. 'रूप' ग.

Page 37****************************************************************************************
३५
चित्रमीमांसा ।
शब्दानां वागादिपर्यायपरिवृत्त्यसहिष्णुत्वाच्छब्दशक्तिमूलानुरणनरूप-
ध्वनिः ।
अर्थशक्तिमूलो वस्तुनोपमाध्वनिर्यथा-
· वाहि वात यतः कान्ता तां स्पृष्ट्वा मामपि स्पृश ।
त्वयि मे गात्रसंस्पर्शश्चन्द्रे दृष्टिसमागमः ॥'
अत्रार्थशक्त्या चन्द्रे दृष्टिसमागम इत्यनेन चन्द्रे सीतामुखसादृश्यं
च्यज्यते । अलंकारेणोपमाध्वनिर्यथा-
'दृष्टोऽसि तदा ललाटपतितप्रासप्रहारो युधि
___स्फीतासृक्सुतिपाटलीकृतपुरोभागः परान्दारयन् ।
येषां दुःसहकामदेहदहनप्रोद्भूतनेत्रानल-
ज्वालालीभरभासुरे पुररिपावस्तं गतं कौतुकम् ॥
अनान्यत्कार्य प्रकुर्वतोऽशक्यान्यवस्तुकरणात्मको विशेषालंकारः ।
उक्तरूपं त्वां पश्यतो यथोक्तविशेषणविशिष्टपुररिपुदर्शनमासीदिति निब-
न्धनात्करणस्य क्रियासामान्यात्मनो दर्शनेऽपि सद्भावाद्यद्यप्ययमों न
वाच्यस्तथापि तस्मिन्कौतुकास्तमयवर्णनाद्यङ्ग्यः । तेन तदा त्वं तथाभूतः
पुररिपुरिव स्थितोऽसीत्युपमा व्यज्यते । एवमुपमादिगुदाहृता ।
अथोपमादोषाश्चिन्त्यन्ते-न्यूनत्वमधिकत्वं लिङ्गभेदो वचनभेदोऽ-
सादृश्यमसंभव इत्यस्याः षड् दोषानाहुः । तत्रोपमेयादुपमानस्यापकृष्टत्वं
न्यूनत्वम् । उत्कृष्टत्वमाधिक्यम् । द्वयमपि जात्या प्रमाणेन धर्मतो वेति
प्रत्येकं त्रिविधम् । तत्र जातिप्रमाणगतन्यूनत्वाधिक्ये यथा-
'चण्डालैरिव युष्माभिः साहसं परम कृतम् ।'
'वह्निस्फुलिङ्ग इव भानुरयं चकास्ति ।'
'अयं पद्मासनासीनश्चक्रवाको विराजते ।
'युगादौ भगवान्वेधा विनिर्मित्सुरिव प्रजाः ॥'

Page 38****************************************************************************************
काव्यमाला ।
'पातालमिव नाभिस्ते पर्वताविव च स्तनौ ।
वेणीदण्डः पुनरयं कालिन्दीपातसंनिभः ॥'
अत्र चण्डालादिमिरुपमानैः प्रस्तुतोऽर्थोऽत्यन्तमेव कदर्थित इत्यनु-
चितार्थतायामिमे न्यूनत्वाधिक्ये पर्यवस्यतः । धर्मतो न्यूनत्वाधिक्ये तु
हीनाधिकपदत्वरूपी दोषौ । यथा-
'स मुनिर्लाञ्छितो मौज्या कृष्णाजिनपटं वहन् ।
व्यराजन्नीलजीमूतभागाश्लिष्ट इवांशुमान् ॥' ।
'स पीतवासाः प्रगृहीतशाझे मनोज्ञभीमं वपुराप कृष्णः ।
शतहदेन्द्रायुधवान्निशायां संसृज्यमानः शशिनेव मेघः ॥'
अत्राद्य उपमानस्य मौञ्जीप्रतिबिम्बस्तडिल्लक्षणधर्मो न निबद्ध इति
न्यूनत्वम् । द्वितीये उपमेयस्य शङ्खादेरनिर्देशेन शशिनो ग्रहणमतिरि-
च्यत इत्याधिक्यम् । लिङ्गवचनभेदो यथा-
'भाग्याभावात्करस्थोऽपि चिन्तारत्नमिव च्युतः ।
सक्तवो भक्षिता देव शुद्धाः कुलवधूरिव ॥
इमौ प्रक्रमभङ्गान्तर्भूतौ । कथं च्युतत्वादिस्त्र साधारणधर्मो भवितुं
नार्हति । उपमानोपमेययोर्मध्ये यत्र लिङ्गवचनसारूप्यं तत्रैवास्य समन्व-
येनोभयान्वयाभावात् । तथा चोपात्तविशेषणविशिष्टस्यैवोपमानत्वमुपमे-
यत्वं वा भवेत् । प्रतीयमानेन तु धर्मान्तरेणोपमानिर्वाह्या स्यात् । तत-
श्वोपमानोपमेययोः कस्यचित्सविशेषणत्वमन्यस्य नेत्येवं विशेषणप्रक्रमभ-
अरूपता ।
केचित्तु कालपुरुषलोडर्थादिभेदमपि दोषमाहुः । यथा-
'तस्यापनोदाय फलप्रवृत्तावुपस्थितायामपि निर्व्यपेक्षः ।
त्यक्ष्यामि वैदेहसुतां पुरस्तात्समुद्रनेमिं पितुराज्ञयेव ॥'

Page 39****************************************************************************************
चित्रमीमांसा।
३७
अत्र समुद्रनेमिमत्यजमित्यन्वेति न तु त्यक्ष्यामीति । पुरुषमेदो
यथा-
'शरीरमात्रेण नरेन्द्र तिष्ठन्नाभासि तीर्थप्रतिपादितद्धिः ।
आरण्यकोपात्तफलप्रसूतिः स्तम्बेन नीवार इवावशिष्टः ॥
नीवारे आभातीत्यन्वेति न त्वाभासीति ।
विध्यादिभेदो यथा-
'आशास्यमन्यत्पुनरुक्तभूतं श्रेयांसि सर्वाण्यधिजग्मुषस्ते ।
पुत्रं लभस्वात्मगुणानुरूपं भवन्तमीड्यं भवतः पितेव ॥'
भवन्तमलभतेत्यन्वेति न तु लभस्खेत्याशीः । असादृश्यासंभवावुपमा-
यामनुचितार्थतायां पर्यवस्यतः । असादृश्यं यथा-
'प्रश्नामि काव्यशशिनं विततार्थरश्मिम् ।'
काव्यस्य शशिना सादृश्यमप्रसिद्धम् । यद्यर्थानां रश्मीनां च सादृश्यं
प्रसिद्धं स्यात्तदा तदीयबिम्बप्रतिबिम्बभावेन काव्यशशिनोः सादृश्यमप्र-
सिद्धमप्योनीयेत न च तदप्यस्ति । यथा वा--
'एष विन्ध्याचलः सान्ड्रैकुञ्जोल्लसितनिझरः ।
भालेक्षणस्फुरद्वह्नि शखाटोप इवेश्वरः ॥'
असंभवो यथा-
'निपेतुरास्यादिव तस्य दीप्ताः शरा धनुर्मण्डलमध्यभाजः ।
जाज्वल्यमाना इव वारिधारा दिनार्धभाजः परिवेषिणोऽर्कात् ।'
ज्वलन्त्योऽम्बुधाराः सूर्यमण्डलान्निष्पतन्त्यो न संभवन्तीत्यसंभवः ।
१. 'काव्यशशिनो:ग. २. 'आनीयते' ख. ३. 'सान्द्रः कुञोच्चलित' क-ख.
४. 'निष्पेतुः' क-ख.

Page 40****************************************************************************************
काव्यमाला ।.
केचिदुपमानाप्रसिद्धिं पृथग्दोषमाहुः । यथा-
'बाष्पदिग्धेक्षणं वनं तरुण्याः परिदृश्यते ।
__ तुषारसिक्तच्छदनं तरङ्गिण्या इवोत्पलम् ॥'
अत्र बाष्पदिग्धेक्षणं तुषारसिक्तच्छदनमित्यनयोर्बिम्बप्रतिबिम्बभावेन
सादृश्यसंभवेऽप्युत्पलस्य मुखं प्रत्युपमानत्वाप्रसिद्धिरेव दोषः ।
अथैषां दोषाणां यथासंभवमपवादाः प्रदर्श्यन्ते-कविसमयसंमतेषु
जात्या प्रमाणेन च न्यूनत्वाधिक्ये न दोषौ । यथा-
'तवाननसमश्चन्द्रश्चन्द्रतुल्यं त्वदाननम् ।
यणुकं मध्यसदृशं मध्यं व्यणुकसंनिभम् ॥'
अत्र कविसमयप्रसिद्धेन किंचिदनौचित्यम् । उपमेयोपमानगताधिक-
धर्मोपादानस्यैकैकधर्मकानेकोपमार्थत्वेन वा साधारणधर्मवत्तासंपादनार्थ-
त्वेन वा धर्मिखरूपविशेषलाभार्थत्वेन वा विधान्तरेण वा प्रस्तुतकार्या-
न्तरार्थत्वे धर्मतो न्यूनत्वाधिक्ये न दोषौ । यथा---
'क्षीरोदवेलेव सफेनपुञ्जा पर्याप्तचन्द्रेव शरत्रियामा ।
नवं नवं क्षौमनिवासिनी सा भूयो बभौ दर्पणमादधाना ॥'
इत्यत्रोपमेयगताधिकविशेषणोपादानस्यैकैकविशेषणकानेकोपमाना-
र्थत्वात् ।
'क्षीरोदवेला च सफेनपुञ्जा पर्याप्तचन्द्रा च शरत्रियामा ।
अनुव्यधात्झौमनिवासिनी तामच्छप्रभं दर्पणमादधानाम् ॥'
इत्यस्यैव श्लोकस्य पाठे उपमानगतानेकधर्मोपादानमेकैकधर्मकोपमा-
द्वयार्थमित्युपमानस्य धर्मत आंधिक्यान्न दोषः ।
१. 'नवक्षौम' क-घ, २. 'आधिक्यं' ग.

Page 41****************************************************************************************
चित्रमीमांसा ।
'इति विज्ञापितो राज्ञा ध्यानस्तिमितलोचनः ।
क्षणमात्रमृषिस्तस्थौ सुप्तमीन इव हृदः ॥'
अत्र विज्ञापितविशेषणं ध्यानस्तिमितलोचन इति साधारणधर्मवत्ता-
संपादनार्थमिति न्यूनत्वं न दोषः ।
'ज्यानिनादमभिगृह्णती तयोः प्रादुरास बहुलक्षपाछविः। '
ताडका चलकपालकुण्डला कालिकेव निबिडा बलाकिनी ॥
अत्र निबिडेति विशेषणं कालिकायां बहुलक्षपाछविरिति साधारण-
धर्मवत्तासंपादनार्थमित्याधिक्यं न दोषः ।
'अतिथिं नाम काकुत्स्थात्पुत्रमाप कुमुद्वती।
पश्चिमाद्यामिनीयामात्प्रसादमिव चेतना ॥'
अत्रातिथिं नामेति विशेषणं धर्मिस्वरूपविशेषलाभार्थमित्याधिक्यं
न दोषः ।
'रसान्तराण्येकरसं यथा दिव्यं पयोऽनुते ।
देशे देशे गुणेष्वेवमवस्थास्त्वमविक्रियः ॥'
अत्र दिव्यमिति विशेषणं धर्मिविशेषलाभार्थमित्यधिकत्वं न दोषः ।
एवं प्रकृतकथासंघटनचमत्कारादिकार्यान्तरत्वेऽपि द्रष्टव्यम् ।
एवं च प्रस्तुतकार्यान्तरोपयोगरहितानां बिम्बप्रतिविम्बभावेऽपि न
साधारणधर्मतैकप्रयोजनतया संभाव्यमानानामुपमेयोपमानविशेषणानां
प्रतिविशेषणानिर्देश एव न्यूनत्वमधिकत्वं च दोषः ।
कार्यान्तरार्थानामप्यनुगामिनामतया विशेषणनिर्देशेन वा साधारणी-
करणे त्वधिको गुणः । यथा---'ज्यानिनादमभिगृह्णती-' इति श्लोके
ज्यानिनादमभिगृह्णतीत्युपमेयविशेषणं ताडका स्वयमेव जिघांसया प्रादु-
१. 'काले' घ.
२. 'तत्र तत्र द्रष्टव्यम्' क.

Page 42****************************************************************************************
४२
काव्यमाला ।
'जनस्य तमिन्समये विगाढे बभूवतुर्की सविशेषकान्तौ ।
तापापनोदक्षमपादसेवौ स चोदयस्थो नृपतिः शशी च ॥
इति द्वयोर्नृपशशिनोर्युगपदेकधर्मान्वयवर्णनात् । अतः पर्यायेणेत्युक्तम् ।
तथापि-
'तस्य द्विपानां मदवारिसेकात्खुराभिघाताच तुरङ्गमाणाम् ।
रेणुः प्रपेदे पथि पङ्कभावं पङ्कोऽपि रेणुत्वमियाय भूयः ॥'
इत्यत्रातिव्याप्तिः। तत्र रेणुपङ्कयोः पर्यायेण पङ्करेणुभाववर्णनात् ।
अत उपमानोपमेयत्वमित्युक्तम् । द्वयोर्यदुपमानोपमेयत्वं वर्ण्यते सोपमे-
योपमेत्युक्तेऽपि- 'व्युष्टं प्रमाणं च वियोगवेदनाविदूननारीकमभूत्समं
तदा' इत्युभयविश्रान्तसादृश्यायामुपमायामतिव्याप्तिः। न च तत्रोभयो.
रपि सादृश्याश्रयत्वरूपस्योपमेयत्वस्यैव प्रतिपादनमस्ति न सादृश्यप्रति
योगित्वरूपस्योपमानत्वस्यातो नातिव्याप्तिरिति वाच्यम् । मुखतः प्रति-
पादनाभावेऽपि तयोः परस्परमुपमानत्वस्यार्थात्प्रतीतेः । न ह्युपमानोपमे-
यत्वं यंत्र वाच्यमिति लक्षणे विवक्षितम् । व्यङ्ग्योपमेयोपमासंग्रहाभाव-
प्रसङ्गात् । अतः पर्यायेणेत्युक्तम् । एवमपि-'भणितिरिव मतिर्मति-
रिव चेष्टा' इत्यादिरसनोपमायां मतिचेष्टयोः पर्यायभेदेनोपमानत्वस्यो-
पमेयत्वस्य च सत्त्वेनातिव्याप्तिपरिहारायैकस्मिन्पर्याये यं प्रत्युपमानत्वं तं
प्रत्येव पर्यायान्तरे उपमेयत्वं विवक्षणीयम् ।
द्विविधैषेत्युक्तम् । द्वैविध्यं धर्मस्य साधारण्यवस्तुप्रतिवस्तुभावा-
भ्याम् ।
'सुगन्धि नयनानन्दि मदिरामदपाटलम् ।
अम्भोजमिव ते वक्रं त्वद्वक्रमिव पङ्कजम् ।'
१. 'वियोगवह्निना' क. २. 'तत्र' ख..

Page 43****************************************************************************************
चित्रमीमांसा।
'सच्छायाम्भोजवदनाः सच्छायवदनाम्बुजाः ।
वाप्योऽङ्गना इवाभान्ति यत्र वाप्य इवाङ्गनाः ॥'
इति क्रमेणोदाहरणे ।
अत्रेदं विचार्यते । लक्षणस्य 'त्वद्वल्गुना युगपदुन्मिषितेन तावत्'
इति प्रागुदाहृतायां युगपदुपमेयोपमायामव्याप्तिः । न चेयमुपमेयोपमा
न भवति, किं तूभयविश्रान्तोपमामात्रमिति शनीयम् । परस्परतुला-
मित्यनेन द्वयोरपि प्रतियोगित्वस्यापि प्रतिपाद्यमानतया उपमेयोपमेत्यव-
यवार्थस्याविशिष्टत्वात् । अर्थादपि सिध्यतः परस्परप्रतियोगित्वस्य मुखतः
प्रतिपादनेन तृतीयसदृशव्यवच्छेदरूपफललाभाच्च । किं च 'रजोभिः
स्यन्दनोद्भूतैः' इति प्रागुदाहृतायां परस्परोपमायामतिव्याप्तिः । न च
तत्राप्युपमेयोपमा । तृतीयसदृशव्यवच्छेदाप्रतीतेः । 'द्विविधैषा प्रकी-
तितेति विभागासामञ्जस्यप्रसङ्गाच । न ह्यत्र धर्मस्य साधारण्यं वस्तु-
प्रतिवस्तुभावो वास्ति । गगनस्य भूतलेन सादृश्ये रजोव्याप्तत्वं साधार-
णधर्मः । भूतलस्य गगनेन सादृश्ये गजानां मेघानां च बिम्बप्रतिबिम्ब-
भाव इत्यत्यन्तविलक्षणत्वात् । अत एवात्र तृतीयसब्रह्मचारिव्यवच्छेद-
रूपं फलमपि न सिद्ध्यति । एकधर्माश्रयेण परस्परसाम्ये वर्ण्यमाने ह्यन-
योरस्मिन्विषये तृतीयः सब्रह्मचारी नास्तीति फलति । कस्यचित्केनचि-
त्सादृश्ये वर्णिते तस्याप्यन्येन सादृश्यमर्थसिद्धमपि मुखतो वर्ण्यमानं
तृतीयसदृशव्यवच्छेदार्थं भवतीति हि तत्फलकत्वे बीजम् । न चैतद्ध-
मसाधारण्य इव धर्मभेदेऽपि लभ्यते । रजोभिर्गगनस्य भूतलसादृश्यव-
र्णनेन भूतलस्य मेघाकारैर्गजैर्गगनसादृश्यस्यार्थतः सिद्ध्यभावात् ।
१. 'साधर्मे क.

Page 44****************************************************************************************
काव्यमाला ।.
अपि च-
'पिता समाराधनतत्परेण पुत्रेण पुत्री स यथैव तेन ।
पुत्रस्तथैवाधिकवत्सलेन स तेन पित्रा पितृमान्बभूव ॥'
इति व्यत्यस्तधर्मिबिम्बप्रतिबिम्बकोपमायामतिव्याप्तिः । अत्र हि पुत्रः
पिता चेत्युभावुपमेयोपमानभूतौ धर्मिणौ । तयोस्तावेव व्यत्यासेन पितृ-
मत्त्वं पुत्रित्वमिति साधारणधर्मकोटिप्रविष्टतयोपात्तौ । तयोश्च बिम्बप्र-
तिबिम्बरूपसाधारण्यापादको धर्मो मतुबिनिप्रत्ययोपात्तं प्राशस्त्यम् ।
प्रशंसायां ह्यत्र तौ प्रत्ययौ पित्रा पितृमानिति संबन्धमात्रस्यांवक्तव्यत्वात् ।
एवं च पुत्रस्य पितुश्च प्रशस्तपितृमत्त्वं प्रशस्तपुत्रवत्त्वं च बिम्बप्रतिबि-
म्बकरम्बितेन वस्तुप्रतिवस्तुभावेन साधारणधर्मे इति लभ्यते । तयोश्च
पितापुत्रयोः प्राशस्त्यप्रतिपादके । अधिकवत्सलेन समाराधनतत्परेणेति
च विशेषणे । ततश्च धर्म्युपमायां यः पिता पुत्रस्योपमानं स एव तस्य
तदुपपादके बिम्बप्रतिबिम्बनिर्देशे उपमेय इति लक्षणस्य वर्तनं तावत्स्प-
ष्टम् । न चेयमुपमेयोपमा । पुत्रपित्रोधर्मिणोरुपमायां प्रशस्तपितृमत्त्वं
प्रशस्तपुत्रवत्त्वं च वस्तुप्रतिवस्तुभावेन बिम्बप्रतिबिम्बभावकरम्बितेन
साधारणो धर्मः । पितापुत्रयोस्तु धर्मकोटिनिविष्टयोर्वात्सल्यभक्त्यति-
शयकृतं प्राशस्त्यमनुगतसाधारणधर्म इति पूर्वोदाहरणसारूप्यात्समुच्च-
योपमया पुत्रोऽपि पितृभक्त्या प्रशस्तः पितापि पुत्रवात्सल्येन प्रशस्त
इत्यर्थलाभेऽपि तृतीयसब्रह्मचारिव्यवच्छेदालाभाच । न चात्र इवशब्द-
द्वयादियुक्तपर्यायद्वयाभावात्पर्याय विशेषणेनैवातिव्याप्तिनिरासः स्यादिति
वाच्यम् । वाच्यकक्षायां पुत्रपित्रोरुपमा व्यङ्ग्यकक्षायां पितापुत्रयोरिति
पर्याय द्वयसत्त्वात् । न हि पर्यायद्वयस्यापि वाच्यत्वमत्र विवक्षितम् ।
१. 'अव्यक्तत्वात् क. २. 'बिम्बप्रतिबिम्वभाव' ख-ग. ३. 'साधारण्ये' ख-ग.
४. 'उपपादके' क.

Page 45****************************************************************************************
चित्रमीमांसा।
४५
येनेवशब्दद्वययुक्तपर्यायद्वयाभावादतिव्याप्तिर्निरस्येत । तथा सति हि
व्यङ्गयोपमेयोपमासाधारण्यं न स्यादित्युक्तम् । न चात्र धर्मिणोरेवोपमा
धर्मयोस्तु उपमानोपमेयसाधारण्यार्थमभेद एव प्रतीयते नोपमेति वा-
च्यम्-
'नलिन्या इव तन्वङ्ग्यास्तस्याः पद्ममिवाननम् ।
मया मधुकरेणेव पायं पायमतृप्यत ।'
इत्यादौ बिम्बप्रतिबिम्बभावापन्नयोस्तन्वीनलिन्यादिकयोरुपमाया अपि
दर्शनेन धर्मयोः सादृश्येन साधारणीकरणस्याप्युपमाप्रयोजकत्वात् ।
तस्मात्तत्रातिव्याप्तिशङ्का दुर्वारा । अतोऽनुपपन्नमेवेदं लक्षणं लक्ष्यते ।
अत्र ब्रूमः-
'अन्योन्येनोपमा बोध्या व्यक्त्या वृत्त्यन्तरेण वा ।
एकधर्माश्रया या स्यात्सोपमेयोपमा मता ॥'
अन्योन्येनेति विशेषणान्न रशनोपमायामतिव्याप्तिः ।व्यक्त्या वृत्त्यन्त-
रेण वा बोध्येति विशेषणाच्च नोभयविश्रान्तसादृश्योपमायामतिव्याप्तिः ।
परस्परप्रतिक्षेपकविकल्पार्थेन वाकारेण हि या परस्परप्रतियोगिकत्वविशि-
ष्टोपमा तद्विषयवृत्त्यन्तरनिरपेक्षव्यक्तिबोध्या तद्विषयव्यक्तिनिरपेक्षवृत्त्य-
न्तरबोध्या वा भवति सोपमेयोपमेति पर्यवस्यति । ततश्चोभयविश्रान्तसाह-
श्योपमायामन्योन्यप्रतियोगिकत्वांशे व्यक्तिः सादृश्यरूपोपमांशे वृत्त्यन्त-
रमिति तयोः करम्बितत्वान्नातिव्याप्तिशङ्का । सामान्यलक्षणसिध्द्यर्थं च
व्यक्तिवृत्त्यन्तरयोरन्योन्यत्वेन क्रोडीकृतयोर्ग्रहणम् । एवं हि 'तया गृहीतं
नु मृगाङ्गनाभ्यः' इत्यत्र वृत्त्यन्तरापेक्षव्यक्तिबोध्यायामनलंकारभूतायां
व्यक्तिनिरपेक्षवृत्त्यन्तरबोध्यायामलंकारभूतायां चोपमायां लक्षणमनुगतं
१. 'तत्र' क.

Page 46****************************************************************************************
काव्यमाला ।
भवति । यद्यपि व्यङ्ग्यायामप्युपमेयोपमायां शब्दस्य सहकारित्वेन तद्ग-
तशक्तेरप्यपेक्षितत्वात् ‘खमिव जलं जलमिव खम्' इत्यादौ वाच्याया-
मपि गम्यसाधारणधर्मायां तस्यां धर्माशे व्यक्तेरपेक्षितत्वात्परस्परनैरपेक्ष्य-
मसंभवि, तथाप्यन्योन्यप्रतियोगिकत्वविशिष्टसादृश्यविषयवृत्त्यन्तरनिर-
पेक्षकत्वं व्यक्तेः तद्विषयव्यक्तिनिरपेक्षत्वं वृत्त्यन्तरस्य चास्त्येव । इदमेव
च व्यक्तिपदानपेक्षयालंकाररूपाया विशेषलक्षणमपि । तत्र व्यक्तिपदप-
रित्यागे वृत्त्यन्तरमात्रबोध्येत्येतद्विशेषणं पर्यवस्यति । ततश्चोभयविश्रा-
न्तसादृश्योपमाव्यावृत्तिः । न च तस्यामेकस्यैवोपमानत्वं न तु द्वयोरित्य-
न्योन्यपदेनैव व्यावृत्ताविदं व्यर्थमिति वाच्यम् । प्राकरणिकापाकरणि-
कयोः सादृश्यवर्णनेऽप्राकरणिकस्यैवोपमानत्वलाभेऽप्युभयोरपि प्राकरणि-
कत्वे विनिगमनाविरहेण परस्परोपमानत्वप्रतीतेः । एवं धर्माश्रयविशेष-
यात् 'रजोभिः स्यन्दनोत्कीर्णैः' इति परस्परोपमायां नातिव्याप्तिः ।
उक्तविशेषणवलादेव 'पिता समाराधनतत्परेण' इत्युपमायामपि नाति-
व्याप्तिः। उभयत्राप्युपमेययोभिन्नधर्माश्रयत्वात् । एकधर्माश्रयेत्यस्य चाय-
मर्थः । कस्यचिदन्येनोपमायां यो धर्मः साधारणो वस्तुप्रतिवस्तुभावापन्नो
वा स एवान्यस्य तेनोपमायामपीति । न त्वनुगामिधर्माश्रयेत्यर्थः । बिम्ब-
प्रतिबिम्बगर्भवस्तुप्रतिवस्तुभावनिर्देशे तदभावादिति दिक् ।
इदं तूपमेयोपमात्वप्रयोजक लक्षणम् । अनुगतानतिप्रसक्तलक्षणं
'सदृशस्य तृतीयस्य व्यवच्छेदाय यद्भवेत् ।
अन्योन्येनोपमेयत्वं सोपमेयोपमा मता ॥'
इति द्रष्टव्यम् । अत्रान्योन्येनेति विशेषणं 'अहमेव गुरुः सुदारुणानाम्'
इति प्रतीपविशेषव्यावृत्त्यर्थम् ।

Page 47****************************************************************************************
४७
चित्रमीमांसा।
अथोदाहरणानि । तत्र धर्मस्य साधारण्ये यथा- :
'खमिव जलं जलमिव खं हंसश्चन्द्र इव हंस इव चन्द्रः ।
कुमुदाकारास्तारास्ताराकाराणि कुमुदानि ॥
इयं प्रतीयमानसाधारणधर्मा । वाच्यसाधारणधर्मा यथा--'सुगन्धि
नयनानन्दि' इत्यादि।
यथा वा--
''गिरिवि गजराजोऽयं गजराज इवोच्चकैर्विभाति गिरिः ।
निर्झर इव मदधारा मदधारेवास्य निर्झरः सवति ॥
अनोपमेयोपमाद्वयस्य परस्परानुगृहीतत्वेन विच्छित्तिविशेषोऽधिकः ।
वस्तुप्रतिवस्तुभावो यथा-'सच्छायाम्भोजवदना' इत्यादि ।
इदं वस्तुप्रतिवस्तुभावस्य बिम्बप्रतिबिम्बविशेषणत्वे उदाहरणम् ।
तद्विशेष्यत्वे यथा-
'वत्रं पद्ममिवैतस्या नेत्रं भृङ्गमनोहरम् ।
पद्मं वक्रमिवाभाति मृगलोचनभूषितम् ॥'
एतानि पर्यायोपमेयोपमोदाहरणानि । युगपदुपमेयोपमोदाहरणं
तु-'तद्वल्गुना युगपदुन्मिषितेन' इत्यादि ॥
तत्रापि यथासंभवं पूर्वोक्ता भेदा उन्नेयाः ॥
इत्युपमेयोपमाप्रकरणम् ।
अथानन्वयः-
___ एकस्यैवोपमानोपमेयत्वेऽनन्वयो मतः ।
एवकारबलादेकस्यामेवोपमितिक्रियायामिति गम्यते । तेनोपमेयोप-
मायां रसनोपमायां च नातिव्याप्तिः । उदाहरणम्-'गगनं गगनाकार
* १. 'चित्रमीमांसायां' क.

Page 48****************************************************************************************
४८
काव्यमाला।
सागरः सागरोपमः' । अयं प्रतीयमानधर्मः । निर्दिष्टधर्मो यथा-
'न केवलं भाति नितान्तकान्तिर्नितम्बिनी सैव नितम्बिनीव ।'
यावद्विलासायुधलास्यवासास्ते तद्विलासा इव तद्विलासाः ॥'
ननु-
'पितुर्नियोगाद्वनवासमेवं निस्तीर्य रामः प्रतिपन्नराज्यः ।
धर्मार्थकामेषु समां प्रपेदे यथा तथैवावरजेषु वृत्तिम् ॥'
इत्यत्रैकस्यैव रघुपतेरुपमानत्वमुपमेयत्वं च । न च तत्रानन्वयः ।
समुच्चयोपमया तस्य धर्मार्थकामेष्वनुजेषु च समवृत्तिमात्रस्यैव प्रतिपाद्य-
तयासदृशान्तरव्यवच्छेदे तात्पर्याभावात् । तथा 'त्यक्ष्यामि वैदेहसुतां
पुरस्तात्समुद्रनेमिं पितुराज्ञयेव' इत्यत्राप्यस्ति खस्यवोपमानत्वमुपमेयत्वं
च । तत्रापि नानन्वयः । पितृनियोगाक्षितित्याग इवापवादात्सीतात्यागे
च सदृशान्तरप्रसक्त्यभावेन तव्यवच्छेदस्य फलत्वायोगाच्च । एवम्-
'उपाददे तस्य सहस्ररश्मिस्त्वष्ट्रा नवं निर्मितमातपत्रम् ।
स तढुकूलादविदूरमौलिर्बभौ पतद्गङ्ग इवोत्तमाङ्गे ॥'
इत्यादावप्येकस्यैवोपमानोपमेयभावः स्पष्टः । न चैतेषु क्वचिद्धर्मादिषु
वृत्तेरवरजेषु वृत्तेश्वोपमानोपमेयभावः । अन्यत्र क्षितित्यागस्य सीतात्या-
गस्य चापरत्र गङ्गापतनस्य दुकूलसंनिधानस्य च । न तु क्वचिदप्येकस्यैव
धर्मिण उपमानोपमेयभावः । विशिष्टान्वयिनोऽपि विशेष्यबाधे विशेष-
णसंक्रमौचित्यादिति वाच्यम् । यथा धर्मार्थकामेषु समवृत्तिं प्रपेदे तथा
वरजेष्वित्यादिप्रकारेणैकस्यैवोपमानोपमेयभावे निबद्धेऽपि तस्य विशेष-
णसंक्रान्तिकल्पने 'पाण्ड्योऽयमंसार्पितलम्बहारः' इत्यादीनामपि हारनि-
झरादीनामेवोपमानोपमेयभावः स्यादिति बिम्बप्रतिबिम्बोदाहरणमात्रवि-
लोपप्रसङ्गात् । 'रामरावणयोर्युद्धम्' इत्यादावभेदेऽप्युपमानोपमेयभावम-

Page 49****************************************************************************************
चित्रमीमांसा।
भ्युपगच्छतामालंकारिकारिकाणां विशेष्यबाधस्यापरिहरणीयत्वाच्च ।
तस्मादत्र 'सविशेषणे हिँ ' इति न्यायोपन्यासो वाक्यमीमांसकानां शोभते
नालंकारमीमांसकानाम् । वाक्यमीमांसका ह्यभेदे उपमानोपमेयभावनि-
र्देश एव नास्तीति मन्यमाना 'रामरावणयोयुद्ध' इत्यादावद्यतनस्य पूर्वे-
द्युस्तनं युद्धमुपमानम् । एतत्कल्पगगनस्य कल्पान्तरगगनमुपमानमित्यादि
कल्पयन्ति । तस्मादालंकारिकमते एतेष्वेकस्यैवोपमानोपमेयभाव इति
लक्षणमतिव्याप्तमिति चेत् ।
अत्र ब्रूमः-
'स्वस्य खेनोपमा या स्यादनुगाम्येकधर्मिका ।
अन्वर्थनामधेयोऽयमनन्वय इतीरितः ॥'
स्वस्य खेनेति विशेषणादुपमेयोपमायां रसनोपमायां च नाति-
व्याप्तिः । अनुगाम्येकर्मिकेति विशेषणादुदाहृतोपमाविशेषेषु नाति-
व्याप्तिः। यद्यपि तेष्वपि समां वृत्तिं प्रपेदे इत्याचंशेऽनुगामिधर्मप्र-
वेशः । तथाप्येको न भवति । धर्मार्थकामावरजादिबिम्बप्रतिबिम्बभाव-
करम्बितत्वात् । अत एवैकग्रहणमप्यर्थवत् । अन्वर्थनामधेय इति तु
न लक्षणान्तर्गतम् । किं तु स्वेन स्वस्योपमाप्यनुगाम्येकधर्मा चेदेवान-
न्वयो नान्यथेत्यत्रोपपत्तिमात्रपरम् । धयॆक्ये हि स्वस्य खेनोपमा नान्वे-
तीत्यनन्वय इत्यन्वर्थं नाम भवति । अनन्वय्यर्थनिबन्धनवशाचानुपम-
त्वद्योतनफलपर्यन्तं धावेत् । धर्मभेदे तु एकधर्मावच्छिन्नेन खेनैव धर्मा-
न्तरावच्छिन्नस्य स्वस्योपमान्वेतीति न तत्रान्वर्थ नाम, न वानन्वय्यर्थ-
निबन्धनाधीनानुपमत्वफललाभः । इदमनन्वयत्वप्रयोजकं लक्षणम् ।
लक्षणमात्रं तु 'यत्र तेनैव तस्य स्यात्' इति भामहोक्तमनुसंधेयम् ।
१. 'सविशेषणे हि विधिनिषेधौ सति विशेष्ये बाधे विशेषणमुपसंक्रामत इति'.
४ चि० मी०

Page 50****************************************************************************************
५५
काव्यमाला।
'उभौ यदि योनि पृथक्प्रवाही' इत्यतिशयोक्तिविशेषेऽनुपमत्वद्योतन-
फलसाम्यकल्पनावत्यतिव्याप्तिनिरासाय तेनैव तस्येति विशेषणम् ।
अयमनन्वयो व्यङ्ग्योऽप्यस्ति । यथा-
'अद्य या मम गोविन्द जाता त्वयि गृहागते ।
कालेनैषा भवेत्प्रीतिस्तवैवागमनात्पुनः ॥'
अत्र गृहागतं श्रीकृष्णं प्रति विदुरवाक्ये इयं त्वदागमनप्रभवा
प्रीतिर्वहुकालव्यवहितेन पुनरपि त्वदागमनेनैव भवेत् नान्येनेत्युक्ति-
मङ्गया त्वदागमनप्रभवप्रीतेः सैव सदृशी न वितरप्रभवेति व्यज्यते ।
एतादृशव्यावृत्त्यर्थमनन्वयालंकारलक्षणेऽव्यङ्ग्यत्वविशेषणं पूर्ववद्रष्टव्यम्॥
इत्यनन्वयप्रकरणम् ।
अवसरणालंकार:-
स्मृतिः सादृश्यमूला या वस्त्वन्तरसमाश्रया।
स्मरणालंकृतिः सा स्यादव्यङ्ग्यत्वविशेषिता ।
यथा-
'अपि तुरगसमीपादुत्पतन्तं मयूरं
न स रुचिरकलापं बाणलक्षीचकार ।
सपदि गतमनस्कश्चित्रमाल्यानुकीर्णे
रतिविगलितबन्धे केशपाशे प्रियायाः ॥ .
यथा वा-, ।
'दिव्यानामपि कृतविस्मयां पुरस्ता..
दम्भस्तः स्फुरदरविन्दचारुहस्ताम् ।
उद्वीक्ष्य श्रियमिव कांचिदुत्तरन्ती-
मस्सा(जलनिधिमन्थनस्य शौरिः ॥

Page 51****************************************************************************************
५१
चित्रमीमांसा।
एकत्र सदृशदर्शनात्तत्सदृशधर्मिका स्मृतिः । इतरत्र सदृशदर्शनात्त-
त्सदृशलक्ष्मीसंबन्धिनो जलनिधिमन्थनस्य स्मृतिः । उभयत्रापि सादृश्य-
मूलकवस्त्वन्तरस्मृतित्वमविशिष्टम् । अत एव सदृशासशसाधारण्या-
र्थतया लक्षणे वस्त्वन्तरग्रहणमर्थवत् ।
'सौमित्रे ननु सेव्यतां तरुतलं चण्डांशुरुज्जम्भते
चण्डांशोर्निशि का कथा रघुपते चन्द्रोऽयमुन्मीलति ।
वत्सैतद्विदितं कथं नु भवता धत्ते कुरङ्गं यतः
क्कासि प्रेयसि हा कुरङ्गनयने चन्द्रानने जानकि ।'
अत्र श्रुतकुरङ्गसंबन्धिनस्तन्नयनस्य स्मरणाचत्सदृशसीतानयनस्मृति-
स्तत्संबन्धिसीतास्मृतिश्चेति । किं त्वेषा व्यङ्गया, अलंकार्यभूता च ।
तघ्यावृत्त्यर्थमव्यङ्ग्यत्वविशेषणम् ।
'अत्युच्चाः परितः स्फुरन्ति गिरयः स्फारास्तथाम्भोधय-
___ स्तानेतानपि बिभ्रती किमपि न क्लान्तासि तुभ्यं नमः ॥
आश्चर्येण मुहुर्मुहुः स्तुतिमिति प्रस्तौमि यावद्भुव-
स्तावद्विदिमां स्मृतस्तव भुजो वाचस्ततो मुद्रिताः ॥'.
स्तूयमानभूसंबन्धिनो भूभृद्धजस्य स्मृतिर्न सादृश्यमूलेति नात्र स्मरणालं.
कारः। किंतु स्मृतेः संचारिभावस्य भूभृद्विषयरतिभावाङ्गत्वात्प्रेयोऽलंकारः।
'स तथेति प्रतिज्ञाय विसृज्य कथमप्युमाम् ।
___ ऋषीजयोतिर्मयान्सप्त सस्सार सरशासनः ॥'
अत्र चिन्तामूला स्मृतिः। विच्छित्तिविशेषाभावान्न कश्चिदलंकारः।
एतदुभयव्यावृत्त्यर्थं सादृश्यमूलेति विशेषणम् । एवमेते भेदाभेदसाधा-
रणसाधर्म्यमूला अलंकाराः प्रदर्शिताः ॥
इति स्मरणालंकारप्रकरणम् ।

Page 52****************************************************************************************
५२
,काव्यमाला।
. अथाभेदप्रधानेषु प्रथमं रूपकं निरूप्यते-
आरोपविषयस्य स्यादतिरोहितरूपिणः ।
उपरञ्जकमारोप्यमाणं तद्रूपकं मतम् ॥
अत्रारोपविषयस्येत्यनेनोत्प्रेक्षातिशयोक्त्योावृत्तिः । तत्र मुखादे-
रारोपविषयत्वाभावात् । अतिरोहितरूपिण इत्यनेन ससंदेहप्रान्तिमदप-
हतीनां व्यावृत्तिः । तेषु संदेहान्त्यपह्नवैर्विषयस्य तिरोधानात् । उपर-
अकमित्यनेन समासोक्तिपरिणामव्यावृत्तिः । तयोहि नोपरञ्जकत्वं विष-
येष्वताद्रूप्यापादकत्वलक्षणम् । समासोक्तौ व्यवहारमात्रसमारोपेण तादू-
प्यप्रतीतेरेवाभावात् । परिणामे आरोप्यमाणस्यैव विषयताद्रूप्यापत्त्या
विषयस्यारोप्यमाणताद्रूप्यापत्त्यभावादित्याहुः ॥
अत्रेदं विचार्यते । आरोपाध्यवसाययोः कीदृशं भेदमभिसंधायारोप-
विषयस्येत्यनेनोत्प्रेक्षाव्यावृत्तिरुच्यते । यदि विषयविषयिणोरभिहितयोर-
मेदप्रतिपत्तिरारोपः । विषयनिगरणेन विषयिणस्तदभेदप्रतिपत्तिरध्यवसाय
इति भेदमभिसंधाय, तदोत्प्रेक्षारोपमूलैव स्यात् । तत्र 'नूनं मुखं चन्द्रः'
इति विषयस्य मुखस्याप्यभिधानेन तन्निगरणाभावात् । ततश्च तत्राति-
व्याप्सिरनिवारितैव स्यात् । ताद्रूप्यप्रतिपत्तिरारोपस्तदभेदप्रतिपत्तिरध्यव-
साय इति तयोर्भेदः । 'मुखं चन्द्रः' इत्यादिरूपके चन्द्रस्य यद्रूपं चन्द्रत्वं
तेन रूपवत्तामात्रं मुखस्य प्रतीयते । न तु प्रसिद्धचन्द्राभेदः । 'मुखवि-
षयायां चन्द्रः' इत्याद्यतिशयोक्तौ तु तदभेद एव प्रतीयत इति चेत् ।
न । वैपरीत्यस्यापि वक्तुं शक्यत्वात् । न च वाच्यम् ।
'इन्दोरपि मृगाक्षीणां मुखेन्दुरतिरिच्यते ।
निर्जरैः पीयमानोऽपि यः कदाचिन्न हीयते ॥'

Page 53****************************************************************************************
चित्रमीमांसा।
५३
इति मुखचन्द्रस्य प्रसिद्धचन्द्राव्यतिरेकवर्णनं तदभेदप्रतिपत्तौ. न
संभवतीति रूपके ताद्रूप्यप्रतिपत्तिरेवेति । तथा सति हि
'सुधाबद्धग्रासैरुपवनचकोरैरनुसृतां
___ किरज्योत्स्नामच्छां लवलिफलपाकप्रणयिनीम् ।
उपप्राकाराग्रं प्रहिणु नयने तर्कय मना-
___ गनाकाशे कोऽयं गलितहरिणः शीतकिरणः ॥'
'अपरः पाकशासनः' इत्याद्यतिशयोक्तौ 'अपर इव पाकशासनः'
इत्याधुत्प्रेक्षायां च रूपकवदेव प्रसिद्धचद्राद्यभेदप्रतिपत्त्यभावेन ताद्रूप्य-
प्रतिपत्तिरेव स्यादिति तयोर्लक्षणस्यातिव्याप्तिरनेनानिवारिता स्यात् ।
अथ तत्र प्रसिद्धचन्द्राद्यभेदप्रतिपत्त्यभावेऽप्युपात्तकल्पितापरचन्द्राद्यभेद-
प्रतिपत्तिः संभवतीति चेत् । रूपकेऽप्येवं वक्तुं शक्यमित्यसंभव एव
लक्षणस्य स्यात् । किं चातिरोहितरूपिण इत्यनेन ससंदेहम्रान्तिमतोरं-
तिव्याप्तिवारणेऽपि नापहवेऽतिव्याप्तिवारणम् । 'नेदं मुखं किं तु चन्द्रः',
इत्यत्र मुखे मुखत्वाभावारोपस्य चन्द्रत्वारोपस्य चाहार्यत्वेन विषयतिरोधा-
यकत्वाभावात् । आहार्यारोपस्यापि तिरोधायकत्वे रूपकेऽपि लक्षण-
स्यासंभवः स्यात् । उत्प्रेक्षाया अप्याहार्यसंभावनारूपाया अतिरोहित-
रूपिण इत्यनेनैव व्यावृत्तिसिद्धावारोपविषयस्येति विशेषणस्य वैयर्थ्य च
स्यात् । अतिशयोक्तौ विषयस्य निगीर्णस्य तिरोहितत्वेन तस्या अप्यनेनैव
व्यावृत्तिः । अपि च।
'त्वत्पादनखरत्नानां यदलक्तकमार्जनम् ।
इदं श्रीखण्डलेपेन पाण्डुरीकरणं विधोः ॥'
इति निदर्शनायामतिव्याप्तिः । तत्रोपमेयवाक्यार्थे उपमानवाक्यार्थः
ताप्यारोपसद्भावात् । यदि चारोपविषयस्य पदार्थस्येति विशेषणम् ।

Page 54****************************************************************************************
५४
काव्यमाला।
तथाप्यलक्तककृतत्वत्पादनखमार्जनं श्रीखण्डलेपकृतविधुपाण्डुरीकरणमिति
निदर्शनायामतिव्याप्तिः।
___'अनिदण्डो हरेरुर्ध्वमुत्क्षिप्तो बलिनिग्रहे ।
__विधिविष्टरपद्मस्य नालदण्डो मुदेऽस्तु वः ॥'
इति रूपकेऽव्याप्तिश्च । यत्तु सरस्वतीकण्ठाभरणोक्तं लक्षणम्-
। 'यदोपमानशब्दानां गौणवृत्तिव्यपाश्रयात् ॥
उपमेये भवेद्वत्तिस्तदा तद्रूपकं विदुः ॥' इति ।
.. तदप्यतिशयोक्तावतिव्याप्तम् । 'मुखं चन्द्रः' इति रूपके चन्द्रश-
ब्दस्य मुखे गौणसारोप्यलक्षणा । चन्द्र इत्यतिशयोक्तौ साध्यवसानलक्ष-
णेत्यालंकारिकसिद्धान्तात् । वस्तुतस्त्वतिशयोक्तावेव लक्षणा न तु रू-
पके इति शक्यं व्यवस्थापयितुम् । तथाहि । अतिशयोक्तौ विषयाभि-
धायिमुखादिपदाप्रयोगाच्चन्द्रादिपदेनैव तत्प्रत्यायनं कार्यमिति तस्य तत्र
लक्षणावश्यमास्थया । रूपके विषयविषयिणोः खस्ववाचकाभिहितयोर-
भेदप्रतिपत्तिः संसर्गमर्यादयैव संभवतीति किमर्थं तत्र लक्षणा, अशक्या
च तत्र लक्षणाभ्युपगन्तुम् । कथम् । 'मुखं चन्द्र' इत्यत्र लक्षणया मुखे
प्रवर्तमानं चन्द्रत्व केन निमित्तेन प्रवर्तेत । मुखत्वेन वा, मुखासांधार-
णकान्तिविशेषेण वा, चन्द्रत्वेन वा, चन्द्रासाधारणकान्तिविशेषेण वा,
मुखचन्द्रोभयानुगतकान्तिसामान्येन वा, मुखगतचन्द्रसादृश्येन वा?
नाद्यः । मुखपदेन पौनरुक्त्यापत्तेः । मुखत्वस्य शक्यासंबन्धित्वेन तेन
निमित्तेन लक्षणायोगाच्च । अत एव न द्वितीयः । न तृतीय चतुर्थौ ।
मुखावृत्तिधर्मयोस्तत्र प्रवृत्तिनिमितत्वायोगात् । न पञ्चमः । कान्तिमा-
न्मुखचन्द्र इत्यत्र कान्तिमत्पदेन पौनरुक्त्यापत्तेः । नापि षष्ठः । साह-
श्यस्य शब्दप्रतिपाद्यत्वेनाव्यङ्ग्यत्वेन · रूपकस्योपमापृथग्भावानुपपत्तेः ।
"१. 'मुखगतासाधारण' ख-ग..

Page 55****************************************************************************************
५५
चित्रमीमांसा।
अभेदप्रधानं रूपकमिति सिद्धान्तविरोधाच्च । तस्माद्रूपके स्वस्वपदाभि-
हितयोर्विषयविषयिणोरभेदप्रतिपत्तिः संसर्गमर्यादयेत्येव वक्तव्यमितिल-
क्षणस्यासंभवोऽपि दोषः । यदा तु 'वक्वेन्दौ तव सत्ययं यदपरः शी-
तांशुरुज्जृम्भते' । 'द्वौ चन्द्रौ जगतो राजन्स दिवि त्वं महीतले' इत्या-
दौ विषयस्य प्रसिद्धचन्द्राभेदप्रतिपत्तिर्न संभवतीति कथंचिदिन्द्रादिपदस्य
विषये लक्षणा करप्यते । तथापि 'कान्तिमान्मुखचन्द्र' इत्यादौ काठ-
काध्यापकादिवत्संसर्गमर्यादयैवाभेदप्रतिपत्तिसंभवेनातिक्लिष्टलक्षणाश्रय-
णायोगात्तत्राव्याप्तिर्वज्रलेपायते । अपि च ।
'सेतुः शैलैस्त्वया बद्धः पूर्व जेतुं दशाननम् ।
कं जेतुमद्य बध्नासि यशश्चन्द्रोपलैः प्रमो॥'
'चिराद्यत्कौतुकाविष्टं कल्पवृक्षमुदीक्षितुम् ।
तन्मे सफलमद्यासीन्नेत्रं त्वय्यवलोकिते ॥'
इत्यादौ व्यङ्ग्यरूपके चाव्याप्तिः । अत्र ह्याचे वर्ण्य प्रभु प्रति राव-
णवधाय त्वया सेतुर्बद्ध इति निर्दिश्यमानेन वस्तुना त्वमेव राम इति
रूपकं व्यज्यते । न च तत्र विषये गौणं रामपदमस्ति । द्वितीये त्वाम-
वलोकयता मम नेत्रेण चिरकाङ्कितं कल्पवृक्षावलोकनं लब्धमिति प्रती-
यमानेन विशेषालंकारेण त्वमेव कल्पवृक्ष इति: रूपकं व्यज्यते । तत्र
कल्पवृक्षपदं प्रसिद्धकल्पवृक्षपरमेव न विषयलक्षकमिति स्पष्टम् ॥
'ततः कुमुदनाथेन कामिनीगण्डपाण्डुना ।.
- नेत्रानन्देन चन्द्रेण माहेन्द्री दिगलंकृता ॥'.
इति शुद्धसारोपलक्षणामूलकरूपके चाव्याप्तिः । तत्र ह्यानन्दहेतुत्वा-
दानन्दत्वंरूपणं न त्वौपम्यात् । यत्तु 'आयुघृत'मित्यादौ. विच्छित्तिवि-
शेषादर्शनाच्छुद्धसारोपलक्षणास्थले न कश्चिदुलंकार इति। तदयुक्तम् ।

Page 56****************************************************************************************
A
काव्यमाला।
'गौर्वाहीक' इत्यादौ विच्छित्तिविशेषादर्शनेन गौणसारोपलक्षणास्थलैंड-
प्यलंकारत्वाभावप्रसङ्गात् । क्वचिद्वैचिव्यादर्शनेऽप्यन्यत्र वैचित्र्यवति
स्थलेऽलंकारत्वमिहापि वक्तुं युक्तम् । 'नेत्रानन्देन चन्द्रेण' इति ।
. 'आयुर्दानमहोत्सवस्य, विनतक्षोणीभृतां मूर्तिमान्
विश्वासो, नयनोत्सवो मृगदृशां, कीर्तेः प्रकाशः परः ।
आनन्दः कलिताकृतिः सुमनसां, वीरश्रियो जीवितं ।
धर्मस्यैष निकेतनं, विजयते वीरः कलिङ्गेश्वरः ॥'
इत्यादौ शुद्धसारोपलक्षणास्थलेऽपि वैचित्र्यदर्शनात् । यदि तु हेतु-
मता सह हेतोरभिधानमभेदतो हेतुरिति मतान्तराश्रयेण तत्र हेत्वलंकारो
न रूपकमित्यभ्युपगम्येत । तदा ‘आरोपविषयस्य स्यात्' इति पूर्वोदाह-
तलक्षणस्य तत्राव्याप्तिः । एवम्--'उपमैव तिरोभूतभेदा रूपकमुच्यते।'
'तद्रूपकमभेदो य उपमानोपमेययोः' इत्यादिलक्षणेष्वष्यतिव्याप्त्यादिदोषा
यथासंभवमुन्नेयाः । अत्रं वदामः-
'बिम्बाविशिष्टे निर्दिष्टे विषये यद्यनिडुते ।
___ उपरञ्जकतामेति विषयी रूपकं तदा ।'
बिम्बाविशिष्ट इति विशेषणात् 'त्वत्पादनखरत्नानाम्' इति निद-
शनायां नातिव्याप्तिः । तत्र हि चन्द्रो यथा स्वतः शुभ्रत्वादनासञ्जनी-
यधावल्यस्तथा नखाः स्वतोऽरुणत्वादनासञ्जनीयारुण्या इति सादृश्येन
नखानां चन्द्रस्य च बिम्बप्रतिबिम्बभावः । अलक्तचन्दनयोरन्यत्र स्वव-
सञ्जकत्वेन । ततश्च तत्र बिम्बभावान्नखालक्तकविशिष्टे एव रञ्जने
तत्प्रतिबिम्बभूतचन्द्रचन्दनविशिष्टपाण्डुरीकरणमुपराकम् । एवमन्य-
त्रापि “अरेण्यरुदितं कृतम्' इत्यादिताद्रूप्यारोपवन्निदर्शनोदाहरणे सर्वत्र
बिम्बभावापन्नवस्तुविशिष्ट एवोपमेये तत्प्रतिबिम्बविशिष्टमुपमानमुपरा-

Page 57****************************************************************************************
चित्रमीमांसा ।
५७
कमिति न वाप्यतिव्याप्तिः। रूपके तु न कर्चिदपि बिम्बप्रतिबिम्बभा-
वापन्नधर्मविशिष्टतया विषयविषयिणोरुपादानम् । सावयवरूपकेऽपि
विशेष्यरूपणात्पृथगेवावयवेषु रूपणं न त्ववयवविशिष्टरूपेण विशेष्ये।
'अघिदण्डो हरेरूर्ध्वम्' इत्यत्राप्यघिदण्डनालदण्डयोर्न बिम्बप्रतिबिम्ब-
विशिष्टता । तयोः प्रतीयमानेन श्यामलत्वविधातृविष्टरकमलश्लिष्टत्वा-
धनुगामिधर्मेणैवोपमानोपमेयभावात् । किं तु विधातृविष्टरकमलश्लिष्ट-
त्वरूपसाधारणधर्मवत्तासंपादनार्थं विशेषणविशिष्टतामात्रमुपमेयस्य ।
निर्दिष्ट इति विशेषणान्न निगीर्णविषयायामतिशयोक्त्यामतिव्याप्तिः ।
व्यङ्ग्यरूपकोदाहरणेषु विषयिवाचकाप्रयोगसंभवेऽपि विषयनिर्देशः सार्व-
त्रिक इति न तत्राव्याप्तिः । 'नेत्रानन्देन' इत्यादौ हेत्वलंकार इति मते
विषय इत्यनेनोपमेय इत्येतदर्थकेन तव्यावृत्तिः । तत्रापि रूपकमित्येका-
वलीकारादिमते विषयपदं धर्मिमात्रपरं स्पष्टार्थम् ।
अनिद्रुते निषेधास्पृष्ट इति विशेषणादपद्भुतौ नातिव्याप्तिः ।
उपरञ्जकतामाहार्यताद्रूप्यनिश्चयगोचरतामेतीत्यनेन ससंदेहोत्प्रेक्षा-
समासोक्तिपरिणामभ्रान्तिमत्स्वतिव्याप्तिनिरासः । ससंदेहोत्प्रेक्षयोनिश्चय-
स्यैवाभावात् । समासोक्तौ परिणामे च तस्य ताप्यागोचरत्वात् । समा-
सोक्तौ व्यवहारमात्रसमारोपात् । परिणामे आरोप्यमाणस्यैव विषयता-
द्रूप्यगोचरत्वात् । भ्रान्तिमति सतः कल्पितस्य वा प्रवृत्त्यादिपर्यन्तस्य
स्वारसिकस्यैव निबन्धने तस्यानाहार्यत्वात् ।
अव्यङ्ग्यविशेषणाच्चैतदेवालंकारभूतस्य रूपकस्य लक्षणमिति सर्व
सुस्थम् । तच्च रूपकं त्रिविधम्-निरवयवं सावयवं परम्परितं च ।
निरवयवं केवलं माला चेति द्विविधम् । सावयवं तु समस्तवस्तुविषय-
मेकदेशविवर्ति चेति द्विविधम् । परम्परितं च श्लिष्टाश्लिष्टशब्दनिबन्ध-

Page 58****************************************************************************************
५८
काव्यमाला।
नत्वेन द्विविधं सत्केवलं माला चेति द्वैविध्याच्चतुर्विधम् । एवमष्टविधो
संपकालंकारः । तत्र केवलं निरवयवं यथा-
'कुरक्रीवाङ्गानि स्तिमितयति गीतध्वनिषु य-
त्सखी कान्तोदन्तं श्रुतमपि पुनः प्रश्नयति यत् ।
अनिद्रं यच्चान्तः स्वपिति तदहो वेश्यभिनवां
प्रवृत्तोऽस्याः सेक्तुं हृदि मनसिजः प्रेमलतिकाम् ॥
मालानिरवयवं यथा-
'सौन्दर्यस्य तरङ्गिणी तरुणिमोत्कर्षस्य हर्षोद्गमः
__ कान्तेः कार्मणकर्म नर्मवचसामुल्लासनावासभूः ।
विद्या वक्रगिरां विधेरनवधिप्रावीण्यसाक्षाक्रिया
प्राणाः पञ्चशिलीमुखस्य ललनाचूडामणिः सा प्रिया ॥'
समस्तवस्तुविषयं सावयवं यथा-
'ज्योत्स्नाभस्मच्छरणधवला बिभ्रती तारकास्थी-
नन्तर्धानन्यसनरसिका रात्रिकापालिकीयम् ।
द्वीपावीपं भ्रमति दधती चन्द्रमुद्राकपाले ।
न्यस्तं सिद्धाञ्जनपरिमलं लाञ्छनस्य च्छलेन ।'
एकदेशविवर्ति सावयवं यथा-
प्रौढमौक्तिकरुचः पयोमुचां बिन्दवः कुटजपुष्पबन्धवः ।
विद्युतां नभसि नाट्यमण्डपे कुर्वते स्म कुसुमाञ्जलिश्रियम् ॥'
अत्र नभसो नाट्यमण्डपत्वेन रूपणाद्विद्युतामर्थान्नर्तकीत्वं गम्यते ।
इत्येकदेशे रूपकस्य विशेषणवाच्यतया वर्तनादिदमेकदेशविवर्ति ।
१. 'नर्मरहसां' क ख-ग. २. 'बाणाः पञ्चशिलीमुखस्य' ग.

Page 59****************************************************************************************
चित्रमीमांसा।
५९
श्लिष्टशब्दनिबन्धनं केवलपरम्परितं यथा-
'अलौकिकमहालोकप्रकाशितजगत्रयः ।
स्तूयते देव सद्वंशमुक्कारनं न कैर्भवान् ।'
अत्र त्वमेव मुक्तारत्नमित्यारोपणपूर्वकः सद्वंश उत्तमान्वय एव सद्वंश
उत्कृष्टवेणुरित्यारोप इति रूपकद्वयमपि संभूतपरम्परमिति परम्परितम् ।
वंशे श्लिष्टशब्दनिबन्धनं च । तदेव मालापरम्परितं यथा--
'विद्वन्मानसहंस वैरिकमलासंकोचदीप्तद्युते
दुर्गामार्गणनीललोहित समित्वीकारवैश्वानर ।
सत्यप्रीतिनिधानदक्ष विजयप्राग्भाव भीम प्रभो
साम्राज्यं वरवीर वत्सरशतं वैरिश्चमुच्चैः क्रियाः ॥
अश्लिष्टशब्दनिबन्धनं केवलं परम्परितं यथा---
'निरवधि च निराश्रयं च यस्य स्थितमनिवर्तितकौतुकप्रपञ्चम् ।
प्रथममिह भवान्स कूर्मनाथो जयति चतुर्दशलोकवल्लिकन्दः ॥'
तदेव मालापरम्परितं यथा-
'पर्यको राजलक्ष्म्या हरितमणिमयः पौरुषाब्धेस्तरङ्गः
सभामत्रासताम्यन्मुरलपतियशोहंसलीलाम्बुवाहः ।
भग्नप्रत्यर्थिवंशोल्बणविजयकरिस्त्यानदानाम्बुपट्टः
खगक्ष्मासौविदल्लः समिति विजयते मालवाखण्डलस्य ॥'
इदं वैधघेणापि दृश्यते । तत्केवलं यथा-
'आवृण्वतो लोचनमार्गमाजौ रजोऽन्धकारस्य विजृम्भितस्य ।
शस्त्रक्षताश्वद्विपवीरजन्मा बालारुणोऽभूद्रुधिरप्रवाहः ॥'
मालारूपकं यथा-
'सौजन्याम्बुमरुस्थली सुजनतालेख्यामित्तिर्गुण-
, . , ज्योत्लाकृष्णचतुर्दशी सरलतायोगश्वपुच्छच्छटा ।

Page 60****************************************************************************************
काव्यमाला।
यैरेषापि दुराशया कलियुगें राजावली सेविता'
तेषां शूलिनि भक्तिमात्रसुलभे सेवा कियत्कौशलम् ॥'
एवमष्टौ भेदा रूपकालंकारस्य प्राचीनः प्रदर्शिताः । एवं भेदा उप-
माया अपि वक्तुं शक्याः। एकत्र प्रदर्शितेन प्रकारेण संभवस्थलेऽन्य-
त्राप्युन्नेतुं शक्या इति न प्रदर्शिताः । तथाहि । 'वागर्थाविव संपृक्तौ'
इत्यादौ केवलनिरवयवोपमा । 'ज्योत्स्नेव नयनानन्दः' इत्यादौ माली-
निरवयवोपमा ।
'ततः प्रतस्थे कौबेरी भास्वानिव रघुर्दिशम् ।
शरैरुखैरिवोदीच्यानुद्धरिष्यत्रसानिव ॥'
इत्यत्र समस्तवस्तुविषयसावयवोपमा ।
'नेरिवोत्पलैः पौर्मुखैरिव सरःश्रियः ।
पदे पदे विभान्ति स चक्रवाकैः स्तनैरिव ॥'
इत्यत्रैकदेशविवर्तिनी।
'अत्यन्तरागिणमपि निपीतवसुसंचयम् ।
गणिकेवापरदिशा पूषाणं निरकासयत् ॥'
इत्यत्राप्येकदेशविवर्तिनी । पूर्वत्र विशेषणोपमायां विशेष्योपमा
गम्यते, उत्तरत्र विशेष्योपमाया विशेषणोपमेति भेदः ।
"दूरादयश्चक्रनिभस्य तन्वी तमालतालीवनराजिनीला ।
आभाति वेला लवणाम्बुराशे(रानिबद्धेव कलङ्करेखा ॥'
इत्यत्राश्लिष्टशब्दनिवन्धनकेवलपरम्परितोपमा । अत्र ह्यम्बुराशेरय-
श्चक्रेणोपमाः। तद्धाराश्लिष्टकलङ्करेखया वेलाया उपमा चेति द्वयमपि
संजातपरम्परम् । यथा वा-
'अस्त्रज्वालावलीढप्रतिबलजलधेरन्तरौर्वायमाणे
सेनानाथे स्थितेऽस्मिन्मम पितरि गुरौ सर्वधन्वीश्वराणाम् ।

Page 61****************************************************************************************
चित्रमीमांसा।
कर्णालं संभ्रमेण व्रज कृप समरं मुञ्च हार्दिक्य शङ्कां
... ताते चापद्वितीये वहति रणधुरां को भयस्यावकाशः ॥
अत्र द्रोणस्यौवेणोपमा प्रतिबलजलधेरित्यत्रोपमायाः साधिकेत्युपमा-
द्वयमपि संजातपरम्परम् । एवं 'राजहंसायते राजा विदुषामेष मानसे'
इत्यत्र श्लिष्टशब्दनिबन्धनकेवलपरम्परितोपमा । उभयत्रापि मालापरम्प-
रितमनयैव रीत्योन्नेयम् । रेणुध्वान्तस्य रक्तौघो बालधर्मकरायते' इति
वैधाण रूपकवदुपमेति सर्वं समानम् ।
__ अयं तु विशेषः । समस्तवस्तुविषयं रूपकं न विशिष्टरूपकं भवति ।
विषयविषयिणोर्बिम्बप्रतिबिम्बधर्मविशिष्टयोस्ताद्रूप्यारोपे निदर्शनाया ए-
वावतरणात् । सावयवोपमा तु विशिष्टोपमां गमयति । 'ततः प्रतस्थे
कौबेरी भावानिव' इत्यत्र शरैरुदीच्यानुद्धर्तुमुत्तरां दिशं प्रस्थितस्य रघो-
विशिष्टस्य किरण रसाशोषयितुमुत्तरां दिशं प्रस्थितेन विशिष्टेन रविणा
साधर्म्यस्य फलितार्थतया लाभात् । एवं च क्वचिदुपमयान्यत्रोपमाया
गम्यत्वं चतुर्धा पर्यवस्यति । कचिद्विशेषणोपमया विशेष्योपमायाः ।
'विश्वजित्सर्वपृष्ठोऽतिरात्रः' इत्यत्र पृष्ठगतसर्वताविधिनेव तद्विशेष्यपृष्ठ-
विधेः । क्वचिद्विशेष्योपमया विशेषणोपमायाः । वैकृतप्रधानविधिनेव
प्राकृततदङ्गकलापविधेः । उभयमप्येकदेशविवर्तित्वेनोदाहृतम् । क्वचि-
दवयवोपमया विशिष्टोपमाया गम्यत्वम् । अङ्गप्रधानगोचरप्रत्येकविधि-
कलापेनेव सर्वाङ्गविशिष्टप्रधानगोचरप्रयोगविधेः । तत्तु समस्तवस्तुविष-
योपमोदाहरणे दार्शतम् । एकवाक्यतायामवयवोपमया विशिष्टोपमाया
गम्यत्वे इदमुदाहरणम् । वाक्यभेदेनापि दृश्यते-
'हस्त इव भूतिमलिनो यथा यथा लङ्घयति खलः सुजनम् ।
दर्पणमिव तं कुरुते तथा तथा निर्मलच्छायम् ॥'

Page 62****************************************************************************************
६२
काव्यमाला।
अत्रावयवोपमा । यथा भूतिमलिनो हस्तो दर्पणमधिकमधिकं घर्षय-
त्रुत्तरोत्तरं निर्मलीकुरुते । तथा खलः सुजनमधिकं धर्षयनुत्तरोत्तरं नि-
मलमेव कुरुते इति विशिष्टोपमा गम्यते । कचिद्विशिष्टोपमया तदवय-
वोपमानां गम्यत्वम् । विशिष्टविधिनेव विशेषणविशेष्यविधीनाम् ।
यथा-
'त्वदाननमधीराक्षमाविर्दशनदीधिति ।
भ्रमभृङ्गमिवालक्ष्यकेसरं भाति पङ्कजम् ॥'
अत्र विशिष्टेन विशिष्टस्योपमया तदवयवभूतानां भृङ्गलोचनानां के-
सरनखदीधितीनां पङ्कजाननयोश्चोपमानोपमेयभावो गम्यते । एवमसंख्या
उपमाविकल्पाः । तथा-
'किसलयकरैलतानां करकमलैः कामिनां मनो जयति । .
नलिनीनां कमलमुखैमुखेन्दुभिर्योषितां मदनः ॥
इत्येवमाद्या रसनारूपकाद्या रूपकविकल्पा अप्यसंख्याः । उक्तं हि
काव्यालोके-
'अपर्यन्तो विकल्पानां रूपकोपमयोर्यतः ।
दिआनं दर्शितं धीरेनुक्तमनुमीयताम् ॥' इति ।
इति रूपकप्रकरणम् ।
अथ परिणामः-
'आरोप्यमाणस्य प्रकृतोपयोगित्वे परिणामः' इति तल्लक्षणमुक्तम् ।
तत्र शक्यते ।
'यामि मनोवाकायैः शरणं करुणात्मकं जगन्नाथ ।
जन्मजरामरणार्णवतरणतरण्यं तवाङ्गियुगम् ॥'
१. 'जगन्नाथम्' ख-ग.

Page 63****************************************************************************************
चित्रमीमांसा।
'निरीक्ष्य विद्युन्नयनैः पयोदो मुखं निशायामभिसारिकायाः ।
धारानिपातैः सह किं नु वान्तश्चन्द्रोऽयमित्यार्ततरं रैरासे ॥'
"एतान्यवन्तीश्वरपारिजातजातानि तारापतिपाण्डुराणि ।
संप्रत्यहं पश्यत दिग्वधूनां यशःप्रसूनान्यवतंसयामि ॥
इति श्लोकेष्वारोप्यमाणानां तरण्य-नयन-प्रसूनानां तरण-निरीक्षणा-
वतंसनरूपप्रकृतकार्योपयोगे सत्यप्युक्तलक्षणकृतालंकारसर्वस्वकारेणैव
रूपकमङ्गीकृतम् ।
'आत्मानं रथिनं विद्धि शरीरं रथमेव तु ।
बुद्धिं तु सारथिं विद्धि मनः प्रग्रहमेव च ॥'
इत्यादिश्रुतावारोप्यमाणानां रथिरथादीनां 'सोऽध्वनः पारमामोति
तद्विष्णोः परमं पदम्' इति वक्ष्यमाणाध्वपारगमनरूपप्रकृतकार्योपयोगे
सत्यपि भगवता बादरायणेन 'नानुमानिकमप्येकेषामिति चेत् न शरीर-
रूपकविन्यस्तगृहीतेर्दर्शयति च' इति शारीरकसूत्रे रूपकमङ्गीकृतम् ।
अतस्तेषु लक्षणस्यातिव्याप्तिः । एवम्-
. 'भिन्नेषु रत्नकिरणैः किरणेष्विहेन्दो-
रुच्चावचैरुपगतेषु सहस्रसंख्याम् ।
दोषापि नूनमहिमांशुरसौ किलेति
व्याकोशकोकनदतां दधते नलिन्यः ॥'
इति प्रान्तिमति,.
'विकसदमरनारीनेत्रनीलाब्जषण्डा-
_न्यधिवसति सदा यः संयमाधाकृतानि ।
१. 'ररास' क-ग. २. 'संप्रत्यहं पश्य तडिद्वधूनाम्' ख; 'संप्रत्यहं यस्य तडिद-
धूनाम् ग; 'संप्रत्यहं यस्य हरिद्वधूनाम्' घ. ३. 'खण्डानि' क-घ.

Page 64****************************************************************************************
६४
काव्यमाला ।
न तु रुचिरकला वर्तते यो मयूरे
_ वितरतु स कुमारो ब्रह्मचर्यश्रियं वः ॥'
इत्यपद्भुतौ,
'उरोभुवा कुम्भयुगेन जृम्भितं नवोपहारेण वयःकृतेन किम् ।
त्रपासरिदुर्गमपि प्रतीर्य सा नलस्य तन्वी हृदयं विवेश यत् ॥'
इत्यतिशयोक्ती,
'चक्रभ्रमणकरत्वात्कुदृष्टिभिर्दूरवर्ण्यमानत्वात् ।
श्रुत्यन्तखेलनत्वान्मशक त्वामेव माधवं मन्ये ॥'
इत्यनुमाने. चातिव्याप्तिः। भ्रान्तिमत्यहिमांशोर्विकासे, अपहृतावम-
रनारीनेत्राणां ब्रह्मचर्यवितरणे, अतिशयोक्तौ कुम्भयुगस्य सरित्तरणे,
अनुमाने माधवस्य चक्रे भ्रमणे च प्रकृतकार्योपयोगित्वात् । अपह्नतौ 'तं
यथा यथोपासते तथैव भवति' इति तत्क्रतुन्यायेन संयमाधःकृतामरना-
रीनेत्राधिष्ठानस्य ब्रह्मचर्यवितरणोपयोगित्वम् ।
__'सुहृदालापेनैव प्रणश्यति स्थाखुरान्तरः क्लेशः।
कान्तामुखचन्द्रेण हि शाम्यति रुचिरेण विरहजस्तापः ॥'
इति दृष्टान्तसंकीर्णपरिणामे चाव्याप्तिः । अत्रारोप्यमाणस्योपमान-
कोट्यन्तर्गताप्रकृतकार्योपयोगित्वादिति ।
अत्राहुः-आरोप्यमाणस्य प्रकृतात्मनोपयोगित्वे परिणाम इति लक्ष-
णार्थः। न चैवं सत्युदाहृतरूपकादिष्वतिव्याप्तिः । तेष्वारोप्यमाणानां तर-
ण्यनयनप्रसूनसूर्यादीनां स्वात्मनैव तरणनिरीक्षणावतंसनकमलविकासना-
दिकार्योपयोगित्वसंभवेन तदर्थमङ्घ्रियुगविद्युद्यशश्चन्द्रादिप्रकृतात्मतापत्त्य-
२. 'प्रकृतात्मतापरिणत्यनपे-
१. 'चक्रभ्रमणे प्रकृतकार्योपयोगित्वात्' ख-ग-ध.
क्षणात ख.

Page 65****************************************************************************************
चित्रमीमांसा।
नपेक्षणात् न चोक्तलक्षणस्य परिणामेऽसंभवः । यत्रारोप्यमाणं किंचि-
त्कार्योपयोगित्वेन निबध्यमानं स्वतस्तस्य तदुपयोगित्वासंभवात्प्रकृतात्म-
तापत्तिमपेक्षते तत्रैव परिणामाङ्गीकारात् । यथा 'प्रसन्नेन दृगब्जेन
वीक्षते मदिरेक्षणा' इति । अत्र त्वब्जस्य वीक्षणोपयोगित्वं निबध्यते ।
मयूरव्यंसकादिसमासेनोत्तरपदार्थप्राधान्यात् । न चोपमितिसमासाश्रय-
णेन पूर्वपदार्थप्राधान्यादृश एव तदुपयोगित्वं निबध्यत इत्यस्त्विति
वाच्यम् । प्रसन्नेनेति सामान्यधर्मप्रयोगात् । 'उपमितं व्याघ्रादिभिः
सामान्याप्रयोगे' इति तदप्रयोग एवोपमितसमासानुशासनात् । अब्जस्य
च वीक्षणोपयोगित्वं न स्वात्मना संभवति । अतः प्रकृतहगात्मतापत्त्य-
पेक्षणात्परिणामालंकारः। नन्वेवं 'यामि मनोवाकायैः' इत्यादिष्वपि
तरणादिशब्दलक्षितजन्मनाशाद्युपयोगित्वं तरण्यादीनामनियुगाद्यात्मनै-
वेति तेष्वपि परिणामप्रसङ्गः । मैवम् । यस्य कार्यवाचिपदप्रथमप्रतीत-
तन्मुख्यार्थनिवर्तनसामर्थ्य तदात्मनोपयोगित्वस्य ग्राह्यत्वात् । तरण्यादि-
पदमुख्यार्थनिवर्तनसामर्थ्यस्य च तरण्यादिष्वेव व्यवस्थितत्वात् । तस्मा-
दुदाहृतेषु रूपकमेव । तेषु च नातिव्याप्तिरिति । नन्वेवमुक्तातिव्या-
प्तिपरिहारेऽपि ---
'सोऽपूर्वो रसनाविपर्ययविधिस्तत्कर्णयोश्चापलं
दृष्टिः सा मदविस्मृतस्वपरदिक्किं भूयसोक्तेन वा ।.
सर्व विस्मृतवानसि भ्रमर हे यद्वारणोऽद्याप्यसा-
वन्तः शून्यकरोऽपि सेव्यत इति भ्रातः क एष ग्रहः ॥'
इत्यप्रस्तुतप्रशंसायामतिव्याप्तिः । तत्राप्रकृतवारणरसनाविपर्ययादीनां
. १. 'यत्कार्यवाचिपदं प्रथमं प्रतीतं तन्मुख्यार्थनिवर्तनसामर्थ्यरूपस्य' गः 'कार्यवा-
चिपदप्रथमप्रतीततन्मुख्यार्थ' घ. २. 'निषेव्यत इति' ग.

Page 66****************************************************************************************
काव्यमाला।
प्रकृतदुष्प्रभुरसनाविपर्ययाद्यात्मतयैव तत्सेवात्यागलक्षणकार्योपयोगि-
त्वात् । न हि यथा वारणस्य कर्णचापलं भ्रमरस्य तत्सेवात्यागे हेतुः,
यथा तस्य रसनाविपर्ययः शून्यकरता च तत्र हेतुः । मदः प्रत्युत तत्से-
वायामेव हेतुरिति तस्य तत्त्यागहेतुत्वं दूरापास्तम् । एवमपि यत्तेषां
त्यागहेतुत्वं निबध्यते तद्वारणादीनामप्रकृतानां दुष्प्रभुप्रभृतितादात्म्याप-
त्यैव निर्वाह्यमिति । 'सुहृदालापेनैव' इत्यत्रोदाहृतपरिणामेऽव्याप्तिश्च
तदवस्था । तत्र चन्द्रवन्मुखस्याप्यप्रकृतत्वेन प्रकृतात्मनोपयोगित्वाभा-
वात् । उच्यते । प्रकृतात्मनेत्यत्र प्रकृतशब्दो विषयमात्रपर इति नोदा-
हृतपरिणामाव्याप्तिः । उपयोगित्वं च प्रकृतागमकार्य प्रति विवक्षितम् ।
अप्रस्तुतप्रशंसोदाहरणे प्रकृतदुष्प्रभुसेवात्यागगमकवारणसेवात्यागं प्रत्यु-
पयोगित्वमिति न तत्रातिव्याप्तिः । एवं च-
'आरोप्यमाणमारोपविषयात्मतया स्थितम् ।
प्रकृतस्योपयोगि स्यात्परिणाम उदाहृतः ॥
इति विद्यानाथलक्षणं प्रकृतस्येति पदस्य प्रकृतगमकस्येति व्याख्या-
नेन परिष्करणीयम् ॥
अयं च परिणामो द्विविधः । सामानाधिकरण्यवैयधिकरण्याभ्याम् ।
सामानाधिकरण्येन यथा-
'तीर्खा भूतेशमौलिस्रजममरधुनीमात्मनासौं तृतीय-
स्तस्मै सौमित्रिमैत्रीमयमुपकृतवानातरं नाविकाय ।
व्यामंग्राह्यस्तनीभिः शबरयुवतिभिः कौतुकोदञ्चदक्षं
कृच्छादन्वीयमानः क्षणमचलमथो चित्रकूटं प्रतस्थे ।'
१. परिणामाव्याप्तिश्च' ख.
10

Page 67****************************************************************************************
चित्रमीमांसा।
अत्रारोप्यमाण आन्तरो विषयंभूतसौमित्रिमैत्रीरूपतापत्त्या गुहोप-
कारलक्षणकार्योपयोगीति परिणामः । उभयोविभत्त्यैक्यात्सामानाधि-
करण्यम् ।
वैयधिकरण्येन यथा-
'पुन्नागजालकैर्हारान्काञ्चीः केयूरदामभिः ।
कर्णिकाः कर्णिकारैश्च विहर्तुं विदधुर्वने ।'
अत्रारोप्यमाणा हारादयो विषयभूतपुन्नागजालकादिरूपतयैव वन-
क्रीडोपयोगिन इति परिणामः । विभक्तिभेदाद्वैयधिकरण्यम् ।
इदं च वैयधिकरण्यं रूपकेऽपि संभवति । यथा-
'तारानायकशेखराय जगदाधाराय धाराधर-
__ च्छायाधारककन्धराय गिरिजासङ्गैकशृङ्गारिणे ।
नद्या शेखरिणे दृशा तिलकिने नारायणेनास्त्रिणे
- नागैः कङ्कणिने नगेन गृहिणे नाथाय सेयं नतिः ॥
अत्र नदीदृशोर्विषययोर्विभक्तिरारोप्यमाणयोः शेखरतिलकयो स्ति ।
यथा वा-
• 'विर्भावः पुष्पकेतोर्विबुधविटपिनां पौनरुत्त्यं विकल्प-
श्चिन्तारत्नस्य वीप्सा तपनतनुमुवो वासवस्य द्विरुक्तिः ।
' द्वैतं देवस्य दैत्याधिपमथनकलाकेलिकारस्य कुर्व-
- न्नानन्दं कोविदानां जगति विजयते श्रीनृसिंहक्षितीन्द्रः॥'
अत्र विषयस्य राज्ञो विषयिणां पुष्पकेतुप्रभृतीनां च विभक्तिभेदः।
अथ परिणामस्य व्यङ्ग्यतायां किमुदाहरणम् ।
१. 'आरोपविषय' ख. २. 'केलिकालस्य' ग. ३. 'श्रीनृसिंहः' ख-ग..

Page 68****************************************************************************************
६८
काव्यमाला।
'नरसिंह धरानाथ के वयं तव वर्णने ।
__ अपि राजानमाक्रम्य यशो यस्य विजम्भते ॥
__ इति विद्याधरेणोदाहृतम् । अत्र राजपदेन चन्द्रे विषये निर्दिष्टे
तत्रारोप्यमाणस्य नृपस्याक्रमणरूपकार्योपयोगिनः , प्रतीतेः परिणामो
व्यज्यत इति, तदयुक्तम् । अत्र ह्यारोप्यमाणस्य नृपस्य नृपात्मनैवाक्रम-
णोपयोगो न चन्द्रात्मना । विद्याधरेणापि विषयिणः स्वरूपेण कार्या-
नुपयोगे तदुपयोगाय विषयिणे विषयात्मना परिणत्यपेक्षायामेव परि-
णामोऽङ्गीकृतः । यदाह-
'तं परिणामं द्विविधं कथयन्त्यारोप्यमाणविषयतया ।
परिणमति यत्र विषयः प्रस्तुतकार्योपयोगाय ॥'.
विद्यानाथेन तूदाहृतम्-
'एष शाम्यति वस्तापो राजपादनिषेवया ।
कण्टकद्रुममूलेषु वासस्तं शमयेत्कथम् ॥” इति ।
नास्त्यत्र प्रागुक्तदोषानुषङ्गः । नृपचरणसेवायां प्रस्तुतायामारोप्य-
माणायाः चन्द्रचरणसेवायाः नृपचरणसेवात्मतयैव तापशान्तिहेतुत्वात् ।
तापशब्दस्य सौरतापसाधारण्येऽपि प्रकृते राज्यभ्रंशजनिततापस्यैव विव-
क्षितत्वात् । तन्निवर्तने चन्द्रकिरणसेवायाः स्वतोऽसामर्थ्यात् । तथापि
प्राचीनानां मत एवैतदुदाहरणम् । ते हि 'राजपादनिषेवया' इत्यस्य
प्रकरणनियन्त्रितत्वादप्रकृतायां चन्द्रकिरणसेवायां शब्दशक्तिमूलो व्यञ्ज-
नाव्यापार इति मन्यन्ते । वस्तुतस्त्वप्रकृतेऽप्यर्थे शब्दानामभिधैव
व्यापार इत्यस्माभिः श्लेषप्रकरणे व्यवस्थापयिष्यमाणत्वात् , इहापि 'राज-
पादनिषेवया' इत्यत्र चन्द्रकिरणसेवायामप्यभिधैव व्यापारः । अतः
१. 'विषयिण' इति ग-पुस्तके नास्त्रि.

Page 69****************************************************************************************
चित्रमीमांसा।
६९
प्रस्तुताप्रस्तुतद्वयताद्रूप्यप्रतीतेः श्लेषभित्तिकातिशयोक्त्यादिष्विव संसर्ग-
विधयैव लाभात्तस्य प्रकृतकार्योपयोगितायास्तृतीयाया लाभाच्च न क्वापि
व्यञ्जनाव्यापारापेक्षते नेदं परिणामध्वनेरुदाहरणम् । इदं च दूषणं
पूर्वोदाहरणेऽपि तुल्यम् । इदं तूदाहरणम्-
'चिराद्विषहसे तापं चित्त चिन्तां परित्यज ।
नन्वस्ति शीतलः शौरेः पादाब्जनखचन्द्रमाः ॥'
अत्र चिरतापात प्रति हरिपादाब्जनखचन्द्रसद्भावप्रदर्शनेन तमेव
निषेवस्व, तन्निषेवणादयं तापः शान्तिमेष्यतीति परिणामो व्यज्यते ।
एवं रूपकवैलक्षण्ये परिणामो निरूपितः । तत्र रूपके प्रकृतमप्रकृतरू-
पापन्नं भवति, परिणामे त्वप्रकृतं प्रकृतरूपापन्नं भवतीति वैलक्षण्ये
स्थिते यत्तदुपजीव्यचक्रवर्तिनान्यथैव तयोर्वैलक्षण्यं वर्णितम् । मुखचन्द्र
इति रूपके मुखं महारजतरूपेण पटवदारोग्यमाणचन्द्ररूपेण स्थगित-
स्वरूपं भवति । 'मुखचन्द्रेण तापः शाम्यति' इति परिणामे तु मुखम-
नाच्छादितस्वरूपमेव भवति । चन्द्रस्य मुखात्मनैव विरहतापशान्तिहेतु-
स्वादिति । उक्तं च-
'विषय्याकारमारोप्य विषयस्थगनं यथा ।
रूपकत्वं तदा तत्र रञ्जनेन समन्वयः ॥
'यदा तु विषयो रूपात्वस्मादप्रच्युतो भवेत् ।
उपयुक्त्यै तदाकारः परिणामस्तदा मतः ॥' इति ।
अत्रेदं विचारणीयम् । रूपके विषयस्य स्थगनं न तावत्तिरोहितरू-
पत्वम् । रजतभ्रमेण शुक्तिस्वरूपस्येवाहार्यारोपेण विषयस्य तिरोधानासं-
भवात् । शारीरके च य एवासौ तपति तमुद्गीथमुपासीत' इत्यत्रोदी-
थस्यादित्यदृष्टिविषयत्वाङ्गीकारे रजतदृष्टिविषयशुक्तिस्वरूपमिवोद्गीथकि

Page 70****************************************************************************************
काव्यमाला ।
यास्वरूपं तिरोधीयेतेत्याशङ्कयाहार्यदृष्टेरतिरोधायकत्वस्योक्तत्वात् । नापि
विषय्युपसर्जनत्वम् । परिणामेऽपि तुल्यत्वात् । उभयत्राप्युत्तरपदार्थप्र-
धानस्य मयूरव्यंसकादिसमासस्याविशेषात् । अत एव विषयिविशेषितत्वं
स्थगनमित्यपि निरस्तम् । विषयिणो विशेष्यत्वात् । तस्मात्स्थगनास्थग-
नवैलक्षण्यवचो निरालम्बनमिति विषयात्मनोपयोगेनैव परिणामस्य रूप-
काद्वैलक्षण्यं समर्थनीयमित्यलं विस्तरेण ॥
इति परिणामप्रकरणम् ।
अथ संसंदेहः-
साम्यादप्रकृतार्थस्य या धीरनवधारणा ।
प्रकृतार्थाश्रया तज्ज्ञैः ससंदेहः स इष्यते ॥
त्रिविधश्चायं ससदेहः । शुद्धो निश्चयगर्भो निश्चयान्तश्च । क्रमेण
यथा-
'आनीय द्विषतां धनानि विपिने राजन्यचूडामणे
तेष्वालोक्य विनिर्मलं हिर्मकलाखण्डं करण्डं पुनः ।
किं वाद्यं किमु पेषणं किमु धनं किं क्षेपणीयायुधं
किं वा दैवतमित्यनिश्चितधियो मन्दाः पुलिन्दा जनाः ॥'
'अयं मार्तण्डः किं स खलु तुरगैः सप्तभिरितः
___ कृशानुः किं सर्वाः प्रसरति दिशो नैव नियतम् ।
कृतान्तः किं साक्षान्महिषवहनोऽसाविति चिरं
समालोक्याजौ त्वां विदधति विकल्पान्प्रतिभटाः ॥
१. 'सदेहः' कग घ. २. 'हिमजलाखण्डं 'ग.

Page 71****************************************************************************************
चित्रमीमांसा ।
'किं तावत्सरसि सरोजमेतदारा-
दाहोखिन्मुखमवभासते तरुण्याः ।
संशय्य क्षणमिति निश्चिकाय कश्चि-
द्विब्बोकैकसहवासिनां परोक्षैः ॥
इति वदन्ति । अत्रेदं विचारणीयम् । साम्यादिति किमन्नाद्धेतोर्वसती-
तिवत्फलत्वेन हेतुत्वविवक्षया पञ्चमी, उत स्वतो हेतुत्वविवक्षया । आ-
धेप्रकृतसाम्याभिव्यक्तिफलकत्वमर्थः स्यात् । तथा सति 'आनीय द्विष-
ताम्' इत्याद्युदाहरणेऽव्याप्तिः । न हि तत्र हिमकरण्डस्य वाद्यादिसाह-
श्याभिव्यक्तौ कविसंरम्भः । किं तु द्विषत्पुरमीदृशीमवस्थामापन्नमिति
राज्ञः प्रतापातिशयाभिव्यक्तौ । द्वितीये साम्यादित्यनेन किमेकमेवाप्रकृ-
तसाम्यं यावत्संदेहकोट्युच्छित्तिहेतुत्वेन विवक्षितम् , उतैकमनेकं वेत्य-
नियमः । आये 'अयं मार्तण्डः किम्' इत्याद्युदाहरणेऽव्याप्तिः । नहि
तत्र 'किं लक्ष्मीर्वशी वेयं रम्भा वा मेनकाथ वा' इत्यत्र लक्ष्मीत्यादि-
विकल्पेष्वतिशयितसौन्दर्यसाम्यवदेकमेव साम्यमिह मार्तण्डत्वादिविक-
ल्पेषु हेतुः, किं तु प्रतापेन दुर्निरीक्षत्वसाम्यं मार्तण्डत्वविकल्पे, दुरा-
धर्षत्वसाम्यं कृशानुत्वविकल्पे, क्षणेन सकलंसंहर्तृत्वसाम्यं कृतान्तविकल्पे
च हेतुः । द्वितीये 'इह नमय शिरः कलिङ्गवद्वा समरमुखे करहाट-
वद्धनुर्वा' इति विकल्पालंकारेऽतिव्याप्तिः ।
अत्र दिग्विजयप्रवृत्तेन बलवता राज्ञा समरे प्रसक्ते यथा कलिङ्ग-
नृपतिः-
'समाक्रान्तो बलवता कासन्नभ्रंशिनीं श्रियम् ।
श्रयेत वैतसी वृत्तिं न भौजङ्गी कदाचन ॥'
१. 'संहर्तृकत्व' ख.

Page 72****************************************************************************************
काव्यमाला।
इति नीतिमनुसृत्यासंदिग्धं निजराज्यलक्ष्मीभ्रंशपरिहारकामः शिरो
नमितवान् , तथा वा शिरो नमय, यथा करहाटनृपतिः 'जयेन लभ्यते
लक्ष्मीर्मरणेन सुराङ्गना' इति नीतिमनुसृत्य युद्धकामो धनुर्नमितवान् ,
तथा वा धनुर्नमयेति समयोचिताप्तोपदेशे तद्राजचरितदृष्टान्तप्रापितानव-
स्थितार्थधीसत्त्वात् । न च तत्र श्लोके तादृग्धीनिबन्धनं नास्तीति नाति-
व्याप्तिरिति वाच्यम् । तन्निबन्धनस्यापि लक्षणान्तर्गतविवक्षायाम्-
'जीवनग्रहणे नम्रा गृहीत्वा पुनरुन्नताः।
किं कनिष्ठाः किमु ज्येष्ठा घटीयन्त्रस्य दुर्जनाः ॥'
इत्यादिषु संदेहविषयनिबन्धनगम्यससंदेहालंकारेष्वव्याप्तिप्रसङ्गात्
उत्प्रेक्षायां वाच्यगम्यभेदवदिहापि द्विविधोदाहरणदर्शनेन वाच्यगम्य-
भेदेन द्वैविध्यस्याङ्गीकर्तव्यत्वात् ।
अपि चानवधारणेति किमुच्यते । अनिश्चयात्मकत्वमिति चेत् । तथा
सति 'बालेन्दुवक्राण्यविकाशभावात्' इत्यादावुदाहरिष्यमाणायामप्रकृत-
साम्यनिमित्ततत्तादात्म्यसंभावनारूपायामुत्प्रेक्षायामतिव्याप्तिः । विरोधेन
परस्परप्रतिक्षेपकतया निबद्धानेककोट्यवगाहित्वं विवक्षितमिति चेत् ।
तथापि 'अकं केऽपि शशङ्किरे' इत्यादावुदाहरिष्यमाणायामपद्भुतावति-
व्याप्तिः । संदेहविकल्पयोर्वाकारादिनेव तत्रापि तत्तन्मतत्वोपन्यासेन
परस्परप्रतिक्षेपसिद्धेः। ।
'अस्याः सर्गविधौ प्रजापतिरभूच्चन्द्रो नु कान्तिप्रदः
शृङ्गारैकरसः स्वयं नु मदनो मासो नु पुष्पाकरः ।
१. 'परिहातुकामः' क. २. 'उद्धताः' क. ३. 'सभावनाया उत्कटकोटि संदेह-
रूपत्वात् । विरुद्धानेककोट्यवगाहित्वं तदिति चेत् । तथापि मुखचन्द्र इति रूपकेऽति-
व्याप्तिः' इत्यधिकं ख-पुस्तके.

Page 73****************************************************************************************
चित्रमीमांसा।
वेदाभ्यासजडः कथं स विषयव्यावृत्तकौतूहलो
निर्मातुं प्रभवेन्मनोहरमिदं रूपं पुराणो मुनिः ॥
इति ससंदेहोदाहरणे चाव्याप्तिः । तत्र चन्द्रादीनां संदेहधर्मिणामेवाने-
कत्वम् । प्रकारस्तु सर्वत्र वर्णनीयवनितास्रष्टुत्वमेकमेवेत्यनेककोटिकत्वा-
भावात् । न च साम्यनिमित्तत्वाभावान्न तत्र ससंदेहः । 'इतो गता सा
क गता न जाने गृहं गता मे हृदयं गता वा' इति संदेहो न संग्राह्य
इति वाच्यम् । वर्णनीयनायिकायाः कान्त्या चन्द्रसाम्यं सौरभसौकुमा-
र्याभ्यां पुष्पसाम्यं च निमित्तीकृत्य किमस्यां कान्तिनिधानभूतश्चन्द्रः
स्वकान्तिसंपदा स्रष्टा, उत पुष्पमासः स्वकीयपुष्पसंपदेति संदेहनिबन्ध-
नात् 'शृङ्गारैकरसः स्वयं नु मदनः' इत्यंशस्य शृङ्गारविभ्रमबाहुल्यमात्र-
पर्यवसायित्वेन किंचित्साम्यनिमित्तत्वाभावेऽपि चन्द्रवसन्तर्मिकांशयो-
स्तन्निमित्तत्वानिवारणात् ।
___ एवं च प्रकृतार्थाश्रयेत्येतदप्ययुक्तम् । उदाहृतसंदेहस्य वर्णनीय-
नायिकानाश्रयत्वेनाव्याप्तिरिति चेत् । अत्र ब्रूमः ।
'बुद्धिः सर्वात्मनान्योन्याक्षेपिनानार्थसंश्रया।
सादृश्यमूला वार्थस्पृक्संदेहालंकृतिर्मता ॥
यद्यप्यन्योन्यप्रतिक्षेपकविरुद्धनानार्थावलम्बनत्वं विकल्पस्याप्यस्ति ।
तथापि तदर्थानां सर्वात्मना परस्परप्रतिक्षेपकत्वं नास्ति किं तु पक्षे
तत्प्राप्तिमनिरुध्य खप्राप्तिपक्ष एव स्वपरिपन्थिप्राप्तिप्रतिक्षेपकत्वम् । न
हि 'बीहिभिर्यवैर्वा यष्टव्यम्' इति विकल्पोद्देशे ब्रीहयो यवान् यवाश्च
त्रीहीन्सर्वात्मना यागात्प्रतिक्षिपन्ति । तथा सति शास्त्रस्यास्यानिर्णाय-
कत्वेनाननुष्ठापकत्वेन चापामाण्यप्रसङ्गात् । किं तु स्वस्वानुष्ठानपक्ष एव ।
अत एव 'व्रीहिभिर्यवैर्वा यष्टव्यम्' इति संदेहेन. पृष्टवन्तं प्रति 'ब्रीहि-

Page 74****************************************************************************************
७४
काव्यमाला।
भिर्यवैर्वा यष्टव्यम्' इति प्रश्नसमाकारमेव वाक्यं निर्णायक प्रश्नमूल-
संदेहनिवर्तकमनुष्ठापकं च दृश्यते । प्रश्नवाक्ये वाकारः सर्वात्मना
पक्षान्तरप्रतिक्षेपार्थः । उत्तरवाक्ये पक्षे तत्प्रतिक्षेपार्थ इति विशेषसद्धा-
वात् । एवं विकल्पालंकारोदाहरणेऽपि द्विविधस्यापि नीतिशास्त्रस्थ
प्रामाण्यात्तदुपदिष्टफलेच्छानुसारेणोभयमपि पक्षेऽनुष्ठातुं युक्तमिति शिरो-
धनुर्नमनयोर्न सर्वात्मना परस्परप्रतिक्षेपकत्वमिति विकल्पालंकारे नाति-
व्याप्तिः । अपह्नवोदाहरणे सर्वात्मना परस्परप्रतिक्षेपसत्त्वेऽपि वाकारार्थ-
स्पर्शाभावान्नातिव्याप्तिः । तत्र हि केचिदन्य इति मतान्तरत्वोपन्यासेन
पक्षाणां परस्परप्रतिक्षेपलाभः । न तु वाकारार्थस्पर्शोऽस्ति । उत्प्रेक्षाया-
मपि नातिव्याप्तिः । तत्र ह्यत्कटकोटिके संशयकोट्योः समबलत्वाभावेन
वाकारार्थस्पर्शाभावात् । 'अस्याः सर्गविधौ' इत्युदाहरणे परस्परप्रतिक्षेप-
कनानाकोटिप्समाश्रयत्वाभावेऽपि तथाभूतनानाधर्मिरूपार्थसमाश्रयत्वस-
त्वान्नाव्याप्तिरिति सर्वमवदातम् ।
___ संदेहालंकारध्वनिर्यथामत्कुलकूटस्थवक्षःस्थलाचार्यकृते वरदराजव-
सन्तोत्सवे-
'कांचित्काञ्चनगौराङ्गी वीक्ष्य साक्षादिव श्रियम् ।
वरदः संशयापन्नो वक्षःस्थलमवैक्षत ॥'
अत्र संशयस्य शब्दोपात्तत्वेऽपि तावन्मात्रस्यानलंकारत्वात् ।
तदलंकारताप्रयोजकस्य वक्षःस्थले स्थितैव लक्ष्मीस्ततोऽवतीर्य पुरत-
स्तिष्ठतीत्येवं संशयाकारस्य वक्षःस्थलमवैक्षतेत्यनेन व्यङ्ग्यत्वात्संदेहालं-
कारध्वनिरत्रेति । यथा- , .
'दर्पणे च परिभोगदर्शिनी पृष्ठतः प्रणयिनो निषेदुषः ।
वीक्ष्य बिम्बमनुबिम्बमात्मनः 'कानि कान्यपि चकार लज्जया ॥

Page 75****************************************************************************************
चित्रमीमांसा।
७५
इत्यत्र कानि कान्यपीति सामान्यतो निर्दिष्टानुभावविशेषप्रतीत्यर्थलज्जा-
शब्दप्रयोगेऽपि तस्याः स्वविभावानुभावाभ्यां रसानुगुणाभिव्यक्तिरूपो
ध्वनिः । यद्यपि 'संशयापन्नः' इत्यनेन लक्ष्म्याः पुरो दृष्टायाश्च मध्ये
कस्या रूपमधिकमिति संशयाविष्ट इति वा, निःसमाधिकरूपवत्त्वाभि-
मानिनी लक्ष्मीः पुरत एनां दृष्ट्वा कथं वर्तत इति संशयापन्न इति वा,
इयं च वक्षसि कुत्र निवेशनीयेति संशयापन्न इति वा, बहवः संशया-
कारा वक्षःस्थलमवैक्षतेत्यनेन व्यङ्ग्याः संभवन्ति, तथापि सर्वेषामपि
संदेहानां सादृश्यमूलत्वाव्यतिरेकमूलसंदेहस्याप्यत्र संभवेऽपि कथंचित्सा-
दृश्यमूलत्वात्संदेहालंकारध्वन्युदाहरणत्वमिति युक्तमेव ॥
इति संदेहालंकारप्रकरणम् ।
अथ भ्रान्तिमान्-
कविसंमतसादृश्याद्विषये पिहितात्मनि ।
आरोप्यमाणानुभवो यत्र स भ्रान्तिमान्मतः ॥
पिहितात्मनीत्यनेनारोप्यमाणानुभवस्य स्वारसिकं कविप्रतिभया
कल्पनं विवक्षितम् । तस्यैव विषयपिधानसामर्थ्यात् । अतो रूपकादौ
नातिव्याप्तिः । उदाहरणम्-
'कपाले मार्जारः पय इति कराल्लेढि शशिन-
स्तरुच्छिद्रप्रोतान्बिसमिति करी संकलयति ।
रतान्ते तल्पस्थान्हरति वनिताप्यंशुकमिति
प्रभामत्तश्चन्द्रो जगदिदमहो विभ्रमयति ॥
अत्र लेहनादिप्रवृत्तिपर्यन्ततोक्तेः स्वारसिक एव विभ्रमः कविप्रति-
भया चन्द्रिकोत्कर्षद्योतनाय निबद्धः ।
१. 'इयं वक्षसि' ख. १. 'प्रभावित्तः' ग.

Page 76****************************************************************************************
काव्यमाला।
कचिद्रान्तेरुत्तरोत्तरं पल्लवेन चमत्कारः-
'बल्लाल क्षोणिपाल त्वदहितनगरे संचरन्ती किराती
कीर्णान्यादाय रत्नान्युरुतरखदिराङ्गारशङ्काकुलाङ्गी ।
कृत्वा श्रीखण्डखण्डं तदुपरि मुकुलीभूतनेत्रा धमन्ती
श्वासामोदानुधावन्मधुकरनिकरैघूमशङ्कां करोति ॥'
क्वचिद्भिन्नकर्तृकोत्तरोत्तरभ्रान्तिनिबन्धनेन चमत्कारः ।
'शिञ्जानैर्मञ्जरीति स्तनकलशयुगं चुम्बितं चञ्चरीकै-
स्तत्रासोल्लासलीलाः किसलयमनसा पाणयः कीरदष्टाः ।
तल्लोपायालपन्त्यः पिकनिनदधिया ताडिताः काकलोकै-
रित्थं चोलेन्द्रसिंह त्वदरिमृगदृशां नाप्यरण्यं शरण्यम् ॥'
कचिदन्योन्यविषयभ्रान्तिनिबन्धनेन । यथा-
पलाशकुसुमभ्रान्त्या शुकतुण्डे पतत्यलिः ।
सोऽपि जम्बूफलभ्रान्त्या तमलिं धर्तुमिच्छति ॥'
'विस्फूर्तिमत्या कीर्ती ते विधिवैकुण्ठशंकराः ।
___ आरोढुं शयितुं वस्तुमाकाङ्क्षन्ति महीतले ।'
इत्यत्र भ्रान्तिमदलंकारो व्यङ्ग्यः ।
सादृश्यान्यमूलौ संदेहविभ्रमौ ससंदेहप्रान्तिमदलंकारप्रयोजको न
भवतः । यथा---
'अमुष्य धीरस्य जयाय साहसी शरासनज्यां विशिखैः सनाथयन् ।
निमज्जयामास यशांसि संशये स्मरस्त्रिलोकोविजयार्जितान्यपि ।'
१. जलाल' ग, २. 'शङ्कां करोति' ग. ३. श्वासामोदानुयातैः' ग घ.
'श्वासामोदप्रसक्ते मधुकरनिकरे' उ:

Page 77****************************************************************************************
चित्रमीमांसा।
'दामोदरकराघातचूर्णिताशेषवक्षसा ॥
दृष्टं चाणूरमल्लेन शतचन्द्रं नभस्तलम् ॥'
आये दुर्जयविजयोद्योगसाहसप्रयुक्तः कीर्तिप्रंशसंदेहः । द्वितीये
गाढमर्मप्रहारकृतचन्द्रविभ्रम इति ।
. इति भ्रान्तिमत्प्रकरणम् ।
अथोल्लेखालंकारः-
निमित्तभेदादेकस वस्तुनो यदनेकधा ।
उल्लेखनमनेकेन तमुल्लेखं प्रचक्षते ॥
यत्र नानाविधधर्मयोग्येकं वस्तु तत्तद्धर्मयोगरूपनिमित्तभेदादनेकेन
ग्रहीत्रानेकधोल्लिख्यते स उल्लेखः ।
. 'कीर्तिगङ्गाहिमक्ष्माभृदोजःसूर्योदयाचलः ।
'. शत्रुसेनाब्धिमन्थाद्रिगुणरत्नेकरोहणः ॥'
इति मालारूपके एकस्य राज्ञो यशखित्वादिधर्मयोगरूपनिमित्तभेदात्तुषा-
राद्रित्वाद्यनेकप्रकारेणोल्लेखनमस्तीति तत्रातिव्याप्तिनिरासायानेकेत्युक्तम् ।
तत्र ग्रहीतृभेदनिबन्धनं न भवत्यनेकधोल्लेखनमिति नातिव्याप्तिः ।
+ 'विद्याविक्रमसौन्दर्यतपसां निधिमागतम् ।
पश्यन्ति विबुधाः शूराः स्त्रियो वृद्धाश्च कौतुकात् ॥'
इत्यत्रैकस्य वर्ण्यस्य विद्याद्यनेकधर्मयोगरूपनिमित्तभेदादनेकेन ग्रही-
बोल्लेखनमस्तीति तत्रातिव्याप्तिवारणायानेकधेत्युक्तम् । तत्रं कौतुका-
स्वरूपावलोकनमात्रनिबन्धनं नानेकधोल्लेखनमिति तव्यावृत्तिः । शिक्षा-
नैर्मञ्जरीति स्तनकलशयुगं चुम्बितं चञ्चरीकैः' इत्युदाहृतायामनेककर्तृक-
- १ 'मुष्टिप्रहार' ग.

Page 78****************************************************************************************
काव्यमाला।
प्रान्तिपरम्परायां स्तनादीनां मञ्जरीसादृश्यादिनिमित्तभेदादनेकेन चञ्चरी-
कादिना मञ्जरीत्वाद्यनेकप्रकारेणोल्लेखनमस्तीति तत्रातिव्यातिवारणायैकस्य
वस्तुन इत्युक्तम् ।
'कीर्ती विस्फूर्तिमत्यां ते मृणालक्षीरशङ्किनः ।
द्वयेऽपि नागास्तन्वन्ति जिह्वान्तोल्लेखनं मुहुः ॥
इति भ्रान्तिमदुदाहरणे एकस्या एव कीर्तेरनेकेन कुञ्जरभुजंगरूपेण
ग्रहीत्रा मृणालक्षीररूपत्वाद्यनेकप्रकारेणोल्लेखनमस्तीति तत्रातिव्याप्ति-
निरासाय निमित्तभेदादित्युक्तम् । तत्र कीर्तिगतं धावल्यमेकमुल्लेख-
द्वयेऽपि निमित्तम् । यद्यपि गजभुजंगानां खस्वप्रियाहारलोभरूपनिमित्त-
भेदोऽप्यस्ति, तथापि निमित्तभेदादित्यनेनैकनिमित्तविरहो विवक्षित इति
तघ्यावृत्तिः । तस्य संग्राह्यत्वे निमित्तभेदादिति स्वरूपकथनमात्रम् ।
एवमपि यदि,-
___ 'कान्त्या चन्द्रं विदुः केचित्सौरभेणाम्बुजं परे।
___ वक्त्रं तव वयं ब्रूमस्तपसैक्यं गतं द्वयम् ॥'
इत्यपह्नवोदाहरणविशेषेऽतिव्याप्तिः शङ्ख्या, तदानीमनेकधोल्लेखनं
निषेधास्पृष्टत्वेन विशेषणीयम् । तत्राद्योल्लेखनद्वयं परमतत्वोपन्यास-
सामर्थ्याद्गम्यमाननिषेधमिति नातिव्याप्तिः॥
स्त्रीभिः कामोऽर्थिभिः स्वदुः कालः शत्रुभिरैक्षि सः ॥
अत्र चानेकपोल्लेखने रुच्यर्थित्वभयादिकं यथायोगं प्रयोजकम् ।
रुचिरमिरतिः । अर्थित्वं लिप्सा । द्विविधश्चायमुल्लेखः । शुद्धोऽलंका-
रान्तरसंकीर्णश्च । तत्र शुद्धो यथा--
'गजत्रातेति वृद्धाभिः श्रीकान्त इति यौवतैः ।
यथास्थितश्च बालाभिदृष्टः शौरिः सकौतुकम् ॥
१. 'स्त्रीभिः कामः' इत्यारभ्य 'अथित्वं लिप्सा' इत्यन्तः पाठः क-पुस्तके नास्ति.

Page 79****************************************************************************************
चित्रमीमांसा।
७९
अत्र यस्तथा भीतं भक्तं गजं त्वरया त्रायते स्म सोऽयमादिपुरुष इति
वृद्धाभिः संसारागीत्या तदभयार्थिनीभिः कृष्णः पुरः प्रविशन् दृष्टः,
यस्तथा चञ्चलत्वेन प्रसिद्धाया लक्ष्म्या अपि कामोपचारवैदग्ध्येन नित्य-
वल्लभः सोऽयं दिव्ययुवेति युवतीभिः सोत्कण्ठाभिदृष्टः, बालाभिर्बालस्व-
भावाद्यथास्थितरूपवेषयुक्तो दृष्ट इति सर्वत्र वस्तुसता नानारूपेणोल्लेखा-
दयं शुद्धः । यथा वा हर्षचरिते श्रीकण्ठजनपदवर्णने-
___ 'यस्तपोवनमिति मुनिभिः, कामायतनमिति वेश्याभिः, संगीतशा-
लेति लासकैः, यमनगरमिति शत्रुभिः, चिन्तामणिरित्यर्थिभिः, वीरक्षेत्र-
मिति शस्त्रोपजीविभिः, गुरुकुलमिति विद्यार्थिभिः, गन्धर्वनगरमिति
गायकैः, विश्वकर्ममन्दिरमिति विज्ञानिभिः, लाभभूमिरिति वैदेहकैः,-
धूर्तस्थानमिति वन्दिभिः, साधुसमागम इति सद्भिः, वज्रपञ्जरमिति
शरणागतैः, विटगोष्ठीति विदग्धैः, सुकृतपरिणाम इति पथिकैः, असु-
रविवरमिति वाहिकैः, शक्याश्रम इति शमिभिः, अप्सरःपुरमिति का-
मिभिः, महोत्सवसमाज इति चारणैः, वसुधारेति च विप्रैरगृह्यत ।' ।
अत्र तपोवनादिभूयिष्ठत्वात्तपोवनाद्युल्लेखः शुद्धः । अत्रैव यमनगर-
त्वाद्युल्लेखः संकीर्णः । तत्र यदि यमनगरत्वादीनामुपरञ्जकतामात्रेणान्व-
यस्तदा रूपकसंकरः । यदि ताद्रूप्यानुभावगोचरतया, तदा भ्रान्तिमत्सं-
करः । अयं चोल्लेखो वर्ण्यगुणोत्कर्षख्यापनायाचेतनकर्तृकोऽपि निब-
ध्यते । यथा तत्रैव हर्षवर्णने-
___ निःस्नेह इति धनैः, अनाश्रयणीय इति दोषैः, निग्रहरुचिरिती-
न्द्रियैः, दुरुपसप इति कलिना, नीरस इति व्यसनैः, भीरुरित्ययशसा,
१. 'चिन्तामणिभूमिः' इति हर्षचरिते. २. 'वणिग्भिः' ग. ३. 'असुविवरमिति
वातिकैः' इति हर्षचरिते वातिकविवरव्यसनिभिरिति तत्र टीकायाम्.

Page 80****************************************************************************************
काव्यमाला।
दुर्गह-चित्तवृत्तिरिति चित्तभुवा, स्त्रीपर इति सरस्वत्या, षण्ढ इति पर-
कलत्रैः, काष्ठामुनिरिति यतिभिः, धूर्त इति वेश्याभिः, विनय इति
सुहृद्भिः, कर्मकर इति विप्रैः, असहाय इति शत्रुयोधैः, एकमप्यनेकधा
गृह्यमाणम्' इति ।
भ्रान्तिमदलंकारादयोऽप्येवमचेतनकर्तृका निबध्यन्ते--
'मिन्नेषु रत्नकिरणैः किरणेष्विहेन्दो-
रुच्चावचैरुपगतेषु सहस्रसंख्याम् ।
दोषापि नूनमहिमांशुरसौ किलेति ।
व्याकोशकोकनदतां दधते नलिन्यः ॥' इत्यादौ ।
'मधुलुब्धा मधुकरास्तृषिताश्च चकोरकाः। .
सुगन्धि कान्तिसंपन्नमनुधावन्ति ते मुखम् ॥' ।
इत्यत्रोल्लेखो व्यङ्ग्यः । 'विद्याविक्रमसौन्दर्य' इति श्लोके विद्यादीनां
स्वरूपावलोकनकौतुकमात्रे निमित्ततया यदि न विश्रान्तिः, किं तु विद्व-
त्ताद्युल्लेखवदवलोकनकौतुकनिमित्ततायां पर्यवसानं तदा तत्राप्युल्लेखन-
प्रातानेकधात्वविच्छित्तिविशेषस्य गम्यत्वादुल्लेखालंकारो गम्यः ।
'परित्राट्कामुकशुनामेकस्यामेव योषिति ।
कुणपः कामिनी भक्ष्यमिति तिस्रो विकल्पनाः ॥'
इत्यत्राप्युल्लेख इष्यत इति लक्षणस्य नातिव्याप्तिः ।
अथापर उल्लेखप्रकारः-
'गृहीतृभेदाभावेऽपि विषयाश्रयभेदतः ।
एकस्यानेकधोल्लेखमप्युल्लेखं प्रचक्षते ॥'
१. 'दु हचित्तवृत्तिः'ख, २. 'शण्ठः' इति हर्षचरिते. शण्ठः प्रजननाक्षम
इति टीका. ३. 'विनेयः' क.

Page 81****************************************************************************************
चित्रमीमांसा।
तत्र विषयभेदादनेकधोल्लेखः, शुद्धः संकीर्णश्च । शुद्धो यथा-
'अकृशं कुचयोः कृशं वलग्ने विपुलं चक्षुषि विस्तृतं नितम्बे ।
अधरेऽरुणमाविरस्तु चित्ते करुणाशालिकपालिभागधेयम् ॥'
'गुरुर्वचसि, पृथुरुरसि, विशालो मनसि, जनकस्तपसि, सुमित्रस्ते-
जसि, सुमन्त्रो रहसि, बुधः सदसि, अर्जुनो यशसि, भीष्मो धनुषि'
इत्यादौ श्लेषसंकीर्णः॥
'हंसमयीव गतिषु, परपुष्टमयीवालापे, चक्रवाकमयीव पतिप्रेमणि,
प्रावृण्मयीव पयोधरोन्नती, कमलमयीव कोशसंग्रहेषु, कुसुममयीव फल-
दानेषु' इत्याधुत्प्रेक्षासंकीर्णः । पयोधरोन्नतावित्यादौ विषयांशे श्लेषसं-
कीर्णश्च । 'युधिष्ठिरः सत्यवचसि' इत्यादौ रूपकसंकीर्णः ।
'युधिष्ठिरसमः सत्यवचसि' इत्यादावुपमासंकीर्ण इत्याधुन्नेयम् ।
अधिकरणभेदेनानेकघोल्लेखो यथा-
'वर्धिष्णोरुपरि क्षणं रविरभूच्छत्रं बलिध्वंसिनो
रत्नं मूर्ध्नि ललाटसीनि तिलकं कर्णान्तिके कुण्डलम् ।
अंसे चक्रमुरःस्थले मणिवरो नाभौ सरोजासनो
__यस्याङ्ग्रौ कटकस्त्रिविक्रमगतेः पायादपायात्स वः ॥"
अत्र रूपकसंकीर्णः । भगवल्ललाटमध्यकर्णान्तादितत्तदवयवाभिमुख-
स्थितग्रहीतृभेदनिमित्तोल्लेखसंकीर्णश्च । एकस्यैव द्रष्टुर्ललाटमध्ये कर्णा-
न्तिके च रविदर्शनासंभवात् ।
'यस्य वह्निमयो हृदयेषु, जलमयो लोचनपुरेषु, मारुतमयः श्वसि-
तेषु, क्षमामयोऽङ्गेषु, आकाशमयः शून्यतासु, पञ्चमहाभूतमयो मूर्त
इवादृश्यत निहतप्रतिसामन्तान्तःपुरेषु प्रतापः ।'
६ चि० मी०

Page 82****************************************************************************************
काव्यमाला।
अत्र वह्निजलादिशब्दगृहीततापबाष्पादिरूपाणां प्रतापकार्याणां प्रता-
पस्य चाभेदकथनं हेत्वलंकार इति तत्संकरः । मतान्तरे रूपकसंकरः ।
'कस्तूरीतिलकादि भालफलके, देव्या मुखाम्भोरुहे .
रोलम्बन्ति, तमाललोलमुकुलोत्तंसन्ति मौलिं प्रति ।
याः कर्णे विकचोत्पलन्ति, कुचयोरंशे च कालागुरु ।
स्थास्यन्ति, प्रथयन्तु तास्तव शिवं श्रीकण्ठकण्ठत्विषः ॥'
अत्रोपमासंकीर्णः । केचित्तु तत्तदधिकरणौचित्यात्कस्तूरीतिलकादि-
तादात्म्यसंभावनायामुपमार्थे विहितोऽपि किबुत्प्रेक्षायां पर्यवस्यतीत्युपमो-
पक्रमोत्प्रेक्षेयमित्याहुः । तन्मते उत्प्रेक्षासंकीर्णः । एवमलंकारान्तरसंक-
रोऽप्युन्नेयः।
इत्युल्लेखप्रकरणम् ।
अथापहुतिः-
प्रकृतस्य निषेधेन यदन्यत्वप्रकल्पनम् ।
साम्यादपद्भुतिर्वाक्यभेदाभेदवती द्विधा ।
अन्यत्वकल्पनमात्रं रूपके, विषयनिषेधमात्रं 'नाहं दूती वरतनोरङ्ग-
तापोऽतिभास्वरः' इत्याक्षेपे, उभयमपि साम्यविशेषणरहितम् । 'न पञ्च-
विशिखः कामः किं त्वपञ्चशिलीमुखः' इत्यतिशयोक्तौ चातिव्याप्तमिति
विशिष्टोपादानम् । न चैवं 'न पमं मुखमेवेदम्' इति तत्त्वाख्यानोप-
मायां विषये पद्मत्वनिषेधस्य मुखत्वप्रकल्पनस्य च सत्त्वादतिव्याप्तिः ।
प्रकल्पनपदस्यारोपपरत्वात् । 'निषिध्य विषयं साम्यादन्यारोपः' इति
क्वाप्रत्ययेन लक्षणं नोक्तम् । वक्ष्यमाणोदाहरणे आरोपपूर्वकापहवेऽति-
व्याप्तिप्रसङ्गात् ।

Page 83****************************************************************************************
चित्रमीमांसा ।
इयं च साक्षान्निषेधकनादिप्रयोगे परपक्षत्वाद्युपन्यासे निषेधसाम-
र्थ्यागम्यत्वे च वाक्यभेदेन प्रवर्तते । विषयासत्यत्वप्रतिपादकच्छानि,
भकपटव्याजादिशब्दप्रयोगे विषयासत्यत्वपर्यवसायिरूपवपुर्नामभञ्यादि-
शब्दप्रयोगे च तदभेदेन ।
अत्र वाक्यभेदेऽपह्नवपूर्वक आरोप आरोपपूर्वकापहवश्चेति द्वैवि-
ध्यम् ।
क्रमेणोदाहरणानि-
'अवाप्तः प्रागल्भ्यं परिणतरुचः शैलतनये
कलङ्को नैवायं विलसति शशाङ्कस्य वपुंषि ।
अमुष्येयं मन्ये विगलदमृतस्यन्दशिशिरे
- रतिश्रान्ता शेते रजनिरमणी गाढमुरसि ।'
यथा वा-
'नेदं नभोमण्डलमम्बुराशिर्नेमाश्च तारा नवफेनपुञ्जाः ।
नायं शशी कुण्डलितः फणीन्द्रो नायं कलङ्कः शयितो मुरारिः॥'
पूर्वन निरवयवापश्रुतिरत्र सावयवेति भेदः ।
'अकं केऽपि शशङ्किरे जलनिधेः पङ्क परे मेनिरे
सारङ्गं कतिचिच्च संजगदिरे भूच्छायमैच्छन्परे ।
इन्दौ यद्दलितेन्द्रनीलशकलश्यामं दरीदृश्यते
तत्सान्द्रं निशि पीतमन्धतमसं कुक्षिस्थमाचक्ष्महे ॥
इत्यत्राप्यपह्नवपूर्वक आरोपः । अपह्नवस्तु परपक्षोपन्यासादर्थसिद्ध
'विकसदमरनारीनेत्रनीलाजपण्डा-
न्यधिवसति सदा यः संयमाधःकृतानि ।
१. 'खण्डानि' ख-ग.

Page 84****************************************************************************************
काव्यमाला ।
न तु रुचिरकलापे वर्तते यो मयूरे
__वितरतु स कुमारो ब्रह्मचर्यश्रियं वः ॥'
अत्रारोपपूर्वकोऽपह्नवः शाब्दः।
'मन्थानभूमिधरमूलशिलासहस्र-
संघट्टनव्रणकिणः स्फुरतीन्दुमध्ये ।
छाया मृगः शशक इत्यपि पामराणां
लोके गतानुगतिकः प्रथितः प्रवादः ॥'
अत्राप्यारोपपूर्वकोऽपह्नवः । स च पामरवचनोपन्यासादर्थसिद्धः।
एतानि वाक्यभेदेनोदाहरणानि । एकवाक्यतायां तु-
'बत सखि कियदेतत्पश्य वैरं सरस्य ।
प्रियविरहकृशेऽस्मिन्कामिलोके तथा हि ।
उपवनसहकारोद्भासिभृङ्गच्छलेन
__ प्रतिविशिखमनेनोदृङ्कितं कालकूटम् ॥'
'अमुष्मिल्लावण्यामृतसरसि नूनं मृगदृशः ।
स्मरः शर्वप्लुष्टः पृथुजघनभारे निपतितः।
यदङ्गाङ्गाराणां प्रशमपिशुना नाभिकुहरे
शिखा धूमस्येयं परिणमति रोमावलिवपुः ॥
पूर्वत्र न सभृङ्गाणि सहकाराणि, अपि तु सकालकूटाः शरा इत्य-
सत्यत्वाभिधायिच्छलशब्दवशात्प्रतीयते । उत्तरत्र नेयं रोमावलिः किं
तु धूमशिखेत्यसत्वपर्यवसायिवपुःशब्दबलात्प्रतीयते ।
__ केचित्तु सादृश्यव्यक्तयेऽपह्नववदपहवाय सादृश्यमप्यपद्दत्यलंकार
वदन्ति । यथाहुः-
--
१. 'पृथुजघनभागे' क.

Page 85****************************************************************************************
चित्रमीमांसा।
'सादृश्यव्यक्तये यत्रापह्नवोऽसावपद्भुतिः।
अपवाय सादृश्यं यत्रास्त्येषाप्यपद्रुतिः ॥' इति ।
उदाहरन्ति च-
'आकृष्यादावमन्दग्रहमलकचयं वक्रमासज्य वक्त्रे
कण्ठे लमः सुकण्ठः प्रसरति कुचयोर्दन्तगाढाङ्गसङ्गः ।
बद्धासक्तिर्नितम्बे पतति चरणयोर्यः स तादृक्प्रियो मे
बाले लज्जा निरस्ता न हि न हि सरले चोलकः किं त्रपाकृत् ॥'
अत्र वीक्षितं प्रियमपङत्य चोलकत्वारोपः । तदर्थं च प्राक् प्रिय-
चोलसदृशधर्मोपन्यासः । अत्रेदमपङतिकथनं व्याजोक्त्यलंकारं पृथग-
नङ्गीकुर्वतामुद्भटादीनां मतमनुसृत्य । ये तु उद्भिन्नवस्तुनिगूहनं व्याजो-
तिरिति व्याजोक्त्यलंकारं पृथगिच्छन्ति तेषामिहापि व्याजोक्तिरेव
नापङतिरिति रुचकादयः । दण्डी त्वपहृतेः साधर्म्यमूलत्वनियममनाहत्य
"किंचिदपहृत्य कस्यचित्प्रदर्शनमात्रमपइतिः' इति लक्षयित्वोदाजहार-
'अपडुतिरपगुत्य किंचिदन्यार्थसूचनम् ।
न पञ्चेषुः स्मरस्तस्य सहस्रं पत्रिणामिति ॥
चन्दनं चन्द्रिका गन्धो गन्धवाहश्च दक्षिणः ।
स्वयमनिमयी सृष्टिः शीता किल परान्प्रति ॥
अमृतस्यन्दिकिरणश्चन्द्रमा मम नो मतः ।
अन्य एवायमर्कात्मा विषनिष्यन्ददीधितिः ॥'
साधर्म्यमूला त्वपढ़तिरिति तेन व्याहृता ।
'त्वदालेख्ये कौतूहलतरलतन्वीविरचिते
विधायैका चक्रं रचयति सुपर्णासुतमपि ।
१. 'सादृश्यनियममनादृत्य' ग-घ. २. 'सहस्रं विशिखाः पुनः' ख.

Page 86****************************************************************************************
काव्यमाला।
अथ खिद्यत्पाणिस्त्वरितमपमृज्यैतदपरा
करे पौष्पं चापं मकरमुपरिष्टाच लिखति ॥'
इत्यादावपद्धतिध्वनिरुदाहर्तव्यः । अत्र हि चक्रसुपर्णलेखनेन नायं साधा-
रणः पुरुषः किं तु पुण्डरीकाक्ष इति कयाचियञ्जितम् । अन्यया तु
तस्याप्येतादृशं रूपं न संभवतीत्याशयेन नायं पुण्डरीकाक्षोऽपि किं तु
मन्मथ इति तदुभयमुन्सृज्य पुष्पसायकमकरध्वजलेखनेन व्यञ्जितम् ॥
इत्यपद्भुतिप्रकरणम्।
अथोत्प्रेक्षालंकारः-
यत्रान्यधर्मसंबन्धादन्यत्वेनोपतर्कितम् ।
प्रकृतं हि भवेत्प्राज्ञास्तामुत्प्रेक्षां प्रचक्षते ॥
यथा-
'बालेन्दुवक्राण्यविकाशभावाद्वभुः पलाशान्यतिलोहितानि ।
सद्यो वसन्तेन समागतानां नखक्षतानीव वनस्थलीनाम् ॥"
अत्र प्रकृतानि पलाशकुसुमान्यप्रकृतनखक्षतधर्मवक्रत्वलौहित्यसंब-
न्धानखक्षतत्वेनोपकल्पितानि । तर्कः संभावनामानं न ववधारणम् ।
तदीयधर्मो हि तत्वादास्यसंभावनामात्रहेतुर्न व्याप्तिपक्षधर्मतावल्लिङ्गवद-
वधारणहेतुः । न चात्रेवशब्दस्य सादृश्यपरत्वमित्युपमाशङ्का कार्या ।
उपमाया यत्र क्वचित्स्थितैरपि नखक्षतैः सह वक्तुं शक्यतया वसन्तना-
यकसमागतवनस्थलीसंबन्धित्वविशेषणकल्पनानपेक्षत्वात् । पलाशमुकु-
लानां नखक्षततादात्म्यसंभावनायामेव तथाविधविशेषणस्योपयुक्तत्वात् ।
१. 'सादृश्यपर्यवसानत्व' ख.

Page 87****************************************************************************************
चित्रमीमांसा।
एवमन्यत्रापि यत्र यत्राप्रकृततादात्म्यसंभावनोपयुक्तविशेषणकल्पना तत्र
सर्वत्राप्युत्प्रेक्षावगन्तव्या । यथा-
'उवाह या तनुलता भृङ्गालीरोगवल्लरीम् ।
पश्चाद्विमुक्तां वैमल्याद्विम्बितामिव वेणिकाम् ॥'
उपमा यत्र कचित्स्थितयापि वेणिकया वक्तुं शक्येति तत्रानुपयुक्ता,
वैमल्यात्पुरोभागप्रतिबिम्बितत्वरूपविशेषणकल्पना तादात्म्यसंभावनार्था ।
यत्र तु संभावनोपयुक्तविशेषणकल्पनारहितमुपमानं निबध्यते तत्र पर-
मिवशब्दः सादृश्यपर इत्युपमालंकारः । अमुमेव विभागमभिप्रेत्य चक्र-
वर्तिनोक्तम् 'यदायमुपमानांशो लोकतः सिद्धिमृच्छति' इत्यादि ।
दण्डिनापीवशब्दस्योत्प्रेक्षाव्यञ्जकत्वयुक्तम् ।
'मन्ये, शङ्के, ध्रुवं, प्रायो, नूनमित्येवमादिभिः ।
उत्प्रेक्षा व्यज्यते शब्दैरिवशब्दोऽपि तादृशः ॥' इति ।
अत्रादिशब्देन तर्कयामि, संभावयामि, जाने, उत्प्रेक्षे, स्यात् , इत्ये-
वमादीनां संग्रहः । अत्र च
'कस्तूरिकामृगाणामण्डाद्न्धगुणमखिलमादाय ।
यदि पुनरहं विधिः स्यां खलजिह्वायां निवेशयिष्यामि ॥'
'यधनुष्णो भवेद्वद्भिर्यद्यशीतं भवेजलम् ॥
___ मन्ये दृढव्रतो रामस्तदा स्यादप्यसत्यवाक् ॥'
इत्यादिष्वतिव्याप्तिवारणाय धर्मसंबन्धादित्युक्तम् । तेषु हि 'यद्य-
थर्थोक्तौ च कल्पनम्' इत्यतिशयोक्त्यलंकारविषयेषु, 'संभावनं यदीत्थं
स्थादित्यूहोऽन्यस्य सिद्धये' इति संभावनालंकारविषयेषु वा निर्निमित्त-
मेव तथा तथोपतर्कणम् । तथापि
'सर्वातिशायिसौन्दर्य शङ्के सत्यवतो मुखम् ।
येन सा मृगशावाक्षी सावित्री तरलीकृता ।'

Page 88****************************************************************************************
८८
काव्यमाला।
- इत्यादिष्वतिव्याप्तिः स्यादिति तद्वारणायान्यधर्मसंबन्धादित्युक्तम् ।
तत्र सावित्रीहृदयतरलीभावकारकत्वादिना स्वधर्मेणैव वितर्कणमिति
नातिव्याप्तिः ।
'विरक्तसंध्यापरुषं पुरस्ताद्यतो रजः पार्थिवमुज्जिहीते।
शके हनूमत्कथितप्रवृत्तिः प्रत्युद्गतो मां भरतः ससैन्यः ॥'
इत्यत्रातिव्याप्तिवारणायान्यत्वेनेति विशेषणम् । तत्र ससैन्ये प्रत्यु-
द्वन्तर्यन्यत्रापि दृष्टस्यागेरजोगमनस्य संबन्धेन निमित्तेन भरतः प्रत्युद्ग-
तत्वेन वस्तुसद्रूपेणैवोपतर्कितो न त्वन्यत्वेनेति नातिव्याप्तिः।
'नरसिंहमहीपाल विदुस्त्वां मकरध्वजम् ।
मार्गणास्तव संजाताः कथं सुमनसोऽन्यथा ॥'
इत्यत्राव्याप्तिवारणायोपतर्कितमित्युक्तम् । तत्रानुमानालंकारविषये
सुमनोमार्गणत्वेन मन्मथत्वव्याप्तिलिङ्गेन राज्ञि मन्मथत्वमवधृतं न संभा-
वनामात्रम् ।
'इन्दुर्लिप्त इवाञ्जनेन जडिता दृष्टिर्मगीणामिव
प्रम्लानारुणिमेव विद्रुमलता श्यामेव हेमप्रभा ।
कार्कश्यं कलया च कोकिलवधूकण्ठेष्विव प्रस्तुतं
सीतायाः पुरतश्च हन्त शिखिनां बर्हाः सगर्दा इव ॥' .
इत्यत्रातिव्याप्तिवारणाय प्रकृतमित्युक्तम् । तत्र निरतिशयसौन्दर्य-
सीतावदनादिसंनिधानेन तद्वदनाद्युपमानेष्वपि निकर्षापादकेन प्रशस्तोप-
मानेष्विन्द्वादिप्वप्रकृतेष्वञ्जनलेपादिनिकर्षसंभावना क्रियत इति नाति-
व्याप्तिः। नन्वेवमपि-
'अस्मद्विक्रमचेष्टितानि निखिलत्रैलोक्यहेलाजय-
प्रह्वीभूतसुरासुराणि भवतो भूमेः सुता शृण्वती ।

Page 89****************************************************************************************
चित्रमीमांसा।
पत्यौ द्वेषकषायितेन मनसा स्निग्धा मयि स्थास्यति
स्त्रीणां प्रेम यदुत्तरोत्तरगुणग्रामस्पृहाचञ्चलम् ॥'
इत्यत्र चाञ्चल्यसहचरितत्वेनान्यत्र दृष्टस्त्रीत्वस्य संबन्धेन निमित्तेन
वस्तुतः प्रत्येकस्थिरचित्ता देवी सीता चञ्चलत्वेनोपतर्किता । न च तत्रो-
त्प्रेक्षालंकारः । रावणकृततदीप्सितसंघटनानुकूलविचारमात्रस्य निबद्धत्वेन
विच्छित्तिविशेषाभावात् । न चान्यधर्मसंबन्धादित्यत्र धर्म उपमायामिव
सहृदयहृदयाह्लादी विवक्षितः, न तु साधारणधर्ममात्रम् । तथा च
नोक्तातिव्याप्तिः । स्त्रीत्वादेश्वाञ्चल्यादिसंभावनामात्रप्रयोजकत्वेऽपि
सहृदयहृदयाह्लादिसाधारणधर्माभावेनोपमालंकारप्रयोजकत्वाभावादिति वा-
च्यम् । तथा सति-
'स्तनाभिरामस्तबकां नूनं सीतेति वल्लरीम् ।
संभावयन्रघुपतिर्धावति स्म दिदृक्षया ॥'
इत्यत्रातिव्याप्तेरवारणात् । न चाहार्यत्वं तर्कविशेषणम् । इह
त्वनाहार्या संभावनेति वाच्यम् । तथा सति 'शङ्के हनूमत्कथितप्रवृत्तिः'
इति संभावनाया अप्यनाहार्यत्वेन तव्यावृत्त्यर्थस्यान्यत्वेनेत्यस्य वैयर्थ्य-
प्रसङ्गादिति चेत् , मैवम् । अन्यत्वेनेत्यस्यान्यत्वेनावगतपरतया तस्यैवा-
हार्यत्वविशेषणपर्यवसायित्वात् ।
ननु तथापि नैतल्लक्षणम्, अव्याप्तेः । तथा हि । यत्र स्वमात्रधर्मा-
दन्यमात्रधर्माद्वा किंचिदुत्प्रेक्ष्यते तत्रान्यधर्मसंबन्धादिति लक्षणांशा-
भावादव्याप्तिः । यथा-
'अङ्गुलीभिरिव केशसंचयं संनियम्य तिमिरं मरीचिभिः ।
कुड्मलीकृतसरोजलोचनं चुम्बतीव रजनीमुखं शशी ॥'

Page 90****************************************************************************************
काव्यमाला।
'भूयस्तराणि यदमूनि तमखिनीषु
ज्योत्स्त्रीषु च प्रविरलानि ततः प्रतीमः ।
संध्यानलेन भृशमम्बरमूषिकाया-
मावर्तितैरुडमिरेव कृतोऽयमिन्दुः ॥
इत्यत्राद्योदाहरणेऽङ्गुलीसदृशीभिर्मरीचिभिः केशसंचयसदृशस्य तिमि-
रस्य ग्रहणात्स्वमात्रधर्मादेव शशिनश्चुम्बनमुत्प्रेक्षितम् । द्वितीये तारा-
विरलत्वाविरलत्वरूपेणान्यमात्रधर्मेण चन्द्रस्य संध्यानलमध्यगाम्बर-
मूषिकावर्तिततारानिकरनिमित्तत्वमुत्प्रेक्षितम् । किं च हेतुफलधर्मस्वरूपो-
प्रेक्षास्वन्यत्वेनेति लक्षणांशाभावादव्याप्तिः । यथा-
'सैषा स्थली यत्र विचिन्वता त्वां भ्रष्टं मया नूपुरमेकमुाम् ।
अदृश्यत त्वचरणारविन्दविश्लेषदुःखादिव बद्धमौनम् ॥'
इति हेतूप्रेक्षोदाहरणे नूपुरगतेन दुःखिसाधारणेन मौनित्वेन निमि-
तेन नूपुरे तद्धेतुभूतदुःखमेव धर्मतयोत्प्रेक्ष्यते, न तु दुःखितादात्म्यम् ,
दुःखशब्दस्योपरि तुमुबाद्यश्रवणात् । एवम्-
'चोलस्य यद्धीतिपलायितस्य भालत्वचं कण्टकिनो वनान्ताः ।
अद्यापि किं वानुभविष्यतीति व्यपाटयन्द्रधुमिवाक्षराणि ॥'
इति फलोत्प्रेक्षोदाहरणे द्रुमगतेन ललाटाक्षरदर्शनप्रवृत्तपुरुषसाधारणेन
ललाटपाटनेन निमित्तेन द्रुमाणां तत्फलं ललाटाक्षरदर्शनमुद्देश्यमिति
धर्मतयोत्प्रेक्ष्यते न तु ललाटाक्षरदर्शनप्रवृत्तधर्मितादात्म्यम् , द्रष्टुमित्यस्य
धर्मिपर्यन्तत्वाभावात् । तथा-
_ 'पिनष्टीव तरङ्गाप्रैः समुद्रः फेनचन्दनम् ।
'तदादाय करैरिन्दुर्लिम्पतीव दिगङ्गनाः ॥'
इति धर्मस्वरूपोत्प्रेक्षोदाहरणे समुद्रस्य चन्दनघर्षणशिलाप्रान्तस्थानीये

Page 91****************************************************************************************
चित्रमीमांसा।
तटे हस्तस्थानीयतरङ्गायैः फेनचन्दनपेषकत्वेन शशाङ्कस्य करैर्दिगङ्गना-
दिधवलीकरणेन च प्रतीयमानेन निमित्तेन तत्कर्तृत पेषणलेपनमात्र-
मुत्प्रेक्ष्यते, न तु तयोः पेषणलेपनकर्तृतादात्म्यम् । पिनष्टि लिम्पतीत्या-
ख्यातयोः कर्तृवाचकत्वेऽपि 'भावप्रधानमाख्यातम्' इति न्यायेन कर्तुः
प्रधानभूतक्रियोपसर्जनस्यान्यत्रान्वयासंभवात् । अत एव 'लिम्पतीव
तमोऽङ्गानि वर्षतीवाञ्जनं नमः' इत्युत्प्रेक्षामुदाहृतवता दण्डिनोक्तोदा-
हरणयोरिवशब्दश्रवणाल्लेपनवर्षणकर्तृभ्यां तमोनभसोरुपमामाशय---
'कर्ता यापमानं स्यान्न्यग्भूतोऽसौ क्रियापदे ।
__ स्वक्रियासांधने व्यग्रो नालमन्यद्यपेक्षितुम् ॥'
इति दूषितम् ।
'वृत्तानुपूर्वे च न चातिदीर्घे जके शुभे सृष्टवतस्तदीये ।
शेषाङ्गनिर्माणविधौ विधातुबवण्य उत्पाद्य इवास यत्नः ॥'
इत्यत्र निरतिशयलावण्यशालिजङ्घासृश्यनुमितेन निःशेषलावण्यको-
शव्ययेन निमित्तेन विधातुः शेषाङ्गनिर्माणोपयुक्तलावण्योत्पादने यत्न-
मात्रमुत्प्रेक्ष्यते, न तु तथाभूतयत्नवत्तादात्म्यमिति स्पष्टमेव ।
अपि चाप्रकृतधर्मिकोत्प्रेक्षायां प्रकृतमित्यंशाभावादव्याप्तिः। यथा-
'हृतसारमिवेन्दुमण्डलं दमयन्तीवदनाय वेधसा ।
कृतमध्यबिलं विलोक्यते धृतगम्भीरखनीखनीलिम ॥'
अत्र कृतमध्यबिलमिति पदार्थहेतुककाव्यलिङ्गापेक्षयातिशयोक्त्या
कृतमध्यरन्ध्राकाशनैल्यत्वेनाध्यवसितो यः कलङ्कस्तद्वत्त्वेन निमित्तेन
कलकाध्यवसितधृतमध्यरन्ध्राकाशनत्यत्वनिमित्तोत्प्रेक्षितं कृतमध्यबिल-
त्वेन निमित्तेन वा चन्द्रमण्डलं दमयन्तीवदननिर्माणाय हृतसारत्वेनो-
१. नल्यत्वोत्प्रेक्षितम्'ख,

Page 92****************************************************************************************
९२
काव्यमाला ।
लेक्षितम् , नतु प्रकृतं दमयन्तीवदनमेवोक्तप्रकाराहृतैन्दवसारांशनिर्मि-
तत्वेनोत्प्रेक्षितम् । 'यद्वालेन्दुकलोच्चयादुपचितैः सौरैरिवोत्पादितं तत्प-
श्येयमनङ्गमङ्गलगृहं भूयोऽपि तस्या मुखम् ।' इत्यत्रेव तथाशब्दान्वया-
भावात् । ननु यथा शब्दतोऽन्वयालाभेऽपि 'ब्राह्मणशतं भोज्यता'मि-
त्यत्र प्रधानमतिलक्ष्योपसर्जने क्रियान्वयपर्यवसानम् , संख्याया भोजना-
न्वयायोग्यत्वात् , तथेहापि प्रधानमिन्दुमण्डलमतिलच्योपसर्जने दमय-
न्तीवदने इन्दुमण्डलाहृतसारांशनिर्मितत्वोत्प्रेक्षापर्यवसानं स्यात् , अप्र-
कृतस्यावर्णनीयत्वादिति चेत्, न । अप्रकृतवर्णनस्याप्यप्रस्तुतप्रशंसारू-
पेण प्रकृतातिशयाधानार्थतयान्वेतुं योग्यत्वात् । नच वाच्यं 'इन्दुर्लिप्त
इव' इत्यप्रस्तुतप्रशंसोदाहरणान्तर इवात्रापि संभावनामात्रमेव नोत्प्रे-
क्षेति । तत्र सहृदयहृदयाह्लादिनिमित्ताभावनोत्प्रेक्षासामग्रीपरिपूर्त्यभावा-
दुत्प्रेक्षाया असंभवेऽप्यत्र तत्संभवादप्रस्तुतप्रशंसया संकरोपपत्तेः । तस्मा-
दव्याप्तत्वान्नेदं लक्षणं युक्तमिति चेत्-
अत्र ब्रूमः । न तावत् 'हृतसारम्' इत्यादावव्याप्तिः । प्रकृतशब्दस्य
विषयत्वाभिमतमात्रपरत्वात् । न चैवं 'इन्दुर्लिप्त इव' इत्यादावतिव्याप्तिः।
तत्र सीतावदनसंनिधाने वस्तुतोऽन्यधर्मत्वे सत्यपीन्दुगताञ्जनलिप्तत्वसं-
भावनायामन्यधर्मत्वस्याप्रयोजकत्वात् , धर्मस्य सहृदयहृदयाह्लादिनो वि-
वक्षितत्वाद्वा । अन्यत्वेनेत्यस्यान्येन प्रकारेणेत्यर्थ इति न हेतुफलधर्म-
स्वरूपोत्प्रेक्षास्वव्याप्तिः । यत्र धर्मिणि धर्म्यन्तरं तादात्म्येनोत्प्रेक्ष्यते तत्र
धर्म्यन्तरमन्यः प्रकारः। यत्र तु कश्चिद्धर्म एव किंचित्प्रति हेतुतया
फलतया स्वरूपेण चोत्प्रेक्ष्यते तत्र स एव धर्मोऽन्यः प्रकार इति सर्व-
त्राप्यनुगतेः । यद्वा हेतुफलधर्मस्वरूपोत्प्रेक्षोदाहरणेष्वपि तादात्म्येनैवो.
स्प्रेक्षा । तथा हि । सैषा स्थली यत्र विचिन्वता त्वाम्', 'चोलस्य यद्भी-

Page 93****************************************************************************************
चित्रमीमांसा।
९३
तिपलायितस्य' इत्यादिहेतुफलोत्प्रेक्षोदाहरणयोस्तावद्विश्लेषदुःखललाटाक्ष-
रदर्शनादिधर्मो हेतुतया फलतया वा नोत्प्रेक्ष्यते । किं तु नूपुरयुगादि-
धर्मिकं यन्निश्चलत्वकण्टकसंश्लेषादिनिमित्तकं मौनव्यापाटनादिकं तदेव
दुःखहेतुकमौनललाटाक्षरदर्शनार्थव्यापाटनादितादात्म्येनोत्प्रेक्ष्यते । अ-
वश्यं च द्विविधस्यापि मौनादेस्तादात्म्येनाध्यवसाय आस्थेयः । अन्यथा
निश्चलत्वादिहेतुके स्वाभाविकमौनादौ दुःखादेहेतुत्वादिनोत्प्रेक्षणमसम-
असं स्यात् । अङ्गीकृतश्च सैषा स्थली' इत्यादौ दुःखादिधर्म एव मौना-
दिहेतुतया नूपुरादिगतत्वेनोत्प्रेक्ष्यत इति वदताप्यलंकारसर्वस्वकृता द्विवि-
धस्य मौनादेरभेदाध्यवसायः। 'हेतूत्प्रेक्षायां यस्य प्रकृतसंबन्धिनो धर्मस्य
हेतुरुत्प्रेक्ष्यते स धर्मोऽध्यवसायवशादभिन्न उत्प्रेक्षानिमित्तत्वेनाश्रीयते'
इत्यादितद्वचनात् । आवश्यकं चान्यत्रापि क्वचित्वचिद्धेतूत्प्रेक्षोदाहरणे
निमित्तांशे तादात्म्याध्यवसायाश्रयणम् । यथा-
'उन्मेषं यो मम न सहते जातिवैरी निशाया-
मिन्दोरिन्दीवरदलशा तस्य सौन्दर्यदर्पः ।
नीतः शान्ति प्रसभमनया वक्रकान्त्येति हर्षा-
लग्ना मन्ये ललिततनु ते पादयोः पद्मलक्ष्मीः ॥'
अत्र हेतुतया हर्षोत्प्रेक्षां प्रति तत्फलत्वाभिमतं पादयोः पद्मलक्ष्क्ष्या
लगनं निमित्तं वाच्यम् , तच्च सर्वथैवासिद्धम् । अतस्तत्र पादयोर्यः
खाभाविकशोभासंबन्धः स एव पद्मलक्ष्मीलमत्वेनाध्यवसितो निमित्त-
मिति समर्थनीयम् । एवं निमित्तांशे तादात्म्याध्यवसानावश्यंभावे तत्रै-
वोत्प्रेक्षाविश्रान्तिरस्तु । नच तत्र निमित्तान्तरमन्वेष्यं स्यादिति वाच्यम् ।
निश्चलत्वहेतुकमौनस्य दुःखहेतुमौनत्वेनोत्प्रेक्षायां चरणारविन्दविश्लेष-
१. यस्य' ख.

Page 94****************************************************************************************
९४
काव्यमाला।
कालभवत्वं निमित्तं कण्टकसंश्लेषहेतुकव्यापाटनस्य ललाटलिपिदर्शनार्थ-
व्यापाटनत्वेनोत्प्रेक्षायां महाराजोऽप्येवं कष्टमनुभवति, इतः परमपि किय-
दनुभाव्यमनेनेति जिज्ञासोत्थापकपलायनकालभवत्वमित्यादेः स्पष्टत्वात् ।
अयमेव पक्षो दण्डिनोऽभिमतः । यदाह-
'अन्यथैव स्थिता वृत्तिश्चेतनस्येतरस्य वा ।
अन्यथोत्प्रेक्ष्यते यत्र तामुत्प्रेक्षां प्रचक्षते ॥
मध्यन्दिनार्कसन्तप्तः सरसी गाहते गजः ।
मन्ये मार्तण्डगृह्याणि पद्मान्युद्ध मुद्यतः ॥
सातुं पातुं बिसान्यत्तुं करिणो जलगाहनम् ।
तद्वैरनिष्क्रयायेति कविनोत्प्रेक्ष्य वर्ण्यते ॥' इति ।
अत्र संतापनिवृत्त्यर्थत्वेनान्यथैव स्थिता करिणश्चेतनस्य जलगाहन-
रूपा वृत्तिरन्यथा तद्वैरनिष्क्रयार्थजलावगाहनत्वेनोत्प्रेक्ष्यत इति स्वकृत.
लक्षणानुसारेणैव योजितम् ।
काव्यप्रकाशिकाकारस्याप्ययमेव पक्षोऽभिमतः । तेन हि 'संभावन-
मथोत्प्रेक्षा प्रकृतस्य संमेन यत्' इत्युपमानोपमेयस्य तादात्म्यसम्भावन-
मुत्प्रेक्षालक्षणमभिधाय 'उन्मेषं यो मम न सहत' इति तत्रोदाहरणं
कृतम् । ततश्च स्वकृतलक्षणानुरोधेन स्वाभाविकी पादशोभैव स्ववैरिजय-
प्रभवहर्षलग्नपद्मलक्ष्मीत्वेनोत्प्रेक्ष्यत इत्यभिमतमिति स्फुटमेव । ।
___तथा 'पिनष्टीव तरङ्गागः' इत्यादिधर्मस्वरूपोत्प्रेक्षोदाहरणेष्वपि
प्रेरणादिरेवं पेषणादिरूपत्वेनोत्प्रेक्ष्यते । न च प्रेरणादेविषयस्यानुपादानं
दोषः । अतिशयोक्ताविव तदुपपत्तेः । उत्प्रेक्षाया अध्यवसायगर्भतया
तत्र विषयनिगरणस्योचितत्वाच्च । न च प्रेरणादेविषयत्वेन निमित्तत्वा-
१. 'परेण' ख.

Page 95****************************************************************************************
चित्रमीमांसा।
९५
भावे निमित्तान्तरमन्वेष्यं स्यादिति वाच्यम् । प्रेरणस्य, पेषणरूपतयो-
स्प्रेक्षायां प्रान्तगतफेनचन्दनपुञ्जीभवनं निमित्तम् । करव्यापनस्य दिग-
जनालेपनत्वेनोत्प्रेक्षायां तद्भवलीकरणं निमित्तमिति निमित्तान्तरस्य जाग-
रूकत्वात् ।
लिम्पतीव तमोऽङ्गानि वर्षतीवाञ्जनं नभः' इत्यादौ व्यापनादिलेप-
नादिरूपतया सम्भावितमिति वदता काव्यप्रकाशिकाकारेणापि धर्म-
स्वरूपोत्प्रेक्षोदाहरणेषु तादात्म्योत्प्रेक्षणपक्ष एवाश्रितः॥
___ एवं 'चुम्बतीव रजनीमुखं शशी'त्यादावपि रजन्या वदनत्वेनाध्यव-
सितं यदारम्भाख्यं मुखं तस्य शशिनश्च संबन्धश्चुम्बनत्वेनोत्प्रेक्ष्यते ।
वृत्तानुपूर्वे च' इत्यत्रायत्नपूर्वके शेषाङ्गनिर्माणे यत्नपूर्वकत्वतादात्म्यो-
क्षेत्याबृह्यम् ।
.' अन्यधर्मोऽनुगामितयैव न विवक्षितः, किं तूपमायां साधारणधर्म
इव बिम्बप्रतिबिम्बभावादिभिः सर्वैरपि प्रकारैर्विवक्षितः ।
तथा च यथा-
'आवर्जिता किंचिदिक स्तनाभ्यां वासो वसाना तरुणार्करागम् ।
सुजातपुष्पस्तबकावनम्रा संचारिणी पल्लविता लतेव ॥'
इत्यत्र बिम्बप्रतिबिम्बभावकृतामेदाध्यवसायेन ।
__'तारुण्यकुञ्जरारूढां विलासकमलाकुलाम् । .
मूर्तामिव मनोजस्य त्रैलोक्यविजयश्रियम् ॥'
इत्यत्र समासभेदाश्रयणकृताभेदाध्यवसायेन च धर्मस्य प्रकृताप्रकृत-
साधारण्यादन्यधर्मसंबन्धः । तथा-'अङ्गुलीभिरिव' इत्यत्रान्वयभेद-
कृताभेदाध्यवसायेन धर्मस्य प्रकृताप्रकृतसाधारण्यादन्यधर्मसंबन्धः
१ पल्लविनी' ख.

Page 96****************************************************************************************
काव्यमाला ।
सुसंपाद इति न तनाव्याप्तिः । नापि भूयस्तराणि' इत्यत्राव्याप्तिः । तत्रो-
पात्तधर्माक्षिप्तधर्मान्तरसंबन्धस्य निमित्तत्वात् । तत्र हि चन्द्ररूपविषय-
गतसंध्यानलमध्यगाम्बरमूषिकावर्तिततारानिकरनिर्मितत्वोत्प्रेक्षायां तारा-
गतेन तत्तद्रात्रिषु विरलत्वाविरलत्वरूपेणोपात्तधर्मेण निमित्तेन धर्मस्य
चन्द्रगतस्य तद्विरलत्वाविरलत्वानुविधायिवृद्धिहासशालित्वस्याक्षेपः ॥
अयं चापरोऽपि विशेषः । अन्यधर्मसंबन्धादित्यन्यपदार्थों धर्म्युत्प्रे-
क्षासु विषय्येव, धर्मोत्प्रेक्षासु तु विषयिणो धर्मस्याश्रयः । एवं स्थिते
यत्रानुपात्तो निमित्तभूतो धर्मस्तत्र सर्वत्रापि यो धर्मोऽन्यपदार्थस्य विष-
यस्य च संबन्धितया संभावनापदवीमारोहति तथाभूतोऽन्वेष्यः । तत्र
'वर्षतीवाञ्जनं नमः' इत्यत्र नभोगतत्वेन वर्षणक्रियोत्प्रेक्षापक्षे नभसो
भूपर्यन्तगामिनीलिमव्याप्तत्वमञ्जनवर्षकसाधारणनिमित्तम् । तमसो व्या-
पने नभःकर्तृकाञ्जनवर्षणक्रियात्वोत्प्रेक्षेति पक्षे तु सकलवस्तुसान्द्रमलि-
नीकरणादि । एवं वेलेव रागसागरस्य' इत्यादौ संक्षोभकारित्वादि गम्यं
निमित्तमूहनीयम् । यत्र तु निमित्ततया धर्मस्योपादाने सत्यपि तत्संबन्धो
विषयस्यान्यपदार्थस्य वाञ्जसा न प्रतीयते, तत्र कचिनिमित्तभूतधर्माद-
न्यस्य कस्यचिद्धर्मस्य तत्ताद्रूप्यसंपादनेन तत्संबन्धः समर्थनीयः । कचि-
द्विषयस्य चान्यपदार्थस्य वा तद्धर्माश्रयताद्रूप्यसंपादनेन, क्वचिन्मिलितेन
तेनोभयेन, कचिदुपात्तधर्मकृतधर्मान्तराक्षेपेण । तत्र धर्मान्तरस्य निमि-
त्तताद्रूप्यसंपादनमुपमायां धर्मस्य संपादनमिव बिम्बप्रतिबिम्बभावादिभिः
प्रकारैस्ते प्रदर्शिताः।
एवं विषयस्यान्यपदार्थस्य वा धर्माश्रयात्ताद्रूप्यसंपादनं श्लेषादि-
भन्या । तत्र विषयस्य श्लेषेण धर्माश्रयताद्रूप्यसंपादनं यथा-
१. 'गाढनीलिम' ख.

Page 97****************************************************************************************
चित्रमीमांसा।
९७
'अस्यां मुनीनामपि मोहमूहे भृगुर्महान्यत्कुचशैलशीली ।
नानारदानादि मुखं श्रितोरुासो महाभारतसर्गयोग्यः ॥'
अत्र भृग्वादिमुनिरूपविषयगतदमयन्तीगोचरमोहोत्प्रेक्षायां यदेव
तत्कुचपरिशीलनादि निमित्तं न तद्विषयगतं किं तु तटादिगतम् । तस्य
भृग्वादिशब्दश्लेषेण विषयगततानिर्वाहः । अपहृत्या यथा-
_ 'किंशुकव्यपदेशेन तरुमारुह्य सर्वतः ॥
दग्धां दग्धामरण्यानीं पश्यतीव विभावसुः ॥'
'' अत्रं दावानलरूपविषयगतदग्धादग्धवनप्रदेशदर्शनक्रियोत्प्रेक्षायां तरु-
समारोहणं निमित्तम् । तदपि न विषयगतं किं तु किंशुकपुष्पगतम् ।
तत्रापि यद्यपि मुख्य समारोहणं नास्ति तथापि तदीयं तरुसमाश्रयणमेव
तदारोहणत्वेनाध्यवसितम्, ततश्च तत्रापद्भुत्या विषयस्य किंशुकपुष्पता-
द्रूप्यसंपादनेन धर्मसंबन्धनिर्वाहः ।
१. नैषधे सप्तमे सर्गे दमयन्तीवर्णनमिदम् , तत्र 'अस्यामिति । अहं अस्यां
व्यासादिमुनीनामपि मोहं ऊहे तर्कयामि । मुनयोऽप्येतामाश्रित्य तिष्ठन्तीति । अथ च
जितेन्द्रियाणामप्यस्यां विषये मोहं मदनविकारं तर्कयामि । तेऽप्यनया मोहिता इत्यर्थः।
यस्मात् महान् अतितापसो भृगुः कुचशैलशीली कुचपर्वतसेवी। मुनीनां पर्वताश्रयत्वात्
पर्वतबुद्ध्या स्तनावाश्रयति । अथ च कामपीडितत्वादत्युच्चावेतत्कुचौ मर्दयितुमिच्छति ।
अथ च भृगुरतटः पर्वताश्रयेण वर्तते । कुचयोः पार्श्वभागोऽतटतुल्य इत्यर्थः । शीलमेव
शैलं कुचयोः शैलं स्वभावं शीलयति अभ्यस्यति, परमद्यापि कुचस्वभावो नायातीत्यर्थः ।
मुखं नारदमालादयतीति नारदाहादि, न नारदालादि अनारदालादि, एवंविधं न भवति.
किं तु नारदालायेव । गानकलाभ्यासार्थ नारदो मुखसेवा करोतीत्यर्थः । मदनपीडि.
तत्वादुन्मुखं चुम्बनाभिलाषिणं नारदमानन्दयतीत्यर्थः । मुखं नानाविधैत्रिंशत्संख्याकै
रदैर्दन्तैरानन्दयत्यतिसुन्दरमित्यर्थः । महाभारतस्य सगें निर्माणे योग्यः समर्थों व्यासः
श्रितावूरू येनैवंविधः । कदलीस्तम्भच्छायाबुद्ध्या एतदूरू आश्रित्य तिष्ठति । अथ च
कामपीडितत्वादेतदूरू समालिङ्गय वर्वत इत्यर्थः । महती भा दीप्तिर्यस्य । रतं सुरतं
तस्य सगों निर्माणं तत्र योग्यस्ततः कर्मधारय इति वा । एवंविधो व्यासो विस्तारः
श्रितावूरू येन । अतिविशालावूरू इति भावः ॥' इति टीका.
७ चि० मी०

Page 98****************************************************************************************
काव्यमाला।
अन्यपदार्थस्य श्लेषेण धर्माश्रयताद्रूप्यसंपादनं यथा-
'अस्या दोहदशालिन्या मुखमापाण्डुरप्रभम् ।
सत्यं राजेति मन्येऽद्य यद्भुवं भोक्तुमिच्छति ॥ .
अत्र मुखस्य चन्द्रत्वोत्प्रेक्षायां भुवं भोक्तुमभिलाषो निमित्तम् , तद्वि-
षयगतमपि नान्यपदार्थभूतचन्द्रगतम् । अतस्तत्र राजशब्दश्लेषेण चन्द्रस्य
धर्माश्रयताद्रूप्यसंपादनेन धर्मस्य तदीयतानिर्वाहः ॥
धर्मान्तरस्य निमित्तधर्मताद्रूप्यसंपादनं विषयस्य तद्धर्माश्रयताद्रूप्य-
संपादनं चेत्युभयमेलनं यथा-
'आकृष्टिवेगविवलद्भुजगेन्द्रभोग-
निर्मोकपट्टपरिवेष्टनयाम्बुराशेः ।
मन्थव्यथाव्युपशमार्थमिवाशु यस्य
मन्दाकिनी चिरमचेष्टत पादमूले ॥'
अत्र मन्दाकिनीरूपविषयगतपयोधिमन्थव्यथाव्युपशमरूपफलोत्प्रेक्षायां
यन्निमित्तं चरणमूले वेष्टनं तत्तादात्म्यसंपादनं पर्यन्तवेष्टनस्य श्लेषेण विषयस्य
यत्ताद्रप्यसंपादनमपट्टत्या वेति मिलितेनोभयेन विषयस्यान्यधर्मसंबन्ध-
निर्वाहः । उपात्तधर्मेण धर्मान्तराक्षेपस्तु दर्शित एव । तस्मादन्यधर्मसंब-
न्धादित्येतदपि सर्वोत्प्रेक्षानुगतमिति न क्वाप्यव्याप्तमिति सर्वं समञ्जसम् ।
___ अलंकारसर्वस्वकृतेत्थमस्य विभागः प्रदर्शितः । वाच्या प्रतीयमाना
चेति तावदुत्प्रेक्षा द्विविधा । इवादिप्रयोगे वाच्या, तदप्रयोगे प्रतीय-
माना । तत्र वाच्या जातिगुणक्रियाद्रव्याणामप्रकृतानामध्यवसेयत्वेन
चतुर्विधा । तेषां च प्रत्येकं भावाभावाभिमानरूपतया द्वैविध्येनाष्ट-
विधा । तेषु निमित्तगुणक्रियारूपत्वेन षोडशभेदाः । निमित्तस्य पुनरु-
१. राजा चन्द्रो नृपश्च. २. भुवं गर्भिण्यभिलषितां मृदं पृथिवीं च.

Page 99****************************************************************************************
चित्रमीमांसा।
६.९९
पादानानुपादानाभ्यां द्वात्रिंशत्प्रकाराः । तेषु पुनः प्रत्येकं स्वरूपहेतुफ-
लोत्प्रेक्षारूपत्वेन षण्णवतिर्मेदाः। तत्र द्रव्यस्य स्वरूपोत्प्रेक्षणमेवेति
हेतुफलोत्प्रेक्षास्ततोऽपि विपातनीयाः । ततः षोडशभेदा न्यूनाः ।
जात्यादीनामपि हेतुफलोत्प्रेक्षयोर्निमित्तस्यानुपादानं न संभवति ततश्चतु-
विशतिर्भेदा न्यूनाः । तथा च स्वरूपोत्प्रेक्षावैकल्येन द्वात्रिंशद्भेदा, हेतु-
फलोत्प्रेक्षे प्रत्येकं द्वादशभेदे, इति पञ्चपञ्चाशद्भेदा वाच्योत्प्रेक्षा । प्रती-
यमानोत्प्रेक्षायामप्येवमेव गणना । तत्र स्वरूपोत्प्रेक्षायामपि निमित्तानु-
पादानं न संभवतीति भेदः । ततश्च तत्र स्वरूपोत्प्रेक्षा षोडशभेदा,
हेतुफलोत्प्रेक्षे पूर्ववहादशभेदे इति चत्वारिंशद्भेदा गम्योत्प्रेक्षा । एव-
मेव मिलित्वा षण्णवतिभेदोत्प्रेक्षेति ।
विद्यानाथेन पुनर्द्रव्यस्य हेतुफलोत्प्रेक्षणमप्यङ्गीकृत्यानुपात्तनिमित्तेषु
गम्यस्य निमित्तस्य गुणक्रियारूपत्वेन · भेदगणनमजातपुत्रनामकरणकल्पं
न चारुत्वावहमिति तदनादृत्यान्यथा विभागो दर्शितः । वाच्यायां
खरूपोत्प्रेक्षा चतुर्विंशतिभेदा, अनुपात्तनिमित्तायां गुणक्रियारूपभेदग-
णनाभावेन भेदाष्टकहासात् । हेतुफलोत्प्रेक्षे प्रत्येकं षोडशविधे । द्रव्यो-
प्रेक्षागोचराणां भावाभावाभिमानेन गुणक्रियानिमित्तत्वेन चतुर्णां भेदा-
नामाधिक्यात् । एवं षट्पञ्चाशद्भेदा वाच्योत्प्रेक्षा । प्रतीयमानायां पुनः
स्वरूपोत्प्रेक्षापि षोडशप्रकारा । तत्र निमित्तानुपादानासंभवेन तन्निबन्ध-
नभेदाष्टकहासात् । ततश्चाष्टचत्वारिंशद्भेदा प्रतीयमानोत्प्रेक्षा । एवं
मिलित्वा चतुरुत्तरशतभेदोत्प्रेक्षेति ।
अथोदाहरणानि दिङ्मात्रेण प्रदर्श्यन्ते । उपात्तगुणनिमित्तजातिभा-
वस्वरूपोत्प्रेक्षा यथा-
‘स वः पायादिन्दुर्नवबिसलताकोटिकुटिलः
स्मरारेर्यो मूर्ध्नि ज्वलनकपिशे भाति निहितः ।

Page 100****************************************************************************************
१००
काव्यमाला।
सवन्मन्दाकिन्याः प्रतिदिवससिक्तेन पयसा
कपालेनोन्मुक्तः स्फटिकधवलेनाङ्कुर इव ॥
अत्राङ्कुरशब्दस्य जातिशब्दत्वाज्जातिरुत्प्रेक्ष्यते । उपात्तः कौटिल्य-
गुणो निमित्तम् । एवमुपात्तक्रियानिमित्तापि जातिभावस्वरूपोत्प्रेक्षोदाह-
तव्या । उपात्तक्रियानिमित्तगुणभावखरूपोत्प्रेक्षा यथा-
"निवेशितं यावकरागदीप्तये लग्नं तदीयाधरसीनि सिक्यकम् ।
रराज तत्रैव निवस्तुमुत्सुकं मधूनि निधूय सुधासधर्मिणि ॥'
अत्रौत्सुक्यं गुण उत्प्रेक्ष्यते । उपात्ता लगनक्रिया निमित्तम् । एव-
मुपात्तगुणनिमित्तापि गुणभावखरूपोत्प्रेक्षोदाहर्तव्या । उपात्तगुणनिमि-
त्तक्रियाभावस्वरूपोत्प्रेक्षा. यथा-
'अथ सांध्यसान्द्रकिरणारुणितं हरिहेतिदूति मिथुनं पततोः ।
पृथगुत्पपात विरहार्तिगलद्धृदयस्रुतासृगनुलिप्तमिव ।'
अत्र रुधिरानुलेपनक्रियोत्प्रेक्ष्यते । उपात्त आरुण्यगुणो निमित्तम् ।
एवमुपातक्रियानिमित्तापि क्रियाभावस्वरूपोत्प्रेक्षोदाहर्तव्या । उपात्तक्रि-
यानिमित्तद्रव्यभावखरूपोत्प्रेक्षा यथा-
'एकैकमुद्गतगुणं च्युतदूषणं च
हित्वान्यमन्यमुपगम्य परित्यजन्ती।
एतां जगाद जगदर्चितपादपद्मा
पद्मामिवाच्युतभुजान्तरविच्युतां सा ।'
अत्र पद्माया एकतया द्रव्यत्वाद्रव्यमुत्प्रेक्ष्यते । उपात्ता उपगम्यपरि-
त्यजनक्रिया निमित्तम् । एवमुपात्तगुणनिमित्तद्रव्यभावस्वरूपोत्प्रेक्षोदाह-

Page 101****************************************************************************************
चित्रमीमांसा ।
१०१
र्तव्या। एवं भावाभिमानेषु जात्यादिषूपात्तनिमित्ता अष्टौ भेदाः संपन्नाः।
अनुपात्तनिमित्तजातभावखरूपोत्प्रेक्षा यथा-
'वर्षातपानावरणं चिराय काष्ठौघमालम्ब्य समुक्षितेषु ।
बोलेषु ताराकवकेष्विवैकं विकस्वरीभूतमवैमि चन्द्रम् ॥'
अत्र कवकजातिरुत्प्रेक्ष्यते । अनुपात्तो धावल्यवर्तुलत्वादिर्गुणो नि-
मित्तम् । अनुपात्तनिमित्तगुणभावस्वरूपोत्प्रेक्षा यथा-
'अयमाभाति राजेन्द्रो विजिताखिलशात्रवः ।
अनुजीविषु सर्वेषु प्रसाद इव मूर्तिमान् ॥'
अत्र प्रसादो गुण उत्प्रेक्ष्यते । अनुपात्तो बहुप्रदत्वसुखनिषेव्यत्वादि-
निमित्तक्रियाभावोत्प्रेक्षा यथा-
'लिम्पतीव तमोऽङ्गानि वर्षतीवाञ्जनं नभः ।
असत्पुरुषसेवेव दृष्टिर्निष्फलतां गता ॥'
अत्र क्रियोत्प्रेक्ष्यते । अनुपात्तं व्यापनादि निमित्तम् । अनुपात्त-
निमित्तद्रव्यभावोत्प्रेक्षा यथा-
'देहस्था दर्पणे यस्य पश्यति प्रतिमामुमा ।
___अन्यार्धाभ्यामिवोत्पन्नमर्धनारीश्वरान्तरम् ॥'
अत्रार्धान्तरोत्पन्नार्धनारीश्वरान्तरद्रव्यमुत्प्रेक्ष्यते । प्रतिबिम्बव्यत्यस्त-
भागस्त्रीपुरुषाकारशालित्वमनुपातं निमित्तम् । अर्धनारीश्वरान्तरोत्प्रेक्षा-
यामपि वस्तुतोऽर्धनारीश्वरस्यैकत्वाद्रव्योत्प्रेक्षात्वमविरुद्धम् । यथा वा-
'विललास जलाशयोदरे वचन द्यौरनुबिम्बितेव या ।
परिखा कपटस्फुटस्फुरत्प्रतिबिम्बानवलम्बिताम्बुनि ॥"
अत्र देवपुरीद्रव्यमुत्प्रेक्ष्यने । सौभाग्यातिशयः कुण्डिनपुरीगतोऽनु-
१. 'नैकेषु ताराकलिकेषु' क. २. 'कलिकात्वजातिः' क.

Page 102****************************************************************************************
१०२
काव्यमाला।
पात्तो निमित्तम् । एवं चतुर्विधानुपात्तनिमित्तोदाहृता । अस्यां निमित्तस्य
गुणक्रियारूपभेदमालोच्याप्टविधत्वमूहनीयम् । एवं जात्याद्युत्प्रेक्षा
भावाभिमानवत्यः षोडश संपन्नाः।
__ अथ वा विद्यानाथोक्तप्रकारेणानुपात्तनिमित्तगुणक्रियाभेदो न चिन्त-
नीयः । अनुपाते निमित्ते तव्यवस्थाया असंभवात् । यथा-'विललास
जलाशयोदरे' इत्यत्र निरतिशयसौभाग्यवत्त्वं गुणो निमित्तमित्यपि वक्तुं
शक्यम् । निरतिशयसौभाग्यभागित्वं क्रियानिमित्तमित्यपि । अतो द्वाद-
शैव भेदाः । अथाभावाभिमानवत्यः स्वरूपोत्प्रेक्षाः।
उपात्तगुणनिमित्तजातिगुणक्रियाणामभावोत्प्रेक्षा यथा---
'अकुङ्कुमक्षोदमिवाङ्गमेतदयावकारुण्यमिवाधरं ते ।
अनञ्जनोल्लेखमिवाक्षियुग्मं खाभाविकैरेव गुणैरुदीक्षे ।'
अत्र कुङ्कुमरजोयावकरागाञ्जनोल्लेखनरूपाणां जातिगुणक्रियाणाम-
भावा उत्प्रेक्ष्यन्ते । उपात्ताः स्वाभाविकगौरारुणनीलवर्णा निमित्तम् ।
एतासु क्रियानिमित्तमप्युदाहार्यम् । उपात्तक्रियानिमित्तद्रव्याभावोत्प्रेक्षा
यथा---
'भुवि त्वन्मुखमालोक्य पूर्णचन्द्रमिवोदितम् ।
अचन्द्रामिव पश्यामि दिवं शोभाविवर्जनात् ॥
अत्र चन्द्रस्य द्रव्यस्याभाव उत्प्रेक्ष्यते । उपत्ता वर्जनक्रिया निमि-
त्तम् । एवमुपात्तगुणनिमित्तापि द्रव्याभावोत्प्रेक्षोदाहार्या । एतावेव श्लोको
'इदं विशालांक्षि विभावयामि' 'पदवीममृतान्धसाम्' इति चतुर्थपादयोः
पाठेऽनुपात्तनिमित्तजात्याद्यभावोत्प्रेक्षोदाहरणे। एवमभावाभिमानवत्योऽपि
स्वरूपोत्प्रेक्षाः पूर्वोक्तरीत्या षोडश द्वादश वेति द्वात्रिंशचतुर्विंशतिर्वा
स्वरूपोत्प्रेक्षाभेदाः प्रदर्शितप्रायाः।

Page 103****************************************************************************************
चित्रमीमांसा।
१०३
एतासु विषयिणः कचित्तादात्म्येनाध्यवसायः । यथा--'स वः
पायादिन्दुः' इत्यत्र । क्वचित्तु संसर्गितया यथा-'निवेशितं यावकराग-
दीप्तये' इत्यत्रौत्सुक्यस्येत्ययमपि भेदो बोद्धव्यः।
अथ हेतूत्प्रेक्षा । उपात्तगुणनिमित्ता जातिहेतूत्प्रेक्षा यथा--
'तनुरेणशावकदृशस्तनीयसी शनकैरवाप शरकाण्डपाण्डुताम् ।
उदरान्तरस्थितिमुपेयुषो हरेः करपाञ्चजन्यकिरणैरिवोद्गतः ॥
अत्र किरणजातिः पाण्डिमानं प्रति हेतुत्वेनोत्प्रेक्ष्यते । स एव
पाण्डिमा निमित्तम् । एवं क्रियानिमित्तापि जातिहेतूत्प्रेक्षोहनीया ।
क्रियानिमित्ता गुणहेतूत्प्रेक्षा यथा-
'वहतो बहुशैवलक्षतां धृतरुद्राक्षमधुव्रतं खगः ।
स नलस्य करं ययौ पुनः सरसः कोकनदभ्रमादिव ॥
अत्र नलकरप्राप्तिक्रियां प्रति कोकनभ्रमो हेतुत्वेनोत्प्रेक्ष्यते । सैव
प्राप्तिक्रिया निमित्तम् । उत्तरत्रापि हेतूत्प्रेक्षायां सर्वत्र फलमेव निमि-
त्तम् । एवं गुणनिमित्तापि गुणहेतूप्रेक्षा द्रष्टव्या । गुणनिमित्ता क्रिया-
हेतूत्प्रेक्षा यथा-
'विवस्वता नायिषतेव मिश्राः स्वगोसहस्रेण समं जनानाम् ।
गावोऽपि नेत्रापरनामधेयास्तेनेदमान्ध्यं खलु नान्धकारैः ॥'
अत्रान्ध्यगुणं प्रति नयनक्रिया हेतुत्वेनोत्प्रेक्ष्यते । एवं क्रियानिमि-
तापि क्रियाहेतूत्प्रेक्षोदाहार्या । क्रियानिमित्ता द्रव्यहेतूत्प्रेक्षा यथा-
'हृदयं परिपूतमेव नित्यं विदुषस्तस्य विशुद्धकर्मभाजः ।
विपदापगयेव विश्वमूर्तेः प्रवहन्त्या वसतोऽन्तरभिपद्मात् ॥'
अत्र पवनक्रियां प्रति गङ्गाद्रव्यं हेतुत्वेनोत्प्रेक्ष्यते । एवं गुणनिमि-
त्तापि हेतूप्रेक्षोदाहार्या । इत्थं भावाभिमानवत्यो हेतूप्रेक्षा उदाहृताः ।
१. 'दधतो' क.

Page 104****************************************************************************************
१०४
काव्यमाला ।
अथाभावाभिमानवत्यः ।
'रात्रौ रवेर्दिवा चेन्दोरभावादिव स प्रभुः ।
भूमौ प्रतापयशसी सृष्टवान्सततोत्थिते ॥'
'तस्मिन्नस्तंगते मानौ विधुस्तस्य पदे कियान् ।
इत्यनादरतो नूनं मीलत्यम्बुरुहाकरः ॥'
'वीणावादनसंरम्भाच्चकम्पे दक्षिणः स्तनः ।
अदृष्ट्ववेतरं तस्यास्तम्भाभोगतिरोहितम् ॥
अत्राद्यश्लोके रविचन्द्रयोर्जातिद्रव्ययोरभावौ हेतुत्वेनोत्प्रेक्ष्येते । द्वि-
तीयतृतीयश्लोकयोरादरदर्शनयोर्गुणक्रिययोरभावौ । सृष्टिमीलनकम्पक्रि-
यास्तु निमित्तानि । एवं गुणनिमित्ता अप्यभावहेतूप्रेक्षा उदाहार्याः ।
एवं षोडशभेदा हेतूत्प्रेक्षा दर्शिता ।
अथ फलोत्प्रेक्षाः-
'सौधेषु यत्र मुखभासु मृगेक्षणानां
ज्योत्स्नापहासचतुरासु विसृत्वरीषु ।
चन्द्रस्तदर्थमिव रात्रिषु बंभ्रमीति
कुर्वन्करप्रसरणान्यधिजालवर्गम् ॥
'तव निर्वर्ण्य यद्वर्ण स्वर्ण वर्णाय तादृशे ।
त्वत्कोशगेहानिर्गम्य तीर्थेषु वसति ध्रुवम् ॥'
थस्थितानां परिवर्तनाय पुरातनानामिव वाहनानाम् ।
उत्पत्तिभूमौ तुरगोत्तमानां दिशि प्रतस्थे रविरुत्तरस्याम् ॥
१. 'सततोदिते' ख. २. 'तस्यास्तुम्ब्याभोग' ख. ३. बिलणकृतविक्रमाङ्कदेव-
चरिते महाकाव्ये पद्यमेतत्.

Page 105****************************************************************************************
चित्रमीमांसा।
१०५
'दुग्धार्णवसहस्राय कैलासाचलकोटये ।
नूनं प्रतापरुद्रेण यशो दिक्षु प्रसारितम् ॥'
एषु श्लोकेषु क्रमेण मुखप्रभागौरवर्णपरिवर्तनदुग्धार्णवकैलासरूपाणि
जातिगुणक्रियाद्रव्याणि फलत्वेनोत्प्रेक्ष्यन्ते । भ्रमणतीर्थवासप्रस्थानप्रसा-
रणक्रिया निमित्तानि । एवं गुणनिमित्ता अप्युदाहार्याः ।
अभावाभिमानवत्यः फलोत्प्रेक्षा यथा-
'त्वदाननेन सादृश्यं प्राप्तुकामो निशाकरः ।'
कलङ्कपङ्काभावाय नूनं मज्जति सागरे ।'
'अरण्यवासाजितबान्धवासु मृगीष्ववैरार्थमिवाशरण्याः ।
कलिन्ददेशेश्वरवैरिनार्यः पराङ्मुखा लोचनविभ्रमेषु ॥
'हेमाद्रिकुलेषु विहारभाजः स्निग्धाङ्गनाकल्पितचन्द्रकान् ।
श्रीवीररुद्रस्य यशोविलासान्गायन्त्यसंस्प्रष्टुमिवान्धकारम् ॥'
'वीररुद्रनरेन्द्रस्य जयप्रस्थानसंभवम् ।
रजःपिहितदिग्गोलं निराकाशमिवोत्थितम् ॥
एषु श्लोकेषु पकवैरस्पर्शनाकाशानामभावाः फलत्वेनोत्प्रेक्ष्यन्ते । तेषु
पराङ्मुखत्वमेको गुणः । अन्याः क्रियाः । इत्थं गुणक्रियानिमित्तभेदा
उदाहार्याः । एवं फलोत्प्रेक्षाः षोडश दर्शिताः । इति वाच्योत्प्रेक्षावर्गः ।
अथ गम्योत्प्रेक्षा दिङ्मात्रेणोदाहियते-
'नभसि महसां ध्वान्तध्वाङ्कप्रमापणपत्रिणा-
___मिह विहरणैः श्येनंपातां वेखलोकयन् ।
शशविशसनत्रासादाशामगाञ्चरमां शशी
तदधिगमनात्तारापारावतैरुदडीयत ॥
अत्र सूर्येण विसृष्टानां ध्वान्तकाकप्रमापणश्येनरूपाणां किरणानां

Page 106****************************************************************************************
१०६
काव्यमाला।
विहरणेन निमित्तेन सूर्यस्य श्येनपातवती मृगयाविहारक्रियोत्प्रेक्ष्यत इति
क्रियास्वरूपोत्प्रेक्षा तावदेका । तस्माच्छशिनस्वासः तस्य दिगन्तरगमनं
प्रति हेतुत्वेनोत्प्रेक्ष्यत इति हेतूत्प्रेक्षान्या । ततस्तदधिगमस्तारापारावतानां
मुग्धत्वेनाध्यवसितः तत्तत्स्थानेऽस्फुरणं प्रति हेतुत्वेनोत्प्रेक्ष्यत इत्यपरा
च हेतूप्रेक्षा । सर्वाश्चैता गम्याः । इवाद्यभावात् । एवमन्या अपि स्वय-
मेव बोध्याः। नूनमादिशब्दविरहेण पूर्वोक्तप्रकाराणामुन्नेतुं शक्यत्वात् ।
प्रागुदाहृतानामेव श्लोकानां नूनमादिशब्दाविधानेन गम्योत्प्रेक्षोदाहरण-
त्वसंभवाच्च गम्योत्प्रेक्षाः पृथक्साकल्येन नोदाहृताः ।
इदं तु चिन्त्यते । गम्योत्प्रेक्षासु जातिद्रव्यस्वरूपोत्प्रेक्षे संभवतो
नवेति । संभवत इति पक्षे-
'रुचयोऽस्तमितस्य भास्वतः स्खलिता यत्र निराश्रयाः खलु ।
अनुसायमभुर्विलेपनापणकाश्मीरजपण्यवीथयः ॥'
'परिखावलयच्छलेन या न परेषां ग्रहणस्य गोचरः ।
फणिभाषितभाप्यफकिका विषमा कुण्डलनामवापिता ॥'
इत्यादिनोदाहरणेन भाव्यम् । अभिमतं च तथा केषांचित् । अलं-
कारसर्वस्वकारस्य तु न संभवत इति पक्षः । एतदभिप्रायेणैव तेनोक्तं
गम्योत्प्रेक्षाविभागे 'प्रायश्चात्र स्वरूपोत्प्रेक्षा न संभवति' इति । कस्त-
ईनयोस्तस्य । पक्षेऽलंकारः रूपकमेव । अत एव-
'पीयूषप्रसूतिर्न वा मखभुजां दानं तमोलूतये ,
खर्गङ्गाविमनस्ककोकवदनस्रस्ता मृडालीलता ।
द्विर्भावः स्मरकार्मुकस्य किमपि प्राणेश्वरी सागसा-
माशातन्तुरुदञ्चति प्रतिपदि प्रालेयभानोस्तनुः ॥
१. 'निरालयाः' ख.

Page 107****************************************************************************************
चित्रमीमांसा।
१०७
इत्यत्र मालारूपकमुदाहरता 'स्वर्गङ्गा विमनस्का' इत्यादिष्वपि रूपक-
मेवोररीकृतम् । तस्माज्जातिद्रव्योत्प्रेक्षे परिहृत्यैव गम्योत्प्रेक्षावर्गः परि-
गणनीयः।
__ इदं चान्यद्बोद्धव्यम् । धयुत्प्रेक्षासु विषयिविषयानुगतो धर्मों
धर्मोत्प्रेक्षासु विषयाश्रयविषयानुगतो धर्मश्च निमित्तम् । तेन 'उवाह
या तनुलता' इत्यादौ वैमल्यं निमित्तमित्यादिपक्षो न युक्तः । तस्य
तादात्म्यसंभावनोपयुक्तप्रतिबिम्बघटकस्य तनुधर्मस्य विषयधर्मत्वाभावात् ।
'यत्रान्यधर्मसंबन्धात्' इत्यादिलक्षणं वदद्भिः सर्वैरपि विषयधर्मस्यैव
निमित्तत्वस्य व्यवहृतत्वादित्यलमतिविस्तरेण । अत्र ब्रूमः-
'विषयिण उत्प्रेक्षायां जातिगुणाद्यात्मना विभागविधा ।
यादर्शि नैव शोभा तयोपमायामिवोपमेयस्य ।
तदभावेऽलंकाराः संभवमात्रेण न विभागम् ।
अर्हन्तीतरथास्या विषयोऽप्येवं विभक्तव्यः ।
धर्मस्यापि विभागो गुणक्रियात्मा न चारुताहेतुः ।
उपमायामिव सोऽपि न्यूनस्तदभावयोरसंकलनात् ॥
मनसि सन्तमिव प्रियमीक्षितुं नयनयोः स्पृहयान्तरुपेतयोः ।
ग्रहणशक्तिरभूदिदमीययोरपि न संमुखवास्तुनि वस्तुनि ॥
वतंसनीलाम्बुरुहेण किं दृशा विलोकमाने विमनीबभूवतुः ।
अपि श्रुती दर्शनसक्तचेतसां न तेन ते शुश्रुवतुर्मूगीदृशाम् ॥
इत्यादिषु पश्यामो गुणक्रियाभावयोरपि व्यक्तम् ।
उज्वलभावनिबन्धनमुत्प्रेक्षायां निमित्तत्वम् ॥
अत्र ह्याचे उदाहरणे नयनयोर्हृदयगतप्रियवीक्षणायान्तःप्रविष्टत्वो-

Page 108****************************************************************************************
१०८
काव्यमाला।
त्प्रेक्षणायां बाह्यवस्तुग्रहणशक्त्यभावो निमित्तम् । द्वितीये श्रोत्रेन्द्रिय-
गतविलोकनैकाग्रत्वोत्प्रेक्षायां श्रवणक्रियाभावो निमित्तम् । एवम्-
'वीरासनानयुषामृषीणाममी समध्यासितवेदिमध्याः ।
निवातनिष्कम्पतया विभान्ति योगाधिरूढा इव शाखिनोऽपि ।'
इत्यादीन्यभावनिमित्त्वे भूयास्युदाहरणानि ।
'अपि च समुच्चयभेदः परिगणनीयो निमित्तेषु ।
भावौ भावाभावौ समुचितावपि निमित्ततां भजतः ॥
'अवैमि हंसावलयो वलक्षास्त्वत्कीर्तिमूर्तेश्चपलाः पुलाकाः ।
उड्डीय युक्तं पतिताः सवन्तीवेशन्तपूरं परितः प्लवन्ते ॥'
'उड्डपरिषदः किं नार्हन्ती निशः किमनौचिती
पतिरिह न यदृष्टस्ताभ्यां गणेयरुचां गणः ।
स्फुटमुडुपतेराश्मं वक्षः स्फुरन्मलिनात्मन-
श्छविमदनयोर्विच्छेदेऽपि द्रुतं बत न द्रुतम् ॥
'एवमादिषु बहीषु निहोतुं केन शक्यते ।
समुचितनिमित्तत्वमुत्प्रेक्षासु निरीक्षितम् ॥'
आये उदाहरणे सावलीनां कीर्तिपुलाकत्वोत्प्रेक्षायां धावल्यगुणो
जलोपरि प्लवनक्रिया चेत्युभयं निमित्तम् । द्वितीये उड्डुपतिवक्षसोऽश्म-
विकारत्वोत्प्रेक्षायामश्मच्छविरूपो भावो द्रुतत्वाभावश्चेत्युभयं निमि-
त्तम् । किं च--
'उत्प्रेक्षायां निमित्तत्वं यज्जातिद्रव्ययोरपि ।
तेनापि विकलां विघ्नो निमित्तगणनामिमाम् ॥'
.१. वेशन्तमल्पसरः, तत्पूरयित्वेति णमुल.

Page 109****************************************************************************************
चित्रमीमांसा।
१०९
'द्रोणः स तत्र वितरिष्यति भाग्यलभ्य-
सौभाग्यकार्मणमयीमुपदां गिरिस्ते ।
तद्द्वीपदीप इव दीप्तिभिरोषधीनां
चूडामिलज्जलदकज्जलदर्शनीयः ॥'
अन्न द्रोणाचलस्य दीपत्वोत्प्रेक्षायां तत्प्ररूढौषधिवृक्षदीपस्योपरि स्थितं
जलदकज्जलं च निमित्तमिति जातेनिमित्तत्वं दृष्टम् ।
'निशासु मूर्ध्नि स्फुरता यत्सौधो राजतीन्दुना ।
श्रीकण्ठो भक्तरक्षार्थं संनिधानं भजन्निव ॥"
इत्यत्र बाणासुरसौधस्य शिवरूपोत्प्रेक्षायां मूर्ध्नि स्फुरन्निन्दुर्निमित्तम् ।
एवम्- 'भास्वतालंकारेण, श्वेतरोचिषा स्मितेन, लोहितेनाधरेण,
सौम्येन दर्शनेन, गुरुणा नितम्बेन, सितेन हारेण, शनैश्चरेण पादेन,
विकचेन लोचनोत्पलेन, त्रिभुवनविजयकेतुना रूपेण, ग्रहमयीवे'त्यत्र
वासवदत्तायाः सकलग्रहमयत्वोत्प्रेक्षायां श्लेषेण तत्तद्रहरूपापन्नालंकारा-
दयो निमित्तमिति जातिक्रियागुणानां समुच्चितानां निमित्तत्वं दृष्टम् ।
न चोदाहृतेषु दीप्त्यादिसंबन्धो निमित्तं स च सर्वो गुण एवेति वाच्यम् ।
तथा सति 'ईदृक्षां क्षामतां गतौ' इत्यादावपि गमनादिक्रियासंबन्ध एव
निमित्तमिति क्रियाया एव निमित्तत्वप्रसङ्गात् । न च तथापि 'भास्वता-
लंकारेण' इत्यादौ श्लेषेण सूर्यरूपताधापन्ना अलंकारादयो निमित्तं न
त्वविशिष्टा जातिव्यं वेति वाच्यम् । तथासति 'कपालेनोन्मुक्तः स्फटि-
कधवलेनाङ्कुर इव' इत्यादावपि कपालोन्मुक्ताङ्कुरत्वादिविशिष्टमेवोत्प्रेक्ष-
णीयं न त्वविशिष्टं जात्यादिकमिति विषयिणोऽपि जात्यादिरूपेण विभा-
गस्यासामञ्जस्यप्रसङ्गात् । तस्माद्विषयिण इव निमित्तस्यापि जात्यादिरू-
१. 'वृक्षदीप्तय उपरि' क-ख. २. 'गुणानां समुच्चितत्वं दृष्टम्' ग.

Page 110****************************************************************************************
११०
काव्यमाला।
पेण चतुर्विधतया पुनः प्रत्येकं भावाभावाभ्यामष्टविधतया च विभागः
कर्तव्य इति न्यून इवायं विभागः । किं च यद्धेतूत्प्रेक्षायामनुपादानं
निमित्तस्य वापि न संभव इति प्रतिश्रुतं तदपि नो चारु।
'मन्ना सुधायां किमु तन्मुखेन्दोर्लग्ना स्थिता तत्कुचयोः किमन्तः ।
चिरेण तन्मध्यममुञ्चतास्य दृष्टिः क्रशीयः स्खलनाद्भिया नु ।'
'इह हेतावुत्प्रेक्ष्ये मज्जनलगने निमित्तमनुपात्तम् ।
तत्कार्य दृष्टिगतं चिरेण यन्मुखकुचत्यजनम् ॥'
स्यादेतत् । इह मज्जनलगनोत्प्रेक्षयोश्चिरेण मुखकुचत्यागावनुपात्तौ
निमित्ते, तयोश्च न मन्जनलगने हेतुत्वयोग्ये इति । सत्यम् । तथापि
हेतूत्प्रेक्षैव । न हि हेतूभवनक्षमस्योत्प्रेक्षैव हेतूत्प्रेक्षा, किं तु हेतुत्वेनो-
त्प्रेक्षा । यथा--'सैषा स्थली यत्र विचिन्वता त्वाम्' इत्यत्र । अत्र हि
पञ्चमी हेतुत्वप्रतिपादिका । तथा-
'कपोलफलकावस्याः कष्टं भूत्वा तथाविधौ।
अपश्यन्ताविवान्योन्यमीदृक्षां क्षामतां गतौ ॥'
इत्यत्र क्षामतागमनं प्रति परस्परादर्शनस्य हेतुत्वोत्प्रेक्षायां शतृप्रत्ययो
हेतुत्वप्रतिपादकः।
'मदनतापभरेण विदीर्य नो यदुदपाति हृदा दमनस्वसुः ।
निबिडपीनकुचद्वययन्त्रणा तमपराधमधात्प्रतिबन्नती ॥'
इत्यत्र हृदयस्य मदनतापेन स्फुटितत्वोत्पतनाभावे कुचद्वययन्त्रणाया
हेतुत्वोत्प्रेक्षायामुत्पतनप्रतिबन्धकत्वपरः प्रतिबध्नतीशब्दः फलतोऽनुत्प-
तनहेतुत्वप्रतिपादकः । एतादृशेषु च फलस्य निमित्तस्योपादानं नियत-
मेव । अन्यथा पञ्चम्यादीनामन्वयसंघटनाभावात् । यत्र हेतुत्वप्रतिपा-
दकः शब्दो नास्ति तत्र हेतुभवनक्षमस्यापि स्वरूपोत्प्रेक्षैव ।

Page 111****************************************************************************************
चित्रमीमांसा।
१११
१११
अत एवालंकारसर्वस्वकृता-
'प्राप्याभिषेकमेतस्मिन्प्रतितिष्ठासति द्विषाम् ।
चकम्पे लोक्यमानार्थभयविह्वलितेव भूः ॥'
इत्यत्र. विह्वलितत्वस्योत्प्रेक्ष्यस्य हेतुत्वप्रतिपादकशब्दरहितस्य कम्पं
प्रति हेतुभवनक्षमत्वेऽपि स्वरूपोत्प्रेक्षोदाहृतेति चेत् । मैवम् ।
एवं हि-
'स्मरसि सर मेखलागुणैरुत गोत्रस्खलितेषु बन्धनम् ।
च्युतकेसरदूषितेक्षणान्यवतंसोत्पलताडनानि च ॥"
इत्यत्र हेतूत्प्रेक्षा लक्ष्या न स्यात् । स्मरणगतहेतुत्वप्रतिपादकशब्दा-
भावात् । न चेष्टापत्तिः ।
'कृतवानसि विप्रियं न मे प्रतिकूलं न च ते मया कृतम् ।
किमकारणमेव दर्शनं बिलपन्त्यो स्यते न दीयते ॥"
इत्युक्त्यनन्तरं प्रवृत्तस्यास्य श्लोकस्य, अथ वा मत्पूर्वकृतापराधस्मरणे-
नैव दर्शनं न दीयते किमिति हेतूत्प्रेक्षापरत्व एव सामञ्जस्यात् । यदि
तु हेतुत्वप्रतिपादकशब्दाभावेऽपि पूर्वापरानुगुण्येनापि हेतूत्प्रेक्षा भवेत्
तीहापि तृतीयोत्प्रेक्षासमभिव्याहारात्तस्यां चिरेण मध्यत्यजने शब्दो-
पात्ते स्खलनभयस्यैवाद्योत्प्रेक्षयोरपि निमित्ततया गम्यमाने चिरान्मुखकुच-
त्यजने मज्जनस्य लगनस्य च हेतुत्वेनोत्प्रेक्षणमित्येव युक्तम् । यत्रापि हि
फले फलत्वप्रतिपादकशब्दस्तत्राप्यौचित्येन फलोत्प्रेक्षामवधीर्य हेतूत्प्रेक्षा-
ङ्गीकार्या दृश्यते । यथा-
'हृत्तस्य यन्मन्त्रयते रहस्त्वां तद्व्यक्तमामन्त्रयते मुखं यत् ।
तद्वैरिपुष्पायुधमित्रचन्द्रसख्यौचिती सा खलु तन्मुखस्य ॥'
१. 'वा' क. २. 'इत्युक्त्वानन्तरम्' क."

Page 112****************************************************************************************
११२
काव्यमाला।
अत्र हि हृदयकृतरहस्यमन्त्रणोद्भेदनप्रत्यवमर्शकेन तच्छब्देन सख्यौ-
चितीशब्दस्य कर्मार्थकष्यमन्तस्य सामानाधिकरण्याच्छब्दतो रहस्यो-
द्भेदनस्य मुखगतहृदयवैरिमन्मथसुहृच्चन्द्रसख्यकार्यत्वं प्रतीयते । तथापि
तत्र सख्यस्य रहस्योद्भेदनं प्रति हेतुत्वेनैवोत्प्रेक्षा, न तु हरस्योद्भेदनस्य
सख्यफलत्वेन । रहस्योद्भेदनं फलमुद्दिश्य सख्यं कृतमित्युत्प्रेक्षाया असा-
मञ्जस्यात् । हेतुत्वमात्रेण हेतूत्प्रेक्षाया इव तदुद्देशं विना कार्यत्वमात्रेण
फलोत्प्रेक्षाया अनिर्वाहात् । एवं यत्र हेतौ हेतुत्वप्रतिपादकः शब्दस्तत्रापि
कचिदौचित्येन हेतूत्प्रेक्षामवधीर्य फलोत्प्रेक्षाङ्गीकार्या दृश्यते । यथा-
'स्मराशुगीभूय विदर्भसुभ्रूवक्षो यदक्षोभि खलु प्रसूनैः ।
स्रनं सृजन्त्या तदशोभि तेषु यत्रैकया सूचिशिखां निखाय ॥
अत्र निखनने पूर्वकालत्वरूपकारणत्वप्रतिपादकक्त्वाप्रत्ययसद्भावेऽपि
न तद्वैरशोधनं प्रति हेतुत्वेनोत्प्रेक्ष्यं किं तु वैरशोधनार्थं निखननमिति
वैरशोधनमेव फलत्वेनोत्प्रेक्ष्यम् । सिद्धासिद्धयोरपि सिद्धस्योत्प्रेक्षणीय-
त्वात् । इह तदुद्देशोत्प्रेक्षणसंभवाच्च । यथा वा-
'अस्यैव सर्गाय भवत्करस्य सरोजसृष्टिर्मम हस्तलेखः ।
इत्याह धाता हरिणेक्षणायां किं हस्तलेखीकृतया तयास्याम् ॥'
अत्र हस्तलेखीकृतया सरोजसृष्ट्येति करणविभक्तिसद्भावेऽपि न सां.
विधातृकर्तृकसरोजसृष्टिगतहस्तलेखत्वप्रकाशनं प्रति हेतुत्वेनोत्प्रेक्ष्यते, किं
तु तत्प्रकाशनार्थ सरोजसृष्टिहस्तलेखकरणमिति तत्प्रकाशनमेव फलत्वेनो-
प्रेक्ष्यम् । किं बहुना यत्र हेतुत्वप्रतिपादकः शब्दस्तस्यैव फलत्वमौचि-
त्येन क्वचिदङ्गीकार्यं दृश्यते । यथा-
'स्तनावालोक्य तन्वझ्याः शिरः कम्पयते युवा ।
तयोरन्तरनिर्ममां दृष्टिमुत्पाटयन्निव ॥'
१. हस्तलेखो नाम रुचिरवर्णलेखसिध्यै पूर्वमभ्यासदााय तदभ्यसनम्.

Page 113****************************************************************************************
चित्रमीमांसा ।
अत्र शतुहेतौ विधानेऽपि फलस्याप्युद्देश्यतया कथंचिद्धेतुत्वमित्युप-
पाद्य फलोत्प्रेक्षाङ्गीकरणीया । एवं च फलत्वादिप्रतिपादनमप्यनादृत्य
हेतूप्रेक्षादिकमौचित्येनाङ्गीकार्य तदा किमु वक्तव्यं विरोधिशब्दाभावे
औचित्यानुशरणं कार्यमिति । एवमनया दिशान्यत्रापि निमित्तानुपादानं
संभवदूहनीयम् । अपि च-
'यथोपात्तनिमित्तमनुपात्तनिमित्तता।
प्रत्येकं वर्तते तद्वत्समुच्चित्यापि दृश्यते ॥'
यथा--
'मुनिद्रुमः कोरकितोऽसितद्युतिर्वनेऽमुनामन्यत सिंहिकासुतः ।
तमिस्रपक्षत्रुटिकूटभक्षितं कलाकलापं किल वैधवं वमन् ॥'
अत्र कोरकनिर्गमनविशिष्टस्य मुनिद्रुमस्य विधुकलाकलापवमन-
विशिष्टराहुरूपत्वे उत्प्रेक्ष्यमाणे विशिष्योत्प्रेक्षानिमित्तमसितवर्णत्वमुपा-
त्तम् , विशेषणोत्प्रेक्षानिमित्तं तु कोरकविधुकलासाधादिरूपं नोपा-
त्तम् । यथा वा-
'त्वत्प्राङ्गणे सुन्दर पाण्ड्यदेव मतङ्गजाः शृङ्खलिनो विभान्ति ।
आवासदानादरिभूपतीनामाशान्तशैला इव सापराधाः ॥"
अत्र विशेषणभूतसापराधत्वोत्प्रेक्षानिमित्तं शृङ्खलितत्वमुपात्तम् , वि-
शेष्यशैलरूपत्वोत्प्रेक्षानिमित्तमौन्नत्यादिकं नोपात्तम् । यथा वा-
'अजस्रभूमीतटकुट्टनोत्थितैरुपास्यमानं चरणेषु रेणुभिः ।
स्यप्रकर्षाध्ययनार्थमागतैर्जनस्य चेतोभिरिवाणिमाकितैः ॥'
अत्र विशेष्यभूतचेतोरूपत्वोत्प्रेक्षायामणिमाकितैरिति निमित्तमुपा-
त्तम् । अध्ययनार्थमागतैरिति तद्विशेषणोत्प्रेक्षायामपि चरणोपासनारूपं
निमित्तमुपात्तम् । स्यप्रकपेत्यध्ययनविशेषणे निमित्तं चेतसां वर्णनीया-
८ चि० मी०

Page 114****************************************************************************************
११४
काव्यमाला।
दश्वादपकृष्टस्यत्वं नोपात्तम् । एवमन्यत्रापि निमित्तोपादानानुपादानसमु-
चये उदाहर्तव्यम् । तस्मान्यूनः सतृणाभ्यवहारश्चायं विभागः । अतो-
ऽत्र विषयिणो जात्यादिरूपेणाष्टधाविभागम् , धर्मस्य गुणक्रियारूपेण
विभागं चापहाय विभागान्तरलभ्या यावन्तो भेदास्तावन्त एव चम-
त्कारिणः ।
खरूपहेतुफलोत्प्रेक्षासु तु विधान्तरेणाप्यवान्तरभेदाः संभवन्ति ।
यथा--स्वरूपोत्प्रेक्षा द्विविधा, अविशिष्टोत्प्रेक्षा विशिष्टोत्प्रेक्षा च । यत्र
विषयिणो विशेषणमुपात्तमपि नोत्प्रेक्षणीयमवगम्यते तद्विषयरूपस्य तन्नि-
मित्तरूपस्य वा विषयविशेषणस्याभावात् किं तु तद्विशेषणं विषयिणि
विधान्तरेणोपयुज्यते सा विशिष्टोत्प्रेक्षा । यत्र तु विषयिणो विशेषण-
मप्युत्प्रेक्षणीयमवगम्यते तद्विषयरूपस्य तन्निमित्तरूपस्य वा विषयविशे-
षणस्योपादानात्सा विशिष्टोत्प्रेक्षा ।
तत्राद्या यथा-
'रतेर्गृहीतानुनयेन कामं प्रत्यर्पितवाङ्गमिवेश्वरेण ।
काकुत्स्थमालोकयतां नृपाणां मनो बभूवेन्दुमतिनिराशम् ॥'
अत्र मदनरूपत्वोत्प्रेक्षायां मदनाकृतिशालित्वमस्ति निमित्तम् ।
अतस्तावदुत्प्रेक्षणीयमवगम्यते तत्प्रत्यर्पणं रत्यनुनयप्रसन्नेन परमेश्वरेण
कृतमिति विशेषणांशस्तु नोत्प्रेक्षणीयोऽवगम्यते । तदंशे विषयस्य
वाच्यस्य गम्यस्य वा निमित्तस्य वालाभात् । किं तु परमेश्वरदग्धस्य
मदनदेहस्यासुरदग्धस्य कचदेहस्य शुक्र इव न कश्चिदन्यः प्रत्यर्पणं कर्तुं
शनोतीति विषयिणि प्रत्यर्पणोपपादकतया तद्विशेषणमुपयुज्यते इत्य-
विशिष्टोत्प्रेक्षेयम् ।
विशिष्टोत्प्रेक्षायां 'मुनिद्रुमः कोरकितोऽसितद्युतिः' 'त्वत्प्राङ्गणे

Page 115****************************************************************************************
चित्रमीमांसा।
११५
सुन्दर पाण्ड्यदेव' इत्याद्युदाहरणे विषयोपादानाद्विषयिविशेषणस्योत्प्रे-
क्षतावगम्यते । द्वितीये निमित्तोपादानाद्धेतुफलोत्प्रेक्षे त्वसिद्धयोः सिद्ध-
योर्वा हेतुफलभावनोत्प्रेक्षणीयतया प्रत्येकं द्विविधे । 'सैषा स्थली यत्र
विचिन्वता त्वाम्' 'चोलस्य यद्भीतिपलायितस्य' इत्यादिषु नूपुरकण्ट-
किद्रुमादावसिद्धयोर्विश्लेषदुःखललाटलिपिदर्शनादिकयोहेतुफलाभावेनो-
प्रेक्षणीयता।
'आलोहिततलावेतौ क्षितौ विक्षेपणादिव ।
वर्णयेम कथं तन्न्याः पादौ पल्लवकोमलौ ।'
'पूरं विधुर्वर्धयितुं पयोधेः शङ्केयमेणाङ्कमणिं कियन्ति ।
पयांसि दोग्धि प्रियविप्रयोगात्सशोककोकीनयने कियन्ति ॥'
इत्यादिषु पादचन्द्रादौ स्वतःसिद्धयोरेव विक्षेपपयोवर्धनादिकयोहेतुफला-
भावेनोप्रेक्षणीयता । प्रकारान्तरेणापि कतिचिदस्या भेदान्समासोक्तिम-
करणे दर्शयिष्यामः।
___ यत्तु सर्वस्वकृता वैचित्र्यान्तरमस्या दर्शितम् । एषा कचिद्धर्मविषये
श्लिष्टा, कचिच्छलादिशब्देन सापह्नवा, कचित्पदार्थान्वयवेलायां साह-
श्याभिधानादुपमाक्रान्ताप्युपमावाक्यार्थतात्पर्यसामर्थ्यादभिमातृव्यापारौ-
चित्यक्रमेणोत्प्रेक्षायां पर्यवस्थतीत्युपमोपक्रमा चेति । तत्र धर्मविषये
श्लिष्टत्वं किमित्युपन्यस्तम् । किं धर्मस्य निमित्तानुगामितयेव श्लेषेणापि
निर्वाह्यत इति, किं वा धर्माशेषु शुद्धतेव श्लेषेणालंकृतापि दृश्यत इति ।
आये उपमायां साधारणधर्मस्यानुगामित्वादयो यावन्तो भेदाः साधार-
प्यनिर्वाहकास्ते सर्वेऽप्युत्प्रेक्षायां धर्मस्य निमित्ततानिर्वाहकाः संभवन्तीति
१. 'अभिमन्तृ' ख-ग.

Page 116****************************************************************************************
११६
काव्यमाला।
न्यूनो विभागः । तथा हि 'बालेन्दुवक्राण्यविकाशभावात्' इत्यादौ
. तावदनुगामित्वं स्पष्टम् । तथा-
'व्यराजत सखे तन्व्या वकं वलितकन्धरम् ।
लावण्यौघजलावृत्तनालदण्डमिवाम्बुजम् ॥'
इत्यत्र वस्तुप्रतिवस्तुभावः । बिम्बप्रतिबिम्बमावादयस्तु प्रागेवोदाहृताः।
द्वितीये निमित्तांशेन श्लेषेण वालंकारान्तरेणाप्यलंकृतता दृश्यते इति
न्यूनो विभागः । तथा हि 'अङ्गुलीभिरिव केशसंचयम्' इति निमित्तांशे
उपमालंकारः स्पष्टः।
'उदरं परिमाति मुष्टिना कुतुकी कोऽपि दमस्वसुः किल ।
धृततच्चतुरङ्गुलीव यद्वलिभि ति सहेमकाञ्चिभिः ॥'
इत्यत्रोत्प्रेक्षा । अत्र दमयन्त्युदरस्य केनचित्कुतुकिना परिमीयमाणत्वो-
प्रेक्षायां काञ्चीसहितासु वलीषु तदीयाङ्गुलित्वोत्प्रेक्षालब्धमुदरगतं
तदीयाङ्गुलिचतुष्टयधारणं निमित्तम् ॥
'अजस्रमारोहसि दूरदीर्घा संकल्पसोपानततिं तदीयाम् ।
श्वासान्स वर्षत्यधिकं पुनर्यध्यानादिव त्वन्मयतामवाप्य ॥'
इत्यत्रासंगतिः । यतोऽत्र नलस्य दमयन्तीरूपतावाप्युत्प्रेक्षायां दमयन्ती-
कर्तृकेण सोपानारोहणेन नलस्य श्वासवर्षणं निमित्तम् ॥
प्रतीपभूपैरिव किं ततो भिया विरुद्धधर्मैरपि भेत्तृतोज्झिता ।
- अमित्रजिन्मित्रजिदोजसा स यद्विचारदृक्चारगप्यवर्तत ॥'
इत्यत्र विरोधाभासः। अत्र हि विरुद्धधर्मगतस्याश्रयभेदकत्वत्यागोत्प्रेक्षायां
विरुद्धतयावभासमानधर्माणां नले सहवासो निमित्तम् ।
१ 'उपेत्य' ख.

Page 117****************************************************************************************
चित्रमीमांसा।
.. 'ध्रुवमधीतवतीयमधीरतां दयितदूतपतद्गतिवेगतः ।
धृतिविरोधकरी द्यणुकोदरी तदुदितः स हि यो यदनन्तरः ॥'
इत्यत्रार्थान्तरन्यासः । यद्यप्यत्र दमयन्तीगतस्य चापलस्य नलदूतहंसपक्ष-
वेगो हेतुत्वेनोत्प्रेक्ष्यते, तथापि तत्रोत्प्रेक्षायामध्ययनफलमात्रं न निमित्तं
किं त्वन्यवेगात्कथमन्यत्र चापलमिति शङ्कावारणाय निबद्धेन 'तदुदितः
स हि यो यदनन्तरः' इत्यर्थान्तरन्यासेनोपस्कृतम् । एवम्-
_ 'गौरीव पत्या सुभगा कदाचित्कर्तेयमप्यर्धतनूसमस्याम् । .
इतीव मध्ये विदधे विधाता रोमावलीमेचकसूत्रमस्याम् ॥'
इत्यत्र निमित्तांशे रूपकमित्याचूहनीयम् । तस्मादुभयथापि तत्र श्लिष्ट-
त्वमात्रकीर्तनं न्यूनमितरेषामप्युपलक्षणं द्रष्टव्यम् ।
यत्तु सापह्नवत्वे-
'गतासु तीरं तिमिघट्टनेन ससंभ्रमं पौरविलासिनीषु ।
यत्रोल्लसत्फेनलवच्छलेन मुक्ताट्टहासेव विभाति शिप्रा ॥
इति खरूपोत्प्रेक्षायामुदाहृतं तदपि हेतुफलोत्प्रेक्षयोरपि सापह्नवत्वे उप-
लक्षणं बोद्धव्यम् । तत्र सापह्नवहेतूप्रेक्षायाम्-
- 'मुग्धः स मोहात्सुभगात्तदेहाद्ददद्भवद्भूरचनाय चापम् ।
भ्रूभङ्गजेयस्तव मन्मनोभूरनेन रूपेण यदा तदासीत् ॥'
अत्र मदनगते मुग्धशब्दवाच्यत्वे वस्तुतोऽहेतोः सौन्दर्यस्य हेतुत्व-
मपमुत्य नलभूरचनाय स्वचापादानप्रयुक्तस्य मौढ्यस्य हेतुत्वमुत्प्रेक्षितम् ।
सापह्नवफलोत्प्रेक्षा यथा-
'रवितप्तो गजः पद्मास्तद्गृह्यान्वाधितुं ध्रुवम् ।
सरो विशति न स्नातुं गजनानं हि निष्फलम् ॥'
अत्र गजस्य सरःप्रवेशं प्रति वस्तुतः फलस्य स्नानस्य फलंत्वमपद्धुत्य

Page 118****************************************************************************************
११८
काव्यमाला ।
पद्मबाधनमत्र फलत्वेनोत्प्रेक्षितम् । न च स्वरूपोत्प्रेक्षाया वास्तवविषय-
खरूपापह्नव एव विच्छित्तिविशेषो न तु फलोत्प्रेक्षयोः प्रसिद्धहेतुफला-
पह्नव इत्यस्ति । प्रत्युतोदाहृतयोर्हेतुफलोत्प्रेक्षयोः सिद्धहेतुफलापह्नवोऽपि
सहेतुकः न तूदाहृतविषयः खरूपापह्नवोत्प्रेक्षे इत्युपलक्षणतैव युक्ता ।
अन्यदत्र विचारणीयं समासोक्तिप्रकरणे विचारयिष्यते ।
___ यत्तु 'कस्तूरीतिलकन्ति भालफलके' इत्यादावुपक्रान्ता उपमा
औचित्यादुत्प्रेक्षायां पर्यवस्यतीत्युक्तं तत्र भालादिस्थानविशेषसंबन्धस्य
कस्तूरीतिलकादितादात्म्यमाने औचित्यं चेत् रूपके पर्यवसानं स्यादिति
तस्य तादात्म्यसंभावनायामौचित्यमुपगम्योत्प्रेक्षायां पर्यवसानं वाच्यम् ।
तथा च--
'रक्षन्तु त्वामसितजलजैरञ्जलिः पादमूले
मीना नाभीसरसि हृदये कौस्तुभाख्या मुरारेः ।
हाराः कण्ठे हरिमणिमया वक्रपद्मे द्विरेफाः ।
पिच्छाचूडाश्चिकुरनिकरे घोषयोषित्कटाक्षाः ॥'
इत्यादौ रूपकप्रतीतिस्थलेऽप्युत्प्रेक्षोपगन्तव्या । तथा-
'पतत्रिणा तद्रुचिरेण वञ्चितं श्रियः प्रयान्त्याः प्रविहाय पल्वलम् ।
चलत्पदाम्भोरुहनूपुरोपमा चुकूज कूले कलहंसमण्डली ॥'
'लोकाश्रयो मण्डपमादिसृष्टिर्ब्रह्माण्डमाभात्यनुकायमस्य ।'
'अथाजिनाषाढधरः प्रगल्भभाग्ज्वलन्निव ब्रह्ममयेन तेजसा ।
विवेश कश्चिजटिलस्तपोवनं शरीरबद्धः प्रथमाश्रमो यथा ॥"
इत्यादावुपमाप्रतीतिस्थले यथोत्प्रेक्षायां पर्यवसानम् । एवम्--
'वरणः कनकस्य मानिनी दिवमङ्कादमरादिरागताम् ।
घनरलकवाटपक्षतिः परिरभ्यानुनयन्नुवास याम् ॥'
१. 'मारवाणा मुरारेः' ग. ३. सर्वेषु पुस्तकेषु श्लोकार्ध एव दृश्यते.

Page 119****************************************************************************************
चित्रमीमांसा।
११९
'स्वधाकृतं यत्तनयैः पितृभ्यः श्रद्धापवित्रं तिलमिश्रमम्भः ।
चन्द्रं पितृस्थानतयोपतस्थे तदङ्गरोचिःखचिता सुधैव ॥'
इत्यादिरूपकप्रतीतिस्थलेऽपि तस्यां पर्यवसानमुपगन्तव्यम् । तादात्म्यसं-
भावनोपयुक्तविशेषणनिबन्धरूपन्यायसाम्यात् । एवम्-
'पूर्णेन्दोः परिपोषकान्तवपुषः स्फारप्रभाभासुरं
नेदं मण्डलमभ्युपैति गगनाभोगाजिगीषोर्जगत् ।
कामस्योच्छ्रितमातपत्रमधुना पाण्डुप्रदोषश्रिया ।
मानोन्नद्धजनाभिमानदलनोद्योगैकहेवाकिनः ॥'
इत्यपहृत्युदाहरणे इत्यपि द्रष्टव्यम् । अधिकं निदर्शनालंकारप्रकरणे
चिन्तयिष्यते।
ननु गम्योत्प्रेक्षायां अलंकारतया परिगणनमयुक्तम् । तस्या अलंका-
रध्वनित्वात् । उच्यते । विषयविषयिनिमित्तेषूपात्तेषु केवलमिवादिवाच-
काप्रयोगमात्रेण यत्रोत्प्रेक्षावगम्यते सात्यन्तं स्फुटत्वाद्वाच्यायमानत्वाद-
लंकारतामेवासादयतीति । यथोदाहृतम् । यत्रोत्प्रेक्षणीयस्य विषयिणो-
ऽप्यनुपादानं निबद्धेन वस्तुनालंकारेण वा गम्योत्प्रेक्षा गूढा तत्रैवोत्प्रे-
क्षाध्वनिः । यथा-
. 'वीररुद्रभटान्दृष्ट्वा जयलक्ष्म्यावृतान्रणे।
कर्षन्त्यरिवधूकेशान्कानने कण्टकिद्रुमाः ॥'
_अत्र वस्तुना कचग्रहणरूपेण जयश्रीसमालिङ्गितभटदर्शनोद्दीपितम-
न्मथा इवेत्युत्प्रेक्षा ध्वन्यते ।
१. 'प्रविशेषकान्तवपुषः' ग. २. 'मानोन्नाहजना' ख. ३. 'हेतोषुवम्' क.
४. ख-पुस्तकेऽत्रैव 'इत्युत्प्रेक्षाप्रकरणम् । समाप्तश्चायं समुपलभ्यमानो ग्रन्थः' इति
ग्रन्थसमाप्तिः कृता. ग-पुस्तके तु 'अप्यर्थचित्रमीमांसा' अयं समाप्तिश्लोकोऽत्र
विलिख्य पुनरग्रे अधिकमित्यादि लिखितमस्ति. ५. 'केवल इवादि' ग.

Page 120****************************************************************************************
काव्यमाला।
१२०
'वेलामतिक्रम्य पृथुर्मुखेन्दोरालोकपीयूषरसेन तस्याः ।
नलस्य रागाम्बुनिधौ विवृद्धे तुझौ कुचावाश्रयति स दृष्टिः॥'
अत्रैकदेशविवर्तिरूपके मज्जनभयादिवेत्युत्प्रेक्षावगम्यते । एवमन्य-
त्राप्युदाहार्यम् ।
इत्युत्प्रेक्षाप्रकरणम् ।
अथातिशयोक्तिः-
तस्यास्तावत्--
विषयस्यानुपादानाद्विषय्युपनिबध्यते ।
यत्र सातिशयोक्तिः स्यात्कविप्रौढोक्तिजीविता ॥
इति लक्षणमुक्त्वा चातुर्विध्यं वर्णयन्ति । भेदेऽभेदः, अभेदें भेदः,
संबन्धेऽसंबन्धः, असंबन्धे संबन्ध इति । एतेषामुदाहरणानि-
'कमलमनम्भसि कमले कुवलयमेतानि कनकलतिकायाम् ।
सा च सुकुमारसुभगेत्युत्पातपरम्परा केयम् ॥'
'अन्येयं रूपसंपत्तिरन्या वैदग्ध्यधोरणी।
नैषा कमलपत्राक्षी सृष्टिः साधरणी विधेः ॥'
'अस्याः सर्गविधौ प्रजापतिरभूञ्चन्द्रो नु कान्तिप्रदः
शृङ्गारैकरसः स्वयं नु मदनो मासो नु पुष्पाकरः ।
वेदाभ्यासजडः कथं स विषयव्यावृत्तकौतूहलो
निर्मातुं प्रभवेन्मनोहरमिदं रूपं पुराणो मुनिः ॥'
'दाहोऽम्भः प्रसूतिपचः प्रचयवान्बाष्पः प्रणालोचितः
श्वासाः प्रेसितदीप्तदीपकलिकाः पाण्डिम्नि मग्नं वपुः ।
१. 'अस्याः ' क. २. 'कुवलयमेतापि' ग.

Page 121****************************************************************************************
चित्रमीमांसा।
१२१
किं चान्यत्कथयामि रात्रिमखिलां त्वन्मार्गवातायने
हस्तच्छत्रनिरुद्धचन्द्रमहसस्तस्याः स्थितिर्वर्तते ॥'
' अन कमलादीनां मुखादिभेदेऽप्यभेदः । रूपादीनां लोकसिद्धरूपा-
धभेदेऽपि भेदः । रूपस्य पुराणप्रजापतिसृष्टिसंबन्धेऽप्यसंबन्धः । विर-
हादीनामम्भःप्रसूतिपचत्वाद्यसंबन्धेऽपि संबन्धश्च क्रमेण निबद्धः । अत्रेदं
विचार्यते। विषयस्यानुपादानादित्यत्र किमनुपादानं सर्वथैव विषयस्य
प्रतिपादकाभावः, तद्वाचकाभावो वा । आद्ये 'कमलमनम्भसि' इत्यादा-
वपि लक्षणं न स्यात् । कमलादिशब्दानां लक्षणया विषयभूतमुखादिप्र-
तिपादकत्वात् । द्वितीये 'चुम्बतीव रजनीमुखं शशी' इत्यादिषु मुख-
शब्दादिश्लेषमूलातिशयोक्तावव्याप्तिः । विषयिवाचकातिरिक्तविषयप्रति-
पादकाभावो विवक्षित इति चेत् , तथापि 'उन्मीलितानि नेत्राणि पद्मा-
नीवोदिते रवौ' इत्यादावुन्मीलितशब्दवाच्यलक्ष्यार्थाध्यवसायरूपातिश-
योक्तावतिव्याप्तिः। तत्रोन्मीलितशब्दस्य विषयीभूतविकाशलक्षकतया
तद्वाचकातिरिक्तस्यैव विषयप्रतिपादकत्वात् । विषयिप्रतिपादकातिरिक्त-
विषयप्रतिपादकाभावविवक्षायामपि-
'पल्लवतः कल्पतरोरेष विशेषः करस्य ते वीर ।
भूषयति कर्णमेकः परस्तु कर्णं तिरस्कुरुते ॥'
इत्यत्र कर्णशब्दश्लेषमूलातिशयोक्तावव्याप्तिः । तत्र विषयविष-
यिणोः पृथक्वर्णपदोपादानाद्विषयप्रतिपादकविलक्षणविषयप्रतिपादकाभा-
वो वा विवक्षित इति चेत् , तथापि-
'उरोभुवा कुम्भयुगेन जृम्भितं नवोपहारेण वयस्कृतेन किम् ।
त्रपासरिदुर्गमपि प्रतीर्य सा नलस्य तन्वी हृदयं विवेश यत् ॥
इत्यत्र कुचद्वये कुम्भयुगाभेदाध्यवसायरूपातिशयोक्तावव्याप्तिः ।

Page 122****************************************************************************************
१२२
काव्यमाला।
तत्रोरःप्रभवत्वाकारेण विषयप्रतिपादकस्य विषयिप्रतिपादकविलक्षणस्य
सद्भावात् । ननु विषयिप्रतिपादकविलक्षणस्य विषयतावच्छेदकप्रकारेण
विषयप्रतिपादकस्याभावो विवक्षितः, उरःप्रभवत्वं तु न पयोधरयोर्विष-
यतावच्छेदकमनेकसाधारणत्वादिति चेत् , एवमपि-
'ध्वान्तस्य वामोरु विचारणायां वैशेषिकं चारु मतं मतं मे ।
औलुकमाहुः खलु दर्शनं यत्क्षमं तमस्तत्त्वनिरूपणाय ॥'
इत्यादावुलुकदर्शनमिति वैशेषिकमते पक्षिविशेषदृष्ट्यभेदाध्यवसाय-
रूपातिशयोक्तावव्याप्तिदुर्वारा । तत्र वैशेषिकमतमिति विषयतावच्छेद-
कप्रकारेण विषयप्रतिपादकस्य संभवात् । अपि चैवम् ‘रामरावणयोर्यु-
द्धम्' इत्यनन्वयालंकारे चातिव्याप्तिः । तत्र विषयप्रतिपादकविलक्षण-
विषयप्रतिपादकाभावात् । ननु यत्र कश्चिदभेदेनाध्यवसीयते स विषयः,
यस्तु तथाध्यवसीयते स विषयीति विषयविषयिभावोऽत्र विवक्षित इति
नोक्तातिव्याप्तिरिति चेत् , एवमपि 'विद्वन्मानसहंस' इत्यादिश्लिष्टरूप-
केऽतिव्याप्तिर्दुर्वारा । रूपके ताद्रूप्यारोपमात्रम् , अतिशयोक्तावभेदा-
ध्यवसाय इति कल्पना तु रूपकविचारलक्षण एव निरस्ता । सारूप्य-
निबन्धनसमासोक्त्युदाहरणेषु चातिव्याप्तिः ।
'अप्यर्धचित्रमीमांसा न मुदे कस्य मांसला ।
अनूरुरिव धर्मांशोरर्धेन्दुरिव धूर्जटेः ॥
समाप्तश्चायं समुपलभ्यमानो ग्रन्थः ।
१. क-पुस्तके 'इति चेत्' इति नास्ति. २. निरीक्षणायाम्' क. ३. 'दुर्वारा ।
तत्र' इति क-पुस्तके नास्ति. ४. 'सद्भावात्' क. ५. 'अप्रस्तुतप्रशसोदाहरणेषु' ग.

Page 123****************************************************************************************
काव्यमाला।
पण्डितराजश्रीजगन्नाथविरचितं
चित्रमीमांसाखण्डनम् ।
नागेशकृतमर्मप्रकाशादुद्धृतया टिप्पण्या सहितम् ।
नाम नाम घनश्यामं धाम तामरसेक्षणम् ।
पण्डितेन्द्रो जगन्नाथशर्मा निर्माति कौतुकम् ॥
रसगङ्गाधरे चित्रमीमांसाया मयोदिताः ।
ये दोषास्तेऽत्र संक्षिप्य कथ्यन्ते विदुषां मुदे ॥
सूक्ष्मं विभाव्य मंयका समुदीरिताना-
__ मप्पय्यदीक्षितकृताविह दूषणानाम् ।
निर्मत्सरो यदि समुद्धरणं विदध्या-
दस्याहमुज्ज्वलमतेश्वरणौ वहामि ॥
यत्त्वादिभागे चित्रमीमांसायामप्पयदीक्षितैः 'निःशेषच्युतचन्दनं
स्तनतटम्' इति पद्यं ध्वन्युदाहरणप्रसङ्गे व्याख्यातम्-'उत्तरीयकर्षणेन
चन्दनच्युतिरित्यन्यथासिद्धिपरिहाराय निःशेषग्रहणम् । ततश्चन्दनच्युतेः
व्याख्यातमिति । व्याख्यानमेवाह-उत्तरीयेत्याद्याचरन्तीत्यन्तेन
इत्यादीत्यादिना प्रातर्दत्तमञ्जनं कालविलम्बेन किंचिद्विलुप्तमित्यन्यथासिद्धिपरिहा-
राय दूरमिति । अत्यर्थमित्यापाततोऽर्थः । एतेन कालान्यथासिद्धिनिरासः । पुनः
१. 'मया'.

Page 124****************************************************************************************
काव्यमाला।
१२४
स्नानसाधारण्यव्यावर्तनेन संभोगचिह्नोद्घाटनाय तटग्रहणम् । स्नाने हि
सर्वत्र चन्दनच्युतिः स्यात् , तव तु स्तनयोस्तट उपरिभाग एव दृश्यते ।
इयमाश्लेषकृतैव । तथा निर्मुष्टरागोऽधर इत्यत्र ताम्बूलग्रहणविलम्बा-
प्राचीनरागस्य किंचिन्मृष्टतेत्यन्यथासिद्धिपरिहाराय निर्मुष्ट इति रागस्य
निःशेषमृष्टतोक्ता । पुनः स्नानसाधारण्यव्यावर्तनेन संभोगचिह्नोद्धाटना-
याधर इति विशिष्य ग्रहणम् । उत्तरोष्ठे सरागेऽधरोष्ठमात्रस्य निर्मृष्ट-
गता चुम्बनकृतैव' इत्यादिना 'इदमपि ध्वनेरुदाहरणम्' इत्यन्तेन संदर्भण
तटादिघटिता वाक्यार्थाः 'स्त्रानव्यावृत्तिद्वारा संभोगाङ्गानामाश्लेषचुम्बना-
दीनां प्रतिपादनेन प्रधानव्यङ्ग्यव्यञ्जने साहायकमाचरन्ति' इति, तदे-
तदालंकारिकाणामतितमां हृदयारुंतुदतया नालंकारमीमांसकेन वक्तुं
युक्तम् । एवं च तटादिघटितानां वाक्यार्थानां मुख्यार्थवापीस्त्रानपक्षे
बाधितत्वाद्विरोधिलक्षणया वापी स्वातुं न गतासि किं तु तदन्तिकमिति
प्रतिपत्तौ विगलितव्यञ्जनाव्यापारेण यथा---'अहो पूर्ण सरो यत्र लुठन्तः
खान्ति मानवाः' इत्यत्र लुठन्त इत्यस्य विशेषणस्य मुख्येऽर्थेऽनुपपत्त्या
विरुद्धोऽर्थो भासमानोऽपि न व्यङ्ग्यः, एवमिहापि स्यात् ।
अपि च यथाकथंचिदङ्गीकुरु वात्र व्यञ्जनाव्यापार तथापि न तवेष्ट-
सिद्धिः । वाच्यानां निःशेषच्युतचन्दनस्तनतटत्वादीनामधमत्वस्य च
त्वदुक्तरीत्या प्रकारान्तरेणानुपपद्यमानतया दूतीसंभोगमात्रनिष्पाद्यत्वेन
स्नानसाधारण्यव्यावर्ज(त)नेन संभोगचिह्नोद्धाटनाय दूरे प्रान्त इति हृदयस्थि-
तोऽर्थः। कालतः स्नानेन सर्वतोऽञ्जनलोकः स्यात्तव तु लोचनयोः क्वचित्प्रान्त
एवानजनत्वमिदं चुम्बनकृतमेवेत्यादि परिग्रहः । वाक्यार्थाः प्रधानवाक्यार्थाः ।
प्रधानव्यङ्ग्यं संभोगः । यथाकथंचिदिति । अर्थापत्तिप्रमाणस्यातिरिक्तस्या-
भावादिति भावः । अत्र रमणे । संभोगमात्रेति । तदन्येन वाच्यसिद्धेरेवा-

Page 125****************************************************************************************
चित्रमीमांसाखण्डनम् । १२५
गुणीभूतव्यङ्ग्यत्वप्रसङ्गात् । किं चैवं सति 'भम धम्मिअ वीसत्थ-'
इत्यादौ लिङ्गजलिङ्गिज्ञानरूपेणानुमानेन व्यक्तिं गतार्थयतो व्यक्तिविवेक-
कृतो मतं प्रत्याचक्षाणा व्यभिचारित्वेनासिद्धत्वेन च संदिह्यमानादपि
लिङ्गाब्यञ्जनमभ्युपगच्छन्तः सर्वेऽपि ध्वनिमार्गप्रवर्तकास्तव प्रतिकूलाः
स्युः । अन्यच्च येनोदाहृतं पद्यमायुष्मता व्याख्यातम् , तस्यापि विशेष-
णानामसाधारण्यमननुमतमेव । तथा च तेनैवोक्तं पञ्चमोल्लासशेषे--
'निःशेषेत्यादौ गमकतया यानि चन्दनच्यवनादीन्युपात्तानि तानि कार-
णान्तरतोऽपि भवन्ति । यतश्चात्रैव स्नानकार्यत्वेनोपात्तानीति नोपभोग
एव प्रतिबद्धानीत्यनैकान्तिकानि' इति । एवं च त्व(त)दुक्तिविरोधः
स्फुट एव । तस्माद्वाच्यार्थसाधारण्यमेवोचितमतिविदग्धनायिकानिरूपि-
तानां विशेषणानाम् । तथा हि-अयि बान्धवजनस्याज्ञातपीडागमे
स्वार्थपरायणे खानकालातिक्रमभयवशेन नदीमदीयप्रिययोरन्तिकमगत्वैव
भावादिति भावः । भमेति । 'भ्रम धार्मिक विश्रब्धः स शुनकोऽद्य मारित-
स्तेन । गोदानदीकच्छनिकुञ्जवासिना दृप्तसिहेन ॥' कुसुमावचयार्थ कुञ्ज धार्मिक-
भ्रमणेन खण्डितसंकेतायास्तन्निवारणोक्तिरियम् । अत्र वाच्येन भीरुखभावस्य गृहे
श्वनिवृत्त्या भ्रमणेन निकुञ्ज सिंहोपलब्ध्या भ्रमणनिषेधो व्यङ्ग्यः । ग्रन्थविरोध-
माह-अन्यच्च येनेत्यादि । गमकतयेति । संभोगेत्यादिः । अत्रैव निःशे-
त्यादावेव । प्रतिवद्धानि जन्यतया न तत्रैव संबद्धानि । अनैकान्तिकानि
साधारणानि । कथं तर्हि तस्य व्यङ्ग्यत्वं प्रकाशाद्युक्तमाह-तस्माद्वाच्याथैति ।
वापीस्नानेनेत्यर्थः । निरूपितेति । बोधितेत्यर्थः । गमे इत्यन्तव्याख्या
खार्थेति । अन्तिकमित्यत्र गतासीत्यनुषङ्गः। एवं त्रपापारवश्यात् । तथा निर्मुष्ट.
रागः। तन्वीयस्यार्थमाह-तानवाच्चेति । कृशत्वाच्चेत्यर्थः । उपसंहरति-
१. 'मम' धम्मिअ वीसत्थो सो सुगओ अज्ज मालिदो तेण । गोलाणइकच्छकुडग-
वासिना दरिअसीहेण ॥'.

Page 126****************************************************************************************
१२६
काव्यमाला।
वापी सातमितो ममान्तिकाद्तासि न पुनस्तस्य परवेदनानभिज्ञतया
दुःखदातृत्वेनाधमस्यान्तिकम् । यतो निःशेषच्युतचन्दनं स्तनयोस्तटमेव
नोरःस्थलम् । वापीगतबहुलयुवजनत्रपापारवश्यादंशद्वयलग्नाग्रस्वस्तिकी-
कृतभुजलतायुगलेन. तटस्यैवोन्नततया मुहुरामर्शात् । एवं त्वरया सम्य-
गक्षालनेनोत्तरोष्ठो न निम॒ष्टरागोऽधरस्तु तदपेक्षया गण्डूषजलरदनशो-
धनाङ्गुल्यादीनामधिकसंमर्दमावहतीति तथा। किं च सम्यगक्षालनेन
नेत्रे जलमात्रसंसर्गादूरमुपरिभाग एवानञ्जने। शीतवशात्तानवाच्च तव
तनुः पुलकितेति। एवं तस्या विदग्धाया गूढतात्पर्योक्तिरुचिता । अन्यथा
वैदग्ध्यभङ्गापत्तेः ।
एवं साधारणेषु वाक्यार्थेषु मुख्यार्थे बाधाभावात्तात्पर्यार्थस्य झटित्य-
नाकलनात्कुतोऽत्र लक्षणावकाशोऽनन्तरं च वाच्यार्थप्रतिपत्तेर्वक्तृबोद्ध-
व्यनायकादीनां वैशिष्टयप्रतिपत्तौ सत्यामधमपदेन खंप्रवृत्तिप्रयोजको दुः-
खदातृत्वरूपो धर्मः साधारणात्मा प्राग्वाच्यार्थदशायामपराधान्तरनिमि-
त्तकदुःखदातृत्वरूपेण स्थितो व्यञ्जनाव्यापारेण दूतीसंभोगनिमित्तकदुः-
खदातृत्वाकारेण पर्यवस्यतीत्यालंकारिकसिद्धान्तनिष्कर्षः । एतेन 'अध-
मत्वमप्रकृष्टत्वं तच्च जात्या कर्मणा वा भवति । तत्र जात्यापकर्ष नोत्त-
एवमिति। उक्तप्रकारेत्यर्थः। मुख्यार्थे वापीनाने। अनन्तरमिति। वाच्यार्थ-
प्रतिपत्तेरनन्तरं चेत्यर्थः । वक्री विदग्धोत्तमनायिका ।वोद्धव्या दुःशीला दूती ।
नायकस्तादृशः। आदिना काकादिपरिग्रहः । अधमपदेनेति । बोधित इति
शेषः । स्वेति।अधमपदप्रवृत्तिनिमित्तमित्यर्थः। साधारणेति । तादृशकर्मान्तर-
१. स्वप्रवृत्तिनिमित्तप्रयोजकः' इति.

Page 127****************************************************************************************
चित्रमीमांसाखण्डनम् । १२७
मनायिका नायकस्य वक्ति । नापि स्वापराधपर्यवसायिदूतीसंभोगादिही-
नकर्मातिरिक्तेन कर्मणा । तादृशं च दूतीसंप्रेषणात्प्राचीनं सोढमेवेति
नोद्घाटनाहमितीतरव्यावृत्त्या संभोगरूपमेव पर्यवस्यति' इति यदुक्तम् ,
तदपि निरस्तम् । विदग्धोत्तमनायिकायाः सखीसमक्षं तदुपमोगरूपस्य
स्वनायकापराधस्य स्फुटं प्रकाशयितुमतितमामनौचित्येन प्राचीनानामेव
सोढानामप्यपराधानामसह्यतया दूती प्रति प्रतिपादयिषितत्वात् । यथैव
हि-
'औण्णिदं दोब्बल्लं चिन्ता अलसन्तणं सणीससिअम् ।
__मह मन्दभाअणीए केरं सहि तुह वि परभवइ ।'
इत्यादावौन्निन्द्यादीनि वाच्यभूतस्वक्लेशनिमित्तकसखीक्लेशसाधारणान्येव
बोद्धव्यवैशिष्ट्यवशात्तत्कामुकोपभोगजनितौन्निद्यादिषु पर्यवस्यन्ति । न
चात्र वाच्यार्थव्यावर्तकं किंचिद्विशेषणमपेक्षन्ते सहृदयाः, एवमिहापि ।
अथ तदन्तिकगमनस्य लक्षणावेद्यत्वेऽपि रमणमात्रस्य लक्ष्यशक्तिमूलध्व-
ननवेद्यत्वमव्याहतमेवेति चेत्, नैवम् । 'अधमत्वं जात्या कर्मान्तरेण
वा नोत्तमनायिका नायकस्य वक्ति' इत्यादिना संदर्भण रमणस्यापि
भवतैव श्रुतार्थापत्तिवेद्यतायाः स्फुटं वचनात् । एतेन काव्यप्रकाशटीका-
कृतामुक्तयः परास्ताः । विशेषणसाधारण्यपरस्य स्वमूलग्रन्थस्यैव तैरना-
कलनात् । बाधाभावेन लक्षणाया दुरापास्तत्वात् ।
साधारणेत्यर्थः । स्वापराधेति ।खं नायिकादूतीसंभोगादिरूपं यद्धीनकर्मेत्यर्थः ।
एतेनेत्यस्यार्थमाह-विदग्धेति । तदुपभोगेति । दूत्युपभोगेत्यर्थः । अति-
तमामत्यन्तम् । प्राचीति । दूतीसंप्रेषणादित्यादिः । अन्यथा वैदग्धादिभङ्गा-
पत्तिः । औण्णिद्दमिति । 'औन्नियं दौर्बल्यं चिन्तालसत्वं सनिःश्वसितम् । मम
मन्दभागिन्याः कृते सखि त्वामपि परिभवति ॥' कृतकामुकसंभोगां दूतीं प्रत्यु-
पभोगचिह्नस्तं ज्ञातवत्या नायिकाया इयमुक्तिः । साधारणानि । रोगादितोऽपि

Page 128****************************************************************************************
१२८
काव्यमाला।
यत्तु-
'प्रहरविरतौ मध्ये वाह्नस्ततोऽपि परेण वा
किमुत सकले याते वाहि प्रिय त्वमिहैष्यसि ।
इति दिनशतप्राप्यं देशं प्रियस्य यियासतो
____ हरति गमनं बालालापैः सबाष्पगलज्जलैः ॥
इत्यत्र 'सकलमहः परमावधिस्ततः परं प्राणान्धारयितुं न शक्नोमीति
व्यङ्ग्यं प्रियगमननिवारणरूपवाच्यसिध्यङ्गम्' इति मध्यमकाव्योदाहृति-
प्रसङ्गे निगदितम् , तच्चिन्त्यम् । सबाष्पगलज्जलानां 'प्रहरविरतौ' इत्या-
द्यालापानामेव प्रियगमननिवारणरूपवाच्यसिद्ध्यङ्गव्यङ्ग्यतया व्यङ्ग्यस्य
गुणीभावाभावात् । आलापैरिति तृतीयया प्रकृत्यर्थस्य हरणक्रियाकरण-
तायाः स्फुटं प्रतीतः । न च व्यङ्ग्यस्यापि वाच्यसिध्यङ्गतात्र संभवतीति
तथोक्तमिति वाच्यम् । 'निःशेषच्युतचन्दनम्' इत्यादावप्यधमत्वरूप-
वाच्यसिध्यङ्गताया दूतीसंभोगादौ संभवाद्गुणीभूतव्यङ्गत्वापत्तेः । अस्तु
वा ततः परं प्राणान्धारयितुं न शक्नोमीति वाच्यसिच्यङ्गतया गुणीभाव-
स्तथापि नायकादेविभावस्य बाष्पादेरनुभावस्य चित्तावेगादेश्व संचारिणः
संयोगादभिव्यज्यमानेन विप्रलम्भेन ध्वनित्वं को निवारयेत् ।
तत्संभवात् । यथात्रैव नायिकायास्तद्वियोगतः। प्रहरविरताविति । हे प्रिय,
त्वं किं प्रहरसमाप्तौ दिनमध्ये याते वा मध्याह्नादपि परेण तृतीयप्रहरेण यातेन
वा सर्वदिने गते वेह मत्समीपे उत निश्चयेनैष्यस्यागमिष्यसि । इत्येवंप्रकारेण ।
आलापेऽस्यान्वयः । अग्रे स्पष्टम् । शतशब्दोऽनियतसंख्यावाची। एवमुक्तव्यव-
च्छेदे । व्यङ्ग्यस्य शक्नोमीत्यन्तस्य । ननु विनिगमनाविरहोऽत आह-आला.
पैरिति । प्रकृत्यर्थस्य तादृशालापस्य । अपिरुक्तसमुच्चये । ननु सवाष्पगलज्ज.
लतदुक्तालापानां गमनोत्तरचिरकालावस्थितिनिवारकतयाप्युपपत्तेर्व्यङ्ग्यसहिताना-
मेव गमननिवारणसामर्थ्यमत आह-अस्तु वेति । आन्तरालिकव्यङ्ग्यमादा-

Page 129****************************************************************************************
चित्रमीमांसाखण्डनम् ।
१२९
यदप्युभयचित्रप्रस्ताव उदाजद्दुः-
'वराहः कल्याणं वितरतु स वः कल्पविरमे
विनिर्धन्वन्नौदन्वतमुदकमुर्वीमुदवहत् ।
खुराघातत्रुट्यत्कुलशिखरिकूटप्रविलुठ-
__ च्छिलाकोटिस्फोटस्फुटघटितमाङ्गल्यपटहः ॥'
एतच्च पद्यं दोषाविलत्वादनुदाहार्यमेव । तथा हि-प्रथमेऽर्धे वाक्य-
द्वयस्यापि समाप्तेर्नैराकाङ्यादुत्तरार्धगतविशेषणे समाप्तपुनरात्तत्वम् ।
निवृत्त उद्वाहे माङ्गल्यपटहवादनप्रतिपत्तेरपदस्थपदत्वम् । ऊर्ववहन-
निष्पत्तौ च भूम्यूचंगानां कुलशिखरिणां कूटेषु कथंकारमधःस्थस्य भग-
वतो वराहस्य खुराघात इति व्याहतार्थत्वम् । एकाऽनेकक्रियत्वेन
यत्पदाध्याहारेण चासंष्ठुलत्वं चेति । अन्येऽप्येवंजातीयका बहवोऽत्र
दोषाः । न ह्यवरं काव्यमिति दोषसहस्रग्रस्तमुदाहियते । तस्य काव्यतैव
नेत्यालंकारिकसिद्धान्तात् । अयमपि कवेः सहृदयस्य च महान्दोषो
यत्पुनरिदमेव पद्यं पूर्वोत्तरार्धव्यत्यासेन न पद्यान्तरतामापितम् । एव-
मप्येकार्धगतेनानेकक्रियत्वेन यत्पदाध्याहारेण चासंष्ठुलत्वाचमत्कारापकर्षः
स्थित एव ॥
इति श्रीभट्टभट्टारकपेरुभट्टात्मजेन पण्डितराजापराभिधानेन जगन्नाथभट्टेन
निर्मिते चित्रमीमांसाखण्डने ग्रन्थारम्भप्रकरणदोषः ।
अथोपमाप्रकरणदोषाः-
यत्तु 'मुखस्य पुरतश्चन्द्रो निष्प्रभः' इति वाक्यमुपमाया विपुला-
यैव ध्वनिगुणीभूतादिव्यङ्ग्यव्यवहारस्योपपद्यमानतया 'विप्रलम्भेन ध्वनित्वं को
निवारयेत्' इति चिन्त्यम् । अन्यथा 'ग्रामतरुणम्' इत्यादिगुणीभूतव्यङ्गयीयप्रका-
९ चि० मी०

Page 130****************************************************************************************
१३०
काव्यमाला ।
लंकारवर्तितां प्रतिपादयद्भिः प्रायुज्यत, तद्व्याकरणाविमर्शनिबन्धनम् ।
पुरत इति नगरवाचिनः पुरशब्दात्तसिलि मुखस्य नगरादित्यर्थस्या-
संगत्यापत्तेः । न हि पूर्ववाचकः पुरशब्दः क्वापि श्रूयते । पूर्वशब्दात्तु
'पूर्वाधरावराणामसिपुरधवश्चैषाम्' इत्यसौ पुरादेशे च पुर इति भाव्यम् ।
न तु पुरत' इति । अत एव 'अमुं पुरः पश्यसि देवदारुम्' इति प्रायुक्त
महाकविः । एवमेव च-
'रूपयौवनलावण्यस्पृहणीयतराकृतिः ।
पुरतो हरिणाक्षीणामेष पुष्पायुधीयति ॥
इति वाचकोपमेयलुप्तोदाहरणमपि तैर्निर्मितमपशब्दकलुषितमेव । तथा
चाहुर्वैयाकरणाः- 'पत्या पुरतः परतः,' 'आत्मीयं चरणं दधाति पुरतः,
'पुरतः सुदती समागतं माम्' इत्यादयः सर्वेऽपि व्याकरणाज्ञानमूला
अपशब्दाः इति ।
शायुक्तोदाहरणानामप्यसंपत्त्यापत्ती व्याकुली स्यात् । तत्रापि व्यङ्ग्यसंकेतभङ्गेन
वाच्यमुखमालिन्यातिशयरूपानुभावमुखेनैव विप्रलम्भाभासपोषणं न केवलेन संके-
तभङ्गेन । तस्याकर्तव्यत्वबुद्ध्यापि संभवादिति बोध्यम् । तसिलीति । इदं
चिन्त्यम् । तदप्राप्तेः। आधादित्वात्तलावित्युचितम् । महाकविः कालिदासः ।
तैः अप्पयदीक्षितैः । इदं चिन्त्यम् । पुरत इति निपाताङ्गीकारात् । अत एव
'इयं च तेऽन्या पुरतो विडम्बना' इति कालिदासः, 'पश्यामि तामित इतः पुर-
तश्च पश्चात्' इति भवभूतिश्च संगच्छते । इति केचित् । अन्ये तु-दक्षि-
णोत्तराभ्यामतसुच्' इत्यत्र तसुचैव पुंवद्भावेन सिद्धेऽतसुज्विधानमन्यस्माद-
पीति ज्ञापनाय । तेन पचायजन्तात्पुरशब्दात्तस्मिन्निष्टसिद्धिः-इत्याहुः ॥
वस्तुतस्तु–'पुर अग्रगमने' इति चौरादिकाणिजभावे 'इगुपधलक्षणे के
सार्वत्रिकस्तसिः।' इति बोध्यम् । वैयाकरण इति । प्राञ्च इत्यादिः ।
१. 'पत्या पुरतः सरता'.

Page 131****************************************************************************************
चित्रमीमांसाखण्डनम् । १३१
• यदपि चोपमालक्षणसिद्धान्तः-'उपमितिक्रियांनिष्पत्तिमत्सादृश्य-
वर्णनमदुष्टमव्यङ्ग्यमुपमालंकारः', 'स्वनिषेधापर्यवसायि सादृश्यवर्णनं वा
तथाभूतं तथा' इति लक्षणद्वयं तैरेव निर्मितम् , तदसत् । वर्णनस्य
विलक्षणशब्दात्मकस्य, विलक्षणज्ञानात्मकस्य वा शब्दवाच्यताविरहे-
णोपमाया वाच्यालंकारता न स्यात् । तस्य सर्वथैवाव्यङ्ग्यत्वादव्यङ्ग्यत्व-
विशेषणवैयर्थ्याच्च । अथ यदि वर्णनविषयीभूतं तादृशसादृश्यमुपमेत्यु-
च्यते तदा यथा गौस्तथा गवय इत्यत्रोपमालंकारापत्तेः । एवं 'कालोप-
सर्जने च तुल्यम्' इत्यादावपि । अशिष्यत्वादिना प्रधानप्रत्ययार्थवचन-
सादृश्यस्य तत्रापि प्रतिपादनात् । न चात्र वचनभेदस्य दोषस्य सत्त्वाद-
द्रुष्टत्वविशेषणेनैव वारणं भविष्यतीति वाच्यम् । एतद्वाक्योपप्लुतवाक्या-
न्तरप्रतिपादितै(कै)कोपमेयके सादृश्ये तथाप्यतिप्रसङ्गात् । न चात्रोप-
मितिक्रियानिष्पत्तावपि न सादृश्यवर्णनम् , विषयस्याचमत्कारित्वात् ,
चमत्कारिविषयककविव्यापारस्यैव वर्णनपदार्थत्वादिति वाच्यम् । एवं
हि चमत्कारित्वस्य लक्षणेऽवश्यं निवेश्यत्वेनोपमितिक्रियानिष्पत्तिविशे-
षणस्य वैयर्थ्यात् । नानिष्पन्नमापाततः प्रतीयमानं सादृश्यं चमत्कृति-
माधत्ते । एवं द्वितीयलक्षणे निषेधपर्यवसायित्वं निरर्थकम् । व्यतिरेके
विलक्षणशब्देति । शब्दस्य वाच्यत्वमते नायं दोषोऽत आह-विलक्षण-
ज्ञानेति। अव्यङ्ग्यत्वात् व्यङ्ग्यत्वाभावात् ।तादृशेति । अदुष्टाव्यङ्ग्याद्यविशेषण-
द्वयान्यतरेत्यर्थः । इत्यादावपीति । उपमालंकारापत्तिरित्यस्यानुषतः। आदिग्राह्यं
चिन्त्यम् । तत्रापि कालोपसर्जनयोरपि । अत्र 'कालोपसर्जने च तुल्यम्' इत्यत्र
द्विवचनोपादानादिति भावः । एतदर्थमेव द्वितीयदोषोक्तिः । उपप्लुतेति ।
कल्पितेत्यर्थः । प्रधानप्रत्ययार्थवचनवत्काल इत्यादीति भावः। तदाह-एको.
पमेयेति । अत्रेति । यथा गौरित्यादावित्यर्थः । व्यतिरेक इति । तवान-
१. 'प्रतिपत्तिपादितैक'.

Page 132****************************************************************************************
१३२
काव्यमाला।
'तवाननस्य तुलनां दधातु जलजं कथम्'. इत्यादौ कमलादिसादृश्य-
निषेधस्य, अनिन्वये च सर्वथा सादृश्यनिषेधस्य चमत्कारितया तत्प्रति-
पत्तये प्रतियोगिविधया सादृश्यनिरूपणमित्यलंकारिकैरभिधानात् ।
किं च-
'स्तनाभोगे पतन्भाति कपोलात्कुटिलोऽलकः ।
शशाङ्कबिम्बतो मेरौ लम्बमान इवोरगः ॥
इत्यादौ मुख्यवाक्यार्थत्वेनानलंकारभूतायामुपमायामतिव्याप्तिः। उपमिति-
क्रियानिष्पत्तिमत्सादृश्यवर्णनस्य [अदुष्टाव्यङ्ग्यत्वस्य च] अत्रापि सत्त्वात्।
___ नात्राभेदप्रधानोत्प्रेक्षा शक्या वक्तुम् । कल्पितोपमाया निर्विषयत्वा-
पत्तेः । न चेयमुपमा लक्ष्यैवेति वाच्यम् । ध्वन्यमानोपमानिवारणप्रया-
सस्य वैयर्थ्यापत्तेः।
। 'व्यापार उपमानाख्यो भवेद्यदि विवक्षितः ।
क्रियानिष्पत्तिपर्यन्तमुपमालंकृतिस्तु सा ॥'
इति स्वकृतसूत्रेऽलंकारभूतोपमाया एव लक्ष्यत्वेनाभिधानस्य, अलंकार-
भूतोपमालक्षणत्वे तदेवादुष्टाव्यङ्गयत्वविशेषितमिति तत्रैव पुनरभिधानस्य
चासंपत्त्यापत्तेश्च । नात्रोपमानोपमेयसादृश्यादुपमास्वरूपादस्ति कश्चिद-
तिरिक्तो वाक्यार्थः, येनोपमा तमलंकुर्यात् । अपि च लक्षणे सादृश्य-
नस्येत्यादावित्यर्थः । कमलादिसादृश्येति । कमलादिनिष्ठसादृश्येत्यर्थः । ननु
वर्णनपदस्य चमत्कारजनकज्ञानविषयीभूतानुयोगिकत्वार्थे तात्पर्यग्राहकमिदम् , न
तु लक्षणशरीरपदकमिति चेत् , तत्राह-किं चेति । वाक्यार्थत्वेनेति। तथा
च.न वाक्यार्थोपस्कारकत्वमिति भावः। तदाह-अनलमिति। नन्वलंकरो-
तीति योगबोधितोपस्कारकत्वस्यालंकारसामान्यखरूपत्वेन विशेषलक्षणेषु तदनि-
देशेऽपि क्षत्यभाव इत्यत आह-अपि चेति । अत एव चित्रभूतोपमालक्षणं

Page 133****************************************************************************************
चित्रमीमांसाखण्डनम् । १३३
'विशेषणं निरर्थकम् । 'उपमितिक्रियानिष्पत्तिमद्वर्णनमुपमा' इत्येतावतैव
स्वाभीष्टार्थलाभात् । अन्यच्चाव्यङ्ग्यत्वविशेषणमयुक्तम् । नहि व्यङ्गयत्वा-
लंकारत्वयोरस्ति कश्चिद्विरोधः । प्राधान्येन व्यङ्ग्यतायां तु प्रधानत्वा-
लंकारत्वयोर्विरोधादलंकारत्वलक्षणं तत्र मा प्रसासीदित्युपस्कारकत्वेन
पुनर्विशेषणीयम् , न त्वव्यङ्ग्यत्वेन ।
'अद्वितीयं रुचात्मानं मत्वा किं चन्द्र हृष्यसि ।
भूमण्डलमिदं मूढ केन वा विनिभालितम् ॥'
इत्यत्र कस्यचिद्विदेशस्थस्य किरणैरात्मानं तापयन्तं चन्द्रं प्रति वाक्ये
अस्ति मम प्रियायाः कदापि बहिरनिर्गतायाः अत एव त्वयाप्यदृष्टाया
आननं त्वत्सदृशमिति व्यङ्ग्यायामुपमायां मूढपदध्वन्यमानचन्द्रविषयवक्त-
गतासूयालंकारभूतायामव्याप्तेः । विशिष्टोपमादिस्थले च विशेषणाद्युप-
मानां वाच्यसिद्ध्यङ्गतया गुणीभूतव्यङ्ग्यत्वम् , सिद्धार्थस्योपस्करणाभावात्तु
नालंकारतेति मम न काप्यसंगतिः।
यदपि काव्यप्रकाशोक्तोपमाभेदाधिकभेदकथनप्रस्तावेऽभिहितम्-
'धर्मलुप्ता वाक्यसमासतद्धितेषु दर्शिता । द्विर्भावेऽपि दृश्यते । 'पटुपटु-
देवदत्तः' इत्यत्र 'प्रकारे गुणवचनस्य' इति सादृश्ये द्विर्भावविधानात्
इति, तत्तुच्छम् । अत्र चोपमावाचकस्याप्यनुपादानाद्वाचकधर्मलुप्ताया-
मेतदाधिक्यमुद्भावयितुमुचितम् । न तु धर्मलुप्तायाम् ।
त्विति तैनॊक्तम् । पूर्ववदस्यापि तात्पर्यग्राहकत्वादिदमपि चिन्त्यम् । अव्यङ्ग्यत्वं
च तल्लक्षणे प्राधान्येनाव्यङ्ग्यत्वं बोध्यमिति दिक् । विनिभालितमिति । विशे-
षेण दृष्टमित्यर्थः । अत्रेति । व्यङ्ग्यायामित्यत्रास्यान्वयः । व्यङ्यायामुपमाया-
मिति । अत्रोपमानस्योपमेयत्वकल्पनात्मकप्रतीपस्यैव व्यङ्ग्यत्वम् । मूढपदखार-
स्यात् । चमत्कारातिशयाच। कि हृष्यसीत्येतत्वारस्याचेति केचित् । अत्र घेति।

Page 134****************************************************************************************
१३४
काव्यमाला। .
धर्ममात्रलुप्तायाश्चान्तर्भावात्पृथगुपादानमसंगतमेव स्यात् । न चात्र
द्विर्भावस्यैव वाचकस्य सत्त्वान्नास्ति तस्य लोपः अपि तु धर्ममात्रस्येति
वक्तुं शक्यम् । द्विर्भावस्य सादृश्यवाचकत्वोक्तेर्भाष्यकैयटादिविरुद्धत्वात् ।
तदुक्तम्---'प्रकारे गुणवचनस्य' इति सूत्रे सिद्धं त्विति प्रतीकमादाय
कैयटेन द्विवचनस्य प्रकृतिः स्थानी' इति तदर्थो विशिष्यते न तु
प्रकारः । तत्र सर्वस्य गुणवचनत्वाव्यभिचाराभावात् । तद्रहणाद्गुणवचनो
यः शब्दो निर्मातस्तस्य सादृश्ये द्योत्ये द्वे भवत इति सूत्रार्थः इति ।
एवं च द्विर्भावपदस्य सादृश्युयोतकत्वमेव न वाचकत्वम् , अतो वाच-
कलोपोऽप्यत्रास्तीति वाचकधर्मलुप्ताया उदाहरणमेतत् , न धर्मलुप्तायाः ।
यदि तु द्योतकोऽपि वाचकपदेनात्र विवक्षित इत्याग्रहः तदा तुष्यतुं
भवान् ।
यच्चान्यदभ्यघीयत तस्मिन्नेव प्रसङ्गे-
"नृणां यं सेवमानानां संसारोऽप्यपवर्गति ।
तं जगत्यभजन्मर्त्यश्चश्चा चन्द्रकलाधरम् ॥"
अत्र “विक्कनोर्लोपे प्रत्येकं वाचकधर्मलोप उभयत्रापि" इति तदर-
चो ह्यर्थे । सूत्रार्थ इति । द्विर्भावस्य सादृश्यद्योतकत्वेऽपि शक्तत्वरूप-
वाचकत्वाभावाद्वाचकलोप इति तव हृदयम् । तत्तु इवादेोतकतानये चन्द्र इव
मुखमित्यत्र, चन्द्रसुहन्मुखमित्यत्र च वाचकलुप्ताव्यवहाराभावाय सादृश्यतद्विशि-
थन्यतरबोधकाभावस्यैव वाचकलुप्ताव्यवहारप्रयोजकत्वस्य वाच्यत्वेन द्योतकस्यापि
बोधकत्वानपायेन नास्ति वाचकलोप इति तदाशयादबोधमूलकमिति चिन्त्यमि-
दम् । यच्चान्यदिति । वक्ष्यमाणमन्यचेत्यर्थः । किन्लोपे तथोकेयुक्तत्वेऽपि

Page 135****************************************************************************************
चित्रमीमांसाखण्डनम् । १३५
मणीयमेव । चञ्चेत्यत्र कनो वाचकस्य 'लुम्मनुष्ये' इति शास्त्रेण लोपेऽपि
तं चन्द्रकलाधरमभजन्निति चन्द्रकलाभूभजनराहित्यरूपस्य चञ्चाचन्द्र-
साधारणस्य धर्मस्योक्तत्वात्कथं तावद्धर्मलोपः । न चोपमेयमर्त्यविशेषण-
तयोपात्तस्य चन्द्रकलाधरभजनराहित्यस्य सादृश्योपसर्जने चञ्चायामनन्व-
यान्न सादृश्यमिति वाच्यम् ।
'यद्भक्तानां सुखमयः संसारोऽप्यपवर्गति ।
तं शंभुमभजन्मर्त्यश्चञ्चैवात्महिताकृतेः ॥'
इति पाठे 'धर्मश्रवणमप्युभयत्रापि संभवति' इति खोक्तेरसंगत्यापत्तेः।
इहाप्युपमेयसंसारविशेषणतयोपाचस्य सुखमयत्वस्य सादृश्योपसर्जनेऽप-
वर्गेऽन्वयाभावात्कथंकारं धर्मस्य साधारण्यम् ।
उपमेयगतत्वेनोपमानगतत्वेन वा उपात्तस्य धर्मस्य शाब्दे उभया-
न्वये सत्यपि वस्तुत उभयनिष्ठताज्ञानमेव साधारणतया नियामकमिति
चेत्, चन्द्रकलाधरभजनराहित्येऽपि दीयतामेवमेव दृष्टिः । यदि चोप-
मेयतावच्छेदकतयैव चन्द्रकलाधरभजनराहित्यं मम विवक्षितम् , साधा-
रणधर्मश्च स्वात्महिताकरणरूपः स चात्र लुप्त एवेति शपथेन स्वाभिप्रायः
प्रकाश्यते तदा निवारितोऽयं दोषः । तुष्यतु भवान् । . . . .
यच्चापि "सेयमुपमा संक्षेपतस्त्रिधा-कचित्स्ववैचित्र्यमात्रविश्रान्ता ।
यथा--'स च्छिन्नमूलः क्षतजेन रेणुः' इत्यादौ । कचिदुक्तार्थोपपादन-
परा । यथा-'अनन्तरलप्रभवस्य' इत्यादौ" इति तैरेव द्रविडशिरो-
कन्लोपेऽयुक्तत्वमित्याह-कन इति । तामुपपादयति-इहापीति । कथंकारः
कथं कृत्वा । पाठान्तरवादी खाशयमाह-उपमेयेति । एवमेवेति । एवं.
च तुल्यतेति भावः। प्रकारान्तरेण खाशयमाह-यदि वेति । तैरेवेति ।
१. 'साधारणतानियामकम्'. २. आधुनिकपुस्तकेषु तु 'पुनश्चयम्' इत्युपलभ्यते.

Page 136****************************************************************************************
१३६
काव्यमाला।
मणिभिरभ्यधीयत । तदप्यहृयमेव । देवतुल्यैनरैर्भाति स देशः सुमनो-
हरः' इत्यादौ वाच्यभूतवस्तूपस्कारिकाया देवोपमाया अक्रोडीकरणात् ।
नह्यत्र स्ववैचित्र्यमाने विश्रान्तिरस्ति गुणानां प्रधानसान्निध्ये स्वातत्र्या-
योगात् । नापि व्यङ्गयोपकारकत्वमेवालंकाराणामिति नियमोऽस्ति ।
अलंकारभूतोपमासु स्ववैचित्र्यमात्रविश्रान्ताया उपमाया असंग्रहे को नाम
ध्वन्यमानायास्तस्या निरासायाव्यङ्ग्यत्वविशेषणदानदुराग्रहः । असंग्रहे
तु तत्रैवालंकारभूतोपमालक्षणस्यातिव्यासिरिति प्रागेवावेदनात् । अहो
महदेवेदमन्याय्यम्-यदलक्षणीयायाश्च स्ववैचित्र्यमात्रविश्रान्ताया उप-
मायाः संग्रहः, लक्षणीयायाश्च प्रागुक्तासूयालंकारभूताया असंग्रह इति
प्राचां तूपमासामान्य लक्षयतां ध्वन्यमानाया इव वाच्याया अपि खवै-
चित्र्यमात्रविश्रान्तायाः संग्रहो नानुचितः । न तु स्वस्य यत्नेन ध्वन्य-
मानोपमां निरस्य कण्ठरवेणालंकारभूतोपमालक्षकस्य । यदि च प्रबन्ध-
व्यङ्गयोपस्कारकत्वेनेयं संगृह्यत इत्युच्यते, तदा 'स्ववैचिच्यमात्रविश्रान्ता'
इति खोक्तिविरुद्धा स्यात् । 'अनन्तरत्नप्रभवस्य' इत्यत्र गुणसमूहसमा-
अप्पयदीक्षितैरेवेत्यर्थः । स्वस्येति । तवेत्यर्थः । नानुचित इत्यस्यानुषशः । इयं
खवैचित्र्यमात्र विश्रान्ता। विरुद्धा स्यादिति । वस्तुतस्तु-उपमासामान्य-
लक्षणस्यापि प्रकृतत्वेनोपमासामान्यस्यैवायं विभागः । उपमानोपमेयतावच्छेदक-
योर्भेदाचास्त्येवोपमितिनिष्पत्तिः । अत एव 'सेयमुपमा' इत्येवोक्तम् । नत्वलंकार
इति । 'नयने शिशिरीकरोतु मे शरदिन्दुप्रतिमं मुखं तव' इत्यत्र तूतार्थोपपाद-
नपरैव मुखकर्तृकनयकर्मकशिशिरीकरणस्यैव कव्युक्तस्येन्दूपमयैवोपपत्तेः । उक्ता-
थोपपादनेत्यस्य चोकार्थस्योपपादनम्, उक्तार्थे वोपपादनमित्यर्थद्वयम् । विनिग-
मनाविरहात् । इति न दोष इति चिन्त्यमिदमिति बोध्यम् ॥ उक्तार्थोपपादनप-
रोपमायास्तदुक्तमुदाहरणं दूषयति-अनन्तति । 'अनन्तरत्नप्रभवस्य यस्य हिम
न सौभाग्यविलोपि जातम् । एको हि दोषो गुणसंनिपाते निमज्जतीन्दोः किरणे-

Page 137****************************************************************************************
चित्रमीमांसाखण्डनम् ।
१३७
नाधिकरणे एको दोषो दोषत्वेन न स्फुरतीत्यस्यार्थस्य पूर्वार्धप्रतिपादि-
तार्थसमर्थनात्मकस्य सामान्यात्मकस्य विशेषरूपोदाहरणप्रदर्शनमन्तरेण
सम्यगनाकलनादिन्दुकिरणसमानाधिकरणेऽके उदाहृतः, न तूपमानतया
निर्दिष्टः । सामान्याद्विशेषस्य भेदाभावेनोपमितिक्रियाया अनिष्पत्त्या
उपमालंकृतेरत्रानवतारादुदाहरणालंकारोऽयमतिरिक्तः । यथा 'इको
यणचि' इति वाक्यार्थस्य सामान्यात्मनो विज्ञानायोकारे यकारो दध्यु-
दकेकारस्येवेति वाक्यान्तरेण तद्विशेष उदाह्रियते, तद्वदत्रापीति ।
विशेषस्तूदाहरणालंकारप्रकरणे रसगङ्गाधरादवसेयः ।
___ यत्तु 'लुप्तायां बिम्बप्रतिबिम्बादयो नैवं भेदाः । तस्यां साधारणधर्म-
स्थानुगामितानियमात्' इत्युक्तम् , तन्न । |
'मलय इव जगति पाण्डुर्वल्मीकसमो नृपोऽम्बिकातनयः ।
जम्बूनदीव कुन्ती गान्धारी सा हलाहलेव सरित् ॥'
इत्यत्रानुगामिधर्मस्याप्रत्ययाचन्दनानां पाण्डवानाम् , सर्पाणां दुर्योधना-
दीनां च बिम्बप्रतिबिम्बभावस्यैवोपमानिर्वाहकत्वात् । न च श्रौतोपादान-
मन्तरेण नास्ति बिम्बप्रतिबिम्बभाव इति वाच्यम् । आर्थबिम्बप्रतिबिम्बने
तदनपेक्षणात् । अत एवाप्रस्तुतप्रशंसायां वाच्यव्यङ्ग्यवाक्यार्थावयवानां
बिम्बनमप्रत्यूहम् ॥
इति श्रीभट्टभट्टारकपेरुभट्टात्मजेन पण्डितराजापराभिधानेन जगन्नाथभटेन
निर्मिते चित्रमीमांसाखण्डने उपमाप्रकरणदोषाः।
ष्विवाङ्कः ॥' इत्यत्रेत्यर्थः । स्फुरतीत्यस्यार्थस्य तृतीयचरणप्रतिपाद्यस्य । तत्त्वना-
निर्दिष्टत्वे हेतुमाह-सामान्येति । अनवतारादिति । अग्रे तथा चेति
शेषः । अलंकारोऽयमतिरिक्त इति । 'अदत्वा मादृशो मा भूत्वा त्वं
त्वादृशो भव' इत्यभिन्नधर्मिकोपमायामुपमानतावच्छेदकोपमेयतावच्छेदकभेदेनोप-
१. 'सामान्यरूपस्य'. २. 'करणेऽशुके'.

Page 138****************************************************************************************
१३८
काव्यमाला।
अथोपमेयोपमाप्रकरणदोषाः-
यत्तु प्राचीनलक्षणमव्याप्त्यादिभिर्दूषयित्वा
'अन्योन्येनोपमा बोध्या व्यक्त्या वृत्त्यन्तरेण वा ।
एकधर्माश्रया या स्यात्सोपमेयोपमा मता ॥
इति स्वयं लक्षणं निरमीयत । अस्यार्थः सपदकृत्यः संक्षेपेण तदुक्त-
रीत्या सहृदयानां सौकर्यायोच्यते--अन्योन्येनेति । अन्योन्यप्रतियोगि-
कत्वविशिष्टा व्यक्त्या व्यञ्जनाव्यापारेण वृत्त्यन्तरेण शक्त्या वा
बोध्या वेद्या, एकधर्माश्रया एकधर्मप्रयोज्या या उपमा सा उपमेयो-
पमा मतेत्यन्वयः।
अन्योन्येनेति विशेषणादिदं तच्च सममित्युभयविश्रान्तोपमाया
निरासः । अत्रान्योन्यप्रतियोगिकत्वस्य व्यञ्जनव्यापारगम्यत्वेनोपमायाश्च
शक्तिवेद्यतया परस्परनिरपेक्षेणैकेन व्यापारेणान्योन्यप्रतियोगिकत्वविशि-
ष्टायास्तस्या अबोधनात् । परस्परनरपेक्ष्यस्य लक्षणे वाकारेणाभिधानात् ।
एकधर्माश्रयेति विशेषणात् ।
मितिक्रिया निष्पत्तरुपमालंकारव्यवहारस्य च सर्वसंमतत्वेन तद्वदिहापि सामान्यधर्म-
विशेषधर्मयोस्तयोर्भेदेन तन्निष्पत्तेः संभवादुदाहरणालंकारो मास्त्वतिरिक्त इति
तदाशयात् । चिन्त्यमेतत् । 'उदकोदकारे दधीकारस्य यः' इति पाठः॥
प्राचीनेति । 'उपमानोपमेयत्वं द्वयोः पर्यायतो यदि। उपमेयोपमा सा
स्याद्विविधैषा प्रकीर्तिता ॥' इत्यर्थः । अव्याप्तीति । 'तद्वल्गुना युगपदुन्मिषि-
तेन तावत्' इत्यत्राव्याप्तिः । 'रजोभिः स्यन्दनोभृतैः' इत्यत्रातिव्याप्तिरिति भावः।
तृतीयार्थः प्रतियोगित्वमित्याशयेनाह-अन्योन्यप्रतीति । लक्षणाया असंभ-
वादाह-शक्त्येति । इवादिसत्त्वे इति भावः। विश्रान्तेति । उभयत्र पर्य-
वसिता न श्रौती तस्यामित्यर्थः । शक्तीति । सप्तंपदे(१)त्यादिः। ननु मिथो
निरपेक्षत्वं न निविष्टमत आह-परस्परेति । अन्यथा पक्षान्तरकथनासंगते.
१. 'व्यञ्जनाव्यापारमात्रवेधत्वेन'. २. 'शक्तिबोध्यतया'.

Page 139****************************************************************************************
चित्रमीमांसाखण्डनम् । १३९
'रजोभिः स्यन्दनोद्भूतैर्गजैश्च घनसंनिमः ।
भुवस्तलमिव व्योम कुर्वन्व्योमेव भूतलम् ॥'
इत्यत्र परस्परोपमायां नातिव्याप्तिः । तत्रोपमाप्रयोजकधर्मैक्याभावात् ।
भूतलोपमानिकायां प्रयोजकस्य रजसामनुगामिधर्मस्य, नमस्तलोपमानि-
कायां प्रयोजकस्य धनसदृशगजानां बिम्बप्रतिबिम्बभावापन्नधर्मस्य च
भेदात् । व्यक्त्येति च विशेषणं व्यङ्ग्योपमेयोपमासंग्रहार्थमितीदमुप-
मेयोपमात्वप्रयोजकं लक्षणमिति, तन्न ।
'अहं लतायाः सदृशीत्यखर्व गौराङ्गि खेदं न कदापि यायाः।
गवेषणेनालमिहापरेषामेषापि तुल्या नितरां भवत्याः ॥'
अत्र 'षष्ठयन्तात्सदृशादयः शब्दाः सादृश्यप्रतियोगिवचनाः' इत्युक्त-
तयान्योन्यप्रतियोगिकत्वविशिष्टाया उपमायास्तनुत्वादिरूपैकधर्माश्रयाया
वृत्त्यन्तरेण शक्त्या बोधनादुपमेयोपमात्वापत्तेः । न चानान्योन्यप्रति-
योगिकत्वमुपमायां न प्रतीयते । लतादिसंबन्धिसादृश्याश्रयत्वस्यैवास्म-
रिति भावः । रजसामिति । प्रयोजकीभूतरजोभिन्नानुगामिधर्मस्येत्यर्थः । समा-
नविभक्तिकत्वस्येव समानवचनत्वस्याभेदान्वये न तन्त्रत्वमिति भावः । एवमग्रेऽपि।
घनगजयोर्भेदेन साधारणत्वं कथमत आह-बिम्बेति । प्रयोजकमिति ।
अनुगतानतिप्रसक्तलक्षणमात्रं तु--'सदृशस्य तृतीयस्य व्यवच्छेदाय यद्वयोः ।
अन्योन्येनोपमेयत्वमुपमेयोपमा मता ॥' इति द्रष्टव्यम् । अत्रान्योन्येनेति विशेष-
णम् 'अहमेव गुरुः सुदारुणानाम्' इति प्रतीपविशेषव्यावृत्त्यर्थमिति भावः । अह-
मिति । लतानुयोगिकसादृश्याश्रयावहमित्यर्थः । अखर्व महान्तम् । एषा.
पीति । त्वदनुयोगिकसादृश्यप्रतियोगिकेत्यर्थः । अत्रेत्यस्य इतीत्यादिः। तनुत्वे-
त्यस्य अनुपात्तेत्यादिः । लतादीति । लताद्यनुयोगिकसादृश्यप्रतियोगिकत्वस्यैवे-
त्यर्थः । एतेन सादृश्यव्यवच्छेदः । सादृश्यादिपदानां धर्मिबोधकत्वात् । एवं च
१. रसगङ्गाधरे त्वत्र 'रजोभिरिव द्यौर्घनसंनिभैर्गजैश्च द्यौरिव भूरिति कस्यचित्पद-
स्मार्थे परस्परोपमायां नातिव्याप्तिः' इति पाठः. २'तव तावदस्ति' इति रसगङ्गाधरे पाठः,

Page 140****************************************************************************************
१४०
काव्यमाला।
पदार्थेऽन्वयादिति वाच्यम् । 'मुखस्य सदृशश्चन्द्रश्चन्द्रस्य सदृशं मुखम्'
इत्युपमेयोपायामव्याप्तेः । नहि 'अहं लतायाः सदृशीत्यखर्वम्' इत्य-
त्रोपमेयोपमा भवितुमर्हति । गर्वमात्रनिरासपरत्वेनोत्तरार्धगतोपमायास्तृ.
तीयसदृशव्यवच्छेदाप्रतिपत्तेः । अत एव अन्यान्यपि तव सदृशानि
सन्त्येव तेषां गवेषणेन किं फलमित्येतदर्थकं गवेषणेनेत्युत्तरार्ध संग-
च्छते । 'तृतीयसब्रह्मचारिव्यवच्छेदो युपमेयोपमाजीवितम्' इत्यालंका;
रिकसिद्धान्तात् । अन्यथा 'रैजोभिः स्यन्दनोद्भूतैः' इति प्रागुक्तपरस्प-
रोपमावारणप्रयासवैफल्यप्रसङ्गात् । न च तृतीयसदृशव्यवच्छेदफलक-
त्वमुपमाविशेषणमिति वाच्यम् । विशेषणान्तरवैयर्थ्यापत्तेः । तद्विशेष-
णव्यावर्त्यानामाधुनिकविशेषणेनैव वारणात् । अन्योन्यप्रतियोगिकत्व-
सादृश्यस्य तत्रान्वये इयम्, न तु तत्रेति भावः । मुखस्येति । तत्रापि सदृश-
पदसत्त्वेन तत्तुल्ययोगक्षेमत्वादिति भावः। नन्वेवं तथा दुर्वचमिति यथैतत्संग्रह-
तथाहलताया इति। अस्यापि संग्रह इष्ट एवेत्यतिव्याप्तिर्नात आह-
नन्त्यमिति । (१)। ननु तन्मात्रपरत्व एव किं बीजमत आह-अत एवेति ।
तत्परत्वेन तस्याः साफल्यादेवेत्यर्थः । उत्तरार्धं तदेकदेशः। अन्यथा तुर्यचरणे-
नैवेष्टार्थलाभे मध्ये एतत्कथनानर्थक्यं स्पष्टमेवेति भावः । नन्वेवमपि तृतीयसह-
शव्यवच्छेदप्रतीतावेवेयमित्यत्र किं विनिगमकमत आह-तृतीयेति । सन.
ह्मेति । सदृशेत्यर्थः । एवमग्रेऽपि बोध्यम् । 'सिद्धान्तः' इति पाठः । 'सिद्धा-
न्तात्' इत्यपपाठः । अन्यथा तस्य तज्जीवितत्वानगीकारे । वाच्यमिति । 'अहं
लतायाः' इत्यत्राति[व्याप्ति]वारणायेदानीं वक्तव्यमित्यर्थः । विशेषणान्तरेति ।
अन्योन्येनेत्यादीत्यर्थः । नन्वेवं कथमुक्तदोषनिरासोऽत आह-तद्विशेष-
णेति । विशेषणान्तरेत्यर्थः । तदुक्तमन्यदूषयति-अन्योन्येनेति । प्रति-
योगित्वस्येति । अनुयोगित्वविशिष्टेयादिः । ननु तस्य वृत्तिविषयत्वं कुतो
१. 'उत्तरार्धमपि'. २. 'भुवस्तलमिव व्योम कुर्वन्व्योमेव भूतलम्' इत्यत्राप्युपमे-
योपमत्वनिवारणप्रयासवैयर्थ्यापत्तेः' इति रसगङ्गाधरे पाठ:.

Page 141****************************************************************************************
चित्रमीमांसाखण्डनम् । १४१
विशिष्टोपमैकवृत्तिमात्रवेद्येत्यप्ययुक्तमेव । 'खमिव जलं जलमिव खम् ,
हंसश्चन्द्र इव हंस इव चन्द्रः' इत्यादौ खजलयोश्चन्द्रहंसयोश्च सादृश्या-
न्वये प्रतियोगित्वस्य संसर्गत्वेन वृत्त्यविषयत्वात् । 'वृत्तिवेद्यानां पदा-
र्थानां संसर्गो वृत्त्यवेद्यः' इति तात्पर्यवृत्तिमनङ्गीकुर्वाणैर्वाक्यविद्भिरभ्यु-
पगमात् । अन्यथा प्रकारतापत्तेः ॥
इति श्रीभट्टभट्टारकपेरुभहात्मजेन पण्डितराजापराभिधानेन जगन्नाथभट्टेन
निर्मिते चित्रमीमांसाखण्डने उपमेयोपमाप्रकरणदोषाः।
अथानन्वयः-
यच्च-"अयमनन्वयो व्यङ्गयोऽप्यस्ति
'अद्य या मम गोविन्द जाता त्वयि गृहागते ।
कालेनैषा भवेत्प्रीतिस्तवैवागमनात्पुनः ॥'
अत्र गृहागतं श्रीकृष्णं प्रति विदुरवाक्यम् । 'इयं त्वदागमनप्रभवा
प्रीतिर्बहुकालव्यवहितेन पुनरपि त्वदागमनेनैव भवेन्नान्येन, इत्युक्ति-
भङ्गया 'त्वदागमनप्रभवप्रीतेः सैव सदृशी, नत्वितरप्रभवा' इति व्यज्यते
इत्यभिहितम् , तन्न । 'अमुष्यास्त्वदागमनप्रभवायाः प्रीतेारान्तरत्वदा-
गमनप्रभवा प्रीतिः सदृशी' इति प्रत्ययस्य सर्वजनसिद्धतया श्रीकृष्णागमन-
जन्यप्रीतिसामान्यावयवयोर्द्वयोः प्रीतिव्यक्त्योः सादृश्यस्याबाधाद्योगार्था-
नेत्याह-वृत्तीति । उक्तग्रन्थस्यैकवृत्तिमात्रवेद्यत्वे न तात्पर्य किं. तु वृत्तिद्वय-
वेद्यत्वाभावे । यद्वा तजन्यप्रतीतो यथाकथंचिद्भासमानत्वमेव तन्मात्रवेद्यत्वम् ।
अस्ति च 'खमिव जलम्' इत्यादौ । नास्ति च तत्रेति तन्निरास इत्याशयेनादो.
पाश्चिन्त्यमिदम् ॥
__ अमुष्या इति । यत इत्यादिः। व्यक्त्योदितभेदेनेति शेषः । योगार्थेति ।
-- १. 'प्रतियोगिकत्वस्य'.

Page 142****************************************************************************************
१४२
काव्यमाला ।
भावेनानन्वय एव नायं भवितुमर्हति, 'स्वस्मिन्स्वसादृश्यस्यान्वया-
भावादनन्वयः' इत्युपमाप्रकरणे खयमेवाभिधानात् । उपमेयस्य प्रीति-
व्यक्तिविशेषस्य सदृशान्तरव्यवच्छेदे बाधात्तादृशप्रीतिसामान्यस्यावय-
विनो निरुपमतया प्रतीयमानस्यानुपमेयत्वेन फलवैयधिकरण्यप्रसङ्गाच्च ॥
न चात्र ‘श्रीकृष्णागमनप्रीतिसामान्यावयविनः खेन सादृश्यं मध्ये प्रती-
यते' इति शपथः कर्तुमुचितः । सहृदयत्वभङ्गप्रसङ्गात् । प्रयोजनविर-
हाच ॥ श्रीकृष्णागमनप्रभवप्रीतिसामान्यस्य निरुपमत्वसिद्धिरेव प्रयोज-
नम्-इति चेत् न । एतत्कालावच्छिन्नकालान्तरावच्छिन्नतादृशप्रीति-
व्यक्त्योरवयवयोरुपमानोपमेयभावेनैवावयविनि तत्सिद्धेः । यथा-
'एतावति प्रपञ्चे सुन्दरमहिलासहस्रभरितेऽपि ।
अनुहरति सुभग तस्या वामा दक्षिणार्धस्य ॥'
इत्यादाववयवयोर्वामार्धदक्षिणार्धयोः सादृश्येनावयविनः कान्तारूपस्या-
नुपमत्वं प्रतीयते । एवमिहापि ॥-नहि तत्रापि निरूपमत्वप्रतीत्या-
वयविनः खेन सादृश्यप्रत्ययोऽन्तरा कल्प्यते-इति वाच्यम् । निरुप-
मत्वप्रतीतेरनन्वयनयत्यविरहात् । अन्यथा 'गगनपुष्पमिवास्य वचः सखे'
इत्यादिकल्पितोपमायामपि निरुपमत्वप्रत्ययेनानन्वयकल्पनापत्तरिति न
किंचिदेतत् ॥
रत्नाकरोक्तस्यैवानन्वयप्रकारविशेषस्यात्र व्यङ्ग्यता' इत्यपि वक्तुमयु-
अनन्वयपदयोगार्थेत्यर्थः । ननु रूढमेवानन्वयपदमभिमतमत आह-खस्मि-
निति । व्यवच्छेदे बाधादिति । तस्य व्यवच्छेदकरणेऽसामर्थ्यादित्यर्थः ।
कालान्तरस्थप्रीतिव्यक्तिविशेषस्य सदृशस्य सत्त्वादिति भावः । तादृशेति । श्रीकृ-
ष्णागमनजन्येत्यर्थः । महिला स्त्री। दक्षिणार्धस्येति कर्मणः शेषत्वविवक्षायां
षष्ठी। अत्रोपमेयं समुदिता नायिका ॥ ननूक्तरीत्या न व्यञ्जकत्वम् , किं तु रत्ना-.
करोक्तरीत्येति नोक्तदोषोऽत आह-रत्नेति । तस्य प्रकारस्य प्रकृतेऽवाच्य-

Page 143****************************************************************************************
चित्रमीमांसाखण्डनम् । १४३
क्तमेव । तस्य रसगङ्गाधरेऽस्माभिर्निरस्तत्वात् । प्रकृतेऽवाच्यत्वात् ।
स्वयमनन्वयप्रकरणे तस्यानुक्तत्वाच्च ।
इदं पुनरनन्वयध्वनेरुदाहरणं मदीये गङ्गास्तवे-
'नगेभ्यो यान्तीनां कथय तटिनीनां कतमया
पुराणां संहर्तुः सुरधुनि कपर्दोऽधिरुरुहे ।
कया वा श्रीभर्तुः पदमितरयाक्षालि सलिलै-
__ स्तुलालेशो यस्यां तव जननि दीयेत कविभिः ॥'
अत्रेतरयेत्येतन्माहात्म्यात् 'त्वयि तु तव तुला दीयेतैव' इत्यनन्वयो
निरुपमत्वपर्यवसायी व्यज्यते । यथा वा-
'भुवनत्रितयेऽपि मानवैः परिपूर्णे विबुधैश्च दानवैः ।
न भविष्यति नास्ति नाभवत्क्षितिप त्वतुलनाधरोऽपरः ॥'
अत्राप्यपरशब्दमहिम्ना 'त्वं तु त्वत्तुलनाधरो वर्तसे' इति व्यज्यते ।
तस्याभावे त्वसमालंकार एवेति रसगङ्गाधरे व्यक्तमुपपादितमस्माभिः ॥
इति श्रीभट्टभट्टारकपेरुभट्टात्मजेन पण्डितराजापराभिधानेन जगन्नाथभट्टेन
निर्मिते चित्रमीमांसाखण्डनेऽनन्वयप्रकरणम् ।
अथ स्मरणालंकारप्रकरणम् ।
"स्मृतिः सादृश्यमूला या वस्त्वन्तरसमाश्रया ।
स्मरणालंकृतिः सा स्यादव्यङ्ग्यत्वविशेषिता ॥'
त्वात् । ननु त्वया दूषितोऽपि न मया दूषितः, तत्राह-स्वय.
मिति । 'अन्यथा--अलंकारध्वनेविषयापहारः स्यात्' इति रत्नाकरोकिं खण्ड-
यितुमाह-इदं पुनरिति । नगेभ्यः पर्वतेभ्यः । कपर्दो जटाजूटः ।

Page 144****************************************************************************************
१४४
काव्यमाला।
यथा-
'अपि तुरगसमीपादुत्पतन्तं मयूरं
न स रुचिरकलापं बाणलक्षीचकार ।
सपदि गतमनस्कश्चित्रमाल्यानुकीणे ।
रतिविगलितबन्धे केशपाशे प्रियायाः ॥"
यथा वा-
'दिव्यानामपि कृतविस्मयां पुरस्ता-
दम्भस्तः स्फुरदरविन्दचारुहस्ताम् ।
उद्वीक्ष्य श्रियमिव कांचिदुत्तरन्ती-
मस्सा(जलनिधिमन्थनस्य शौरिः ॥
एकत्र सदृशदर्शनात्तत्सदृशधर्मिका स्मृतिः, अपरत्र सदृशदर्शनात्त-
त्सदृशलक्ष्मीसंबन्धिनो जलनिधिमन्थनस्य स्मृतिः । उभयत्रापि सादृश्य-
मूलकवस्त्वन्तरस्मृतित्वमविशिष्टम् । अत एव-सदृशासदृशसाधार-
ण्यार्थतया लक्षणे वस्त्वन्तरग्रहणमर्थवत् ।
अपीति । रघुवंशे दशरथमृगयावर्णनम् । स दशरथः । सादृश्यबोधकं केशपाशस्य
विशेषणद्वयम् । दिव्यानामिति । माघे जलक्रीडावर्णनम् । अम्भस्तो जलात् ।
मन्थनस्येति । 'अधीगर्थ-' इति कर्मणि शेषे षष्टी ॥ लक्ष्यद्वये बीजमाह-
एकति । आद्य इत्यर्थः । इत(अप)रत्र अन्ये । सदृशेति । लक्ष्मीसदृश-
नायिकेत्यर्थः । लक्षणं संगमयति-उभयत्रेति । तथा च द्वितीयलक्ष्यसंग्रह एव
'वस्त्वन्तरसमाश्रया' इति विशेषणफलमित्याह-अत एवेति। द्वितीयस्य
लक्ष्यत्वादेवेत्यर्थः । सदृशासदृशेति । स्मृतेः सदृशासदृशान्यतरविषयकत्व.
१. 'इतरत्र' चित्रमीमांसा-रसगङ्गाधरयोः पाठः.

Page 145****************************************************************************************
चित्रमीमांसाखण्डनम् । १४५
'सौमित्रे ननु सेव्यतां तरुतलं चण्डांशुरुज्जृम्भते
__ चण्डांशोर्निशि का कथा रघुपते चन्द्रोऽयमुन्मीलति ।
वत्सैतद्विदितं कथं नु भवता धत्ते कुरङ्गं यतः
___ कासि प्रेयसि हा कुरङ्गनयने चन्द्रानने जानकि ॥
अत्र श्रुतकुरङ्गसंबन्धिनस्तन्नयनस्य स्मरणात्तत्सदृशसीतानयनस्मृति-
श्चेति । किंत्वेषा व्यङ्ग्या अलंकार्यभूता च । तव्यावृत्त्यर्थमव्यङ्ग्यत्व-
विशेषणम् । .
'अत्युच्चाः परितः स्फुरन्ति गिरयः स्फारास्तथाम्भोधय-
__ स्तानेतानपि बिभ्रती किमपि न क्लान्तासि तुभ्यं नमः ।
आश्चर्येण मुहुर्मुहुः स्तुतिमिति प्रस्तौमि यावद्भुव-
स्तावद्विदिमां स्मृतस्तव भुजो वाचस्ततो मुद्रिताः ॥'
अत्र स्तूयमानभूसंबन्धिनो भूभृतः स्मृतिर्न सादृश्यमूलेति नात्र स्मर
णमलंकारः, किंतु स्मृतेः संचारिभावस्य भूभृद्विषयकरतिभावाङ्गत्वात्प्रे.
योऽलंकारः । एतव्यावृत्त्यर्थ लक्षणे 'सादृश्यमूला' इति विशेषणम्"
इत्याहुः ॥ तदेतत्सर्वमरमणीयम् । यत्तावदुच्यते-"सदृशासदृशयोः
लाभार्थतयेत्यर्थः ॥ अव्यङ्ग्यत्वविशेषणफलमाह-सौमित्रे इति । हनुमन्चाटके
सीतावियोगे श्रीरामचन्द्रस्य लक्ष्मणं प्रत्युक्तिरियम् । ननु निश्चयेन। चण्डांशुः
सूर्यः ॥ तन्नयनेति । कुरङ्गनयनेत्यर्थः । तत्सदृशेति नयनविशेषणम् । इति ।
'भूता च' इत्यने योज्यः। एषा सीतास्मृतिः। अलंकारसामान्यलक्षणमपि
नास्तीत्याह-अलमिति । सीतास्मृतेः प्राधान्यादिति भावः । अत्युच्चा इति ।
भुवं प्रत्युक्तिरियम् । प्रस्तौमि करोमि । इमां भुवम् ॥ न सादृश्येति । किं
तु 'एकसंबन्धि-' इति रीत्येति भावः ॥ रतिभावेति । कविनिष्ठेत्यादिः ।
अरमणीयमिति । वक्ष्यमाणदोषादिति भावः । तमेव दाायानूद्याह-
यत्तावदिति । तत्र उच्यमाने तस्मिन् । ब्रूम इति शेषः । तदाह
१० चि० मी०

Page 146****************************************************************************************
१४६
काव्यमाला ।
केशपाशजलनिधिमन्थनयोः संग्रहाय लक्षणे वस्त्वन्तरग्रहणमर्थवत्"
इति, तत्र 'सादृश्यमूला स्मृतिः स्मरणालंकारः' इत्येतावतैव केशपाश-
स्मरणस्येव जलनिधिमन्थनस्मरणस्यापि संग्रहाद्वस्त्वन्तरसमाश्रयत्वविशे-
पणमनर्थकम् । एकत्र सादृश्यदर्शनोबुद्धसंस्कारजन्यत्वेन, अपरत्र च
सादृश्यदर्शनोबुद्धसंस्कारजलक्ष्मीस्मरणोद्बुद्धसंस्कारजन्यत्वेन च, साह-
श्यमूलकत्वस्याविशेषात् । नहि ‘सादृश्यमूला' इत्युक्ते 'सदृशविषया'
इति लभ्यते । येन जलनिधिस्मृतेरसंग्रहः स्यात् ॥ * ॥ यदपि-
"-'सौमित्रे ननु सेव्यातम्-' इत्यत्र स्मृतिर्व्यङ्ग्यालंकार्यभूता च । तव्या-
वृत्त्यर्थमव्यङ्ग्यत्वविशेषणम्-" इत्युक्तम् , तत्र नेयं स्मृतिरलंकार्यभूता,
किं तु जानक्यालम्बनो निशासमयोद्दीपितः संतापादिनानुभावित उन्मा-
देन च संचारिणा परितोषितो विप्रलम्भः प्रधानत्वेनालंकार्यः, तस्य
स्मृतिरुत्कर्षहेतुत्वादलंकार एव,. अतो नितरां तव्यावृत्त्यर्थमव्यङ्गयत्व-
विशेषणमनुचितम् । नहि व्यङ्ग्यत्वालंकारत्वयोर्विरोध इति वक्तुं
शक्यम् , नित्यव्यङ्ग्यानां रसभावादीनां पराङ्गतायामलंकारत्वाभ्युपग-
सादृश्येति । एवमग्रेऽपि । केशेति । तस्य सदृशत्वेन दृष्टान्तत्वमिति भावः ।
स्यादिति । इतीति शेषः । सादृश्यपदस्य नियमसंबन्धिकतया संवन्ध्याकाला-
यामुपस्थितमर्यमाणस्यैवान्वयापत्तिः। न हि 'जनकत्वमूला पूज्यते' इत्युक्ते पुत्र-
जनकत्वेन भार्या पूज्यते । अतो 'वस्त्वन्तरसमाश्रया' इत्यावश्यकमिति चिन्त्य-
मिदम् ॥ नेयं स्मृतिरलंकार्यभूतेति । अत्र स्मृतेः 'हा कासि' इत्यादिप-
दगम्यत्वेन विवहनप्रवृत्तराजानुगम्यमानमृत्यवत् । 'शठेन विधिना निद्रादरिद्री-
कृतः' इत्यादौ शठादिपदगम्यासूया बुद्धा, तस्या एव प्राधान्यादलंकार्यत्वम् ।
अनुपस्कारकत्वाच्च विप्रलम्भस्यैव तत्त्वाञ्चेति चिन्त्यम् ॥ विप्रलम्भः श्रीराम-
चन्द्रनिष्ठः । नितरामित्यस्थानौचित्येऽन्वयः। तदाशयं खण्डयति-नहीति ॥
नित्येति । सर्वथेत्यर्थः । कदाप्यवाच्यलक्ष्येति यावत् । नन्वेवं प्राधान्येऽप्यलं.

Page 147****************************************************************************************
चित्रमीमांसाखण्डनम् ।
मात् । प्रधानन्यङ्ग्यव्यावृत्त्यर्थं पुनरुपस्कारकत्वं सर्वेष्वप्यलंकारलक्षणेषु
देयमिति प्रागेवावेदितम् ।
यदप्युक्तम्---"-'अत्युच्चाः परितः स्फुरन्ति-' इत्यत्र स्मृतेः संचा-
रिभावस्य भूभृद्विषयकरतिभावाङ्गत्वात्प्रेयोलंकारत्वम्” इति । तत्र हि
भावस्य भावाद्यङ्गतायां प्रेयोलंकारत्वम् । न ह्यत्र स्मृतिर्भावः, तस्याः
स्मरतिना वाचकेनाभिधानात् । नहि वाच्यस्य व्यभिचारिणो भावत्वं
वक्तुं युक्तम् । 'व्यभिचार्यञ्जितो भावः' इति सिद्धान्तस्य भङ्गापत्तेः ।
तथा चोक्तं सर्वस्वकृता-"प्रेयोलंकारस्य तु सादृश्यव्यतिरिक्तनिमित्तो-
स्थापिता स्मृतिर्विषयः । तत्रापि विभावाद्यागूरितत्वे । यथा---'अहो
कोपेऽपि कान्तं मुखम्' इति, नतु खशब्दनिवेद्यत्वे । यथा-
'अत्रानुगोदं 'मृगयानिवृत्तस्तरङ्गवातेन निवृत्तखेदः ।
रहस्त्वदुत्सङ्गनिषक्तमूर्धा स्मरामि वानीरगृहेषु सुप्तम् ॥'
इत्यादौ" इति ॥ ननु-'भावाद्यङ्गीभूतभावत्वं न प्रेयोलंकारत्वम्,
अपि तु-भावाद्यङ्गीभूतसंचारित्वमात्रम् । तथा च प्रकृते स्मरणस्य
खशब्दनिवेद्यत्वेन भावत्वविरहेऽपि संचारित्वानपायात्प्रेयोलंकारत्वम-
विरुद्धमेव-' इति चेत् । एवं तर्हि 'इतराशीभूतस्थायित्वमानं रसा-
कारत्वापत्तिरत आह-प्रधानेति । सर्वेषु न त्वत्रैव। तथा चालंकारसामा-
न्यलक्षणप्राप्तत्वात्तस्य नातिप्रसङ्ग इति भावः ॥ सिद्धान्तेति । मम्मटभट्टादी-
नामिति शेषः । तद्न्थमाह-प्रेयोलमित्यादि इतीत्यन्तेन । तत्रापि
तदुक्तस्यापि, न स्मृतिष्वपि । आगूरितत्वे आविष्कृतत्वे। अत्रेति । पुष्पकेण
लड्कातोऽयोध्यां गच्छतः श्रीरामस्य सीतां प्रत्युक्तिरियं रघुवंशे। अनुगोदं गोदा-
समीपे ॥ वानीरेति । तृणधान्येत्यर्थः । सुप्तं खापः । इष्टापत्तिं परिहरति-
१. 'तन्न । भावस्य हि' इसि रसगङ्गाधरपाठ..

Page 148****************************************************************************************
१४८
काव्यमाला।
लंकारत्वम् , नतु व्यज्यमानत्वविशिष्टम्' इत्यस्यापि सुवचत्वात् । एवं च
'चराचरोभयाकारजगत्कारणविग्रहम् ।
कल्पान्तकालसंक्रुद्धं हरं सर्वहरं नुमः ॥'
इत्यत्र क्रोधस्य स्वशब्दनिवेद्यत्वेऽपि देवताविषयकरतिभावाङ्गीभूतस्था-
यित्वानपायाद्रसालंकारः स्यात् । न च-इष्टापत्तिः। अपसिद्धान्तात् ।
तस्माद्-व्यज्यमानस्यैव संचारिणो भावाद्यङ्गतायां प्रेयोलंकारत्वम्-
इति नात्र स्मृतिमादाय प्रेयोलंकारत्वं वाच्यम् । किं तु भूविषयकरते
पूर्वार्धव्यङ्ग्याया उत्तरार्धगतभूभृद्विषयकरतिभावाङ्गत्वाद्युक्ता प्रेयोलंका-
रता । उक्तं च मम्मटभट्टै:-'अत्र भूविषयो रत्याख्यो भावो राज-
विषयकरतिभावस्य' इति ॥ अपि च महदिदमाश्चर्यम् । यत्स्वेनैव
निर्मितः कुवलयानन्दाख्यः संदर्भोऽपि विस्मृतः । उक्तं च तत्र शेष-
भागे-'विभावानुभावाभ्यामभिव्यञ्जितो निर्वेदादिः स यत्रापरस्याङ्गं
स प्रेयोलंकारः' इति ।
इति श्रीभट्टभट्टारकपेरुभट्टात्मजेन पण्डितराजापराभिधानेन जगन्नाथभट्टेन
निर्मिते चित्रमीमांसाखण्डने स्मरणालंकारप्रकरणम् ।
एवं चेति । तथा सुवचत्वे चेत्यर्थः । खशब्दस्येति । क्रुद्धमितीत्यर्थः ॥
रतिभावेति । कविनिष्ठेत्यादिः । स्मृतिमादायेत्युक्तिफलमाह-कि विति ।
एवं च प्रेयोलंकारस्य सत्त्वेऽपि त्वत्कृतं तदुपपादनं चित्रमीमांसास्थमयुक्तमिति
भावः । भावस्येति । अङ्गमिति शेषः । खेनैव अप्पदीक्षितेनैव । तत्र कुवल-
यानन्दे । निर्वेदादित्रयस्त्रिंशत् । अपरस्य भावादेः ॥
१. 'न्यज्यमानस्यैव स्थायिनः परागत्वे यथा रसालंकारत्वम् , एवं व्यज्यमानस्यैव
सं०' इति रसगङ्गाधरपाठः. २. 'इति रसगङ्गाधरान्तर्गतचित्रमीमांसाखण्डनसंग्रहे
सरणालंकारप्रकरणम्' इत्यादर्शस्थपाठः.

Page 149****************************************************************************************
चित्रमीमांसाखण्डनम् ।
अथ रूपकप्रकरणम्।
यत्तु-
"बिम्बाविशिष्टे निर्दिष्टे विषये यद्यनिहुते ।
उपरञ्जकतामेति विषयी रूपकं तदा ॥
अत्र 'बिम्बाविशिष्टे' इति विशेषणात्
'त्वत्पादनखरत्नानां यदलक्तकमार्जनम् ।
___ इदं श्रीखण्डलेपेन पाण्डरीकरणं विधोः
इति निदर्शनाया निरासः, तत्र विषयस्य मार्जनस्. लक्तकादिरूपबिम्ब-
विशिष्टत्वात् । निर्दिष्टे' इति विशेषणान्निगीर्णविषयायां 'कमलमनम्भसि
कमले च कुवलये तानि कनकलतिकायाम्' इत्याद्यतिशयोक्तौ नाति-
व्याप्तिः। अनिद्भुते निषेधास्पृष्टे इति विशेषणादपद्भुतौ नातिव्याप्तिः ।
'उपरञ्जकतामाहार्यताद्रूप्यनिश्चयगोचरतामेति' इत्यनेन ससंदेहोत्प्रेक्षयो-
निश्चयस्यैवाभावात् । समासोक्तौ व्यवहारमात्रसमारोपात् । परिणामे
चारोप्यमाणस्यैव विषयताद्रूप्यनिश्चयगोचरत्वात् । भ्रान्तिमति सतः
कल्पितस्य वा प्रवृत्त्यादिपर्यन्तिकस्वारसिकभ्रमस्यैव निबन्धनेन तस्या-
नाहार्यत्वात्" इत्याहुः ॥ तन्न, 'त्वत्पादनखरत्नानाम्' इत्यादिनिदर्शना-
व्यावृत्त्यर्थ बिम्बाविशिष्टत्वं विषयविशेषणं तावदयुक्तमेव । तत्र वाक्या-
र्थरूपकस्य वक्ष्यमाणत्वेन लक्ष्यत्वात् । यदि च 'मुखं चन्द्रः' इत्यादि-
बिम्बेति ॥ अयं भावः-यथा चन्द्रः स्वतः शुभ्रत्वादनासजनीयधावल्यः,
तथा नखाः स्वतोऽरुणत्वादनासञ्जनीयारुणा इति सादृश्येन नखानां चन्द्रस्य च
बिम्बप्रतिबिम्बभावः । अलक्तचन्दनयोरन्यत्र स्ववर्णासजकत्वेन सः । तथा च
बिम्बप्रतिबिम्बभावो यत्र नखालक्तकविशिष्ट एव रञ्जने तत्प्रतिबिम्बभूतचन्द्रच-
न्दनविशिष्टं पाण्डुरीकरणमुपरजकम्-इति ॥ निर्दिष्ट इति । उच्चारित

Page 150****************************************************************************************
१५०
काव्यमाला।
रूपकान्तर इवात्रापि वस्तुविशेषे वस्त्वन्तरतादात्म्यारोपे सत्यपि नेदं
रूपकम् । अपि तु निदर्शना—इत्यागृह्यते । तदा 'मुखं चन्द्रः' इत्यपि
निदर्शना-इत्युच्यताम् । निरस्यतां च रूपकम् ॥ किं च-'इन्दु-
शोभां वहत्यास्यम्-' इत्यादिपदार्थनिदर्शनायां कथमन्यस्यान्यः शोभां
वोढुं समर्थ इति संबन्धस्यानुपपन्नत्वात्तच्छोभासदृशी शोभा लक्ष्यमाणा
चन्द्रशोभया विषयिस्था निगीर्णेति साध्यवसानलक्षणामूलत्वं तावन्निर्वि-
वादम् । वाक्यार्थनिदर्शनायां तु विषयविषयिणोरुपादानेऽप्यार्थ एवा-
रोपो न शाब्दः । यथा-
'त्वत्पादनखरत्नानि यो रञ्जयति यावकैः ।
इन्दुं चन्दनलेपेन पाण्डुरीकुरुते हि सः ॥
इत्यत्र । इह त्वत्पादनखरत्नकर्मकं यावककरणकं रञ्जनम् , इन्दुकर्मक-
चन्दनलेपकरणकपाण्डुरीकरणभिन्नमित्यारोपस्य व्यङ्गयत्वाद्भवति निद-
र्शना । 'त्वत्पादनखरत्नानाम्' इत्यत्र तु विषयविषयिणोः प्रथ[मान्त-
शब्दोपात्तयोरभेदसंसर्गेण बोधाच्छाब्द एवारोपो नार्थ इति रूपकमेव
युक्तम् , न निदर्शना । रूपके बिम्बप्रतिबिम्बभावो नास्तीति तु प्रान्ति-
मात्रम् , 'ययोरिवादिशब्दप्रयोगे उपमा, तयोरेकत्रान्यारोपे रूपकम्'
इति नियमादत्र यदि रूपकं नाङ्गीकुरुषे, मैवाङ्गीकुरु तर्हि तत्रेवयथादेः
'प्रयोगे उपमामपि । एवम्-
त्वयि कोपो महीपाल सुधांशाविव पावकः ।"
इत्यादौ स्वकल्पितेन विशिष्टेन धर्मिणा सादृश्यस्य प्रत्ययादुपमां ब्रूषे,
ब्रूहि तर्हि तत्रैवेवस्य निरासे
इत्यर्थः ॥ तत्र येन यस्य व्यावृत्तिस्तत्क्रमेणाह-सममिति ॥ अगोचरत्वे

Page 151****************************************************************************************
चित्रमीमांसाखण्डनम् । १५१
'त्वयि कोपो महीपाल सुधांशौ हव्यवाहनः ।'
इत्यादौ रूपकमपि, तथा
. 'कुङ्कुमद्रवलिप्ताङ्गः कषायवसनो यतिः ।
कोमलातपबालाभ्रसंध्याकाल इवाबभौ ॥'
इत्यत्र 'संध्याकालो न संशयः' इति कृते रूपकं भवितुं युक्तम् । 'त्वयि
कोपः-' इत्यत्र 'कल्पितं रूपकम्' इह तु न तथेति विशेषः॥ न च-
एवमादौ प्रतीयमानोत्प्रेक्षा-इति वाच्यम् , निश्चीयमानत्वेनाभेदस्य
भानात् ॥ किंच-आलंकारिकसंमतोऽयं रूपके बिम्बप्रतिबिम्बभावः ।
उक्तं हि विमर्शिन्याम्-
'कंदर्पद्विपकर्णकम्बुमलिनैर्दानाम्बुभिः क्षालितं
___ संलग्नाञ्जनपुञ्जकालिमकलं गण्डोपधानं रतेः ।
व्योमानोकहपुष्पगुच्छमलिभिः संछाद्यमानोदरं ।
पश्यैतच्छशिनः सुधासरुचिरं बिम्बं कलकाङ्कितम् ॥'
अत्र कलङ्कस्य दानाम्ब्वादिभिः प्रतिबिम्बनम्, लाञ्छितत्वाङ्कितयोः
शुद्धसामान्यारूपत्वम्-इति ॥ तथा 'निर्दिष्टे शब्देनाभिहिते' इत्यस्य
'येन केनचिद्रूपेण शब्देनाभिहिते' इत्यर्थः, आहोस्वित्-'उपमेयता-
विच्छेदकरूपेण शब्देनाभिहिते' इत्यर्थः, आये-
'सुन्दरं कमलं भाति लतायामिदमद्भुतम् ।'
इत्यत्रातिशयोक्तावतिप्रसङ्गः, सुन्दरपदेन सुन्दरत्वेन रूपेणेदंपदेन वान-
क्रमेण हेतू आह-समेति । अत्र त्वत्पादेत्यत्र कंदर्पति । सर्वत्र षष्ठीतत्पु-
रुषः । कम्वुः शङ्खः । कलं रमणीयम् । 'अनोकहः कुटः शालः' ॥ शुद्ध-
सामान्येति । अनयोर्वस्तुप्रतिवस्तुभावापन्नत्वादिदं चिन्त्यम् ॥ द्वितीयविशे-
'अणं दूषयति-तथेति । आहोखित् अथवा। इत्यत्र रूपकातिशयोक्ति-

Page 152****************************************************************************************
१५२
काव्यमाला।
नस्य प्रतिपादनात् । न च–अत्र सुन्दरपदार्थस्यारोप्यमाणकमलान्वय
एव, न तु वदनरूपविषयान्वयः--इति वाच्यम् , कमलपदेन कम-
लताद्रूप्येणाननस्यैव लक्षणयोपस्थापनात्तत्रैव सुन्दरादिपदार्थान्वयो
युक्तः, न तु विशेषणीभूतेषु कमले ॥ अथ 'तादृशं विषयमुद्दिश्य
विषयिताद्रूप्यं यत्र विधीयते' इत्यपि लक्षणवाक्यार्थः । प्रकृते च्
सुन्दरत्वावच्छिन्नमुद्दिश्य कमलतादूप्यस्याविधानान्नातिप्रसङ्गः-इति
चेत् , न 'मुखचन्द्रस्तु सुन्दरः' इत्यादिरूपके समासं गतयोर्विषयविष-
यिणोः पृथग्विभक्तिमन्तरेणोद्देश्यविधेयभावाबोधादव्यात्यापत्तेः॥ द्वितीये
तु-'अनिद्भुत-' इति विशेषणवैयर्थ्यम् , अपहृतावुपमेयतावच्छेदकस्य
निषिध्यमानतया तेन रूपेण विषयस्यानिर्दिष्टत्वादेव लक्षणस्याप्रसक्तेः ।
विषये । अन्वय एवेति । तत एव चमत्कारात्सांनिध्याचेति भावः । रूपका-
तिशयोकिं ध्वनयितुमाह-कमलेति । तत्रैव आनन एव । न त्विति ।
'पदार्थः पदार्थेन-' इति न्यायादिति भावः । तादृशं येनकेनचिद्रूपेण शब्देना-
भिहितम् । इत्यपि उद्देश्यविधेयभावघटितोऽपि । अविधानादिति । तादृश-
माननमुद्दिश्य भानक्रियाया एव विधेयत्वादिति भावः । यद्वा सुन्दरत्वादेः कमल-
त्वादिविशिष्टे विशेषणत्वमेवोद्देश्यतावच्छेदकत्वम् । इयांस्तु विशेषः-यदतिश-
योक्तावुपमेयधर्मस्योद्देश्यतावच्छेदकत्वाभाव एव, रूपके त्वनियमः, इतीति
भावः ॥ अत एवाह-मुखचन्द्रस्त्विति । पृथगिति । उद्देश्यविधेयभावेन
बोधे भिन्न विभक्तिजन्योपस्थितेस्तन्त्रत्वात् । तथा च व्यस्ते तथा प्रतीतिः, न
समस्ते इत्यत्राव्याप्तिरिति भावः । ननूपमेयतावच्छेदकरूपेण शब्देनाभिहिते इति
तदर्थेन प्रागुक्तदोषोऽत आह-द्वितीये विति । अपद्भुतौ 'नायं सुधांशुः
किं तर्हि व्योमगगासरोरुहम्' इत्यत्र । अनिर्दिष्टत्वादेवेति । अत्र निषेध्रप्र-
तियोगिविधया निर्दिष्टत्वादिदं चिन्त्यम् । न च तथा निर्दिष्टत्वेऽपि पुरस्कारा-
भावः, तर्हि तावत्पर्यन्तविवक्षाबोधनार्थमेवानिद्भुत इति विशेषणसाफल्यादिति

Page 153****************************************************************************************
चित्रमीमांसाखण्डनम् । १५३
निश्चयगताहार्यत्वविशेषणवैयर्थ्यं च, भ्रान्तिमति दोषविशेषेण प्रति-
षिध्यमानतया नास्त्युपमेयतावच्छेदकस्पर्शः, इति तावतैव वारणात् ॥
यच्चाप्युक्तम्-'अव्यङ्ग्यत्वविशेषणाच्चेदमेवालंकारभूतस्य रूपकस्य
लक्षणम्-' इति । तदपि निरस्तप्रायम् । न हि व्यङ्ग्यत्वालंकारत्वयो-
विरोधोऽस्ति, प्रधानव्यङ्ग्यरूपकवारणाय पुनरुपस्कारत्वं विशेषणमुचित-
मित्यसकृदावेदनात् । अनलंकारत्वस्य तुल्यतया प्रधानव्यङ्ग्यरूपकस्येव
प्रधानवाच्यरूपकस्यापि वारणीयतया तद्वारकविशेषणाभावेन तत्राति-
प्रसङ्गाच । रूपकलक्षणं तु रसगङ्गाधरादवगन्तव्यम् ॥
इति चित्रमीमांसाखण्डने रूपकप्रकरणम् ।
अथ परिणामः।
यच वैयधिकरण्येन परिणामे दीक्षितेनोदाहृतम्-
'तारानायकशेखराय जगदाधाराय धाराधर-
च्छायाधारककंधराय गिरिजासङ्गैकशृङ्गारिणे ।
बोध्यम् । तावतैव उक्तार्थकनिर्दिष्ट इति विशेषणेनैव । इदं चिन्त्यम्-आहा-
त्वविशेषणस्य निर्दिष्ट इति विशेषणलब्धार्थकथनतात्पर्यकत्वात् । अतिशयोको
लक्षणामाहात्म्याज्ज्ञायमानज्ञानस्यानाहार्यस्यैव जायमानत्वेन तावतैव वारणात ।
शक्यतावच्छेदकलक्ष्यतावच्छेदकयोर्भानमिति त्वल्लिखितमतान्तरेऽपि युगपदेवो-
भयो नेन बाधस्यैवानुपस्थितत्वान तद्बुद्धराहार्यत्वम् । किं च चन्द्रवृत्तिगुणवत्त्व-
लक्ष्यतावच्छेदकस्य चन्द्रत्वस्य च मिथोविरोधाभावेन न बाधप्रतिसंधानम् ।
मुखत्वेन मुखं लक्ष्यत इति त्वश्रद्धेयमेव । रूपके तु बाधस्य स्फुटमुपस्थितत्वेन
साक्षाद्यञ्जनया वा जायमाना ताद्रूप्यप्रतिपत्तिराहावेति दीक्षिताशय इति दिक् ॥
इदमेव प्रागुक्तं रूपकलक्षणमेव । नन्वेवं कथमतिप्रसङ्गनिरासोऽत आह-
प्रधानेति । नन्वेवमपि विनिगमनाविरहात्तथोक्तिरत आह-अनलमिति ।
मन्मते तु तेनैवोभयोारणमिति भावः । इति रूपकप्रकरणम् ॥
। अथ परिणामः ॥ तारेति । चन्द्रशेखरायेत्यर्थः । धाराधरेति । नील-

Page 154****************************************************************************************
१५४
' काव्यमाला।
नद्या शेखरिणे दृशा तिलकिने नारायणेनास्त्रिणे
नागैः कङ्कणिने नगेन गृहिणे नाथाय सेयं नतिः ॥
यथा वा-
'द्विर्भावः पुष्पकेतोर्विबुधविटपिनां पौनरुक्त्यं विकल्प- '
श्चिन्तारलस्य वीप्सा तपनतनुभुवो वासवस्य द्विरुक्तिः ।
द्वैतं देवस्य दैत्याधिपमथनकलाकेलिकारस्य कुर्व-
न्नानन्दं कोविदानां जगति विजयते श्रीनृसिंहक्षितीन्द्रः ॥'
इति ॥ अत्र चिन्त्यते-'तारानायकशेखराय-' इति पद्ये तावत्
गिरिजासङ्गैकशृङ्गारिणि भगवति भवे नतिः प्रक्रान्ता । शृङ्गारिता च
शेखरादीनि भूषणान्यपेक्षते इति नद्या आरोप्यमाणशेखररूपतयैवोपयोगो
न स्वरूपेण । एवं च दृशोऽपि तिलकरूपतयेति रूपकमेव शुद्धं
भवितुमर्हति ॥ ननु-'परिणामे विषयाभिन्नतया विषयिणोऽवस्थानम्'
इति भवतैवोक्तम् । तदत्र नद्यादेविषयस्य तृतीययाभेदः प्रतिपाद्यमानो
विषयिणि शेखरादौ भासत इति कथं नाम रूपकं स्यात-इति चेत्
“मीनवती नयनाभ्यां करचरणास्यैः प्रफुल्लकमलवती ।
शैवालिनी च केशैः सरसेयं सुन्दरीसरसी ॥'
इत्यत्र व्यधिकरणरूपके सुन्दयाँ सरसीतादात्म्यस्य मीनकमलशैवालग-
तैर्नयनकरादिकेशाभेदैर्मनागप्यसमर्थनात् । प्रत्युत-न्यनकरादिकेशग-
ग्रीवायेत्यर्थः । नद्या गङ्गया। दृशा भालचक्षुषा । नगेन कैलासेन ॥ कोवि-
दानां पण्डितानाम् ॥ शुद्ध रूपकामिश्रम् ॥ एवमिति । परे तु-"मीनवती
नयनाभ्याम्" इत्यत्र सुन्दर्यां सरसीतादात्म्यरूपं रूपकं मुख्यवाक्यार्थः। तत्र
च मीनवत्त्वादिः साधारणो धर्मः। तस्य च सुन्दर्यामभावात्प्राप्तबाधबुद्धिस्थग-
जाय 'नयनाभ्यां मीनवती' इति सुन्दरीविशेषणम् । सरस्यां मीनवत्त्वं प्रसिद्ध-

Page 155****************************************************************************************
चित्रमीमांसाखण्डनम् । १५५
तैर्मीनकमलशैवालाभेदैश्च समर्थनाद्यथा स्वनिष्ठाभेदे प्रतियोगित्वं तृती-
यार्थः, एवं 'नद्या शेखरिणे दृशा तिलकिने-' इत्यत्रापीति क विष-
यिणि विषयप्रतियोगिकाभेदपर्यवसानम् ॥ यदि पुनरारोप्यमाणे यथा-
कथंचिद्विषयाभेदप्रत्ययमात्रात्परिणामतोच्यते, तदा 'प्रवृत्तोऽस्याः सेक्तं
हृदि मनसिजः प्रेमलतिकाम्' इति त्वदुदाहृतरूपकस्य परिणामतापत्तेः ।
"प्रेमलतिकाम्' इति समासे प्रेम्णो विषयस्य लतिकायामारोप्यमाणाया-
मभेदेन विशेषणत्वात् । विस्तृतिश्च रसगङ्गाधरादवसेया। द्विर्भावः
पुष्पकेतोः-' इति पद्येऽपि-कोविदानन्दजननजगदुत्कर्षों राज्ञो नृसिं-
हस्य कथ्यते । तत्र कोविदानन्दजनकत्वं राज्ञ आरोप्यमाणद्वितीयम-
न्मथादिताद्रूप्येण यथा संभवति, न तथा केवलेन स्वरूपेण । तथा
हि-~-अहो नयनानामस्मदीयानां साफल्यं यदयमपरो मन्मथोऽस्माभि-
रालोक्यत इति मन्यमानानां तेषां नयनानामानन्दस्तावत्पुष्पकेतुनैवोत्पा-
द्यते न राज्ञा । एवम्-अपरोऽयं कल्पतरुः, द्वितीयश्चिन्तामणिः
कर्णश्च, तथा वासवो भूगतोऽयमन्यो दारिद्यमस्माकमपहरिप्यति ।
मेव । एवं च सुन्दर्या मीनवत्त्वसंपादनरूपप्रकृतकार्योपयोगिनां मीनानां नयना-
त्मतापत्त्यैवेति तदंशे परिणाम एवेति नयनप्रतियोगिकाभेदवन्मीनवतीति बोध
इति दिक् । 'पादाम्बुजं भवतु नो विजयाय मञ्जु' इत्यादौ 'रूपकोपमयोः संदेह
एव' इति प्राहुः ॥ कथ्यते इति । शत्रन्तलडन्ताभ्यामिति भावः । तत्र
द्वयोर्मध्ये । 'द्विर्भावः पुष्पकेतो:-' इत्यस्यार्थमाह-द्वितीयमन्मथेति ।
'विवुध-' इति वाक्यार्थमाह-अपरोऽयं कल्पतरुरिति । एवं च बहुवचनं
कल्पभेदाभिप्रायेण । 'विकल्पश्चिन्तारत्नस्य' इत्यस्यार्थमाह-द्वितीयश्चिन्ता-
मणिरिति । द्वितीय इत्यस्याग्रेऽप्यनुषङ्गो बोध्यः । 'तपन-' इत्यादेरर्थमाह-
कर्ण इति । भूगत इत्यनेन प्रसिद्धेन्द्राध्यतिरेकः सूचितः । 'वैतं देवस्य' इत्या.

Page 156****************************************************************************************
१५६
काव्यमाला।
हरिः खल्वयं संसारं नः परिहरिष्यतीत्यभिमानाजायमानस्तेषामानन्दो-
ऽप्यारोप्यमाणैः कल्पवृक्षादिभिरेवेति न विषयात्मना विषयिण उप-
योगः, अपि तु स्वात्मनैवेति कुत्रास्ति परिणामः । अत एवेदं पचं रूप-
कप्रकरणे विमर्शिनीकारादिभिरालंकारिकैरुदाहृतमिति तद्न्थविरोधश्च ॥
यच्च विद्याधरोक्तं परिणामध्वन्युदाहरणमनूद्य दूषितम् । तथाहि-
"नरसिंह धरानाथ के वयं तव वर्णने ।
अपि राजानमाक्रम्य यशो यस्य विजृम्भते ॥
अत्र राजपदेन चन्द्रे विषये निर्दिष्टे तत्रारोप्यमाणस्य नृपस्याक्रम-
णरूपकार्योपयोगिनः प्रतीतेः परिणामो व्यज्यते- इति ॥ तदयुक्तम् ।
तत्र ह्यारोप्यमाणस्य नृपस्य नृपात्मनैवाक्रमणोपयोगः, न चन्द्रात्मना"
इति । तदसत् । अत्र विजृम्भणं नाम न केवलं प्रागल्भ्यमानं कवेर-
भिप्रेतम् , येन यशःकर्तृकाक्रमणे नृपस्य नृपात्मनैव कर्मतारूप उपयोगः
स्यात् । अपि तु निरतिशयनैर्मल्यगुणवत्तायां खसमानजातीयद्वितीय-
राहित्यप्रयुक्तः प्रौढिविशेषः । आक्रमणं न्यग्भाव एव । एवं चैवंविधे
विजम्भणे चन्द्रकर्मकमाक्रमणमुपयुज्यते, न तु नृपकर्मकमिति विषयि-
तया व्यज्यमानस्यापि नृपस्य चन्द्रात्मनैवाक्रमणोपयोग इति रमणीयमेव
विद्याधरेणोक्तं परिणामव्यङ्ग्यतायामुदाहरणम् ॥
द्यर्थमाह-हरिरिति । दूषितमित्यस्य 'चन्द्रात्मनेति' इत्यन्तेनान्वयः ।
अत्र प्रागुक्तपद्ये । गुणवत्तायां तद्रूपसाधारणधर्मे । एवं च विजृम्भणाक्रमण.
योरुक्तरूपत्वे च ॥ रमणीयमेवेति । तत्रेदं चिन्त्यम्-"राजशब्दस्यानेका.
र्थत्वात् , विजृम्भतेश्च प्रागल्भ्यतदुक्तार्थोभयपरत्वात् , प्रकरणादेश्च शक्तिसंकोच-
कस्याभावात् , तन्त्रेण शक्त्यैव तुल्यतयार्थद्वयोपस्थितौ ‘सर्वदो माधवः पातु'
इतिवच्छेष एवायम् , न परिणामः । क वा नृपस्य व्यज्यमानतेति प्रकृतनरसिंहः

Page 157****************************************************************************************
चित्रमीमांसाखण्डनम् । १५७
यद्यपि परोक्तिं दूषयित्वा स्वयं परिणामव्यङ्ग्यतायामुक्तम्-
“चिराद्विषहसे तापं चित्त चिन्तां परित्यज ।
नन्वस्ति शीतलं शौरेः पादाब्जनखचन्द्रमाः ॥
अत्र चिरतापात प्रति हरिपादनखचन्द्रसद्भावप्रदर्शनेन 'तमेव निषे-
वस्व, तन्निषेवणादयं तापस्तव शान्तिमेष्यति' इति परिणामो व्यज्यते"
इति ॥ तत्तुच्छमेव । 'आरोप्यमाणस्य विषयात्मकत्वेन प्रकृतकार्योप-
योगे परिणामः' इति स्वयमेवोक्तम् । तत्र प्रकृतकार्योपयोगमात्रं न
परिणामशरीरम् , अपि तु विषयिगतायाः प्रकृतकार्योपयोगिताया अव-
च्छेदकीभूतविषयताद्रूप्यम् । अत एव रूपकप्रकारविशेषत्वमस्यान्यैरा-
लंकारिकैः स्वयं च तत्र तत्राभिहितम् । एवं चात्र नखचन्द्रसद्भावप्रद-
र्शनेन 'तन्निषेवणादयं ते तापः शान्तिमेष्यति' इति प्रकृतोपयोगिताया
व्यङ्ग्यत्वेऽपि तदवच्छेदकीभूतस्य विषयिणि विषयताद्रूप्यरूपस्य परि-
राजोत्कर्षस्य चन्द्रकर्मणाक्रमणेनेवेतरनृपाक्रमणेनापि सूपपादत्वम् । न च द्वयोरपि
राजपदार्थयोरितरक्रियान्वये राजानाविति द्विवचनं स्यादिति वाच्यम् , 'न ब्राह्मणं
हन्यात्' इतिवदुपपत्तेः । समाहारद्वन्द्वविषयेऽप्येकशेषस्य कैश्चिद्वैयाकरणैरङ्गीका-
राच । अस्तु वारोपः, तथापि नृपस्यैवारोप्यमाणत्वम् , चन्द्रस्यैव विषयत्वमित्यत्र
नियामकाभावः । अत्रैव च दीक्षिततात्पर्यम् । अपि च प्रागल्भ्यस्यापि विजृम्भ-
त्यर्थत्वेन प्रकृतकार्योपयोगिना नृपत्वेनापि नृपस्य संभवति । अत एव विद्याधरे-
गापि 'विषयिणः खरूपेण प्रकृतकार्यानुपयोगित्वे तदुपयोगाय विषयिणो विषया-
मनोपरिगत्यपेक्षायामेव परिणामः' इत्युक्तम् । यदाह-'तं परिणाम द्विविधं
कथयन्त्यारोप्यमाणविषयतया। परिणमति यत्र विषयी प्रस्तुतकार्योपयोगाय ॥'
इति । ननु 'तात्पर्यविषयीभूतप्रकृतकार्यानुपयोगित्वमस्त्येव-' इति चेत्, तस्यैव
तात्पर्यविषयत्वे मानं विभावय-" इति ॥ परोकिं विद्यानाथोक्तिम् । स्वयमेव
अप्पदीक्षितेनैव ॥ चिरतापात 'चित्तम्' इति शेषः ॥ वैयाकरणमतेनाह-

Page 158****************************************************************************************
१५८
काव्यमाला।
णामस्य वाक्यवाच्यत्वाच्छक्यसंसर्गत्वाद्वा सर्वथैव न व्यङ्गयत्वं वक्तुमु.
चितम् । विद्याधरोक्तोदाहरणे तु नियन्त्रिताया अभिधाया विषयचन्द्रा-
भेदवेदनाक्षमतया शब्दशक्तिमूलानुसरणस्य नास्त्युपयोगः ॥
इति चित्रमीमांसाखण्डने परिणामप्रकरणम् ।
अथ ससंदेहः।
- यत्तु-
'अस्याः सर्गविधौ प्रजापतिरभूचन्द्रो नु कान्तिप्रदः
__ शृङ्गारैकरसः स्वयं नु मदनो मासो नु पुष्पाकरः ।
वेदाभ्यासजडः कथं सविषयव्यावृत्तकौतूहलो
निर्मातुं प्रभवेन्मनोहरमिदं रूपं पुराणो मुनिः ॥
अत्र चन्द्रादीनां संदेहधर्मिणामेवानेकत्वम् । प्रकारस्तु वर्णनीयव-
नितास्रष्टुत्वमेकमेवेत्यनेककोटित्वाभावात्-विरोधेन परस्परप्रतिक्षेपक-
तया निबद्धानेककोट्यवगाहित्वरूपस्य संशयलक्षणस्याव्याप्तिमाहुः ॥
तन्न । अत्र हि 'अस्याः सर्गविधौ यः प्रजापतिरभूत् , स किं नु चन्द्रः;
किं नु मदनः, किं वा नु वसन्तः' इति संशयः प्रजापतिधर्मिकश्चन्द्र-
त्वादिनानाकोटिक एवेति कुत्राव्याप्तिः । न च-अत्र चन्द्रादिधर्मिकः
संशयो युक्तो वक्तुम् । एवं च प्रजापतेः प्रथमोद्देशो न स्यात् । दोष-
दानाय वाक्यान्तरकल्पनेन तथा कव्यभिप्रायवर्णनादौचित्यात् ॥
वाक्येति । नैयायिकमतेनाह-शक्येति । इति परिणामप्रकरणम् ॥
___ अस्या इति । विक्रमोर्वशीये उर्वशीवर्णनमिदम् । मासो वसन्तः।
वनिता स्रष्टत्वं प्रजापतिशब्दबोध्यम् । अभावादित्यव्याप्ती हेतुः । संशय-
लक्षणमाह-विरोधेनेति । हि यतः । अस्या उर्वश्याः। तदुपपादनं खण्ड-
यति-न चात्रेति । एवं चेति।चो ह्यर्थे । यत एवं सतीत्यर्थः । विधेयस्य

Page 159****************************************************************************************
चित्रमीमांसाखण्डनम् ।
- यदपि प्राचां लक्षणम्
'साम्यादप्रकृतार्थस्य या धीरनवधारणा ।
प्रकृतार्थाश्रया तज्ज्ञैः ससंदेहः स इष्यते ॥
इति महता प्रबन्धेन त एव दूषितवन्तः ॥ तदपि न । साम्यनिमित्ता-
निश्चयसंभावनान्यतरभिन्ना या धीः इति तदर्थकरणे दोषाभावात् ।
निश्चयत्वं तु संशयाघटितमेव निर्वक्तव्यम् ॥
यदपि च संशयध्वन्युदाहरणप्रसङ्गे-
'कांचित्काञ्चनगौराङ्गी वीक्ष्य साक्षादिव स्वयम् ।
वरदः संशयाविष्टो वक्षःस्थलमवैक्षत ॥
इत्यस्मत्कुलकूटस्थवक्षःस्थलाचार्यकृतवरदराजवसन्तोत्सवान्तर्गते पद्ये सं-
शयस्य स्वशब्दोपात्तत्वेऽपि तावन्मात्रस्यानलंकारत्वात्तदलंकारताप्रयोज-
कस्य 'वक्षःस्थले स्थितैव लक्ष्मीस्ततोऽवतीर्य किं पुरस्तिष्ठति' इत्येव
संशयाकारस्य 'वक्षःस्थलमवैक्षत' इत्यनेन व्यङ्ग्यत्वात्संदेहालंकृतिध्वनि-
स्त्रेति ॥ यथा-
'दर्पणे च परिभोगदर्शिनी पृष्ठतः प्रणयिनो निषेदुषः ।
वीक्ष्य बिम्बमनुबिम्बमात्मनः कानि कान्यपि चकार लज्जया ॥'
इत्यत्र 'कानि कान्यपि' इति सामान्यतो निर्दिष्टानुभावविशेषप्रती-
त्यर्थ लज्जाशब्दप्रयोगेऽपि तस्याः स्वभावानुभावाभ्यां रसानुगुणाभि-
व्यक्तिरूपो ध्वनिः-" इत्याहुः ॥ तदेतद्ध्वनितत्त्वज्ञैरुपहसनीयम् ।
पाश्चात्यमिति नियमादिति भावः। त एव अप्पदीक्षिता एव ॥ अनवधारणे-
त्यस्य तात्पर्यार्थमाह-निश्चयेति ॥ नन्वेवमन्योन्याश्रयापत्तिरित्यत आह-
निश्चयत्वं त्विति ॥ कांचिदिति । इदं च पद्यमप्पदीक्षितमूलपुरुषवक्षः-
स्थलाचार्यकृतवरदराजवसन्तोत्सवस्थम् । वरदः काञ्चीदेवता विष्णुः । तदिति।

Page 160****************************************************************************************
१६०
काव्यमाला।
तथाहि-'संशयाविष्टः' इत्यत्र संशयपदेनैकस्मिन्पदार्थे विरुद्धनाना-
पदार्थसंबन्धावगाहिज्ञानं साक्षादेव निवेद्यते । तत्र कोऽसौ विरुद्धो
नानार्थ इति विशेषाकाङ्क्षया वक्षःस्थलावेक्षणेन 'वक्षःस्थलस्थैव लक्ष्मी-
स्ततोऽवतीर्य किं पुरस्तिष्ठति' इत्यादिरों व्यञ्जनव्यापारेण बोध्यमानः
शक्त्या संशयशब्दनिवेदितज्ञानविशेषणीभूतेन सामान्यार्थेन साकम-
भेदेन पर्यवस्यति । एवं च संशयमात्रस्य शक्त्या बोधनात् 'वक्षःस्थल-
स्थितैव' इत्यादिविषयविभागस्यापि विरुद्धनानार्थत्वेन सामान्याकारणा-
वलीढतया तयैव कवलीकरणाद्वाच्यार्थसंशयपर्यवसायकत्वाच्च न कस्यापि
ध्वनिव्यपदेशहेतुत्वमुचितम् । सर्वथा वाच्यवृत्त्यचुम्बितस्यैव तथात्वमिति
ध्वनिमार्गप्रदर्शकैः सिद्धान्तितत्वात् । तथा च द्वितीयोक्ष्योते-
'शब्दार्थशक्त्याक्षिप्तोऽपि व्यङ्ग्योऽर्थः कविना पुनः ।
यत्राविष्क्रियते खोक्या सान्यैवालंकृति नः ॥'
इति सूत्रयित्वा
'संकेतकालमनसं विटं ज्ञात्वा विदग्धया ।
ल(ह)सन्नेत्रार्पितीकूलं लीलापनं निमीलितम् ॥'
संशयेत्यर्थः । तत्र सामान्यज्ञाने । अवेक्षणेनेति । व्यञ्जनार्थवृत्तिरपीति भावः।
संशयमात्रस्येति । सर्वस्य संशयस्य । अर्थत्वेन सामेति । एतद्रूपसामा-
न्याकारेणेत्यर्थः। अवलीढेति । बोध्यतयेत्यर्थः । तयैव शक्त्यैव । कव.
लीति । बोधनादित्यर्थः । नन्वेवमपि विशेषरूपेण व्यङ्ग्यत्वमेवात आह-
वाच्यार्थेति । विशेषसंशयस्येत्यादिः । तदाह-कस्यापीति । विशेषस्या-
पीत्यर्थः । सर्वथा केनापि प्रकारेण । तथात्वं ध्वनित्वम् । संकेतेति । को
वावयोरतिकालस्तत्संकेतमित्यत्र (१) दत्तचित्तमित्यर्थः । हसदिति क्रियाविशेष-
१. 'संशयपदार्थस्य "इत्यादर्शपाठः.

Page 161****************************************************************************************
चित्रमीमांसाखण्डनम् ।
अत्र ‘संकेतकालमनसं विटं ज्ञात्वा लीलापमं निमीलितम्' इति वदता
कविना लीलापद्मनिमीलनस्य प्रदोषाभिव्यञ्जकत्वं खोक्त्यैव निवेदितमिति
ध्वनिमार्गादयमपर एव गुणीभूतव्यङ्ग्यस्य मार्गः । यथा वा-
'अम्बा शेतेऽत्र वृद्धा परिणतवयसामग्रणीरत्र तातो
निःशेषागारकर्मश्रमशिथिलतनुः कुम्भदासी तथात्र ।
अस्मिन्पापाहमेका कतिपयदिवसप्रोषितप्राणनाथा
पान्थायेत्थं तरुण्या कथितमवसरव्याहृतिव्याजपूर्वम् ॥'
'अत्र निःशङ्क रन्तुमायाहि' इत्यर्थश्चरणत्रयव्यङ्ग्योऽप्यवसरव्याहृते.
ाजत्वं ब्रुवता कविना स्फुटं, खोक्त्यां निवेदित इत्ययमपि न ध्वने-
मार्गः" इत्याहुरानन्दवर्धनाचार्याः । एवं चैवंविधेषु विषयेषु व्यञ्जकत्वस्य
व्यङ्ग्यस्य वा मनागुक्तिसंस्पर्शमात्रेण ध्वनित्वं निराकुर्वाणाः 'कांचि-
काञ्चनगौराङ्गीम्' इति पये शब्दाभिहितव्यङ्गये ध्वनित्वं कथमिव
खीकुर्वीरन् ॥ एतेन 'दर्पणे च परिभोगदर्शिनीम्-' इति प्रागुक्तपद्ये
लज्जाध्वनित्वं यदभ्यधीयत, तदप्यपास्तमिति दिक् ॥
__ इति चित्रमीमांसाखण्डने संशयालंकृतिः।
णम् । इति वदतेति । क्त्वान्तवाक्यविशिष्टं वदतेत्यर्थः । अन्यथा क्त्वान्त-
वाक्येनैवात्तदभिव्यञ्जकत्वे सिद्ध क्तान्तवाक्यानर्थक्यं स्पष्टमेव । तदाह-
खोक्त्यैवेति । क्त्वान्तवाक्येनेत्यर्थः । अत्र गृहप्रदेशविशेषे । एवमग्रेऽपि ।
कुम्भेति पान्थसंबोधनमिति कश्चित् । तन्नामिका दासीत्यन्यः । जलाद्याहरणार्थ
दासी, न क्रीडादासीति तत्त्वम् । वियोगात्पापात्वम् । कतिपयेत्यनेन द्रुतमागम-
नाभावः सूचितः । अवसरे समय उक्तेाजपूर्वमित्यर्थः । पूर्वोदाहरणाशयेनाह-
व्याकेति । द्वितीयाशयेनाह-व्यङ्गयेति ॥
११ चि० मी०

Page 162****************************************************************************************
काव्यमाला।
अथ श्रान्तिमान् ।
यच्च-
'कविसंमतसादृश्याद्विषये पिहितात्मनि ।
आरोप्यमाणानुभवो यत्र स भ्रान्तिमान्मतः ॥'
इतिलक्षणं तैरुक्तम् , तन्न । 'कविसंमतसादृश्यप्रयोज्यो विषय आरो-
प्यमाणो यत्र वाक्संदर्भे स भ्रान्तिमान्' इति भ्रान्तिमतो लक्षणं विहाय
रूपकव्यावृत्त्यर्थं 'पिहितात्मनि' इत्युच्यते, न चैतद्युक्तम् । न हि रूपक-
वाक्य आरोप्यमाणस्यानुभवो वर्ण्यते, किं तु तस्माज्जायते । न च-
अत्रानुभवान्तं प्रान्तेर्लक्षणम् , अग्रिमं च भ्रान्तिमतः। तत्र भ्रान्तिल-
क्षणे रूपकातिव्याप्तिवारणाय 'विषये पिहितात्मनि' इति विशेषणम्
इति वाच्यम् । अनुभवत्वघटितस्य भ्रान्तिलक्षणस्यानुभूयमानाभेदात्मके
रूपके कथमप्यवृत्तेः ॥ यदि च-रूपकपदं रूपकबुद्धिपरमिति ग्रन्थ-
सामञ्जस्यं विधीयते, तदा विषयतावच्छेदकानवगाहिनि
'मरकतमणिमेदिनीधरो वा तरुणतरस्तरुरेव वा तमालः ।
रघुपतिमवलोक्य तत्र दूरादृषिनिकरैरिति संशयः प्रपेदे ॥"
इति संशयेऽतिप्रसङ्गः । 'कमलमिति चञ्चरीकाः, चन्द्र इति चकोरा-
स्त्वन्मुखमनुधावन्ति' इति भ्रान्तिसमुदायात्मके उल्लेखेऽतिव्याप्तेश्च ॥
अथ भ्रान्तिमान् ।
उच्यत इति । अयं भावः-तद्विशेषणेनारोप्यमाणानुभवस्य खारसिकस्य
कविप्रतिभया कल्पनं विवक्षितम् , तस्यैव विषयपिधानसामर्थ्यात्-इति ॥
अग्रिमं चेति । यत्रेत्याधुक्तमित्यर्थः ॥ तत्रेति । तद्वाक्यजानुभवस्य तत्रापि
सत्त्वादिति भावः ॥ ननु नाम(2) संशयेऽतिप्रसङ्गः, विषयस्यैवेति प्रतिपादनादत
आहे--कमलमिति । अत एव वक्ष्यति-'भ्रान्त्या संकीर्ण' इति । अति.
व्याप्तेश्चेति । उल्लेखत्वभ्रान्तित्वयोरत्र संकीर्णत्वं बाधकाभावाद्भूतत्वमूर्तत्वयो-

Page 163****************************************************************************************
चित्रमीमांसाखण्डनम् । १६३
अत्र भ्रान्त्या संकीर्ण उल्लेख इति चेत्, न तावतोल्लेखांशातिव्यासिन
दोषः । नहि दुग्धभागजलभागानां व्यामिश्रणमस्तीति दुग्धलक्षणं जलां-
शातिव्याप्तिकं कर्तुं युक्तम् । एकत्वविवक्षायाः स्वयमनुद्वारात् । तथा
चामत्कृतलक्षण एव पर्यवसानम् ॥
येदपि च भिन्नकर्तृकोत्तरोत्तरभ्रान्तावुदाहरणं दत्तम्-
'शिञ्जानैर्मञ्जरीति स्तनकलशयुगं चुम्बितं चञ्चरीकै-
स्तत्रासोल्लासलीलाः किसलयमनसा पाणयः कीरदष्टाः ।
तल्लोपायालपन्त्यः पिकनिनदधिया ताडिताः काकलोकै-
रित्थं चोलेन्द्रसिंह त्वदरिमृगदृशां नाप्यरण्यं शरण्यम् ॥'
इति ॥ अत्र विचार्यते-स्तनकलशयुगे हि न तावन्मञ्जरीसादृश्यं
कविसमयसिद्धम् , येन तन्मूला चञ्चरीकाणां भ्रान्तिरुपनिबध्येत ।
'दोषान्तरमूला तु सा नालंकारः' इत्यनुपदमेवोक्तम् ॥ अपि च-
धर्मिणि कलशरूपकानुवादेन मञ्जरीभ्रान्तिरूपमलंकारान्तरमुपनिबध्यमा-
नमुद्वेजकमेव सहृदयानाम् । 'नहि सादृश्यमूलैकालंकारावच्छिन्ने साह-
श्यमूलमलंकारान्तरं शोभते । तथा—'मुखकमलं तव चन्द्रवत्प्रतीमः'
रिव । 'नरैर्वरगतिप्रद' इत्यत्रोल्लेखत्वस्य 'कनक इव' इत्यत्र भ्रान्तित्वस्य साव-
काशत्वादिति कश्चित् । 'वनितेति वदन्त्येतां लोकाः' इति त्वदुदाहृतापहृतिसंकी-
#ल्लेखे उपमेयतावच्छेदकनिषेधसामानाधिकरण्येनोत्थाप्यापहृतिलक्षणातिव्याप्ति-
स्तवाप्यस्ति । एवं तत्तदलंकारसंकीर्णे तत्तदसंकरलक्षणस्य सा दुरिति चिन्त्य-
मिदमित्यपरे ॥ तावदादौ । उपेति । वयेतेत्यर्थः ॥ ननु यथाकथंचित्साह-
श्यमप्यस्तीत्यत आह-अपि चेति । धर्मिणि स्तनरूपे। मुखकमलमिति
१. पर्यवसानमित्यर्थः पाठोऽयं रसगङ्गाधरेऽस्मिन्प्रकरणे नोपलभ्यते. २. 'यच्चापि'
रसग०. ३. 'तत्र' रसग०,

Page 164****************************************************************************************
१३४
काव्यमाला।
इति प्रागेवावेदनात् ॥ प्रत्युत-कलशरूपकेण मञ्जरीसादृश्यतिरस्का-
राच्च । तथा 'तत्रासोल्लासलीलाः किसलयमनसा पाणयः कीरदष्टाः'
इत्यत्र विधेयाविमर्शाद्विधेयान्तरमाकाङ्कितम् । कीरैर्दष्टा इति तु भा-
व्यम् । जाता इत्यध्याहारेऽपि विवक्षितस्याविधेयत्वम् , अविवक्षितं च
विधेयत्वं प्रसज्येत ॥ एवम्-'तल्लोपायालपन्त्यः पिकनिनदधिया
ताडिताः काकलोकैः' इत्यत्र न तावपिकनिनदास्ताडनयोग्याः काका-
नाम् , येन तद्धिया आलपन्त्यस्तैस्ताड्येरन् । नापि पिकनिनदभ्रम आल-
पन्तीषु संभवति, संभवन्वा न सादृश्यमूलः । 'पिकनिकरधिया' इति तु
भाव्यम् ॥ अथ-तदालापेषु पिकनिनदबुद्धेरपि तासु पिकबुच्युत्पादन-
द्वारा संभवत्येव ताडनोपयोग इति प्रयोज्यत्वार्थकतृतीयया पिकनिनद-
धीप्रयोज्यकाकर्तृकताडनकर्मत्वमालपन्तीनां सुप्रतिपादमेव-इति चेत् ।
मैवम् । तथा प्रतीतेरसिद्धेः । 'चौरबुद्ध्या हतः साधुः' इत्यादौ चोर-
बुद्धिहननयोः सामानाधिकरण्येन हेतुहेतुमद्भावगमकत्वव्युत्पत्तेः ॥
एवम्-'दन्तिबुद्ध्या हतः शूरैर्वराहो वनगोचरः।' इत्यत्रापि विशेष्य-
तया वराहवृत्तेर्दन्तिबुद्धेवराहवृत्तिहननहेतुभावावगमः । त्वदुक्तरीत्या
'दन्तबुध्या' इति तु कृते बोधकदर्थनैव ॥ किंच-पिकानां कूजितादि-
शब्दैरेव शब्दो वर्ण्यते, न तु निनदादिशब्दैः सिंहदुन्दुभ्यादिशब्दप्र-
रूपकम् ॥ अभ्युपेत्याह-प्रत्युतेति । एवमाद्ये दोषमुक्त्वा द्वितीये दोषमाह-
तत्रासोल्लेति । भ्रमरभयजनकजातचेष्टा इत्यर्थः ॥ विधेयाविमादिति ।
विधेयस्याकथनादित्यर्थः। उद्देश्यकोटिप्रविष्टं सर्वमिति भावः । 'पाणी उद्दिश्य
विशिष्टस्य कीरकर्तृकदष्टत्वस्य विधेयत्वे । को दोष इति चिन्यमिदम् । विवेति ।
इष्टत्वस्येत्यर्थः ॥ तृतीयं तमाह-एवमिति । तल्लोपाय कीरदूरीकरणाय ।
तावदादौ । दोषमूलः संभवतीत्याह-संभवन्वेति । शब्दप्रयोगेति ।

Page 165****************************************************************************************
चित्रमीमांसाखण्डनम् ।
योगयोग्यैः । तथा--प्रथमद्वितीयचरणस्थयोः 'स्तनपाण्योर्यथाकथं-
चियवहितमपि जातान्वयमपि 'त्वदरिमृगदृशाम्' इत्येतत्षष्ठयन्तमन्वेतुं
शक्नुयात्, न तु तृतीयचरणस्थे 'तल्लोपायालपन्त्यः' इत्यस्मिन्विशेषणे
विशेष्यभावेनेति तासां ताटस्थ्यमेव स्यात् । विभक्तिविपरिणामेऽपि
क्रमभङ्गासंष्ठुलत्वाभ्यां स्थितमेवेति पद्यमव्युत्पन्ननिर्मितमेवेदम् ॥ दीक्षि-
तैस्तु भ्रान्त्यलंकारांशमादायोदाहृतमिति न तेषां तथा दोषः ॥
इति चित्रमीमांसाखण्डने भ्रान्त्यलंकारः।
अथोल्लेखः।
यत्तु तैरेवाभिहितम् - "एवमपि यदि-
'कान्त्या चन्द्रं विदुः केचित्सौरभेणाम्बुजं परे ।
वकं तव वयं ब्रूमस्तपसैक्यं गतं द्वयम् ॥' ।
इत्यपह्नवोदाहरणविशेषेऽतिव्याप्तिः शङ्कया ॥ तदानीमनेकधोल्लेखनं
निषेधास्पृष्टत्वेन विशेषणीयम् । तत्राद्योल्लेखनद्वयं परमतत्वोपन्यास-
सामर्थ्यागम्यमाननिषेधमिति नातिव्याप्तिः-" इति तन्न, "द्विविधश्चाय-
मुल्लेखः-'शुद्धोऽलंकारान्तरसंकीर्णश्च" इत्युक्त्वा "श्रीकण्ठजनपद-
शब्दे प्रयोगेत्यर्थः । आसत्त्याकाङ्क्षयोः खारसिकयोरभावादाह-यथाकथंचि-
दिति । जातान्वयेति । 'नाप्यरण्यं शरण्यम्' इति संनिहितेनेति भावः । न
त्विति । विभिन्न विभक्तित्वात्स्वस्मिन्खभेदाभावाचेति भावः । ननु विभक्तिविप-
रिणामेनाभेदान्वयः सुलभोऽत आह-विभक्तीति । प्रक्रमेति । नन्वेवं
दीक्षितैः कथमुदाहृतमत आह-दीक्षितैरिति ॥ एवमपि उक्तविशेषणदा-
नेऽपि । गम्येति । वहुव्रीहिः ॥ श्रीकण्ठेति । शुद्धस्यैकमुदाहरणं सोपपाद-
१. 'भ्रान्तिमदलंकारः' इति भवेत्. २. 'निमित्तभेदादेकस्य वस्तुनो यदनेकधा ।
उल्लेखनमनेकेन तमुलेखं प्रचक्षते ॥' इत्युल्लेखलक्षणे 'अनेकधा' इति विशेषणदानेऽपी.
त्यर्थः स्यात.

Page 166****************************************************************************************
१६६
काव्यमाला
वर्णने- यस्तपोवनमिति मुनिभिरगृह्यत" इत्यादौ शुद्धः, "यमनगरमिति
शत्रुभिः वज्रपञ्जरमिति शरणागतैः, इत्यादौ भ्रान्तिरूपकादिसंकीर्णः"
इति स्वयमेवोक्तत्वादिहाप्यपहृत्या संकीर्ण उल्लेख इत्यस्य सुवचत्वात् ॥
यदि चैवंविधापहृतिवारणाय निषेधास्पष्टत्वं विशेषणमुच्यते, तदा,
'कपाले मार्जारः पय इति कराँल्लेढि शशिन-
स्तरुच्छिद्रप्रोतान्बिसमिति करी संकलयति ।
रतान्ते तल्पस्था हरति वनिताप्यंशुकमिति
प्रभामत्तश्चन्द्रो जगदिदमहो विभ्रमयति ॥'
इति त्वदुदाहृतम्रान्तावतिव्याप्तिः कथं नाम वार्येत, मार्जाराद्यनेक-
ग्रहीतृकानेकधोल्लेखनस्य तत्रापि सत्त्वात् । स्वस्वप्रियाहारलिप्सारूप-
निमित्तभेदाच्च । तस्मात्संकीर्णनिवारणाय यत्नोऽनर्थक एवेति ॥
इति चित्रमीमांसाखण्डन उल्लेखप्रकरणम् ।
अथापडतिप्रकरणम् ।
यत्तु-अपहृतिध्वनावुक्तम्-
'त्वदालेख्ये कौतूहलतरलतन्वीविरचिते
विधायैका चक्र रचयति सुपर्णीसुतमपि ।
नमुक्त्वान्यदाह हर्षचरिते । इत्यादौ 'यस्तपोवनम्' इत्यादि गये। अगृह्यते-
त्यस्य सर्वत्र संबन्धः । इच्छब्दार्थः श्रीकण्ठजनपदः । शुद्ध इति । तत्र तपो-
वनादिभूमिनिष्ठत्वादिति भावः । यमनगरत्वादीनां ताद्रूप्यानुभवगोचरतयान्वये
आह-भ्रान्तीति । यदि तेषामुपरकतामात्रेणान्वयः, यदाह-रूपकेति ।
एवंविधेति । विलक्षणेत्यर्थः । त्वदुदेति । त्वया प्रथमं मुख्यत्वेनोदाहृते-
त्यर्थः । तादृशभ्रान्तिविशेषस्यापि वारणावश्यकत्वात् , अन्यथा संकीर्ण तत्कथ-
मादावुदाहृतम् । तद्विवित्तविषयस्यैवादावुदाहर्तुमौचित्यात् । अन्यथालंकारभेदो
न स्यादिति भावः ॥ अनेकधेति । पयस्त्वादीत्यर्थः। उपसंहरति--तस्मा-
दिति । त्वदलेख्य इति । त्वत्प्रतिकृतिभूतचित्र इत्यर्थः । नायकं प्रति खस-
ख्युक्तिः । एका तन्वी सखी। चक्रं सुदर्शनम् । सुपर्णीसुतं गरुडम् । अपि

Page 167****************************************************************************************
चित्रमीमांसाखण्डनम् । १६७
अपि विद्युत्पाणिस्त्वरितमपमृज्यैतदपरा'
करे पौष्पं चापं मकरमुपरिष्टाच लिखति ॥'
इत्यादावपढुतिध्वनिरुदाहर्तव्यः । अत्र हि चक्रसुपर्णलेखनेन नायं
साधारणः पुरुषः, किंतु पुण्डरीकाक्षः इति कयाचियञ्जितम् । अन्यथा
तु, तस्याप्येतादृशं न संभवतीत्याशये 'नायं पुण्डरीकाक्षः, अपि तु
मन्मथः' इति तदुभयमपमृज्य पुष्पसायकमकरध्वजलेखनेन व्यञ्जितम्"
इति । तदेतदापातरमणीयम् । यत्तावदुच्यते-- 'चक्रसुपर्णलेखनेन नायं
साधारणः पुरुषः किंतु पुण्डरीकाक्षः-इति कयाचियञ्जितम्' इति ।
तत्रापहृतेह्रौ भागौ-उपमेयनिषेधः उपमानारोपश्च इति । तयोस्ताव-
दुपमानारोपभागः 'पुण्डरीकाक्षोऽयम्' इत्याकारश्चक्रसुपर्णलेखनेन व्यक्तुं
शक्यः, चक्रसुपर्णयोस्तत्संबन्धित्वात् । नतु-'नायं साधारणः पुरुषः'
इत्युपमेयनिषेधभागोऽपि, व्यञ्जकस्यारोपमात्रव्यञ्जनेन चरितार्थतया सा-
मर्थ्याभावात् । नाप्यनुभवसिद्धः सः, येन तद्व्यञ्जनायोपायो गवेष्येत ।
नापि गवेष्यमाणोऽपि तद्व्यञ्जनोपायः शब्दोऽर्थो वा उपलभ्यते, येना-
अथ । क्वचित्तथैव पाठः । अथ मार्जनयोग्यत्वाय हेतुगर्भ विशेषणम्-विद्य-
त्पाणिरिति । अपरा तत्सखी । तस्यापि पुण्डरीकाक्षस्यापि । इत्याशयेन
तथा लेखनेन । इति व्यजितमित्यन्वयः । तदुभयं चक्रसुपर्णद्वयम् ॥ तत्रेति ।
उच्यत इति शेषः । एवमग्रेऽपि भागो व्यक्त शक्य इत्यनुषज्यते । व्यञ्जकेति ।
चक्रसुपर्णलेखनस्येत्यर्थः । ननु कथं तदनुभवोऽत आहे-नापीति लभ्यत

Page 168****************************************************************************************
१६८
काव्यमाला।
नुभवकलहः स्यात् । नच साधारणपुरुषमन्तरेण पुण्डरीकाक्षतादात्म्या-
रोपो दुर्घट इति सोऽपि व्यज्यत इति वाच्यम् , रूपकोच्छेदापत्तेः ॥
इति चित्रमीमांसाखण्डनेऽपहृतिप्रकरणम् ।
इति । प्रकृतपद्य इति शेषः । दुर्घट इति । तज्ज्ञानस्य तत्र प्रतिबन्धकत्वा-
दिति भावः । सोऽपि निषेधभागोऽपि । अन्यथानुपपत्त्येति भावः ॥
इति रसगङ्गाधरमैर्मप्रकाशोद्धृतटिप्पण्यामपह्नुतिप्रकरणम् ॥
समाप्तोऽयं ग्रन्थः ।
१. एतत्प्रणेतुः पण्डितराजजगन्नाथस्य विषये यद्वक्तव्यं तत्सर्व रसगङ्गाधरभूमिकायां
महामहोपाध्यायपण्डितवरदुर्गाप्रसादैवर्णितमिति-तत एवावसेयम्, एतद्वन्थादर्शपुस्तकं तु
जयपुरराजगुरुश्रीलक्ष्मीदत्तसूनुश्रीयुतश्रीदत्तशर्मभिः काव्यमालार्थ संवत् १७०९
(खिस्तशतक १६५२) लिखितं १७ पत्रात्मकं दत्तमिति तेऽतीव धन्यवादास्ः.
___२. एतद्वन्धप्रणेतुर्नागेशभट्टस्य विषयेऽपि वक्तव्यं रसगङ्गाधरभूमिकायामेव महाम-
होपाध्यायैर्वर्णितमिति तत एवावसेयम्. टिप्पण्यादर्शपुस्तकं तु नोपलब्धम् , किंतु मूल-
ग्रन्थोपयोग्यंशोऽस्माभिरेव मैथिलवर्यश्रीयुतसन्दरशर्मसाहाय्येनोद्धत्य संकलितः.

Page 169****************************************************************************************
